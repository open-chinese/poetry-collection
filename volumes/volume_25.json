[
    {
        "title": "山歌  其三",
        "author": "白玉蟾",
        "content": "人来人去唱歌行，只道灯明不月明。\n月不如灯灯胜月，不消观月但观灯。",
        "dynasty": "宋",
        "collection_info": null
    },
    {
        "title": "农歌",
        "author": "白玉蟾",
        "content": "上田稻似下田青，乳鸭儿鹅阵阵行。\n稻熟酒新鹅鸭大，村歌社舞贺秋成。",
        "dynasty": "宋",
        "collection_info": null
    },
    {
        "title": "春晚行乐  其一",
        "author": "白玉蟾",
        "content": "一点春山一点愁，一丝暮雨一声鸠。\n病中况更缘诗苦，夜去可堪无酒休。",
        "dynasty": "宋",
        "collection_info": null
    },
    {
        "title": "春晚行乐  其二",
        "author": "白玉蟾",
        "content": "今夜遥知春欲归，望春不极立多时。\n草迷野渡东西岸，月挂寒松上下枝。",
        "dynasty": "宋",
        "collection_info": null
    },
    {
        "title": "春晚行乐  其三",
        "author": "白玉蟾",
        "content": "晓雨初收翠霭浓，此番二十四番风。\n忽惊春暮翻为雪，乃是杨花飞满空。",
        "dynasty": "宋",
        "collection_info": null
    },
    {
        "title": "春晚行乐  其四",
        "author": "白玉蟾",
        "content": "落红庭院绿池塘，语燕啼鶑亦可伤。\n霁柳吹花春已老，暝槐成幄日初长。",
        "dynasty": "宋",
        "collection_info": null
    },
    {
        "title": "舟中晚眺  其一",
        "author": "白玉蟾",
        "content": "小立船仓揭起篷，晚来帆幅饱西风。\n望他鸿鴈一双去，过了峯峦千万重。",
        "dynasty": "宋",
        "collection_info": null
    },
    {
        "title": "舟中晚眺  其二",
        "author": "白玉蟾",
        "content": "不成无语立江滨，事事堪吟句句新。\n白鹭前身真钓叟，青山今日是诗人。",
        "dynasty": "宋",
        "collection_info": null
    },
    {
        "title": "江上散纵",
        "author": "白玉蟾",
        "content": "欲晓江头杖策徐，一峯西去众峯趋。\n不知林裏犹僧寺，少立忽闻敲木鱼。",
        "dynasty": "宋",
        "collection_info": null
    },
    {
        "title": "话旧",
        "author": "白玉蟾",
        "content": "风露三更月一帘，共君握手不能厌。\n酒杯满泛榴花色，烛燄斜抽柳叶尖。",
        "dynasty": "宋",
        "collection_info": null
    },
    {
        "title": "夏日遣兴  其一",
        "author": "白玉蟾",
        "content": "枕簟来寻瓜李盟，银床金井已关情。\n牡丹芍药成前辈，茉莉素馨方后生。",
        "dynasty": "宋",
        "collection_info": null
    },
    {
        "title": "夏日遣兴  其二",
        "author": "白玉蟾",
        "content": "素馨蘂点粉描笔，红藕花开金镀杯。\n乳燕新蝉相对语，诗人何日不亭台。",
        "dynasty": "宋",
        "collection_info": null
    },
    {
        "title": "夏日遣兴  其三",
        "author": "白玉蟾",
        "content": "四壁青山翠打围，诗人坐久澹忘归。\n桥边荷芰欹头立，水底蜻蜓仰面飞。",
        "dynasty": "宋",
        "collection_info": null
    },
    {
        "title": "闻子规",
        "author": "白玉蟾",
        "content": "二十年前怯杜鹃，枕边时把泪珠弹。\n如今老眼应无泪，一任声声到月残。",
        "dynasty": "宋",
        "collection_info": null
    },
    {
        "title": "问子规",
        "author": "白玉蟾",
        "content": "绿柳阴中问子规，劝人归是劝春归。\n人须回首春须暮，何不成都西去飞。",
        "dynasty": "宋",
        "collection_info": null
    },
    {
        "title": "润夫饭僧景泰相款信宿告归",
        "author": "白玉蟾",
        "content": "梦中也学云峯路，未老来游蒲涧山。\n无数老僧闲道士，笑人骑马出松关。",
        "dynasty": "宋",
        "collection_info": null
    },
    {
        "title": "送郑道人归罗浮",
        "author": "白玉蟾",
        "content": "铁作桥梁云作盖，石成楼观水成帘。\n归时猿鹤烦传语，记取前回白玉蟾。",
        "dynasty": "宋",
        "collection_info": null
    },
    {
        "title": "赠徐钟头",
        "author": "白玉蟾",
        "content": "楼上疎钟撞月明，五云影裏一声声。\n九天星宿皆朝斗，人世晓鸡浑未鸣。",
        "dynasty": "宋",
        "collection_info": null
    },
    {
        "title": "问春",
        "author": "白玉蟾",
        "content": "不教蜂蝶畧来些，岂是春神病酒耶。\n燕语鶑啼今几日，风魔雨难许多花。",
        "dynasty": "宋",
        "collection_info": null
    },
    {
        "title": "舟行",
        "author": "白玉蟾",
        "content": "梢子欢呼御晓风，诗人亦自起推蓬。\n数来数去山都乱，忘却前峯与后峯。",
        "dynasty": "宋",
        "collection_info": null
    },
    {
        "title": "秋园夕眺",
        "author": "白玉蟾",
        "content": "木犀倜傥散麸金，松举笙竽竹奏琴。\n临水芙蓉自儿女，镜边刺绣晚沉吟。",
        "dynasty": "宋",
        "collection_info": null
    },
    {
        "title": "夏夜露坐",
        "author": "白玉蟾",
        "content": "披襟岸帻藕花桥，一片哀鸿度碧霄。\n新月出来真解事，嫩蝉吟得自无聊。",
        "dynasty": "宋",
        "collection_info": null
    },
    {
        "title": "春宵酌雨",
        "author": "白玉蟾",
        "content": "更无半点海棠飞，一听黄鶑雨裏啼。\n啼得碧坛红药破，淡烟芳草满长堤。",
        "dynasty": "宋",
        "collection_info": null
    },
    {
        "title": "嘲杜鹃",
        "author": "白玉蟾",
        "content": "杜宇声声盖自嗟，春残何事更天涯。\n不归则是归还是，伊是无家或有家。",
        "dynasty": "宋",
        "collection_info": null
    },
    {
        "title": "晓巡北圃七绝  其一",
        "author": "白玉蟾",
        "content": "隔水人家似画图，鬓边香露缀成珠。\n日高丈五云犹宿，乌鹊已归三哺雏。",
        "dynasty": "宋",
        "collection_info": null
    },
    {
        "title": "晓巡北圃七绝  其二",
        "author": "白玉蟾",
        "content": "柳色花光映晓云，半窗红日已东昇。\n行人隔水自相语，无数鶑啼闻不曾。",
        "dynasty": "宋",
        "collection_info": null
    },
    {
        "title": "晓巡北圃七绝  其三",
        "author": "白玉蟾",
        "content": "蜂蝶如知春欲归，雨余鶑亦缕金衣。\n东风尽把杨花剪，吹作满城轻雪飞。",
        "dynasty": "宋",
        "collection_info": null
    },
    {
        "title": "晓巡北圃七绝  其四",
        "author": "白玉蟾",
        "content": "池边弄水手犹冰，藕臂风寒更粟生。\n柳叶春深槐叶浅，桃花夜暗李花明。",
        "dynasty": "宋",
        "collection_info": null
    },
    {
        "title": "晓巡北圃七绝  其五",
        "author": "白玉蟾",
        "content": "非云为侣更无人，独倚雕墙诗思冥。\n日色淡红烟色紫，山光浓绿水光青。",
        "dynasty": "宋",
        "collection_info": null
    },
    {
        "title": "晓巡北圃七绝  其六",
        "author": "白玉蟾",
        "content": "雨余花点满红桥，柳雪粘泥夜不消。\n晓雾忽无还忽有，春山如近又如遥。",
        "dynasty": "宋",
        "collection_info": null
    },
    {
        "title": "晓巡北圃七绝  其七",
        "author": "白玉蟾",
        "content": "游人脚踏杏花泥，花片吹风点绮衣。\n为復残春催杜宇，是他杜宇唤春归。",
        "dynasty": "宋",
        "collection_info": null
    },
    {
        "title": "水村吟雾",
        "author": "白玉蟾",
        "content": "淡处还浓绿处青，江风吹作雨毛腥。\n起从水面萦层嶂，恍似帘中见画屏。",
        "dynasty": "宋",
        "collection_info": null
    },
    {
        "title": "岩下闻鸦",
        "author": "白玉蟾",
        "content": "行绕松林不见鸦，只疑山后噪查查。\n更移数步俄回首，缩脰蹲身立树丫。",
        "dynasty": "宋",
        "collection_info": null
    },
    {
        "title": "枯松",
        "author": "白玉蟾",
        "content": "霜鳞雪爪一枯松，恍似湖心见白龙。\n想得吕仙曾点化，拏云攫雾欲腾空。",
        "dynasty": "宋",
        "collection_info": null
    },
    {
        "title": "示英州风僧",
        "author": "白玉蟾",
        "content": "宗门老衲旧仪刑，配字年来老转青。\n谁道南能无一物，如今英石尽铜腥。",
        "dynasty": "宋",
        "collection_info": null
    },
    {
        "title": "江亭夜坐",
        "author": "白玉蟾",
        "content": "月冷松寒露满襟，天容绀碧鹤声沉。\n夜深独把栏干拍，只有长江识此心。",
        "dynasty": "宋",
        "collection_info": null
    },
    {
        "title": "东山道院",
        "author": "白玉蟾",
        "content": "烟月荒凉野色寒，松梢滴露夜将阑。\n人家旷绝无鸡犬，一鹤飞来点翠山。",
        "dynasty": "宋",
        "collection_info": null
    },
    {
        "title": "暮色",
        "author": "白玉蟾",
        "content": "江烟漠漠月昏昏，一点渔灯贴岸根。\n风搅长芦鸦睡起，游鳞惊动水花痕。",
        "dynasty": "宋",
        "collection_info": null
    },
    {
        "title": "牛渡问舟",
        "author": "白玉蟾",
        "content": "岁晚行人苦欲分，山昏水暮鸟寻羣。\n舟行棹进空回首，一望苍梧但白云。",
        "dynasty": "宋",
        "collection_info": null
    },
    {
        "title": "泊头场刘家壁",
        "author": "白玉蟾",
        "content": "春深空度可怜宵，江岸风沙好寂寥。\n人问孤舟多少恨，五更寒雨报芭蕉。",
        "dynasty": "宋",
        "collection_info": null
    },
    {
        "title": "罗浮山上过铁桥",
        "author": "白玉蟾",
        "content": "飞云顶下见罗浮，五色珍禽绕石楼。\n行过铁桥猿啸罢，稚川丹竈冷飕飕。",
        "dynasty": "宋",
        "collection_info": null
    },
    {
        "title": "绘莲  其一",
        "author": "白玉蟾",
        "content": "笔底荷花水面浮，纤毫造化夺工夫。\n为谁画出生绡上，泰华山头玉井图。",
        "dynasty": "宋",
        "collection_info": null
    },
    {
        "title": "绘莲  其二",
        "author": "白玉蟾",
        "content": "浓淡色中匀粉腻，浅深痕上着臙脂。\n华堂展处南熏起，一似西湖六月时。",
        "dynasty": "宋",
        "collection_info": null
    },
    {
        "title": "剑池",
        "author": "白玉蟾",
        "content": "人间无处着青蛇，池水清泠浸落花。\n几度清风明月夜，怅然无语忆张华。",
        "dynasty": "宋",
        "collection_info": null
    },
    {
        "title": "九曲杂咏",
        "author": "白玉蟾",
        "content": "流水光中飞落叶，白云影裏噪幽禽。\n人间几度曾孙老，只有青山无古今。",
        "dynasty": "宋",
        "collection_info": null
    },
    {
        "title": "九曲杂咏 一曲昇真洞",
        "author": "白玉蟾",
        "content": "得得来寻仙子家，昇真洞口正蜂衙。\n一溪春水漾寒碧，流出红桃几片花。",
        "dynasty": "宋",
        "collection_info": null
    },
    {
        "title": "九曲杂咏 二曲玉女峰",
        "author": "白玉蟾",
        "content": "插花临水一奇峯，玉骨冰肌处女容。\n烟袂霞衣春带雨，云鬟雾鬓晓梳风。",
        "dynasty": "宋",
        "collection_info": null
    },
    {
        "title": "九曲杂咏 三曲仙机岩",
        "author": "白玉蟾",
        "content": "织就霓裳御泠风，玉梭随手化成龙。\n天孙归去星河畔，满洞白云机杼空。",
        "dynasty": "宋",
        "collection_info": null
    },
    {
        "title": "九曲杂咏 四曲金鸡岩",
        "author": "白玉蟾",
        "content": "水满寒潭潭着月，山藏空谷正吞烟。\n金鸡初报洞中晓，咿喔一声飞上天。",
        "dynasty": "宋",
        "collection_info": null
    },
    {
        "title": "九曲杂咏 五曲铁笛亭",
        "author": "白玉蟾",
        "content": "满天沆瀣起清风，白鹤飞来上翠松。\n月冷山空吹铁笛，一声唤起玉渊龙。",
        "dynasty": "宋",
        "collection_info": null
    },
    {
        "title": "九曲杂咏 六曲仙掌峰",
        "author": "白玉蟾",
        "content": "仙子扪萝上翠崖，岩头旧有炼丹台。\n至今石上留仙掌，十指春葱渍绿苔。",
        "dynasty": "宋",
        "collection_info": null
    },
    {
        "title": "九曲杂咏 七曲石塘寺",
        "author": "白玉蟾",
        "content": "高僧参透赵州禅，拔寺移归兜率天。\n天圣二年四月朔，一宵雷雨撼山川。",
        "dynasty": "宋",
        "collection_info": null
    },
    {
        "title": "九曲杂咏 八曲鼓楼岩",
        "author": "白玉蟾",
        "content": "万丈高岩耸石楼，云翚烟桷瞰寒流。\n幔亭昔聚曾孙宴，石鼓拏归古渡头。",
        "dynasty": "宋",
        "collection_info": null
    },
    {
        "title": "九曲杂咏 九曲新村市",
        "author": "白玉蟾",
        "content": "落日移舟上碧滩，桃花林外见青山。\n耳边忽尔闻鸡犬，不遇刘郎不肯还。",
        "dynasty": "宋",
        "collection_info": null
    },
    {
        "title": "九曲棹歌  其一",
        "author": "白玉蟾",
        "content": "三十六峰真绝奇，一溪九曲碧涟漪。\n白云遮眼不知处，谁道神仙在武夷。",
        "dynasty": "宋",
        "collection_info": null
    },
    {
        "title": "九曲棹歌  其二",
        "author": "白玉蟾",
        "content": "幔亭峰下泛仙船，洞口琼花锁翠烟。\n一自魏王归绛阙，至今哀怨岭头猿。",
        "dynasty": "宋",
        "collection_info": null
    },
    {
        "title": "九曲棹歌  其三",
        "author": "白玉蟾",
        "content": "山下于今几代孙，当时箫鼓寂无闻。\n丹炉復尔生春草，玉女峰前空白云。",
        "dynasty": "宋",
        "collection_info": null
    },
    {
        "title": "九曲棹歌  其四",
        "author": "白玉蟾",
        "content": "仙舟停棹架岩头，黄鹤归天今几秋。\n满洞桃花人不见，一溪绿水为谁流。",
        "dynasty": "宋",
        "collection_info": null
    },
    {
        "title": "九曲棹歌  其五",
        "author": "白玉蟾",
        "content": "万顷秋光无着处，满潭清水莹青铜。\n金鸡叫落山头月，淡淡寒烟飒飒风。",
        "dynasty": "宋",
        "collection_info": null
    },
    {
        "title": "九曲棹歌  其六",
        "author": "白玉蟾",
        "content": "闻道谁知铁笛声，石崖轰裂老龙惊。\n当年人已服丹去，千古荒亭秋草生。",
        "dynasty": "宋",
        "collection_info": null
    },
    {
        "title": "九曲棹歌  其七",
        "author": "白玉蟾",
        "content": "仙掌峰前仙子家，客来活火煮新茶。\n主人摇指青烟裏，瀑布悬崖剪雪花。",
        "dynasty": "宋",
        "collection_info": null
    },
    {
        "title": "九曲棹歌  其八",
        "author": "白玉蟾",
        "content": "寂寂秋烟锁碧湾，往年此地有禅关。\n水神移入龙宫去，一夜风雷吼万山。",
        "dynasty": "宋",
        "collection_info": null
    },
    {
        "title": "九曲棹歌  其九",
        "author": "白玉蟾",
        "content": "几点沙鸥泛碧流，芦花两岸暮云愁。\n鼓楼岩下一声笛，惊落梧桐飞起秋。",
        "dynasty": "宋",
        "collection_info": null
    },
    {
        "title": "九曲棹歌  其一○",
        "author": "白玉蟾",
        "content": "山市晴岚天打围，一村鸡犬正残晖。\n稻田高下如棋局，几点鸦飞与鹭飞。",
        "dynasty": "宋",
        "collection_info": null
    },
    {
        "title": "华阳吟  其一",
        "author": "白玉蟾",
        "content": "家在琼崖万里遥，此身来往似孤舟。\n夜来梦趁西风去，目断家山空泪流。",
        "dynasty": "宋",
        "collection_info": null
    },
    {
        "title": "华阳吟  其二",
        "author": "白玉蟾",
        "content": "海南一片水云天，望眼生花已十年。\n忽一二时回首处，西风夕照咽悲蝉。",
        "dynasty": "宋",
        "collection_info": null
    },
    {
        "title": "华阳吟  其三",
        "author": "白玉蟾",
        "content": "一脚从别海南船，身逐云飞江浙天。\n走遍洞天寻隠者，不知费几草鞋钱。",
        "dynasty": "宋",
        "collection_info": null
    },
    {
        "title": "华阳吟  其四",
        "author": "白玉蟾",
        "content": "白云和我到天台，眼入青山意豁开。\n到彼山中结茅屋，空余千古夜猿哀。",
        "dynasty": "宋",
        "collection_info": null
    },
    {
        "title": "华阳吟  其五",
        "author": "白玉蟾",
        "content": "拄杖随身入武夷，幔亭峯下雪花飞。\n行从九曲山头看，万壑千岩翠打围。",
        "dynasty": "宋",
        "collection_info": null
    },
    {
        "title": "华阳吟  其六",
        "author": "白玉蟾",
        "content": "武夷结草二年余，花笑鶑啼春一壶。\n流水下山人出洞，岩前空有炼丹炉。",
        "dynasty": "宋",
        "collection_info": null
    },
    {
        "title": "华阳吟  其七",
        "author": "白玉蟾",
        "content": "得诀归来试炼看，龙争虎斗片时间。\n九华天上人知得，一夜风雷撼万山。",
        "dynasty": "宋",
        "collection_info": null
    },
    {
        "title": "华阳吟  其八",
        "author": "白玉蟾",
        "content": "白马江头笑一声，红光紫雾水中生。\n急抽匣内青蛇剑，搅得黄河彻底清。",
        "dynasty": "宋",
        "collection_info": null
    },
    {
        "title": "华阳吟  其九",
        "author": "白玉蟾",
        "content": "渴饮金波数百钟，醉时仗剑指虚空。\n脚根戏蹑交干斗，长啸一声天地红。",
        "dynasty": "宋",
        "collection_info": null
    },
    {
        "title": "华阳吟  其一○",
        "author": "白玉蟾",
        "content": "移将北斗过南辰，两手双擎日月轮。\n飞趁昆崙山上去，须臾化作一天云。",
        "dynasty": "宋",
        "collection_info": null
    },
    {
        "title": "华阳吟  其一一",
        "author": "白玉蟾",
        "content": "戏泛金船到海涯，暗随海水度流沙。\n一从登着蓬莱岸，去看琼台阆苑花。",
        "dynasty": "宋",
        "collection_info": null
    },
    {
        "title": "华阳吟  其一二",
        "author": "白玉蟾",
        "content": "人身自有一蓬莱，十二层楼白玉阶。\n姹女金翁常宴会，堂前夜夜牡丹开。",
        "dynasty": "宋",
        "collection_info": null
    },
    {
        "title": "华阳吟  其一三",
        "author": "白玉蟾",
        "content": "怪事教人笑几迴，男儿今也会怀胎。\n自家精血自交媾，身裏夫妻真妙哉。",
        "dynasty": "宋",
        "collection_info": null
    },
    {
        "title": "华阳吟  其一四",
        "author": "白玉蟾",
        "content": "一吟一醉一刀圭，真气真精满四肢。\n若到酒酣眠熟后，满船载宝过曹溪。",
        "dynasty": "宋",
        "collection_info": null
    },
    {
        "title": "华阳吟  其一五",
        "author": "白玉蟾",
        "content": "元神夜夜宿丹田，云满黄庭月满天。\n两箇鸳鸯浮绿水，水心一朵紫金莲。",
        "dynasty": "宋",
        "collection_info": null
    },
    {
        "title": "华阳吟  其一六",
        "author": "白玉蟾",
        "content": "饥餐一两黑龟肝，寒向丹田猛火山。\n但见心头无点事，不知人世有饥寒。",
        "dynasty": "宋",
        "collection_info": null
    },
    {
        "title": "华阳吟  其一七",
        "author": "白玉蟾",
        "content": "青牛人去几多年，此道分明在目前。\n愿识目前真的处，一堂风冷月婵娟。",
        "dynasty": "宋",
        "collection_info": null
    },
    {
        "title": "华阳吟  其一八",
        "author": "白玉蟾",
        "content": "片饷工夫炼汞铅，一炉猛火夜烧天。\n忽然神水落金井，打合灵砂月样圆。",
        "dynasty": "宋",
        "collection_info": null
    },
    {
        "title": "华阳吟  其一九",
        "author": "白玉蟾",
        "content": "一泓神水满华池，夜夜池边白雪飞。\n雪裏有人擒玉兔，赶教明月上寒枝。",
        "dynasty": "宋",
        "collection_info": null
    },
    {
        "title": "华阳吟  其二○",
        "author": "白玉蟾",
        "content": "不动丝毫过玉关，关头自有玉京山。\n能于山上通来往，风搅九天霜雪寒。",
        "dynasty": "宋",
        "collection_info": null
    },
    {
        "title": "华阳吟  其二一",
        "author": "白玉蟾",
        "content": "谁识週天造化工，于今蹙在片时中。\n只将铅汞入真土，炼出金花满鼎红。",
        "dynasty": "宋",
        "collection_info": null
    },
    {
        "title": "华阳吟  其二二",
        "author": "白玉蟾",
        "content": "昨夜三更雷撼山，九天门户不曾关。\n曹溪路上分明见，有箇金乌入广寒。",
        "dynasty": "宋",
        "collection_info": null
    },
    {
        "title": "华阳吟  其二三",
        "author": "白玉蟾",
        "content": "玉皇殿下一仙童，曾掌符书守蕊宫。\n因甚俗缘犹未断，于今幻质入尘笼。",
        "dynasty": "宋",
        "collection_info": null
    },
    {
        "title": "华阳吟  其二四",
        "author": "白玉蟾",
        "content": "曹溪一路透泥丸，只在丹田上下间。\n解使金翁媒姹女，朝云暮雨满巫山。",
        "dynasty": "宋",
        "collection_info": null
    },
    {
        "title": "华阳吟  其二五",
        "author": "白玉蟾",
        "content": "祇将戊己作丹炉，炼得红丸化玉酥。\n漫守火爻三百日，产成一颗夜明珠。",
        "dynasty": "宋",
        "collection_info": null
    },
    {
        "title": "华阳吟  其二六",
        "author": "白玉蟾",
        "content": "绛阙仙都一散郎，偶来尘世且佯狂。\n身中自有长生宝，夜夜飞神谒上苍。",
        "dynasty": "宋",
        "collection_info": null
    },
    {
        "title": "华阳吟  其二七",
        "author": "白玉蟾",
        "content": "家在神仙九气天，天中楼殿贮群仙。\n偶然来到人间世，料想神霄未一年。",
        "dynasty": "宋",
        "collection_info": null
    },
    {
        "title": "华阳吟  其二八",
        "author": "白玉蟾",
        "content": "气盖山河心胆粗，不能学剑不搜书。\n夜来掇得干坤动，火候温温守玉炉。",
        "dynasty": "宋",
        "collection_info": null
    },
    {
        "title": "华阳吟  其二九",
        "author": "白玉蟾",
        "content": "梦幻之身不久长，桑榆能几耐风霜。\n何如跳出利名窟，赠汝长生不死方。",
        "dynasty": "宋",
        "collection_info": null
    },
    {
        "title": "华阳吟  其三○",
        "author": "白玉蟾",
        "content": "拈弄溪山诗伎巧，吐吞风月酒神通。\n且将诗酒瞒人眼，出入红尘过几冬。",
        "dynasty": "宋",
        "collection_info": null
    },
    {
        "title": "赠诗仙",
        "author": "白玉蟾",
        "content": "学诗有似学仙难，炼句难于学炼丹。\n换骨脱胎君有诀，炷香特特扣诗坛。",
        "dynasty": "宋",
        "collection_info": null
    },
    {
        "title": "题光孝观",
        "author": "白玉蟾",
        "content": "偶然骑鹤去游仙，来访泉山古洞天。\n一剑当空又飞去，碧潭惊起老龙眠。",
        "dynasty": "宋",
        "collection_info": null
    },
    {
        "title": "赠蓝琴士  其一",
        "author": "白玉蟾",
        "content": "江湖见说老蓝公，今日相逢在玉隆。\n竹样精神梅样骨，况君梅竹在胸中。",
        "dynasty": "宋",
        "collection_info": null
    },
    {
        "title": "赠蓝琴士  其二",
        "author": "白玉蟾",
        "content": "逍遥阁下暮烟生，相对无言坐復行。\n弹尽胡笳十八拍，床头剑吼月三更。",
        "dynasty": "宋",
        "collection_info": null
    },
    {
        "title": "赠蓝琴士  其三",
        "author": "白玉蟾",
        "content": "夜来莫说西山冷，见说庐山夏有冰。\n直恐与君相别后，错听猿啸作琴声。",
        "dynasty": "宋",
        "collection_info": null
    },
    {
        "title": "清静经",
        "author": "白玉蟾",
        "content": "大地山河一卷经，拈来题目甚分明。\n山花野草皆谈说，蠢动含灵侧耳听。",
        "dynasty": "宋",
        "collection_info": null
    },
    {
        "title": "招贤道士",
        "author": "白玉蟾",
        "content": "解鞍默默对斜晖，无限诗怀在翠微。\n一句秋鸿来入耳，两行客泪下霑衣。",
        "dynasty": "宋",
        "collection_info": null
    },
    {
        "title": "秋思",
        "author": "白玉蟾",
        "content": "滴尽池荷无奈雨，吹翻井叶可怜风。\n溪毛山骨犹无恙，尚有芦花对蓼红。",
        "dynasty": "宋",
        "collection_info": null
    },
    {
        "title": "徐仙",
        "author": "白玉蟾",
        "content": "采樵有遇纔三日，归路还家已十年。\n自古得仙非苦节，此坑安得号黄连。",
        "dynasty": "宋",
        "collection_info": null
    },
    {
        "title": "忆西湖",
        "author": "白玉蟾",
        "content": "银月窥人夜漏沉，断蒲疎柳忽关心。\n西风为报西湖道，留取芙蓉供醉吟。",
        "dynasty": "宋",
        "collection_info": null
    },
    {
        "title": "问花",
        "author": "白玉蟾",
        "content": "蓦地诗心到海棠，问花开未晓来忙。\n村童熟睡不知唤，惟有流鶑语似簧。",
        "dynasty": "宋",
        "collection_info": null
    },
    {
        "title": "梅花醉梦",
        "author": "白玉蟾",
        "content": "纸帐梅花醉梦间，了无它想鼻雷鼾。\n鸳愁凤恨不入枕，睡觉身疑在广寒。",
        "dynasty": "宋",
        "collection_info": null
    },
    {
        "title": "柏子家风",
        "author": "白玉蟾",
        "content": "山居剩得静干坤，竹鼎时将柏子温。\n会似赵州参得透，等闲莫与俗夫论。",
        "dynasty": "宋",
        "collection_info": null
    },
    {
        "title": "首夏  其一",
        "author": "白玉蟾",
        "content": "懒中倍觉我神清，烦恼如今叶似轻。\n青士庭前销昼暑，苍官枕上送秋声。",
        "dynasty": "宋",
        "collection_info": null
    },
    {
        "title": "首夏  其二",
        "author": "白玉蟾",
        "content": "日与浮云相往还，落花啼鸟总相关。\n初无东观北门梦，只在西山南浦间。",
        "dynasty": "宋",
        "collection_info": null
    },
    {
        "title": "首夏  其三",
        "author": "白玉蟾",
        "content": "满目晴峦总是诗，诗情飞絮逐游丝。\n雨肥碧涧落花水，风瘦青松啼鸟枝。",
        "dynasty": "宋",
        "collection_info": null
    },
    {
        "title": "与永兴观主梅  其一",
        "author": "白玉蟾",
        "content": "破袖悬鹑鬓㖀苍，山前山后乐相羊。\n三更月影如酥白，一树梅花似雪香。",
        "dynasty": "宋",
        "collection_info": null
    },
    {
        "title": "与永兴观主梅  其二",
        "author": "白玉蟾",
        "content": "玉艷冰英绝可怜，即之时復一嫣然。\n姑苏日暮逢西子，采石江明见谪仙。",
        "dynasty": "宋",
        "collection_info": null
    },
    {
        "title": "春词  其一",
        "author": "白玉蟾",
        "content": "春光若海渺无边，日暮归来泛玉船。\n红酽海棠红似雪，翠娇杨柳暗如烟。",
        "dynasty": "宋",
        "collection_info": null
    },
    {
        "title": "春词  其二",
        "author": "白玉蟾",
        "content": "千红万紫竞繁华，鶑燕多依富贵家。\n上巳兰亭修禊事，一年春色又杨花。",
        "dynasty": "宋",
        "collection_info": null
    },
    {
        "title": "春词  其三",
        "author": "白玉蟾",
        "content": "瘦沈皤潘莫自匆，花边有酒且从容。\n春三二月东风裏，鶑百千声翠柳中。",
        "dynasty": "宋",
        "collection_info": null
    },
    {
        "title": "春词  其四",
        "author": "白玉蟾",
        "content": "柳困花慵风力轻，脱襌衣夹过清明。\n唤晴唤雨鸠无准，飞去飞来燕有情。",
        "dynasty": "宋",
        "collection_info": null
    },
    {
        "title": "春词  其五",
        "author": "白玉蟾",
        "content": "旦上襌衣试绿罗，情知春暮亦无何。\n风吹一架荼䕷雪，酒恶频将玉蘂挼。",
        "dynasty": "宋",
        "collection_info": null
    },
    {
        "title": "春词  其六",
        "author": "白玉蟾",
        "content": "晴帘暖幕笑如烘，春事还归缥缈中。\n红药一枝寒食过，东风万点海棠空。",
        "dynasty": "宋",
        "collection_info": null
    },
    {
        "title": "春词  其七",
        "author": "白玉蟾",
        "content": "春色将穷诗未穷，开樽姑为慰东风。\n偶然行到青苔上，尚有残英一片红。",
        "dynasty": "宋",
        "collection_info": null
    },
    {
        "title": "祈雨伏虎庵",
        "author": "白玉蟾",
        "content": "梵相无言旱气奢，三农无饭欲蒸沙。\n狻头香穗成禾穗，麈尾天花化雨花。",
        "dynasty": "宋",
        "collection_info": null
    },
    {
        "title": "冬夕酌月  其一",
        "author": "白玉蟾",
        "content": "半规新月滑如酥，流入清樽一吸无。\n明日定知广寒殿，姮娥失却水晶梳。",
        "dynasty": "宋",
        "collection_info": null
    },
    {
        "title": "冬夕酌月  其二",
        "author": "白玉蟾",
        "content": "兔冷蟾寒桂影疎，化为霜露泻庭除。\n已惊柏液冰吾齿，莫弄梅花粟尔肤。",
        "dynasty": "宋",
        "collection_info": null
    },
    {
        "title": "冬夕酌月  其三",
        "author": "白玉蟾",
        "content": "二毛可惜雪霜侵，日有清都绛阙心。\n枝冷鹊翻檐外影，庭空鸿堕月边音。",
        "dynasty": "宋",
        "collection_info": null
    },
    {
        "title": "赠明讲师  其一",
        "author": "白玉蟾",
        "content": "昔从师在月岩时，我过鹅湖即语离。\n每见孤鸿每生感，不曾一日不相思。",
        "dynasty": "宋",
        "collection_info": null
    },
    {
        "title": "赠明讲师  其二",
        "author": "白玉蟾",
        "content": "岂谓东吴得再逢，二俱老尽少时容。\n来从上国鶑花裏，堕在辋川图画中。",
        "dynasty": "宋",
        "collection_info": null
    },
    {
        "title": "雪中  其一",
        "author": "白玉蟾",
        "content": "朔风吹冷裂窗纱，重把罗帏绣幕遮。\n青女先将霜起早，素娥始放雪飞花。",
        "dynasty": "宋",
        "collection_info": null
    },
    {
        "title": "雪中  其二",
        "author": "白玉蟾",
        "content": "晓来红日尚羞明，四外彤云欲诈晴。\n一夜九天开玉阙，六花万里散璚英。",
        "dynasty": "宋",
        "collection_info": null
    },
    {
        "title": "雪中  其三",
        "author": "白玉蟾",
        "content": "飞廉滕六逞寒威，费酒陪诗为解颐。\n雪待夜深飞落尽，梅嗔风恶放开迟。",
        "dynasty": "宋",
        "collection_info": null
    },
    {
        "title": "龙虎山祈雨早行有作",
        "author": "白玉蟾",
        "content": "两三条电復无雨，六七点星微上云。\n鞭起卧龙我骑去，挥戈叱问五雷君。",
        "dynasty": "宋",
        "collection_info": null
    },
    {
        "title": "题栖凤亭  其一",
        "author": "白玉蟾",
        "content": "亭前绿密玉成丛，凤宿枝头烟雨空。\n箫管一声人未寝，满林明月浸清风。",
        "dynasty": "宋",
        "collection_info": null
    },
    {
        "title": "题栖凤亭  其二",
        "author": "白玉蟾",
        "content": "竹也多年管风月，凤兮几夜宿云烟。\n林间有客吹箫去，竹化成龙凤入天。",
        "dynasty": "宋",
        "collection_info": null
    },
    {
        "title": "题栖凤亭  其三",
        "author": "白玉蟾",
        "content": "潘氏亭前饮一宵，酒酣对竹啸琼箫。\n不知栖凤来多少，凤去人归竹寂寥。",
        "dynasty": "宋",
        "collection_info": null
    },
    {
        "title": "题栖凤亭  其四",
        "author": "白玉蟾",
        "content": "声传琴瑟风生枕，影泻琅玕月满庭。\n白凤飞来枝外宿，夜深点破一林青。",
        "dynasty": "宋",
        "collection_info": null
    },
    {
        "title": "梅花有嘆",
        "author": "白玉蟾",
        "content": "苍苔玉艷委西施，玉胆冰姿尚伯夷。\n春色一般清浊异，梅花亦自有安危。",
        "dynasty": "宋",
        "collection_info": null
    },
    {
        "title": "中秋月",
        "author": "白玉蟾",
        "content": "千崖爽气已平分，万里青天辗玉轮。\n好向钱塘江上望，相逢都是广寒人。",
        "dynasty": "宋",
        "collection_info": null
    },
    {
        "title": "卧云",
        "author": "白玉蟾",
        "content": "满室天香仙子家，一琴一剑一杯茶。\n羽衣常带烟霞色，不惹人间桃李花。",
        "dynasty": "宋",
        "collection_info": null
    },
    {
        "title": "题客省",
        "author": "白玉蟾",
        "content": "炼就红铅不计斤，五湖四海十余春。\n今朝杖屦庐山下，雨笠烟簑一箇身。",
        "dynasty": "宋",
        "collection_info": null
    },
    {
        "title": "洞前亭",
        "author": "白玉蟾",
        "content": "洞前春水漾桃溪，洞后数声青鸟啼。\n二十四岩风雨夜，神仙过此话刀圭。",
        "dynasty": "宋",
        "collection_info": null
    },
    {
        "title": "送林古虚归闽",
        "author": "白玉蟾",
        "content": "名落江湖二十春，江湖那个是知音。\n于今拄杖挑明月，云满千山何处寻。",
        "dynasty": "宋",
        "collection_info": null
    },
    {
        "title": "和刘司门韵题临溪亭",
        "author": "白玉蟾",
        "content": "临水皤然两鬓丝，山烟凝翠入鹑衣。\n横吹铁笛且归去，懒把渔竿立藓矶。",
        "dynasty": "宋",
        "collection_info": null
    },
    {
        "title": "黄仙庵字谜",
        "author": "白玉蟾",
        "content": "青红白黑欠中央，闻道西人已大方。\n二十一人田下电，阿谁访之詹仲皇。",
        "dynasty": "宋",
        "collection_info": null
    },
    {
        "title": "登爱阁有感",
        "author": "白玉蟾",
        "content": "五六年前彭觉非，同登爱阁翫荷池。\n如今再到还重省，十二阑干谩雨丝。",
        "dynasty": "宋",
        "collection_info": null
    },
    {
        "title": "琴",
        "author": "白玉蟾",
        "content": "夜静无云月似银，清宵鹤唳一伤神。\n子期玉骨寒于雪，世上知音能几人。",
        "dynasty": "宋",
        "collection_info": null
    },
    {
        "title": "天窗",
        "author": "白玉蟾",
        "content": "屋头除却数条椽，政好临风对月眠。\n行客只从门外过，岂知屋裏有青天。",
        "dynasty": "宋",
        "collection_info": null
    },
    {
        "title": "七台山",
        "author": "白玉蟾",
        "content": "六月泉声带雨寒，斜阳染出淡红山。\n白云无恙青枫老，不见龚刘振锡镮。",
        "dynasty": "宋",
        "collection_info": null
    },
    {
        "title": "春风  其一",
        "author": "白玉蟾",
        "content": "一一鬚梢一雾珠，晓来雨意尚踌躇。\n落花也避东风恶，水面相驱亸向隅。",
        "dynasty": "宋",
        "collection_info": null
    },
    {
        "title": "春风  其二",
        "author": "白玉蟾",
        "content": "燕燕于飞引蝶狂，娇鶑歌懒笑蜂忙。\n庭前萱草台前竹，也学春风舞绿杨。",
        "dynasty": "宋",
        "collection_info": null
    },
    {
        "title": "春风  其三",
        "author": "白玉蟾",
        "content": "底事东风苦欲寒，不教诗客纵游观。\n无端虚把秋韆送，落尽梨花似雪团。",
        "dynasty": "宋",
        "collection_info": null
    },
    {
        "title": "春风  其四",
        "author": "白玉蟾",
        "content": "远草将人双眼行，飞花误蝶乞流鶑。\n更饶一夜东风劣，且博三朝五日晴。",
        "dynasty": "宋",
        "collection_info": null
    },
    {
        "title": "观物  其一",
        "author": "白玉蟾",
        "content": "蜂占蔷薇封食邑，蚁侵蜾蠃借军须。\n雨天风急鸠呼妇，水国烟寒鴈唤奴。",
        "dynasty": "宋",
        "collection_info": null
    },
    {
        "title": "观物  其二",
        "author": "白玉蟾",
        "content": "晓鹭守溪图口腹，暮蛛借屋计家生。\n不羁野马空中骋，无喘蜗牛壁上耕。",
        "dynasty": "宋",
        "collection_info": null
    },
    {
        "title": "荷池追凉",
        "author": "白玉蟾",
        "content": "清晓无人知此凉，岸巾植杖立银塘。\n晴霞烧眼收将敛，荷叶生风绿水香。",
        "dynasty": "宋",
        "collection_info": null
    },
    {
        "title": "舟程苦迟",
        "author": "白玉蟾",
        "content": "水马轻便胜陆行，衝风遡水反多程。\n溪流诘曲成千摺，云色阴晴没十成。",
        "dynasty": "宋",
        "collection_info": null
    },
    {
        "title": "晓醒追思夜来句  其一",
        "author": "白玉蟾",
        "content": "孤梦归从偃月城，清寒入骨倚危亭。\n雪花散作杨花片，酒色酤来竹叶青。",
        "dynasty": "宋",
        "collection_info": null
    },
    {
        "title": "晓醒追思夜来句  其二",
        "author": "白玉蟾",
        "content": "茆屋萧然诗满怀，一天风雪白皑皑。\n身如纸帐梅花梦，心似香炉柏子灰。",
        "dynasty": "宋",
        "collection_info": null
    },
    {
        "title": "晓醒追思夜来句  其三",
        "author": "白玉蟾",
        "content": "孤云野鹤寄山家，不料寒空璨六花。\n越样月明浑不夜，箇般天气好分茶。",
        "dynasty": "宋",
        "collection_info": null
    },
    {
        "title": "晓醒追思夜来句  其四",
        "author": "白玉蟾",
        "content": "竹林如洗静娟娟，雪意犹酣晓色鲜。\n云缠山腰腰带缓，雨沾水面面花圆。",
        "dynasty": "宋",
        "collection_info": null
    },
    {
        "title": "立马待舟",
        "author": "白玉蟾",
        "content": "拂晓匆匆马首东，嫩寒初破酒无功。\n自知雾帽清珠湿，少立霜桥脆玉松。",
        "dynasty": "宋",
        "collection_info": null
    },
    {
        "title": "夕眺风泉亭  其一",
        "author": "白玉蟾",
        "content": "苒苒斜阳恋竹边，秋阴惨昧响寒泉。\n如何今夜成无月，却遣西风一问天。",
        "dynasty": "宋",
        "collection_info": null
    },
    {
        "title": "夕眺风泉亭  其二",
        "author": "白玉蟾",
        "content": "拄杖相寻访夕阳，诗肩独耸到昏黄。\n白苹洲上西风起，黄叶声中秋意长。",
        "dynasty": "宋",
        "collection_info": null
    },
    {
        "title": "夕眺风泉亭  其三",
        "author": "白玉蟾",
        "content": "西风黄叶夕阳村，山水苍寒雾霭昏。\n手捻菊花都是泪，枯松骨立绿毛鬈。",
        "dynasty": "宋",
        "collection_info": null
    },
    {
        "title": "凤箫阁翫月  其一",
        "author": "白玉蟾",
        "content": "一醉高寒清到骨，四无尘滓月当空。\n光芒万里今犹昔，牢落十年西復东。",
        "dynasty": "宋",
        "collection_info": null
    },
    {
        "title": "凤箫阁翫月  其二",
        "author": "白玉蟾",
        "content": "暮霭收无归鸟尽，凤箫阁上听松涛。\n宿枝不稳鸦飞起，照水当中月上高。",
        "dynasty": "宋",
        "collection_info": null
    },
    {
        "title": "凤箫阁翫月  其三",
        "author": "白玉蟾",
        "content": "画阁岿然百尺危，吹来花片点春衣。\n黄昏璧月溪心浴，白昼银盘水面飞。",
        "dynasty": "宋",
        "collection_info": null
    },
    {
        "title": "凤箫阁翫月  其四",
        "author": "白玉蟾",
        "content": "凤箫吹断无人见，但有寒光拂太虚。\n仰面笑天天亦笑，此心如月月何如。",
        "dynasty": "宋",
        "collection_info": null
    },
    {
        "title": "栩庵同步偶成",
        "author": "白玉蟾",
        "content": "枯木冷灰甘寂寞，片云孤月自优游。\n君生平事皆如梦，我两眉间不着愁。",
        "dynasty": "宋",
        "collection_info": null
    },
    {
        "title": "同邓孤舟林片雪二友晚吟  其一",
        "author": "白玉蟾",
        "content": "扁舟如叶片帆孤，少霁临江得句无。\n雨竹似人扶酒病，风松学我捻吟鬚。",
        "dynasty": "宋",
        "collection_info": null
    },
    {
        "title": "同邓孤舟林片雪二友晚吟  其二",
        "author": "白玉蟾",
        "content": "君非爱此数峰青，肯恋扁舟尚蓼汀。\n群鴈横空成一字，孤萤度水似双星。",
        "dynasty": "宋",
        "collection_info": null
    },
    {
        "title": "同邓孤舟林片雪二友晚吟  其三",
        "author": "白玉蟾",
        "content": "江天漠漠但黄芦，鴈鹜相呼日已晡。\n雨过月如全赵璧，烟深山似绐秦图。",
        "dynasty": "宋",
        "collection_info": null
    },
    {
        "title": "上元翫灯  其一",
        "author": "白玉蟾",
        "content": "碧玉融成万里天，满城罗绮竞春妍。\n柳梢挂月黄昏后，夜市张灯白昼然。",
        "dynasty": "宋",
        "collection_info": null
    },
    {
        "title": "上元翫灯  其二",
        "author": "白玉蟾",
        "content": "上界天官此按行，五云深处有箫笙。\n一轮宝月明如昼，万斛金莲开满城。",
        "dynasty": "宋",
        "collection_info": null
    },
    {
        "title": "寄王察院  其一",
        "author": "白玉蟾",
        "content": "不读儒书读道书，故人听我自江湖。\n君今一武登台省，我亦三清直殿庐。",
        "dynasty": "宋",
        "collection_info": null
    },
    {
        "title": "寄王察院  其二",
        "author": "白玉蟾",
        "content": "恩怨荣污总不知，片云隻鹤久相期。\n驱磨花月三千界，断送风波十二时。",
        "dynasty": "宋",
        "collection_info": null
    },
    {
        "title": "寄王察院  其三",
        "author": "白玉蟾",
        "content": "黄金台逈鸳鸿集，碧玉壶深日月长。\n大隠从来在朝市，谪仙况復富文章。",
        "dynasty": "宋",
        "collection_info": null
    },
    {
        "title": "新正  其一",
        "author": "白玉蟾",
        "content": "九天日月开黄道，十洞烟霞接紫清。\n为问蟠桃当熟未，人间春草几枯荣。",
        "dynasty": "宋",
        "collection_info": null
    },
    {
        "title": "新正  其二",
        "author": "白玉蟾",
        "content": "九重天上星三点，万顷波心月一鈎。\n醉有百篇来笔下，愁无半点到眉头。",
        "dynasty": "宋",
        "collection_info": null
    },
    {
        "title": "新正  其三",
        "author": "白玉蟾",
        "content": "一番桃李又春风，送古迎今事不穷。\n南北故人鸿去外，东西野渡雪晴中。",
        "dynasty": "宋",
        "collection_info": null
    },
    {
        "title": "张楼",
        "author": "白玉蟾",
        "content": "前度相逢一似曾，瘦宽金镯可怜生。\n绿窗朱户如无恙，酌我百杯秋月明。",
        "dynasty": "宋",
        "collection_info": null
    },
    {
        "title": "中秋",
        "author": "白玉蟾",
        "content": "风卷青天落大江，江风江水自舂撞。\n万千人看中秋月，十二楼开八面窗。",
        "dynasty": "宋",
        "collection_info": null
    },
    {
        "title": "董楼",
        "author": "白玉蟾",
        "content": "文章道德今谁似，事业功名我不无。\n十载江湖一杯酒，夜深说与董归奴。",
        "dynasty": "宋",
        "collection_info": null
    },
    {
        "title": "对月  其一",
        "author": "白玉蟾",
        "content": "深秋荷败柳枯时，霜蟹香枨副所思。\n月要人窥娇不上，风知我醉放多吹。",
        "dynasty": "宋",
        "collection_info": null
    },
    {
        "title": "对月  其二",
        "author": "白玉蟾",
        "content": "醉袖舞低千嶂月，清歌遏住九天云。\n鸿归燕去伤秋老，鹤唳猿啼觉夜分。",
        "dynasty": "宋",
        "collection_info": null
    },
    {
        "title": "对月  其三",
        "author": "白玉蟾",
        "content": "烟颦雨蹙到今朝，嫩火温香破寂寥。\n月下饮残千日酒，云间吹断一声箫。",
        "dynasty": "宋",
        "collection_info": null
    },
    {
        "title": "对月  其四",
        "author": "白玉蟾",
        "content": "水澄熊白成壶酒，枫染猩红满路旗。\n坐待西风迎素月，青天笑我独诗痴。",
        "dynasty": "宋",
        "collection_info": null
    },
    {
        "title": "对月  其五",
        "author": "白玉蟾",
        "content": "早已棋中悟死生，不须鬚上看勋名。\n风吹酒面秋情眇，月透诗肠夜未清。",
        "dynasty": "宋",
        "collection_info": null
    },
    {
        "title": "对月  其六",
        "author": "白玉蟾",
        "content": "山似愁眉烟画翠，月如醉眼晕生红。\n鹤雏踏碎芙蓉影，酒思诗情渺碧空。",
        "dynasty": "宋",
        "collection_info": null
    },
    {
        "title": "易道录招饮  其一",
        "author": "白玉蟾",
        "content": "竹风不断凉如水，山雨无声细似尘。\n世事总归簪上雪，人生聊寄瓮头春。",
        "dynasty": "宋",
        "collection_info": null
    },
    {
        "title": "易道录招饮  其二",
        "author": "白玉蟾",
        "content": "诗酒交游如骨肉，江湖聚散似云萍。\n已烦鹤唳供头盏，且借岚光作画屏。",
        "dynasty": "宋",
        "collection_info": null
    },
    {
        "title": "易道录招饮  其三",
        "author": "白玉蟾",
        "content": "素白见招真慷慨，苍黄欲赴又趦趄。\n命存一定百年见，事要十全千古无。",
        "dynasty": "宋",
        "collection_info": null
    },
    {
        "title": "易道录招饮  其四",
        "author": "白玉蟾",
        "content": "诗疵得似维摩病，酒圣能如孟子醇。\n何事多时疏杖屦，亦缘避俗屏冠巾。",
        "dynasty": "宋",
        "collection_info": null
    },
    {
        "title": "易道录招饮  其五",
        "author": "白玉蟾",
        "content": "名于瑚琏斯为贵，身与鸿毛孰较轻。\n诗社近来多笔冢，醉乡何处得愁城。",
        "dynasty": "宋",
        "collection_info": null
    },
    {
        "title": "夏日睡起",
        "author": "白玉蟾",
        "content": "圆玉响中销日永，铿金徽外作风悲。\n万蚁战酣山雨至，饥肠雷动且吟诗。",
        "dynasty": "宋",
        "collection_info": null
    },
    {
        "title": "谷帘下  其一",
        "author": "白玉蟾",
        "content": "紫岩素瀑展长霓，草木幽深雾雨凄。\n竹裏一蝉闻竹外，溪东双鹭过溪西。",
        "dynasty": "宋",
        "collection_info": null
    },
    {
        "title": "谷帘下  其二",
        "author": "白玉蟾",
        "content": "步入青红紫翠间，仙翁朝斗有遗坛。\n竹梢露重昼犹湿，松裏云深夏亦寒。",
        "dynasty": "宋",
        "collection_info": null
    },
    {
        "title": "栖真观",
        "author": "白玉蟾",
        "content": "鞭雷斩孽震南昌，拔宅昇天谒玉皇。\n西岭双枫南瀑布，自言曾识许旌阳。",
        "dynasty": "宋",
        "collection_info": null
    },
    {
        "title": "感兴  其一",
        "author": "白玉蟾",
        "content": "又见荷开满故园，夙红昨紫俨然存。\n画梁飞燕前身赵，曲槛歌鶑阿姊樊。",
        "dynasty": "宋",
        "collection_info": null
    },
    {
        "title": "感兴  其二",
        "author": "白玉蟾",
        "content": "酒兴诗狂似蝶蜂，终朝上下逐东风。\n梁间燕共何人语，庭下花无百日红。",
        "dynasty": "宋",
        "collection_info": null
    },
    {
        "title": "夜坐忆刘玉渊  其一",
        "author": "白玉蟾",
        "content": "多多泻酒愁无况，久久吟诗淡有情。\n花作雪飞深一寸，月随云上恰三更。",
        "dynasty": "宋",
        "collection_info": null
    },
    {
        "title": "夜坐忆刘玉渊  其二",
        "author": "白玉蟾",
        "content": "夜已三更忽坐忘，吟魂醉魄政悠扬。\n孤鸿见召听寒角，残月相辞过粉墙。",
        "dynasty": "宋",
        "collection_info": null
    },
    {
        "title": "夜坐忆刘玉渊  其三",
        "author": "白玉蟾",
        "content": "冰枯雪老尚天台，使我诗肠日九回。\n归去来兮须岁暮，岁云暮矣不归来。",
        "dynasty": "宋",
        "collection_info": null
    },
    {
        "title": "蟋蟀  其一",
        "author": "白玉蟾",
        "content": "白髮秋来又几茎，萍蓬湖海困平生。\n三更窗外芭蕉影，九月床头蟋蟀声。",
        "dynasty": "宋",
        "collection_info": null
    },
    {
        "title": "蟋蟀  其二",
        "author": "白玉蟾",
        "content": "秋暮何聊饮不多，素空皓月舞傞傞。\n也知落叶风前拍，似应寒蛩砌下歌。",
        "dynasty": "宋",
        "collection_info": null
    },
    {
        "title": "赠观庵主",
        "author": "白玉蟾",
        "content": "蹲鸱味美还师独，榾柮烟青喜我同。\n拄杖出门谁会得，松梢浩浩啸天风。",
        "dynasty": "宋",
        "collection_info": null
    },
    {
        "title": "湘江遇雨",
        "author": "白玉蟾",
        "content": "骚人载酒泛潇湘，预约寒鸥立岸旁。\n雨点斲蓬休作梗，浪声与枕始相忘。",
        "dynasty": "宋",
        "collection_info": null
    },
    {
        "title": "冥鸿阁即事  其一",
        "author": "白玉蟾",
        "content": "腊雪飞如真脑子，水仙开似小莲花。\n睡云正美俄惊起，且唤诗僧与斗茶。",
        "dynasty": "宋",
        "collection_info": null
    },
    {
        "title": "冥鸿阁即事  其二",
        "author": "白玉蟾",
        "content": "雪白霞红云色黄，晚风先办晓来霜。\n吹开一路江梅蘂，熏作九天沉水香。",
        "dynasty": "宋",
        "collection_info": null
    },
    {
        "title": "冥鸿阁即事  其三",
        "author": "白玉蟾",
        "content": "瑞香蓓蕾破寒晴，稚子呼为紫素馨。\n万斛幽香量不尽，霜风吹送暮天青。",
        "dynasty": "宋",
        "collection_info": null
    },
    {
        "title": "冥鸿阁即事  其四",
        "author": "白玉蟾",
        "content": "夜饮青莲居士家，高吟大笑对梅花。\n饕杯自喜更筹缓，醉墨偏随烛影斜。",
        "dynasty": "宋",
        "collection_info": null
    },
    {
        "title": "董双成旧隠  其一",
        "author": "白玉蟾",
        "content": "断霞残雨洗虹桥，群鴈衔枚度碧霄。\n半夜风鸣云裏佩，乘鸾人弄月中箫。",
        "dynasty": "宋",
        "collection_info": null
    },
    {
        "title": "董双成旧隠  其二",
        "author": "白玉蟾",
        "content": "月恋梅窗呈水墨，风依竹槛奏笙竽。\n金幡玉胜无从见，尚想云间唱步虚。",
        "dynasty": "宋",
        "collection_info": null
    },
    {
        "title": "安仁县问宿",
        "author": "白玉蟾",
        "content": "幕燕翻雷天作云，一声归鸟万林昏。\n荒城寂寞无堪酒，灯下搘颐雨打门。",
        "dynasty": "宋",
        "collection_info": null
    },
    {
        "title": "孤凝",
        "author": "白玉蟾",
        "content": "筠皮月静铺金屑，仙掌云寒砌玉花。\n人在华胥初梦断，乱山满目一声鸦。",
        "dynasty": "宋",
        "collection_info": null
    },
    {
        "title": "洞虚堂",
        "author": "白玉蟾",
        "content": "青牛人去几千年，此道分明在眼前。\n要识箇中端的意，一堂风冷月婵娟。",
        "dynasty": "宋",
        "collection_info": null
    },
    {
        "title": "赠沙书先生",
        "author": "白玉蟾",
        "content": "生蛇满地走如飞，入石三分未是奇。\n掇取恒河归掌握，毫毛不动始知机。",
        "dynasty": "宋",
        "collection_info": null
    },
    {
        "title": "陶弓手弃役入道",
        "author": "白玉蟾",
        "content": "青黑文身志气豪，生擒六贼脱尘劳。\n当年尚有弯弓手，射杀三尸入大罗。",
        "dynasty": "宋",
        "collection_info": null
    },
    {
        "title": "山居  其一",
        "author": "白玉蟾",
        "content": "松竹成林云气深，洞门风冷绿苔阴。\n落花飞尽青山在，幽鸟声中野客心。",
        "dynasty": "宋",
        "collection_info": null
    },
    {
        "title": "山居  其二",
        "author": "白玉蟾",
        "content": "楮衾滴破松梢露，草屦淘穿石缝泉。\n猿在岭头声未断，道人月下伴云眠。",
        "dynasty": "宋",
        "collection_info": null
    },
    {
        "title": "山居  其三",
        "author": "白玉蟾",
        "content": "一片幽心卧紫霞，松梢凝翠夕阳斜。\n尚无心绪听啼鸟，那有工夫扫落花。",
        "dynasty": "宋",
        "collection_info": null
    },
    {
        "title": "山居  其四",
        "author": "白玉蟾",
        "content": "竹风瑟瑟野猿号，月下酣眠不脱蓑。\n恐致丹炉伤白蚁，懒烧松烛惜飞蛾。",
        "dynasty": "宋",
        "collection_info": null
    },
    {
        "title": "山居  其五",
        "author": "白玉蟾",
        "content": "天静无尘夜半时，鹊乌啼罢众星稀。\n数峰明月光无尽，一洞闲云淡不飞。",
        "dynasty": "宋",
        "collection_info": null
    },
    {
        "title": "即事君子堂  其一",
        "author": "白玉蟾",
        "content": "墙头榴火正烧空，风削苍云作数峰。\n避叶荷花如避暑，病香愁态若为容。",
        "dynasty": "宋",
        "collection_info": null
    },
    {
        "title": "即事君子堂  其二",
        "author": "白玉蟾",
        "content": "南熏唤起莲花悟，西照催归燕子忙。\n自洗霜刀来切藕，传君嚼玉嚥冰方。",
        "dynasty": "宋",
        "collection_info": null
    },
    {
        "title": "即事君子堂  其三",
        "author": "白玉蟾",
        "content": "招风竹下凉生扇，弄水荷边香满衫。\n自拾落花揩面汗，唤将红白酒相搀。",
        "dynasty": "宋",
        "collection_info": null
    },
    {
        "title": "即事君子堂  其四",
        "author": "白玉蟾",
        "content": "枝头尚有烂黄梅，次第荷花白者开。\n庭雀被人惊得惯，作群飞去又飞回。",
        "dynasty": "宋",
        "collection_info": null
    },
    {
        "title": "即事君子堂  其五",
        "author": "白玉蟾",
        "content": "自点雌黄改自诗，苎衣不着着蕉衣。\n前山何故枯松上，半月巢空鹤不归。",
        "dynasty": "宋",
        "collection_info": null
    },
    {
        "title": "双溪馆",
        "author": "白玉蟾",
        "content": "两点文章翰墨星，夜翱双鹤入青冥。\n楼前为忆张华剑，八百年来无血腥。",
        "dynasty": "宋",
        "collection_info": null
    },
    {
        "title": "书怀  其一",
        "author": "白玉蟾",
        "content": "一春十病九因酒，三月都无两日晴。\n明旦乘馿芳草路，绿杨深处听啼鶑。",
        "dynasty": "宋",
        "collection_info": null
    },
    {
        "title": "书怀  其二",
        "author": "白玉蟾",
        "content": "山色未教晴日染，松声时听晚风梳。\n韶光九十去无几，春雨春烟锁翠芜。",
        "dynasty": "宋",
        "collection_info": null
    },
    {
        "title": "奉酬臞庵李侍郎  其一",
        "author": "白玉蟾",
        "content": "坐对梅花捻白鬚，吟边有酒不须酤。\n松窗昨夜冰生砚，冻合银床读易朱。",
        "dynasty": "宋",
        "collection_info": null
    },
    {
        "title": "奉酬臞庵李侍郎  其二",
        "author": "白玉蟾",
        "content": "南枝纔放两三花，雪裏吹香弄粉些。\n淡淡着烟浓着月，深深笼水浅笼沙。",
        "dynasty": "宋",
        "collection_info": null
    },
    {
        "title": "奉酬臞庵李侍郎  其三",
        "author": "白玉蟾",
        "content": "全是山林居士风，不知位重更官穹。\n名书玉几金瓯内，心在蒲团纸帐中。",
        "dynasty": "宋",
        "collection_info": null
    },
    {
        "title": "奉酬臞庵李侍郎  其四",
        "author": "白玉蟾",
        "content": "满月世界琉璃光，通宵不寐据胡床。\n语言玉润篇篇锦，心胆冰清字字香。",
        "dynasty": "宋",
        "collection_info": null
    },
    {
        "title": "奉酬臞庵李侍郎  其五",
        "author": "白玉蟾",
        "content": "酒红沁面晕成霞，笑捻吟髭数暮鸦。\n不入朝廷鸳鹭侣，自甘白髮插梅花。",
        "dynasty": "宋",
        "collection_info": null
    },
    {
        "title": "见鶑  其一",
        "author": "白玉蟾",
        "content": "夜来新长水三尺，雨过横流春一溪。\n翠柳颦眉花阁泪，乳鶑空对妇鸠啼。",
        "dynasty": "宋",
        "collection_info": null
    },
    {
        "title": "见鶑  其二",
        "author": "白玉蟾",
        "content": "鲜怡寡乐负清明，帘外花如红泪倾。\n又是残春将立夏，如何到处不啼鶑。",
        "dynasty": "宋",
        "collection_info": null
    },
    {
        "title": "见鶑  其三",
        "author": "白玉蟾",
        "content": "一鶑飞去一鶑啼，桃李一空春已归。\n踏破苍苔殊可惜，坐看流水拽斜晖。",
        "dynasty": "宋",
        "collection_info": null
    },
    {
        "title": "幽居杂兴  其一",
        "author": "白玉蟾",
        "content": "岸花洗面初收雨，江草摇头已怯风。\n独立无聊聊送目，西边落日叫孤鸿。",
        "dynasty": "宋",
        "collection_info": null
    },
    {
        "title": "幽居杂兴  其二",
        "author": "白玉蟾",
        "content": "阳春有脚三杯酒，野战无譁一局棋。\n见说王门堪炙手，抱猿弄鹤不曾知。",
        "dynasty": "宋",
        "collection_info": null
    },
    {
        "title": "幽居杂兴  其三",
        "author": "白玉蟾",
        "content": "月来佐酒如随牒，花自从诗各寄名。\n尽把烟霞归节制，闲中排日听泉声。",
        "dynasty": "宋",
        "collection_info": null
    },
    {
        "title": "流憩",
        "author": "白玉蟾",
        "content": "苍崖万仞倚空寒，一道飞泉泻半山。\n到此倚栏聊植杖，少时款款入松关。",
        "dynasty": "宋",
        "collection_info": null
    },
    {
        "title": "洞明轩",
        "author": "白玉蟾",
        "content": "夜坐幽堂听玉泉，松号风吼不成眠。\n蒲团裏面真消息，猿叫千山月正圆。",
        "dynasty": "宋",
        "collection_info": null
    },
    {
        "title": "元旦在鹤林偶作",
        "author": "白玉蟾",
        "content": "东风吹散柳梢雪，一夜挽回天下春。\n从此阳春应有脚，百花富贵草精神。",
        "dynasty": "宋",
        "collection_info": null
    },
    {
        "title": "酬颜宣教",
        "author": "白玉蟾",
        "content": "柳梢黄鸟韵绵蛮，风雨将春暗锁关。\n镇日吟诗无好句，坐看乳燕语梁间。",
        "dynasty": "宋",
        "collection_info": null
    },
    {
        "title": "螺青山下皆地锦花",
        "author": "白玉蟾",
        "content": "螺青山绾青螺髻，地锦花铺锦地衣。\n雨过花娇山色蒨，疑山解舞欲狂飞。",
        "dynasty": "宋",
        "collection_info": null
    },
    {
        "title": "许天游见过",
        "author": "白玉蟾",
        "content": "蝉外西风风外叶，鴈边落日日边云。\n诗仙世界无疆埸，一片青山共子分。",
        "dynasty": "宋",
        "collection_info": null
    },
    {
        "title": "江口有怀  其一",
        "author": "白玉蟾",
        "content": "霜将枫绿染为红，风把芦花缕作茸。\n云自幕天谁钉挂，月来佐酒与从容。",
        "dynasty": "宋",
        "collection_info": null
    },
    {
        "title": "江口有怀  其二",
        "author": "白玉蟾",
        "content": "丹枫偷落风无觉，白鹭微行鱼不知。\n两地南楼今夜月，一般清皎百般思。",
        "dynasty": "宋",
        "collection_info": null
    },
    {
        "title": "飞行  其一",
        "author": "白玉蟾",
        "content": "飞行三十六天门，我是东华上相孙。\n戏把蟠桃剜出核，玉童持去种昆崙。",
        "dynasty": "宋",
        "collection_info": null
    },
    {
        "title": "飞行  其二",
        "author": "白玉蟾",
        "content": "剑光长笑古刘家，不斩流星只斩蛇。\n从得历年三四百，蟠桃犹自未开花。",
        "dynasty": "宋",
        "collection_info": null
    },
    {
        "title": "龙潭  其一",
        "author": "白玉蟾",
        "content": "尖峰簇簇穿林笋，曲径盘盘绕树藤。\n中有古潭深万丈，老龙独卧似禅僧。",
        "dynasty": "宋",
        "collection_info": null
    },
    {
        "title": "龙潭  其二",
        "author": "白玉蟾",
        "content": "惊崖却立挨斜日，老桧前临接断烟。\n水鸟负暄闲整翼，山禽相贺已晴天。",
        "dynasty": "宋",
        "collection_info": null
    },
    {
        "title": "双莲",
        "author": "白玉蟾",
        "content": "一池莲菡漾红霞，并带双花足赏嗟。\n醉面相看谁得似，三郎夜饮玉真家。",
        "dynasty": "宋",
        "collection_info": null
    },
    {
        "title": "伤春词寄紫元  其一",
        "author": "白玉蟾",
        "content": "幽人抱膝掩柴门，八九渔家烟水村。\n坐对青山两无语，春风春雨送黄昏。",
        "dynasty": "宋",
        "collection_info": null
    },
    {
        "title": "伤春词寄紫元  其二",
        "author": "白玉蟾",
        "content": "幽人何事苦伤春，春雨无端愁杀人。\n不但幽人独愁怨，江头多少柳眉颦。",
        "dynasty": "宋",
        "collection_info": null
    },
    {
        "title": "伤春词寄紫元  其三",
        "author": "白玉蟾",
        "content": "孤村古馆雨凄凄，客裏愁闻乌夜啼。\n枕冷衾寒纔闭目，春风吹转梦魂迷。",
        "dynasty": "宋",
        "collection_info": null
    },
    {
        "title": "伤春词寄紫元  其四",
        "author": "白玉蟾",
        "content": "望眼生花泪已枯，青衣也合递归书。\n客情无奈春风雨，更问春空有鴈无。",
        "dynasty": "宋",
        "collection_info": null
    },
    {
        "title": "次韵永兴王宰游钟成观  其一",
        "author": "白玉蟾",
        "content": "万斛苍烟恋钓矶，一川秋绿漾清晖。\n空明隠映流光薄，翻忆当年苏紫微。",
        "dynasty": "宋",
        "collection_info": null
    },
    {
        "title": "次韵永兴王宰游钟成观  其二",
        "author": "白玉蟾",
        "content": "眼力招回西去山，风苹烟蓼白鸥闲。\n归舟满载斜阳返，欵乃一声空翠间。",
        "dynasty": "宋",
        "collection_info": null
    },
    {
        "title": "霜夕吟月  其一",
        "author": "白玉蟾",
        "content": "神飘骨竦影悠扬，独捻吟鬚恼醉肠。\n霜月慰人于冷寞，溪梅挑我以清香。",
        "dynasty": "宋",
        "collection_info": null
    },
    {
        "title": "霜夕吟月  其二",
        "author": "白玉蟾",
        "content": "吟魂缥渺迈霜空，立影惸然翠阁东。\n素喜半鈎西面月，生憎一箭北头风。",
        "dynasty": "宋",
        "collection_info": null
    },
    {
        "title": "月夕书事",
        "author": "白玉蟾",
        "content": "悲秋念远夜将阑，黄叶乘风直斩关。\n微白一鈎天外月，淡青数点海边山。",
        "dynasty": "宋",
        "collection_info": null
    },
    {
        "title": "疑潮",
        "author": "白玉蟾",
        "content": "卧闻雨吼是潮奔，直恐横舟堕海门。\n凡百可疑多若此，万今千古共谁论。",
        "dynasty": "宋",
        "collection_info": null
    },
    {
        "title": "落梅",
        "author": "白玉蟾",
        "content": "惆怅风前问落梅，既开不久底须开。\n芳心未忍轻离折，更遣残香度水来。",
        "dynasty": "宋",
        "collection_info": null
    },
    {
        "title": "赠何画梅",
        "author": "白玉蟾",
        "content": "一枝照夜向清寒，恍似孤山跂马看。\n却恐春风咎毛颖，泄他消息貌他颜。",
        "dynasty": "宋",
        "collection_info": null
    },
    {
        "title": "舟次吉溪",
        "author": "白玉蟾",
        "content": "十年三过吉溪滩，想被溪梅笑往还。\n尘暗壁间题迹旧，满斟杯酒慰寒山。",
        "dynasty": "宋",
        "collection_info": null
    },
    {
        "title": "送晋上人游鴈荡",
        "author": "白玉蟾",
        "content": "岭外猿啼秋树月，林间鹤唳晓松风。\n此行鴈荡须参透，依旧归来玉几峰。",
        "dynasty": "宋",
        "collection_info": null
    },
    {
        "title": "尝青梅",
        "author": "白玉蟾",
        "content": "青梅如豆试尝新，脆核虚中未有仁。\n勘破收香藏白处，冰肌玉骨是前身。",
        "dynasty": "宋",
        "collection_info": null
    },
    {
        "title": "荷花",
        "author": "白玉蟾",
        "content": "小桥划水剪荷花，两岸西风晕晚霞。\n恍似瑶池初宴罢，万妃醉脸沁铅华。",
        "dynasty": "宋",
        "collection_info": null
    },
    {
        "title": "春雨",
        "author": "白玉蟾",
        "content": "柳色烟光正斗青，桃花落尽杏花惊。\n风从窗眼空中入，雨在檐前滴到明。",
        "dynasty": "宋",
        "collection_info": null
    },
    {
        "title": "春兴  其一",
        "author": "白玉蟾",
        "content": "草根未放晓霜稀，骤冷初暄蝶倦飞。\n行到碧桃花下看，新花良是旧枝非。",
        "dynasty": "宋",
        "collection_info": null
    },
    {
        "title": "春兴  其二",
        "author": "白玉蟾",
        "content": "未忺盥栉且看云，空翠蒙蒙霁色分。\n日线穿窗蜂透出，隔窗花影动欣欣。",
        "dynasty": "宋",
        "collection_info": null
    },
    {
        "title": "春兴  其三",
        "author": "白玉蟾",
        "content": "茜草叶交萱草叶，桃花枝映李花枝。\n馊风馂雨休相恼，放我水边林下嬉。",
        "dynasty": "宋",
        "collection_info": null
    },
    {
        "title": "春兴  其四",
        "author": "白玉蟾",
        "content": "晓日激昂山吐雾，东风从臾水生波。\n燕纔邂逅鶑相款，花自将迎蝶见过。",
        "dynasty": "宋",
        "collection_info": null
    },
    {
        "title": "春兴  其五",
        "author": "白玉蟾",
        "content": "细雨如毛暮霭浓，山光水色醉春空。\n认来认去燕还舍，吹落吹开花使风。",
        "dynasty": "宋",
        "collection_info": null
    },
    {
        "title": "春兴  其六",
        "author": "白玉蟾",
        "content": "望中白鸟入空无，一带青山似画图。\n宿雨初醒云半敛，垂杨微困水平铺。",
        "dynasty": "宋",
        "collection_info": null
    },
    {
        "title": "春兴  其七",
        "author": "白玉蟾",
        "content": "娇烟嫩霭弄晴晖，谁见诗人太息时。\n风主庭前花寿夭，水占溪上柳安危。",
        "dynasty": "宋",
        "collection_info": null
    },
    {
        "title": "晚春遣兴二绝  其一",
        "author": "白玉蟾",
        "content": "不但风饕雨更尤，落英满地诉春愁。\n诗人分韵留春处，一句韩诗七箇阄。",
        "dynasty": "宋",
        "collection_info": null
    },
    {
        "title": "晚春遣兴二绝  其二",
        "author": "白玉蟾",
        "content": "临临春去却成晴，花落无声片片轻。\n一句杜鹃香国泪，半帘皓月故人情。",
        "dynasty": "宋",
        "collection_info": null
    },
    {
        "title": "春夕与西林老月下坐  其一",
        "author": "白玉蟾",
        "content": "燕子呢喃君得知，深谈实相妙难思。\n久参贝叶云何梵，一见桃花更不疑。",
        "dynasty": "宋",
        "collection_info": null
    },
    {
        "title": "春夕与西林老月下坐  其二",
        "author": "白玉蟾",
        "content": "一物言无也大奇，如何半夜却传衣。\n于知见处生知见，在是非中起是非。",
        "dynasty": "宋",
        "collection_info": null
    },
    {
        "title": "竹园  其一",
        "author": "白玉蟾",
        "content": "可惜洋州不再生，此君只许伯夷清。\n霜删近觉林方瘦，笋碍浑无路得行。",
        "dynasty": "宋",
        "collection_info": null
    },
    {
        "title": "竹园  其二",
        "author": "白玉蟾",
        "content": "一片琅玕香浄天，风吹细细雨娟娟。\n龙孙始学斑衣戏，鹙子从谈玉版禅。",
        "dynasty": "宋",
        "collection_info": null
    },
    {
        "title": "竹园  其三",
        "author": "白玉蟾",
        "content": "自笑园丁职事新，一春风雨为供申。\n笋如滕薛皆争长，瓜似朱陈已结亲。",
        "dynasty": "宋",
        "collection_info": null
    },
    {
        "title": "菜羹",
        "author": "白玉蟾",
        "content": "一卷仙家煮菜经，宰夫失笑太官惊。\n蓝田山裏空餐玉，岂识闻韶别是清。",
        "dynasty": "宋",
        "collection_info": null
    },
    {
        "title": "扇",
        "author": "白玉蟾",
        "content": "怀袖相忘去不能，也知轻薄恶蚊蝇。\n南风虽汝持权柄，只恐秋风见汝憎。",
        "dynasty": "宋",
        "collection_info": null
    },
    {
        "title": "山歌",
        "author": "白玉蟾",
        "content": "几家娘子守黄昏，多少郎君醉打门。\n睡了不知明月好，三更三点似金盆。",
        "dynasty": "宋",
        "collection_info": null
    },
    {
        "title": "与赵将军  其一",
        "author": "白玉蟾",
        "content": "见君除授千牛贵，过眼光荣一蠓微。\n人爵未如天爵美，脂韦只道布韦非。",
        "dynasty": "宋",
        "collection_info": null
    },
    {
        "title": "与赵将军  其二",
        "author": "白玉蟾",
        "content": "醉头一月不曾梳，共整扁舟又太湖。\n昔日舞雩多一唯，他人陋巷只如愚。",
        "dynasty": "宋",
        "collection_info": null
    },
    {
        "title": "与赵将军  其三",
        "author": "白玉蟾",
        "content": "芒鞋布袜与青藜，朝市迷心忽几时。\n料得山中猿鹤冷，多应相怨不相思。",
        "dynasty": "宋",
        "collection_info": null
    },
    {
        "title": "瑶台散天花词  其一",
        "author": "白玉蟾",
        "content": "夜半泠然御八风，下观四海气蒙蒙。\n举头忽已三更上，上有琼楼十二重。",
        "dynasty": "宋",
        "collection_info": null
    },
    {
        "title": "瑶台散天花词  其二",
        "author": "白玉蟾",
        "content": "诸天綵女一双双，十二楼前并捧香。\n太乙真人乘白鹤，云中端简候虚皇。",
        "dynasty": "宋",
        "collection_info": null
    },
    {
        "title": "瑶台散天花词  其三",
        "author": "白玉蟾",
        "content": "翠幢绛节忽纷纷，空裏笙箫节奏闻。\n碧玉宫中花似雪，蘂珠殿下鹤如云。",
        "dynasty": "宋",
        "collection_info": null
    },
    {
        "title": "竹裏桃花",
        "author": "白玉蟾",
        "content": "风吹雨洗玉猗猗，云捲霞舒锦陆离。\n竹夹桃花花映竹，雅如翠障绣西施。",
        "dynasty": "宋",
        "collection_info": null
    },
    {
        "title": "水糰",
        "author": "白玉蟾",
        "content": "火宅煎熬不自由，就中涝漉几沉浮。\n翻身得入清凉国，也合甘心吃水休。",
        "dynasty": "宋",
        "collection_info": null
    },
    {
        "title": "烟中梅花",
        "author": "白玉蟾",
        "content": "烟裏梅花别是清，略无风动亦寒馨。\n如焚古鼎龙涎餠，坐对幽窗水墨屏。",
        "dynasty": "宋",
        "collection_info": null
    },
    {
        "title": "湖上偶成  其一",
        "author": "白玉蟾",
        "content": "葭蒲满荡起晴烟，总属霜鸥雪鹭天。\n一片紫菱开十字，中间放过采莲船。",
        "dynasty": "宋",
        "collection_info": null
    },
    {
        "title": "湖上偶成  其二",
        "author": "白玉蟾",
        "content": "湖天清旷万缘虚，暂借僧房作宰予。\n梦觉风凉归去晚，满空飞翠扑篮舆。",
        "dynasty": "宋",
        "collection_info": null
    },
    {
        "title": "睡起",
        "author": "白玉蟾",
        "content": "清似垂竿钓楚江，酒兵已退睡魔降。\n霜风吹破梅花晓，雾月飞浮竹影窗。",
        "dynasty": "宋",
        "collection_info": null
    },
    {
        "title": "次韵王御带",
        "author": "白玉蟾",
        "content": "晓风吹醒桃花醉，暮雨添成柳叶愁。\n醉了又愁愁又醉，鶑煎燕𠿕过春休。",
        "dynasty": "宋",
        "collection_info": null
    },
    {
        "title": "徐处士写予真",
        "author": "白玉蟾",
        "content": "心潜天地笑藏春，月佩云衿绝一尘。\n前世率陀天上客，今生大宋国中身。",
        "dynasty": "宋",
        "collection_info": null
    },
    {
        "title": "次韵曾丈探梅",
        "author": "白玉蟾",
        "content": "夜半风吹雪满阶，头巾不裹把窗开。\n南枝暗就江头发，一点香从月下来。",
        "dynasty": "宋",
        "collection_info": null
    },
    {
        "title": "红梅  其一",
        "author": "白玉蟾",
        "content": "明皇爱雪响云营，侍宴宫娃不计名。\n守等太真眠未起，醺然秉烛到深更。",
        "dynasty": "宋",
        "collection_info": null
    },
    {
        "title": "红梅  其二",
        "author": "白玉蟾",
        "content": "玉妃初醉下瑶台，紫雾深深拨不开。\n却恐错穿桃杏径，高烧银烛照归来。",
        "dynasty": "宋",
        "collection_info": null
    },
    {
        "title": "题武夷  其一",
        "author": "白玉蟾",
        "content": "不见虹桥接幔亭，空余水绿与山青。\n客来剔出些奇胜，五曲溪头大隠屏。",
        "dynasty": "宋",
        "collection_info": null
    },
    {
        "title": "题武夷  其二",
        "author": "白玉蟾",
        "content": "龙骧仙掌岩头水，鹤唳幔亭峰上云。\n但得明窗尘一匕，跃身去谒武夷君。",
        "dynasty": "宋",
        "collection_info": null
    },
    {
        "title": "题武夷  其三",
        "author": "白玉蟾",
        "content": "芳草暗分流水绿，老松刚借远山青。\n独拈铁笛溪头立，吹与洞中仙子听。",
        "dynasty": "宋",
        "collection_info": null
    },
    {
        "title": "题武夷  其四",
        "author": "白玉蟾",
        "content": "显道真人去不回，幔亭不见旧楼台。\n曾孙倚着寒松立，日落风悲猿自哀。",
        "dynasty": "宋",
        "collection_info": null
    },
    {
        "title": "题武夷  其五",
        "author": "白玉蟾",
        "content": "山耸千层青翡翠，溪流万顷碧琉璃。\n游人来此醉归去，几箇亲曾到武夷。",
        "dynasty": "宋",
        "collection_info": null
    },
    {
        "title": "旴江舟中联句",
        "author": "白玉蟾",
        "content": "倏忽僧千兔，寻常涸百蠡。\n眼光摩日月，足迹遍山河。\n赤壁聊化鹤，黄庭浪换鹅。\n秋声归欵乃，云影映婆娑。\n夜后调焦尾，风前舞太阿。\n待藏班婕扇，却援鲁阳戈。\n点尔言其志，虞兮奈若何。\n道缘宁择地，世事总随波。\n万象由弹压，千篇在切磋。\n酒徒从狎至，诗客听相过。\n辍我芒不借，就伊金叵罗。\n峯巅餐地秀，霞外挹天和。\n拍手僛僛舞，忘形踏踏歌。\n力辞金殿客，高应玉皇科。\n八桂招六逸，九疑哀两娥。\n清漪驯绿鸭，列阜拊眠驼。\n逸韵应无敌，清名到不毛。\n樵仙分我席，力士污吾靴。\n风沈腰何束，霜潘鬓谩皤。\n怀丹医病鹤，寻饵钓神鳌。\n为问六国印，何如一渔簑。\n清飈茶腋爽，韶景醉颜酡。\n且噉藕如臂，从教晷似梭。\n推蓬延月桂，引襋翫烟萝。\n君已人登泰，辞皆水导嶓。\n蘂官清缥缈，云阙鬰嵳峩。\n未到桑田变，疑将铜狄摩。\n谁知天不管，敢谓世无魔。\n觞政驩无忤，骚坛今太苛。\n玄谭时脍炙，杰句肆吟哦。\n大道真溟滓，浮生但剎那。\n玉天还有诏，应是典风骚。",
        "dynasty": "宋",
        "collection_info": null
    },
    {
        "title": "南台舟中联句",
        "author": "白玉蟾",
        "content": "秋阳红若柿，晓雨翠如丝。\n福地逢迎日，江天笑傲时。\n莲臙犹殢水，桂粟已粘枝。\n波静天一色，山低云四垂。\n垂纶怀渭叟，纵棹拟鸱夷。\n上水迟吾乐，西风壮我诗。",
        "dynasty": "宋",
        "collection_info": null
    },
    {
        "title": "疎山舟中联句",
        "author": "白玉蟾",
        "content": "山影卧寒碧，波光摇虚空。\n棹凌千顷月，帆鼓一天风。\n列岸万丝柳，遥岑数粒松。\n诗魂混鴈鹜，草圣惊鱼龙。\n梦断江楼笛，吟余烟寺钟。\n电华飞我剑，虹晕挂吾弓。\n清啸骑汗漫，朗吟泛冥蒙。\n谁云泽国小，乐亦在其中。",
        "dynasty": "宋",
        "collection_info": null
    },
    {
        "title": "泊舟浮石寺前有善士百余辈拜迎因联句于水滨民居之壁",
        "author": "白玉蟾",
        "content": "三百六旬周復始，二十四岩高且寒。\n法乳试流锋上蜜，诗肠畧露管中班。\n山山日脚黄金软，片片梅心白雪干。\n遥指烟霄呼缟鹤，一声清啸水云闲。",
        "dynasty": "宋",
        "collection_info": null
    },
    {
        "title": "冬日同王茂翁联句",
        "author": "白玉蟾",
        "content": "凿冰添砚水，燃干发梅花。\n踏破霜苔径，烧红雪树槎。\n闭门风愈怒，送客日将斜。\n寒甚酒无力，闲多道有芽。\n楮衾眠不暖，苇壁破难遮。\n他日瑶台上，流传仙子家。\n风箭射壁缝，寒棱入被单。\n幽栖悄无梦，神思静常安。\n纸帐悬冰帘，霜华结玉盘。\n窗外竹敲竹，坛前旛动旛。\n青灯寒燄短，红炭冷灰残。\n暗香何处梅，彻夜相檀栾。",
        "dynasty": "宋",
        "collection_info": null
    },
    {
        "title": "灯花联句",
        "author": "白玉蟾",
        "content": "青灯知有喜，花发满堂红。\n宝餠攒金蚁，琼钗缀玉虫。\n根非滋夜雨，蘂不绽春风。\n照破干坤事，能攘日月功。\n燄凝中夜露，烬落五更钟。\n蟾桂光无比，冰花巧不同。\n无香开瑞瓣，有燄似珍丛。\n鹊噪欢娱定，蛛丝信息通。\n今宵真有感，好事喜相逢。\n不假金乌照，应非玉斧工。\n草虫空乱树，野燐谩枮蓬。\n蛾至浑疑蝶，蛟飞不是蜂。\n酒亲思杜老，诗咏忆韩公。\n不昧本来者，孤光曜太空。",
        "dynasty": "宋",
        "collection_info": null
    },
    {
        "title": "雪窗联句",
        "author": "白玉蟾",
        "content": "霜风寒袭人，梅香清透骨。\n莫色冥九峯，月华澹双阙。\n青猿啸苍虬，红萤粘绿髮。\n滕六欲飞花，巽二急催雪。\n炉烹兽炭红，帘捲鸳罗缬。\n更烧古龙涎，满斟清凤血。\n堆盘老榛栗，託契旧瓜葛。\n笑挥白玉麈，共说丹砂诀。\n飘飘志欲仙，酣酣耳正热。\n松鹤警清露，烟麋卧苍樾。\n一鴈过天外，孤鹊遶木末。\n隠约银汉星，微芒翠杉月。\n烛花冻不泪，火柿拨欲灭。\n回首顾壁影，开怀吐谈屑。\n结习三生路，慷慨万人杰。\n聚散如浮萍，死生犹幻沫。\n万事一置之，四皓不渠劣。\n夜深尸泣鬼，岁晚霜摩鹘。\n泉涸水涯涘，云渺天空阔。\n饿鼠啮枯藤，冻蝇栖琐闼。\n觞咏兴未阑，烘堂各粲发。",
        "dynasty": "宋",
        "collection_info": null
    },
    {
        "title": "棹歌联句",
        "author": "白玉蟾",
        "content": "西风起兮，落叶黄兮，黍稷香兮。\n击空明兮，泝流光兮，天一方兮。\n彼美人兮，遥相望兮，彼苍茫兮。\n繫孤舟兮，蓼花傍兮，啼寒螀兮。",
        "dynasty": "宋",
        "collection_info": null
    },
    {
        "title": "道中与谢紫壶联句",
        "author": "白玉蟾",
        "content": "阴晴荏苒风吹霜，山北山南稻正黄。\n照涧芙蓉何绰约，掠云鸿鹄向微茫。\n心同秋水与天远，夜折岩花和月香。\n岭海青红俱在目，先随夕照入诗肠。",
        "dynasty": "宋",
        "collection_info": null
    },
    {
        "title": "戏联食𩻣体取其骨糜肉化之义",
        "author": "白玉蟾",
        "content": "何其秀且明，而况清以美。\n不醉将如何，无吟讵自已。\n凡与共此者，但须行乐耳。\n无意固必我，可久速仕止。\n离合忍復道，光阴能有几。\n相对默不言，新篘多且旨。\n玄中难致诘，圣处可胜纪。\n何为是栖栖，未免聊復尔。",
        "dynasty": "宋",
        "collection_info": null
    },
    {
        "title": "戏联仄字体",
        "author": "白玉蟾",
        "content": "一雨倏復霁，旱魃已退垒。\n远水白浩荡，列岫翠迤逦。\n古碛缠荇带，宿鹭恋荻米。\n搦笛叫月姊，伴我啜绿蚁。",
        "dynasty": "宋",
        "collection_info": null
    },
    {
        "title": "戏联平字体",
        "author": "白玉蟾",
        "content": "西风来无边，松声填虚空。\n晴云飞瀰漫，凉蟾光玲珑。\n挥觥奔长鲸，凭栏穷冥鸿。\n诗成摛霜毫，吹嘘呈天公。",
        "dynasty": "宋",
        "collection_info": null
    },
    {
        "title": "戏联迭韵体",
        "author": "白玉蟾",
        "content": "两桨往莽苍，弓蓬穷空蒙。\n伛偻苦怒雨，穹窿通雄风。\n美茝迤逦紫，丛枫朦胧红。\n彼美绮里子，终同隆中翁。",
        "dynasty": "宋",
        "collection_info": null
    },
    {
        "title": "戏联回文体",
        "author": "白玉蟾",
        "content": "水连天渺渺，山映月亭亭。\n尾棹依鳬渚，头船过蓼汀。\n鬼神号暝壑，烟雾霭疎櫺。\n美醖浮觞玉，轻衣拂剑星。",
        "dynasty": "宋",
        "collection_info": null
    },
    {
        "title": "夜船与盘云联句回文",
        "author": "白玉蟾",
        "content": "烟山暮滴翠，露叶秋翻红。\n川急回斜岸，草枯凋薄霜。\n蝉寒嘶月淡，鴈过唳天长。\n船泊宜沙浦，夜深同咏觞。",
        "dynasty": "宋",
        "collection_info": null
    },
    {
        "title": "潘紫岩与余赋雪约不得用色数并实字及比喻",
        "author": "白玉蟾",
        "content": "不似寻常冻，俄而散漫飞。\n羞明犹欲落，等伴未全晞。\n承得圆还碎，看来是復非。\n积深仍密密，舞急转霏霏。\n弗是筛成细，何如拾取归。\n今焉皆璀璨，昨者只浽𧇠。\n扫去依元有，呵来忽渐微。\n乱飘寒转甚，相映远生辉。\n莫踏凹中满，遥知凸处肥。\n严凝吟不厌，凛冽饮无威。\n赏翫真堪乐，丰穰不用祈。\n婵娟虽可待，融散恐几希。",
        "dynasty": "宋",
        "collection_info": null
    },
    {
        "title": "迭字招隠  其一",
        "author": "白玉蟾",
        "content": "逐逐何时知足。\n来归山，共种菊。\n有松为酒，有藜当肉。\n亦有涧底芝，亦有岩上瀑。\n白日自觉如年，青山长是对目。\n闲云与充封门人，清风为作扫室仆。\n朝宴息乎长松之阴，夜偃仰乎冷翠之谷。\n我无涕唾津精气血液，了绝喜怒哀乐爱恶欲。\n练空碧毓紫冲兮身如玉，乘气御飞兮咏九霞之曲。",
        "dynasty": "宋",
        "collection_info": null
    },
    {
        "title": "迭字招隠  其二",
        "author": "白玉蟾",
        "content": "逐逐且贪怎足。\n恋松楸，爱莲菊。\n食玉衣锦，池酒林肉。\n瓮埋地阁钟，月泻天窗瀑。\n郑卫殆塞其聪，赵燕可盲其目。\n镜盟钗诅谩交交，马迹车尘何仆仆。\n名伤神兮宠辱若惊，事掣肘兮进退惟谷。\n一真妄兮故知空不空，观徼妙兮常有欲无欲。\n吾将先天后天明月之珠，裁作左仙右仙宾云之曲。",
        "dynasty": "宋",
        "collection_info": null
    },
    {
        "title": "紫溪偶成回文体",
        "author": "白玉蟾",
        "content": "鹂黄并柳风飘絮，蝶粉粘花露浥香。\n离别恨深深院静，少年人去去途长。",
        "dynasty": "宋",
        "collection_info": null
    },
    {
        "title": "集句赠王秀才",
        "author": "白玉蟾",
        "content": "富贵必从勤苦得，名位岂肯卑微休。\n劝君更尽一杯酒，与尔同销万古愁。",
        "dynasty": "宋",
        "collection_info": null
    },
    {
        "title": "玉真瑞世颂",
        "author": "白玉蟾",
        "content": "西华王母，紫虚元君。\n咀嚼九日，偃仰三云。\n毛竹秦娥，箫台周女。\n夜骑天风，晓诣帝所。\n琪花开盛，凤鸟歌雍。\n霞旌舞翠，烟幢丽空。\n金茎露飞，玉树月淡。\n苍苔丹墀，红药宋槛。\n北斗后德，阳春母仪。\n飈乘鹤驱，霓裳羽衣。\n懿淑靖都，恭柔慧闲。\n金玉渊海，琼瑶丘山。\n圣学光明，宝翰芳美。\n四海歌谣，关雎麟趾。\n仙仪冲粹，道性熙怡。\n福禄来为，葛藟螽斯。\n金鼎凝霜，玉炉煅月。\n芝田黄芽，桂馆白雪。\n青鸟不至，翠蓬忘归。\n玉真瑞世，吾教光辉。\n详延方士，酬酢道要。\n营魄守雌，玄牝观妙。\n广寒兔老，衡岳松青。\n至尊万寿，永保坤宁。",
        "dynasty": "宋",
        "collection_info": null
    },
    {
        "title": "鹤林传法明心颂",
        "author": "白玉蟾",
        "content": "万法从心生，心心即是法。\n语嘿与动静，皆法所使然。\n无疑是真心，守一是正法。\n守一而无疑，法法皆心法。\n法是心之臣，心是法之主。\n无疑则心正，心正则法灵。\n守一则心专，心专则法验。\n非法之灵验，盖汝心所以。",
        "dynasty": "宋",
        "collection_info": null
    },
    {
        "title": "狗子佛性颂",
        "author": "白玉蟾",
        "content": "雨过西风寒，苍苔封战骨。\n可怜老将军，饮马长城窟。",
        "dynasty": "宋",
        "collection_info": null
    },
    {
        "title": "李伯阳赞  其一",
        "author": "白玉蟾",
        "content": "三花聚顶，五气朝元。\n入众妙门，玄之又玄。",
        "dynasty": "宋",
        "collection_info": null
    },
    {
        "title": "李伯阳赞  其二",
        "author": "白玉蟾",
        "content": "道是太乙元君，又是河上丈人。\n渺渺太清之境，巍然道德之身。",
        "dynasty": "宋",
        "collection_info": null
    },
    {
        "title": "李伯阳赞  其三",
        "author": "白玉蟾",
        "content": "蓬莱三万里，道德五千言。\n一自青牛去，函关烟雨昏。",
        "dynasty": "宋",
        "collection_info": null
    },
    {
        "title": "高祖圣师天台紫阳真人赞",
        "author": "白玉蟾",
        "content": "元丰一皂吏，三番遭配隶。\n空余悟真篇，带些铅汞气。",
        "dynasty": "宋",
        "collection_info": null
    },
    {
        "title": "曾祖圣师真一还源真人赞",
        "author": "白玉蟾",
        "content": "杏林驿，雪之夕。\n老师张，弟子石。\n凛凛清风生八极，那些儿消一滴。",
        "dynasty": "宋",
        "collection_info": null
    },
    {
        "title": "师祖鸡足紫贤真人赞",
        "author": "白玉蟾",
        "content": "秃头俭相，做尽模样。\n张平叔若不再来，石得之不成信向。\n你即是道光和尚。",
        "dynasty": "宋",
        "collection_info": null
    },
    {
        "title": "先师翠虚泥丸真人赞",
        "author": "白玉蟾",
        "content": "惠州是生缘，嘉州是得遇。\n漳州走落水，潭州没去处。",
        "dynasty": "宋",
        "collection_info": null
    },
    {
        "title": "虚靖先生像赞",
        "author": "白玉蟾",
        "content": "七返还丹阿谁无，先生归去谁识渠。\n时人要见真虚靖，北斗西边一点如。",
        "dynasty": "宋",
        "collection_info": null
    },
    {
        "title": "冲虚侍宸王文卿像赞",
        "author": "白玉蟾",
        "content": "醉持铁尺叫风雷，玉帝纶言召两回。\n到得人间无鬼蜮，依然长啸入西台。",
        "dynasty": "宋",
        "collection_info": null
    },
    {
        "title": "天师侍晨追封妙济真人林灵素像赞",
        "author": "白玉蟾",
        "content": "大宋天师林侍晨，飞罡蹑纪召风霆。\n四十五年人事足，中秋归去月三更。",
        "dynasty": "宋",
        "collection_info": null
    },
    {
        "title": "许旌阳赞",
        "author": "白玉蟾",
        "content": "曾传谌母炼丹诀，夜夜西山采明月。\n壶裏满盛乌兔精，剑尖尚带蛟龙血。\n一自旌阳县归来，拔宅腾空入金阙。\n但留仵道八百年，未教他吃东华雪。",
        "dynasty": "宋",
        "collection_info": null
    },
    {
        "title": "韩湘子赞",
        "author": "白玉蟾",
        "content": "白雪满空夜，黄芽一朵春。\n蓝关归去后，问甚世间人。",
        "dynasty": "宋",
        "collection_info": null
    },
    {
        "title": "陈七子赞",
        "author": "白玉蟾",
        "content": "一卷无人识，千钟对客谈。\n桃花开欲谢，犹自恋寒岩。",
        "dynasty": "宋",
        "collection_info": null
    },
    {
        "title": "何仙姑赞",
        "author": "白玉蟾",
        "content": "阆苑无踪迹，唐朝有姓名。\n不知红玉洞，千古夜猿声。",
        "dynasty": "宋",
        "collection_info": null
    },
    {
        "title": "曹国舅赞",
        "author": "白玉蟾",
        "content": "窃得玉京桃，踏断金华草。\n白云满簑衣，内有金丹宝。",
        "dynasty": "宋",
        "collection_info": null
    },
    {
        "title": "黄风子赞",
        "author": "白玉蟾",
        "content": "先生不狂是诗狂，先生不颠是酒颠。\n颠颠狂狂人不识，归去青城今几年。\n曾将诗酒瞒人眼，不是酒仙与诗仙，只是箇黄颠。",
        "dynasty": "宋",
        "collection_info": null
    },
    {
        "title": "朱文公像赞",
        "author": "白玉蟾",
        "content": "皇极坠地，公归于天。\n武夷松竹，落日鸣蝉。",
        "dynasty": "宋",
        "collection_info": null
    },
    {
        "title": "自赞  其一",
        "author": "白玉蟾",
        "content": "日月藏瓢裏，溪山挂杖头。\n有些难说处，夜夜是中秋。",
        "dynasty": "宋",
        "collection_info": null
    },
    {
        "title": "自赞  其二",
        "author": "白玉蟾",
        "content": "千古蓬头跣足，一生服气餐霞。\n笑指武夷山下，白云深处吾家。",
        "dynasty": "宋",
        "collection_info": null
    },
    {
        "title": "自赞  其三",
        "author": "白玉蟾",
        "content": "神府雷霆吏，琼山白玉蟾。\n本来真面目，水墨写霜缣。",
        "dynasty": "宋",
        "collection_info": null
    },
    {
        "title": "许紫冲求真容赞  其一",
        "author": "白玉蟾",
        "content": "虎已伏，龙已降，猕猴不復窥六窗。\n万籁无声秋夜静，一轮明月照西江。",
        "dynasty": "宋",
        "collection_info": null
    },
    {
        "title": "许紫冲求真容赞  其二",
        "author": "白玉蟾",
        "content": "卢山之下，绣谷之中。\n一江夜月，万壑松风。\n此意谁能委，岳阳城外松。",
        "dynasty": "宋",
        "collection_info": null
    },
    {
        "title": "种桃斋写神赞",
        "author": "白玉蟾",
        "content": "南海琼山子，香山居士孙。\n习文不若陆贾，习武不如孙膑。\n八千余里琴剑，二十一年水云。\n偶过庐山之下，痛饮蟾溪之滨。\n纵饶画得十分似，何似天边一月轮。",
        "dynasty": "宋",
        "collection_info": null
    },
    {
        "title": "周伯神喜神赞",
        "author": "白玉蟾",
        "content": "方丈老仙客，寸心水一滴。\n双脸红朱砂，两眼点黑漆。\n白鬚抚掌笑呵呵，白鹤一去无人识。",
        "dynasty": "宋",
        "collection_info": null
    },
    {
        "title": "倪梅窗喜神赞",
        "author": "白玉蟾",
        "content": "燕颔虎头古班超，龙章凤姿晋嵇康。\n高人心地本无象，风清月冷倪梅窗。",
        "dynasty": "宋",
        "collection_info": null
    },
    {
        "title": "醉作观音像仍为书赞  其一",
        "author": "白玉蟾",
        "content": "柳絮多头绪，桃花好面皮。\n夫是之谓谁，东海比丘尼。",
        "dynasty": "宋",
        "collection_info": null
    },
    {
        "title": "醉作观音像仍为书赞  其二",
        "author": "白玉蟾",
        "content": "顶戴弥陀呈丑拙，手持杨柳惹尘埃。\n纵饶入得三摩地，当甚街头破草鞋。",
        "dynasty": "宋",
        "collection_info": null
    },
    {
        "title": "醉作观音像仍为书赞  其三",
        "author": "白玉蟾",
        "content": "花红柳绿菩提相，燕语鶑啼般若宗。\n更去补陀山上觅，云涛烟浪捲天风。",
        "dynasty": "宋",
        "collection_info": null
    },
    {
        "title": "布袋和尚赞",
        "author": "白玉蟾",
        "content": "布袋包尽太虚空，拄杖击破三千界。\n世界若还击得碎，拄杖何止如许大。\n若言包得太虚空，虚空却在布袋外。\n如何偏爱此等物，常与小儿作一队。\n问世人，会不会。\n夺了他拄杖，抢了他布袋。\n打杀许多小孩儿，看他弥勒何能解。\n弥勒抚掌笑呵呵，明月清风无罣碍。\n等到龙华三会时，依前有一弥勒在。",
        "dynasty": "宋",
        "collection_info": null
    },
    {
        "title": "秽迹赞",
        "author": "白玉蟾",
        "content": "宝杵动时天地黑，镮铃震处鬼神惊。\n释迦临入涅槃日，六慾天中现此身。\n现此身，无边际。\n太圆镜中点检看，箇箇三头并六臂。",
        "dynasty": "宋",
        "collection_info": null
    },
    {
        "title": "戏作墨竹二本赠鹤林因为之赞  其一",
        "author": "白玉蟾",
        "content": "新梢凝翠，落照余红。\n乱鸦噪罢，叶叶清风。",
        "dynasty": "宋",
        "collection_info": null
    },
    {
        "title": "戏作墨竹二本赠鹤林因为之赞  其二",
        "author": "白玉蟾",
        "content": "一枝嫩绿，数叶老苍。\n夜半月明，清露瀼瀼。",
        "dynasty": "宋",
        "collection_info": null
    },
    {
        "title": "金刚经偈寄示西林总长老",
        "author": "白玉蟾",
        "content": "以字不成，八字不是。\n如是我闻，早落第二。",
        "dynasty": "宋",
        "collection_info": null
    },
    {
        "title": "喜无忧求偈",
        "author": "白玉蟾",
        "content": "禅不用参，道不用学。\n行住坐卧，是大圆觉。",
        "dynasty": "宋",
        "collection_info": null
    },
    {
        "title": "为禅悟剪髮偈",
        "author": "白玉蟾",
        "content": "一毛头上一如来，一一如来鼻孔开。\n把得这般刀在手，剪教断了唤教回。",
        "dynasty": "宋",
        "collection_info": null
    },
    {
        "title": "郑天谷写神随喜说偈",
        "author": "白玉蟾",
        "content": "大道本来无形，安得这般面觜。\n是你不合带来，只得任他赞毁。\n三分似人，七分似鬼。\n不是骷髅，不是傀儡。\n这箇是第几箇身，这箇是第几箇你。\n有人更问如何，向道剑去久矣。\n三尺浪高鱼化龙，痴人犹戽夜塘水。",
        "dynasty": "宋",
        "collection_info": null
    },
    {
        "title": "赠知宫王南纪洞章歌",
        "author": "白玉蟾",
        "content": "黄道珠躔阙一点，方寸无人洞门掩。\n桑田未变海水减，琪树开花绿苒苒。\n小有瑶章落龙虎，月坛香冷宫谁主。\n真人扬下神霄鸾，天驺惨惨归紫府。\n千山万山锁青烟，三树两树啼断猿。\n风飞杨花三月寒，人在城门烟水村。\n生而神灵长威武，笑携一卷黄庭去。\n坐断琳宫主㠭粥，星弁霞裙满堂庑。\n四海横香航烛人，肘行膝步来如云。\n爱河翻波渺无际，花生铁柱酆都春。\n把握阴阳一呼吸，长啸一声鬼神泣。\n仗剑唤雨轻撼环，化篆召雷略举笔。\n当年檄赴内道场，黄麻紫墨星争光。\n归来百庆喜具举，规模轮奂重铺张。\n翻思龙汉元年事，撞破混元识行李。\n满鼎铅霜火燄飞，绿颜雪齿君知否。\n松竹潇潇生泠风，白鹤一去草庐空。",
        "dynasty": "宋",
        "collection_info": null
    },
    {
        "title": "天开画楼图",
        "author": "白玉蟾",
        "content": "层檐迭巘入苍冥，千山万山相送迎。\n晴云一抹收未了，溪尾更濯余霞明。\n化工朝暮费点染，丹青变态随深浅。\n凭栏展空千里眼，却愁此轴难舒卷。",
        "dynasty": "宋",
        "collection_info": null
    },
    {
        "title": "赠何道人",
        "author": "白玉蟾",
        "content": "冠褐满天下，几箇能贤贤。\n忽来龙虎山，结这粥饭缘。\n方丈最高处，幽居今几年。\n一双岩电眼，识尽地行仙。",
        "dynasty": "宋",
        "collection_info": null
    },
    {
        "title": "赠潘高士  其一",
        "author": "白玉蟾",
        "content": "冬至炼朱砂，夏至炼水银。\n常使居土釜，莫令铅汞分。\n子母既相感，火候常温温。\n如是既久久，功成昇紫云。",
        "dynasty": "宋",
        "collection_info": null
    },
    {
        "title": "赠潘高士  其二",
        "author": "白玉蟾",
        "content": "龙虎战百六，乌兔交七九。\n坎离直寅申，艮巽司卯酉。\n一粒同朱橘，千古永不朽。\n八月十五夜，三杯冬至酒。",
        "dynasty": "宋",
        "collection_info": null
    },
    {
        "title": "梅窗",
        "author": "白玉蟾",
        "content": "南窗屋数楹，一点阳和生。\n枝上雪粧瘦，墙头风作清。\n霜天酒自暖，月夜梦难成。\n何处人吹笛，黄昏送几声。",
        "dynasty": "宋",
        "collection_info": null
    },
    {
        "title": "张进甫静寮",
        "author": "白玉蟾",
        "content": "脱俗卧云眠，胸中别有天。\n壁间五六榻，屋上两三椽。\n风月真滋味，溪山旧面缘。\n静中有真静，猿啸暮林边。",
        "dynasty": "宋",
        "collection_info": null
    },
    {
        "title": "立秋有感",
        "author": "白玉蟾",
        "content": "流年急似箭，日月跳如丸。\n炎皇初解印，白帝又弹冠。\n方旦喜无暑，教人又怕寒。\n人生只如许，不觉鼻头酸。",
        "dynasty": "宋",
        "collection_info": null
    },
    {
        "title": "赠王太尉",
        "author": "白玉蟾",
        "content": "笑曳华裾出禁庭，一声长啸万山青。\n归来车马如云拥，扫去簪缨似梦醒。\n红码碯杯斟白酒，碧珊瑚枕倚朱屏。\n也须趁取些强学，作箇唐人五达灵。",
        "dynasty": "宋",
        "collection_info": null
    },
    {
        "title": "和叶宰韵题无咎斋",
        "author": "白玉蟾",
        "content": "蜗角蝇头既可憎，如何又问利和名。\n学他太古先天妙，合取中庸一点诚。\n干坤所谓日月祖，坎离乃是天地精。\n工夫学到震无咎，隻字拔茅乘泰亨。",
        "dynasty": "宋",
        "collection_info": null
    },
    {
        "title": "立秋有怀陈上舍",
        "author": "白玉蟾",
        "content": "没巴没鼻落一叶，发颠发狂何处风。\n九十日暑扫地去，满怀汗珠寻已空。\n却烦察判潘孺子，说与上舍陈元龙。\n来宵无雨必好月，一樽还要与君同。",
        "dynasty": "宋",
        "collection_info": null
    },
    {
        "title": "寓息庵送春",
        "author": "白玉蟾",
        "content": "笔下自然诗料饱，天工饤出好山溪。\n鱼知水暖不胜跃，鶑见花飞只管啼。\n树头鸠使妇唤雨，屋后竹教孙出泥。\n太白十杯人酕𦩘，碧桃洞口日衔西。",
        "dynasty": "宋",
        "collection_info": null
    },
    {
        "title": "胡子嬴庵中偶题",
        "author": "白玉蟾",
        "content": "道人惯吃胡麻饭，来到人间今几年。\n白玉楼前空夜月，黄金殿上起春烟。\n闲倾一盏中黄酒，闷扫千章内景篇。\n昨夜钟离传好语，教吾且作地行仙。",
        "dynasty": "宋",
        "collection_info": null
    },
    {
        "title": "寄苏侍郎",
        "author": "白玉蟾",
        "content": "往古来今如换肩，我疑公便是坡仙。\n满城都没箇伯乐，一日可能无乐天。\n方且论文俄判袂，不知握手又何年。\n忽然铁笛一声响，响到金华古洞边。",
        "dynasty": "宋",
        "collection_info": null
    },
    {
        "title": "赠危法师",
        "author": "白玉蟾",
        "content": "曾见先生在九华，朝餐玉乳着琼花。\n鹿冠夜戴青城月，鹤氅晨披紫府霞。\n偶携剑在人间世，未把琴归仙子家。\n一笑相逢松竹裏，炷香新话啜杯茶。",
        "dynasty": "宋",
        "collection_info": null
    },
    {
        "title": "燕岩游罢与岩主话别",
        "author": "白玉蟾",
        "content": "西风吹作此岩游，满目松筠翠欲流。\n玉燕不飞明月夜，石钟一振晓霜秋。\n惜乎分水便南北，忽尔回头欲去留。\n且去人间办丹料，却来山顶结茆休。",
        "dynasty": "宋",
        "collection_info": null
    },
    {
        "title": "题舒氏难老亭  其一",
        "author": "白玉蟾",
        "content": "别是人间一洞天，椿松鬰鬰起祥烟。\n德同桂种不知岁，福与水流无尽年。\n萱草堂前千古事，莲花池上两神仙。\n莱衣戏綵人无恙，结尽溪山风月缘。",
        "dynasty": "宋",
        "collection_info": null
    },
    {
        "title": "题舒氏难老亭  其二",
        "author": "白玉蟾",
        "content": "三十三天第一天，玉皇殿下袅轻烟。\n不知劫数今何代，方是延康第二年。\n弱水无船归似箭，华胥有梦且游仙。\n携筇难老亭前坐，且结焚香瀹茗缘。",
        "dynasty": "宋",
        "collection_info": null
    },
    {
        "title": "题栖仙馆",
        "author": "白玉蟾",
        "content": "好松好竹好溪山，车马骈阗自往还。\n行客闻篘新酒白，入门路破嫩苔斑。\n我言物外清幽地，却似廛中阛阓间。\n谷粟桑麻空润屋，主人陪接不曾闲。",
        "dynasty": "宋",
        "collection_info": null
    },
    {
        "title": "降真室",
        "author": "白玉蟾",
        "content": "琼钟发响綵旛飞，窗外青乌半夜啼。\n松竹无言争地静，星辰可摘觉天低。\n黄云屋角腾金辇，素月檐头放玉梯。\n稽首紫皇初宴罢，步虚声断乞刀圭。",
        "dynasty": "宋",
        "collection_info": null
    },
    {
        "title": "劣隠",
        "author": "白玉蟾",
        "content": "世态炎凉觉鼻酸，洞门空掩绿烟寒。\n仗三尺剑临风舞，把一张琴对月弹。\n斫竹数竿容水过，倚松半日执经看。\n山林心绪得闲处，好炼长生不死丹。",
        "dynasty": "宋",
        "collection_info": null
    },
    {
        "title": "思微堂",
        "author": "白玉蟾",
        "content": "思微堂裏自冲虚，高士闲居兴味殊。\n月冷花开数朵静，风清鸟过一声孤。\n谁知心上工夫妙，欲觅人间俗累无。\n九转内丹成也未，快骑白鹤去天衢。",
        "dynasty": "宋",
        "collection_info": null
    },
    {
        "title": "题上清法堂壁",
        "author": "白玉蟾",
        "content": "秋雨悬天风作寒，冷烟锁住屋头山。\n半岩飞鸟一声过，峭壁断云千古闲。\n世俗不知幽静处，神仙隠在有无间。\n夜来小艇篙脱手，醉把霜筇入翠湾。",
        "dynasty": "宋",
        "collection_info": null
    },
    {
        "title": "太虚堂",
        "author": "白玉蟾",
        "content": "满堂冷静爽精神，不着人间一点尘。\n檐鹊噪风呼薄晚，庭花飘露落残春。\n华胥上国今无梦，龙汉元年古有身。\n香篆飞从窗外去，云梢孤鹤唳何人。",
        "dynasty": "宋",
        "collection_info": null
    },
    {
        "title": "三华院还丹诗",
        "author": "白玉蟾",
        "content": "绛宫无事绝尘埃，坎虎离龙战几回。\n白雪飞空铅蘂绽，黄云覆鼎汞花开。\n龟蛇抱一成丹药，乌兔凝真结望胎。\n夜半瀛洲寒月落，冷风吹鹤上蓬莱。",
        "dynasty": "宋",
        "collection_info": null
    },
    {
        "title": "送江子恭  其一",
        "author": "白玉蟾",
        "content": "我欲杨村结草庐，不知踪迹又江湖。\n回观咫尺如天远，自别丰标仅月余。\n忽一二时思故旧，整千百里望音书。\n忆君不忍忘怀处，一片青云点太虚。",
        "dynasty": "宋",
        "collection_info": null
    },
    {
        "title": "送江子恭  其二",
        "author": "白玉蟾",
        "content": "春来行尽烂田畦，云满春空水满溪。\n风漾碧波翻麦壠，日晴红雨落桃蹊。\n杜鹃声断惊寒兔，蝴蝶梦残听晓鷄。\n人在江东寄归信，海棠花谢燕衔泥。",
        "dynasty": "宋",
        "collection_info": null
    },
    {
        "title": "送江子恭  其三",
        "author": "白玉蟾",
        "content": "子到铅山我信州，笋舆轧轧又归休。\n数程细雨斜风路，一片落花啼鸟愁。\n何必便为阮籍哭，不来相伴赤松游。\n他年我到蓬莱去，一粒金丹汝去不。",
        "dynasty": "宋",
        "collection_info": null
    },
    {
        "title": "送张大师",
        "author": "白玉蟾",
        "content": "自从汝离武夷来，险阻艰难历几回。\n江左旅中连值雨，春深路上滑成苔。\n鸟啼花片落流水，风惨猿声啸古台。\n举眼四山如壁立，教君归去也心灰。",
        "dynasty": "宋",
        "collection_info": null
    },
    {
        "title": "赠杜省元",
        "author": "白玉蟾",
        "content": "海外三山一洞天，金楼玉室有神仙。\n南柯国裏柯岩叟，白马江边马自然。\n鲸脯味甘供老广，黄麻饭熟饲彭铿。\n金丹炼就炉无火，桃再开花经几年。",
        "dynasty": "宋",
        "collection_info": null
    },
    {
        "title": "淡庵倪清父",
        "author": "白玉蟾",
        "content": "地僻人闲春昼长，了然物我两相忘。\n薄披明月归诗肆，细切清风入醉乡。\n蜡味溪山闲裏嚼，虀羹松竹静中尝。\n把琴弹破世间事，凈几明窗一炷香。",
        "dynasty": "宋",
        "collection_info": null
    },
    {
        "title": "倪敬父柯山",
        "author": "白玉蟾",
        "content": "暮云横翠夕阳斜，啼罢歌楼林外鸦。\n绿竹弄摇风裏影，碧桃开遍雨中花。\n三杯淡酒邀明月，一局残棋惊落霞。\n人在柯山山上咏，笑挥管笔走生蛇。",
        "dynasty": "宋",
        "collection_info": null
    },
    {
        "title": "酬蒋知观所惠诗",
        "author": "白玉蟾",
        "content": "新鴈飞来一朵云，读之毛骨耸寒鳞。\n展开大句几鈎墨，存想先生满面春。\n榻上宾朋谈盛德，山中冠褐混凡身。\n来朝盥手炷香去，恐是蓬莱相识人。",
        "dynasty": "宋",
        "collection_info": null
    },
    {
        "title": "题钟",
        "author": "白玉蟾",
        "content": "闻道琳宫欲范钟，上皇敕赐万斤铜。\n一模脱出等闲事，千古要知陶铸功。\n敲得星飞惊落月，撞教云破响呼风。\n于今欲为吾皇寿，笑指琼楼贴碧空。",
        "dynasty": "宋",
        "collection_info": null
    },
    {
        "title": "美周都监祷雨验",
        "author": "白玉蟾",
        "content": "旱魃为妖欲请雩，真人问雨几时无。\n先将凤表投金阙，拟向龙潭下铁符。\n弹指雷鸣三霹雳，举头云起一须叟。\n笑将斗柄轻轻戽，倒泻银河万斛珠。",
        "dynasty": "宋",
        "collection_info": null
    },
    {
        "title": "别句呈庚契吴高士",
        "author": "白玉蟾",
        "content": "一笑相逢在翠微，绿槐高柳借凉时。\n只将水竹烟云兴，说与风花雪月知。\n日落三杯无事酒，人闲八句自然诗。\n来朝云过青山外，回首空闻猿鹤悲。",
        "dynasty": "宋",
        "collection_info": null
    },
    {
        "title": "蒙谷",
        "author": "白玉蟾",
        "content": "淡烟轻锁数株松，夜静潇潇古谷风。\n云掩草舒青洞绿，鸟衔花落碧岩红。\n神仙去后无金剑，仕宦来时有玉桐。\n未知此后谁人隠，寂寞南来几朵峰。",
        "dynasty": "宋",
        "collection_info": null
    },
    {
        "title": "题紫芝院",
        "author": "白玉蟾",
        "content": "武夷山前啸一声，云愁雾惨野猿惊。\n闲披破衲藏风月，醉把葫芦禁鬼神。\n杖弄银蟾搅天地，夜烹金鼎煮星辰。\n睡酣不觉机关路，身是红光火一轮。",
        "dynasty": "宋",
        "collection_info": null
    },
    {
        "title": "题西轩壁",
        "author": "白玉蟾",
        "content": "随身风月几清闲，不做人间泼底官。\n朝饮一壶朱凤髓，暮餐八两黑龙肝。\n打开俗网了无事，缚住时光自驻颜。\n昨夜梦回天上去，琼楼玉阙不胜寒。",
        "dynasty": "宋",
        "collection_info": null
    },
    {
        "title": "赠赵县尉",
        "author": "白玉蟾",
        "content": "半斤雷火烧红杏，一滴露珠凝碧荷。\n锦帐中间藏玉狗，宝瓶裏面养金鹅。\n铅花朵朵开青蘂，汞叶枝枝发绛柯。\n莫问婴儿并姹女，等闲寻取旧黄婆。",
        "dynasty": "宋",
        "collection_info": null
    },
    {
        "title": "赠赵翠云",
        "author": "白玉蟾",
        "content": "金公姹女到黄家，活捉苍龟与赤蛇。\n偃月炉中烹玉蘂，朱砂鼎裏结金花。\n奔归气海名朱骥，飞入泥丸是白鸦。\n昨夜火龙争战后，雪中微见月鈎斜。",
        "dynasty": "宋",
        "collection_info": null
    },
    {
        "title": "赠雷怡真",
        "author": "白玉蟾",
        "content": "地魄天魂日月精，夺来鼎内及时烹。\n祇行龟斗蛇争法，早是龙吟虎啸声。\n神水华池初匹配，黄芽白雪便分明。\n这些是饮刀圭处，渐渐抽添渐渐成。",
        "dynasty": "宋",
        "collection_info": null
    },
    {
        "title": "题玉隆宫壁",
        "author": "白玉蟾",
        "content": "旌阳归去太康年，石竈灰寒古洞前。\n笑斩白龙横蓼岸，醉骑黄鹤步云天。\n金丹玉屑不復得，铁臼石函犹宛然。\n四十二口家何在，猿啸西山柏树烟。",
        "dynasty": "宋",
        "collection_info": null
    },
    {
        "title": "慵庵",
        "author": "白玉蟾",
        "content": "绛阙清都旧姓名，此生落魄任天真。\n横窗古砚前朝水，挂壁闲琴几日尘。\n幽草莫锄沿日静，落花不扫衬苔匀。\n倩风来作关门仆，借月权为伴酒人。\n书吏无言舌滋味，关山不动画精神。\n有茶不作蜗牛战，无梦可为蝴蝶身。\n一得自家慵底事，幽禽檐外一般春。",
        "dynasty": "宋",
        "collection_info": null
    },
    {
        "title": "题三清殿后壁",
        "author": "白玉蟾",
        "content": "些儿顽石些儿水，画工撑眸几睥睨。\n忽然心孔开一窍，呼吸掇来归幅纸。\n白髮黄冠逞神通，手把武夷提得起。\n大槐宫中作蝼蚁，醒来闻此心豁喜。\n芒鞋竹杖一弹指，三十六峯落眉尾。\n魏王岂是中秋死，玉骨犹存香迤逦。\n八百年来觅隻鹤，一举直上三万里。\n半杯浇湿曾孙齿，幔亭遗事落人耳。\n新村渡头拽转蓬，寒猿声落青烟裏。\n老松今已几年梢，毛竹于今復生米。\n岩上无人花自红，幽鸟自鸣鸣自止。\n笑将铁笛起清风，白云飞过看无踪。\n夜来月影挂梧桐，莓苔满地绿容容。\n丹崖高处药炉空，洞前云深千万重。\n我亦偶来还自去，一夜潇潇江上雨。\n飞廉怒作满空雪，天柱峰前飞柳絮。",
        "dynasty": "宋",
        "collection_info": null
    },
    {
        "title": "题丹枢先生草庵",
        "author": "白玉蟾",
        "content": "数朵奇峰如削玉，一溪秋水生寒绿。\n幸有白云深处茅，更兼明月坛前竹。\n诛茅伐竹结蘧庐，现成山水可樵渔。\n随缘随分山中住，收拾摩尼如意珠。\n草庐道人贫彻骨，一庐潇洒空无物。\n身中有宝不求人，价大难酬不拈出。\n朝朝暮暮了身心，山自开花鸟自吟。\n未见桑田成海水，夕阳几度锁平林。\n住此草庐无别术，终日凝神惟兀兀。\n不是十洲三岛仙，亦非阆苑蓬莱客。\n是箇逍遥无事人，庐中涵蓄一壶春。\n窗前明月千年影，枕上清风万劫声。\n庐内主人那箇是，古今占断清闲地。\n忽然洗面摸得鼻，不饮不食亦不寐。\n庐空人去烟蒙蒙，白鹤呼云满碧空。\n一瞻元始天尊面，处处为庐处处同。\n有箇草庐小復小，此是虚空那一窍。\n顶头不挂一茎茅，万象森罗为拱斗。\n劫火洞然毫末尽，此庐不坏人如旧。",
        "dynasty": "宋",
        "collection_info": null
    },
    {
        "title": "赠赵太虚画竹石",
        "author": "白玉蟾",
        "content": "竹魂竹魄竹精神，飞落潇湘淇水濒。\n千竿万竿竞青翠，吹风饮露千来春。\n先生笔端自风雨，惊起竹魂无着处。\n一点水墨化成龙，龙孙飞去鹅溪住。\n先生把笔无逡巡，造物不敢私为春。\n新梢劲节森寒玉，鸾凤无处栖梦魂。\n晋人神仙如孙且，画竹每每天作雨。\n唐人神仙如张臻，画竹每每闻鴈鸣。\n先生自得入神手，一竿两竿发于酒。\n当时大醉呼墨奴，一笔扫出竹千亩。\n酒力安能夺化工，先生炼就金丹红。\n一粒阳光照肺腑，森罗万象罗心胸。\n有时持出风竹叶，银海不寒皆震慑。\n有时持出雪中枝，恍如冻碧欺涟漪。\n復能濡墨作石块，天然峭拔古且怪。\n沙中伏虎草中犀，教人持向蓬莱卖。\n竹之清虚石坚硬，以此发明真性命。\n使人观石及爱竹，知有真箇赵元静。\n先生醉时常风颠，世人眼孔无神仙。\n我今珍藏数本画，云鹤来也公归天。",
        "dynasty": "宋",
        "collection_info": null
    },
    {
        "title": "赠郭承务芦鴈",
        "author": "白玉蟾",
        "content": "画士郭熙画之冠，郭熙去后名未断。\n其裔復有郭万里，胸中丹青饱无限。\n为谁作此芦鴈图，杰出南齐宇文焕。\n烟水潇潇风捲芦，沙边鸿鴈暮相呼。\n潇潇洞庭此秋景，世间此画知有无。\n幻出栖鴈三四隻，八九叶芦横古碛。\n欲宿未宿嘹唳声，渔舟泊岸山烟黑。\n秋风吹落梧叶黄，过鴈往往归衡阳。\n横空书字人不识，飞过有影沉沧浪。\n落霞浸水江村暮，数隻翱翔回古渡。\n引领举喙啄荷花，飞越戍楼西畔去。\n云寒月淡西塞秋，几声凄切惹人愁。\n岸头飞共丹枫落，打团成阵访沙鸥。\n似此景物似此意，君今画之不难事。\n数幅鹅溪冰雪缣，须臾扫出芦鴈市。\n世间岂无学画者，未必有与君相似。\n我欲致之箧笥间，满笥爽气生秋寒。\n恐君此画无人见，有画斗者谁敢战。\n挂于幽轩素壁间，一日须看千百遍。",
        "dynasty": "宋",
        "collection_info": null
    },
    {
        "title": "纯阳会",
        "author": "白玉蟾",
        "content": "一点熏风舞绿槐，祝融衮火从南来。\n海棠落地蜂蝶去，池馆无人莲未开。\n溶溶一掬清和髓，纯干已作牝马矣。\n岳渎将此英雄气，收来顿在葫芦裏。\n阶前十有四荚蓂，谏议夜来梦麒麟。\n披槲老翁自鼻笑，胞胎未兆天元春。\n洞宾弄巧翻成拙，蓬莱路上空明月。\n墙头梅子枝上蜡，池畔榴花叶底血。\n生来挺挺其精神，所适性癖穷天真。\n蓦然悟得铅汞机，敢谓大道无楚秦。\n忽尔金丹成九转，十月胎团人不问。\n撼动干坤走鬼神，青云白鹤方解闷。\n天下后世思真人，常与真人庆诞辰。\n樱笋厨开正来日，释氏亦欲制蜡人。\n不知故事自谁始，实是五代谯陵起。\n王诜建会集冠褐，飞来白鹤不知几。\n次则萧氏建宅仙，七闽万户生祥烟。\n一郡二郡渐风化，骎骎知省洞宾贤。\n城南城北走几次，人亦不知回老是。\n但见老松作人语，先生携墨归谁氏。\n太平寺裏作篇诗，又道摩镜嫌人痴。\n岳阳市心一长啸，铁笛无声今几时。\n宝婺有人潘氏子，功名愿足心肺喜。\n髫年崇奉迄今日，四海杖屦纷如蚁。\n万指丛中见玉蟾，不作衣衫褴褛嫌。\n题诗祝君励金石，晨香夕烛增肃严。\n妙通老人暗抚掌，何年熊罴入梦想。\n待渠峥嵘欲及笄，整顿衣钵福无量。\n半千白鹤呼青云，青云深处琼梅新。\n有人要问飞昇事，只看天边日月轮。",
        "dynasty": "宋",
        "collection_info": null
    },
    {
        "title": "赠城西谢知堂",
        "author": "白玉蟾",
        "content": "蓬莱山上神仙翁，道貌挺挺乔如松。\n双眸炯炯黑于漆，脸边隠隠如桃红。\n有时仰天笑开口，撮起昆崙归右手。\n忽然虚空跌落地，不觉满腹藏星斗。\n有时惊起老龙号，一口汲尽沧浪波。\n打破混沌揣出骨，拈起芥子贮山河。\n偃月炉中煮天地，煎炼日魄并月髓。\n笑把葫芦禁鬼神，杖头挑起山和水。\n栾巴噀饭飞成蜂，左慈剪艾化为龙。\n夏月梅花冬月电，似此伎俩问吕钟。\n撮土为香犹是假，水底麒麟取作酢。\n鬼神眼睛突出外，无根树下骑铁马。\n工夫到处戏极时，拈弄造化如儿嬉。\n大虫舌上翻筋斗，却笑金刚学画眉。\n女皇要补西天窍，炼石不得羲皇笑。\n秦皇凿山通四溟，汉帝掣之一长笑。\n先生手持没底篮，出有入无犹不凡。\n携此道术问四海，洞宾今正觅同参。\n盏裏绵包或聚散，火裏游鱼水裏鴈。\n黄鹤楼前大醉时，撑眼撮与钟离看。\n水盆搅散五色沙，满地写出龙蛇花。\n自将一盏逡巡酒，敢向人前化作茶。\n笊篱裏面一条路，透入青霄云外去。\n十字街头开铺席，翻手覆手成云雨。\n如今天下觅无人，似君道术真入神。\n踏遍江湖今几春，都来一箇云水身。",
        "dynasty": "宋",
        "collection_info": null
    },
    {
        "title": "胡东原香锦亭",
        "author": "白玉蟾",
        "content": "东皇剖破勾芒腹，锦心绣肠香馥鬰。\n绛都风雨僝僽春，花魂无主自精神。\n黄鹂初唤柳开眼，海棠枝上春烟暖。\n放出一点两点红，墙头红腮微笑风。\n东原去后花无主，春工亦懒施机杼。\n亭前忽遇诗酒仙，花亦喷出些龙涎。\n风催雨趱花不辨，满庭芬芳生烂熳。\n牡丹吐火花欲然，日将锦绣铺苔毡。\n诗狂梦与花神饮，酒醉不与花神寝。\n酒阑令我忆东原，花木虽在人恻然。\n此诗终不为花作，惆怅东原此丘壑。\n而今赏花不见人，但见蜂蝶飞闲亭。",
        "dynasty": "宋",
        "collection_info": null
    },
    {
        "title": "谒仙行赠万书记",
        "author": "白玉蟾",
        "content": "嶰管飞葭方孟籥，青女仍前行夜恶。\n连日东风料峭寒，黄鹂声断梅花落。\n客来武夷访灵踪，八字洞门无锁钥。\n溪头昨夜添新雨，桃片满溪红灼灼。\n苍苔满地空绿匀，芳草无言烟漠漠。\n捣药声干丹井寒，虹桥一断收霞幕。\n千古松风学凤笙，向晚清客满林壑。\n山光不动旧松竹，洞中惨惨悲猿鹤。\n机岩学馆空无人，紫领丹丘久萧索。\n雾暗平林虎长啸，碧潭生花老龙跃。\n峭崖飞鸟不敢过，万丈苍琼真峻削。\n山中金蟾不可寻，石边且取黄芝嚼。\n我生逍遥事落魄，泉石烟霞得真乐。\n身披绿麻戴青蒻，横担碧藜蹑芒屩。\n只爱山林厌城郭，却厌膏粱爱藜藿。\n冷眠石上入华胥，梦见太虚无斧凿。\n朅来洞中未半饷，转盼又觉经旬朔。\n今朝云头雨收脚，欲归又被溪山缚。\n欲作此地三间茅，朝餐红霞暮饮瀑。\n已有神仙分定缘，定知道外无干坤。\n只愁天上多官府，九转丹成未敢吞。",
        "dynasty": "宋",
        "collection_info": null
    },
    {
        "title": "云游歌",
        "author": "白玉蟾",
        "content": "尝记得洞庭一夜雨，无簑无笠处。\n偎傍茅檐待天明，村翁不许檐头住。\n又记得武林七日雪，衣衫破又裂。\n不是白玉蟾，教他冻得皮迸血，只是寒彻骨。\n又记得江东夏热时，路上石头如火热，教我何处歇。\n无扇可摇风，赤脚走不辍。\n又记得青城秋月夜，独目松阴下，步虚一阕罢，口与心说话。\n寒烟漠漠万籁静，彼时到山方撮乍。\n又记得潇湘些小风，吹转华胥梦，衔山日正红。\n一声老鸦鸣，鸦鸣过耳寻无踪。\n这些子欢喜，消息与谁通。\n又记得淮西兵马起，枯骨排数里。\n欲餐又无粮，欲渴又无水。\n又记得一年到村落，瘟黄正作恶。\n人来请符水，无处堪摸索。\n神将也显灵，乱把鬼神捉。\n又记得北邙山下行，古墓秋草生，纸钱雨未干。\n白杨风潇潇，荒台月盈盈。\n一夜鬼神哭不止，頼得度人一卷经。\n又记得通衢展手处，千家说惭愧，万家说调数。\n倚门眼看鼻，频频道且过。\n满面着尽笑，喝駡叫吾去。\n又记得入堂求挂搭，嫌我太蓝缕。\n直堂与单位，知堂言不合。\n未得两日间，街头行得匝。\n復入悲田院，乞儿相混杂。\n又记得几年霜天卧荒草，几夜月明自绝倒。\n几日淋漓雨，古庙之中独自坐。\n受尽寒，忍尽饥，未见些子禅，未见些子道。\n贤哉翠虚翁，一见便怜我。\n说一句痛处针便住，教我行持片饷间骨毛寒。\n心花结成一粒红，渠言只此是金丹。\n万卷经，总是闲。\n道人千万箇，岂识真常道。\n这些无跷蹊，不用暗旗号。\n也是难，八十老翁咬铁盘，也是易，一下新竹刀又利。\n说与君云游今几春，蓬头赤毵珉，那肯教人识。",
        "dynasty": "宋",
        "collection_info": null
    },
    {
        "title": "快活歌  其一",
        "author": "白玉蟾",
        "content": "快活快活真快活，被我一时都掉脱。\n撒手浩歌归去来，生姜胡椒果是辣。\n如今快活大快活，有时放颠或放劣。\n自家身裏有夫妻，说向时人须笑杀。\n向时快活小快活，无影树子和根拔。\n男儿端的会怀胎，子母同形活泼泼。\n快活快活真快活，虚空粉碎秋毫末。\n轮迴生死几千生，这回大死方今活。\n旧时窠臼泼生涯，于今凈尽都掉脱。\n元来爹爹只是爷，懵懵懂懂自瓜葛。\n近来髣髴辨西东，七七依前四十八。\n如龙养珠心不忘，如鷄抱卵气不绝。\n又似寒蝉吸晓风，又如老蚌含秋月。\n一箇闲人天地间，大笑一声天地阔。\n衣则四时惟一衲，饭则千家可一钵。\n三家村裏弄风狂，十字街头打鹘突。\n一夫一妻将六儿，或行或坐常兀兀。\n收来放去任纵横，即是十方三世佛。\n有酒一杯復一杯，有歌一阕復一阕。\n日中了了饭三餐，饭后齁齁睡一歇。\n放下万缘都掉脱，脱得自如方快活。\n用尽醒醒学得痴，此时化景登晨诀。\n时人不会翻筋斗，如饥吃盐加得渴。\n偶然放浪到庐山，身在白苹红蓼间。\n一登天籁亭前望，黄鹤未归春雨寒。\n心酸世上几多人，不炼金液大还丹。\n忘形养气乃金液，对景无心是大还。\n忘形化气气化神，斯乃大道透三关。\n绛宫炎炎偃月炉，灵台寂寂大玄坛。\n朱砂乃是赤凤血，水银乃是黑龟肝。\n金铅采归入土釜，木汞飞走居泥丸。\n华池正在气海内，神室正在黄庭间。\n散则眼耳鼻舌忙，聚则经络荣卫闲。\n五臟六腑各有神，万神朝元归一灵。\n一灵是谓混元精，先天后天干元亨。\n圣人采此为药材，聚之则有散则零。\n昼夜河车不暂停，默契大造同运行。\n人人本有一滴金，金精木液各半斤。\n二十八宿归一炉，一水一火须调匀。\n一候刚兮一候柔，一爻武兮一爻文。\n心天节候定寒暑，性地分野分楚秦。\n一日八万四千里，自有斗柄周天轮。\n人将蜕殻阴阳外，不可不炼水银银。\n但得黄婆来紫庭，金翁姹女即婚姻。\n青龙白虎绕金鼎，黄芽半夜一枝春。\n九曲江头飞白雪，昆崙山巅腾紫云。\n丁公默默守玉炉，交媾温养成胎婴。\n神水沃灭三尸火，慧剑扫除六贼兵。\n无中生有一刀圭，粪丸中有蜣蜋形。\n诚哉一得即永得，片饷中间可结成。\n忽然四大成虚白，不觉一灵升太清。\n纵使工夫汞见铅，不知火候也徒然。\n大都要藉周天火，十月圣胎方始圆。\n虽结丹头终耗失，要须火候始凝坚。\n动静存亡宜沐浴，吉凶进退贵抽添。\n火力绵绵九转后，药物始可成胎仙。\n一时八刻一周天，十二时辰准一年。\n每自一阳交媾后，功夫炼到六纯干。\n精神来往如潮候，气血盈虚似月魂。\n一毂从来三十幅，妙处都由前后弦。\n专气致柔为至仁，礼义智信融为仁。\n真土归位为至真，水火金木俱浑全。\n精水神火与意土，炼使魂魄归其根。\n先天一气今常存，散在万物与人身。\n花自春风鸟自啼，岂知造物天为春。\n百姓日用而不知，气入四肢徒凋残。\n松竹虚心受气足，凌霜傲雪长年青。\n况人元神本不死，此气即是黄芽铅。\n老松可少病可健，散者可聚促可延。\n心入虚无行火候，内景内象壶中天。\n须知一尘一蓬莱，与走一叶一偓佺。\n神即火兮气即药，心为炉兮身为田。\n自耕自种自烹炼，一日一粒如黍然。\n灵芝一生甘露降，龟蛇千古常相缠。\n一朝雷电撼山川，一之则日万则烟。\n日中自有金乌飞，夜夜三更入广寒。\n子子孙孙千百亿，炉鼎鷄犬皆登天。\n大道三十有二传，传到天台有悟真。\n四传復至白玉蟾，眼空四海嗟无人。\n偶遇太平兴国宫，白髮道士其姓陈。\n半生立志学铅汞，万水千山徒苦辛。\n一朝邂逅庐山下，摆手笑出人间尘。\n翠阁对床风雨夜，授以丹法使还元。\n人生何似一杯酒，人生何似一盏灯。\n蓬莱方丈在何处，青云白鹤欲归去。\n快活快活真快活，为君说此末后句。\n末后一句亲分付，普为天下学仙者，晓然指出蓬莱路。",
        "dynasty": "宋",
        "collection_info": null
    },
    {
        "title": "快活歌  其二",
        "author": "白玉蟾",
        "content": "破衲虽破破復补，身中自有长生宝。\n拄杖奚用岩头藤，草鞋不用田中藁。\n或狂走，或兀坐，或端立，或仰卧。\n时人但道我风颠，我本不颠谁识我。\n热时只饮华池雪，寒时独向丹中火。\n饥时爱吃黑龙肝，渴时贪吸青龙脑。\n绛宫新发牡丹花，灵台初生薏苡草。\n却笑颜回不为夭，又道彭铿未是老。\n一盏中黄酒更甜，千篇内景诗尤好。\n没絃琴儿不用弹，无腔曲子无人和。\n朝朝暮暮打憨痴，且无一点闲烦恼。\n尸解飞昇总是闲，死生生死无不可。\n随缘且吃人间饭，不用缫蚕不种稻。\n寒霜冻雪未为寒，朝饥暮馁禁得饿。\n天上想有仙官名，人间不爱真人号。\n跨虎金翁是铅兄，乘龙姹女为汞嫂。\n泥丸宫裏有黄婆，解把婴儿自怀抱。\n神关气关与心关，三关一簇都穿过。\n六贼心如火正焚，三尸胆似天来大。\n不动干戈只霎时，破除金刚自搜逻。\n一齐缚向火炉边，碎为微尘谁斩挫。\n而今且喜一粒红，已觉丁公婚老媪。\n当初不信翠虚翁，岂到如今脱关锁。\n叶苗正嫩采归来，猛火炼之成紫磨。\n思量从前早是早，翠虚翁已难寻讨。\n我今不见张平叔，便把悟真篇駡倒。\n从前何知古圣心，慈悲反起儿孙祸。\n世人若要炼金丹，只去身中求药草。\n十月工夫慢慢行，只愁火候无人道。\n但知进退与抽添，七返九还都性燥。\n溪山鱼鸟恁逍遥，风月林泉供笑傲。\n蓬头垢衣天下行，三千功满归逢岛。\n或居朝市或居山，或时呵呵自绝倒。\n云满千山何处寻，我在市廛谁识我。",
        "dynasty": "宋",
        "collection_info": null
    },
    {
        "title": "必竟恁地歌",
        "author": "白玉蟾",
        "content": "我生不信有神仙，亦不知有大罗天。\n那堪见人说蓬莱，掩面却笑渠风颠。\n七返还丹多不实，往往将谓人虚传。\n世传神仙能飞昇，又道不死延万年。\n肉既无翅必坠地，人无百岁安可延。\n满眼且见生死俱，死生生死相循旋。\n翠虚真人与我言，他所见识大不然。\n恐人缘浅赋分薄，自无寿命归黄泉。\n人身只有三般物，精神与气常保全。\n其精不是交感精，乃是玉皇口中涎。\n其气即非呼吸气，乃知却是太素烟。\n其神即非思虑神，可与元始相比肩。\n我闻其言我亦怖，且怖且疑且擎拳。\n但知即日动止间，一物相处常团圆。\n此物根蒂乃精气，精气恐是身中填。\n岂知此精此神气，根于父母未生前。\n三者未常相返离，结为一块太无边。\n人之生死空自尔，此物湛寂何伤焉。\n吾将矍然以自思，老者必不虚其言。\n是我将有可爱业，渠必以此示言诠。\n开禧元年中秋夜，焚香跪地口相传。\n朅尔行持三两日，天地日月软如绵。\n忽然嚼得虚空破，始知钟吕皆参玄。\n吾之少年早留心，必不至此犹尘缘。\n且念八百与三千，云鹤相将来翩翩。",
        "dynasty": "宋",
        "collection_info": null
    },
    {
        "title": "安分歌",
        "author": "白玉蟾",
        "content": "神仙底事君知否，君若知兮求不苟。\n先且回头自揣量，须量瞒心方开口。\n神仙有术非不传，也要侬家有夙缘。\n若也人人皆会得，天机容易向人言。\n学道学仙须笃志，坚然一念无疑意。\n如是操心无始终，又道辨金将火试。\n你们心地荆棘多，善根纔发便成魔。\n若能先合神仙意，己分无时也奈何。\n心地不明言行恶，做出事来须是错。\n自家无取他无求，思量何似当初莫。\n恁地思量本故然，且教自己故心坚。\n君看古今得事者，一片灵台必不然。\n未见志人须愿见，逢着人时心百变。\n何缘传授有易难，自是玄门未历炼。\n问你如何不料量，自家穷达任穹苍。\n但且奈心依本分，人言有麝自然香。\n玉蟾本是山林客，寻箇好心人难得。\n于今且趁草鞋壮，脸似桃红眼正黑。\n玉蟾你也好獃头，何似拂袖归去休。\n有可度人施设处，便还钟吕逞风流。\n无人知，独自去，白云千里不回顾。\n依前守取三脚铛，且把清风明月煮。",
        "dynasty": "宋",
        "collection_info": null
    },
    {
        "title": "茶歌",
        "author": "白玉蟾",
        "content": "柳眼偷看梅花飞，百花头上东风吹。\n壑源春到不知时，霹历一声惊晓枝。\n枝头未敢展鎗旗，吐玉缀金先献奇。\n雀舌含春不解语，只有晓露晨烟知。\n带露和烟摘归去，蒸来细捣几千杵。\n捏作月团三百片，火候调匀文与武。\n碾边飞絮捲玉尘，磨下落珠散金缕。\n首山黄铜铸小铛，活火新泉自烹煮。\n蟹眼已没鱼眼浮，壵壵松声送风雨。\n定州红玉琢花甆，瑞雪满瓯浮白乳。\n绿云入口生香风，满口兰芷香无穷。\n两腋飕飕毛窍通，洗尽枯肠万事空。\n君不见孟谏议，送茶惊起卢仝睡。\n又不见白居易，馈茶唤醒禹锡醉。\n陆羽作茶经，曹晖作茶铭。\n文正范公对茶笑，纱帽笼头煎石铫。\n素虚见雨如丹砂，点作满盏菖蒲花。\n东坡深得煎水法，酒阑往往觅一呷。\n赵州梦裏见南泉，爱结焚香瀹茗缘。\n吾侪烹茶有滋味，华池神水先调试。\n丹田一亩自栽培，金翁姹女采归来。\n天炉地鼎依时节，炼作黄芽烹白雪。\n味如甘露胜醍醐，服之顿觉沉痾苏。\n身轻便欲登天衢，不知天上有茶无。",
        "dynasty": "宋",
        "collection_info": null
    },
    {
        "title": "大道歌",
        "author": "白玉蟾",
        "content": "乌飞金，兔走玉，三界一粒粟。\n山河大地几年尘，阴阳颠倒入玄谷。\n人生石火电光中，数枚客鹊枝头宿。\n桑田沧海春復秋，干坤不放坎离休。\n九天高处风月冷，神仙肚裏无闲愁。\n世间学仙者，胸襟变清雅。\n丹经未读望飞昇，指影谈空相诳吓。\n有时驰骋三寸舌，或在街头佯做哑。\n正中恐有邪，真裏须辨假。\n若是清虚冷澹人，身外无物赤洒洒。\n都来聚气与凝神，要炼金丹赚几人。\n引贼入家开宝藏，不知身外更藏身。\n身外有身身裏觅，冲虚和气一壶春。\n生擒六贼手，活嚼三尸口。\n三尸六贼本来无，尽从心裏忙中有。\n玉帝非惟惜诏书，且要神气相保守。\n此神此气结真精，唤作纯阳周九九。\n此时方曰圣胎圆，万丈崖头翻筋斗。\n铅汞若粪土，龙虎如鷄狗。\n白金黑锡几千般，水银朱砂相鼓诱。\n白雪黄芽自无形，华池神水无泉溜。\n不解回头一着子，衝风冒雨四方走。\n四方走，要寻师，寻得邪师指授时，迷迷相指可怜伊。\n大道不离方寸地，工夫细密有行持。\n非存思，非举意，非是身中运精气。\n一关要锁百关牢，转身一路真容易。\n无心之心无有形，无中养就婴儿灵。\n学仙学到婴儿处，月在寒潭静处明。\n枯木生花却外香，海翁时与白鸥盟。\n片饷工夫容易做，大丹只是片时成。\n执着奇言并怪语，万千譬喻今如许。\n生也由他死由他，只要自家做得主。\n空中云，也可缚。\n水中月，也可捉。\n身心两个字，是火也是药。\n龟蛇乌兔总闲言，夫妇男女都扬却。\n君不见虚无生自然，自然生一气。\n一气结成物，气足分天地。\n天地本无心，二气自然是。\n万物有荣枯，大数有终始。\n会得先天本自然，便是性命真根蒂。\n道德五千言，阴符三百字。\n形神与性命，身心与神气。\n交媾成大宝，即是金丹理。\n世人多执着，权将有作归无作。\n猛烈丈夫能领畧，试把此言闲处嚼。\n若他往古圣贤人，立教化人俱不错。\n况能蓦直径路行，一条直上三清阁。\n三清阁下一团髓，昼夜瑶光光烁烁。\n云谷道人仙中人，骨气秀茂真磊落。\n年来多被红尘缚，六十四年都是错。\n刮开尘垢眼豁开，长啸一声归去来。\n神仙伎俩无多子，只是人间一味呆，忽然也解到蓬莱。\n武夷散人与君说，见君真个神仙骨。\n我今也不炼形神，或要放颠或放劣。\n寒时自有丹田火，饥时只吃琼湖雪。\n前年仙师寄书归，道我有名在金阙。\n闲名落世收不迴，而今心行尤其乖。\n那堪玉帝见怜我，诏我归时未肯哉。",
        "dynasty": "宋",
        "collection_info": null
    },
    {
        "title": "画中众仙歌",
        "author": "白玉蟾",
        "content": "不兴饮尽孙权酒，正欲画屏笔脱手。\n一点凝墨状生蝇，剔之不飞心始惊。\n献之兴来拈起笔，笔如解飞自鈎掣。\n戏染松烟作牸牛，脱似偃角眠沙丘。\n萧贲深得鹤三昧，胸中不与造化碍。\n一幅素绢如片天，雪翎欲起凌苍烟。\n僧繇醉后齁齁睡，睡起濡墨作石块。\n擘山裂岩而拏云，或如伏虎如露拳。\n恺之画兰藏玉笥，开而视之已飞去。\n安得翠叶成寒丛，四景常使飘春风。\n闻道南齐宇文焕，精笔妙墨扫芦鴈。\n低颈吸水昂颈飞，髣象荷枯沙瘦时。\n唐有处士吴道元，丹青之余多画猿。\n状出抱子落寒泉，又如弯弓遶树奔。\n季成画虎常作怒，鬼神不敢正眼觑。\n但见纸上生狰狞，开口解啸风悲鸣。\n叶公好龙故学画，不觉心孔开一罅。\n纸上笔画方似龙，风鬐浪鬣来争雄。\n韩干画马得滋味，霜蹄巧作追风势。\n可怜张口嘶无声，只惜风棱瘦骨成。\n江头细草为谁绿，只有风烟相管束。\n阮瞻收拾草精神，笔端与草私为春。\n画鱼古有康灵叔，掷头摆尾万鳞足。\n红鲿紫鲤成队行，跃碎琉璃跳上冰。\n仁老胸中有雪月，画出梅花更清绝。\n鲁直嗅之嫌无香，幻出江南烟水乡。\n张臻虚心而学竹，风雨潇潇生锦轴。\n风枝雨干欲化龙，不堪裁杖扶葛洪。\n钱觐画松扫烟雨，松梢鹤立飞不去。\n凌风傲雪冷几时，翠色不改常清奇。\n王维笔下多山水，千山万水一弹指。\n万顷玻瓈碧欲流，千层翡翠波上浮。\n有时画出几枯木，一片落霞间飞鹜。\n有时画出古涧泉，浪花滚滚人不闻。\n有时花落鸟啼处，正是千林俵秋雨。\n有时日暮鸦鸣时，烟际钟声催月迟。\n有时移却潇湘岸，移入洞庭彭蠡畔。\n有时掇过天台山，相对鴈荡烟雨寒。\n古人去后无人学，学者往往得皮殻。\n鬼神却易狗马难，匠世未能窥一班。\n见君丹青与水墨，笔下剜出心中画。\n一发纔精百发精，留取后世不死名。",
        "dynasty": "宋",
        "collection_info": null
    },
    {
        "title": "拙庵",
        "author": "白玉蟾",
        "content": "笑携藜杖倚寒松，现世神仙一拙翁。\n冠简投关离玉阙，天人推出镇琳宫。\n身居星弁霞裾上，心在烟都月府中。\n岂是摩挲令髮黑，不须服饵自颜红。\n百年赢得十分讷，万事算来俱是空。\n解织蜘蛛空结网，能言鹦鹉被樊笼。\n闲将世味闲中嚼，静把天机静处穷。\n学巧不如藏巧是，忘机不与用机同。\n虚空不语虚空广，造化无声造化公。\n六贼奈人闲不得，十魔见我懒相攻。\n凝神多得佯呆力，养气无非守口功。\n欲雨只消呼瀣沆，要雷畧目召丰隆。\n人间若也不容住，学骑白鹤乘天风。",
        "dynasty": "宋",
        "collection_info": null
    },
    {
        "title": "听赵琴士鸣弦",
        "author": "白玉蟾",
        "content": "我寻屏迹到猿啼，云满山前花满溪。\n高峰壁立七十二，风生两腋天可梯。\n炼师两鬓东风黑，绀天不流月光白。\n檐牙咬雨昨已晴，松幄张空夜瑟瑟。\n兴浓抱石玄以轻，得意七絃横玉绳。\n膝头指弄响玲玲，灿然夺目三十星。\n初如雨滴芭蕉夜，久坐梧桐猿啸罢。\n宛然幽涧听鸣泉，偶杂修篁戛清夏。\n先疑易水渡荆轲，已转似劝无渡河。\n美人金帐别项籍，壮士铁笛吹孟婆。\n不然双雉两南北，或者妇牵苏武服。\n絃中何似湘妃怨，指下为甚明妃哭。\n又非林下感蟏蛸，更匪胡笳叫晚秋。\n自然鴈声下遥塞，忽觉蝉噪过南楼。\n君休弹终我畏听，满怀今古兴亡病。\n苍梧云愁虞舜远，鼎湖云出轩辕冷。\n一声一声復一声，不管世间银髮生。\n弹尽天涯夕阳影，又向山中弹月明。\n胡长卿，去已久，韩飞琼，无此手。\n玉帝闻未曾，人间空白首。\n柳花霏霏满江城，城外海棠红泪倾。\n恐君余思更未已，为我春昼闻晴鶑。",
        "dynasty": "宋",
        "collection_info": null
    },
    {
        "title": "赠方壶高士",
        "author": "白玉蟾",
        "content": "蓬莱三山压弱水，鸟飞不尽五云起。\n紫麟晓舞丹丘云，白鹿夜嚙黄芽蘂。\n浩浩神风碧无涯，长空粘水三千里。\n中有一洞名方壶，玉颜仙翁不知几。\n上帝赐以英琼瑶，缝芝缉槲佩兰芷。\n戏吹云和下朱尘，还炼五云长不死。\n丹砂益驻长虹容，玉石弗砺愈白齿。\n醉飞罡步蹑星辰，时把葫芦梏鬼神。\n早曾探出天地根，寸田尺宅安昆崙。\n安知我即刘晨孙，不復更觅桃花源。\n或者即是刘戽身，岂復别寻会仙村。\n一闭目顷游六合，坐裏汗漫诣浑沦。\n何必裹粮圆峤外，宁又远泛阆风津。\n云屏烟障只笑傲，烟猿露鹤与相亲。\n君不见刚风浩气截碧落，上严天关九屏恶，俯视万方万聚落。\n丝长岁月能几时，米大功名安用为。\n不将世界寄一粟，便请芥子纳须弥。\n初从螺江问草屧，已判此身轻似叶。\n及其流湘过衡岳，一笑江山阔如楪。\n如今坐断烟霞窝，已诵东皇太乙歌。\n不作竹宫桂馆梦，奈此四海黄冠何。\n夜来坐我酌桂醁，不敢起舞宾云曲。\n何年踏踏去方壶，我欲骑风后相逐。",
        "dynasty": "宋",
        "collection_info": null
    },
    {
        "title": "赠蓬壶丁高士琴",
        "author": "白玉蟾",
        "content": "瓠巴骑鲸上天去，伯牙成连亦千古。\n浅世断无钟子期，弦中妙意为谁举。\n春风春雨满潇湘，人在蓬窗闭竹房。\n竹裏鹃啼喉舌冷，花间鶑宿梦魂香。\n客从漓沅下衡岳，满怀诗愁无处着。\n请君拂去水晶尘，瀹茗一了抚然作。\n道人问予若为情，伊絃凄兮余莫听。\n一春十病九困酒，三月都无二日晴。\n俛首沉吟声一曲，吟扭一罢捻拨续。\n初如雪泉嗽鸣玉，已转忽如雨簌簌。\n于中亦有蟏蛸鸣，倏忽变作冷猿声。\n始疑荆轲渡易水，乃是湘妃夜涕零。\n昔从抚断南风了，羑里幽人始能晓。\n可嘆坛中苦杏花，山高水寒即声杳。\n道人此意非人间，笑咏洞章锵佩环。\n能令凤舞下丹汉，云裏大地垂头看。\n世间鷄虫互得失，只好牧羊坐花石。\n何为儿女谩昵昵，候虫时鸣徒戚戚。\n输君朝朝在翠微，鹤已睡去人不知。\n笑思古今一俯仰，弹到千山月落时。\n君知否，梧桐枝上双燕语，尽将万事等风絮。\n琴中日月何翛闲，肯使事逐孤鸿度。",
        "dynasty": "宋",
        "collection_info": null
    },
    {
        "title": "南岳九真歌题寿宁冲和阁",
        "author": "白玉蟾",
        "content": "笑携魏王大瓠落，往观洞庭张帝乐。\n醉骑八风访广漠，九天之上无南岳。\n我寻九贡诮冥寞，乱云深中涌楼阁。\n玉帝苦诏陈兴明，双童前吹紫鸾笙。\n尹君道全骖后尘，先殿后卫森火铃。\n皓首惠度其姓陈，却立虹桥叫霜鹰。\n施友粲然索天笑，露冷松寒月华皎。\n无人为呼张法要，万山猿啼夜虎啸。\n张復有若如珍少，炼得身形成鹤瘦。\n我今只忆徐灵期，嗽炼华池灌玉芝。\n天柱峯头凤邓鬰，旦旦黄芽饲白龟。\n玉仙灵舆昔无期，想跨九凤衣羽衣。\n香火在帝去已久，玉笥亦九门亦九。\n坛上仙翁何仙良，为问渺茫再来否。\n朝粤暮梧傥可到，泠然来此同楼居。",
        "dynasty": "宋",
        "collection_info": null
    },
    {
        "title": "夜宴清胜轩醉吟呈倪梅窗吴道士隠南",
        "author": "白玉蟾",
        "content": "山前浩歌觉声干，长啸直入碧云间。\n梅窗主人携百壶，一夜谈话秋雨寒。\n灯红吐出玉虫巧，道人大啸拍床吼。\n连榻隠南吴庚契，要看纸上生蛇走。\n停杯撑眼发诗颠，横捉一笔半欲眠。\n笑把昆崙蘸沧海，写出新词数万篇。",
        "dynasty": "宋",
        "collection_info": null
    },
    {
        "title": "题清胜轩",
        "author": "白玉蟾",
        "content": "满林幽竹夜来风，南极一点飞寒空。\n玉炉异香绕琳宫，此间知有神仙翁。\n清胜轩中颇幽绝，白鬚道士持檀笏。\n眉毛掀起溪上云，眼光烁破峯头月。\n琼房壁上挂瑶琴，把剑舞罢千古心。\n蓬莱一别醉吹笛，今日一见歌长吟。\n天祇呵道绿烟起，满前王赵皆珠履。\n倦虬缩尾青蛇死，弹指倾倒天河水。\n砂篆一挥走神鬼，雷电霹雳动天地。\n信知妙用古所无，犹未收拾归天衢。\n月冷风清白鹤唳，宝旛飞霞绕玉壶。\n武夷散人好诗酒，昔者见君今番又。",
        "dynasty": "宋",
        "collection_info": null
    },
    {
        "title": "仙岩金仙阁",
        "author": "白玉蟾",
        "content": "寒烟琐断梵王家，一篆博山飞冷蛇。\n满天秋雨落琼花，清溪涨绿浸平沙。\n老松压石岩争耸，青萝拽树牵云遮。\n竹根倒出乌翅斜，夜半寒风搅宿鸦。\n木鱼唤粥蝴蝶醒，岩头残月沉丹井。",
        "dynasty": "宋",
        "collection_info": null
    },
    {
        "title": "雷怡真小隠送春",
        "author": "白玉蟾",
        "content": "天不欲留春，东君暗归去。\n碧梧枝上看，潇潇风送雨。",
        "dynasty": "宋",
        "collection_info": null
    },
    {
        "title": "旅邸睡起",
        "author": "白玉蟾",
        "content": "云为山积翠，雨倩草添青。\n一觉南柯梦，俄然鸟唤醒。",
        "dynasty": "宋",
        "collection_info": null
    },
    {
        "title": "仙岩无尘轩",
        "author": "白玉蟾",
        "content": "麈尾清虚语，铜炉起澹烟。\n岭头猿叫罢，月落碧潭圆。",
        "dynasty": "宋",
        "collection_info": null
    },
    {
        "title": "曲肱诗  其一",
        "author": "白玉蟾",
        "content": "昔在青华第一宫，祇缘醉后怒骑龙。\n倾翻半滴金瓶水，不觉人间雨发洪。",
        "dynasty": "宋",
        "collection_info": null
    },
    {
        "title": "曲肱诗  其二",
        "author": "白玉蟾",
        "content": "玉皇有敕问神霄，谁去骑龙乱作妖。\n自别雷城一迴首，人间天上已相辽。",
        "dynasty": "宋",
        "collection_info": null
    },
    {
        "title": "曲肱诗  其三",
        "author": "白玉蟾",
        "content": "谪君尘世意徘徊，炼尽金丹待鹤来。\n归去神霄朝玉帝，依前命我掌风雷。",
        "dynasty": "宋",
        "collection_info": null
    },
    {
        "title": "曲肱诗  其四",
        "author": "白玉蟾",
        "content": "五雷深锁玉清宫，白鹤呼风唳碧空。\n说着这般辛苦处，三千玉女蹙眉峯。",
        "dynasty": "宋",
        "collection_info": null
    },
    {
        "title": "曲肱诗  其五",
        "author": "白玉蟾",
        "content": "太乙天皇谒紫清，翠娥百万拥云軿。\n当时不合抬头看，忽见天丁叱火铃。",
        "dynasty": "宋",
        "collection_info": null
    },
    {
        "title": "曲肱诗  其六",
        "author": "白玉蟾",
        "content": "我不生嗔怨玉皇，翠娥无復舞霓裳。\n如何天上神仙女，染污清都一散郎。",
        "dynasty": "宋",
        "collection_info": null
    },
    {
        "title": "曲肱诗  其七",
        "author": "白玉蟾",
        "content": "梦断南柯觉昨非，因缘尽处两分飞。\n寒松空锁翠娥梦，我独于今未得归。",
        "dynasty": "宋",
        "collection_info": null
    },
    {
        "title": "曲肱诗  其八",
        "author": "白玉蟾",
        "content": "玉府官僚无甚人，上皇怜我最辛勤。\n忽然诏下催归去，猿叫万山空白云。",
        "dynasty": "宋",
        "collection_info": null
    },
    {
        "title": "曲肱诗  其九",
        "author": "白玉蟾",
        "content": "瑶池王母宴群仙，两部笙歌簇绮筵。\n误取一枚仙李吃，又来人世不知年。",
        "dynasty": "宋",
        "collection_info": null
    },
    {
        "title": "曲肱诗  其一○",
        "author": "白玉蟾",
        "content": "我到人间未百年，恰如顷刻在三天。\n向来我本雷霆吏，今更休疑作甚仙。",
        "dynasty": "宋",
        "collection_info": null
    },
    {
        "title": "曲肱诗  其一一",
        "author": "白玉蟾",
        "content": "往昔逍遥在太华，朝餐玉乳看琼花。\n当年身着六铢服，不识人间有苎麻。",
        "dynasty": "宋",
        "collection_info": null
    },
    {
        "title": "曲肱诗  其一二",
        "author": "白玉蟾",
        "content": "做到天仙地位时，三遭天谴落天墀。\n却嫌天上多官府，且就人间洞府嬉。",
        "dynasty": "宋",
        "collection_info": null
    },
    {
        "title": "曲肱诗  其一三",
        "author": "白玉蟾",
        "content": "白云随我见天台，又趁金华路上迴。\n栖凤亭中留不去，武夷山下野猿哀。",
        "dynasty": "宋",
        "collection_info": null
    },
    {
        "title": "曲肱诗  其一四",
        "author": "白玉蟾",
        "content": "说与清风明月知，扬州有鹤未能骑。\n夜来五凤楼前看，天上白云空自飞。",
        "dynasty": "宋",
        "collection_info": null
    },
    {
        "title": "曲肱诗  其一五",
        "author": "白玉蟾",
        "content": "跣足蓬头破衲衣，闷来饮酒醉吟诗。\n廛中走遍无人识，我是东华大帝儿。",
        "dynasty": "宋",
        "collection_info": null
    },
    {
        "title": "曲肱诗  其一六",
        "author": "白玉蟾",
        "content": "这回空过二十年，肉重不能飞上天。\n抖擞衲头还自笑，囊中也没一文钱。",
        "dynasty": "宋",
        "collection_info": null
    },
    {
        "title": "曲肱诗  其一七",
        "author": "白玉蟾",
        "content": "我有随身一颗珠，见时似有觅时无。\n金鷄叫罢无人见，月射寒光满太虚。",
        "dynasty": "宋",
        "collection_info": null
    },
    {
        "title": "曲肱诗  其一八",
        "author": "白玉蟾",
        "content": "不识看经不坐禅，饥来吃饭困来眠。\n玉皇若不开青眼，却是凡夫骨未仙。",
        "dynasty": "宋",
        "collection_info": null
    },
    {
        "title": "曲肱诗  其一九",
        "author": "白玉蟾",
        "content": "不把双眸看俗人，五湖四海一空身。\n洞天深处无人到，溪上桃花几度春。",
        "dynasty": "宋",
        "collection_info": null
    },
    {
        "title": "曲肱诗  其二○",
        "author": "白玉蟾",
        "content": "桑田变海海成田，这话教人信也难。\n只有一般输我处，君王未有此清闲。",
        "dynasty": "宋",
        "collection_info": null
    },
    {
        "title": "题胡运干别墅  其一",
        "author": "白玉蟾",
        "content": "闷来爱竹把花嫌，无事看山高捲帘。\n好鸟一声飞过檐，清风着力送银蟾。",
        "dynasty": "宋",
        "collection_info": null
    },
    {
        "title": "题胡运干别墅  其二",
        "author": "白玉蟾",
        "content": "博山一炷小蛇寒，无人独自坐蒲团。\n柴门却倩冷风关，檐外白云时往还。",
        "dynasty": "宋",
        "collection_info": null
    },
    {
        "title": "咏韩湘",
        "author": "白玉蟾",
        "content": "汝叔做尽死模样，雪裏出来无意况。\n頼有当年花一篮，至今推与闲和尚。",
        "dynasty": "宋",
        "collection_info": null
    },
    {
        "title": "孤萤",
        "author": "白玉蟾",
        "content": "夜静乘凉坐水亭，草头隠映见孤萤。\n瞥然飞过银塘面，俯仰浮光几点星。",
        "dynasty": "宋",
        "collection_info": null
    },
    {
        "title": "中秋月  其一",
        "author": "白玉蟾",
        "content": "风吹玉露洗银河，爽气平分桂影高。\n把笛倚楼人不寝，此心直拟数秋毫。",
        "dynasty": "宋",
        "collection_info": null
    },
    {
        "title": "中秋月  其二",
        "author": "白玉蟾",
        "content": "钱唐江上雪飞花，人在天边泛海槎。\n乌鹊一声星斗落，姮娥梳洗去谁家。",
        "dynasty": "宋",
        "collection_info": null
    },
    {
        "title": "织机",
        "author": "白玉蟾",
        "content": "天地山河作织机，百花如锦柳如丝。\n虚空白处做一疋，日月双梭天外飞。",
        "dynasty": "宋",
        "collection_info": null
    },
    {
        "title": "舟行",
        "author": "白玉蟾",
        "content": "山锁晓烟迷紫翠，花凝宿雨间青红。\n快帆幸自泛秋绿，乞与一篙东去风。",
        "dynasty": "宋",
        "collection_info": null
    },
    {
        "title": "上清宫方丈后亭",
        "author": "白玉蟾",
        "content": "三四声猿叫落月，六七竿竹呼起风。\n夜静无人知此味，还他方丈拙庵翁。",
        "dynasty": "宋",
        "collection_info": null
    },
    {
        "title": "赠吴道士",
        "author": "白玉蟾",
        "content": "延陵大士诗中虎，接武黄陈肩李杜。\n无盐争敢陋西施，也向雷门声布鼓。",
        "dynasty": "宋",
        "collection_info": null
    },
    {
        "title": "赠何道人",
        "author": "白玉蟾",
        "content": "汞虎铅龙炼气神，黄芽昨夜一枝春。\n刀圭底事如何会，伏虎朱砂匮水银。",
        "dynasty": "宋",
        "collection_info": null
    },
    {
        "title": "赠张知堂",
        "author": "白玉蟾",
        "content": "清河知堂武当来，左日右月双眼开。\n高卧云堂留梦醒，笑骑白鹤归蓬莱。",
        "dynasty": "宋",
        "collection_info": null
    },
    {
        "title": "赠云谷孔全道",
        "author": "白玉蟾",
        "content": "凝神爽气炼金丹，七返从来有七还。\n昨夜一声雷霹雳，不知人已在泥丸。",
        "dynasty": "宋",
        "collection_info": null
    },
    {
        "title": "赠葆元",
        "author": "白玉蟾",
        "content": "弃儒为见儒多误，学道缘吾道化贤。\n且把功名权架阁，抱琴随我去修仙。",
        "dynasty": "宋",
        "collection_info": null
    },
    {
        "title": "赠薛氏绳歌",
        "author": "白玉蟾",
        "content": "其青节如竹之青，其白气如梅之白。\n有时抱至假山边，被人唤作谪仙客。",
        "dynasty": "宋",
        "collection_info": null
    },
    {
        "title": "赠薛氏振歌",
        "author": "白玉蟾",
        "content": "麟角独异凤毛轻，得龙之秀龟之青。\n麟凤龟龙谓四灵，尔曹骨气同峥嵘。",
        "dynasty": "宋",
        "collection_info": null
    },
    {
        "title": "与赵寺丞",
        "author": "白玉蟾",
        "content": "汞铅不在身中取，龙虎当于意外求。\n会得这些真造化，何愁不晓炼丹头。",
        "dynasty": "宋",
        "collection_info": null
    },
    {
        "title": "题潘察院竹园壁",
        "author": "白玉蟾",
        "content": "夜雨洗开千翡翠，春风撼碎万琅玕。\n满林鸦鹊卧明月，铁笛一声烟正寒。",
        "dynasty": "宋",
        "collection_info": null
    },
    {
        "title": "赠徐翔卿之别",
        "author": "白玉蟾",
        "content": "桃花落地雨漫漫，子乃担簦过万山。\n临别有些无尽意，篇诗送子到崇安。",
        "dynasty": "宋",
        "collection_info": null
    },
    {
        "title": "题莫干山",
        "author": "白玉蟾",
        "content": "封到半天烟霭间，一卷仙书一粒丹。\n城南城北无老树，又吹竹笛过前山。",
        "dynasty": "宋",
        "collection_info": null
    },
    {
        "title": "题胡子山林檎坡",
        "author": "白玉蟾",
        "content": "洞宾踢碎金葫芦，夜半姮娥下蘂珠。\n但见满天尽角角，不知春去鬼揶揄。",
        "dynasty": "宋",
        "collection_info": null
    },
    {
        "title": "题郑通妙方丈",
        "author": "白玉蟾",
        "content": "无争之棋两三局，自劝之酒一二杯。\n但且任么随俗过，丹成云鹤自然来。",
        "dynasty": "宋",
        "collection_info": null
    },
    {
        "title": "咏雪",
        "author": "白玉蟾",
        "content": "青女怀中酿雪方，雪儿为麯露为浆。\n一朝雪熟飞廉醉，酘得东风一夜狂。",
        "dynasty": "宋",
        "collection_info": null
    },
    {
        "title": "题凝翠阁",
        "author": "白玉蟾",
        "content": "日射新苔铸绿钱，山耸花屏草刺毡。\n剩把苔钱买风月，山屏低拥草毡眠。",
        "dynasty": "宋",
        "collection_info": null
    },
    {
        "title": "赠黄亭虞丈",
        "author": "白玉蟾",
        "content": "修爵固当修天爵，选官何似选天官。\n青驺走遍皇都易，白鹤飞来绛阙难。",
        "dynasty": "宋",
        "collection_info": null
    },
    {
        "title": "赠陈孔目",
        "author": "白玉蟾",
        "content": "制锦堂前万事闲，掉头来入武夷山。\n当年种放如能学，白鹤青云也不难。",
        "dynasty": "宋",
        "collection_info": null
    },
    {
        "title": "赠陈先生  其一",
        "author": "白玉蟾",
        "content": "炯炯双眸古老锥，手提向上大钳锤。\n蓦然寻着钟离老，捉住长髯问是谁。",
        "dynasty": "宋",
        "collection_info": null
    },
    {
        "title": "赠陈先生  其二",
        "author": "白玉蟾",
        "content": "木人手裏挥泥剑，石女头边带铁花。\n龙汉元年冬上巳，相逢一盏赵州茶。",
        "dynasty": "宋",
        "collection_info": null
    },
    {
        "title": "赠陈先生  其三",
        "author": "白玉蟾",
        "content": "翻身趯倒玉葫芦，神水华池一夜枯。\n蓦地夜行见月影，水晶盘裏走明珠。",
        "dynasty": "宋",
        "collection_info": null
    },
    {
        "title": "赞历代天师 第一代祖师正一静应真君讳道陵字辅汉",
        "author": "白玉蟾",
        "content": "云锦山前炼大丹，六天魔魅骨毛寒。\n一从飞鹤归玄省，烟雨潇潇玉局坛。",
        "dynasty": "宋",
        "collection_info": null
    },
    {
        "title": "赞历代天师 第二代嗣师讳衡字灵真",
        "author": "白玉蟾",
        "content": "光和初载大丹成，有甚工夫事汉灵。\n夜半玉舆飞紫露，春风春雨满阳平。",
        "dynasty": "宋",
        "collection_info": null
    },
    {
        "title": "赞历代天师 第三代系师讳鲁字公期",
        "author": "白玉蟾",
        "content": "笑把铜章尹汉中，隠山斗米显神功。\n魏兵四畔临河岸，弹指波心万丈峯。",
        "dynasty": "宋",
        "collection_info": null
    },
    {
        "title": "赞历代天师 第四代讳滋字元微",
        "author": "白玉蟾",
        "content": "鄱阳策杖抵岩巅，旧有丹炉锁暮烟。\n今古一双龙虎石，侍郎仙去是何年。",
        "dynasty": "宋",
        "collection_info": null
    },
    {
        "title": "赞历代天师 第五代讳昭成字道融",
        "author": "白玉蟾",
        "content": "数千里外露阳神，丹竈灰寒结紫云。\n两虎归林人不见，数枝茵草鹤穿坟。",
        "dynasty": "宋",
        "collection_info": null
    },
    {
        "title": "赞历代天师 第六代讳椒字德馨",
        "author": "白玉蟾",
        "content": "丹书玉札隠琅函，云几飞空鹤几骖。\n告别门人归去后，夜来素月落寒潭。",
        "dynasty": "宋",
        "collection_info": null
    },
    {
        "title": "赞历代天师 第七代讳仲回字德昌",
        "author": "白玉蟾",
        "content": "当年辟谷炼仙丹，召雨呼雷譬似闲。\n四海有人膺宝箓，笑携筇去鹤鸣山。",
        "dynasty": "宋",
        "collection_info": null
    },
    {
        "title": "赞历代天师 第八代讳迥字彦超",
        "author": "白玉蟾",
        "content": "丹篆纔书泣鬼神，年踰九十脱红尘。\n至今岩上结庐处，夜半凤凰栖绿筠。",
        "dynasty": "宋",
        "collection_info": null
    },
    {
        "title": "赞历代天师 第九代讳符字德信",
        "author": "白玉蟾",
        "content": "上饶山水甲江南，一锡横飞欲结庵。\n忽遇至人烟霭外，归来无语隠松岩。",
        "dynasty": "宋",
        "collection_info": null
    },
    {
        "title": "赞历代天师 第十代讳子祥字鳞伯",
        "author": "白玉蟾",
        "content": "满室神光夜欲阑，灵丹吐出掌中看。\n当时鹤唳佳城外，空有霓裳掩玉棺。",
        "dynasty": "宋",
        "collection_info": null
    },
    {
        "title": "赞历代天师 第十一代讳通字仲达",
        "author": "白玉蟾",
        "content": "闭户凝神四十年，青鸾赤玺策云轩。\n琼棺数月金躯冷，满室天香酹一樽。",
        "dynasty": "宋",
        "collection_info": null
    },
    {
        "title": "赞历代天师 第十二代讳仲常字德润",
        "author": "白玉蟾",
        "content": "鹤书曾诏赴宸京，归作分形化景人。\n昨日饮酣曾吐酒，醒来又薄瓮头春。",
        "dynasty": "宋",
        "collection_info": null
    },
    {
        "title": "赞历代天师 第十三代讳光字德昭",
        "author": "白玉蟾",
        "content": "几年辟谷学飞行，挥破秋空一点青。\n纔到暮林风月夜，洞天隠隠步虚声。",
        "dynasty": "宋",
        "collection_info": null
    },
    {
        "title": "赞历代天师 第十四代讳慈正字子明",
        "author": "白玉蟾",
        "content": "丹鼎能干活水银，举家一念赡贫民。\n空中动破云韶乐，白鹤飞来风雨春。",
        "dynasty": "宋",
        "collection_info": null
    },
    {
        "title": "赞历代天师 第十五代讳高字士龙",
        "author": "白玉蟾",
        "content": "丹台一点玉髯翁，千古天师张士龙。\n招弄斸山诗技巧，吐吞风月酒神通。",
        "dynasty": "宋",
        "collection_info": null
    },
    {
        "title": "赞历代天师 第十六代讳应诏字治凤",
        "author": "白玉蟾",
        "content": "一亩闲云独自耕，草庐寂寂诵黄庭。\n又言辟谷归山后，月夜时闻铁笛声。",
        "dynasty": "宋",
        "collection_info": null
    },
    {
        "title": "赞历代天师 第十七代讳顺字仲孚",
        "author": "白玉蟾",
        "content": "贵溪一尉隠家山，静结茅庐三两间。\n九十岁时尸解日，时人犹见是童颜。",
        "dynasty": "宋",
        "collection_info": null
    },
    {
        "title": "赞历代天师 第十八代讳士元字仲良",
        "author": "白玉蟾",
        "content": "神水华池养白鸦，玉炉进火结丹砂。\n仙家妙用无人识，顷刻能开桃李花。",
        "dynasty": "宋",
        "collection_info": null
    },
    {
        "title": "赞历代天师 第十九代讳修字德真",
        "author": "白玉蟾",
        "content": "玉局瑶篇龙凤文，三元开度士如云。\n翻身踏着蓬莱路，浴罢焚香自入坟。",
        "dynasty": "宋",
        "collection_info": null
    },
    {
        "title": "赞历代天师 第二十代讳谌字坚德",
        "author": "白玉蟾",
        "content": "吸干酒海一须臾，冠冕玄坛百岁余。\n不食人间烟火气，能传天上电花书。",
        "dynasty": "宋",
        "collection_info": null
    },
    {
        "title": "赞历代天师 第二十一代讳秉字温甫",
        "author": "白玉蟾",
        "content": "火腹金龟梦正疑，琳房初诞谪仙儿。\n丹传祖印百来岁，执笏归仙地震时。",
        "dynasty": "宋",
        "collection_info": null
    },
    {
        "title": "赞历代天师 第二十二代讳善字元长",
        "author": "白玉蟾",
        "content": "参遍名山谒洞天，相逢却是活神仙。\n归来换骨回阳日，屈指人间九十年。",
        "dynasty": "宋",
        "collection_info": null
    },
    {
        "title": "赞历代天师 第二十三代讳季文字仲归",
        "author": "白玉蟾",
        "content": "玉盂祝水起波云，笔下雷声泣鬼神。\n龙虎山前山后问，先生活尽几多人。",
        "dynasty": "宋",
        "collection_info": null
    },
    {
        "title": "赞历代天师 第二十四代讳正随字宝神",
        "author": "白玉蟾",
        "content": "人在犂锄烟水乡，结茅高卧小松岗。\n敕封真静先生号，一卷仙经一炷香。",
        "dynasty": "宋",
        "collection_info": null
    },
    {
        "title": "赞历代天师 第二十五代讳干曜",
        "author": "白玉蟾",
        "content": "横握镆铘入洞天，洞天漠漠掩寒烟。\n仁宗亲问金丹诀，笑指斜阳噪乱蝉。",
        "dynasty": "宋",
        "collection_info": null
    },
    {
        "title": "赞历代天师 第二十六代讳嗣宗",
        "author": "白玉蟾",
        "content": "朱砂鼎裏炼金晶，默祷天皇入紫冥。\n月落半山丹井水，猿声惊断满天星。",
        "dynasty": "宋",
        "collection_info": null
    },
    {
        "title": "赞历代天师 第二十七代讳象中字拱辰",
        "author": "白玉蟾",
        "content": "仁皇恩赐紫衣时，方是宁馨七岁儿。\n闲把洞章歌一阕，不知鸾鹤满天飞。",
        "dynasty": "宋",
        "collection_info": null
    },
    {
        "title": "赞历代天师 第二十八代讳敦復字延之",
        "author": "白玉蟾",
        "content": "棘围战罢笑归来，一寸功名心已灰。\n白鹤何年归洞府，夕阳影裏野猿哀。",
        "dynasty": "宋",
        "collection_info": null
    },
    {
        "title": "赞历代天师 第二十九代讳景端字子仁",
        "author": "白玉蟾",
        "content": "当年仙去鹤巢空，万壑千崖夕照红。\n人在丹丘玄圃外，潇潇松桂夜来风。",
        "dynasty": "宋",
        "collection_info": null
    },
    {
        "title": "赞历代天师 第三十代讳继先字遵正",
        "author": "白玉蟾",
        "content": "筑着成都人姓刘，丹成蜕迹入罗浮。\n琼楼数纸御书在，虚静先生已掉头。",
        "dynasty": "宋",
        "collection_info": null
    },
    {
        "title": "赞历代天师 第三十一代讳时修字朝英",
        "author": "白玉蟾",
        "content": "是箇清都一散郎，凝神聚气炼丹阳。\n片云孤鹤无踪迹，半夜风寒万里霜。",
        "dynasty": "宋",
        "collection_info": null
    },
    {
        "title": "赞历代天师 第三十二代讳守真字遵一",
        "author": "白玉蟾",
        "content": "鹤颈龟腮骨已仙，星坛长啸诵琼篇。\n自从阙下归仙后，一枕清风几万年。",
        "dynasty": "宋",
        "collection_info": null
    },
    {
        "title": "知宫王琳甫赞",
        "author": "白玉蟾",
        "content": "青布衲，碧藜筇。\n诗吟白芍药，曲唱紫芙蓉。\n一局着残人事醒，七絃弹破世间空。\n时乎泛一叶于沧海之外，时乎飞片羽于虚空之中。\n铁笛横吹老龙泣，金樽一倒琪花红。\n孤猿啸夜月，淡露滴秋风。\n云锦溪深碧无底，天苍山秀绿不穷。\n白鹤卧占眠牛草，丹鹊飞上栖鸦松。\n真人一声长啸于蓬莱之东，青童回首指道神仙中之最雄。",
        "dynasty": "宋",
        "collection_info": null
    },
    {
        "title": "陈绿云先生之像赞",
        "author": "白玉蟾",
        "content": "瞻师之神，寒空片月。\n知师之心，红炉点雪。\n闻师之德，冰清玉洁。\n见师之蹟，霜炎冰热。\n师之一言，斩钉截铁。\n师之一行，杀人见血。\n风月情怀，松筠志节。\n道法陆沉，玄徒瓦裂。\n师领郡檄，雷轰电掣。\n冠冕洞宫，兴大施设。\n轮舆楩楠，陶埏坯甈。\n丽以粉奂，饰以藻楶。\n不逾年间，沧江贯折。\n度五神足，霞裙森列。\n方有伦绪，闬闾洽悦。\n胡为云鹤，奄归帝阙。\n溪山失翠，猿鸟悽切。\n散词玉祠，柏子一爇。\n追慕替绚，使人哽咽。",
        "dynasty": "宋",
        "collection_info": null
    },
    {
        "title": "颐庵喜神赞",
        "author": "白玉蟾",
        "content": "江月射双眼，岩云飞两眉。\n自是上饶一团和气，点化自家方寸真机。\n能落笔作泣鬼神之诗，能坐石下烂柯之棋。\n千人万人，瞻礼不已。\n笑骑白鹿，独步天墀。",
        "dynasty": "宋",
        "collection_info": null
    },
    {
        "title": "隶轩真赞",
        "author": "白玉蟾",
        "content": "骨气已神仙，玄圃挺生贤。\n面上四时春，心次一壶天。\n人皆就法门栋梁上踔他光景，我道隷轩高士志趣飘然。\n若也未知涯涘，为君指出言诠。\n丹成若未归蓬岛，且结溪山风月缘。",
        "dynasty": "宋",
        "collection_info": null
    },
    {
        "title": "潘龙游喜神赞",
        "author": "白玉蟾",
        "content": "龙章凤姿，既非嵇叔夜。\n燕颔虎颈，又非班定远。\n机鸣籁动，听其自然。\n虚心何物，何增何损。\n花满一壶春色好，半班顿露与人看。",
        "dynasty": "宋",
        "collection_info": null
    },
    {
        "title": "郭信叔喜神赞",
        "author": "白玉蟾",
        "content": "万丈崖头立一梯，百丈竿头垂一手。\n绵团裹铁云包月，麒麟海裏翻筋斗。\n回天拓地立教门，斩新气概鼎干坤。\n倪王人指碧溪水，尽是渠侬无尽恩。\n谁乎，冲靖之上足郭信叔者也。",
        "dynasty": "宋",
        "collection_info": null
    },
    {
        "title": "薛直岁喜神赞",
        "author": "白玉蟾",
        "content": "和风满面紫芝春，双脸常如酒半醺。\n法箓把除符券柄，宗门立尽栋梁勋。\n凤冠夜戴琼林月，鹤氅朝披玉洞云。\n自是神仙真气象，多生曾是薛真君。",
        "dynasty": "宋",
        "collection_info": null
    },
    {
        "title": "木郎祈雨咒",
        "author": "白玉蟾",
        "content": "干晶瑶辉玉池东，盟威圣者命青童。\n掷火万里坎震宫，雨骑迅发来太蒙。\n木郎太乙三山雄，霹雳破石泉源通。\n神震巽土皓灵翁，猛马四张㘞火衝。\n流精鬰光奔祝融，巨神泰华登云中。\n墨旛皂纛扬虚空，掩曦蒸雨屯云浓。\n阏伯撼动昆崙峯，幽灵翻海玄溟同。\n冯夷鼓舞长呼风，蓬莱弱水兴都功。\n龙鹰捷疾先御凶，朱髮巨翅双目彤。\n雷电吐毒驱五龙，四溟叆叇罗阴容。\n一声四海改昏蒙，雨阵所至川流洪。\n金光流精斩旱虹，洞阳幽灵召丰隆。\n玉雷浩师变崆峒，虚皇泰华扫妖爞。\n群梁玄黄号前锋，祠泉恣蜃威天公。\n㘞火律令翻穹窿，鞭击妖魅驱蛇虫。\n勾娄吉利炎赫踪，登僧泽颐悉听从。\n织女四哥心公忠，辅我救旱助勋隆。\n赤鷄紫鹅飞无穷，摄虐缚祟送北酆。\n敕紫虚元君降摄，急急如火铃大帅律令。",
        "dynasty": "宋",
        "collection_info": null
    },
    {
        "title": "题清胜轩壁",
        "author": "白玉蟾",
        "content": "奇花两朵香一炉，片心无事便清虚。\n壁头有琴床有剑，浩歌梵曲声虚徐。\n物外志趣本不俗，山轩清胜万事足。\n自劝之酒三两杯，无争之棋三两局。",
        "dynasty": "宋",
        "collection_info": null
    },
    {
        "title": "题清虚堂",
        "author": "白玉蟾",
        "content": "月移花影来窗外，风引松声到枕边。\n长剑舞余烹茗试，新诗吟就抱琴眠。\n酒醅初泼青螺髓，香篆常烧紫马鞭。\n九曲溪头冲佑观，清虚堂裏有神仙。",
        "dynasty": "宋",
        "collection_info": null
    },
    {
        "title": "赋诗二首呈懒翁  其一",
        "author": "白玉蟾",
        "content": "惊秋镜裏鬓边星，到处溪山皆洞庭。\n怒雨打莲欹沼绿，颠风掣竹过墙青。\n趁船紫燕辞芹渚，缩颈白鸥眠蓼汀。\n荷笠欲寻懒翁去，带些爽气入疎櫺。",
        "dynasty": "宋",
        "collection_info": null
    },
    {
        "title": "赋诗二首呈懒翁  其二",
        "author": "白玉蟾",
        "content": "懒翁老白结忘年，秋入淡烟疎雨天。\n醉把黑甜圆箇梦，时将草圣放些颠。\n杖藜还尽溪山债，杯酌结交风月缘。\n梭督青童驰讷椠，鳞烦紫吏馈雄篇。\n金华都似一楪大，却贮两枚诗酒仙。",
        "dynasty": "宋",
        "collection_info": null
    },
    {
        "title": "暮抵懒翁斋醉吟",
        "author": "白玉蟾",
        "content": "旋开白酒买莲房，满泻桐膏照玉缸。\n月女冷窥青斗帐，风神轻撼碧纱窗。\n公疑我是今皇甫，我恐公为昔老庞。\n醉后唾珠粘纸面，笑将笔力与人扛。",
        "dynasty": "宋",
        "collection_info": null
    },
    {
        "title": "白莲诗",
        "author": "白玉蟾",
        "content": "渊明归西天，不作东林社。\n不见张昌宗，无人举此话。\n谁家栽绿荷，熏风漾碧波。\n波底水晶空，化出玉姮娥。\n嫣然冷无语，冰肌卧晓雨。\n东君如夏日，此花不受暑。\n一点天然香，随风入画堂。\n折之置坐隅，窈窕弄玉郎。\n忽然心绪变，如覩佳人面。\n寄语明月楼，莫贮双飞燕。",
        "dynasty": "宋",
        "collection_info": null
    },
    {
        "title": "炼丹不成",
        "author": "白玉蟾",
        "content": "八两日月精，半斤云雾屑。\n轻似一鸿毛，重如千枰铁。\n白如天上雪，红如猩猩血。\n收入玉葫芦，秘之不敢泄。\n夜半忽风雷，烟气满寥泬。\n这般情与味，哑子咬破舌。\n捧腹付一笑，无使心脑热。\n要整钓鱼竿，再斫秋筠节。",
        "dynasty": "宋",
        "collection_info": null
    },
    {
        "title": "赠琴客陆元章",
        "author": "白玉蟾",
        "content": "手持一枚寒水晶，十指击戛如玉鸣。\n曲弹白雪阳春调，调有高山流水声。\n松梢鹤唳恰夜半，寒烟寂寂风泠泠。\n纸衾瓦枕冷如水，展转无梦睡不成。\n起来搔首抚一阕，吟罢满山秋月明。",
        "dynasty": "宋",
        "collection_info": null
    },
    {
        "title": "倪昭卿赋赠叶神童  其一",
        "author": "白玉蟾",
        "content": "神童之貌清且奇，神童之道传希夷。\n入室三年丹已熟，肌肤绰约光离离。\n结缯自覆有余乐，晔晔紫芝堪疗饥。\n跳入壶中人莫见，朝游五岳暮瑶池。\n有时混世来尘境，短髮鬅鬙满面垂。\n顷刻龙蛇生笔下，为将高兴寄新诗。\n我疑虚静乐山水，来归旧隠挂冠緌。\n愿策浮云飞碧落，致身绛阙长相随。",
        "dynasty": "宋",
        "collection_info": null
    },
    {
        "title": "倪昭卿赋赠叶神童  其二",
        "author": "白玉蟾",
        "content": "神童天纵何聪明，十幅一息增荣名。\n若非唐朝李太白，靖通真人当復生。\n击石轰雷惊四座，宝卷拈出安群情。\n八卦五行有妙用，金丹大药自然成。\n布衲蹁跹贱罗绮，银鈎婉娩鬼神惊。\n仙山便好留仙佩，何必蓬莱顶上行。",
        "dynasty": "宋",
        "collection_info": null
    },
    {
        "title": "忆神童歌",
        "author": "白玉蟾",
        "content": "高怀落落如可羁，芳辞葳蕤谁摘奇。\n我独一览如醉痴，恨不快覩紫芝眉。\n望美人兮天一涯，面不相识心相知。\n青牛不跨策蒺藜，金波停饮忘醇醨。\n句高耿耿横虹蜺，列星北斗不敢辉。\n玄猿号木骥缩蹄，霜鹘挛翼鬼神悲。\n天籁自鸣非嘘吹，肯与蛙蚓湫污泥。\n何当握手谈玄机，蟠桃未熟香难期。\n金牌玉字空陆离，碧云谩锁骞林枝。\n谪籍尘寰辞玉墀，凡埃俗气非所宜。\n世缘未了如沸糜，徒将姹女媒婴儿。\n丹霄玉诏何时飞，青鸾久约宴瑶池。\n他年骑鹿相追随，玉笥山前同采芝。",
        "dynasty": "宋",
        "collection_info": null
    },
    {
        "title": "赠蕊珠侍经潘常吉",
        "author": "白玉蟾",
        "content": "一点红尘惹人心，蘂珠殿上堕遗簪。\n当时同降瑶台路，祇是于今彭鹤林。\n梦到人间不知退，夜夜窗下调玉琴。\n笑指神霄归未得，绛阙清都烟霭深。",
        "dynasty": "宋",
        "collection_info": null
    },
    {
        "title": "赠紫华侍经周希清",
        "author": "白玉蟾",
        "content": "螓首蛾眉天上人，不知何事到红尘。\n神霄蘂笈今谁侍，紫府琪花不敢春。\n无梦去陪王母宴，前生多是紫虚身。\n寄言寻取蓬莱路，风送双鸾上太旻。",
        "dynasty": "宋",
        "collection_info": null
    },
    {
        "title": "万法归一歌",
        "author": "白玉蟾",
        "content": "金丹大药妙无穷，一点丹头内外红。\n真汞真铅纔入手，片时伏虎活擒龙。\n黄公聘入丁公舍，巽位吹嘘九转功。\n十月胎圆坎离外，紫云飞出玉炉空。\n短褐包巾满廛市，寻草烧茅烹药柜。\n自己三黄及四神，谁知安竈烹炉意。\n纸袄麻衣要隠山，餐松饮水守饥寒。\n日魂月魄空呼吸，到底方知入道难。\n黑山山下鬼窟裏，背曲头垂口流水。\n梦中梦见梦中人，几时待得硫黄死。\n薄福痴人不断淫，尾闾闭了采他阴。\n元精摇撼无墙壁，错认黄泥唤作金。\n容成三峯学御女，采精吸血兼服乳。\n大道本来无阴阳，劳形着相徒自苦。\n叩齿吞精咽气声，辘轳空动髑髅形。\n妄将口鼻为玄牝，谩说金精肘后盈。\n鼻头闭息空画餠，几人日中逃得影。\n客风邪气肚中鸣，安得长灵砂在鼎。\n参禅见性契真如，莫道无心便靠虚。\n悟了不行干智慧，千崖万壑涉程途。\n多少老儒学周易，岂知太极归无极。\n忘形便欲任天真，只恐春归草无力。\n明教专门事灭魔，七时功德便如何。\n不知清凈光明意，面色痿黄空自磨。\n胡氏阳山一果祖，九返庄严皆妄语。\n手执金环运三车，阿谁飞上金天去。\n更有持斋四果徒，九曲江头下铁符。\n乳香烧尽难成佛，精血元阳搬运枯。\n三千六百旁门术，开顶缩龟习定息。\n存想丹田炼五芽，吐故纳新虚贵力。\n礼塔焚香诵藏经，更能拜斗与瞻星。\n吞符饮水专持咒，恁地如何得道成。\n注想按摩八段锦，嘻呵六字拘兴寝。\n若要还精补脑时，除非一盏醍醐饮。\n双眼遥思运顶门，戏言日月照昆崙。\n那堪又见圆光现，便指天尊与世尊。\n眼本无光人妄想，耳本无声那得响。\n上有大渊下泓池，妄指中黄忍肚饥。\n空按周天行封数，几能识得真龙虎。\n若识真龙真虎人，了得向上一条路。\n暗把箪瓢服小便，吐吞涎唾作珠圆。\n鼻头流出两条涕，便敢呼为玉筯仙。\n说尽存三守一底，九年炼丹思想裏。\n忘却家珍向外寻，百年做箇阴灵鬼。\n天门枸杞与黄精，豆杏姜椒白茯苓。\n未委地仙成也未，皮焦肉腐可怜生。\n斋醮关宣歌梵曲，分环破券受科录。\n不识天心两字真，口会三光符水熟。\n袖中雷印吓山精，手把杨枝学隠形。\n此心本是通神藏，一念差时万状生。\n此身身外皆隠物，此心心外皆妖术。\n身裏真心心裏身，不在中间内外出。\n这些金液大还丹，自从元谷至泥丸。\n抽添七返无多事，草木无心天地闲。\n真根真蒂结真酥，真鼎真坛真药炉。\n阳日起头阴日积，分明阳火与阴符。\n半亩丹田种金粟，一朵灵芝香馥鬰。\n铁牛哮吼入绵厨，木马奔驰跳金屋。\n干坤二八结丹砂，满鼎溶溶白雪花。\n提住龟蛇归两手，山中玉兔化金鸦。\n还丹有诀知音少，汞龙铅虎凭火候。\n三千刻内结婴儿，调和温养终无漏。\n遍体浑如一片琼，寒蟾光照玉壶冰。\n顶门夜半雷声吼，匝地清风神鬼惊。\n天上人间真妙诀，谁敢天机私漏泄。\n须是英雄大丈夫，了然胸中无一物。\n一阳纔动大丹成，片饷工夫造化灵。\n祇恐南宫录姓名，醉骑白鹤朝上清。",
        "dynasty": "宋",
        "collection_info": null
    },
    {
        "title": "武夷歌",
        "author": "白玉蟾",
        "content": "天下武夷兮第一山溪，昇真有洞兮大王天柱交相齐。\n不知何年中秋兮玉帝赐宴会曾孙，幔亭结云霞兮綵桥跨虹霓。\n欲访仙蹟兮搜剔地灵，遡洄乘舟兮陟险杖藜。\n身轻欲生羽翰兮扪烟萝而蹑天梯，下视人境杳邈兮但见乱峯参错相高低。\n龙洞通天池兮岩鹤舞双翎，铁骨藏玉匣兮玉蜕和香泥。\n月浸观音石兮恍有金身现普陀，风号玉女峯兮疑是湘江虞妃啼。\n仙馆学堂兮闻书声，丹炉茶竈兮晓烟迷。\n船架半壑兮使星会泛河汉归，机留古洞兮天孙去作牵牛妻。\n棋盘开岩石兮钓台瞰晴川，岩有虎啸兮窠有金鸡栖。\n狮子伏岩兮耀日气犹鲜，仙羊化石兮眠云青草萋。\n大小藏藴灵异兮下有龙湫水泠泠，一线天通九有兮旁有风洞凉凄凄。\n翰墨罗列兮因之生兴，廪石高贮兮可以忘饥。\n红尘迥绝兮山中发兰桂，神仙何许兮云间闻犬鸡。\n茶洞幽窅兮悬崖飞瀑布，桃源深邃兮沿流得径蹊。\n有人卜居大隠屏兮学宗周孔事盐虀，但见此心止止兮炼成大药服刀圭。\n武夷君去后兮有十三仙之同时，代不乏人之兮仙阶陆续跻。\n或尸解兮隻履归去，或飞昇兮铁笛长嘶。\n以今视昔兮吴李可接踵，不须怀古兮感慨而怆悽。\n作诗勉同志兮欲倩仙掌摩丹崖，我醉挥椽笔兮大书特书而留题。",
        "dynasty": "宋",
        "collection_info": null
    },
    {
        "title": "金液大还丹",
        "author": "白玉蟾",
        "content": "乌兔干坤鼎，龟蛇復姤坛。\n世间无事客，心内大还丹。\n白虎水中吼，青龙火裏蟠。\n汞铅泥蘂艷，金木雪花寒。\n离坎非心肾，东西不肺肝。\n三旬穷七返，九转出泥丸。",
        "dynasty": "宋",
        "collection_info": null
    },
    {
        "title": "题桐柏观",
        "author": "白玉蟾",
        "content": "淡月笼苍松，清流蘸修竹。\n水深蟾不设，长伴道人宿。",
        "dynasty": "宋",
        "collection_info": null
    },
    {
        "title": "赠天庆观",
        "author": "白玉蟾",
        "content": "买得螺江一叶舟，功名如蜡何休休。\n我无曳尾乞怜态，早作灰心不仕谋。\n已学漆园耕白兆，甘为关令候青牛。\n刀圭底事凭谁会，明月清风为点头。",
        "dynasty": "宋",
        "collection_info": null
    },
    {
        "title": "题岳祠",
        "author": "白玉蟾",
        "content": "南来一剑住三山，分得平生风月懽。\n虽宰旌阳应施药，本求勾漏为修丹。\n蒙庄且慕漆园禄，李老尝为柱下官。\n我视荣华真惯见，何如早炼碧琅玕。",
        "dynasty": "宋",
        "collection_info": null
    },
    {
        "title": "桐柏观留别",
        "author": "白玉蟾",
        "content": "身落天台古洞天，蒲团未暖又飘然。\n如何庵不琼台地，想是吾非桐柏仙。\n无復得餐三井水，未曾深结九峯缘。\n杖头挑月下山去，空使寒猿啸晓烟。",
        "dynasty": "宋",
        "collection_info": null
    },
    {
        "title": "龙井",
        "author": "白玉蟾",
        "content": "山腰石有千年润，海眼泉无一日干。\n天下苍生望霖雨，不知龙在此中蟠。",
        "dynasty": "宋",
        "collection_info": null
    },
    {
        "title": "题桐柏观",
        "author": "白玉蟾",
        "content": "仙翁夜来扣林壑，约我明朝过南岳。\n石坛对坐话松风，鹤唳一声山月落。",
        "dynasty": "宋",
        "collection_info": null
    },
    {
        "title": "西林入室歌",
        "author": "白玉蟾",
        "content": "有一明珠光烁烁，照破三千大千国。\n观音菩萨正定心，释迦如来大圆觉。\n或如春色媚山河，或似秋光爽岩壑。\n亦名九转大还丹，谓之长生不死药。\n步步华严妙宫殿，重重弥勒宝楼阁。\n墙壁瓦砾相浑融，水鸟树林共寥廓。\n缺唇石女驾土牛，跛脚木人骑纸鹤。\n三业三毒云去来，六根六尘月绰约。\n所以然者本体空，谁言何似当初莫。\n此珠价大实难酬，不许巧锥妄穿凿。\n若要秘密大总持，只于寂灭中摸索。\n几多衲子听蛰雷，几箇道人藏尺蠖。\n茫茫尽向珠外求，不知先天那一着。\n何须重注脚注脚，也不恶好呵兄弟。\n杜宇声随晓雨啼，海棠夜听东风落。",
        "dynasty": "宋",
        "collection_info": null
    },
    {
        "title": "金丹火候诀",
        "author": "白玉蟾",
        "content": "攒簇干坤造化来，手抟日月炼成灰。\n金公无言姹女死，黄婆不老犹怀胎。\n铅炉慢养真金液，土釜先干活水银。\n汞心炼神亦龙性，铅身凝气白虎命。\n内外浑无一点阴，万象光中玉清镜。",
        "dynasty": "宋",
        "collection_info": null
    },
    {
        "title": "金丹大药诀",
        "author": "白玉蟾",
        "content": "离府龙飞，坎宫虎跃。\n金木混融，水火击搏。\n刑德主宝，浮沉清浊。\n一百日胎，二八两药。\n白雪虚无，黄芽圆觉。\n乌兔夫妻，龟蛇根萼。\n朱砂不动，水银无着。\n铅鼎纯干，紫霄云约。",
        "dynasty": "宋",
        "collection_info": null
    },
    {
        "title": "步虚",
        "author": "白玉蟾",
        "content": "玉殿朝回夜已深，三千世界静沉沉。\n微微花雨粘琪树，浩浩天风动宝林。\n烟锁昆崙山上顶，月明娑竭海中心。\n步虚声断一回首，十二楼台何处寻。",
        "dynasty": "宋",
        "collection_info": null
    },
    {
        "title": "题福海院",
        "author": "白玉蟾",
        "content": "庐阜新兰若，龙天古道场。\n殿粧金彩焕，佛放白毫光。\n竹长真如翠，花开般若香。\n禅波风浩浩，慈阴日穰穰。\n鼻祖共毫老，中兴乃谷堂。\n僧勤今继志，万载一炉香。",
        "dynasty": "宋",
        "collection_info": null
    },
    {
        "title": "番阳旅寓留题",
        "author": "白玉蟾",
        "content": "洞门深锁绿烟寒，来享浮生半日闲。\n城北城南无老树，横吹铁笛过庐山。",
        "dynasty": "宋",
        "collection_info": null
    },
    {
        "title": "初夏",
        "author": "白玉蟾",
        "content": "城中厌雨过清和，偶出西郊野兴多。\n蚕簇趁晴方摘茧，麦场经润欲生蛾。",
        "dynasty": "宋",
        "collection_info": null
    },
    {
        "title": "立春",
        "author": "白玉蟾",
        "content": "东风吹散梅梢雪，一夜挽回天下春。\n从此阳春应有脚，百花富贵草精神。",
        "dynasty": "宋",
        "collection_info": null
    },
    {
        "title": "琴",
        "author": "白玉蟾",
        "content": "云水一生无别好，琴心三迭有谁知。\n今宵松殿相期会，弹到西山月落时。",
        "dynasty": "宋",
        "collection_info": null
    },
    {
        "title": "燕",
        "author": "白玉蟾",
        "content": "新巢故园两依依，似与春花秋叶期。\n雨过池塘得泥迹，日高台榭卷帘迟。\n秋千节后初相见，祓禊人归有所思。\n双侣多情拟凭仗，小笺封就碧云诗。",
        "dynasty": "宋",
        "collection_info": null
    },
    {
        "title": "鴈阵",
        "author": "白玉蟾",
        "content": "几是霜翎巢白草，数行云足篆青冥。\n方将寄字来苕霅，莫便翻身过洞庭。",
        "dynasty": "宋",
        "collection_info": null
    },
    {
        "title": "演教堂",
        "author": "白玉蟾",
        "content": "洞霄大涤扈神京，玉佩金珰会百灵。\n天柱一尖凌碧落，云关九锁迭苍屏。\n前峯后峯烟漠漠，东洞西洞风泠泠。\n见说坡仙诗墨在，约君同坐翠蛟亭。",
        "dynasty": "宋",
        "collection_info": null
    },
    {
        "title": "洞庭",
        "author": "白玉蟾",
        "content": "帆腹膨脝饱北风，一弹指顷万山空。\n天垂九马层云外，人在孤鸿过影中。\n夙世曾游银世界，飞精復谒水精宫。\n湖神波吏须相识，吾在神霄旧有功。",
        "dynasty": "宋",
        "collection_info": null
    },
    {
        "title": "赠冲虚邹道士",
        "author": "白玉蟾",
        "content": "吾师有道貌，山水箇中人。\n无着故无累，是清还是真。\n烟霞供笑咏，泉石瀹精神。\n何日分峯隠，诛茅愿卜邻。",
        "dynasty": "宋",
        "collection_info": null
    },
    {
        "title": "次水帘洞韵",
        "author": "白玉蟾",
        "content": "天上真珠直下垂，更无钩箔惹尘埃。\n青鸾白鹤从教入，紫诏黄封不用来。\n夜月祇为苏邝照，晚风端与葛黄开。\n纵饶展挂长千尺，莫掩罗浮紫翠堆。",
        "dynasty": "宋",
        "collection_info": null
    },
    {
        "title": "飞云顶",
        "author": "白玉蟾",
        "content": "飞云顶上阁阑干，夜半南溟出玉盘。\n捲起水帘三百尺，松风吹度铁桥寒。",
        "dynasty": "宋",
        "collection_info": null
    },
    {
        "title": "罗浮歌朝斗回作",
        "author": "白玉蟾",
        "content": "紫霄飞步谒琼楼，回首人间祇一周。\n云绕昆崙山上起，月沉娑竭水中浮。\n香烟欲断归来早，羽驾相迎未敢留。\n尽洗尘缘知熟路，瑶池花木未应秋。",
        "dynasty": "宋",
        "collection_info": null
    },
    {
        "title": "青华吟",
        "author": "白玉蟾",
        "content": "罗浮山中春昼长，风吹兰花满面香。\n博山香断一欹枕，飞神直到玉帝旁。\n火铃将军同直舍，忽觉羽衣惊羽驾。\n三千神女笑回眸，整裾端简龙墀下。\n奏言臣昔因饕酒，醉堕红尘如此久。\n袖藏一卷玉雷书，进前再拜重稽首。\n今朝天开九虎关，乃将见帝玉槃颜。\n令臣奏毕速回首，下界一去思帝难。\n此时侍仙小黄散，手执金书贴玉版。\n精神缥缈素光中，不觉琼文照心眼。\n于中最妙何所言，青霞命下龙台昏。\n脚拨南辰开地脉，掌翻北斗透天门。\n香烟未灭乌云走，风驱火猪逐铁狗。\n紫童飞出碧霄中，剑光祇见雷声吼。\n梦回无人可与言，一啸天地阴晴分。",
        "dynasty": "宋",
        "collection_info": null
    },
    {
        "title": "桃源祠",
        "author": "白玉蟾",
        "content": "因访翟仙傍柳隈，不堪风景把人推。\n松杉十丈入斤斧，夏屋数间俱劫灰。\n道士潜心隠丹竈，儿童劝我举霞杯。\n谁知自有长生诀，独步白云归去来。",
        "dynasty": "宋",
        "collection_info": null
    },
    {
        "title": "白鹤观",
        "author": "白玉蟾",
        "content": "琅庭珍馆一何清，四壁如银窗更明。\n雨余草色欺苔色，风送松声杂涧声。\n芍药花开今四月，杜鹃啼恨到三更。\n我来暂息白鹤观，忆着故人刘混成。\n松殿空遗金凤舞，芝田不见铁牛耕。\n云迷古洞虎狼吼，烟锁平林鸟雀惊。\n日暮山屏增紫翠，晓来天籁自箫笙。\n杖头挑月过山北，要趁如今几日晴。",
        "dynasty": "宋",
        "collection_info": null
    },
    {
        "title": "三级泉",
        "author": "白玉蟾",
        "content": "缘溪深入桃花坞，紫霞隠隠幽禽语。\n九层峭壁刬春空，三级鸣泉飞暮雨。\n落日衔山红影湿，冷云抱石苍崖古。\n激回涧底散冰花，喷上松梢雪飘缕。\n点点溅湿嫦娥衣，潭潭下有扶桑府。\n朝来似展朝天带，夜半如闻捣药杵。\n寒入山骨吼千雷，派出银河轰万鼓。\n广寒殿上银蟾飞，水晶宫中玉龙舞。\n琼英斧碎非月老，瀑布天成非织女。\n初疑鱼鼈谒龙门，復恐星辰会牛渚。\n欲寻当下点额蛟，但见天上拖肠鼠。\n溶溶浸此一潭霜，滴滴结冻千岁乳。\n月照神珠洒翠麟，风吹天粟沾苍虎。\n瑶虹界碧翻地轴，铁马盘涡捲天宇。\n谷草凝烟色凈明，野猿悲露声清苦。\n绿苔锁径阻清游，白鹤凌霄唤冲举。\n紫元景曜神府君，仙灵咏其洞天主。\n画屏幻出金芙蓉，仙杯琢就石鹦鹉。\n当时此地蔡寻真，青鸾一去今何许。\n锦阁凭空银海寒，宸书丽天丹凤翥。\n竹炉烧起紫旃檀，古琴呜咽鸣中吕。\n曲罢萧萧天籁动，长笑一声朝帝所。",
        "dynasty": "宋",
        "collection_info": null
    },
    {
        "title": "山中偶成  其一",
        "author": "白玉蟾",
        "content": "酒恶频频嗅素馨，满天风雨晚凉生。\n岩花乱落无一点，谷鸟时闻啼数声。",
        "dynasty": "宋",
        "collection_info": null
    },
    {
        "title": "山中偶成  其二",
        "author": "白玉蟾",
        "content": "长日扃门坐小亭，松阴竹影自清清。\n山翁莫问吾名姓，天上星辰地下行。",
        "dynasty": "宋",
        "collection_info": null
    },
    {
        "title": "七女峰",
        "author": "白玉蟾",
        "content": "宋时松竹晋时苔，路转山迴洞户开。\n流水也知尘世杂，依然流向此山来。",
        "dynasty": "宋",
        "collection_info": null
    },
    {
        "title": "洞庭庙",
        "author": "白玉蟾",
        "content": "樯乌啼罢纸灰飞，神去神来人不知。\n惟有金沙堆下水，东西南北任风吹。",
        "dynasty": "宋",
        "collection_info": null
    },
    {
        "title": "画石二首  其一",
        "author": "白玉蟾",
        "content": "一片嵯峨堕碧空，嵚崎历落最玲珑。\n从教把翫真堪醉，疑自当年栗里中。",
        "dynasty": "宋",
        "collection_info": null
    },
    {
        "title": "画石二首  其二",
        "author": "白玉蟾",
        "content": "直作壶中九华看，碧于簪玉小于拳。\n好藏莫便令人见，恐有痴情似米颠。",
        "dynasty": "宋",
        "collection_info": null
    },
    {
        "title": "诗一首",
        "author": "白玉蟾",
        "content": "月冷松寒露满襟，天容绀碧鹤声沉。\n夜深独把阑干拍，只有长江识此心。",
        "dynasty": "宋",
        "collection_info": null
    },
    {
        "title": "凤凰台",
        "author": "白玉蟾",
        "content": "凤去台空事尚存，晨钟暮鼓换垆熏。\n鱼龙吞吐四海水，鸾鹤歌啸三天云。\n花觉月寒春又老，沙知潮落夜将分。\n紫霞真人去路杳，步虚一声闻不闻。",
        "dynasty": "宋",
        "collection_info": null
    },
    {
        "title": "旴江舟中联句",
        "author": "黄春伯",
        "content": "无正文。",
        "dynasty": "宋",
        "collection_info": null
    },
    {
        "title": "南台舟中联句",
        "author": "黄春伯",
        "content": "无正文。",
        "dynasty": "宋",
        "collection_info": null
    },
    {
        "title": "疎山舟中联句",
        "author": "黄春伯",
        "content": "无正文。",
        "dynasty": "宋",
        "collection_info": null
    },
    {
        "title": "泊舟浮石寺前有善士百余辈拜迎因联句于水滨民居之壁",
        "author": "黄春伯",
        "content": "无正文。",
        "dynasty": "宋",
        "collection_info": null
    },
    {
        "title": "戏联食𩻣体取其骨糜肉化之义",
        "author": "黄春伯",
        "content": "无正文。",
        "dynasty": "宋",
        "collection_info": null
    },
    {
        "title": "戏联仄字体",
        "author": "黄春伯",
        "content": "无正文。",
        "dynasty": "宋",
        "collection_info": null
    },
    {
        "title": "戏联平字体",
        "author": "黄春伯",
        "content": "无正文。",
        "dynasty": "宋",
        "collection_info": null
    },
    {
        "title": "戏联迭韵体",
        "author": "黄春伯",
        "content": "无正文。",
        "dynasty": "宋",
        "collection_info": null
    },
    {
        "title": "戏联回文体",
        "author": "黄春伯",
        "content": "无正文。",
        "dynasty": "宋",
        "collection_info": null
    },
    {
        "title": "绝句",
        "author": "黄春伯",
        "content": "半篙春水一蓑烟，抱月怀中枕斗眠。\n说与时人休问我，英雄回首即神仙。",
        "dynasty": "宋",
        "collection_info": null
    },
    {
        "title": "冬日同白玉蟾联句",
        "author": "王枞",
        "content": "无正文。",
        "dynasty": "宋",
        "collection_info": null
    },
    {
        "title": "灯花联句",
        "author": "王枞",
        "content": "无正文。",
        "dynasty": "宋",
        "collection_info": null
    },
    {
        "title": "雪窗联句",
        "author": "王枞",
        "content": "无正文。",
        "dynasty": "宋",
        "collection_info": null
    },
    {
        "title": "灯花联句",
        "author": "张云友",
        "content": "无正文。",
        "dynasty": "宋",
        "collection_info": null
    },
    {
        "title": "雪窗联句",
        "author": "张云友",
        "content": "无正文。",
        "dynasty": "宋",
        "collection_info": null
    },
    {
        "title": "灯花联句",
        "author": "刘希古",
        "content": "无正文。",
        "dynasty": "宋",
        "collection_info": null
    },
    {
        "title": "雪窗联句",
        "author": "刘希古",
        "content": "无正文。",
        "dynasty": "宋",
        "collection_info": null
    },
    {
        "title": "道中与白玉蟾联句",
        "author": "谢紫壶",
        "content": "无正文。",
        "dynasty": "宋",
        "collection_info": null
    },
    {
        "title": "棹歌联句",
        "author": "黎盘云",
        "content": "无正文。",
        "dynasty": "宋",
        "collection_info": null
    },
    {
        "title": "夜船与白玉蟾联句回文",
        "author": "黎盘云",
        "content": "无正文。",
        "dynasty": "宋",
        "collection_info": null
    },
    {
        "title": "偈颂一百五十首  其一",
        "author": "释心月",
        "content": "寰中天子勑，塞外将军令。\n佛祖出头，也须乞命。\n今日合作么生，将逐符行。",
        "dynasty": "宋",
        "collection_info": null
    },
    {
        "title": "偈颂一百五十首  其二",
        "author": "释心月",
        "content": "披牯牛皮，辊瞎馿队。\n带水拖泥，东倒西㹠。\n黄梅七百无人会。",
        "dynasty": "宋",
        "collection_info": null
    },
    {
        "title": "偈颂一百五十首  其三",
        "author": "释心月",
        "content": "元正启祚，万物咸新。\n山形拄丈子，只么黑鳞皴，时来也解笑翻身。\n倒腹倾肠为君说，唱歌须是帝乡人。",
        "dynasty": "宋",
        "collection_info": null
    },
    {
        "title": "偈颂一百五十首  其四",
        "author": "释心月",
        "content": "忌口自然诸病减，多情未免有时劳。\n贫居动便成违顺，只得清闲一味高。",
        "dynasty": "宋",
        "collection_info": null
    },
    {
        "title": "偈颂一百五十首  其五",
        "author": "释心月",
        "content": "连城之璧本无瑕，何事生来便撒沙。\n跛脚阿师知落处，好冤家有恶冤家。",
        "dynasty": "宋",
        "collection_info": null
    },
    {
        "title": "偈颂一百五十首  其六",
        "author": "释心月",
        "content": "金乌飞，玉兔走。\n目前事，看不透。\n十日前，五日后，谁敢咳嗽。",
        "dynasty": "宋",
        "collection_info": null
    },
    {
        "title": "偈颂一百五十首  其七",
        "author": "释心月",
        "content": "无背面，有孔窍，转相亲，转料掉。\n凤台平，石城小。\n日下孤灯，果然失照。",
        "dynasty": "宋",
        "collection_info": null
    },
    {
        "title": "偈颂一百五十首  其八",
        "author": "释心月",
        "content": "竺土大僊心，东西密相付。\n谨白参玄人，光阴莫虚度。",
        "dynasty": "宋",
        "collection_info": null
    },
    {
        "title": "偈颂一百五十首  其九",
        "author": "释心月",
        "content": "与么则易，不与么则难。\n不与么则易，与么则难。\n金乌飞上玉栏干，眨上眉毛子细看。",
        "dynasty": "宋",
        "collection_info": null
    },
    {
        "title": "偈颂一百五十首  其一○",
        "author": "释心月",
        "content": "上刀山，攀剑树。\n双暗双明，裂开捻聚。\n倒跨杨岐三脚馿，踢断岩头末后句。\n谁是其人，目前荐取。",
        "dynasty": "宋",
        "collection_info": null
    },
    {
        "title": "偈颂一百五十首  其一一",
        "author": "释心月",
        "content": "一即三，三即一。\n剩则不足，少则有余。\n相续得去底，道将一句来。\n七十三，八十四。",
        "dynasty": "宋",
        "collection_info": null
    },
    {
        "title": "偈颂一百五十首  其一二",
        "author": "释心月",
        "content": "一叶落，天下秋，布袋今朝又解头。\n古路不曾生寸草，慈明何事过汾州。",
        "dynasty": "宋",
        "collection_info": null
    },
    {
        "title": "偈颂一百五十首  其一三",
        "author": "释心月",
        "content": "夜寒错认定盘星，金屑霏霏翳眼睛。\n教坏平人至今日，惺惺刬地不惺惺。",
        "dynasty": "宋",
        "collection_info": null
    },
    {
        "title": "偈颂一百五十首  其一四",
        "author": "释心月",
        "content": "频频唤汝不归家，贪向门前撮土沙。\n每到年年三月裏，满城开尽牡丹花。",
        "dynasty": "宋",
        "collection_info": null
    },
    {
        "title": "偈颂一百五十首  其一五",
        "author": "释心月",
        "content": "九旬禁足，三月护生。\n护生须杀，禁足须行。\n云收天迥，雨过山青。\n出门句裏入门句，鼻直眼横眉亦横。",
        "dynasty": "宋",
        "collection_info": null
    },
    {
        "title": "偈颂一百五十首  其一六",
        "author": "释心月",
        "content": "一夏三箇月，已过两箇月。\n子细好生观，只余一箇月。\n说与林下人，莫空度岁月。",
        "dynasty": "宋",
        "collection_info": null
    },
    {
        "title": "偈颂一百五十首  其一七",
        "author": "释心月",
        "content": "一九二九，百拙千丑。\n昨日今朝，地迥天寥。\n少林门下客，立处雪齐腰，千载令人恨不消。",
        "dynasty": "宋",
        "collection_info": null
    },
    {
        "title": "偈颂一百五十首  其一八",
        "author": "释心月",
        "content": "打圆相，女人拜。\n老杨岐，偏捏怪，依稀兔子吃牛奶。\n今日熏香瀹盏茶，岂是贫人思旧债。",
        "dynasty": "宋",
        "collection_info": null
    },
    {
        "title": "偈颂一百五十首  其一九",
        "author": "释心月",
        "content": "一夜春风浩浩，拂尽千花百草。\n十二危楼一倚栏，珊瑚枝头日杲杲。",
        "dynasty": "宋",
        "collection_info": null
    },
    {
        "title": "偈颂一百五十首  其二○",
        "author": "释心月",
        "content": "拄杖子，无规绳，有准则。\n长不得，短不得，恰好亦不得。",
        "dynasty": "宋",
        "collection_info": null
    },
    {
        "title": "偈颂一百五十首  其二一",
        "author": "释心月",
        "content": "得也与么，未得也与么。\n寒灰烧杀人，冷地不可卧。\n丹霞烧木佛，因甚院主眉鬚堕。",
        "dynasty": "宋",
        "collection_info": null
    },
    {
        "title": "偈颂一百五十首  其二二",
        "author": "释心月",
        "content": "六阴剥，一阳復。\n寒谷交肩，春容可掬。\n少室山高难措足，断絃须是鸾胶续。",
        "dynasty": "宋",
        "collection_info": null
    },
    {
        "title": "偈颂一百五十首  其二三",
        "author": "释心月",
        "content": "闹中静悄悄，静中闹浩浩。\n侧耳听不闻，举步行不到。\n没誵讹，勿寻讨。\n鸦作鸦鸣，鹊作鹊噪。",
        "dynasty": "宋",
        "collection_info": null
    },
    {
        "title": "偈颂一百五十首  其二四",
        "author": "释心月",
        "content": "至人无己，言犹在耳。\n万法作本根，天地相终始。\n一占帝与九龄梦，三听山呼万岁声。",
        "dynasty": "宋",
        "collection_info": null
    },
    {
        "title": "偈颂一百五十首  其二五",
        "author": "释心月",
        "content": "九年面壁，有理难伸。\n三日耳聋，无辞可措。\n堪悲堪笑，自昔自今。\n尽道以心传心，一向将错就错。\n年代深远，疑案难稽。\n既然呷汁罪同，合与一状领过。",
        "dynasty": "宋",
        "collection_info": null
    },
    {
        "title": "偈颂一百五十首  其二六",
        "author": "释心月",
        "content": "月不破五，岁不满百。\n窄处放教宽，宽处捻教窄。\n如冲天之俊鹞，如当路之白额。\n敢有近傍者么，骼。",
        "dynasty": "宋",
        "collection_info": null
    },
    {
        "title": "偈颂一百五十首  其二七",
        "author": "释心月",
        "content": "九十日安居，二千年圣制。\n念念三世十方，步步十方三世。\n何如闹市裏保寿面目全露，肉案头盘山自心密契。\n使府近有指挥，不许攀条援例。",
        "dynasty": "宋",
        "collection_info": null
    },
    {
        "title": "偈颂一百五十首  其二八",
        "author": "释心月",
        "content": "六月火边坐，有眼无耳朶。\n铁蛇钻不入，铁牛衝不破。",
        "dynasty": "宋",
        "collection_info": null
    },
    {
        "title": "偈颂一百五十首  其二九",
        "author": "释心月",
        "content": "散夏余五日，那事稳也未。\n争似长汀子，低头打觉睡。\n不管你金乌东昇，玉兔西坠。\n生死到来，甚处回避。\n低声低声，墙壁有耳。",
        "dynasty": "宋",
        "collection_info": null
    },
    {
        "title": "偈颂一百五十首  其三○",
        "author": "释心月",
        "content": "古人底，今人底。\n道着道不着，一场没巴鼻。\n象王回旋，师子游戏，洎合扶不起。",
        "dynasty": "宋",
        "collection_info": null
    },
    {
        "title": "偈颂一百五十首  其三一",
        "author": "释心月",
        "content": "去年今年，八月九月。\n一树两树，丹桂离披。\n三枝四枝，黄花漏泄。\n于斯见面不相逢，于斯相逢復相别。\n老丰干心未歇，骑箇无齿大虫，只管见人饶舌。\n阿呵呵，南北东西，一团生铁。",
        "dynasty": "宋",
        "collection_info": null
    },
    {
        "title": "偈颂一百五十首  其三二",
        "author": "释心月",
        "content": "瓯峰布铁连阵，我曾长袖拂开。\n瓯峰掷金刚圈，我曾铁鞭击碎。\n没仇雠处起仇雠，无怨对中作怨对。\n今日何以报之，报之以此为最。",
        "dynasty": "宋",
        "collection_info": null
    },
    {
        "title": "偈颂一百五十首  其三三",
        "author": "释心月",
        "content": "以大圆觉，为我伽蓝。\n过去诸佛罪不重科，见在菩萨理无曲断。\n未来学人，咄，切忌草裏辊。",
        "dynasty": "宋",
        "collection_info": null
    },
    {
        "title": "偈颂一百五十首  其三四",
        "author": "释心月",
        "content": "去年七月十五，去去留之不住。\n今年七月十五，住住推之不去。\n去也师子翻身，住也象王回顾。",
        "dynasty": "宋",
        "collection_info": null
    },
    {
        "title": "偈颂一百五十首  其三五",
        "author": "释心月",
        "content": "混不得，类不齐，六爻宛转见重离。\n夜深下视千山白，不是其中人不知。",
        "dynasty": "宋",
        "collection_info": null
    },
    {
        "title": "偈颂一百五十首  其三六",
        "author": "释心月",
        "content": "我有一言，彻根彻源。\n举之不全，听之不圆。\n拟问如何，苍天苍天。",
        "dynasty": "宋",
        "collection_info": null
    },
    {
        "title": "偈颂一百五十首  其三七",
        "author": "释心月",
        "content": "我有一语，通今贯古。\n全主全宾，全规全矩。\n直下承当，未敢相许。",
        "dynasty": "宋",
        "collection_info": null
    },
    {
        "title": "偈颂一百五十首  其三八",
        "author": "释心月",
        "content": "我有一机，对面提持。\n石火莫及，电光罔追。",
        "dynasty": "宋",
        "collection_info": null
    },
    {
        "title": "偈颂一百五十首  其三九",
        "author": "释心月",
        "content": "我有一要，千差齐照。\n未曾拈花，不劳微笑。\n拟问如何，云横海峤。",
        "dynasty": "宋",
        "collection_info": null
    },
    {
        "title": "偈颂一百五十首  其四○",
        "author": "释心月",
        "content": "我有一句，非默非语。\n日用见成，一时分付，依前罔措。",
        "dynasty": "宋",
        "collection_info": null
    },
    {
        "title": "偈颂一百五十首  其四一",
        "author": "释心月",
        "content": "跛跛挈挈，列列𦩘𦩘。\n跛跛挈挈处，匙挑不上。\n列列𦩘𦩘时，炎天散雪。\n十有二年，来住此地，杨岐家风，未曾漏泄。\n今漏泄，秤锤元是一团铁。",
        "dynasty": "宋",
        "collection_info": null
    },
    {
        "title": "偈颂一百五十首  其四二",
        "author": "释心月",
        "content": "烹金之炉，铸人之模，浄名一默。\n国师三呼，你诸人又向甚么处摸索。",
        "dynasty": "宋",
        "collection_info": null
    },
    {
        "title": "偈颂一百五十首  其四三",
        "author": "释心月",
        "content": "青山白云，红尘闹市，见成公案，理当即行。\n为什么不知有，公验分明。",
        "dynasty": "宋",
        "collection_info": null
    },
    {
        "title": "偈颂一百五十首  其四四",
        "author": "释心月",
        "content": "山遥海阔古兰若，月白风清老比丘。\n万象森罗总宾客，相逢莫不小低头。",
        "dynasty": "宋",
        "collection_info": null
    },
    {
        "title": "偈颂一百五十首  其四五",
        "author": "释心月",
        "content": "出得尘来又入尘，休论便重復便轻。\n试看门外清溪水，动静由来一样清。",
        "dynasty": "宋",
        "collection_info": null
    },
    {
        "title": "偈颂一百五十首  其四六",
        "author": "释心月",
        "content": "一番风雨送寒来，底事开炉炉未开。\n寄语参玄诸上士，冷湫湫处且相隈。",
        "dynasty": "宋",
        "collection_info": null
    },
    {
        "title": "偈颂一百五十首  其四七",
        "author": "释心月",
        "content": "厨库对僧堂，三门朝佛殿。\n南来与北来，一见一切见。",
        "dynasty": "宋",
        "collection_info": null
    },
    {
        "title": "偈颂一百五十首  其四八",
        "author": "释心月",
        "content": "昼见日，夜见星，妙高山色青又青。\n便与么去，不惟打失鼻孔，亦乃失却眼睛。\n且过在于何，黄河从源浊。",
        "dynasty": "宋",
        "collection_info": null
    },
    {
        "title": "偈颂一百五十首  其四九",
        "author": "释心月",
        "content": "瓯阜山头，龙蛇阵上，将头不猛，累及三军。\n自此江西湖南，便与么去，吴山蜀水，纷纷纭纭。\n重城夜月，青山白云，一度思君復恨君。",
        "dynasty": "宋",
        "collection_info": null
    },
    {
        "title": "偈颂一百五十首  其五○",
        "author": "释心月",
        "content": "赤心报国丈夫儿，进退存亡己自知。\n盖世英雄宁畏死，一时忠勇更无谁。\n冶城夜月将军墓，蒋岳春云武帝祠。\n从此龙光山下寺，龟哥也着载丰碑。",
        "dynasty": "宋",
        "collection_info": null
    },
    {
        "title": "偈颂一百五十首  其五一",
        "author": "释心月",
        "content": "三月二十五，芳春余几许。\n一道平常心，颠言及倒语。\n谩道举手摘杨花，那知漫空飞柳絮。\n趁流光，猛提取。\n吃粥了也，洗钵盂去。",
        "dynasty": "宋",
        "collection_info": null
    },
    {
        "title": "偈颂一百五十首  其五二",
        "author": "释心月",
        "content": "不见一法在门外，平地无端自活埋。\n若是金毛师子子，急须移步入门来。",
        "dynasty": "宋",
        "collection_info": null
    },
    {
        "title": "偈颂一百五十首  其五三",
        "author": "释心月",
        "content": "禅禅万万千，眉插鬓，耳垂肩。\n千花影裏，百草头颠。\n或时虚空裏钉橛，或时旱地上生莲，引得寒山子笑掀天。\n吟得新诗一两联，足成三百篇。",
        "dynasty": "宋",
        "collection_info": null
    },
    {
        "title": "偈颂一百五十首  其五四",
        "author": "释心月",
        "content": "青山为家，白云作户。\n稳密田园，鸦飞不度。\n皷腹台前一转头，不觉四月二十五。",
        "dynasty": "宋",
        "collection_info": null
    },
    {
        "title": "偈颂一百五十首  其五五",
        "author": "释心月",
        "content": "长安甚闹，我国晏然。\n古人一期酬对，不妨奇特。\n未有出身之路，唤什么作我国。\n纵遇锋刀常坦坦，假饶毒药也闲闲。",
        "dynasty": "宋",
        "collection_info": null
    },
    {
        "title": "偈颂一百五十首  其五六",
        "author": "释心月",
        "content": "一句如铁橛子，少室秤提不起，曹溪摇撼不动。\n有伎俩者一任左扶右持，无伎俩者不妨全体受用。\n巴蓬集壁，去天一尺。",
        "dynasty": "宋",
        "collection_info": null
    },
    {
        "title": "偈颂一百五十首  其五七",
        "author": "释心月",
        "content": "鳞皴拄杖子，非长亦非短。\n东行西行处十分着力，归家稳坐时一味不管。\n着力处是我同流，不管时吾之道伴。\n且道伴同流是一是二，见成公案。",
        "dynasty": "宋",
        "collection_info": null
    },
    {
        "title": "偈颂一百五十首  其五八",
        "author": "释心月",
        "content": "龙蟠虎踞，今古嶷然。\n楚水秦淮，滔滔无间。",
        "dynasty": "宋",
        "collection_info": null
    },
    {
        "title": "偈颂一百五十首  其五九",
        "author": "释心月",
        "content": "玉转珠回着眼看，有相干处没相干。\n只将此箇以为主，一剑倚天星斗寒。",
        "dynasty": "宋",
        "collection_info": null
    },
    {
        "title": "偈颂一百五十首  其六○",
        "author": "释心月",
        "content": "进一步，退一步，镢头镢底无回互。\n以一机，夺一机，没便宜处讨便宜。\n插锹叉手田中事，是即担泉带月归。",
        "dynasty": "宋",
        "collection_info": null
    },
    {
        "title": "偈颂一百五十首  其六一",
        "author": "释心月",
        "content": "蜀山楚水，江北江南。\n步步稳密，念念相谙。\n前三三后三三，眨上眉毛早不堪。",
        "dynasty": "宋",
        "collection_info": null
    },
    {
        "title": "偈颂一百五十首  其六二",
        "author": "释心月",
        "content": "凛凛孤风藏不得，倒骑角虎出山来。\n大唐国裏人无数，糓酒糓糟唤不回。\n唤得回，笑容未动，牙爪先开。",
        "dynasty": "宋",
        "collection_info": null
    },
    {
        "title": "偈颂一百五十首  其六三",
        "author": "释心月",
        "content": "笑密庵巧，喜松源拙，扫临济喝，折德山棒。\n自谓不蹑前修，又道抛三放两。\n自谓无法与人，又道开口不在舌头上。",
        "dynasty": "宋",
        "collection_info": null
    },
    {
        "title": "偈颂一百五十首  其六四",
        "author": "释心月",
        "content": "偃蹇苍髯十万本，参差翠玉数千竿。\n风敲月户三秋冷，雨打茅堂六月寒。",
        "dynasty": "宋",
        "collection_info": null
    },
    {
        "title": "偈颂一百五十首  其六五",
        "author": "释心月",
        "content": "德山一棒，临济一喝。\n家贫难办素，事忙不及草。\n三千里外见誵讹，未免虾跳不出斗。",
        "dynasty": "宋",
        "collection_info": null
    },
    {
        "title": "偈颂一百五十首  其六六",
        "author": "释心月",
        "content": "结夏解夏，灵山旧制。\n鹅以瓶拘，鱼以网繫。\n风雷变化在今时，霄汉振飞何更拟。",
        "dynasty": "宋",
        "collection_info": null
    },
    {
        "title": "偈颂一百五十首  其六七",
        "author": "释心月",
        "content": "罗笼得住，以此却不住。\n呼唤不回，以此却又回。\n且誵讹在什么处，恼乱春风卒未休。",
        "dynasty": "宋",
        "collection_info": null
    },
    {
        "title": "偈颂一百五十首  其六八",
        "author": "释心月",
        "content": "晓披北山云，暮宿北山雨。\n来为北山人，须辨北山主。",
        "dynasty": "宋",
        "collection_info": null
    },
    {
        "title": "偈颂一百五十首  其六九",
        "author": "释心月",
        "content": "是不是，非不非。\n交肩过，携手归。\n南泉不出方丈，为什么在庄吃油糍。\n今兮昔兮同一时，知音知后更谁知。",
        "dynasty": "宋",
        "collection_info": null
    },
    {
        "title": "偈颂一百五十首  其七○",
        "author": "释心月",
        "content": "檐头滴滴，分明历历。\n好片祖师心，无端已狼籍。",
        "dynasty": "宋",
        "collection_info": null
    },
    {
        "title": "偈颂一百五十首  其七一",
        "author": "释心月",
        "content": "道远乎哉，触事而真。\n圣远乎哉，体之即神。\n百丈遭喝，三日耳聋。\n水潦被踏，起来大笑。\n何似一指头禅，一生受用不尽。",
        "dynasty": "宋",
        "collection_info": null
    },
    {
        "title": "偈颂一百五十首  其七二",
        "author": "释心月",
        "content": "钟阜龙盘，石城虎踞。\n牛首横前，方山傍住。\n正传阁上一观，不觉双眉陡聚，秦淮一带西流去。",
        "dynasty": "宋",
        "collection_info": null
    },
    {
        "title": "偈颂一百五十首  其七三",
        "author": "释心月",
        "content": "庐陵米价没高低，直下承当已是迟。\n多少牙人并贩子，却来升合较毫釐。",
        "dynasty": "宋",
        "collection_info": null
    },
    {
        "title": "偈颂一百五十首  其七四",
        "author": "释心月",
        "content": "七佛已前只与么，七佛之后亦復然。\n片云生晚谷，孤鹤下辽天。",
        "dynasty": "宋",
        "collection_info": null
    },
    {
        "title": "偈颂一百五十首  其七五",
        "author": "释心月",
        "content": "没誵讹处最誵讹，美玉无瑕贵切磋。\n几度浑崙提不起，鼠肝虫臂总由他。",
        "dynasty": "宋",
        "collection_info": null
    },
    {
        "title": "偈颂一百五十首  其七六",
        "author": "释心月",
        "content": "十一十二，无处回避。\n十四十五，充塞寰宇。\n者边那边，或去或住。\n一箭上红心，黄金如粪土。",
        "dynasty": "宋",
        "collection_info": null
    },
    {
        "title": "偈颂一百五十首  其七七",
        "author": "释心月",
        "content": "风磨湛湛真空体，雨洗如如法界身。\n大地山河并万象，今朝与佛共生辰。",
        "dynasty": "宋",
        "collection_info": null
    },
    {
        "title": "偈颂一百五十首  其七八",
        "author": "释心月",
        "content": "说时默，默时说。\n处处投机，门门合辙，正是虚空裏钉橛。",
        "dynasty": "宋",
        "collection_info": null
    },
    {
        "title": "偈颂一百五十首  其七九",
        "author": "释心月",
        "content": "大厦非一木可支，巨舟须众手可济。\n众手既集亦復同心，南北东西无往不利。",
        "dynasty": "宋",
        "collection_info": null
    },
    {
        "title": "偈颂一百五十首  其八○",
        "author": "释心月",
        "content": "久晴不雨则旱，旱固可忧。\n久雨不晴则涝，涝亦可忧。\n不旱不涝，尤为可忧。\n不曾下得春时种，空向田头望有秋。",
        "dynasty": "宋",
        "collection_info": null
    },
    {
        "title": "偈颂一百五十首  其八一",
        "author": "释心月",
        "content": "犀牛扇子破多时，全暗全明。\n问着元来总不知，最为亲切。\n无限清风与头角，成群作队。\n尽同云雨去难追，鼻绳在我手裏。",
        "dynasty": "宋",
        "collection_info": null
    },
    {
        "title": "偈颂一百五十首  其八二",
        "author": "释心月",
        "content": "四月十五，云龙风虎。\n扫荡欃枪，肃清寰宇。\n五月十五，松峦竹坞。\n明月作龛，白云闭户。\n即今六月十五，毒蛇横古路。",
        "dynasty": "宋",
        "collection_info": null
    },
    {
        "title": "偈颂一百五十首  其八三",
        "author": "释心月",
        "content": "山前田地谁为主，喜见灵苗战晚风。\n将谓年年求岁稔，由来岁岁愿年丰。",
        "dynasty": "宋",
        "collection_info": null
    },
    {
        "title": "偈颂一百五十首  其八四",
        "author": "释心月",
        "content": "三种病二种光即不问，且如何是法身。\n不识庐山真面目，只缘身在此山中。",
        "dynasty": "宋",
        "collection_info": null
    },
    {
        "title": "偈颂一百五十首  其八五",
        "author": "释心月",
        "content": "密密绵绵细着工，从来此室不通风。\n庭前三尺齐腰雪，身在霭然和气中。",
        "dynasty": "宋",
        "collection_info": null
    },
    {
        "title": "偈颂一百五十首  其八六",
        "author": "释心月",
        "content": "于食等者，于法亦等。\n于法等者，于食亦等。\n法食双运，平等普熏。",
        "dynasty": "宋",
        "collection_info": null
    },
    {
        "title": "偈颂一百五十首  其八七",
        "author": "释心月",
        "content": "风前敲落珊瑚枝，白玉鞭头直下垂。\n要识香林家住处，水晶宫殿草离离。",
        "dynasty": "宋",
        "collection_info": null
    },
    {
        "title": "偈颂一百五十首  其八八",
        "author": "释心月",
        "content": "我佛入深山，六载冷相守。\n中夜一举头，南辰对北斗。\n于此眼皮穿，一场成漏逗。\n普观大地人，此事皆具有。\n至今二千年，公案宛如旧。\n不见赵州曾有言，修行变作不唧衔。",
        "dynasty": "宋",
        "collection_info": null
    },
    {
        "title": "偈颂一百五十首  其八九",
        "author": "释心月",
        "content": "直上觑，直下觑。\n七佛已前，闲家泼具。\n少室铁牛，黄梅石女。",
        "dynasty": "宋",
        "collection_info": null
    },
    {
        "title": "偈颂一百五十首  其九○",
        "author": "释心月",
        "content": "百丈下堂句，云门顾鉴咦。\n进前叉手立，端的许谁知。",
        "dynasty": "宋",
        "collection_info": null
    },
    {
        "title": "偈颂一百五十首  其九一",
        "author": "释心月",
        "content": "法身向上法身边，会得咸通无后先。\n一箇矬来一箇跛，担为一担更无偏。",
        "dynasty": "宋",
        "collection_info": null
    },
    {
        "title": "偈颂一百五十首  其九二",
        "author": "释心月",
        "content": "平怀常实事同风，正在昏昏梦寐中。\n扶起脊梁重猛省，莫教蹉过五更钟。",
        "dynasty": "宋",
        "collection_info": null
    },
    {
        "title": "偈颂一百五十首  其九三",
        "author": "释心月",
        "content": "一句子，有时坐断干坤笼罩今古，有时风高月冷海晏河清，有时变化晦明兴云致雨。\n今日总抛向面前，切不得世谛流布。",
        "dynasty": "宋",
        "collection_info": null
    },
    {
        "title": "偈颂一百五十首  其九四",
        "author": "释心月",
        "content": "凭栏拭目旧山川，迭迭峰峦带晓烟。\n不是梦中论梦事，今朝正是普通年。",
        "dynasty": "宋",
        "collection_info": null
    },
    {
        "title": "偈颂一百五十首  其九五",
        "author": "释心月",
        "content": "白髮垂垂一叶身，今年贫似去年贫。\n住山不与山为主，水石烟云也笑人。",
        "dynasty": "宋",
        "collection_info": null
    },
    {
        "title": "偈颂一百五十首  其九六",
        "author": "释心月",
        "content": "与么也在我，不与么也在我。\n明眼汉担拄杖遶天下横行，为什么透这些子不得。",
        "dynasty": "宋",
        "collection_info": null
    },
    {
        "title": "偈颂一百五十首  其九七",
        "author": "释心月",
        "content": "二千年前，灵山付嘱品。\n二千年后，吴地流通分。",
        "dynasty": "宋",
        "collection_info": null
    },
    {
        "title": "偈颂一百五十首  其九八",
        "author": "释心月",
        "content": "把手同归者，琅琅笑语新。\n移身藏北斗，举步入南辰。\n少室残冬雪，武林三月春。\n辘轳千万偈，顽石两眉伸。",
        "dynasty": "宋",
        "collection_info": null
    },
    {
        "title": "偈颂一百五十首  其九九",
        "author": "释心月",
        "content": "知之而行，见之而止，对面白云千万里。\n言中定旨，语外明宗，一重一重復一重。\n斯门寂寂无关锁，清坐不知谁与同。",
        "dynasty": "宋",
        "collection_info": null
    },
    {
        "title": "偈颂一百五十首  其一○○",
        "author": "释心月",
        "content": "未出胞胎事已蹉，出胞胎后转誵讹。\n韶阳拄杖头边眼，供佛烧香不在多。",
        "dynasty": "宋",
        "collection_info": null
    },
    {
        "title": "偈颂一百五十首  其一○一",
        "author": "释心月",
        "content": "天高地迥，海阔山遥。\n秋风袭衣，拄杖𨁝跳。",
        "dynasty": "宋",
        "collection_info": null
    },
    {
        "title": "偈颂一百五十首  其一○二",
        "author": "释心月",
        "content": "初三十一，上上大吉。\n中九下七，有口挂壁。\n双林傅大士儒履道冠，蒋山梁宝公剪刀曲尺，笑倒生公台畔石。",
        "dynasty": "宋",
        "collection_info": null
    },
    {
        "title": "偈颂一百五十首  其一○三",
        "author": "释心月",
        "content": "有句无句，如藤倚树。\n树倒藤枯，毒蛇横路。\n咄咄咄，缩头去。",
        "dynasty": "宋",
        "collection_info": null
    },
    {
        "title": "偈颂一百五十首  其一○四",
        "author": "释心月",
        "content": "诸佛机，祖师意。\n百草头，双眉底。\n不可得而一，不可得而二。\n赵州关即且置，云门曲作么生。\n一堂风冷淡，千古意分明。",
        "dynasty": "宋",
        "collection_info": null
    },
    {
        "title": "偈颂一百五十首  其一○五",
        "author": "释心月",
        "content": "座已升，衣已披，法作么生说。\n但得雪消去，自然春到来。",
        "dynasty": "宋",
        "collection_info": null
    },
    {
        "title": "偈颂一百五十首  其一○六",
        "author": "释心月",
        "content": "五九四十五，太阳开门户。\n一点微云何处来，散作人间三日雨。\n晓来忽推窗，所见非常处。\n白玉作楼台，烂银为国土。\n盐官王老师，欢喜无着处。\n拈起须弥槌，击动虚空皷。\n清音闻远近，雅韵贯今古。\n法眼和一通，听之犹莽卤。\n古人有言兮，千年田，八百主。",
        "dynasty": "宋",
        "collection_info": null
    },
    {
        "title": "偈颂一百五十首  其一○七",
        "author": "释心月",
        "content": "最初机，末后句。\n有准绳，没规矩。\n岂可错承当，岂可错分付。",
        "dynasty": "宋",
        "collection_info": null
    },
    {
        "title": "偈颂一百五十首  其一○八",
        "author": "释心月",
        "content": "初五初十，铁蛇钻不入。\n有也莫将去，无也莫将来。\n南岳自南岳，天台自天台，那更峨嵋对五台。",
        "dynasty": "宋",
        "collection_info": null
    },
    {
        "title": "偈颂一百五十首  其一○九",
        "author": "释心月",
        "content": "药山休去，直得三十二相八十种好，一时现前。\n然虽如是，也好与一杓。",
        "dynasty": "宋",
        "collection_info": null
    },
    {
        "title": "偈颂一百五十首  其一一○",
        "author": "释心月",
        "content": "虎丘家风，内空外空。\n十分富贵，十分贫穷。\n有时扬声止响，有时诈哑佯聋，犹是平常小脱空。",
        "dynasty": "宋",
        "collection_info": null
    },
    {
        "title": "偈颂一百五十首  其一一一",
        "author": "释心月",
        "content": "青山门外白云飞，杨柳溪边引客归。\n莫怪坐来频劝酒，自从别后见君稀。",
        "dynasty": "宋",
        "collection_info": null
    },
    {
        "title": "偈颂一百五十首  其一一二",
        "author": "释心月",
        "content": "敕书来自九重天，宝墨琳琅色尚鲜。\n移取岩间枯树子，和根植向鹫峰巅。",
        "dynasty": "宋",
        "collection_info": null
    },
    {
        "title": "偈颂一百五十首  其一一三",
        "author": "释心月",
        "content": "外息诸缘，心行无路。\n入得无门之门，犹较昔日三步。\n灵踪不在猿啼处。",
        "dynasty": "宋",
        "collection_info": null
    },
    {
        "title": "偈颂一百五十首  其一一四",
        "author": "释心月",
        "content": "髻中珠，只者是。\n如优昙花，时一现尔。\n坐断意根，方能侧耳。",
        "dynasty": "宋",
        "collection_info": null
    },
    {
        "title": "偈颂一百五十首  其一一五",
        "author": "释心月",
        "content": "心同虚空界，示等虚空法。\n证得虚空时，无是无非法。",
        "dynasty": "宋",
        "collection_info": null
    },
    {
        "title": "偈颂一百五十首  其一一六",
        "author": "释心月",
        "content": "一人跨三脚馿，一人骑三角虎。\n三家村裏交肩，万仞崖头移步。",
        "dynasty": "宋",
        "collection_info": null
    },
    {
        "title": "偈颂一百五十首  其一一七",
        "author": "释心月",
        "content": "簇簇上来，却之不回。\n簇簇下去，留之不住。\n于斯立片时，瞬目不扬眉。",
        "dynasty": "宋",
        "collection_info": null
    },
    {
        "title": "偈颂一百五十首  其一一八",
        "author": "释心月",
        "content": "巴陵三转语，南源女人拜。\n人贫智短，马瘦毛长，灵鹫峰头一炷香。",
        "dynasty": "宋",
        "collection_info": null
    },
    {
        "title": "偈颂一百五十首  其一一九",
        "author": "释心月",
        "content": "渠侬家住白云乡，南北东西路渺茫。\n几度欲归归未得，忽闻岩桂送幽香。",
        "dynasty": "宋",
        "collection_info": null
    },
    {
        "title": "偈颂一百五十首  其一二○",
        "author": "释心月",
        "content": "眼中物，物中眼。\n雪峰辊三箇毯，睦州担一片板。",
        "dynasty": "宋",
        "collection_info": null
    },
    {
        "title": "偈颂一百五十首  其一二一",
        "author": "释心月",
        "content": "未见此老人已前，上是天下是地。\n既见此老人之后，山是山水是水。\n一别五十年，恩怨通身是。\n没量大人，抬脚不起，累了儿兮累了孙，恼乱春风何日已。",
        "dynasty": "宋",
        "collection_info": null
    },
    {
        "title": "偈颂一百五十首  其一二二",
        "author": "释心月",
        "content": "大仙心，休莽卤。\n三十三，错分付。\n细推穷在何处，只知昨日雨今日晴，而不知今日晴昨日雨。\n灵云陌上桃花飞，翻忆玄沙未彻语。",
        "dynasty": "宋",
        "collection_info": null
    },
    {
        "title": "偈颂一百五十首  其一二三",
        "author": "释心月",
        "content": "常在途中久不归，可怜庭户草离离。\n青山门外忽相见，问着刚然道不知。",
        "dynasty": "宋",
        "collection_info": null
    },
    {
        "title": "偈颂一百五十首  其一二四",
        "author": "释心月",
        "content": "此君面目甚分明，曲曲斜斜是几茎。\n但得一回亲见后，不随风雨听虚声。",
        "dynasty": "宋",
        "collection_info": null
    },
    {
        "title": "偈颂一百五十首  其一二五",
        "author": "释心月",
        "content": "作么生，是什么。\n狮子当门，猛虎据坐。\n千人万人，一箇半箇。\n石火电光中，掣断黄金锁，拟议依然还蹉过。",
        "dynasty": "宋",
        "collection_info": null
    },
    {
        "title": "偈颂一百五十首  其一二六",
        "author": "释心月",
        "content": "山苍苍，水茫茫。\n直下是，非相当。\n整三玄戈甲，淬三要锋铓。\n举意非他物，回眸即故乡。\n好将马祖旧游地，题作渝州选佛场。",
        "dynasty": "宋",
        "collection_info": null
    },
    {
        "title": "偈颂一百五十首  其一二七",
        "author": "释心月",
        "content": "云门一曲，腊月二十五。\n惊起陕府铁牛，撞倒石霜角虎。\n时节既相当，因缘难莽卤。",
        "dynasty": "宋",
        "collection_info": null
    },
    {
        "title": "偈颂一百五十首  其一二八",
        "author": "释心月",
        "content": "人人有一坐具地，占断犹来自祖翁。\n四界打量量不尽，及时耕种待秋风。",
        "dynasty": "宋",
        "collection_info": null
    },
    {
        "title": "偈颂一百五十首  其一二九",
        "author": "释心月",
        "content": "峭峻门庭，平白道路。\n担板睦州，面壁鲁祖。\n不问南来北来，东去西去，须信长年不出户。",
        "dynasty": "宋",
        "collection_info": null
    },
    {
        "title": "偈颂一百五十首  其一三○",
        "author": "释心月",
        "content": "春山青，春水绿，独立危亭看不足。\n李花白，桃花红，一色同中又不同。\n知音惟有寒山子，拊掌歌笑临春风。",
        "dynasty": "宋",
        "collection_info": null
    },
    {
        "title": "偈颂一百五十首  其一三一",
        "author": "释心月",
        "content": "闰二月十有五，灵山有语今分付。\n心洞十方，通今贯古。\n途路未归人，朝朝復暮暮。\n不醉桃花村，定入杏花坞。\n何如相唤復相呼，飞来峰下吃茶去。",
        "dynasty": "宋",
        "collection_info": null
    },
    {
        "title": "偈颂一百五十首  其一三二",
        "author": "释心月",
        "content": "修行作佛人无数，捏目无非是乱花。\n十劫坐来还懡㦬，不图打草要惊蛇。",
        "dynasty": "宋",
        "collection_info": null
    },
    {
        "title": "偈颂一百五十首  其一三三",
        "author": "释心月",
        "content": "一非一，二非二。\n仰面不见天，低头不见地。\n一即一，二即二。\n仰面见青天，低头亦见地。",
        "dynasty": "宋",
        "collection_info": null
    },
    {
        "title": "偈颂一百五十首  其一三四",
        "author": "释心月",
        "content": "与么来者，过者边立。\n不与么来者，过者边立。\n与么不与么，花须连夜发，莫待晓风吹。",
        "dynasty": "宋",
        "collection_info": null
    },
    {
        "title": "偈颂一百五十首  其一三五",
        "author": "释心月",
        "content": "我有一语，在在处处。\n提起分开，放下捏聚。\n两手持来，一手分付。\n江西曾有言，以此箇为主。",
        "dynasty": "宋",
        "collection_info": null
    },
    {
        "title": "偈颂一百五十首  其一三六",
        "author": "释心月",
        "content": "八月初一，好箇消息。\n积雨报初晴，新凉生八极。\n禾稻满田畴，催人早收拾。\n一颗颗，一粒粒。\n宜爱惜，莫教遍地成狼籍。\n直待去年今年，官租私租，一时还毕。\n不妨一饱忘百饥，鼓腹讴歌度残日。",
        "dynasty": "宋",
        "collection_info": null
    },
    {
        "title": "偈颂一百五十首  其一三七",
        "author": "释心月",
        "content": "一月相抛不出门，几经花县几烟村。\n桑麻影裏炊香早，松竹阴中笑语温。\n幽磬朝离迎白日，疎钟晚泊送黄昏。\n捲旗收阵归来也，谁是知恩与报恩。",
        "dynasty": "宋",
        "collection_info": null
    },
    {
        "title": "偈颂一百五十首  其一三八",
        "author": "释心月",
        "content": "十月十有五，败叶堆云，寒风推户。\n明窗下，东司头。\n东行西行，总是提持处。\n参玄人，须记取。\n古人有言兮，百岁光阴切莫虚度。",
        "dynasty": "宋",
        "collection_info": null
    },
    {
        "title": "偈颂一百五十首  其一三九",
        "author": "释心月",
        "content": "空手把锄头，步行骑水牛。\n人从桥上过，桥流水不流，动地清风来未休。\n咄，下座佛殿，别听因由。",
        "dynasty": "宋",
        "collection_info": null
    },
    {
        "title": "偈颂一百五十首  其一四○",
        "author": "释心月",
        "content": "月五日亦五，那堪时正午。\n采药药最灵，问疾疾即愈。",
        "dynasty": "宋",
        "collection_info": null
    },
    {
        "title": "偈颂一百五十首  其一四一",
        "author": "释心月",
        "content": "贤明宰辅圣明君，好语山中喜得闻。\n愿饮淳风餐至化，五香敬作一炉焚。",
        "dynasty": "宋",
        "collection_info": null
    },
    {
        "title": "偈颂一百五十首  其一四二",
        "author": "释心月",
        "content": "清浄慈门剎尘数，共生如来一妙相。\n以大愿力出世间，示梵王身宣正法。\n三十六旬有六日，惟有此日最吉祥。\n稽首慇懃一瓣香，万岁千秋为寿考。",
        "dynasty": "宋",
        "collection_info": null
    },
    {
        "title": "偈颂一百五十首  其一四三",
        "author": "释心月",
        "content": "宸奎飞下九重天，凤舞鸾翔墨色鲜。\n水石山云最佳处，慇懃一炷玉炉烟。",
        "dynasty": "宋",
        "collection_info": null
    },
    {
        "title": "偈颂一百五十首  其一四四",
        "author": "释心月",
        "content": "尊临四海圣明君，步步毗卢顶上行。\n自己法身只者是，巍然千古振佳声。",
        "dynasty": "宋",
        "collection_info": null
    },
    {
        "title": "偈颂一百五十首  其一四五",
        "author": "释心月",
        "content": "参禅须是铁汉，着手心头便判。\n直趣无上菩提，一切是非莫管。",
        "dynasty": "宋",
        "collection_info": null
    },
    {
        "title": "偈颂一百五十首  其一四六",
        "author": "释心月",
        "content": "涅槃心，差别智。\n一非一，二非二。\n自古诸上贤，曾未达斯理。\n直饶恁么会得，也是乌龟行陆地。",
        "dynasty": "宋",
        "collection_info": null
    },
    {
        "title": "偈颂一百五十首  其一四七",
        "author": "释心月",
        "content": "然灯之前，六六三十六。\n然灯之后，九九八十一。\n数目甚分明，因甚数不出。\n数得出，弄到弥勒下生，依旧杳无消息。",
        "dynasty": "宋",
        "collection_info": null
    },
    {
        "title": "偈颂一百五十首  其一四八",
        "author": "释心月",
        "content": "溪山送别出门日，云水相迎得路时。\n七佛轨仪持钵去，满船载得月明归。",
        "dynasty": "宋",
        "collection_info": null
    },
    {
        "title": "偈颂一百五十首  其一四九",
        "author": "释心月",
        "content": "五髻峰头望海东，烟重重又水重重。\n同人相见论心事，又得西来一信通。",
        "dynasty": "宋",
        "collection_info": null
    },
    {
        "title": "偈颂一百五十首  其一五○",
        "author": "释心月",
        "content": "灵山一别二千年，圣世重逢岂偶然。\n细掬清泉揩老眼，豁开云雾见青天。",
        "dynasty": "宋",
        "collection_info": null
    },
    {
        "title": "偈颂一百五十首  其一五一",
        "author": "释心月",
        "content": "云漫漫，水漫漫。\n往来一致，高下同观。\n炊无米饭，饱不来入甚易。\n吃粥了也，洗钵盂去还难。\n难难，冬不寒，腊后看。",
        "dynasty": "宋",
        "collection_info": null
    },
    {
        "title": "颂古十六首  其一",
        "author": "释心月",
        "content": "室内孤灯只自知，入流须辨截流机。\n辽天一镞三关外，玉兔金乌不敢飞。",
        "dynasty": "宋",
        "collection_info": null
    },
    {
        "title": "颂古十六首  其二",
        "author": "释心月",
        "content": "一竿丝线两金鱼，不犯清波意自殊。\n斜拽簑衣遮盖后，空余明月满江湖。",
        "dynasty": "宋",
        "collection_info": null
    },
    {
        "title": "颂古十六首  其三",
        "author": "释心月",
        "content": "恁么说话，大似肥处添，瘦处减。\n殊不知东山老人，惯得其便。",
        "dynasty": "宋",
        "collection_info": null
    },
    {
        "title": "颂古十六首  其四",
        "author": "释心月",
        "content": "昭昭心目色尘裏，晃晃色尘心目间。\n直下裂开犹是钝，那堪随步万重山。",
        "dynasty": "宋",
        "collection_info": null
    },
    {
        "title": "颂古十六首  其五",
        "author": "释心月",
        "content": "善法堂前探浅深，寒涛平地涌千寻。\n探竿靠壁出门去，也是贫儿拾得金。",
        "dynasty": "宋",
        "collection_info": null
    },
    {
        "title": "颂古十六首  其六",
        "author": "释心月",
        "content": "不是风兮不是幡，堂堂摆手出重关。\n可怜守待鸡鸣者，犹在昏昏醉梦间。",
        "dynasty": "宋",
        "collection_info": null
    },
    {
        "title": "颂古十六首  其七",
        "author": "释心月",
        "content": "宾中主，主中宾。\n在窟狮子，互换嚬呻，相识如今能几人。",
        "dynasty": "宋",
        "collection_info": null
    },
    {
        "title": "颂古十六首  其八",
        "author": "释心月",
        "content": "头上漫漫，脚下漫漫。\n拄定即易，瞥转还难。\n金刚宝剑逼人寒，不堕机锋句外看。",
        "dynasty": "宋",
        "collection_info": null
    },
    {
        "title": "颂古十六首  其九",
        "author": "释心月",
        "content": "嗟嘆声中偃仰时，三千世界草离离。\n若教老汉明斯旨，鼻孔从来向下垂。",
        "dynasty": "宋",
        "collection_info": null
    },
    {
        "title": "颂古十六首  其一○",
        "author": "释心月",
        "content": "朝西天，暮东土。\n翫水游山，徐行款步。\n是则不动道场，不是亦在裏许。\n谁为证明，石霜角虎。",
        "dynasty": "宋",
        "collection_info": null
    },
    {
        "title": "颂古十六首  其一一",
        "author": "释心月",
        "content": "天寒人寒，影草探竿。\n总在裏许，振鬣摆尾，水面依然平似砥。",
        "dynasty": "宋",
        "collection_info": null
    },
    {
        "title": "颂古十六首  其一二",
        "author": "释心月",
        "content": "杨岐谈笑之中，换了白云心肝五臟。\n而白云愤闷之际，抉了杨岐鼻孔眼睛。\n若在今时亦未可，祸不入谨家之门。",
        "dynasty": "宋",
        "collection_info": null
    },
    {
        "title": "颂古十六首  其一三",
        "author": "释心月",
        "content": "问处赤心片片，答处不负来机。\n今有问灵隠，如何是实际理地。\n天长地久，海晏河清，恁么则事同一家。\n自天佑之，吉无不利。",
        "dynasty": "宋",
        "collection_info": null
    },
    {
        "title": "颂古十六首  其一四",
        "author": "释心月",
        "content": "京师出大黄，浑崙不覆藏。\n朝生金凤子，平地快翱翔。",
        "dynasty": "宋",
        "collection_info": null
    },
    {
        "title": "颂古十六首  其一五",
        "author": "释心月",
        "content": "北山高处望乡关，一度登临一解颜。\n目力穷边无限意，应难写向画图间。",
        "dynasty": "宋",
        "collection_info": null
    },
    {
        "title": "颂古十六首  其一六",
        "author": "释心月",
        "content": "父母非亲亲是谁，双眸烱烱带双眉。\n含元殿上不相识，正是岷峨相见时。",
        "dynasty": "宋",
        "collection_info": null
    },
    {
        "title": "示圆阇梨偈",
        "author": "释心月",
        "content": "我有明珠一颗，久被尘劳关锁。\n而今尘尽光生，照破青山万朶。",
        "dynasty": "宋",
        "collection_info": null
    },
    {
        "title": "饯泉都庄偈",
        "author": "释心月",
        "content": "佛法徧在一切处，一切处求不可求。\n皷腹台前成现句，牧童也解倒骑牛。",
        "dynasty": "宋",
        "collection_info": null
    },
    {
        "title": "示慧日侍者德禅人偈",
        "author": "释心月",
        "content": "北磵磵边纔缓步，石溪溪畔又移身。\n俊哉龙凤亲生子，何必南阳令斩新。",
        "dynasty": "宋",
        "collection_info": null
    },
    {
        "title": "寄蒋山痴绝和尚  其一",
        "author": "释心月",
        "content": "急水上旗翻五色，飞流中毬辊百花。\n相逢相笑勿相笑，人途在中未到家。",
        "dynasty": "宋",
        "collection_info": null
    },
    {
        "title": "寄蒋山痴绝和尚  其二",
        "author": "释心月",
        "content": "没絃琴三弄五弄，无孔笛一声两声。\n明月浮空天似水，长安归梦恰三更。",
        "dynasty": "宋",
        "collection_info": null
    },
    {
        "title": "和扫破庵塔  其一",
        "author": "释心月",
        "content": "白{亻幺刀}丛中第一尊，硬将明越作台温。\n将头撞破虚空后，又把金针锁细痕。",
        "dynasty": "宋",
        "collection_info": null
    },
    {
        "title": "和扫破庵塔  其二",
        "author": "释心月",
        "content": "平林风静坞云轻，一掬寒泉荐客情。\n会与此山重有约，何妨一日一经行。",
        "dynasty": "宋",
        "collection_info": null
    },
    {
        "title": "送杨尚书",
        "author": "释心月",
        "content": "万里江山图画开，锦帆归去记重来。\n好于彷佛烟云裏，添箇翩翩驲使催。",
        "dynasty": "宋",
        "collection_info": null
    },
    {
        "title": "送李国史",
        "author": "释心月",
        "content": "父翁伯季忠清节，凛凛同班立圣朝。\n次第到孙孙又子，老僧屈指日非遥。",
        "dynasty": "宋",
        "collection_info": null
    },
    {
        "title": "示上元主簿",
        "author": "释心月",
        "content": "单提一字赵州无，三尺吹毛也不如。\n万别千差齐斩断，白云不敢犯清虚。",
        "dynasty": "宋",
        "collection_info": null
    },
    {
        "title": "送赵凤台知府",
        "author": "释心月",
        "content": "五月寒云湿不飞，临辞无语思依依。\n此心不许江山隔，时听除音来竹扉。",
        "dynasty": "宋",
        "collection_info": null
    },
    {
        "title": "损翁",
        "author": "释心月",
        "content": "明知为学日有益，不知为道又如何。\n但觉家贫身渐老，聪明不及旧时多。",
        "dynasty": "宋",
        "collection_info": null
    },
    {
        "title": "送一默翁入浙",
        "author": "释心月",
        "content": "有佛处不得住，铁鞭击碎珊瑚树。\n无佛处急走过，澄潭不许苍龙卧。\n三千里外莫错举，剔起眉毛眼卓坚。\n与么则不去也，百城烟水难图画。\n摘杨花，摘杨花，未容眨眼早忘家。\n赵州舌本悬千日，石火电光追莫及。\n纸灯吹灭便知归，落在吾家第二机。\n翻身倒握乌藤去，千圣罗笼不肯住。\n何时砥柱障颓波，大扇真风满寰宇。",
        "dynasty": "宋",
        "collection_info": null
    },
    {
        "title": "送寂照庵归蜀",
        "author": "释心月",
        "content": "错向南来犹自可，归乡一错更难追。\n果然到底错将去，三十六江流向西。",
        "dynasty": "宋",
        "collection_info": null
    },
    {
        "title": "溪翁",
        "author": "释心月",
        "content": "水落曾知杓柄长，家风从此转凄凉。\n有时浪起无风处，冷看截流人自忙。",
        "dynasty": "宋",
        "collection_info": null
    },
    {
        "title": "𠁼牛",
        "author": "释心月",
        "content": "衲僧命脉顶门眼，点着无端头角生。\n犹幸家园田地稳，得深耕处且深耕。",
        "dynasty": "宋",
        "collection_info": null
    },
    {
        "title": "和偃溪",
        "author": "释心月",
        "content": "谢郎无月夜撑船，不觉平沈偃水边。\n随手一篙盘得转，浑家洗脚上床眠。",
        "dynasty": "宋",
        "collection_info": null
    },
    {
        "title": "送金州禅人",
        "author": "释心月",
        "content": "磨砖大士眼觑瞇，归去高声唤醒伊。\n好箇打车消息子，无端错付马驹儿。",
        "dynasty": "宋",
        "collection_info": null
    },
    {
        "title": "送达州惠禅人见径山无准",
        "author": "释心月",
        "content": "面门角眼倒生筋，今佛谁为第一身。\n此去炷香三拜起，防他左语子扇人。",
        "dynasty": "宋",
        "collection_info": null
    },
    {
        "title": "剑堂",
        "author": "释心月",
        "content": "平常不露锋铓句，凛凛风霜威自全。\n脚未跨门先照顾，那知已丧髑髅前。",
        "dynasty": "宋",
        "collection_info": null
    },
    {
        "title": "无隠",
        "author": "释心月",
        "content": "望州乌石未相见，南岳天台几对谈。\n引得庐山曾失笑，至今满面是羞惭。",
        "dynasty": "宋",
        "collection_info": null
    },
    {
        "title": "送僧过金山",
        "author": "释心月",
        "content": "不见德云闲古锥，淡烟寒日水涟漪。\n风行雷动他山上，也好低头问讯伊。",
        "dynasty": "宋",
        "collection_info": null
    },
    {
        "title": "无照",
        "author": "释心月",
        "content": "自怜一点不揩磨，开眼还同合眼过。\n莫道浑家全淈𣸩，瞒他些子看如何。",
        "dynasty": "宋",
        "collection_info": null
    },
    {
        "title": "清溪",
        "author": "释心月",
        "content": "咫尺曹源有路通，游鱼何事自迷踪。\n有声为到不平处，一点尘泥断不容。",
        "dynasty": "宋",
        "collection_info": null
    },
    {
        "title": "送心非庵",
        "author": "释心月",
        "content": "是是金鳞犹滞水，非非狮子又翻身。\n蜀山佳处是非外，佛法凭谁作主人。",
        "dynasty": "宋",
        "collection_info": null
    },
    {
        "title": "月潭",
        "author": "释心月",
        "content": "皎洁清光艷艷寒，几回捞摝犯波澜。\n凭谁说与寒山子，莫把吾心一样看。",
        "dynasty": "宋",
        "collection_info": null
    },
    {
        "title": "无象",
        "author": "释心月",
        "content": "澹泊虚闲未动爻，有何单拆与重交。\n太平时代合如是，卦子逢人莫乱抛。",
        "dynasty": "宋",
        "collection_info": null
    },
    {
        "title": "送僧之浙东",
        "author": "释心月",
        "content": "踏不着处一搭子，烂如生铁硬如泥。\n金陵寻徧无寻处，定在鄮峰东岭西。",
        "dynasty": "宋",
        "collection_info": null
    },
    {
        "title": "送僧过碧云见北磵",
        "author": "释心月",
        "content": "老倒杨岐没脑门，行藏驵侩许谁论。\n碧云深处问端的，他是他家九世孙。",
        "dynasty": "宋",
        "collection_info": null
    },
    {
        "title": "雪牛",
        "author": "释心月",
        "content": "露迥迥地趁不去，时復深村荒草行。\n一色皮毛都换了，荷担须是者众生。",
        "dynasty": "宋",
        "collection_info": null
    },
    {
        "title": "铁壁",
        "author": "释心月",
        "content": "天地为炉烹不破，不通风处却通风。\n自从透得归来后，方见一重还一重。",
        "dynasty": "宋",
        "collection_info": null
    },
    {
        "title": "送寅乙上人归蜀",
        "author": "释心月",
        "content": "南方展转扣西来，口欲谈而擘不开。\n乙马三寅领将去，溪边婆子笑咍咍。",
        "dynasty": "宋",
        "collection_info": null
    },
    {
        "title": "石门",
        "author": "释心月",
        "content": "云锁苔封势崄巇，也曾敲击费轮槌。\n只缘入作不得处，忘却心行路绝时。",
        "dynasty": "宋",
        "collection_info": null
    },
    {
        "title": "送知无见",
        "author": "释心月",
        "content": "百城烟水夜光寒，巾子峰头曾细观。\n转得身来天已晓，目前赢得黑漫漫。",
        "dynasty": "宋",
        "collection_info": null
    },
    {
        "title": "送祥上人之道场",
        "author": "释心月",
        "content": "虎锡高腾上虎岩，虎岩老虎气耽耽。\n袖藏济北爷儿手，不捋其鬚心不甘。",
        "dynasty": "宋",
        "collection_info": null
    },
    {
        "title": "璞翁",
        "author": "释心月",
        "content": "隠密全真处，浑崙未剖时。\n从来只与么，不用讨瑕疵。",
        "dynasty": "宋",
        "collection_info": null
    },
    {
        "title": "送悟上人入广兼简涂提刑",
        "author": "释心月",
        "content": "大地犹如一粒粟，而今此语付何人。\n时时撮向掌中看，吴蜀江山一样新。",
        "dynasty": "宋",
        "collection_info": null
    },
    {
        "title": "雪山",
        "author": "释心月",
        "content": "昼漫漫地夜漫漫，高下峰峦总一般。\n身在洞然明白裏，勿于明白裏头看。",
        "dynasty": "宋",
        "collection_info": null
    },
    {
        "title": "彭检法号仍旧",
        "author": "释心月",
        "content": "者汉本来无面目，几年向外空驰逐。\n蓦然忆着便归来，六六依前三十六。",
        "dynasty": "宋",
        "collection_info": null
    },
    {
        "title": "玉侍者出世鹿苑",
        "author": "释心月",
        "content": "行海无风戒月孤，新开鹿苑旧规模。\n一千七百传灯上，样子分明见也无。",
        "dynasty": "宋",
        "collection_info": null
    },
    {
        "title": "石镜",
        "author": "释心月",
        "content": "坚顽岂是铸成底，雨洗风磨只自如。\n勿谓全然不照烛，山精破胆已无余。",
        "dynasty": "宋",
        "collection_info": null
    },
    {
        "title": "慵衲",
        "author": "释心月",
        "content": "寒涕垂颐懒不收，肯将佛法挂心头。\n针筒线袋也拈却，古毳从教烂坏休。",
        "dynasty": "宋",
        "collection_info": null
    },
    {
        "title": "送觉上人归隆兴",
        "author": "释心月",
        "content": "八十四人善知识，亮公把手不同归。\n知君家住西江上，休听滩声说是非。",
        "dynasty": "宋",
        "collection_info": null
    },
    {
        "title": "南叟",
        "author": "释心月",
        "content": "住在何方号阿谁，默然不答笑熙怡。\n知君不是北来者，下载清风合自知。",
        "dynasty": "宋",
        "collection_info": null
    },
    {
        "title": "善禅人登径山侍痴绝",
        "author": "释心月",
        "content": "三年共住不相识，眉目横分鼻修直。\n狭路逢渠何所之，欲上凌霄峰顶立。\n凌霄一峰插天高，余峰起伏皆儿曹。\n我曾眺目察秋毫，三千剎海空劳劳。\n峰顶老人八十二，湛湛双眸映秋水。\n戏笑怒駡謦欬声，总是吾家第一义。\n老人问汝来何从，进前叉手宜当胸。\n更看武步生清风，何愁老人无笑容。",
        "dynasty": "宋",
        "collection_info": null
    },
    {
        "title": "无诤",
        "author": "释心月",
        "content": "拈花微笑争端起，面壁安心闹铺开。\n数到老卢明上座，使人心识一时灰。",
        "dynasty": "宋",
        "collection_info": null
    },
    {
        "title": "送日本合上人",
        "author": "释心月",
        "content": "夜来归梦遶乡关，沧海何曾碍往还。\n有问大唐天子国，为言覩史在人间。",
        "dynasty": "宋",
        "collection_info": null
    },
    {
        "title": "镇汤头",
        "author": "释心月",
        "content": "甜似黄连微带涩，苦如甘草略含辛。\n一回点过一回别，只恐难瞒无舌人。",
        "dynasty": "宋",
        "collection_info": null
    },
    {
        "title": "方岩",
        "author": "释心月",
        "content": "乌云屯了白云屯，云敛棱层四面分。\n平实崄巇都坐断，且无花雨落纷纷。",
        "dynasty": "宋",
        "collection_info": null
    },
    {
        "title": "送僧之双林",
        "author": "释心月",
        "content": "去到双林见旧游，眉弯新月眼横秋。\n寒暄未举宜先问，因甚桥流水不流。",
        "dynasty": "宋",
        "collection_info": null
    },
    {
        "title": "无瑕",
        "author": "释心月",
        "content": "本体温如又莹如，拟心雕琢费工夫。\n自家宝藏只这是，切莫揩磨染污渠。",
        "dynasty": "宋",
        "collection_info": null
    },
    {
        "title": "送镇知客",
        "author": "释心月",
        "content": "海南一片旧田园，松竹迎风幸可怜。\n拂拭藤枝倚床畔，堤防人问祖师禅。",
        "dynasty": "宋",
        "collection_info": null
    },
    {
        "title": "寄日本国相模平将军",
        "author": "释心月",
        "content": "径山收得江西信，藏在山中五百年。\n转送相模贤太守，不烦点破任天然。",
        "dynasty": "宋",
        "collection_info": null
    },
    {
        "title": "送丁高士",
        "author": "释心月",
        "content": "霞服云冠游上苑，芒鞋竹杖过幽扉。\n故山青草纍纍冢，羞见先生化鹤归。",
        "dynasty": "宋",
        "collection_info": null
    },
    {
        "title": "刺血写法华",
        "author": "释心月",
        "content": "矮窗岑寂中，一字一点血。\n血尽笔秃时，止止不须说。",
        "dynasty": "宋",
        "collection_info": null
    },
    {
        "title": "开诸方语",
        "author": "释心月",
        "content": "收拾残花贴故枝，游蜂舞蝶谩纷飞。\n莫教嗅着无香处，懡㦬还从旧路归。",
        "dynasty": "宋",
        "collection_info": null
    },
    {
        "title": "浄髮",
        "author": "释心月",
        "content": "顶门些子娘生髮，刬了还生卒未休。\n斜把金刀勾得着，一毫头是一毫头。",
        "dynasty": "宋",
        "collection_info": null
    },
    {
        "title": "行者德山改名德止",
        "author": "释心月",
        "content": "吾宗一德山，天下同仰企。\n寥寥数百年，清风来未已。\n汝名今与同，初非犯其讳。\n人前一呼唤，不觉耸众耳。\n易以艮为山，辞以艮为止。\n宜将止易山，只移一画子。\n吾当尊前贤，不得不如此。",
        "dynasty": "宋",
        "collection_info": null
    },
    {
        "title": "示天童干延寿化士",
        "author": "释心月",
        "content": "家有良医病转多，无栖泊处最誵讹。\n水如蓝也花如锦，依旧檐声滴旧窠。",
        "dynasty": "宋",
        "collection_info": null
    },
    {
        "title": "再刊大慧语",
        "author": "释心月",
        "content": "妙喜胸中流出底，重华天子手亲书。\n大千俱坏此不坏，别板刊行亦听渠。",
        "dynasty": "宋",
        "collection_info": null
    },
    {
        "title": "明鑑先生",
        "author": "释心月",
        "content": "支干念二金钉子，变态无穷无尽时。\n尽大地人都钉定，先生知后更谁知。",
        "dynasty": "宋",
        "collection_info": null
    },
    {
        "title": "水茶磨",
        "author": "释心月",
        "content": "机轮瞥转已多时，苦涩分明只自知。\n辘辘放身随浪辊，傍观赢得眼如眉。",
        "dynasty": "宋",
        "collection_info": null
    },
    {
        "title": "甜瓜",
        "author": "释心月",
        "content": "不惜浑崙次第佥，把将来语太无厌。\n而今一片落谁手，管取甜时彻蒂甜。",
        "dynasty": "宋",
        "collection_info": null
    },
    {
        "title": "见性堂",
        "author": "释心月",
        "content": "髑髅沥尽眼头宽，炯炯圆明一颗寒。\n莫怪年来昏怛甚，钟声却被鼓声瞒。",
        "dynasty": "宋",
        "collection_info": null
    },
    {
        "title": "立雪方丈",
        "author": "释心月",
        "content": "少室门庭冷似冰，可师曾此一沉吟。\n夜阑各自知寒冷，莫待齐腰三尺深。",
        "dynasty": "宋",
        "collection_info": null
    },
    {
        "title": "菩提桥",
        "author": "释心月",
        "content": "石头一路平如掌，步步风波险处行。\n渡马渡馿都莫问，等闲夺得祖师名。",
        "dynasty": "宋",
        "collection_info": null
    },
    {
        "title": "一苇亭",
        "author": "释心月",
        "content": "长江一苇浪花开，合国咸知不再来。\n千古凭栏一惆怅，岂知脚下滑如苔。",
        "dynasty": "宋",
        "collection_info": null
    },
    {
        "title": "宝华法堂",
        "author": "释心月",
        "content": "老蚌虚含素月胎，庭前花雨自成堆。\n吾将倒转风雷舌，未必缤纷动地来。",
        "dynasty": "宋",
        "collection_info": null
    },
    {
        "title": "见山亭",
        "author": "释心月",
        "content": "柳陌花衢烂熳游，不知日月去如流。\n抬眸忽见家山在，双手难遮满面羞。",
        "dynasty": "宋",
        "collection_info": null
    },
    {
        "title": "出山相赞  其一",
        "author": "释心月",
        "content": "道无修证，入山何为。\n法无去来，出山何之。\n黄金屋宅草离离，天上人间说向谁。",
        "dynasty": "宋",
        "collection_info": null
    },
    {
        "title": "出山相赞  其二",
        "author": "释心月",
        "content": "六载入山缘底事，復缘底事出山来。\n毒心毒行人难见，但见春风笑脸开。",
        "dynasty": "宋",
        "collection_info": null
    },
    {
        "title": "水月观音赞",
        "author": "释心月",
        "content": "觉天无云，性海无风。\n玉轮蘸影，金浪翻空。\n非惟观世音，我亦游其中。",
        "dynasty": "宋",
        "collection_info": null
    },
    {
        "title": "思惟相观音赞  其一",
        "author": "释心月",
        "content": "春禽昼啼，秋虫夜吟。\n有耳皆闻，何独观音。\n如是而知，如是而觉。\n面目现前，超诸余学。",
        "dynasty": "宋",
        "collection_info": null
    },
    {
        "title": "思惟相观音赞  其二",
        "author": "释心月",
        "content": "燕语鶑吟，鸦鸣鹊噪。\n声有差殊，闻无颠倒。\n闻性既寂，声尘亦空。\n一点悲心，在处圆通。",
        "dynasty": "宋",
        "collection_info": null
    },
    {
        "title": "开眼入定赞",
        "author": "释心月",
        "content": "六用如如体不分，耳能观色眼能声。\n而今老大宜安分，眼自观兮耳自听。",
        "dynasty": "宋",
        "collection_info": null
    },
    {
        "title": "赵通判请赞观音",
        "author": "释心月",
        "content": "轮数珠，泛莲舟。\n觉天云静，性海风休。\n以悲为心，救众生苦。\n以慈为眼，观众生忧。\n众生何忧，忧忘内修。\n众生何苦，苦于外求。\n故现宰官身，所说宰官法。\n不出乎尽忠孝，守名节，保禄位，教子孙，勿坠于箕裘。\n夫如是普门一十九类，楞严三十二应，熙怡微笑，唯唯点头。\n公堂日永篆烟浮，誓与慈容同去留。",
        "dynasty": "宋",
        "collection_info": null
    },
    {
        "title": "鱼妇赞",
        "author": "释心月",
        "content": "左提鱼篮，右搴衣袂。\n浩浩尘中，一声活底。\n倾国倾城眼豁开，早已白云千万里。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释心月",
        "content": "镜裏精神，风前调度。\n手执莲经，换人肠肚。\n锦鳞吞钓上鈎来，黄金骨已腾空去。",
        "dynasty": "宋",
        "collection_info": null
    },
    {
        "title": "草衣文殊赞",
        "author": "释心月",
        "content": "草离离，髮垂垂。\n神出鬼没，佛眼难窥。\n能坐毗耶之舌，而不能出女子之定。\n能行法王之令，而不能免迦叶之疑。\n五台山势峭巍巍，返掷还他狮子儿。",
        "dynasty": "宋",
        "collection_info": null
    },
    {
        "title": "文殊赞",
        "author": "释心月",
        "content": "狮子吼，无畏说。\n空处挨，紧处捻。\n彼上人，缩却舌。\n不二门，都败阙。\n五髻童真七佛师，却证乌龟成白鳖。",
        "dynasty": "宋",
        "collection_info": null
    },
    {
        "title": "维摩赞",
        "author": "释心月",
        "content": "呵二乘，弹十地。\n以强词，夺正理。\n问疾人，根到底。\n语与默，都不是。\n金粟如来居士身，尽大地人扶不起。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释心月",
        "content": "儱侗十围腹，婆娑三尺躯。\n折拄杖搅无边香水海，破布囊贮百亿须弥卢。\n等箇人㗭哩㗭哩，觅文钱苏噜苏噜。\n天上无，地下无，四明山色开画图。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释心月",
        "content": "放布袋而立，携布袋而去。\n他日下生来，别道一转语。\n补处之尊，弄真像假。\n抛却内宫，来使奉化。\n回观时髑髅眼睛沥未尽，紧靠处布袋骨董放不下。\n放得下，未必遭人强描画。",
        "dynasty": "宋",
        "collection_info": null
    },
    {
        "title": "须菩提赞  其一",
        "author": "释心月",
        "content": "倚杖而立，示真般若。\n手中册子，云何抄写。\n长老若不放下，疑杀后生尊者。",
        "dynasty": "宋",
        "collection_info": null
    },
    {
        "title": "须菩提赞  其二",
        "author": "释心月",
        "content": "常宴坐，常危立。\n一片虚凝，万境空寂。\n岩前花雨已狼籍。",
        "dynasty": "宋",
        "collection_info": null
    },
    {
        "title": "丰干寒拾赞  其一",
        "author": "释心月",
        "content": "只解踞虎头，不解收虎尾。\n你若讦露人，人也讦露你。\n出没虎声中，卷舒牛迹上。\n半是小儿嬉，半是大人相。",
        "dynasty": "宋",
        "collection_info": null
    },
    {
        "title": "丰干寒拾赞  其二",
        "author": "释心月",
        "content": "执爨灰满头，扫地尘扑面。\n岩下细思量，一场不着便。",
        "dynasty": "宋",
        "collection_info": null
    },
    {
        "title": "丰干寒拾赞  其三",
        "author": "释心月",
        "content": "道兮无贫，德兮有邻。\n五峰双磵，谁主谁宾。\n相靠而睡也，象王回顾。\n相呼而笑也，狮子嚬呻。\n噫，不省这箇意，修行徒苦辛。",
        "dynasty": "宋",
        "collection_info": null
    },
    {
        "title": "丰干寒拾赞  其四",
        "author": "释心月",
        "content": "双磵底，五峰前。\n块石上，磨松烟。\n多无一两字，少有三百篇，明明此意落谁边。",
        "dynasty": "宋",
        "collection_info": null
    },
    {
        "title": "丰干寒拾赞  其五",
        "author": "释心月",
        "content": "微风吹，岩松鸣。\n听愈好，吟愈清。\n浑崙一句子，文彩甚分明，笔下如何写得成。",
        "dynasty": "宋",
        "collection_info": null
    },
    {
        "title": "丰干寒拾赞  其六",
        "author": "释心月",
        "content": "左手执卷，右手指示。\n觌露不覆藏，几人知此意。\n回首台山锁寒翠。",
        "dynasty": "宋",
        "collection_info": null
    },
    {
        "title": "丰干寒拾赞  其七",
        "author": "释心月",
        "content": "对面抚掌，两镜相照。\n双磵与五峰，冷地齐失笑。\n唤作普贤还料掉。",
        "dynasty": "宋",
        "collection_info": null
    },
    {
        "title": "达磨赞  其一",
        "author": "释心月",
        "content": "面壁而坐，见成行货。\n立雪求之，还同蹉过。\n须知罪犯弥天大。",
        "dynasty": "宋",
        "collection_info": null
    },
    {
        "title": "达磨赞  其二",
        "author": "释心月",
        "content": "来泛一杯千顷浪，去携隻履万重云。\n自言传法传何法，故我思君亦恨君。",
        "dynasty": "宋",
        "collection_info": null
    },
    {
        "title": "达磨赞  其三",
        "author": "释心月",
        "content": "万浪千波一苇横，翩翩隻影可怜生。\n老萧若会截流句，杨子江头放你行。",
        "dynasty": "宋",
        "collection_info": null
    },
    {
        "title": "六代祖师赞  其一",
        "author": "释心月",
        "content": "竺干正眼，震旦心宗。\n一点水墨，两处成龙。\n至今匝地生清风。",
        "dynasty": "宋",
        "collection_info": null
    },
    {
        "title": "六代祖师赞  其二",
        "author": "释心月",
        "content": "诸缘息时，伎俩尽矣。\n了了常知，不是不是。\n莫被胡僧谩着你。",
        "dynasty": "宋",
        "collection_info": null
    },
    {
        "title": "六代祖师赞  其三",
        "author": "释心月",
        "content": "无言说中，广说信心。\n洞然明白，非去来今。\n风病因兹转更深。",
        "dynasty": "宋",
        "collection_info": null
    },
    {
        "title": "六代祖师赞  其四",
        "author": "释心月",
        "content": "古佛无心，知之者谁。\n双峰点首，石女攒眉。\n错付黄梅箇小儿。",
        "dynasty": "宋",
        "collection_info": null
    },
    {
        "title": "六代祖师赞  其五",
        "author": "释心月",
        "content": "能与么去，能与么回。\n青松鬰密，白髮摧颓。\n岭南消息几时来。",
        "dynasty": "宋",
        "collection_info": null
    },
    {
        "title": "六代祖师赞  其六",
        "author": "释心月",
        "content": "字则不识，宗说俱通。\n如风吹水，如日行空。\n破荡箕裘是此翁。",
        "dynasty": "宋",
        "collection_info": null
    },
    {
        "title": "宝公和尚赞",
        "author": "释心月",
        "content": "鹰窠大士，示现无方。\n生于宋代，老于齐梁。\n杖头刀尺，隠显全彰。\n巍巍堂堂，炜炜煌煌。\n至今坐断独龙冈。",
        "dynasty": "宋",
        "collection_info": null
    },
    {
        "title": "北宗赞",
        "author": "释心月",
        "content": "菩提有树镜无尘，玉兔怀胎入紫宸。\n七百僧龙第一座，信衣推与负舂人。",
        "dynasty": "宋",
        "collection_info": null
    },
    {
        "title": "明上座赞",
        "author": "释心月",
        "content": "大庾岭头提不起，本来面目尚埃尘。\n南枝不放春消息，也是茫茫漏网人。",
        "dynasty": "宋",
        "collection_info": null
    },
    {
        "title": "荷泽赞",
        "author": "释心月",
        "content": "荷泽元来不姓高，岭头一网竟难逃。\n尔曹若不论知解，知解无因到尔曹。",
        "dynasty": "宋",
        "collection_info": null
    },
    {
        "title": "雪峰真觉禅师赞",
        "author": "释心月",
        "content": "出岭超方，九上三到。\n一槌便成，未是性燥。\n诵过水偈，闻色空义。\n搅炒肝肠，睡不成睡。\n棒头领旨，句下明宗。\n夜半鰲山，如鹤抛笼。\n象骨岩高，中有鳖鼻。\n千五百人，中伤者几。\n三毬并辊，大用全提。\n石火莫及，电光罔追。\n大地撮来，如粟米粒。\n今昔行人，看之不出。\n望州乌石，日炙风吹。\n万福曾郎，眼戴双眉。",
        "dynasty": "宋",
        "collection_info": null
    },
    {
        "title": "普化赞  其一",
        "author": "释心月",
        "content": "者风僧，甚举止。\n木铎一摇，声在人耳。\n邈吾真处点着便行，咬生菜时触着便讳。\n明头暗头拶着便转，今日昨日扶着便醉。\n或于道吾手裏倒送鎗头，或于临济面前满倾恶水。\n如斯伎俩，果能成褫人，建立黄蘗宗旨者耶。\n况其掣狂掣颠，有头无尾，是皆不逃大仰之谶盘山之记。\n末后若不向东门南门西门北门觅箇走路，定不免新妇子老婆禅小厮儿抚掌笑你。",
        "dynasty": "宋",
        "collection_info": null
    },
    {
        "title": "普化赞  其二",
        "author": "释心月",
        "content": "邈得先师真，鼻孔不相似。\n大悲院裏归，馿鸣较些子。",
        "dynasty": "宋",
        "collection_info": null
    },
    {
        "title": "蚬子赞  其一",
        "author": "释心月",
        "content": "师荒村古庙兮，人绀宇莲宫。\n师纸钱堆裏兮，人璎珞聚中。\n师捞{丷/八}摝蚬兮，人打凤罗龙。\n师鳣鲜枯槁兮，人玉食雍容。\n师与人隠显各异兮，卷舒一同。\n为华严之弟兮，不入华严保社。\n为洞山之子兮，不绍洞山门风。\n欲遯其迹迹愈着，欲晦其名名愈崇。\n夫能谨初护末，不沿他酒台盘兮，人莫知师之所知。\n师独乐其乐，乐亦无穷。\n果如是兮，安有今日。\n持短尺以量虚空，磨淡墨以邈虚空者哉。",
        "dynasty": "宋",
        "collection_info": null
    },
    {
        "title": "蚬子赞  其二",
        "author": "释心月",
        "content": "古庙炉灰冷，长江烟水寒。\n再三捞摝得，难上酒台盘。",
        "dynasty": "宋",
        "collection_info": null
    },
    {
        "title": "政黄牛赞  其一",
        "author": "释心月",
        "content": "湖水湖山面面奇，烟云风月总新诗。\n悠然句意不及处，也解将牛作马骑。",
        "dynasty": "宋",
        "collection_info": null
    },
    {
        "title": "政黄牛赞  其二",
        "author": "释心月",
        "content": "肩耸湖山瘦，眼明湖水秋。\n往来谁是伴，白鹭与黄牛。",
        "dynasty": "宋",
        "collection_info": null
    },
    {
        "title": "郁山主赞  其一",
        "author": "释心月",
        "content": "溪桥馿子失脚处，百尺竿头进步时。\n顶踵一时俱换了，依前只是郁阇梨。",
        "dynasty": "宋",
        "collection_info": null
    },
    {
        "title": "郁山主赞  其二",
        "author": "释心月",
        "content": "骑馿过溪桥，一踏桥梁折。\n桥边万朶山，拊掌笑不歇。",
        "dynasty": "宋",
        "collection_info": null
    },
    {
        "title": "言法华赞",
        "author": "释心月",
        "content": "褰裳登九重，走笔书十三。\n两头俱不住，临去又图南。",
        "dynasty": "宋",
        "collection_info": null
    },
    {
        "title": "十六罗汉赞",
        "author": "释心月",
        "content": "飞锡五天云冉冉，泛杯南海浪悠悠。\n一毫头上轻收拾，不是冤家不聚头。",
        "dynasty": "宋",
        "collection_info": null
    },
    {
        "title": "过河尊者赞",
        "author": "释心月",
        "content": "前溪渌涨雨初晴，浮笠波心掌样平。\n伎俩由来只如此，放教急急奔前程。",
        "dynasty": "宋",
        "collection_info": null
    },
    {
        "title": "朝阳穿破衲赞",
        "author": "释心月",
        "content": "檐前负日暖烘烘，败坏重加补缀工。\n尽大地人穷性命，都卢札在一针锋。",
        "dynasty": "宋",
        "collection_info": null
    },
    {
        "title": "待月了残经赞",
        "author": "释心月",
        "content": "数黑豆子老和尚，石上松根得意时。\n自怜末后一句子，只许天边明月知。",
        "dynasty": "宋",
        "collection_info": null
    },
    {
        "title": "船子和尚赞",
        "author": "释心月",
        "content": "机语相符句合头，离鈎三寸已吞鈎。\n孤舟短棹都抛却，直得朱泾水逆流。",
        "dynasty": "宋",
        "collection_info": null
    },
    {
        "title": "亮座主赞",
        "author": "释心月",
        "content": "心与虚空讲未终，一呼回首一开容。\n勿言去后无消息，云外西山翠扫空。",
        "dynasty": "宋",
        "collection_info": null
    },
    {
        "title": "宗道者赞",
        "author": "释心月",
        "content": "一双破草鞋，无跟又无耳。\n袈裟包不得，拄杖挑不起。\n只知赤脚下桐城，不免桐城人笑你。",
        "dynasty": "宋",
        "collection_info": null
    },
    {
        "title": "灵照女赞",
        "author": "释心月",
        "content": "尽道家贫卖笊篱，泼天富贵许谁知。\n风前敛手一转语，未必丹霞识得伊。",
        "dynasty": "宋",
        "collection_info": null
    },
    {
        "title": "黄蘗掌沙弥图赞",
        "author": "释心月",
        "content": "大机之用谁担荷，断际孤风不可追。\n济北少年曾未委，风光太子已先知。",
        "dynasty": "宋",
        "collection_info": null
    },
    {
        "title": "赵州不下禅床接二王图赞",
        "author": "释心月",
        "content": "折脚禅床接断薪，犹堪伛坐揖高宾。\n明知裂土熏天富，难斗他家彻骨贫。",
        "dynasty": "宋",
        "collection_info": null
    },
    {
        "title": "国一见代宗起立图赞",
        "author": "释心月",
        "content": "法地安然不动移，振身而立亦相宜。\n勿于起坐经行外，别讨大唐天子师。",
        "dynasty": "宋",
        "collection_info": null
    },
    {
        "title": "文宗嗜蛤蜊图赞",
        "author": "释心月",
        "content": "一点悲心擘不开，镬汤衮处笑盈腮。\n希奇之事朕深信，是与君王说法来。",
        "dynasty": "宋",
        "collection_info": null
    },
    {
        "title": "庄宗中原之宝图赞",
        "author": "释心月",
        "content": "搜索干坤宇宙间，中原之宝秘形山。\n若非呈似老兴化，往往人将作等闲。",
        "dynasty": "宋",
        "collection_info": null
    },
    {
        "title": "李翱见药山图赞",
        "author": "释心月",
        "content": "千株松下谒癯仙，冷淡烟霞别是天。\n授与刀圭元不识，却来携手水云边。",
        "dynasty": "宋",
        "collection_info": null
    },
    {
        "title": "裴休捧佛请安名图赞",
        "author": "释心月",
        "content": "持来面目已全彰，出就呈机验当行。\n千释迦文万弥勒，都卢摄入一身光。",
        "dynasty": "宋",
        "collection_info": null
    },
    {
        "title": "韩愈请益大颠图赞",
        "author": "释心月",
        "content": "去国迢迢路八千，归心日夕九重天。\n当机不领到家句，且向途中快着鞭。",
        "dynasty": "宋",
        "collection_info": null
    },
    {
        "title": "庞居士见马大师图赞",
        "author": "释心月",
        "content": "搅海狞龙头角露，出林老虎爪牙张。\n至今六合风云裏，浩浩来登选佛场。",
        "dynasty": "宋",
        "collection_info": null
    },
    {
        "title": "灵照对丹霞图赞",
        "author": "释心月",
        "content": "觌露风猷第二机，电光石火较迟迟。\n丹霞去后无消息，又见牢关把定时。",
        "dynasty": "宋",
        "collection_info": null
    },
    {
        "title": "说无生话图赞",
        "author": "释心月",
        "content": "收拾山云海月情，团栾鼻直眼眉横。\n龟毛拂子兔角杖，敲得虚空嚗嚗声。",
        "dynasty": "宋",
        "collection_info": null
    },
    {
        "title": "灵照看日早晚图赞",
        "author": "释心月",
        "content": "明暗双双机夺机，阿爷手裏觅便宜。\n果然老底能轻信，输却日轮当午时。",
        "dynasty": "宋",
        "collection_info": null
    },
    {
        "title": "庞大倚鉏而化图赞",
        "author": "释心月",
        "content": "老子先行行不到，郎君末后太过生。\n倚天衡岳最深处，雨过寒光泼眼明。",
        "dynasty": "宋",
        "collection_info": null
    },
    {
        "title": "赞东山五祖和尚",
        "author": "释心月",
        "content": "辊绣毬，打瓦鼓。\n半巴音，半鲁语。\n心胆倾，面目露。\n不可描，不可塑。\n故天下称之曰东山演祖。",
        "dynasty": "宋",
        "collection_info": null
    },
    {
        "title": "赞寂岩忠和尚",
        "author": "释心月",
        "content": "师之出处，师之面颜。\n云横楚甸，雨过淮山。\n阅其语录，见其作用。\n玉转珠回，云兴泉涌。\n寂岩之道，莫能形容。\n我今赞之，持尺量空。",
        "dynasty": "宋",
        "collection_info": null
    },
    {
        "title": "赞北磵和尚",
        "author": "释心月",
        "content": "调古风高，神清气逸。\n闻一唯升素王之堂，见微笑入空王之室。\n恢恢绰绰兮以一而贯万，寂寂寥寥兮会万而归一。\n此岂非八十三，住龙床角边。\n南山之浄慈，佛照之真子，北磵老贼者耶。",
        "dynasty": "宋",
        "collection_info": null
    },
    {
        "title": "赞痴绝和尚",
        "author": "释心月",
        "content": "破蛰之雷，指南之龟。\n斫圆玉斧，刮膜金篦。\n噫，非师而谁。",
        "dynasty": "宋",
        "collection_info": null
    },
    {
        "title": "广福聪长老画无准顶相请赞",
        "author": "释心月",
        "content": "这慈尊，曾自赞。\n煮不熟，烧不烂。\n有软顽，没思算。\n秤须弥重四两，量虚空阔丈半。\n更有白{亻幺刀}不是处，付与无闻，从公理断。",
        "dynasty": "宋",
        "collection_info": null
    },
    {
        "title": "东林彻长老请赞",
        "author": "释心月",
        "content": "寒浦先零之姿，古岩后凋之操。\n雪满颠一味寒酸，云半肩十分枯槁。\n任缘去住也，随处有余。\n信手拈来也，用时恰好。\n虽云理绝思惟，其柰事关怀抱。\n倚天长剑用还磨，分付明岩彻长老。",
        "dynasty": "宋",
        "collection_info": null
    },
    {
        "title": "虎丘惠长老请赞",
        "author": "释心月",
        "content": "万里晴空，一声霹雳。\n尽大地人，掩耳不及。\n浩浩清风生八极。",
        "dynasty": "宋",
        "collection_info": null
    },
    {
        "title": "祥符喜长老请赞",
        "author": "释心月",
        "content": "三岩日暖经行地，双径风清宴坐时。\n昔不少年今不老，如何描邈使人知。",
        "dynasty": "宋",
        "collection_info": null
    },
    {
        "title": "圆通师孙福长老请赞",
        "author": "释心月",
        "content": "虚空寥寥，吾之体也。\n万象纭纭，吾之用也。\n青山白云，吾之宾朋也。\n山色溪声，吾之言论也。\n作是说者，画师之所不能幻也。\n夫画师所不能幻者，吾亦不知吾之为谁也。\n故强名之，曰石溪老冻畐也。",
        "dynasty": "宋",
        "collection_info": null
    },
    {
        "title": "资寿溱长老请赞",
        "author": "释心月",
        "content": "寒浦先零之姿，古岩后凋之操。\n雪满颠一味寒酸，云拥肩十分枯槁。\n任缘而住也，触处有余。\n随机而应也，无适不可。\n家法森严，钳锤糙暴。\n承当者谁，如溱长老。",
        "dynasty": "宋",
        "collection_info": null
    },
    {
        "title": "西竺浄长老请赞",
        "author": "释心月",
        "content": "色见声求，二俱不是。\n离声色外，转没巴鼻。\n石火光中，掣电影裏。\n要见石溪，且莫瞌睡。",
        "dynasty": "宋",
        "collection_info": null
    },
    {
        "title": "杨居士请赞",
        "author": "释心月",
        "content": "水中之月，镜裏之形。\n一顶春雪，半肩秋云。\n观而无观曰正观，闻而无闻曰真闻。\n画工作汝汝即我，居士识吾吾非君。\n是兮非兮分不分，赞之毁之徒云云。",
        "dynasty": "宋",
        "collection_info": null
    },
    {
        "title": "小师正恭写松源掩室并师山行图请赞  其一",
        "author": "释心月",
        "content": "父前行，子后随。\n不肖孙，愚且痴。\n三昧门，各自知。\n入深村，草离离。\n风前翻忆老杨岐。",
        "dynasty": "宋",
        "collection_info": null
    },
    {
        "title": "小师正恭写松源掩室并师山行图请赞  其二",
        "author": "释心月",
        "content": "清空片云，古潭万象。\n飘然何来，湛然何往。\n识则不识，知而无知。\n铁壁银山，挨开者谁。",
        "dynasty": "宋",
        "collection_info": null
    },
    {
        "title": "开光明藏疏",
        "author": "释心月",
        "content": "佛祖亲传真命脉，橘洲笔底发渊源。\n郁乎光焰十万丈，只贵知音一印传。",
        "dynasty": "宋",
        "collection_info": null
    },
    {
        "title": "山偈奉饯九江纯禅者归东林受业",
        "author": "释心月",
        "content": "年来佛法带誵讹，十卜干千不较多。\n寄语东林略抬手，看伊眼脑是如何。",
        "dynasty": "宋",
        "collection_info": null
    },
    {
        "title": "和张防御",
        "author": "释心月",
        "content": "我有一方田，于中息万缘。\n生涯虽寂尔，日用不徒然。\n知足长年乐，无求在处禅。\n西隣知此意，松竹销寒烟。",
        "dynasty": "宋",
        "collection_info": null
    },
    {
        "title": "送超禅人归省亲",
        "author": "释心月",
        "content": "参玄曾未造玄微，肯学新丰十不归。\n归举清凉答佛话，教娘知有祖师机。",
        "dynasty": "宋",
        "collection_info": null
    },
    {
        "title": "归云",
        "author": "释心月",
        "content": "拖云从龙去又回，无心却似有心来。\n只因怕失老僧约，永日岩房拨不开。",
        "dynasty": "宋",
        "collection_info": null
    },
    {
        "title": "臭庵",
        "author": "释心月",
        "content": "自家汗气不曾觉，口未曾开人已知。\n熏出苏州二石佛，一人掩鼻一攒眉。",
        "dynasty": "宋",
        "collection_info": null
    },
    {
        "title": "中山",
        "author": "释心月",
        "content": "英标拔俗一千丈，壁立孤危不可攀。\n南北东西徒斫额，谁知步步在其间。",
        "dynasty": "宋",
        "collection_info": null
    },
    {
        "title": "省行堂主往霅川化油",
        "author": "释心月",
        "content": "火冷灰寒老病身，一灯深夜伴孤贫。\n忍将滴滴思乡泪，说与溪头问疾人。",
        "dynasty": "宋",
        "collection_info": null
    },
    {
        "title": "异手相士",
        "author": "释心月",
        "content": "天地同根归一指，先生三四已为多。\n等闲竖起拳头处，数量如何数得他。",
        "dynasty": "宋",
        "collection_info": null
    },
    {
        "title": "送保慧大师  其一",
        "author": "释心月",
        "content": "生在如来家，须学如来行。\n诸念入正念，有诤归无诤。",
        "dynasty": "宋",
        "collection_info": null
    },
    {
        "title": "送保慧大师  其二",
        "author": "释心月",
        "content": "少林佛国不再见，台山大会堪凭□。\n彼何人哉我何人，眨起眉毛宜猛省。",
        "dynasty": "宋",
        "collection_info": null
    },
    {
        "title": "送林藏主省亲",
        "author": "释心月",
        "content": "有十不归今且归，不愿再见今再见。\n古今大道常坦然，各自当门通一线。",
        "dynasty": "宋",
        "collection_info": null
    },
    {
        "title": "送珙上人之庐山",
        "author": "释心月",
        "content": "不到庐山不是僧，斯言斯语亦何曾。\n珙今兴尽还归去，五老依前倚碧层。",
        "dynasty": "宋",
        "collection_info": null
    },
    {
        "title": "送艮侍者随本师归泸南",
        "author": "释心月",
        "content": "依师参扣到无参，只么呼三应亦三。\n话到不相辜负处，泸南元是旧泸南。",
        "dynasty": "宋",
        "collection_info": null
    },
    {
        "title": "孟府送猿有颂次韵谢之",
        "author": "释心月",
        "content": "居从岩洞友熊罴，养在侯门送石溪。\n要识将军成物意，往来莫作听猿啼。",
        "dynasty": "宋",
        "collection_info": null
    },
    {
        "title": "延寿化帐",
        "author": "释心月",
        "content": "捲起何如放下时，微风轻撼碧云垂。\n夜深动地蚊雷吼，病枕安然总不知。",
        "dynasty": "宋",
        "collection_info": null
    },
    {
        "title": "沈兼签记梦",
        "author": "释心月",
        "content": "一微尘裏三千界，半剎那间八万春。\n如是往来如是住，不知谁主又谁宾。",
        "dynasty": "宋",
        "collection_info": null
    },
    {
        "title": "送慧大师",
        "author": "释心月",
        "content": "剃除绀髮搭伽梨，经卷轮珠常自随。\n欲扣玄关参自己，好看实际访俱胝。",
        "dynasty": "宋",
        "collection_info": null
    },
    {
        "title": "昌大师住广福说偈勉之",
        "author": "释心月",
        "content": "桂岩桂子久飘香，时节催开选佛场。\n莫作末山施半杓，使人特地唤娘娘。",
        "dynasty": "宋",
        "collection_info": null
    },
    {
        "title": "聪大师号无闻送广福住院",
        "author": "释心月",
        "content": "来日台山大会斋，隔身句子绝安排。\n如今已落无闻手，双放双收机莫偕。",
        "dynasty": "宋",
        "collection_info": null
    },
    {
        "title": "示本上座",
        "author": "释心月",
        "content": "勿游鱼鲁刁刀市，莫逐千干十卜人。\n他日有缘重会面，金毛狮子要嚬呻。",
        "dynasty": "宋",
        "collection_info": null
    },
    {
        "title": "送李道士",
        "author": "释心月",
        "content": "细探道德五千字，字字君家说底书。\n要识玄之又玄旨，淡然清对了无余。",
        "dynasty": "宋",
        "collection_info": null
    },
    {
        "title": "送圭维那",
        "author": "释心月",
        "content": "年来箇事带誵讹，十卜千干不较多。\n狭路相逢略抬手，看伊眼脑是如何。",
        "dynasty": "宋",
        "collection_info": null
    },
    {
        "title": "送光典座",
        "author": "释心月",
        "content": "辣辣辛辛一味禅，惯常岂在杓头边。\n一千五百善知识，未出门时话已圆。",
        "dynasty": "宋",
        "collection_info": null
    },
    {
        "title": "送真大师",
        "author": "释心月",
        "content": "戴起还同放下时，好观实际访俱胝。\n至今五百年来下，一段风光付与谁。",
        "dynasty": "宋",
        "collection_info": null
    },
    {
        "title": "送心浄头",
        "author": "释心月",
        "content": "处尘劳界住深禅，几度悲心碎復圆。\n得失是非都放下，头头皆我旧山川。",
        "dynasty": "宋",
        "collection_info": null
    },
    {
        "title": "行者智江归庐山乞颂",
        "author": "释心月",
        "content": "庭前荒草正萋萋，却忆丹霞刬去时。\n莲社峰高相见了，回来却把圣僧骑。",
        "dynasty": "宋",
        "collection_info": null
    },
    {
        "title": "添藏经施主水陆升座说偈",
        "author": "释心月",
        "content": "大悲心上流出底，呼为切脚若为评。\n不知切脚什么字，写不成兮呼不成。\n依依稀稀如半月，髣髣髴髴若三星。\n分付老昭诸善士，生生世世寿康宁。",
        "dynasty": "宋",
        "collection_info": null
    },
    {
        "title": "容大师水陆升座说偈",
        "author": "释心月",
        "content": "末山一境不露顶，直下全超五障身。\n佛国无边皆自己，台山大会付何人。\n苾蒭草碧枝枝秀，菡萏花红叶叶新。\n外祖深恩只者是，一庵和气暖于春。",
        "dynasty": "宋",
        "collection_info": null
    },
    {
        "title": "如行新戒落髮升座",
        "author": "释心月",
        "content": "患累资生无有涯，选官选佛学丹霞。\n须知髮刬殿前草，不碍萱开堂北花。\n万法从心心是正，一心逐物物皆邪。\n夜窗寂寂青松下，究彻根源始到家。",
        "dynasty": "宋",
        "collection_info": null
    },
    {
        "title": "劝请首座挂牌上堂",
        "author": "释心月",
        "content": "三春去向那边去，九夏来从屋力来。\n一喝两头俱坐断，人天眼目与谁开。\n乌飞兔走，地转天回，时有清风匝九垓。\n寒山子满头灰，引得丰干笑满腮。",
        "dynasty": "宋",
        "collection_info": null
    },
    {
        "title": "偈",
        "author": "释心月",
        "content": "善恶不思，名为顶句。\n内外绝依，名为得住。\n时时寂寂惺惺，时时退步荐取。\n如是三十年，觅之总无处。\n觅无处，赢得双眉时陡聚。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释心月",
        "content": "日永风清，雷奔电卷。\n无位真人，略通一线。\n急须着眼看仙人，莫看仙人手中扇。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释心月",
        "content": "百年将底作津梁，直指心田是道场。\n八万四千安乐法，只于此处（指胸）可承当。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释心月",
        "content": "没便宜处讨便宜，无位真人小厮儿。\n如是去来如是住，无时不是在家时。",
        "dynasty": "宋",
        "collection_info": null
    },
    {
        "title": "出山相赞",
        "author": "释心月",
        "content": "弃却金轮尊贵人，要来平地讨艰辛。\n如斯面目尘埃甚，更说优昙别是春。",
        "dynasty": "宋",
        "collection_info": null
    },
    {
        "title": "草衣文殊赞",
        "author": "释心月",
        "content": "披草衣，执具书。\n面不洗，头不梳。\n是文殊，非文殊。\n拟议台山路转迂。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释心月",
        "content": "愿海散香风，花披菡萏红。\n锦鳞方上钓，金锁已腾空。",
        "dynasty": "宋",
        "collection_info": null
    },
    {
        "title": "自在观音赞",
        "author": "释心月",
        "content": "日高花影重，风暖鸟声碎。\n在在圆通门，门门观自在。\n宝陀峰顶较些些，片月分辉照沧海。",
        "dynasty": "宋",
        "collection_info": null
    },
    {
        "title": "泛莲观音赞",
        "author": "释心月",
        "content": "一叶莲舟泛渺瀰，诵观音也戴阿弥。\n希奇妙相毫端上，五浊众生知未知。",
        "dynasty": "宋",
        "collection_info": null
    },
    {
        "title": "藕丝观音赞",
        "author": "释心月",
        "content": "顶戴阿弥，不假花冠之纍纍。\n肩披藕丝，不必璎珞之垂垂。\n孤然不倚，俨然若思。\n我于一十九类三十二应身中次第观之，而无如是抱膝安闲大自在之风规。",
        "dynasty": "宋",
        "collection_info": null
    },
    {
        "title": "布袋赞",
        "author": "释心月",
        "content": "矬而肥，肥而痴。\n肩驼背负，或徐或驰。\n回头处，微笑时，此意明明说向谁。",
        "dynasty": "宋",
        "collection_info": null
    },
    {
        "title": "达磨祖师赞",
        "author": "释心月",
        "content": "跨水行人语不符，绝江足踏一茎芦。\n此时独自栖栖去，今日人将入画图。",
        "dynasty": "宋",
        "collection_info": null
    },
    {
        "title": "小师正知画师顶相请赞",
        "author": "释心月",
        "content": "高厚同源，万殊一体。\n卓尔何来，湛然非止。\n览蜀天云，挹龙渊水。\n际会如斯，孰穷所以。\n正知知之，不出乎是。",
        "dynasty": "宋",
        "collection_info": null
    },
    {
        "title": "颂古二十一首  其一",
        "author": "释心月",
        "content": "兄难兄，弟难弟。\n马祖真，只这是。\n撼动西江十八滩，水面无风波自起。",
        "dynasty": "宋",
        "collection_info": null
    },
    {
        "title": "颂古二十一首  其二",
        "author": "释心月",
        "content": "各呈见解，互逞机锋。\n石火莫及，电光罔通。\n抛下拄杖而立，不同草草。\n拈起拄杖便行，亦岂匆匆。\n者裏着得隻眼，许你亲见庞公。",
        "dynasty": "宋",
        "collection_info": null
    },
    {
        "title": "颂古二十一首  其三",
        "author": "释心月",
        "content": "昨日与今日，同中却不同。\n狞龙搅沧海，俊鹘摩青空。\n宗眼明如日，机轮疾似风。\n丹霞回首处，遍界觅无踪。",
        "dynasty": "宋",
        "collection_info": null
    },
    {
        "title": "颂古二十一首  其四",
        "author": "释心月",
        "content": "第一句，言不及。\n见利忘锥，何得何失。\n拈起放下，翘足而立。\n文殊维摩，鎗箭交击。\n果不可当，一掌推出。\n纵是舜若多神，额头也须汗出。",
        "dynasty": "宋",
        "collection_info": null
    },
    {
        "title": "颂古二十一首  其五",
        "author": "释心月",
        "content": "普济把定，被庞公痛处一锥。\n直得左转右侧，前依后随。\n笊篱提起处，相呼作舞时。\n若言依样画猫儿，定把黄金铸子期。",
        "dynasty": "宋",
        "collection_info": null
    },
    {
        "title": "颂古二十一首  其六",
        "author": "释心月",
        "content": "识得子丑寅卯句，应须继绍此门风。\n如王仗剑当堂坐，佛魔俱拂一时空。",
        "dynasty": "宋",
        "collection_info": null
    },
    {
        "title": "颂古二十一首  其七",
        "author": "释心月",
        "content": "宗门中令嗣，合眼坐禅处。\n平地打毬子，急须着眼觑。\n两挑挑得上，三筑筑不住。\n筑得住依前，辊向毬门去。",
        "dynasty": "宋",
        "collection_info": null
    },
    {
        "title": "颂古二十一首  其八",
        "author": "释心月",
        "content": "野火炎炎何处起，紫烟红焰便烧人。\n须知坐卧经行裏，见得无殊用得亲。",
        "dynasty": "宋",
        "collection_info": null
    },
    {
        "title": "颂古二十一首  其九",
        "author": "释心月",
        "content": "前溪绿涨雨初晴，浮笠波心掌样平。\n伎俩由来祇如此，放教急急奔前程。",
        "dynasty": "宋",
        "collection_info": null
    },
    {
        "title": "颂古二十一首  其一○",
        "author": "释心月",
        "content": "也大奇，也大奇，卷舒出没看全机。\n若非鑑物张华眼，未免随人说是非。",
        "dynasty": "宋",
        "collection_info": null
    },
    {
        "title": "颂古二十一首  其一一",
        "author": "释心月",
        "content": "圣量凡情浄尽时，转身无路事还非。\n屋檐下过粟畬裏，马腹馿胎一道归。",
        "dynasty": "宋",
        "collection_info": null
    },
    {
        "title": "颂古二十一首  其一二",
        "author": "释心月",
        "content": "自家冷暖自家知，祖意西来更问谁。\n全体承当全体是，须弥顶上戴须弥。",
        "dynasty": "宋",
        "collection_info": null
    },
    {
        "title": "颂古二十一首  其一三",
        "author": "释心月",
        "content": "不坏身正是，正是不坏身。\n适来曲多少，扭得鼻头辛。",
        "dynasty": "宋",
        "collection_info": null
    },
    {
        "title": "颂古二十一首  其一四",
        "author": "释心月",
        "content": "巨岳何曾乏寸土，演若迷头狂未回。\n参寻喜有得力句，突晓途中眼未开。",
        "dynasty": "宋",
        "collection_info": null
    },
    {
        "title": "颂古二十一首  其一五",
        "author": "释心月",
        "content": "最好韶山境，烟笼翠色轻。\n欲描描未就，猿鸟一声声。",
        "dynasty": "宋",
        "collection_info": null
    },
    {
        "title": "颂古二十一首  其一六",
        "author": "释心月",
        "content": "镜清湖心抛一饵，锦鳞跃浪上鈎来。\n几乎掣断竿头线，引得傍观下钓台。",
        "dynasty": "宋",
        "collection_info": null
    },
    {
        "title": "颂古二十一首  其一七",
        "author": "释心月",
        "content": "国师样子太慈悲，入草何如出草时。\n射透九重圣箭子，依前特地隔天涯。",
        "dynasty": "宋",
        "collection_info": null
    },
    {
        "title": "颂古二十一首  其一八",
        "author": "释心月",
        "content": "奇特老尊宿，大无惭愧人。\n盘陀石上藕，喜见一番新。",
        "dynasty": "宋",
        "collection_info": null
    },
    {
        "title": "颂古二十一首  其一九",
        "author": "释心月",
        "content": "浑崙拈起好风规，石火明明已较迟。\n不落金峰窠窟裏，会须赤手讨便宜。",
        "dynasty": "宋",
        "collection_info": null
    },
    {
        "title": "颂古二十一首  其二○",
        "author": "释心月",
        "content": "是身土木无知汉，忍痛声中一皱眉。\n好是南山射石虎，纵饶没羽亦徒为。",
        "dynasty": "宋",
        "collection_info": null
    },
    {
        "title": "颂古二十一首  其二一",
        "author": "释心月",
        "content": "龙起沧海，虎出林端。\n直下来也，急着眼看。",
        "dynasty": "宋",
        "collection_info": null
    },
    {
        "title": "黄鹤楼歌",
        "author": "周弼",
        "content": "城上危楼高缥缈，城下澄江復相绕。\n有时漾影入中流，俯看游鱼仰飞鸟。\n近楼多少未行舟，满江落花洒汀洲。\n人同江狎不怕浪，登楼对酒弹箜篌。\n大别山头白云起，金口渡边雨如洗。\n半鈎新月上孤城，还照高楼与江水。\n晴江依旧泻浔阳，黄鹤无由归故乡。\n一声玉笛起何处，燕扑阑干花影长。",
        "dynasty": "宋",
        "collection_info": null
    },
    {
        "title": "韬光庵",
        "author": "周弼",
        "content": "谷鸟与我言，怨杀白太傅。\n借问何以然，携却山僧去。\n山僧未去时，前盘一尾蛇，后踞一头虎，吸云啸风遶窗户。\n山僧已去了，鹤来踏翻藤。\n猿到拗折树，乱篠枯柴塞行路。\n抑将庐于嵩高之阳，温洛之浒，诸天散花復呵护。\n抑将慕羶逐臭，亡魂丧魄，委枯骸于北邙之狐兔。\n荒台兮尚存，破屋兮如故，惟有山僧不知处。\n世间万事谁始终，极目寒江起烟雾。",
        "dynasty": "宋",
        "collection_info": null
    },
    {
        "title": "牡丹",
        "author": "周弼",
        "content": "江南牡丹凡有几，德安打头歙为二。\n金陵旧物间有之，池阳吴郡皆居次。\n地近京畿种偏好，鄂城栽接不草草。\n舂土筛泥绕画栏，石甃方坛浄如扫。\n当头第一带鞓红，腻紫娇黄别作丛。\n盘盂擎出最迎日，碧玉万片藏春风。\n宝叶丝丝带缕金，锦斑酒晕间攒心。\n翻腾栀茜乱朱粉，样各数名分浅深。\n低树犹高五六尺，花重刚枝反无力。\n迥出层阴转耐看，始悟年深有真色。\n晚添细雪来相簇，露醒香魂冷方浴。\n倚柱黄昏眼倍明，顿觉夜阑须秉烛。\n洛水芳林应更多，不禁飞雨洗铜驼。\n酥煎送酒有人在，草没故园无柰何。\n莫对余春起嘆嗟，最难保守是繁华。\n君看南渡百年内，看到子孙能几家。",
        "dynasty": "宋",
        "collection_info": null
    },
    {
        "title": "戴式之垂访村居",
        "author": "周弼",
        "content": "故人手持一缄书，扁舟清晨造我庐。\n为问舟从何方来，欲应未应先长吁。\n长安平旦朱门开，曳裾靸履喧春雷。\n独有诗人货难售，朔雪寒风常满袖。\n孤馆青灯不自聊，短帽鹑衣竞相就。\n獬豸峨冠岂无事，不触姦邪触诗士。\n虽当圣世尚宽容，滔滔宁免言为讳。\n轩瑟齐竽本难遇，长编巨轴添忧虑。\n松菊荒芜归计迟，欲向何门诵佳句。\n君不见古者防川不禁口，里谚村谣无不有。\n美刺箴规三百篇，删取皆经圣人手。\n汉魏着述充层云，采撷花草香纷纷。\n其间国政最亲切，世许少陵能爱君。\n交衢谤木求胥诲，盛若勋华犹不改。\n风雅遗音傥尚存，篇篇遒铎皆应采。\n小人几度邪侵正，何尝断隔无歌咏。\n风雨萧萧鸡自鸣，谁顾寒莎响蛙黾。\n但恐君诗未工耳，工则奚愁强疵毁。\n益藉讥评达九重，送起声名赤霄裏。\n况于时事无交涉，仿郊寒山题木叶。\n千龄得失寸心知，笑尔随群走干谒。\n请君头上巾，为君抖却岐路尘。\n解君身上衣，为君拂去京洛缁，三濯三洗清泠池。\n一日失机械，二日忘是非，三日天籁呼吸吹。\n勇将漫刺付流水，开口尽作欢喜辞。\n天台石桥春已知，别有野鹤相追随，苟欲避世不可迟。\n请君归，君勿疑。",
        "dynasty": "宋",
        "collection_info": null
    },
    {
        "title": "将适毗陵道中遇居简上人",
        "author": "周弼",
        "content": "姑苏观下逢居简，帽子欹斜衣懒散。\n自言契阔漫东西，虽老犹能青白眼。\n知音不在禅床久，抱刺怀书谨奔走。\n反舌无声乱草间，回首尽成狮子吼。\n荒芜野寺孤城外，赤叶黄芦日相对。\n午睡双鸠唤欲醒，起傍生台炙肩背。\n弄笔濡毫总萧索，尚余酒量添于昨。\n语尽横塘笛未终，东风满面杨花落。\n匆匆解缆搀程去，从此相期更何处。\n一碗官酤般若汤，把手同看独孤树。",
        "dynasty": "宋",
        "collection_info": null
    },
    {
        "title": "鄱阳湖",
        "author": "周弼",
        "content": "鄱阳湖浸东南境，有人曾量三十六万顷。\n我昔乘槎渤澥间，眇视天溟坎蛙井。\n浪何为而起于青云之底，日何为而碎于泥沙之裏。\n太极初分一物无，天水相包若鸡子。\n扬澜可供李白青州杓，彭蠡付与卢敖洗龟殻。\n斗大孤山没处藏，斸取来搘鼎铛脚。\n胸中八九吞云梦，似此蹄涔亦何用。\n安得快意大荒之东东復东，指麾鱼鼈骑苍龙。",
        "dynasty": "宋",
        "collection_info": null
    },
    {
        "title": "灵岩上方",
        "author": "周弼",
        "content": "嵯峨楼观青山头，昔曾避暑离宫游。\n吴王旌旆堕冥漠，至今古木涵清秋。\n谁听白纻歌声接，细扑飞尘石榴叶。\n银烛吹灰别泪残，夜半虚廊响行屧。\n美人何处凝娇魂，五色定化蝴蝶翻。\n几人深闺有余怨，当昼巨栎号惊猿。\n千年惟见春风在，绿草虽存颜色改。\n寂寞栏干绕断肠，满径寒香不堪采。\n朝云为我光徘徊，须臾径入姑苏台。\n遗踪灭迹竟难望，叶落空林归鸟哀。",
        "dynasty": "宋",
        "collection_info": null
    },
    {
        "title": "菰菜",
        "author": "周弼",
        "content": "江边野滩多老菰，抽心作穗秋满湖。\n拂开细谷芒敷舒，中有一米连三稃。\n剖之粒粒皆尖小，整齐远过占城稻。\n不烦舂簸即晨炊，更胜青精颜色好。\n寻常艰得此欣逢，默计五升当百丛。\n雨多水长倍加益，十里定收三十钟。\n野人获之亦自足，何用虚靡太仓粟。\n连日秋风思故乡，况復家田有茅屋。\n坠网重腮鲈已鲜，莼丝牵叶又流涎。\n急归收穫苹溪畔，细拨芦花撑钓船。",
        "dynasty": "宋",
        "collection_info": null
    },
    {
        "title": "海棠",
        "author": "周弼",
        "content": "海棠最佳须老丛，远及百年花始红。\n历看名葩此为盛，刚柯硬叶交相映。\n倚石攒青二三丈，雨膏倒吸胭脂上。\n仿佛璇霄发曙光，细族蓬莱绣旗仗。\n露欲收珠色转深，香玉万颗藏春阴。\n轻风欲透紫丝障，一片朝霞倾入林。\n凤城多少栽花处，低嫩俱无可观树。\n相对令人忆故山，年年雕萼扫朱栏。\n只今惟有溪童在，应放高枝栖白鷴。",
        "dynasty": "宋",
        "collection_info": null
    },
    {
        "title": "吴王试剑石",
        "author": "周弼",
        "content": "吴王铸剑成，自谓古难比。\n试之高山巅，石裂断横理。\n那无昔时人，相逢干将里。\n故宫宫中白日长，春风野田百草香。\n有谁慷慨不平事，被褐踏花推酒缸。",
        "dynasty": "宋",
        "collection_info": null
    },
    {
        "title": "烟波亭避暑",
        "author": "周弼",
        "content": "澄江横匹练，月洗黄罗扇。\n捲尽白云衣，常星撒沙见。\n天低欲就人，夜色凝深淀。\n欻吸动微光，时絣斗间线。\n凉亭逼旷野，轩楹敞三面。\n万象悉铺陈，随机互迁变。\n十岁逃虚空，得此方一遍。\n相对坐谈玄，终宵亦无倦。\n只恐骎骎催晓箭，涌上东方老铜片。\n须着干求大帝君，莫使阳乌眼睛转。",
        "dynasty": "宋",
        "collection_info": null
    },
    {
        "title": "禹穴",
        "author": "周弼",
        "content": "若有藏瘗空山中，谁人反闭玉笥峰。\n虎潈不得不启封，立石缭之应万重。\n不知灵变从何发，爆然夜半横分裂。\n但留一线与人窥，未放白云全漏泄。\n古木苍藤闭莫开，穴中惟听走风雷。\n神仙必有便门出，得见飈轮自往来。",
        "dynasty": "宋",
        "collection_info": null
    },
    {
        "title": "题葛稚川移家图",
        "author": "周弼",
        "content": "稚川移家入空谷，手招白云守茅屋。\n惟恐人窥炼药鑪，锁断青峦泻垂瀑。\n只留一径通飞鸟，其间想透三仙岛。\n野童犹摘凤文梨，村老闲锄燕胎草。\n人将外物为真物，反笑山栖衰草窟。\n玉臼丹成兔欲眠，蚯蚓黄蒿几钻骨。\n此去世间应不远，尚存犹可分苔藓。\n两幅生绡若可凭，先寄胡麻与鸡犬。",
        "dynasty": "宋",
        "collection_info": null
    },
    {
        "title": "春浓曲",
        "author": "周弼",
        "content": "雨膏蒸土兰芽热，粉魂淡艷凝缃缬。\n柳条无力受东风，桃叶春江弄花月。\n枕函坠髮昏眠重，绮帐惊寒替花恐。\n屏琐虫栖化粉蛾，帘甲蜂钻抱残蛹。\n麦门冬长柔堪结，桐轮辗尽棠梨雪。\n门掩车箱铜较闲，瓶敲井榦青丝绝。\n君不见楚王宫中乐酣宴，嫌怕旁人说春晚。\n玉钗埋遍细腰人，章华台上苍苔满。",
        "dynasty": "宋",
        "collection_info": null
    },
    {
        "title": "陆羽泉",
        "author": "周弼",
        "content": "拟酌松根泉，先酹松下土。\n瓯牺副都篮，拾薪自煎煮。\n一杯復一杯，併酌连四五。\n寄谢山中人，腹痛不累汝。",
        "dynasty": "宋",
        "collection_info": null
    },
    {
        "title": "寓宿黄观復书堂晨至海棠花下走笔呈苏召叟",
        "author": "周弼",
        "content": "春风忽来花满树，海棠最多绕栏吐。\n客愁纔动不復安，两脚春泥踏春雨。\n高枝背面辞晓喧，低枝湿透挥未干。\n胭脂深重粉亦殷，颜色滑腻脂肉寒。\n五云忽卷晨粧毕，晓来姿态俱已失。\n悔不敲门请君出，吃酒忍饥看半日。\n疾呼杯酌倾已迟，但惊野雪扫还飞。\n可能就赐醉眠者，烂嚼落花听鸟啼。",
        "dynasty": "宋",
        "collection_info": null
    },
    {
        "title": "建宁浦城李频行祠",
        "author": "周弼",
        "content": "建安梨岳老梨木，刻作唐朝建州牧。\n香炉忽动吹寒灰，浦城环翠阴风来。\n岭头顽石尽能走，涧下奔泉皆倒回。\n猿猱啼兮鬼啸野，六玄虬兮四骊马。\n想须吟遶碧草亭，举手高翻白云写。\n峰为文通名梦笔，杨公书堂曾散帙。\n丽月鲜霞付与谁，烟墅有人还筑室。\n田父何所祈，赠尔青麰黑桑椹。\n里儒何所求，赠尔黄粮布囊枕。\n万岁兮千秋，既往兮復留。\n抽兰心，拆椒口。\n簸南箕，挹北斗。\n不假竹枝歌，何须折杨柳。\n只用秦原妙绝词，传入神絃荐春酒。",
        "dynasty": "宋",
        "collection_info": null
    },
    {
        "title": "五云门外小亭",
        "author": "周弼",
        "content": "醉中别高峰，挥手谢平野。\n百里伴啼猿，一官骑恶马。\n飞花堕城隅，槁叶积亭下。\n从教践踏去，会有相逢者。",
        "dynasty": "宋",
        "collection_info": null
    },
    {
        "title": "夏日泛秘湖",
        "author": "周弼",
        "content": "朝来泛舟花满湖，亭午返棹风相呼。\n已收波浪入菱芡，晚开云日媚菰蒲。\n羣飞鼓翼数沙雁，一去没头双野鳬。\n少留霁色定堪玩，可惜归程时已晡。",
        "dynasty": "宋",
        "collection_info": null
    },
    {
        "title": "送觉新上人还越",
        "author": "周弼",
        "content": "古越多精蓝，名僧递相接。\n青林瓶盂聚，丹壑楼观迭。\n今乘秋涛便，莫待寒雨涉。\n何处闻鸣蛩，虚廊扫黄叶。",
        "dynasty": "宋",
        "collection_info": null
    },
    {
        "title": "琵琶亭",
        "author": "周弼",
        "content": "萧萧枫林青，杂出间椅槚。\n尚思送行舟，繫此木叶下。\n云开星垂山，水荡月在野。\n江空夜枨枨，泪復谁满把。\n汀洲泥沙换，葭苇颜色假。\n变迁斐然殊，感慨益以寡。\n黄烟飞高桅，绛雪当道洒。\n余春去不尽，併放湓浦泻。\n岂无夜深弹，寂寞少听者。\n尚有沙滩人，时时说司马。",
        "dynasty": "宋",
        "collection_info": null
    },
    {
        "title": "石钟寺",
        "author": "周弼",
        "content": "山前削成面，山后不露骨。\n何人恋巢居，结屋寄突兀。\n多风锁寒殿，频雨闭石窟。\n笋透狮子倾，草蔽鸱吻没。\n髑髅串胡神，缨络缠古佛。\n熹灯影摧残，槁柏香蓬馞。\n丹叶夏犹在，绿树暑未发。\n坳径鸣秋蛩，闲阶起苍鹘。\n僧衣莓苔侵，斋钵野菜掘。\n梵庋止数卷，矧能备巾拂。\n奔波道涂间，体倦神屡竭。\n大险阨在前，醉梦魂恍惚。\n信陋获安处，不胜尘土汩。\n经房晚栖禅，殆亦未易忽。\n铁凤终日叫，心颇恶此物。\n欲去欲住间，征帆已超越。",
        "dynasty": "宋",
        "collection_info": null
    },
    {
        "title": "喜晴",
        "author": "周弼",
        "content": "久客无别望，出门惟快晴。\n茅店局促卧，村静不打更。\n淅沥渐有间，四檐稍收声。\n俯身问僮仆，贪睡语辄惊。\n耳边嘈囋动，邻房先戒行。\n拂拭弄包裹，人健脚亦轻。\n溪舂黄粮响，窗扫巨竹倾。\n山路少泥土，意想砂砾平。\n舍梦弃衾枕，披衣散纵横。\n屈指计道里，陡觉神思清。\n菜老復命煮，小鲜岂足烹。\n旅饭任麤粝，苞苴且难成。\n值雨及雷雹，一阻三宿程。\n南北互有适，后先何必争。\n东方晓色至，隠隠天渐明。\n分手出门去，相引行水坑。",
        "dynasty": "宋",
        "collection_info": null
    },
    {
        "title": "樱桃花",
        "author": "周弼",
        "content": "樱桃未开花遶枝，樱桃已开红满溪。\n花开几朝今始见，人折人攀那得知。\n黄鹂飞来问谁主，对面相看隔墙语。\n今日锁魂事可明，昨夜东风过云雨。",
        "dynasty": "宋",
        "collection_info": null
    },
    {
        "title": "丰年行",
        "author": "周弼",
        "content": "长田一亩三石收，截茅作囤遮水牛。\n驯鸡塞笼彘牢满，大儿看亲女上头。\n里胥关门罢输送，晴乌窥檐鼠沿栋。\n瓦盆瓷缶息老身，还将孙子看迎神。\n庙前擘纸青竹爆，饧糕粉鱼夜祠竈。",
        "dynasty": "宋",
        "collection_info": null
    },
    {
        "title": "冬赛行",
        "author": "周弼",
        "content": "大巫舞袍奉酒尊，小巫湔裙进盘彘。\n野风吹树龙马归，瓦炉柏根香满地。\n白衣老鬚捻向前，叉手大胆不敢言。\n去年田家五分熟，更饶三分百事足。\n大茧千棚丝满窠，栗犊两握角出肉。\n土台浇酒再拜辞，纸钱灰扑遶木枝。\n神语顺从杯教吉，鼓笛薨薨打三日。",
        "dynasty": "宋",
        "collection_info": null
    },
    {
        "title": "湘东苑",
        "author": "周弼",
        "content": "湘东王好开芳甸，亭台环绕朱栏遍。\n就中应教谁最多，庾信江淹日欢宴。\n七十里围高木栅，花柳烧残少颜色。\n取次华林建邺边，奚不移归帝王宅。\n曾经行处苹芜漫，頼此名存悉歆羡。\n安知飞来不是旧时鶑，舞去都非昔年燕。\n风擘残桃过短墙，更无人管任斜阳。\n惜春犹有伤心者，认作徐娘半面粧。",
        "dynasty": "宋",
        "collection_info": null
    },
    {
        "title": "仲宣楼",
        "author": "周弼",
        "content": "仲宣徙倚思归后，又復谁传独步名。\n自昔城闉虽尚在，至今波浪未尝平。\n半规赤日沈荒渚，一缕黄烟起废城。\n梅落碎花催塞色，葭横响叶弄边声。\n惊寒牧马频回顾，趁暖宾鸿渐北征。\n况乃有怀伤岁暮，登楼那不动乡情。",
        "dynasty": "宋",
        "collection_info": null
    },
    {
        "title": "金坛观",
        "author": "周弼",
        "content": "金坛深僻观，钟磬少人闻。\n山果猿偷堕，庭莎鹿卧分。\n木高犹带雪，石冷不生云。\n正爇黄连炷，相从拜老君。",
        "dynasty": "宋",
        "collection_info": null
    },
    {
        "title": "晚登黄鹤楼",
        "author": "周弼",
        "content": "戚戚登临地，凄凄欲暮天。\n相看数株柳，不听一声蝉。\n山冷云生絮，江空月上弦。\n无缘舍尘事，闲对白鸥眠。",
        "dynasty": "宋",
        "collection_info": null
    },
    {
        "title": "施潭",
        "author": "周弼",
        "content": "归程风强阻，春色有如无。\n上水千帆健，中流一矴孤。\n雨衝寻屋燕，云背立樯乌。\n尽说明朝顺，江行旧有图。",
        "dynasty": "宋",
        "collection_info": null
    },
    {
        "title": "山行",
        "author": "周弼",
        "content": "尽日群山裏，知行第几重。\n竹深春寺磬，滩急午溪舂。\n残旭犹双塔，晴云只半峰。\n岂无仙隠者，恨不少从容。",
        "dynasty": "宋",
        "collection_info": null
    },
    {
        "title": "野桥",
        "author": "周弼",
        "content": "日暮野桥边，都归醉客船。\n数竿沙际日，一片水中天。\n影落衝烟鸟，声移带雨蝉。\n殆非人境得，江月又初圆。",
        "dynasty": "宋",
        "collection_info": null
    },
    {
        "title": "送姚希声令弟归剡中",
        "author": "周弼",
        "content": "客程何太急，岁月半途分。\n想暂归天姥，还来伴使君。\n晓吟千嶂雪，春思一江云。\n若再经过此，囊诗可得闻。",
        "dynasty": "宋",
        "collection_info": null
    },
    {
        "title": "秋屏",
        "author": "周弼",
        "content": "好山多变态，排列在檐楹。\n平熨澄江练，横铺列嶂屏。\n石烟寒遶寺，山雨暗离汀。\n有意携溪枕，眠看直到醒。",
        "dynasty": "宋",
        "collection_info": null
    },
    {
        "title": "同李雪林饮山村",
        "author": "周弼",
        "content": "本来无饮兴，偶此到溪滩。\n屋角悬双瓠，船头繫一竿。\n塔高风便响，桥峻雨随干。\n莫怕城门闭，行归亦不难。",
        "dynasty": "宋",
        "collection_info": null
    },
    {
        "title": "送惟德上人还鼋溪",
        "author": "周弼",
        "content": "为爱林间寺，幽闲少是非。\n因抛荜门业，来着稻田衣。\n石蕨衝云细，山蔬腻雨肥。\n禅居安稳后，更莫启柴扉。",
        "dynasty": "宋",
        "collection_info": null
    },
    {
        "title": "甲申岁解官归故居有以书相问者",
        "author": "周弼",
        "content": "近凭筇竹杖，处处作生涯。\n独采傍溪药，自看临水花。\n爱云因北望，对日任西斜。\n惟有双蝴蝶，相随直到家。",
        "dynasty": "宋",
        "collection_info": null
    },
    {
        "title": "送惠嵩上人住西山兰若",
        "author": "周弼",
        "content": "孤云无定迹，又入乱山居。\n既息禅机稳，从教世网疏。\n晓香岩屋像，寒呪石潭鱼。\n待我寻诗境，看君坐隠庐。",
        "dynasty": "宋",
        "collection_info": null
    },
    {
        "title": "石塘",
        "author": "周弼",
        "content": "水陆尽经过，地暄晴更和。\n鸟声临水近，人影向桥多。\n细雪倾残橘，轻冰脆立荷。\n少为盐米计，听彻竹枝歌。",
        "dynasty": "宋",
        "collection_info": null
    },
    {
        "title": "病起幽园检校",
        "author": "周弼",
        "content": "病起无情绪，池边日几回。\n虫声低覆草，螺殻细生苔。\n暑退芦将变，秋残蓼续开。\n久消环绕迹，全若未尝来。",
        "dynasty": "宋",
        "collection_info": null
    },
    {
        "title": "双林寺",
        "author": "周弼",
        "content": "杳杳双林路，林深不易登。\n寺幽怜宿鸟，地僻喜闲僧。\n静彻垂梁板，寒销背壁灯。\n水边人忽笑，猿落过溪藤。",
        "dynasty": "宋",
        "collection_info": null
    },
    {
        "title": "送僧归旧隠",
        "author": "周弼",
        "content": "自言归去后，只在故山边。\n纱帽临溪盥，铜瓶傍水禅。\n昼闲松塔雨，春尽草堂烟。\n何故相抛舍，沉浮逐世缘。",
        "dynasty": "宋",
        "collection_info": null
    },
    {
        "title": "冰清堂偶成",
        "author": "周弼",
        "content": "数杯恬淡酒，相就等闲倾。\n得失徒多感，行藏任独清。\n昼闲风有味，春尽雨无声。\n但惜新栽柳，相呼欠一鶑。",
        "dynasty": "宋",
        "collection_info": null
    },
    {
        "title": "酬李达可",
        "author": "周弼",
        "content": "归心终自遂，何必恋虚声。\n转觉青衫恶，谁怜白髮生。\n扫花山石瘦，洗药野泉清。\n应有忘机者，时来伴我行。",
        "dynasty": "宋",
        "collection_info": null
    },
    {
        "title": "寄杜北山",
        "author": "周弼",
        "content": "一曲小湖滨，幽居不厌贫。\n坐容禅子憩，家就麯生邻。\n檐竹侵灯众，篱花落竈频。\n几时吟得句，寄与豫章人。",
        "dynasty": "宋",
        "collection_info": null
    },
    {
        "title": "寄鹤林智福上人",
        "author": "周弼",
        "content": "深山高顶寺，黄鹤旧曾留。\n鹤去无踪迹，山僧几白头。\n鸟闲斋鼓静，猿啸佛灯幽。\n宿约何时践，题诗向瀑流。",
        "dynasty": "宋",
        "collection_info": null
    },
    {
        "title": "幽居漫成  其一",
        "author": "周弼",
        "content": "便入空山住，休慵汉省书。\n薄云翻药畚，斜日送柴车。\n远业松花腻，生涯薤叶疏。\n抱琴谁共听，一尾石间鱼。",
        "dynasty": "宋",
        "collection_info": null
    },
    {
        "title": "幽居漫成  其二",
        "author": "周弼",
        "content": "乍归无定业，萧索带村居。\n神树当中朽，人家着外疏。\n藻痕千漂絮，花影一床书。\n何必为真隠，相安便有余。",
        "dynasty": "宋",
        "collection_info": null
    },
    {
        "title": "鹿苑寺",
        "author": "周弼",
        "content": "分半作民栖，犹藏一曲溪。\n鹊窥莲叶座，僧占菜花畦。\n白蠹鱼销粉，青干兽剥泥。\n幸留唐刻在，相伴峻廊题。",
        "dynasty": "宋",
        "collection_info": null
    },
    {
        "title": "马要寺",
        "author": "周弼",
        "content": "水国何年寺，萧条野渡边。\n僧驱田雀倦，神抱海犀眠。\n细网垂秋屋，残灯泊暝船。\n数家枯柳下，犹有旧人烟。",
        "dynasty": "宋",
        "collection_info": null
    },
    {
        "title": "野赛",
        "author": "周弼",
        "content": "客心怀避忌，地险自多神。\n枫叶藏山魅，松根抱石人。\n鹘翻苍黑翅，鱼曝赤斑鳞。\n未必知风候，惟闻酹酒频。",
        "dynasty": "宋",
        "collection_info": null
    },
    {
        "title": "题逸人壁",
        "author": "周弼",
        "content": "深僻人稀到，天然野意成。\n荷衝崩岸出，草入废泉生。\n曝朮充山货，抽茶当地征。\n未须寻伴侣，时有自来鶑。",
        "dynasty": "宋",
        "collection_info": null
    },
    {
        "title": "送蒋云启之湘中",
        "author": "周弼",
        "content": "出门歧路分，愿往不辞勤。\n萤影侵湘月，蝉声隔楚云。\n频烧霜后箨，多饭雨中蕡。\n若过黄陵庙，椒浆奠小君。",
        "dynasty": "宋",
        "collection_info": null
    },
    {
        "title": "送僧妙通游平江万寿",
        "author": "周弼",
        "content": "故乡离几日，何处蹑秋陵。\n梵叶床头树，唐衣壁面僧。\n雨花粘旧锡，风箨扫寒簦。\n新偈期相寄，呵弹破小乘。",
        "dynasty": "宋",
        "collection_info": null
    },
    {
        "title": "酬杜八同宿西山兰若",
        "author": "周弼",
        "content": "西山龙井路，俱有旧行踪。\n待得城中暇，重期石上逢。\n冷霜粘破屐，落月带残钟。\n拟践相邻约，烦君买一峰。",
        "dynasty": "宋",
        "collection_info": null
    },
    {
        "title": "菩提废寺",
        "author": "周弼",
        "content": "野寺孤僧住，当春亦掩扉。\n晓钟三板去，昏杵一盂归。\n古屋垂山榧，幽窗养石韦。\n未容行客憩，荒树雨鸠飞。",
        "dynasty": "宋",
        "collection_info": null
    },
    {
        "title": "天申宫苏文忠画像",
        "author": "周弼",
        "content": "大泽沾荒裔，灵山识老臣。\n微茫云外迹，衰病瘴中身。\n湿草寒碑夕，晴花午殿春。\n高檐风雨断，犹避六丁神。",
        "dynasty": "宋",
        "collection_info": null
    },
    {
        "title": "誓节渡",
        "author": "周弼",
        "content": "仿佛经行地，还寻古渡边。\n山禽多白练，溪药间黄连。\n漠漠将晴雨，迢迢欲暝烟。\n恍然惊梦醒，二十有三年。",
        "dynasty": "宋",
        "collection_info": null
    },
    {
        "title": "白羊",
        "author": "周弼",
        "content": "路隔一重溪，山深客易危。\n驿亭惟有额，官堠尽无碑。\n竹挂黄身虺，林香白面狸。\n得船争欲渡，先奔槿花篱。",
        "dynasty": "宋",
        "collection_info": null
    },
    {
        "title": "送人游边",
        "author": "周弼",
        "content": "平世绝边筹，怜君古塞游。\n谁听蒯缑剑，虚弊黑貂裘。\n宵柝鸣荒戍，寒烽起废楼。\n到应先吊古，恸哭岘山头。",
        "dynasty": "宋",
        "collection_info": null
    },
    {
        "title": "春暮登黄鹤楼",
        "author": "周弼",
        "content": "欲尽残春酒，登临事已违。\n听残怀旧笛，添尽御寒衣。\n鸟向青山没，人来赤壁稀。\n最怜城侧树，无可作花飞。",
        "dynasty": "宋",
        "collection_info": null
    },
    {
        "title": "为僧昙芳赋草堂",
        "author": "周弼",
        "content": "把诗从我者，多是剡中僧。\n结屋何山坞，当门几树藤。\n地寒常带雪，溪峻不留冰。\n赠尔新吟去，归题木叶层。",
        "dynasty": "宋",
        "collection_info": null
    },
    {
        "title": "江皋送别",
        "author": "周弼",
        "content": "把酒对汀洲，相看发去舟。\n迎风一分手，惊浪几翻头。\n烛暗花消泪，枫寒叶弄愁。\n恐犹回首望，终夕凭高楼。",
        "dynasty": "宋",
        "collection_info": null
    },
    {
        "title": "送胡宗原还台山",
        "author": "周弼",
        "content": "故里杉松表，归程笋薤初。\n杯多常失饭，囊罄只留书。\n海墨收秦弃，山粮拾禹余。\n古来仙隠者，多在赤城居。",
        "dynasty": "宋",
        "collection_info": null
    },
    {
        "title": "千金寺",
        "author": "周弼",
        "content": "十载他乡别，春归逐浪层。\n晚晴沙市鼓，夜雨石桥灯。\n帆仄摧干苇，衣寒脆薄缯。\n旧时来往寺，惆怅不逢僧。",
        "dynasty": "宋",
        "collection_info": null
    },
    {
        "title": "留别唐栖云泉上人",
        "author": "周弼",
        "content": "水宿唐栖寺，何缘更浃旬。\n千山今日路，三岁异乡人。\n小殿眠身佛，空廊折臂神。\n归时重作礼，又拂一番尘。",
        "dynasty": "宋",
        "collection_info": null
    },
    {
        "title": "天章寺前小楼",
        "author": "周弼",
        "content": "客怀依古寺，曲水茂林边。\n俯听磵鸣石，静看山出烟。\n傍花清晚漱，对竹冷春眠。\n深羡溪僧乐，幽居动岁年。",
        "dynasty": "宋",
        "collection_info": null
    },
    {
        "title": "野望",
        "author": "周弼",
        "content": "春日晚荒荒，平沙极渺茫。\n楼欹三面水，城卧数条岗。\n白草吴京甸，黄桑楚战场。\n长江俱不问，一片泻斜阳。",
        "dynasty": "宋",
        "collection_info": null
    },
    {
        "title": "枫桥寒山寺",
        "author": "周弼",
        "content": "江枫吟咏工，幽寺冷遗踪。\n不改前朝路，犹闻半夜钟。\n地凉汀月皎，村迥水烟浓。\n试问谁曾见，惟应独有松。",
        "dynasty": "宋",
        "collection_info": null
    },
    {
        "title": "送黄同甫",
        "author": "周弼",
        "content": "人生各有安，出易欲归难。\n古道春泥重，孤城暮雪寒。\n酒锋精似将，诗业远于官。\n野谷如堪饱，从君借鹖冠。",
        "dynasty": "宋",
        "collection_info": null
    },
    {
        "title": "应潭",
        "author": "周弼",
        "content": "村崦递相遮，分居两岸沙。\n地征兼橘柚，土物半桑麻。\n水白来如虹，山黄去若蛇。\n往年曾泊此，丛竹数人家。",
        "dynasty": "宋",
        "collection_info": null
    },
    {
        "title": "招郑服之",
        "author": "周弼",
        "content": "归心同一路，况復在新年。\n梦着登山屐，闲随渡水船。\n宿蒿迷旧陇，春葑起闲田。\n醉卧天池上，知君在我先。",
        "dynasty": "宋",
        "collection_info": null
    },
    {
        "title": "灵竺寺",
        "author": "周弼",
        "content": "不因纯孝者，古寺若为安。\n壁彩蜗游遍，炉香鼠踏残。\n钟声嘶破梃，旛影飐危竿。\n尚恐冬生笋，时来竹外看。",
        "dynasty": "宋",
        "collection_info": null
    },
    {
        "title": "齐安早眺  其一",
        "author": "周弼",
        "content": "昔日干戈地，凄凉古塞情。\n军同民杂戍，州与县分城。\n野旷孤鸿绝，沙寒一骑行。\n十年生息后，人尚怯论兵。",
        "dynasty": "宋",
        "collection_info": null
    },
    {
        "title": "齐安早眺  其二",
        "author": "周弼",
        "content": "阴阴城垒静，极望不飞尘。\n草色横江暮，鶑声出塞春。\n清时应洗甲，来岁又逢辛。\n惆怅经过处，都非往昔人。",
        "dynasty": "宋",
        "collection_info": null
    },
    {
        "title": "村市",
        "author": "周弼",
        "content": "细簇人家住，中分破石崖。\n竹门开店屋，草市夹桥街。\n水别东流汉，山横北过淮。\n并船频借问，同买出江柴。",
        "dynasty": "宋",
        "collection_info": null
    },
    {
        "title": "赠僧仲宝月溪",
        "author": "周弼",
        "content": "幽栖深绝地，静夜独宜僧。\n上下两轮玉，中间一片冰。\n影收悬罟索，光息过船灯。\n独坐观心了，无由更小乘。",
        "dynasty": "宋",
        "collection_info": null
    },
    {
        "title": "题夏肯父晓山图",
        "author": "周弼",
        "content": "旦旦自天成，中全一气清。\n渐分平与峻，俄转晦为明。\n竹閟铺沙影，松涵出谷声。\n机心都不动，稳看日初生。",
        "dynasty": "宋",
        "collection_info": null
    },
    {
        "title": "孙季蕃故居",
        "author": "周弼",
        "content": "笑语失诙谐，人谁不怆怀。\n梦残秋雨寺，魂散夕阳街。\n缺竈粘煎药，干炉积燎柴。\n风流何必葬，便拥菊花埋。",
        "dynasty": "宋",
        "collection_info": null
    },
    {
        "title": "赵东麓归自房陵",
        "author": "周弼",
        "content": "一年辛苦后，收聚若为丰。\n摄职全无吏，携家仅有童。\n乳舂花下管，漆溜叶间筒。\n自此嬉游地，应须且浙中。",
        "dynasty": "宋",
        "collection_info": null
    },
    {
        "title": "吴山仁王寺",
        "author": "周弼",
        "content": "山寺凭高夕未昏，上皇曾此定干坤。\n瓯闽散驿缘江岛，龛赭收潮入海门。\n细雨乱花唐辇道，淡烟疏柳汉营屯。\n何时汴水东流畔，君返宸居臣故园。",
        "dynasty": "宋",
        "collection_info": null
    },
    {
        "title": "庾楼",
        "author": "周弼",
        "content": "欲望江山夜转真，胡床曾此对嘉宾。\n伤心皓月长流水，回首清风不见人。\n花落雉楼横角暮，草生鸥渚破船春。\n归程岂暇频登览，分付羁愁与白苹。",
        "dynasty": "宋",
        "collection_info": null
    },
    {
        "title": "题豫章台",
        "author": "周弼",
        "content": "何日遗踪锁断岗，更谁曾望旧台荒。\n百年南渡频秋雨，一片西山几夕阳。\n石碍老松欹径险，岸随干苇出江长。\n斗间可是无佳气，又见飞乌绕去樯。",
        "dynasty": "宋",
        "collection_info": null
    },
    {
        "title": "题滕王阁",
        "author": "周弼",
        "content": "高阁巍峨接水滨，兴亡纔问便伤神。\n鸣鸾东阁知何处，跨鹤西山别有人。\n柳映落霞江渚暮，草铺斜日野田春。\n羣鸥亦厌多悲感，偏与忘机客最亲。",
        "dynasty": "宋",
        "collection_info": null
    },
    {
        "title": "送友人持节岭南",
        "author": "周弼",
        "content": "吴云迢递楚云鲜，从此南征路几千。\n汉使五羊登岭日，鲁经三豕渡河年。\n榕穿白草飞蛮雨，椒落黄芽起瘴烟。\n待及戍瓜多载石，定无番货入归船。",
        "dynasty": "宋",
        "collection_info": null
    },
    {
        "title": "赠唐栖寺僧",
        "author": "周弼",
        "content": "山门寂寞唐栖寺，别去闲居又一年。\n草暗暮田羣雁远，花明春院一僧禅。\n云房夕磬浮清雨，水殿寒灯宿细烟。\n作得诗成无寄处，几回遥认隔溪船。",
        "dynasty": "宋",
        "collection_info": null
    },
    {
        "title": "连珠",
        "author": "周弼",
        "content": "远望披裘日几回，可堪江上暮寒催。\n云飞旷野迎风断，雪洒长滩夹雨来。\n马踏野桥嘶破板，鸟迷村路立高桅。\n暂须移向疏篱泊，迁就惊春一树梅。",
        "dynasty": "宋",
        "collection_info": null
    },
    {
        "title": "行吟",
        "author": "周弼",
        "content": "独行沙岸不相携，准拟沿溪更渡溪。\n药蔓交加虫上下，柳花撩乱蝶高低。\n杖头晓伴春云石，屐齿晴翻夜雨泥。\n诗就随山为人写，等闲抽尽锦中题。",
        "dynasty": "宋",
        "collection_info": null
    },
    {
        "title": "秀野",
        "author": "周弼",
        "content": "小作幽园傍宅开，只须数亩占楼台。\n石移林屋秋云至，水带松江暮雨来。\n径草散香迎过屐，砌花分影荫流杯。\n人家园圃应无数，不似君能日几回。",
        "dynasty": "宋",
        "collection_info": null
    },
    {
        "title": "孙伯符墓下",
        "author": "周弼",
        "content": "梧叶萧萧墓草长，梦魂曾断九回肠。\n空闻绛帕离章水，谁见黄旗入洛阳。\n鸦噪暮园江阪迥，龙盘春戍石城荒。\n赤乌不识桑田变，犹自悽悽守白杨。",
        "dynasty": "宋",
        "collection_info": null
    },
    {
        "title": "天津桥",
        "author": "周弼",
        "content": "袅袅朱栏倚细波，绿云相对閟嵯峨。\n中天车驾曾擒虏，何日楼船定入河。\n霁柳午阴随岸远，露桃春色过墙多。\n黄旗适应东南运，已办箫铙几曲歌。",
        "dynasty": "宋",
        "collection_info": null
    },
    {
        "title": "雨花台",
        "author": "周弼",
        "content": "细藓柔莎琐旧堆，昔年曾见异僧回。\n如何天上飞灵雨，不为人间洗劫灰。\n江接潮头诸脉应，地连岗势一支来。\n只今不假虚无事，别是春风歌舞台。",
        "dynasty": "宋",
        "collection_info": null
    },
    {
        "title": "凤凰台",
        "author": "周弼",
        "content": "一径逶迤草自芳，何为不復更翱翔。\n应须旧国还宣武，别有高台在建章。\n白鹭背花寻塔路，赤乌衝柳集宫墙。\n中兴不比偏安事，且对梧桐荐羽觞。",
        "dynasty": "宋",
        "collection_info": null
    },
    {
        "title": "乌衣巷",
        "author": "周弼",
        "content": "日落凭栏感慨频，长干桥畔冷残春。\n桑田芜没徒多事，兰玉丛生更几人。\n风暖影翻花外燕，雨多痕蚀草间麟。\n堪嗟羣从成功后，不及钟山一尉神。",
        "dynasty": "宋",
        "collection_info": null
    },
    {
        "title": "石头城",
        "author": "周弼",
        "content": "点点凝烟望未收，六朝遗迹遍荒丘。\n自从绛阙雄江面，谁把朱泥染石头。\n岗断晓榛双阜虎，岸长春草一滩鸥。\n诸公多少新亭恨，不是知心莫上楼。",
        "dynasty": "宋",
        "collection_info": null
    },
    {
        "title": "浮远",
        "author": "周弼",
        "content": "横障瀰漫恃此丘，长江东骛转湍流。\n波间去海无多里，沙际铺淮辄数州。\n风势起花山郭暗，潮声侵树野田浮。\n无由望彻苍茫外，回首斜阳总是愁。",
        "dynasty": "宋",
        "collection_info": null
    },
    {
        "title": "送赵山台赴江阴",
        "author": "周弼",
        "content": "匆匆何事解朝衣，甫为君王领一麾。\n历考近来成故事，就迁长是未多时。\n寒更夜彻防淮柝，晓舶晴翻出海旗。\n不久赤蹄应已到，只须略赋练江诗。",
        "dynasty": "宋",
        "collection_info": null
    },
    {
        "title": "岳阳楼",
        "author": "周弼",
        "content": "凭高望尽寂寥天，与我闲情共渺然。\n平展暮云三百里，积停春水二千年。\n沙洲横渡荆江雨，石塔遥分岳麓烟。\n老我未闻飞剑术，想须今度遇回仙。",
        "dynasty": "宋",
        "collection_info": null
    },
    {
        "title": "西湖竹阁寺",
        "author": "周弼",
        "content": "精舍萧疏近水凉，分明一径绿沉枪。\n就移山近湖皆隠，放出楼高寺倒藏。\n春透露梢齐曲槛，晓翻风箨过修墙。\n长堤花尽人稀少，来听蝉声伴夕阳。",
        "dynasty": "宋",
        "collection_info": null
    },
    {
        "title": "采香径",
        "author": "周弼",
        "content": "缯甲如荼护此台，玉颜憔悴锦帆来。\n一蹊香草无蜂过，千里空葭有雁回。\n响屧藓埋丹凤迹，缕衣花变粉蛾灰。\n谁知子夜歌残日，树满西山似绿苔。",
        "dynasty": "宋",
        "collection_info": null
    },
    {
        "title": "七里濑",
        "author": "周弼",
        "content": "瞬息沿流七里遥，感时回缆木兰桡。\n高台未变陵兼谷，故国频更市与朝。\n风散乱云通去驿，雨消残雪助归潮。\n渔翁近亦无前辈，一箇青铜不肯饶。",
        "dynasty": "宋",
        "collection_info": null
    },
    {
        "title": "南楼怀古五首  其一",
        "author": "周弼",
        "content": "昔人有意久经营，极望寒芜远更平。\n三国旆旌羣鹊散，六朝楼阁一鸠鸣。\n雪消晴嶂沉孤垒，风打寒潮入废城。\n多少怨魂销不尽，草根烧断又还生。",
        "dynasty": "宋",
        "collection_info": null
    },
    {
        "title": "南楼怀古五首  其二",
        "author": "周弼",
        "content": "事久销沉只等闲，好将深意递相参。\n舳舻宵遁谁思忖，裙屐春游自笑谈。\n西日瘴回迷汉沔，北风波逆上江潭。\n隔城方唱招魂引，一拍殷勤至再三。",
        "dynasty": "宋",
        "collection_info": null
    },
    {
        "title": "南楼怀古五首  其三",
        "author": "周弼",
        "content": "茫茫迂曲度平川，何处孤村近水边。\n烟护刘琮残壁垒，雨沉黄祖旧楼船。\n寒沙细拥菰芦地，破陇斜耕苜蓿田。\n见说去年秋潦后，更无茅屋起炊烟。",
        "dynasty": "宋",
        "collection_info": null
    },
    {
        "title": "南楼怀古五首  其四",
        "author": "周弼",
        "content": "幸际清时息五兵，舌顽无处说纵横。\n蚁封一梦难分别，蜗角千年强斗争。\n丹壁邮亭新蜀道，白楼烽戍古邾城。\n自知夜半徒兴舞，移远寒鷄不使鸣。",
        "dynasty": "宋",
        "collection_info": null
    },
    {
        "title": "南楼怀古五首  其五",
        "author": "周弼",
        "content": "夕阳光退杳难凭，欲问江鸥只怨憎。\n得意举帆烧北岸，伤心流楳锁西陵。\n雪消蜀货千樯下，风顺吴盐万斛增。\n且趁一樽相暖热，自非乘醉莫来登。",
        "dynasty": "宋",
        "collection_info": null
    },
    {
        "title": "山居春晚",
        "author": "周弼",
        "content": "索居牢落动关心，但觉匆匆岁月侵。\n无梦不因怜昼静，有怀多是惜春深。\n草香稚蝶销胡粉，花落蛮鶑变楚金。\n最是不禁芳树色，能消几日又成阴。",
        "dynasty": "宋",
        "collection_info": null
    },
    {
        "title": "庭下枯梅有感",
        "author": "周弼",
        "content": "庭下同栽两树梅，一株摇落一株开。\n无缘春色相亏曲，有分晴光亦往来。\n雪打枯枝愁汉驿，雨翻雕萼梦荆台。\n绮窗不断横斜影，犹有东风管碧苔。",
        "dynasty": "宋",
        "collection_info": null
    },
    {
        "title": "会稽山",
        "author": "周弼",
        "content": "衣冠从昔化文身，峻岳当天自有神。\n秦帝刻碑三十载，越王栖甲五千人。\n江连云气分南纪，海接星河近北辰。\n必竟兴亡谁可料，但闻陵谷变飞尘。",
        "dynasty": "宋",
        "collection_info": null
    },
    {
        "title": "甫里观",
        "author": "周弼",
        "content": "天随清调何人继，幸有荒村故宅存。\n橘上蠹虫应屡变，草间眠鸭尚能言。\n池亭暮雪兼风起，篱落春潮带雨浑。\n人啖菊苗终竟别，屠沽犹自不登门。",
        "dynasty": "宋",
        "collection_info": null
    },
    {
        "title": "陈武帝钓台",
        "author": "周弼",
        "content": "路纔容马尽荒茅，谁识仙人旧钓鳌。\n流水不随船影断，乱山犹带弹痕高。\n春烟粉黑重生葑，暮雨灰红半拆桃。\n今日故宫何处问，东风应长对江涛。",
        "dynasty": "宋",
        "collection_info": null
    },
    {
        "title": "赠雪林李和甫",
        "author": "周弼",
        "content": "忽地相逢便解颜，况兼终日看青山。\n精神摘柳哦诗际，标度寻梅集句间。\n春淡野桥孤艇远，暮寒溪寺一钟闲。\n匆匆又作经旬别，两处东风各闭关。",
        "dynasty": "宋",
        "collection_info": null
    },
    {
        "title": "道中有感",
        "author": "周弼",
        "content": "远程已过经行处，别有逶迤古道存。\n寺已寂寥犹有殿，水纔穷尽又逢村。\n一株枯木人分路，十里飞花客过门。\n必竟悉依生处乐，不知何事别家园。",
        "dynasty": "宋",
        "collection_info": null
    },
    {
        "title": "黄溪",
        "author": "周弼",
        "content": "匆匆宁不恨飘零，转更分岐过别汀。\n世事总如迂曲路，年华都付短长亭。\n冢桃褪蘂无人色，社栎盘根作鬼形。\n心自感伤人岂识，回头犹顾岘山青。",
        "dynasty": "宋",
        "collection_info": null
    },
    {
        "title": "朱潭",
        "author": "周弼",
        "content": "消散羁愁益坦然，况当初暖欲晴天。\n清溪苔滑重抄纸，浅屋柴香正煮绵。\n隔水杀鷄祠社土，过桥嘶马入人烟。\n今朝似觉难忘酒，应更无人笑谪仙。",
        "dynasty": "宋",
        "collection_info": null
    },
    {
        "title": "送人之汉上",
        "author": "周弼",
        "content": "木落千山怨别离，自知难驻马行蹄。\n上书季子穷归洛，献赋荀卿老向齐。\n驿店破旗秋雨细，戍楼残角夕阳低。\n袖藏秘策君门远，应望中原泣鼓鼙。",
        "dynasty": "宋",
        "collection_info": null
    },
    {
        "title": "荻港",
        "author": "周弼",
        "content": "波眼沄沄浪復轻，稍苏羁束过清明。\n倩人觅路先寻酒，久客怀乡始见饧。\n松下紫芽肥野菜，竹间青叶带山樱。\n自从一别齐安后，直到今朝始听鶑。",
        "dynasty": "宋",
        "collection_info": null
    },
    {
        "title": "感事",
        "author": "周弼",
        "content": "书剑悠悠屡变迁，老谙多故始知天。\n汗青每愧抛长日，髮白无由逐少年。\n暮雨暗消江岸柳，晓霜初透野池莲。\n此心悬解何须语，人问惟应一指禅。",
        "dynasty": "宋",
        "collection_info": null
    },
    {
        "title": "送迁客",
        "author": "周弼",
        "content": "自谓别离难会面，如何此地又相寻。\n往来云物他乡意，轻薄风尘久客心。\n夜雨泥涂三里郭，夕阳烟火数家林。\n送君好去加餐饭，莫听哀猿彻晓吟。",
        "dynasty": "宋",
        "collection_info": null
    },
    {
        "title": "送人之京口",
        "author": "周弼",
        "content": "竞携书剑去纷纷，谁解登临对日曛。\n北道荆夔一江下，南朝徐兖二州分。\n高楼角晓鸣秋雨，远戍烽寒起暮云。\n莫把寻常望瓜步，恐惊边雁不堪闻。",
        "dynasty": "宋",
        "collection_info": null
    },
    {
        "title": "留题唐栖寺",
        "author": "周弼",
        "content": "僧房十日相留恋，为怯生寒未到家。\n插岸断冰妨荡桨，入檐飞雪助煎茶。\n香台穴碎逃秋蚁，古殿巢翻失暮鸦。\n惟有溪梅最禁耐，傍篱争发向阳花。",
        "dynasty": "宋",
        "collection_info": null
    },
    {
        "title": "送白判官",
        "author": "周弼",
        "content": "着书不就便相抛，远向襄州谒故交。\n里舍千头无旧橘，客程三脊有荒茅。\n买鱼村渡捐孤剑，沽酒山城解弊袍。\n双鬓岂堪禁岁月，眼看归鳦又成巢。",
        "dynasty": "宋",
        "collection_info": null
    },
    {
        "title": "中和节",
        "author": "周弼",
        "content": "时节匆忙过隙驹，可堪岑寂就船居。\n不禁衰病慵耽酒，无益闲交懒报书。\n风暖暮田归海燕，雨甜春水上潮鱼。\n客中自是光阴速，纔见新正又月初。",
        "dynasty": "宋",
        "collection_info": null
    },
    {
        "title": "送人之荆门",
        "author": "周弼",
        "content": "昔年此路达王畿，荒烧畬烟事已非。\n山向崤函空北望，水随江汉自东归。\n凄凉坂路征车远，寂寞邮亭候火稀。\n遥想思乡怨岐路，杜鹃花发鹧鸪飞。",
        "dynasty": "宋",
        "collection_info": null
    },
    {
        "title": "严陵钓台",
        "author": "周弼",
        "content": "晴江万里绿波来，惆怅君房去不回。\n秦苑河山归故国，越乡云雨庇荒台。\n春风一道江蓠绿，落日千峰杜宇哀。\n欲访钓船无处所，野花如雪满汀开。",
        "dynasty": "宋",
        "collection_info": null
    },
    {
        "title": "游道场山遇雨",
        "author": "周弼",
        "content": "飘然久作登临想，纔遇名山雨亦游。\n林尾乱声犹间响，枝头残滴未全收。\n濯翻野竹从教軃，衝落岩花放出流。\n欲把姓名书石上，几回拈笔又成休。",
        "dynasty": "宋",
        "collection_info": null
    },
    {
        "title": "浣沙秋日五首  其一",
        "author": "周弼",
        "content": "衣裳单薄鬓萧骚，独凭危栏首屡搔。\n出壁乱云分片段，隔江飞雨见丝毫。\n庭前断续蛩争响，檐外轻便蝶斗高。\n多少好山俱在眼，愧无短屐共游遨。",
        "dynasty": "宋",
        "collection_info": null
    },
    {
        "title": "浣沙秋日五首  其二",
        "author": "周弼",
        "content": "当前滩号西施碛，对碛看秋得句清。\n五色悬门秦一尉，六经充栋汉诸生。\n石丛细火团荒砌，野蔓疏金出废城。\n目送浣沙人去后，又闻街鼓报新晴。",
        "dynasty": "宋",
        "collection_info": null
    },
    {
        "title": "浣沙秋日五首  其三",
        "author": "周弼",
        "content": "长江淡淡树疏疏，扫却闲庭即故居。\n虫入暗床频促织，萤穿虚壁屡翻书。\n破除暮色惟荒菊，荐送秋华有嫩蔬。\n料得故园分社酒，小苞青橘四腮鲈。",
        "dynasty": "宋",
        "collection_info": null
    },
    {
        "title": "浣沙秋日五首  其四",
        "author": "周弼",
        "content": "自惭尸素尝多暇，未放秋风变楚颜。\n一梦别离抛白水，三年端的守青山。\n野鷄避鹘遮雏去，沙翮衔鱼趁母还。\n纵有乱愁消遣尽，淡云残日共人闲。",
        "dynasty": "宋",
        "collection_info": null
    },
    {
        "title": "浣沙秋日五首  其五",
        "author": "周弼",
        "content": "清溪楼阁暮沉沉，不觉登临夜欲深。\n几处捲帘催酒笛，谁家闭户捣衣砧。\n一朝野雾三朝湿，十日江天九日阴。\n暗喜碍人公事少，自来收拾送秋吟。",
        "dynasty": "宋",
        "collection_info": null
    },
    {
        "title": "罗家洲",
        "author": "周弼",
        "content": "对港近村俱有路，扁舟倍觉往来频。\n入秋破褐惟存线，尽日收钱不满缗。\n远岸冷沙衔坠叶，浅滩寒水卧枯苹。\n未知行役何时断，纵使更深亦唤人。",
        "dynasty": "宋",
        "collection_info": null
    },
    {
        "title": "送陈云崖游三衢",
        "author": "周弼",
        "content": "吟得诗成若等闲，为吾开尽锦囊斑。\n不专瘦岛元和末，要且长城大历间。\n帆入乱潮随涨水，帽衝残雪度危山。\n从今便少春游伴，纔过新正可得还。",
        "dynasty": "宋",
        "collection_info": null
    },
    {
        "title": "春怨",
        "author": "周弼",
        "content": "极浦苹花白，空壕兰萼红。\n伤心城上燕，飞入馆娃宫。",
        "dynasty": "宋",
        "collection_info": null
    },
    {
        "title": "送客",
        "author": "周弼",
        "content": "欲知行远近，细数杜鹃声。\n暗入苍山去，千闻是一程。",
        "dynasty": "宋",
        "collection_info": null
    },
    {
        "title": "冷泉幽憩",
        "author": "周弼",
        "content": "水源穷不尽，垢腻生春袜。\n未敢辄揭流，且向幽亭歇。",
        "dynasty": "宋",
        "collection_info": null
    },
    {
        "title": "落梅",
        "author": "周弼",
        "content": "玉树分明照夕流，粉痕翻为碧苔留。\n三更枝上玲珑雨，乱滴寒香一夜愁。",
        "dynasty": "宋",
        "collection_info": null
    },
    {
        "title": "回山僧书就题书尾",
        "author": "周弼",
        "content": "忆昔同行题落叶，寺前枯树鹤巢边。\n不知今度苔枝上，多少秋虫已化蝉。",
        "dynasty": "宋",
        "collection_info": null
    },
    {
        "title": "逢僧文礼  其一",
        "author": "周弼",
        "content": "空山落日又逢僧，雨杂尘灰满帽纹。\n但忆来时门不掩，麝香偷卧石床云。",
        "dynasty": "宋",
        "collection_info": null
    },
    {
        "title": "逢僧文礼  其二",
        "author": "周弼",
        "content": "师说古香寮旧开，鲍照曾为惠休来。\n至今猿鹤犹知敬，静对寒星礼碧苔。",
        "dynasty": "宋",
        "collection_info": null
    },
    {
        "title": "秋夜",
        "author": "周弼",
        "content": "山门半掩浮云阙，古道人稀芳草歇。\n夜深零露滴秋香，幽人独步青萝月。",
        "dynasty": "宋",
        "collection_info": null
    },
    {
        "title": "寄云泉僧永颐  其一",
        "author": "周弼",
        "content": "书来只说住高峰，不记松林第几重。\n欲拣青峦问茅舍，秋山一样白云封。",
        "dynasty": "宋",
        "collection_info": null
    },
    {
        "title": "寄云泉僧永颐  其二",
        "author": "周弼",
        "content": "颂罢南华谁得闻，两川寒玉一禅身。\n松边弹舌低声念，莫引龙来变作人。",
        "dynasty": "宋",
        "collection_info": null
    },
    {
        "title": "赠从古上人",
        "author": "周弼",
        "content": "山僧袖出新诗卷，字字馨香扑人面。\n清晨何处展看来，捲得梅花两三片。",
        "dynasty": "宋",
        "collection_info": null
    },
    {
        "title": "野庙",
        "author": "周弼",
        "content": "野庙荒芜倒掩扉，寂寥香火客来稀。\n年年归燕相看觑，空滴春泥损画衣。",
        "dynasty": "宋",
        "collection_info": null
    },
    {
        "title": "真娘墓",
        "author": "周弼",
        "content": "青鸟传书渡海迟，乱山衰草葬蛾眉。\n锦囊消歇余香在，狼藉春风荳蔻枝。",
        "dynasty": "宋",
        "collection_info": null
    },
    {
        "title": "女坟湖",
        "author": "周弼",
        "content": "石龟无语对东风，海鹤曾迷晓市中。\n三十六鳞朝夜月，玉钗人在水晶宫。",
        "dynasty": "宋",
        "collection_info": null
    },
    {
        "title": "显应观桃花",
        "author": "周弼",
        "content": "白云随鹤乘将去，深碧桃花满故宫。\n三十六簧明月夜，不知何处吸春风。",
        "dynasty": "宋",
        "collection_info": null
    },
    {
        "title": "四圣观",
        "author": "周弼",
        "content": "小园宽占一山孤，别有墙遮古观居。\n到了恩波拦不住，水窗游出放生鱼。",
        "dynasty": "宋",
        "collection_info": null
    },
    {
        "title": "蜡梅",
        "author": "周弼",
        "content": "爱花偏倩猎人寻，残雪偷春上棘林。\n山岸有谁先得见，冷香疏亚辟寒金。",
        "dynasty": "宋",
        "collection_info": null
    },
    {
        "title": "咏史二首  其一",
        "author": "周弼",
        "content": "一曲呼凰下九霄，石台春静海山遥。\n周秦战血纵横尽，犹卧白云吹洞箫。",
        "dynasty": "宋",
        "collection_info": null
    },
    {
        "title": "咏史二首  其二",
        "author": "周弼",
        "content": "碧树童童荫屋庐，分明青盖画龙车。\n南阳病叟成何事，便谓枯池活得鱼。",
        "dynasty": "宋",
        "collection_info": null
    },
    {
        "title": "送人游西山  其一",
        "author": "周弼",
        "content": "昔人深夜看星斗，镇压灵坛尚有符。\n偷写只应苍鼠惯，几行丹篆绕春芜。",
        "dynasty": "宋",
        "collection_info": null
    },
    {
        "title": "送人游西山  其二",
        "author": "周弼",
        "content": "锁断寒蛟亦有神，冷波寒水病残身。\n谁收匙钥权相借，略放天池洗白鳞。",
        "dynasty": "宋",
        "collection_info": null
    },
    {
        "title": "送人游西山  其三",
        "author": "周弼",
        "content": "抽铅点汞旧台荒，何处搜寻旧草堂。\n谁见洪崖最深处，一坑泥护石中黄。",
        "dynasty": "宋",
        "collection_info": null
    },
    {
        "title": "出关偶题",
        "author": "周弼",
        "content": "一曲长歌浙水寒，绨袍空往又空还。\n咸阳若有山东志，莫放苏秦又出关。",
        "dynasty": "宋",
        "collection_info": null
    },
    {
        "title": "吴门送同行者之毗陵",
        "author": "周弼",
        "content": "布帆何处定逢春，身是归人又送君。\n明日隔城回首望，冷花寒叶满秋云。",
        "dynasty": "宋",
        "collection_info": null
    },
    {
        "title": "西湖初夏",
        "author": "周弼",
        "content": "花飞春减绿阴成，不住风光绕禁城。\n山寺晚晴蝉欲噪，柳林犹啭数声鶑。",
        "dynasty": "宋",
        "collection_info": null
    },
    {
        "title": "送曲江友人南归",
        "author": "周弼",
        "content": "怜君归橐路迢迢，到得茅斋转寂寥。\n应叹药栏经雨烂，土肥抽尽缩砂苗。",
        "dynasty": "宋",
        "collection_info": null
    },
    {
        "title": "客楼",
        "author": "周弼",
        "content": "水国秋清潮半生，越王台殿锁荒城。\n西楼一夜思归客，斜倚朱栏独听笙。",
        "dynasty": "宋",
        "collection_info": null
    },
    {
        "title": "夜深",
        "author": "周弼",
        "content": "虚堂人静不闻更，独坐书灰对夜灯。\n门外不知春雪霁，半峰残月一溪冰。",
        "dynasty": "宋",
        "collection_info": null
    },
    {
        "title": "胥门",
        "author": "周弼",
        "content": "芦苇萧萧生晚潮，伍员何地更吹箫。\n夕阳自逐寒鸦去，万片宫花共寂寥。",
        "dynasty": "宋",
        "collection_info": null
    },
    {
        "title": "送人还姑苏",
        "author": "周弼",
        "content": "别十三年返故居，可怜世业半空虚。\n布囊惟有焦琴在，乞与秋风葬阖闾。",
        "dynasty": "宋",
        "collection_info": null
    },
    {
        "title": "题僧子温画水墨蒲萄",
        "author": "周弼",
        "content": "袅袅多应半熟时，落斜高挂冷攒枝。\n分明记得山窗下，一架寒藤带雨垂。",
        "dynasty": "宋",
        "collection_info": null
    },
    {
        "title": "望太湖  其一",
        "author": "周弼",
        "content": "独立瀰漫灏气中，倍饶云雾杳重重。\n直西一道孤光起，指点人看是白龙。",
        "dynasty": "宋",
        "collection_info": null
    },
    {
        "title": "望太湖  其二",
        "author": "周弼",
        "content": "眼力难穷远即昏，纵晴惟只两三分。\n今朝林屋人皆见，不似峰峦只似云。",
        "dynasty": "宋",
        "collection_info": null
    },
    {
        "title": "收家信",
        "author": "周弼",
        "content": "渺渺秋风生白波，故乡归梦隔山河。\n可怜一纸平安信，不及衡阳雁字多。",
        "dynasty": "宋",
        "collection_info": null
    },
    {
        "title": "闻友人过吴",
        "author": "周弼",
        "content": "诗囊挂在船篷上，吟过江枫落叶中。\n为恐吴笺题不尽，秋风先燥数堆红。",
        "dynasty": "宋",
        "collection_info": null
    },
    {
        "title": "彩云桥",
        "author": "周弼",
        "content": "断桥流水两无期，残日轻云处处疑。\n乞与行人自沽酒，满旗风雨豆花篱。",
        "dynasty": "宋",
        "collection_info": null
    },
    {
        "title": "龙井道中杂纪  其一",
        "author": "周弼",
        "content": "白髮宫人频笑谑，罗衣昔对君王着。\n夜惊春雨洗桃花，梦魂犹挂秋韆索。",
        "dynasty": "宋",
        "collection_info": null
    },
    {
        "title": "龙井道中杂纪  其二",
        "author": "周弼",
        "content": "老僧病久声嘶喝，屡说紫衣胜短褐。\n莫嫌两手渐拘挛，曾把御前供奉钹。",
        "dynasty": "宋",
        "collection_info": null
    },
    {
        "title": "山崦早梅",
        "author": "周弼",
        "content": "晴逼寒笆春满邻，汉奁芳额渐轻匀。\n东风未放全消息，雨萼愁香不见人。",
        "dynasty": "宋",
        "collection_info": null
    },
    {
        "title": "青阳驿",
        "author": "周弼",
        "content": "悄悄如秋麦气凉，山风吹透湿衣裳。\n小炉深幌枯松火，一夜寒香遶客床。",
        "dynasty": "宋",
        "collection_info": null
    },
    {
        "title": "舟次黄鹤矶",
        "author": "周弼",
        "content": "俯为江山特地来，势须时暂走尘埃。\n稍闲便着携官酒，一酹吴王旧钓台。",
        "dynasty": "宋",
        "collection_info": null
    },
    {
        "title": "闻雁",
        "author": "周弼",
        "content": "此是衡阳第几羣，寂寥偏杂雨声闻。\n如今远道多矰缴，莫厌高飞入暮云。",
        "dynasty": "宋",
        "collection_info": null
    },
    {
        "title": "风恶偶成二首  其一",
        "author": "周弼",
        "content": "柔橹双随下水船，乱帆轻舵递相先。\n无端繫着山村岸，高枕芦芽对雨眠。",
        "dynasty": "宋",
        "collection_info": null
    },
    {
        "title": "风恶偶成二首  其二",
        "author": "周弼",
        "content": "三日要行还止住，冷沙寒水暗消春。\n一千四百芜湖路，怨雨愁风多少人。",
        "dynasty": "宋",
        "collection_info": null
    },
    {
        "title": "溧阳桃花",
        "author": "周弼",
        "content": "见说谪仙曾到此，东风千树锁雕墙。\n游人偏向花间酹，雨湿春泥喷酒香。",
        "dynasty": "宋",
        "collection_info": null
    },
    {
        "title": "延山渡",
        "author": "周弼",
        "content": "解帆登岸作山游，林木茅茨共一丘。\n数日骤寒消不尽，尚余残雪护松瘤。",
        "dynasty": "宋",
        "collection_info": null
    },
    {
        "title": "萧山县下遇雨二首  其一",
        "author": "周弼",
        "content": "年来沙涨卒难消，更觉西兴渡口遥。\n冷坐看他骑骒马，半鞍泥水踏春潮。",
        "dynasty": "宋",
        "collection_info": null
    },
    {
        "title": "萧山县下遇雨二首  其二",
        "author": "周弼",
        "content": "悠悠心厌出江沙，过得丘亭转落斜。\n村店自知行客倦，劝尝新酒卖甜瓜。",
        "dynasty": "宋",
        "collection_info": null
    },
    {
        "title": "大洲湖",
        "author": "周弼",
        "content": "人居泽国胜居陵，十月陂塘未结冰。\n残苇乱茭收拾后，断筐分晒折腰菱。",
        "dynasty": "宋",
        "collection_info": null
    },
    {
        "title": "道间偶成",
        "author": "周弼",
        "content": "弯弯田角路周遭，摘尽柔桑露浅蒿。\n无限寂寥门半掩，一车偏健夕阳缲。",
        "dynasty": "宋",
        "collection_info": null
    },
    {
        "title": "早春",
        "author": "周弼",
        "content": "连朝微雪暗消凝，始觉春风逐旋增。\n今早画檐偏有意，数条吹折晒残冰。",
        "dynasty": "宋",
        "collection_info": null
    },
    {
        "title": "送人之汉上",
        "author": "周弼",
        "content": "旧来边塞自多尘，瘦草寒花强作春。\n见说连年更悽怆，乱萤随趁鬼迷人。",
        "dynasty": "宋",
        "collection_info": null
    },
    {
        "title": "思归  其一",
        "author": "周弼",
        "content": "闹裏看山不识真，偶来轩槛振衣尘。\n诸峰便觉移相就，分付春风欲去人。",
        "dynasty": "宋",
        "collection_info": null
    },
    {
        "title": "思归  其二",
        "author": "周弼",
        "content": "点点杨花飞满洲，只应催促送行舟。\n非关向晚伤心事，自怯春寒不肯留。",
        "dynasty": "宋",
        "collection_info": null
    },
    {
        "title": "思归  其三",
        "author": "周弼",
        "content": "尽日凭栏客兴浓，山虽西遶水还东。\n便乘春暮家园去，犹及棠梨满径风。",
        "dynasty": "宋",
        "collection_info": null
    },
    {
        "title": "思归  其四",
        "author": "周弼",
        "content": "自觉才疏久愿归，敢将山色便相依。\n汉家事业虽全盛，亦放梁鸿一箇飞。",
        "dynasty": "宋",
        "collection_info": null
    },
    {
        "title": "赠野逸  其一",
        "author": "周弼",
        "content": "时康难售贾生医，谏鼓无声对落晖。\n又报一年花信了，满山鶗鴂送春归。",
        "dynasty": "宋",
        "collection_info": null
    },
    {
        "title": "赠野逸  其二",
        "author": "周弼",
        "content": "悠悠行路雪侵头，拟出重关洗弊裘。\n堤上忽逢憔悴客，背花停酒说通州。",
        "dynasty": "宋",
        "collection_info": null
    },
    {
        "title": "下渚秋暮",
        "author": "周弼",
        "content": "浅滩近渚沙相接，水落渔人朝暮涉。\n摵摵风鸣若雨来，绕堤吹散干荷叶。",
        "dynasty": "宋",
        "collection_info": null
    },
    {
        "title": "秋日马上",
        "author": "周弼",
        "content": "本无谋略强谈兵，每愧临边病未能。\n筋力岂知犹可喜，一鞍千里到江陵。",
        "dynasty": "宋",
        "collection_info": null
    },
    {
        "title": "许市罩鱼",
        "author": "周弼",
        "content": "网边分得尾纤纤，腥却莼丝莫厌嫌。\n自有野人相料理，柳阴茅店一包盐。",
        "dynasty": "宋",
        "collection_info": null
    },
    {
        "title": "岁除思归  其一",
        "author": "周弼",
        "content": "山栖书到多日，野渡舟横几回。\n想见溪边亭上，故人待我衔杯。",
        "dynasty": "宋",
        "collection_info": null
    },
    {
        "title": "岁除思归  其二",
        "author": "周弼",
        "content": "春风冰断千尺，晓霁云开百重。\n何处溪桥争渡，谁家山寺闻钟。",
        "dynasty": "宋",
        "collection_info": null
    },
    {
        "title": "岁除思归  其三",
        "author": "周弼",
        "content": "野屋定堆落叶，山径应铺石芜。\n一别经秋不到，隔篱黄犬谁呼。",
        "dynasty": "宋",
        "collection_info": null
    },
    {
        "title": "题蕺山僧竹阁",
        "author": "周弼",
        "content": "高阁俯人世，越香清古岑。\n林表山烟薄，竹多苔色深。\n露笋翻晓箨，云房生昼阴。\n天风自然来，明月照我琴。\n景豁谢幽事，竟日聆仙禽。\n佳言出奇观，清梵扬空音。\n子猷昔好此，故园今陆沈。\n睠然顾兹赏，萧萧生道心。",
        "dynasty": "宋",
        "collection_info": null
    },
    {
        "title": "久客思归感兴",
        "author": "周弼",
        "content": "久客空江上，閒吟对石门。\n青山非远近，流水自朝昏。\n夜月添乡梦，春风入烧痕。\n翻思南郭路，迢递隔烟村。",
        "dynasty": "宋",
        "collection_info": null
    },
    {
        "title": "访别",
        "author": "周弼",
        "content": "圣代吟家众，无君众体诗。\n数奇官职见，心苦道途知。\n积梦难相寄，流年自各悲。\n金闺催制锦，又復向黄陂。",
        "dynasty": "宋",
        "collection_info": null
    },
    {
        "title": "溪馆送别",
        "author": "周弼",
        "content": "旅馆成佳集，临觞送远征。\n厨烟含烛焰，溪雨夺琴声。\n愁动草边色，恨牵花外情。\n明朝过平望，应念隔春更。",
        "dynasty": "宋",
        "collection_info": null
    },
    {
        "title": "晚泊",
        "author": "周弼",
        "content": "芳草渡头猿夜吟，孤舟一繫百年心。\n旧游零落不知数，客路经过空復寻。\n暮雪关山千里雁，夕阳烟火数家林。\n明朝叹息东征士，髮垢冠欹不欲簪。",
        "dynasty": "宋",
        "collection_info": null
    },
    {
        "title": "鄱阳湖四十韵",
        "author": "周弼",
        "content": "巨浸连吴越，高躔直斗牛。\n玄明开别府，江伯汇支流。\n象纬元精逼，神姦秘怪裒。\n番君疏带砺，彭蠡壮襟喉。\n赴隙如无地，凭壖忽有州。\n津涯逾写润，窟宅定刳幽。\n岛认瀛鳌戴，涛疑阵马蒐。\n珠跳怜雨驶，镜滑识风收。\n树带乔枝隠，山余短碧浮。\n窥觇疲罔象，睥睨忲阳侯。\n漾月都迷皓，蒸云间作油。\n涵濡均藻荇，冗长到{丷/八}鳅。\n蜃幻晴嘘阁，龙腥夜拔湫。\n万寻县圃玉，一带洞庭秋。\n盈缩知谁纪，吞并似力揫。\n鲤矜封赤鯶，龟笑斥朱眸。\n嵌窦扶桑啮，珍文匠石锼。\n鸥羣驯野客，蚖肆傲潜虬。\n罟数筐零霰，樯轻弩激鍭。\n孰分浮瓠澨，或讶绕蛇丘。\n弦索延商妇，舽艭送莫愁。\n陶朱诚得策，神禹想遗忧。\n端称潺湲弄，非无隠伏搜。\n豆分高下渚，苇视去来舟。\n血脉干坤活，疮痍稼穑瘳。\n披猖包息壤，琐碎略浮沤。\n莲女婵娟棹，渔郎芼燥瓯。\n有人搴绣被，无客傲鹴裘。\n货贝穷干没，醪羞肃丐求。\n束枯论沃釜，戒覆比倾辀。\n众水杯盂外，他年吐纳尤。\n鹊填功未议，鲸吸志应酬。\n何事轻思济，吾防果未周。\n阽危心骨醉，飘泊面颜羞。\n敢计乘桴去，何知戴笠游。\n片帆真扰扰，隻影转悠悠。\n卑湿嗟梁傅，星霜挂魏牟。\n劳歌惭孺子，破簏付平头。\n乌豉缘莼置，黄粮为鲙谋。\n清螺取归日，稳棹听夷犹。",
        "dynasty": "宋",
        "collection_info": null
    },
    {
        "title": "溪亭话别",
        "author": "周弼",
        "content": "芳时谈古调，霅浦少人同。\n化日桃花外，归船便隔春。",
        "dynasty": "宋",
        "collection_info": null
    },
    {
        "title": "题湖上壁",
        "author": "周弼",
        "content": "寒食风埃满客襟，西湖烟雨送愁频。\n日高未起鸟呼梦，春晚不归花笑人。",
        "dynasty": "宋",
        "collection_info": null
    },
    {
        "title": "赠别水云翁",
        "author": "周弼",
        "content": "离离双鬓似秋蓬，惯逐沙鸥与断鸿。\n漂母矶头春水阔，扁舟何处繫东风。",
        "dynasty": "宋",
        "collection_info": null
    },
    {
        "title": "烟中梅",
        "author": "周弼",
        "content": "冷花疎蕊竹间横，浅薄笼烟淡作晴。\n怊怅野桥春水断，几回相见不分明。",
        "dynasty": "宋",
        "collection_info": null
    },
    {
        "title": "检校金盖别业",
        "author": "周弼",
        "content": "独棹一溪云，山回景自分。\n露花藏岸势，风叶乱泉纹。\n短箭催年急，微阳近草曛。\n断猿将落木，清夜不堪闻。",
        "dynasty": "宋",
        "collection_info": null
    },
    {
        "title": "吴歌",
        "author": "释善珍",
        "content": "吴儿鸣艣吴波裏，作劳耳热歌声起。\n初犹哇咬杂吁嚱，后方激讦如怨詈。\n芳洲日夕西风来，含情宛转声更哀。\n君不见杜老行吟曲江曲，楚臣羁思蘼芜绿。\n世知忠义铸伟辞，不知正是阮籍唐衢哭。\n吴时明月梧宫秋，月光曾照吴王愁。\n国人悲怜子胥死，写出高台草荒麋鹿游。\n词亡千古留遗调，南楫北帆昏復晓。\n尽知往事祇苍烟，渺渺漫漫飞白鸟。",
        "dynasty": "宋",
        "collection_info": null
    },
    {
        "title": "和忠献堂诸官韵",
        "author": "释善珍",
        "content": "魏王为将过颇牧，转佐功高萧相国。\n洗光日毂上天衢，海宇竦瞻如立鹤。\n定储不用招四老，知公狐鼠视产禄。\n青苗一疏更奇伟，时宰喙硬心愧服。\n当时元老不在廷，中外知非宗社福。\n至今荒棘没铜驼，志士泪尽以血续。\n故祠金貂色已暗，英风可扫炎海酷。\n尚想乔岳初降灵，凤采龙文照山麓。\n闻孙来补翁祖处，玉题绣井新前躅。\n落成举杯文字饮，高台何必糟丘筑。\n百年往事陵谷改，故国苍然但乔木。\n公归补衮居上前，谏草家藏皆可覆。\n才如苏梅宇内少，流落应怜犹未復。\n晓枝蝶闹不足云，晚节要看秋圃菊。",
        "dynasty": "宋",
        "collection_info": null
    },
    {
        "title": "和徐国录韵",
        "author": "释善珍",
        "content": "当今称文宗，斗南一和仲。\n掣鲸力倒海，兰苕不同梦。\n百年日苦短，千载事谁共。\n赋诗推义山，论旧数季重。\n客持邀我读，欢喜蹋破瓮。\n疾抄畏纸尽，饥诵忘浆冻。\n欲传换骨方，伎工恐无用。\n涂窗谩成鸦，过门任题凤。\n唐僧句月炼，一步不敢纵。\n高参鬼僊吟，下比古佛颂。\n湖江大国楚，宫阙天府雍。\n小大材则殊，未易求折衷。\n公文如珠玉，盛世盍包贡。\n一鹗剡交腾，万牛挽难动。\n造物或困之，鬰怒使快痛。\n晋康名远郡，侯印亦久弄。\n蜃嘘横跨海，龙潜中兴宋。\n年丰秔稌多，守醉宾客从。\n时时写乌丝，虹光穿屋栋。\n祖帐在何时，行色当倥偬。\n相期远公社，后会邈澒洞。\n拟办酒椀招，更出虎溪送。",
        "dynasty": "宋",
        "collection_info": null
    },
    {
        "title": "送徐国录守英德",
        "author": "释善珍",
        "content": "君侯少举摩天翮，笔阵堂堂万人敌。\n上书自请斗大州，不独爱闲犹爱石。\n爱闲庭讼自简寂，爱石不同牛李癖。\n参军主簿公举刺，何必喜怒见颜色。\n高台盛贮锦屠苏，何如烟林土花碧。\n公余共赏有欢伯，语妙一笑欲堕帻。\n假令鰲禁未遭遇，传至鸡林能别识。\n大材小用从古然，善舞岂曾嫌地窄。\n愧无肤寸可及物，迭盖重金竟何益。\n霜寒繫舟峡江侧，应念坡仙抚遗迹。\n江流可沿深可𣂏，此水至洁能纳污。",
        "dynasty": "宋",
        "collection_info": null
    },
    {
        "title": "送静江曾帅",
        "author": "释善珍",
        "content": "岭西支郡联荆湖，时危选帅劳庙谟。\n公才健如天马驹，胸中戈甲敌万夫。\n向来持节犯贼区，贼降不用丈二殳。\n浮云散尽明月孤，世间公论何时无。\n煌煌丹诏来天衢，阴风策策随兵符。\n大旗十丈车前驱，弓刀武骑前后趋。\n我占福星岁在吴，孱虏数尽当磔诛。\n笼烽平安羽檄疎，玉帐亦可吟抚鬚。\n奏功入觐乘锋车，峨冠儤直承明庐。\n公家事业青史书，公家祖相兄鸿枢。",
        "dynasty": "宋",
        "collection_info": null
    },
    {
        "title": "送傅左司赴袁州  其一",
        "author": "释善珍",
        "content": "长安貂蝉贱如土，故家文献余一缕。\n平生粗疎不媚妩，直语岂知犯张禹。\n腰间金印丈二组，我自弃置君自取。\n儿时翰墨跨诸父，投老为郎方齿叙。\n天关耽耽守九虎，一节临遣復不与。\n介堂卜筑开宿莽，谁知公意颇有主。\n眼明沙鸥喜欲舞，便请衣冠挂神武。\n圣朝留戣非为愈，勿薄淮阳宜叱驭。",
        "dynasty": "宋",
        "collection_info": null
    },
    {
        "title": "送傅左司赴袁州  其二",
        "author": "释善珍",
        "content": "宜春古郡联荆渚，曩年尝梦公补处。\n峥嵘老气横九州，直前莫作分外虑。\n秋田旱渴思霖雨，君命敢徐宁畏暑。\n击强鉏姦雷破柱，仰山古佛亦肯许。\n州黉一记最奇古，机综远祖昌黎愈。\n眼前琐尾相品署，知公千百未一取。\n秋空仰瞻鸿鹄举，政恐是中有新句。\n三年奏课返林坞，煮茶贺公公莫拒。",
        "dynasty": "宋",
        "collection_info": null
    },
    {
        "title": "寿曾大监",
        "author": "释善珍",
        "content": "公家中朝第一人，一门兄弟皆朱轮。\n公材吏能固无敌，笔端亦自回千钧。\n我生不识平津阁，晚识老监犹绝伦。\n长松阅世傲云壑，万牛回首山嶙峋。\n清都梦断薄冠冕，三生髣髴贺季真。\n岿然灵光独殿鲁，闲似商皓深避秦。\n园林阴成钟鼓乐，风波不骇鸥鹭驯。\n千卷赐书善和宅，万金买石平泉春。\n古来此事总输公，六环金带何足珍。\n封胡岁岁捧寿樽，蟠桃积核齐昆崙。",
        "dynasty": "宋",
        "collection_info": null
    },
    {
        "title": "送赵吏部  其一",
        "author": "释善珍",
        "content": "健才事声名，抚案走百吏。\n法家冠柱文，好以杀为戏。\n要留百年思，莫令一时畏。\n近时攀辕民，未必皆民意。",
        "dynasty": "宋",
        "collection_info": null
    },
    {
        "title": "送赵吏部  其二",
        "author": "释善珍",
        "content": "千家煮蔗浆，万里随风桅。\n谷少蔗愈多，荒岁不疗饥。\n初闻下令严，巨贾颇不怡。\n至今训农文，可配七月诗。",
        "dynasty": "宋",
        "collection_info": null
    },
    {
        "title": "送赵吏部  其三",
        "author": "释善珍",
        "content": "薏苡不类珠，疑似多谤伤。\n恭惟大雅姿，南物不入囊。\n铃斋一片石，历劫难赞扬。\n常恐鸡林客，夜半惊虹光。",
        "dynasty": "宋",
        "collection_info": null
    },
    {
        "title": "送赵吏部  其四",
        "author": "释善珍",
        "content": "抚槎泝银潢，手探支机石。\n天孙茧瓮丝，拟补衮五色。\n星斗光离离，欲见无羽翼。\n旧恩倘可报，杀身奚足惜。",
        "dynasty": "宋",
        "collection_info": null
    },
    {
        "title": "送陈上舍之潮州",
        "author": "释善珍",
        "content": "元龙湖海士，豪气卧大床。\n着书不疗贫，仰面看屋梁。\n昔从诸老游，鬚鬓未老苍。\n雄篇掩众作，声价如琳琅。\n谓当奏赋时，给札香案傍。\n不然如谪仙，布衣登玉堂。\n岁月忽已迟，驱车去潮阳。\n昌黎强项人，断碑字字芳。\n当年駡佛表，正是护法章。\n大颠亦神奇，世岂有此郎。\n往者不可作，怀古多慨慷。\n有书寄新诗，无书勿相忘。\n善保千金躯，岁晚天雨霜。",
        "dynasty": "宋",
        "collection_info": null
    },
    {
        "title": "送福帅吴侍郎趋朝",
        "author": "释善珍",
        "content": "恕斋视民犹视儿，先忧两字寒与饥。\n三冬气和春有脚，旱岁笺天天雨粟。\n爱杜呼母宗呼爷，史书弄笔人传夸。\n异类鸣冤古有么，神明循吏只一箇。\n风伯叫阍称急报，政声涨天怕天破。\n龙章夜下五云间，玉宸唤归碧落班。\n日边驲骑催数数，截𩍐留公不停毂，安得双轮生四角。",
        "dynasty": "宋",
        "collection_info": null
    },
    {
        "title": "东湖行",
        "author": "释善珍",
        "content": "湖埆埆，泥駮駮，千夫万夫鉏剥剥。\n菰蒲蒙蒙深復凿，湖水浑黄车漉漉。\n朝车暮凿声不已，土山矗矗黄埃裏。\n山成蒉土不知几，上头望见沧海水。\n我疑神山海外八万里，山凭鰲戴无根蔕。\n阳侯潜乘鰲力瘁，夜半负走倦復置。\n鼓紞紞，湖边市。\n骝马嘶，使君至。\n使君一犒炙千牛，酒舁银瓮糟成丘。\n工出农隙财出州，民肥官瘠农知不。\n君不见淮水头，田荒白骨无人收。\n僧庐箕敛供防秋，健胡长戈舂尔喉。\n使君告尔农，汝今一劳永不忧，汝今一劳永不忧。",
        "dynasty": "宋",
        "collection_info": null
    },
    {
        "title": "山溪谣",
        "author": "释善珍",
        "content": "山溪流㶁㶁，山田半砂砾。\n羸牛领破耕不息，午饥眼花在牛脊。\n我饥田舍无糟糠，但愿天常雨粟盈官仓。\n官租吏征有故常，官籴吏横如虎狼。\n君不见先年春旱牛遇疫，妻儿挽犁代牛力。\n又不见前年龠米抵金璧，僵尸横草乌不食。\n吏姦积久为农患，吏爱谷贵农爱贱。\n使君道上闻农叹，下车蠲籴不待旦。\n令行去姦如疾风，心宁负官不负农。\n溪流帖帖船上下，左司文成高纸价。",
        "dynasty": "宋",
        "collection_info": null
    },
    {
        "title": "死交行",
        "author": "释善珍",
        "content": "生交无百年，死交有千载。\n百年追逐能几何，千载义魄犹相待。\n死不知心，生交徒劳，指天誓日儿女曹。\n羊角哀，左伯桃，吁嗟此冢今蓬蒿。",
        "dynasty": "宋",
        "collection_info": null
    },
    {
        "title": "征妇怨效张籍",
        "author": "释善珍",
        "content": "前年番兵来，郎战淮河西。\n官军来上功，不待郎书题。\n淮河在何许，妾身那得去。\n生死不相待，白骨应解语。\n天寒无衣儿啼苦，妾身不如骨上土。",
        "dynasty": "宋",
        "collection_info": null
    },
    {
        "title": "古离别",
        "author": "释善珍",
        "content": "切切復切切，壮士重离别。\n壮士别君去，万里无回辙。\n暂时一樽酒，异日肝胆裂。\n何况岐路间，俄顷生白髮。\n君不见荆轲剑气凌白虹，易水悲吟泪成血。",
        "dynasty": "宋",
        "collection_info": null
    },
    {
        "title": "古怨",
        "author": "释善珍",
        "content": "少卿入胡庭，明妃辞汉殿。\n君恩如雨绝，生死难再见。\n至忠反为逆，至美反为贱。\n含冤天地间，日月为谁转。\n河梁泣满衣，琵琶啼背面。\n千年传乐府，曲变恨不变。\n常恐胡冢傍，夏月零霜霰。",
        "dynasty": "宋",
        "collection_info": null
    },
    {
        "title": "题逸少真蹟",
        "author": "释善珍",
        "content": "淳化东都羣玉府，光蟠虹霓气龙虎。\n墨池笔冢千岁精，鸾鶱凤翥来帝庭。\n帝好文似虬鬚主，盗夺鬼偷离復聚。\n珠宫玉函雷电护，犀辟尘埃芸辟蠹。\n崇宁别置书学员，司空无畏博士颠。\n钩党牵连颖与玄，毡包驼载迁幽燕。\n司卿巨卿怒裂眦，手揽脱身兵火裏。\n江南不得练儿评，流落无人识真僞。",
        "dynasty": "宋",
        "collection_info": null
    },
    {
        "title": "题三教三隠三仙三贤画轴",
        "author": "释善珍",
        "content": "瞿昙李耳东家丘，不生虞夏生衰周。\n世乱杀夺无时休，佛现身作大慈舟。\n老务静治销戈矛，孔以笔诛着春秋。\n学佛亦有绝世流，学老曾见飞昇不。\n最后三人师孔氏，气节虽同穷达异。\n渊明不仕义熙岁，倾家酿秫供一醉。\n翰林谪仙与苏二，卒以蛾眉招众忌。\n脱靴偶忤高力士，触拨玉环良细事。\n谁知绍述丞相嗔，铜驼陌上荒荆榛。\n僧伽拥扶度鲸海，虏酋过坟禁樵采，使我掩卷增感慨。",
        "dynasty": "宋",
        "collection_info": null
    },
    {
        "title": "又题",
        "author": "释善珍",
        "content": "李耳西游丘泣麟，战国十二终一秦。\n祖龙坑儒儒不死，溺冠復生赤龙子。\n有孙作帝痴求仙，茂陵松柏荒苍烟。\n瞿昙说法忉利天，下视尘世磨蚁旋。\n丈六身坐黄金莲，孔老仰望不及肩。\n魏晋隋唐如过鸟，云外高人眠未晓。\n坡乘刚风为奎星，白舒逸气追长鲸，渊明醉鼾犹雷声。",
        "dynasty": "宋",
        "collection_info": null
    },
    {
        "title": "题东坡儋耳书西江月",
        "author": "释善珍",
        "content": "儋州秃鬓翁，老气凌汗漫。\n金銮岭海等游戏，尽倒银河洗忧患。\n山村荷瓢感慨欹，买酒独赏春梦婆。\n酒酣忽转商声急，龙君悲咤波臣泣，锦瑟无端絃五十。",
        "dynasty": "宋",
        "collection_info": null
    },
    {
        "title": "题莲社图",
        "author": "释善珍",
        "content": "远师东林白莲社，世上丹青好传写。\n爱陶醉汉招不来，送陆道士大笑回。\n千年此意画得么，俗工凡笔何尘埃。\n涪州逐客无聊頼，买酒过溪讥破戒。\n诗人口业不自持，袖手默坐君应知，生天成佛佛是谁。",
        "dynasty": "宋",
        "collection_info": null
    },
    {
        "title": "龙泉山中",
        "author": "释善珍",
        "content": "自垦屋头三四畦，得閒时復事鉏犁。\n花粘蛛网碍蜂度，树带鹰巢无雀栖。\n啸罢半山闻逸响，诗成绝壁见新题。\n老来定力人难转，菜叶放教流出溪。",
        "dynasty": "宋",
        "collection_info": null
    },
    {
        "title": "逢春",
        "author": "释善珍",
        "content": "衰老逢春能几回，自怜光景赋残梅。\n齿牙落尽舌犹在，年岁阅多心尚孩。\n座上麈閒谈客去，手中书堕睡魔来。\n生平痴绝真堪叹，千古文章水一杯。",
        "dynasty": "宋",
        "collection_info": null
    },
    {
        "title": "小雪",
        "author": "释善珍",
        "content": "云暗初成霰点微，旋闻蔌蔌洒窗扉。\n最愁南北犬惊吠，兼恐北风鸿退飞。\n梦锦尚堪裁好句，鬓丝那可织寒衣。\n拥炉睡思难撑拄，起唤梅花为解围。",
        "dynasty": "宋",
        "collection_info": null
    },
    {
        "title": "贺赵礼部得祠二首  其一",
        "author": "释善珍",
        "content": "曩岁巍冠接俊髦，玄都又种几番桃。\n山中供奉犹遭谤，泽畔灵均盍赋骚。\n世事万端常倚仗，丈夫百挫见雄豪。\n旁人妄指笼中翮，不识冥鸿天宇高。",
        "dynasty": "宋",
        "collection_info": null
    },
    {
        "title": "贺赵礼部得祠二首  其二",
        "author": "释善珍",
        "content": "帝赐琳宫散吏名，寄声黄閤谢弓旌。\n琴招野客持杯听，棋看痴人覆局争。\n燕颔终当飞食肉，蛾眉最忌美倾城。\n晴空万里君知不，苍狗白云常变更。",
        "dynasty": "宋",
        "collection_info": null
    },
    {
        "title": "呈傅左司",
        "author": "释善珍",
        "content": "左司声价过韦郎，小却宜盛白玉堂。\n龙卧密云还不雨，鴂啼众草自无芳。\n江湖旱地千里赤，淮蜀胡尘十丈黄。\n持节暂閒宁袖手，为君画策射天狼。",
        "dynasty": "宋",
        "collection_info": null
    },
    {
        "title": "林节推架轩扁水木清华",
        "author": "释善珍",
        "content": "红满芳波绿满蹊，公余无事似幽栖。\n临池洗砚看鱼跃，对竹坐衙闻鸟啼。\n胸次九流如镜浄，壁间片锦与花齐。\n云霄别有清华地，早晚朝车过竹溪。",
        "dynasty": "宋",
        "collection_info": null
    },
    {
        "title": "苔径",
        "author": "释善珍",
        "content": "苔径长年断俗踪，亦无交旧可过从。\n闲忧颓堕自鉏菜，老尚怪奇惟种松。\n履破背时翻着袜，诗狂见月乱撞钟。\n千年陶谢今谁似，恐有山林不易逢。",
        "dynasty": "宋",
        "collection_info": null
    },
    {
        "title": "贺刘后村除兵侍兼直院",
        "author": "释善珍",
        "content": "人物依然元佑中，鶑边繫马亦金狨。\n相君惟忆刘夫子，学士须还儋秃翁。\n翰苑鹤天双鬓雪，玄都燕麦几春风。\n老来始得文章力，前有欧公后益公。",
        "dynasty": "宋",
        "collection_info": null
    },
    {
        "title": "送赵礼部提举江西",
        "author": "释善珍",
        "content": "玉节来临昔治州，仪曹爽气更横秋。\n未夸判笔摇山岳，且喜仙槎近斗牛。\n童拾棠阴前竹马，纱笼寺壁旧银钩。\n南塘遗稿公新卷，他日人传作话头。",
        "dynasty": "宋",
        "collection_info": null
    },
    {
        "title": "看书忆北磵",
        "author": "释善珍",
        "content": "无事看书倦即休，心灵远与古人游。\n常尊贾岛呼吟佛，盍请刘伶谥醉侯。\n岁晚庭梅真益友，天寒炉火是重裘。\n两冬京浙无消息，老磵年来安健不。",
        "dynasty": "宋",
        "collection_info": null
    },
    {
        "title": "寄照晦岩",
        "author": "释善珍",
        "content": "身世浮沈莫更论，百年大笑付干坤。\n机关鬼面神头戏，岁月风樯阵马奔。\n时过黄扉俄瘴海，宠衰金屋又长门。\n人生万事真难料，不若深山无怨恩。",
        "dynasty": "宋",
        "collection_info": null
    },
    {
        "title": "岁晚寄愚谷",
        "author": "释善珍",
        "content": "病余顾影瘦崚嶒，阅岁无过白髮增。\n天与聪明减痴福，年侵衰老惜友朋。\n寻梅废苑霜穿屦，听雁寒窗雪洒灯。\n追忆旧游如昨日，想君夜梦到西陵。",
        "dynasty": "宋",
        "collection_info": null
    },
    {
        "title": "破衲",
        "author": "释善珍",
        "content": "破衲褴襂两鬓霜，耳边谁管俗雌黄。\n自骑馿炼推敲字，不与人知安乐方。\n五柳传中寻靖节，孤桐声裏见嵇康。\n深山敢叹无知己，饥食松花死亦香。",
        "dynasty": "宋",
        "collection_info": null
    },
    {
        "title": "投赠张斗野  其一",
        "author": "释善珍",
        "content": "雪曲从来难赏音，无机古路绿苔深。\n骥寒远放雁为伴，鹤晚未归鸦满林。\n紫领宽袍笼袖醉，乌纱侧帽掉头吟。\n公侯多少身名灭，李杜光芒尚至今。",
        "dynasty": "宋",
        "collection_info": null
    },
    {
        "title": "投赠张斗野  其二",
        "author": "释善珍",
        "content": "曩岁怀忠扣帝阍，东游未久赦虞翻。\n流芳千载凛生气，拜赐九河湔泪痕。\n钓艇带烟飞鹭渚，辔馿衝雪早梅村。\n虽云冷淡穷生活，刺绣终胜倚市门。",
        "dynasty": "宋",
        "collection_info": null
    },
    {
        "title": "湖边",
        "author": "释善珍",
        "content": "欲离湖边别卜居，每亭随意坐须臾。\n水漂鱼沫粘花片，风拂蛛丝落露珠。\n竹阁晚晴山见越，莼乡日暖客游吴。\n向来和靖高吟地，不记残梅尚几株。",
        "dynasty": "宋",
        "collection_info": null
    },
    {
        "title": "贺曾帅得祠  其一",
        "author": "释善珍",
        "content": "台省羣飞竞刺天，琳宫散吏管云烟。\n长才十月得霜鹘，拙宦三江上水船。\n身外声名输饮酒，世间屈曲胜巢仙。\n丈夫功业谁能料，起渭征辽尽暮年。",
        "dynasty": "宋",
        "collection_info": null
    },
    {
        "title": "贺曾帅得祠  其二",
        "author": "释善珍",
        "content": "千骑丛中旧拥旄，丹心犹在鬓萧骚。\n汉庭重少冯唐老，晋士趋卑张翰高。\n静看棋枰争胜负，闲驰笔阵寄雄豪。\n抢榆击水公俱乐，却是旁人嘆不遭。",
        "dynasty": "宋",
        "collection_info": null
    },
    {
        "title": "江南",
        "author": "释善珍",
        "content": "江南春水荻芽青，江北春风鱼上冰。\n花发正催寒食节，鴈归应过永昌陵。\n骑奴玉辔闲调马，公子锦鞴行臂鹰。\n曾宿杨州建隆寺，五更吹角鼓腾腾。",
        "dynasty": "宋",
        "collection_info": null
    },
    {
        "title": "已往",
        "author": "释善珍",
        "content": "前三十万岁已往，后千亿年来无穷。\n化工团土为愚汉，傀儡牵丝弄老翁。\n尧桀是非俱蔓草，嬴刘成败等飞鸿。\n午窗睡起摩双眼，落尽瓶花糁桉红。",
        "dynasty": "宋",
        "collection_info": null
    },
    {
        "title": "悼上官良史",
        "author": "释善珍",
        "content": "京口见君乘早潮，短巾调笑立溪桥。\n长瓶买酒典孤剑，一夜枕书谈六朝。\n常恐骑鲸狂捉月，不然跨鹤坐横箫。\n远公多病宗雷死，惆怅社中人寂寥。",
        "dynasty": "宋",
        "collection_info": null
    },
    {
        "title": "哭寒岩传权院",
        "author": "释善珍",
        "content": "早岁驱驰翰墨场，快如阵马与风樯。\n自期作佛先灵运，那肯堆钱付窟郎。\n闲日有僧来乞米，死时无妓共分香。\n神仙谪堕年期满，应合乘云在帝旁。",
        "dynasty": "宋",
        "collection_info": null
    },
    {
        "title": "借甑",
        "author": "释善珍",
        "content": "投老林间借甑炊，心闲自觉乐无时。\n生台抛饭暗持咒，山路负薪高诵诗。\n惜燕常年寻故主，笑人荒冢树穹碑。\n白头寂寞安吾分，何用黄金铸子期。",
        "dynasty": "宋",
        "collection_info": null
    },
    {
        "title": "送赵司令之金陵  其一",
        "author": "释善珍",
        "content": "自古词人例谪迁，十年无路可栈天。\n督师上正倚裴相，破贼叔应推谢玄。\n伏枥骥思沙漠外，脱鞴鹰去碧霄边。\n僧隟早辱莱公赏，他日牵联得并传。",
        "dynasty": "宋",
        "collection_info": null
    },
    {
        "title": "送赵司令之金陵  其二",
        "author": "释善珍",
        "content": "血战荆江障贼锋，无端谗嗔困英雄。\n念亲不隔关山梦，忧国常怀畎亩忠。\n早岁交游今改事，少年豪举晚收功。\n碧油谈笑多新句，倘值南云寄便鸿。",
        "dynasty": "宋",
        "collection_info": null
    },
    {
        "title": "徐教下第归",
        "author": "释善珍",
        "content": "奏赋长安不遇知，丈夫失意肯生悲。\n科名自古与风汉，造物至今犹小儿。\n道在布韦轻将相，时危耕钓隠英奇。\n渡江亦谒青山不，应念曾公为制碑。",
        "dynasty": "宋",
        "collection_info": null
    },
    {
        "title": "京口时楚寇侵维扬",
        "author": "释善珍",
        "content": "河淮羽骑召兵频，腊月花开暖似春。\n斗雀倚风将坠地，长鲸吸海欲生尘。\n烧红天半无飞鸟，云白山中有隠人。\n回首南园旧城阙，断烟荒树更伤神。",
        "dynasty": "宋",
        "collection_info": null
    },
    {
        "title": "小筑",
        "author": "释善珍",
        "content": "小筑林间憩倦游，莫年幽事胜西州。\n松阴猿啸闲行药，日夕鸦归独倚楼。\n山色齐奴开步障，叶声楚客赋悲秋。\n一生不晓樊川意，刚把诗方万户侯。",
        "dynasty": "宋",
        "collection_info": null
    },
    {
        "title": "一榻",
        "author": "释善珍",
        "content": "奇事浑无俗事稠，扫除一榻梦沧洲。\n草虫呢呢儿女语，风蝶翩翩公子流。\n烟雨楼台六朝寺，图书鸡犬五湖舟。\n少年伴祇孤筇在，时復相从说旧游。",
        "dynasty": "宋",
        "collection_info": null
    },
    {
        "title": "送黄凝云归常州",
        "author": "释善珍",
        "content": "一住京华能几日，故山欲去值春寒。\n石坛经雨草生遍，庭果落阶鸟啄残。\n云表鹤声朝返佩，林间虹气夜开丹。\n僊家缩地寻常事，试与思归倦客看。",
        "dynasty": "宋",
        "collection_info": null
    },
    {
        "title": "次陈上舍韵",
        "author": "释善珍",
        "content": "壮不封侯老背时，云山得意合忘归。\n思鱼不肯歌长铗，射虎犹堪着短衣。\n椽笔枉将修野史，阵图少试解棋围。\n元龙心事应如许，何日相逢语入微。",
        "dynasty": "宋",
        "collection_info": null
    },
    {
        "title": "寄孚老",
        "author": "释善珍",
        "content": "双眼常时看屋椽，从来不结俗人缘。\n早年曾悟出师表，晚岁始参齐物篇。\n魔垒孤军降百万，诗坛一首当三千。\n清溪结得茆庵未，闲欲寻君共泛船。",
        "dynasty": "宋",
        "collection_info": null
    },
    {
        "title": "寄朋介石",
        "author": "释善珍",
        "content": "诗卷前年手自携，秋风客路易东西。\n游淮战士看飞锡，渡海神鱼惊照犀。\n故国身归疑化鹤，深山睡稳厌闻鸡。\n一生结友皆奇衲，难得如君无町畦。",
        "dynasty": "宋",
        "collection_info": null
    },
    {
        "title": "梦元双杉",
        "author": "释善珍",
        "content": "晚睡初醒月上阶，远村何处笛声哀。\n霜凋陇岸有梅破，雪隔炎洲无雁来。\n旧隠青山犹在梦，故交白骨已生苔。\n欲谈往事无人共，自拥寒炉自画灰。",
        "dynasty": "宋",
        "collection_info": null
    },
    {
        "title": "倚筇",
        "author": "释善珍",
        "content": "枫叶芦花满目秋，倚筇那復少年游。\n眼看桑海梦相似，骨瘗匡庐心始休。\n万里霜天孤唳鹤，五湖烟水一身鸥。\n君看清绝无攀处，着得尘埃半点不。",
        "dynasty": "宋",
        "collection_info": null
    },
    {
        "title": "城归",
        "author": "释善珍",
        "content": "一宿城闉便忆归，云林长恐与心违。\n真金化得终无药，脱粟空时尚有薇。\n野雀避鹰巢竹栋，樵童背日睡蓑衣。\n近闻谷口梅花发，病拟搘筇下翠微。",
        "dynasty": "宋",
        "collection_info": null
    },
    {
        "title": "过南墅怀寒岩  其一",
        "author": "释善珍",
        "content": "年年散粟出朱门，狗盗鸡鸣总受恩。\n空有玉棺归碧落，更无红粉哭黄昏。\n徧行苔藓寻陈迹，拟倩梅花招醉魂。\n常恐丘原千载后，不生荆棘长兰荪。",
        "dynasty": "宋",
        "collection_info": null
    },
    {
        "title": "过南墅怀寒岩  其二",
        "author": "释善珍",
        "content": "草没亭台不见踪，故交掩泪立寒风。\n食鱼客去余空馆，放鹤童归弃旧笼。\n病悟前书藏夏口，死留好句在江东。\n徐陵元是麒麟种，天上应须见宝公。",
        "dynasty": "宋",
        "collection_info": null
    },
    {
        "title": "挽刘常簿赣州",
        "author": "释善珍",
        "content": "远游少负长卿才，晚亦乘车衣锦回。\n正喜瘴溪鰐移去，又惊辽海鹤归来。\n秘书入社花簪帽，宾客分司酒满杯。\n莫怪一麾不辞远，吟诗要上鬰孤台。",
        "dynasty": "宋",
        "collection_info": null
    },
    {
        "title": "送金橘与徐钓舟",
        "author": "释善珍",
        "content": "竹笼盛来露未干，试尝数颗已无酸。\n味同楚水赤萍实，色比韩郎金弹丸。\n委地儿童难识价，经霜桃李不同盘。\n缄题寄去非无意，相约交情到岁寒。",
        "dynasty": "宋",
        "collection_info": null
    },
    {
        "title": "次曾都仓韵",
        "author": "释善珍",
        "content": "学问渊源汲绠深，逢时肯作子光瘖。\n平泉旧圃多奇石，栗里闲居只素琴。\n终竟封侯凭燕颔，莫夸对客割牛心。\n向来谢傅游山伴，尚有白头支道林。",
        "dynasty": "宋",
        "collection_info": null
    },
    {
        "title": "次徐监簿韵贺吴侍郎新第落成  其一",
        "author": "释善珍",
        "content": "碧落仙人上界还，手携奎壁下天关。\n百年第宅復金琖，万卷图书围玉山。\n霜压老槐龙卧壑，春催红药凤衔环。\n时危报主诗人志，好爱苍生莫爱闲。",
        "dynasty": "宋",
        "collection_info": null
    },
    {
        "title": "次徐监簿韵贺吴侍郎新第落成  其二",
        "author": "释善珍",
        "content": "词源本本自欧苏，胸次湖江跨楚吴。\n纵未押班坐鸱閤，亦须开府佩麟符。\n拂衣太华今无放，卜筑中条昔有图。\n久矣笙竽喧众耳，新声待奏凤将雏。",
        "dynasty": "宋",
        "collection_info": null
    },
    {
        "title": "金陵怀古  其一",
        "author": "释善珍",
        "content": "齐楼梁殿黍离离，王气潜随斗柄移。\n秋雨狐藏宫井树，夕阳鸦立御园枝。\n诗人闲管江家宅，宰相偏嫌蔡充儿。\n青史鬼雄元不死，归来化鹤有谁知。",
        "dynasty": "宋",
        "collection_info": null
    },
    {
        "title": "金陵怀古  其二",
        "author": "释善珍",
        "content": "国号仓皇更几回，昔人事往后人哀。\n相赓璧月词千阕，帝劝长星酒一杯。\n春草不怜同泰废，晓钟犹是景阳来。\n陵荒玉椀无踪迹，寒食梨花依旧开。",
        "dynasty": "宋",
        "collection_info": null
    },
    {
        "title": "送孚老再游浙",
        "author": "释善珍",
        "content": "楚柁吴樯兴未休，好山谢事要闲游。\n常憎驽马恋栈豆，今见苍鹰掣臂鞴。\n岁晚老松无伴侣，天寒落叶正飕飗。\n人间果是风堪御，却欲携君徧九州。",
        "dynasty": "宋",
        "collection_info": null
    },
    {
        "title": "送杨户部",
        "author": "释善珍",
        "content": "铃斋去岁念民饥，鬓雪凋疎带减围。\n史册千年循吏少，江湖万里散人归。\n儿童不信夷齐溷，党论尝攻韩范非。\n临别祝公坚晚节，受恩何敢望留衣。",
        "dynasty": "宋",
        "collection_info": null
    },
    {
        "title": "送蔡察院将漕广东",
        "author": "释善珍",
        "content": "峨冠人避柏台骢，弭节光分泽国龙。\n应似鲜于福京左，还同司马过临邛。\n风生廉按清南峤，冰解将输佐大农。\n拈起瓣香说无极，千年道统继儒宗。",
        "dynasty": "宋",
        "collection_info": null
    },
    {
        "title": "送颜倅之江西",
        "author": "释善珍",
        "content": "槛外江流知几霜，烦君着语吊滕王。\n琴中谁识啼乌曲，酒后任称司马狂。\n阁序尚留唐篆刻，剑光何预晋兴亡。\n此行遍览遗踪了，历有征书出建章。",
        "dynasty": "宋",
        "collection_info": null
    },
    {
        "title": "送傅提干",
        "author": "释善珍",
        "content": "渡江诸老尽兰荪，当日琳琅照一门。\n龙去难寻神剑迹，鹤归犹记旧巢痕。\n百年阀阅须关念，五里松楸易断魂。\n京浙故人无恙不，相逢记为问寒温。",
        "dynasty": "宋",
        "collection_info": null
    },
    {
        "title": "送蔡秀才之漳浦",
        "author": "释善珍",
        "content": "夜冷萤窗书倦看，解鞍南去路漫漫。\n霜干处士梅花圃，日照先生苜蓿盘。\n乞米剩堪供鹤料，钓鳌重怕坏鱼竿。\n何当着意抛妻子，共入深山学养丹。",
        "dynasty": "宋",
        "collection_info": null
    },
    {
        "title": "送林南恩入京",
        "author": "释善珍",
        "content": "曩赋登楼望故乡，边淮十丈战尘黄。\n已闻淝水返朱序，亦说汉庭怜孝章。\n千载青编如属国，一麾白髮出炎荒。\n山林朝市终殊路，只待除书慰别肠。",
        "dynasty": "宋",
        "collection_info": null
    },
    {
        "title": "寄见首座",
        "author": "释善珍",
        "content": "借得茆斋傍涧泉，新年乐事胜常年。\n诗逢得意犹藏稿，琴畏知音自断絃。\n鲸浪粘天思渡海，狼烽照夜忆游边。\n崄途试尽身犹在，来共看云听雨眠。",
        "dynasty": "宋",
        "collection_info": null
    },
    {
        "title": "寄赵西岩",
        "author": "释善珍",
        "content": "暑退江城又素秋，想因怀土亦登楼。\n兰香盍称骚人佩，萱草难忘志士忧。\n纸上雕虫真害道，山中射虎胜封侯。\n四方弧矢男儿事，慎勿悲伤念少游。",
        "dynasty": "宋",
        "collection_info": null
    },
    {
        "title": "和陈宰诸官登罗汉阁看草书经卷韵",
        "author": "释善珍",
        "content": "柳公遗蹟留芳扁，一度摩挲一叹嗟。\n佛阁僧居如穴蚁，梵编虫蠹失惊蛇。\n文占天上奎星聚，语到宵中斗柄斜。\n老衲畏寒仍戒酒，不能伴客赋梅花。",
        "dynasty": "宋",
        "collection_info": null
    },
    {
        "title": "代赵景贤和林定庵韵",
        "author": "释善珍",
        "content": "闲携竹杖过横塘，碧藕无花叶更香。\n斋后随僧同洗钵，醉中得句旋投囊。\n鱼沈似厌池光静，禽语如欣树影凉。\n更欲招邀鸥鹭伴，菰蒲深处共平章。",
        "dynasty": "宋",
        "collection_info": null
    },
    {
        "title": "贺洪阳岩帅闽",
        "author": "释善珍",
        "content": "万马羣中一马骢，击姦白简尚生风。\n衣冠南纪瞻鸣凤，云雨东山起卧龙。\n台阁难招真铁壁，林泉未隠且金狨。\n拥旄前有莆阳蔡，相继名齐石鼓峰。",
        "dynasty": "宋",
        "collection_info": null
    },
    {
        "title": "寄智愚谷",
        "author": "释善珍",
        "content": "袖裏明珠思暗投，衰颓未敢学伊优。\n座谈宁受鬼擘口，舟滞不嫌风打头。\n凤去麟亡千载远，蜗争蚁斗几时休。\n百年等死分前后，说与髯兄一笑不。",
        "dynasty": "宋",
        "collection_info": null
    },
    {
        "title": "拥炉",
        "author": "释善珍",
        "content": "俗客敲门以病辞，拥炉时復捻吟髭。\n雀栖梅日印孤影，蛛去檐风吹断丝。\n旧友渐稀增感慨，良辰易过莫寻思。\n六年世态看差熟，惟有青山无变姿。",
        "dynasty": "宋",
        "collection_info": null
    },
    {
        "title": "徂岁",
        "author": "释善珍",
        "content": "徂岁忙如电后雷，新年又下急符催。\n雪将解舞絮夸柳，春遣先锋花付梅。\n窗白看书俄晻霭，炉红炙手倏寒灰。\n凭栏大笑无人会，瞥尔晴空一鸟来。",
        "dynasty": "宋",
        "collection_info": null
    },
    {
        "title": "门径",
        "author": "释善珍",
        "content": "门径莓苔古意深，闭门懒復事参寻。\n棋图静见孙吴法，樵唱真闻韶濩音。\n米尽有方烹白石，丹灵无意化黄金。\n花飞又是春将莫，小復风前拥鼻吟。",
        "dynasty": "宋",
        "collection_info": null
    },
    {
        "title": "采药",
        "author": "释善珍",
        "content": "每共樵翁采药归，晚晴荷锸又相随。\n行逢流水便乘犊，坐到烂柯因看棋。\n鸟踏高枝收坠果，人耕古冢得残碑。\n远公幸自逃名好，何必栽莲诳小儿。",
        "dynasty": "宋",
        "collection_info": null
    },
    {
        "title": "首夏",
        "author": "释善珍",
        "content": "首夏山中风物和，不妨老子小婆娑。\n竹亭晴坐燕泥少，花径晓行蛛网多。\n云表危峯干北斗，道傍古树识东坡。\n匡庐深处堪归隠，岁月澜翻奈老何。",
        "dynasty": "宋",
        "collection_info": null
    },
    {
        "title": "题金山寺",
        "author": "释善珍",
        "content": "寺不干兴废，江流曾策勋。\n门栖征虏舰，僧诵设冥文。\n薄霭遮西日，归鵰带北云。\n江心数峰小，传是晋人坟。",
        "dynasty": "宋",
        "collection_info": null
    },
    {
        "title": "晓登甘露寺楼",
        "author": "释善珍",
        "content": "秦吴相接处，远客独来游。\n秋尽斗移柄，曙分河隠流。\n马嘶残月垒，雁入向阳州。\n北望长江在，悠悠波浪愁。",
        "dynasty": "宋",
        "collection_info": null
    },
    {
        "title": "偶成",
        "author": "释善珍",
        "content": "长年狎樵牧，门外即荒郊。\n瘦草牛羊路，高松鹳鹤巢。\n病来勤习定，老去懒寻交。\n常愧逃名者，深山自缚茆。",
        "dynasty": "宋",
        "collection_info": null
    },
    {
        "title": "孤山",
        "author": "释善珍",
        "content": "数树梅花地，先朝处士庐。\n柳凹人繫马，萍破鹭窥鱼。\n空冢衣冠蜕，山房水石虚。\n白头旧园吏，曾见幸金舆。",
        "dynasty": "宋",
        "collection_info": null
    },
    {
        "title": "春寒",
        "author": "释善珍",
        "content": "松间灯夕过，顾影在天涯。\n雪暝迷归鹤，春寒误早花。\n艰难知世味，贫病厌年华。\n故国风尘外，无心更问家。",
        "dynasty": "宋",
        "collection_info": null
    },
    {
        "title": "莫春",
        "author": "释善珍",
        "content": "门外柳花过，似予飘泊身。\n吟高妨定衲，客久羡归人。\n无药可医俗，有钱难买春。\n山中旧同伴，招隠寄书频。",
        "dynasty": "宋",
        "collection_info": null
    },
    {
        "title": "游下竺御园",
        "author": "释善珍",
        "content": "山气晓常雨，晚晴溪见沙。\n荒园闲柳色，斜日淡梨花。\n访隠行过洞，思亲梦到家。\n十年此来往，今度鬓将华。",
        "dynasty": "宋",
        "collection_info": null
    },
    {
        "title": "山行晚归",
        "author": "释善珍",
        "content": "药径入云林，晚晴扶杖吟。\n照泥星復雨，经朔月犹阴。\n树折怜巢覆，泉清见叶沈。\n爱闲自如此，不是学灰心。",
        "dynasty": "宋",
        "collection_info": null
    },
    {
        "title": "郊原",
        "author": "释善珍",
        "content": "郊原春过后，日日长新梢。\n洗竹去蛛网，疎松留鹤巢。\n云衣慵补缀，月户自推敲。\n旧种梅花树，吾今与汝交。",
        "dynasty": "宋",
        "collection_info": null
    },
    {
        "title": "送客宿九日山",
        "author": "释善珍",
        "content": "石竈断苔纹，摩挲弔隠君。\n风吹游子袂，月照古人坟。\n旧事残碑在，荒祠流水分。\n永怀山忽冥，红叶坠秋云。",
        "dynasty": "宋",
        "collection_info": null
    },
    {
        "title": "哭元双杉",
        "author": "释善珍",
        "content": "哭公非故人，觉苑失龙麟。\n白日有明暗，青天无鬼神。\n戒珠常照夜，锁骨不栖尘。\n老我谁相问，空余影伴身。",
        "dynasty": "宋",
        "collection_info": null
    },
    {
        "title": "次愚谷游北山韵",
        "author": "释善珍",
        "content": "登山行復歇，脚力钝如蛙。\n宿雨少游客，荒畦多落花。\n公侯归蔓草，池馆破谁家。\n同是伤春者，留连惜物华。",
        "dynasty": "宋",
        "collection_info": null
    },
    {
        "title": "送赵礼部将漕广东",
        "author": "释善珍",
        "content": "玉节畀名流，澄清十四州。\n元公着书处，葛老炼丹洲。\n星应郎官舍，霜侵使者裘。\n东南箕敛极，宽得一分不。",
        "dynasty": "宋",
        "collection_info": null
    },
    {
        "title": "送林节推  其一",
        "author": "释善珍",
        "content": "魁宿来临幕，不同常郡僚。\n名高饶荐剡，官满合归朝。\n綵旆倾城送，清声载路谣。\n丽谯虽末绩，亦自出云霄。",
        "dynasty": "宋",
        "collection_info": null
    },
    {
        "title": "送林节推  其二",
        "author": "释善珍",
        "content": "幕皆资画诺，人最说君贤。\n判好堪呈佛，心清亦近禅。\n着书僧有传，执法吏无权。\n风雨东门路，分携忽黯然。",
        "dynasty": "宋",
        "collection_info": null
    },
    {
        "title": "送颜主簿之怀安",
        "author": "释善珍",
        "content": "古廨大江边，多闲少俸钱。\n凤栖仇览棘，虹贯米家船。\n心静佛三昧，时来官九迁。\n外台兼督府，幕下正须贤。",
        "dynasty": "宋",
        "collection_info": null
    },
    {
        "title": "题狗葬刘家寺",
        "author": "释善珍",
        "content": "废殿何年寺，门开不见僧。\n犬眠莎砌日，鸦啄菜池冰。\n湿藓侵碑字，空巢缀壁层。\n谁家古祠在，无主夜烧灯。",
        "dynasty": "宋",
        "collection_info": null
    },
    {
        "title": "除夕",
        "author": "释善珍",
        "content": "七十明朝是，年将衰併来。\n顽皮禁冷暖，老气压凶灾。\n铁砚穿何益，金丸跳不回。\n羣儿爱伶利，与汝换痴獃。",
        "dynasty": "宋",
        "collection_info": null
    },
    {
        "title": "雪峰旧院",
        "author": "释善珍",
        "content": "住壁与云邻，荒畦虎迹新。\n樵鸣猿落果，鹰急鸟依人。\n阴磵澌经月，寒花开过春。\n鰲山前事在，独坐想芳尘。",
        "dynasty": "宋",
        "collection_info": null
    },
    {
        "title": "新岁",
        "author": "释善珍",
        "content": "新岁七十三，驽痴不脱衔。\n搓绳谋繫日，储药要医凡。\n魇鬼惊酣枕，村优笑戏衫。\n灾祥总由我，何必问巫咸。",
        "dynasty": "宋",
        "collection_info": null
    },
    {
        "title": "次蒲心泉韵",
        "author": "释善珍",
        "content": "京华厌尘土，借屋瞰湖边。\n馿蹇驮诗笈，鸥闲傍酒船。\n啼鹃残月晓，细雨落花天。\n何日东林伴，同修莲社缘。",
        "dynasty": "宋",
        "collection_info": null
    },
    {
        "title": "策蹇",
        "author": "释善珍",
        "content": "策蹇下山椒，冬深寒意骄。\n瀑风吹帽湿，杉雪落衣销。\n梅嫩有花早，桐衰无叶凋。\n是山皆可隠，不用楚词招。",
        "dynasty": "宋",
        "collection_info": null
    },
    {
        "title": "古意  其一",
        "author": "释善珍",
        "content": "力耕野老嫌儿少，苦战将军羡级多。\n祇道乱离人死尽，朱门日日买青娥。",
        "dynasty": "宋",
        "collection_info": null
    },
    {
        "title": "古意  其二",
        "author": "释善珍",
        "content": "燕山烧营火照云，羽书夜半飞入秦。\n铁衣血冷不敢脱，功在将军不在身。",
        "dynasty": "宋",
        "collection_info": null
    },
    {
        "title": "龙泉山中",
        "author": "释善珍",
        "content": "夜半岩间坐看星，千年老树有精灵。\n前山月上青枫顶，照见白鷴来听经。",
        "dynasty": "宋",
        "collection_info": null
    },
    {
        "title": "题雅上人手抄唐诗后",
        "author": "释善珍",
        "content": "天孙锦段冰蚕茧，太古盘铭苍颉文。\n三百年来消息绝，无人为酬杜陵坟。",
        "dynasty": "宋",
        "collection_info": null
    },
    {
        "title": "老马",
        "author": "释善珍",
        "content": "营司牵浴柳边池，玉沫垂衔步较迟。\n洗见箭瘢如有恨，将军忘却未侯时。",
        "dynasty": "宋",
        "collection_info": null
    },
    {
        "title": "墨梅",
        "author": "释善珍",
        "content": "水边烟外见横枝，画裏寻思记旧诗。\n祇道老来风味减，铁心还自有愁时。",
        "dynasty": "宋",
        "collection_info": null
    },
    {
        "title": "芭蕉",
        "author": "释善珍",
        "content": "瓦沟月暗乱萤飞，照见芭蕉叶上诗。\n忆得前时吟最苦，自携残烛拂蛛丝。",
        "dynasty": "宋",
        "collection_info": null
    },
    {
        "title": "答罗野乞米",
        "author": "释善珍",
        "content": "山房岁晚冷如冰，欲访卢仝病未能。\n莫怪邻僧无米送，无人送米与邻僧。",
        "dynasty": "宋",
        "collection_info": null
    },
    {
        "title": "题紫极宫晋桧",
        "author": "释善珍",
        "content": "老君坛西晋朝柏，拜坛道士头髮白。\n卖丹得钱还酒客，肉重欲飞鹤无力。",
        "dynasty": "宋",
        "collection_info": null
    },
    {
        "title": "古松",
        "author": "释善珍",
        "content": "武夷洞中老松树，上有千年仙鹤巢。\n几度隔云茶臼响，山童树下拾枯梢。",
        "dynasty": "宋",
        "collection_info": null
    },
    {
        "title": "送米与陈监元",
        "author": "释善珍",
        "content": "鬓毛萧飒已成翁，奇怪胸中尽扫空。\n尚要俗人传好事，岁残乞米送卢仝。",
        "dynasty": "宋",
        "collection_info": null
    },
    {
        "title": "雨后过光严寺",
        "author": "释善珍",
        "content": "小桥路入野僧家，山犬眠莎向日斜。\n庭户几时风雨横，粉墙压倒佛桑花。",
        "dynasty": "宋",
        "collection_info": null
    },
    {
        "title": "题范石湖淳熙中出守帖",
        "author": "释善珍",
        "content": "淳熙天子课农桑，黄閤鸿儒绾郡章。\n文物昇平今已远，断篇流落入僧房。",
        "dynasty": "宋",
        "collection_info": null
    },
    {
        "title": "题四画 桃花竹石鹤",
        "author": "释善珍",
        "content": "朝游金谷莫东市，心忆平泉身海涯。\n化鹤归来人不识，春风开尽碧桃花。",
        "dynasty": "宋",
        "collection_info": null
    },
    {
        "title": "题四画 榴花竹石鹤",
        "author": "释善珍",
        "content": "剪翮花前老可哀，寄声鹰隼莫相猜。\n旧游赤壁君知不，曾伴坡仙作赋来。",
        "dynasty": "宋",
        "collection_info": null
    },
    {
        "title": "题四画 斗鸡",
        "author": "释善珍",
        "content": "天宝三郎好斗鸡，醉中官锦贱如泥。\n沉香亭北花含笑，不管渔阳胡马嘶。",
        "dynasty": "宋",
        "collection_info": null
    },
    {
        "title": "题四画 一雄鸡立笼上一雌覆雏于笼",
        "author": "释善珍",
        "content": "田翁养鸡竹作笼，老雌恋雏不顾雄。\n催租无人岁常丰，杀身为黍堪酬翁。",
        "dynasty": "宋",
        "collection_info": null
    },
    {
        "title": "题六画 渊明",
        "author": "释善珍",
        "content": "寄奴开国势龙骧，转眼更齐又换梁。\n惟有先生赋归去，至今犹是晋文章。",
        "dynasty": "宋",
        "collection_info": null
    },
    {
        "title": "题六画 灵运",
        "author": "释善珍",
        "content": "昏朝麟醢凤遭烹，鸿盍高飞入杳冥。\n成佛生天俱妄想，筑台当日译何经。",
        "dynasty": "宋",
        "collection_info": null
    },
    {
        "title": "题六画 太白",
        "author": "释善珍",
        "content": "脱鞾殿上醉阳狂，触拨春风睡海棠。\n放逐一身穷不恨，三郎入蜀更郎当。",
        "dynasty": "宋",
        "collection_info": null
    },
    {
        "title": "题六画 东坡",
        "author": "释善珍",
        "content": "天津桥上听啼鹃，从此南人弄相权。\n多少衣冠落沙漠，朱崖宜着玉堂仙。",
        "dynasty": "宋",
        "collection_info": null
    },
    {
        "title": "题六画 少陵骑馿",
        "author": "释善珍",
        "content": "市桥日莫蹇馿嘶，双袖龙钟醉似泥。\n回首长安泪沾臆，落花何处杜鹃啼。",
        "dynasty": "宋",
        "collection_info": null
    },
    {
        "title": "题六画 浪仙骑馿",
        "author": "释善珍",
        "content": "官路骑馿突尹驺，尹曾駡佛去潮州。\n却从渠问推敲字，千古诗人作话头。",
        "dynasty": "宋",
        "collection_info": null
    },
    {
        "title": "碧沼即事",
        "author": "释善珍",
        "content": "看书多事置书休，收敛胸怀入倚楼。\n送尽归鸿檐日晚，败荷疎柳一池秋。",
        "dynasty": "宋",
        "collection_info": null
    },
    {
        "title": "清明游张园桃李盛开独梅花一株尚未零落",
        "author": "释善珍",
        "content": "傲寒开晚背时香，寻伴天荒地亦荒。\n不觉春风红紫闹，老翁偷入少年场。",
        "dynasty": "宋",
        "collection_info": null
    },
    {
        "title": "少陵",
        "author": "释善珍",
        "content": "少陵絃断无胶续，鸾凤巢高隔五云。\n老子一身都是胆，要倾东海取龙筋。",
        "dynasty": "宋",
        "collection_info": null
    },
    {
        "title": "春日湖上  其一",
        "author": "释善珍",
        "content": "燕外游丝暖欲迷，酒船吹笛水亭西。\n梨花唫苴桃花笑，恼杀春光醉似泥。",
        "dynasty": "宋",
        "collection_info": null
    },
    {
        "title": "春日湖上  其二",
        "author": "释善珍",
        "content": "晚寒晻霭失楼台，絃管声收野意回。\n柳下繫舟觅闲伴，更无一箇白鸥来。",
        "dynasty": "宋",
        "collection_info": null
    },
    {
        "title": "题画梅",
        "author": "释善珍",
        "content": "羌笛谁将花外吹，十年心事暗香知。\n夜寒瘦影侵衣袖，月满阑干独倚时。",
        "dynasty": "宋",
        "collection_info": null
    },
    {
        "title": "山行  其一",
        "author": "释善珍",
        "content": "麦畦微雨过，日照青湿湿。\n牧童坐短蓑，牛卧寒鸦立。",
        "dynasty": "宋",
        "collection_info": null
    },
    {
        "title": "山行  其二",
        "author": "释善珍",
        "content": "归牛晚失犊，牧童学声唤。\n溪边白鹭鸶，衔鱼上田岸。",
        "dynasty": "宋",
        "collection_info": null
    },
    {
        "title": "题侃古樵诗卷",
        "author": "释善珍",
        "content": "死别日益远，年衰梦亦无。\n忽开旧诗卷，泪洒白髭鬓。",
        "dynasty": "宋",
        "collection_info": null
    },
    {
        "title": "题东坡墨蹟",
        "author": "释善珍",
        "content": "党籍英贤尽，长淮南北分。\n忠奸论方定，金璧购遗文。",
        "dynasty": "宋",
        "collection_info": null
    },
    {
        "title": "骚词  其一",
        "author": "释善珍",
        "content": "获印兮汾阳，结茆兮湘之岗。\n湘之岳兮帝宫谒帝，帝不敢骄兮奔魑魅而走蜚龙。\n余行兮余意，一笑兮足惊一世。\n人不知兮谓余立异，岂人见兮胜帝。\n调古兮湘童，大道兮壶之中。\n白璧苍蝇兮何污，噤不敢陈兮君怒。\n苍苍上兮皇皇下，乐莫乐兮郴之土。\n藐郴城兮楚涯，身非余兮辱余奚为。\n策空鸣兮余去，人曰吾能料生不能料死。\n生可玩兮不可留，宛故庐兮风翛翛。",
        "dynasty": "宋",
        "collection_info": null
    },
    {
        "title": "骚词  其二",
        "author": "释善珍",
        "content": "山昙昙兮起云，山浪浪兮流水。\n神何为兮山中，岂怀忠兮放弃。\n沃牛炙兮疗饥，挈壶兮荷锸随之，生不封侯兮死何庙食为。\n是耶非耶，余不得而知。\n女巫兮击鼓，坎坎兮祠之下。\n帝不下招兮遗怒，馘长蛟兮缚雄虎。\n野无烽兮海无澜，马不用兮都且闲，都且闲兮神乎何以为御。\n振策而风兮回轩为雨，风雨时兮多黍稌，风休雨止兮神何处所。\n桂橑兮兰楣，朝云出游兮莫云来归。\n云辉辉兮神来归，云霏霏兮神来归。",
        "dynasty": "宋",
        "collection_info": null
    },
    {
        "title": "祭佛照塔",
        "author": "释善珍",
        "content": "师在干淳，名塞穹壤。\n据妙喜室，鞭挞龙象。\n诸子迭出，如凤如麟。\n如雷破蛰，何草不春。\n余不肖孙，亦忝备位。\n芜辞匪渎，惟以识愧。",
        "dynasty": "宋",
        "collection_info": null
    },
    {
        "title": "祭端明尤木石",
        "author": "释善珍",
        "content": "昔大慧师，道鸣东南。\n率先伏膺，横浦紫岩。\n繇是徧交，渡江诸老。\n钩党牵连，优游岭岛。\n至今微言，皎若日星。\n公忽开卷，如暗得灯。\n遂登蓬山，乃掌太史。\n金銮应制，倚马万字。\n平生补衮，用功最深。\n群媢众嫉，独天赏音。\n宝佑一疏，据经引义。\n申救大臣，惟有去耳。\n疑公前身，即二张公。\n与大慧师，所立一同。\n末劫浮荣，磨灭谁纪。\n晚节芬芳，公真不死。\n公于大慧，世异心通。\n儒喜诋佛，公愈推宗。\n紫岩之铭，过者必式。\n酷哉秦火，毁珠陨璧。\n公重感慨，伐石再镌。\n着语未了，骑鲸翩然。\n某畴昔亲奉麈尾，霏屑冰座，墨妙堆几。\n俛仰之间，事往迹陈。\n更几百年，復生斯人。",
        "dynasty": "宋",
        "collection_info": null
    },
    {
        "title": "祭观文忠惠赵节斋",
        "author": "释善珍",
        "content": "公真天人，谪堕尘世。\n方朔岁星，傅说箕尾。\n又疑山林，一念差耳。\n乐全僧身，忠宣佛位。\n夙弘愿力，出济事会。\n作民司命，寿国元气。\n神皇布政，夐古鲜俪。\n谁为谤书，阴受风旨。\n疾雷破柱，公不失匕。\n关弓射羿，公愈荐祢。\n山薮高深，天球粹美。\n出夷入险，更使迭帅。\n长淮虏衝，孽雏旁睨。\n飞囊走羽，秉钺危寄。\n初闻谢公，语误客异。\n復传孔明，食少敌喜。\n笺病乞闲，易苏旧治。\n大星竟陨，白鸡告祟。\n抚公平生，竹帛光炜。\n谅公精爽，河岳流峙。\n万钟千驷，浊世糠粃。\n五龙九鲲，乘云谒帝。\n某闽衲野鹤难繫，公呼来霅，获望簪履。\n酒阑烛跋，孤客末至。\n香烟未散，三生弹指。\n纾百结肠，储一升泪。\n上悲法门，下哭知己。",
        "dynasty": "宋",
        "collection_info": null
    },
    {
        "title": "辞观文赵忠惠坟",
        "author": "释善珍",
        "content": "公归兜率，局面屡变。\n青云交绝，珠履客散。\n白傅草堂，裴公经院。\n僧定未起，樵柯将烂。\n老鹤倦飞，不慕霄汉。\n驽马恋主，非贪豆栈。\n风雨忧愁，常占春半。\n昔倚山岳，今悲露电。\n语犹在耳，事不如愿。\n病忆故乡，一筇易办。\n受恩莫报，迟回眷眷。\n入西州门，泪流被面。\n知音永已，絃断琴爨。\n袖香告辞，用写缱绻。",
        "dynasty": "宋",
        "collection_info": null
    },
    {
        "title": "祭静江帅曾吏部",
        "author": "释善珍",
        "content": "公掾富沙，来就师语。\n少服师训，称公豪举。\n后二十年，麾节煌煌。\n老客辇寺，传公除郎。\n桂联荆渚，朔风孔棘。\n见公起家，大刀长戟。\n冠弹復挂，印刻復销。\n羡公枪榆，如抟扶摇。\n如生马驹，不受控勒。\n如钢百炼，愈不改色。\n士不患才，患不身修。\n修身既才，奚訾奚尤。\n士挟一能，足以駴世。\n公百其藴，而不尽试。\n私尝啧啧，叹公不逢。\n公笑谓予，子何褊胸。\n坟寺虚席，乃命扫洒。\n曰子非我，子岂肯下。\n感激怀人，慷慨受知。\n愧无黄金，铸钟子期。\n事与心违，公又仙去。\n精灵地下，知予心事。\n哭西州门，何必羊侯。\n万事宛如，华屋山丘。",
        "dynasty": "宋",
        "collection_info": null
    },
    {
        "title": "祭粹古云代",
        "author": "释善珍",
        "content": "乌乎古云，蔚有时誉。\n执古刀尺，割弃华组。\n宿钞成山，臆断意取。\n羣疑塞胸，耳领心悟。\n汲汲着书，恢恢养士。\n猗公之起，惟皇有旨。\n猗法之嗣，惟北峰有子。\n远矣北峰，曰公是似。\n胡不百年，后学之思。\n公不百年，后学思之。\n矧予卜邻，岁寒畴依。\n稚予阅朋，至老无几。\n惟兹不磨，昭然永垂。",
        "dynasty": "宋",
        "collection_info": null
    },
    {
        "title": "祭介石",
        "author": "释善珍",
        "content": "末俗住山，尤贵黄纸。\n造物畀公，共衰病至。\n既病之矣，復遇岁艰。\n当八面风，撑百漏船。\n漫刺衔袖，临斋乞米。\n骄儿索饭，饥嗔饱喜。\n我行四方，阅士如墙。\n小智虚夸，妄夫荒唐。\n宣绍命脉，干淳气魄。\n天悭地閟，神盍宝惜。\n冷灰粟焰，将晓景星。\n泯灭甚易，佛法替陵。\n同时爱憎，异世悲慨。\n诸君不信，有遗录在。\n我作苦语，模写虚空。\n泪尽血续，夫岂为公。",
        "dynasty": "宋",
        "collection_info": null
    },
    {
        "title": "祭光孝南老",
        "author": "释善珍",
        "content": "我昔游浙，多贤友朋。\n老归故山，耳冷如冰。\n忽闻君来，语作吴馨。\n白而长身，美髯垂膺。\n未几月台，挝鼓腾腾。\n巍然广座，摄衣而升。\n我忝隣居，復为交承。\n君素恢疎，不立户庭。\n舌端骋辞，驱涛卷霆。\n疾谁使之，一瞑不醒。\n七尺桐棺，萧然行幐。\n侑此瓣香，感慨曷胜。",
        "dynasty": "宋",
        "collection_info": null
    },
    {
        "title": "祭果南涧南叔凯",
        "author": "释善珍",
        "content": "我憩闽北，叔凯枉顾。\n出南涧书，剧谈至暮。\n言昔之夜，得梦怪奇。\n当与藏叟，会阿耨池。\n想耶因耶，一笑眇邈。\n执手告戒，义均骨肉。\n心平行粹，爱南涧翁。\n人百忤之，而无愠容。\n凯病且贫，户满客屦。\n翁常解衣，骚骚治具。\n嘉翁风致，古人所难。\n鄙夫悭啬，拔毫如山。\n吁嗟衰年，失二益友。\n耨池西方，游必俱不。\n昼诗绝吟，永帖罢挥。\n猨哀鹤怨，金环不归。\n弔既后时，奠復不早。\n瓣香忏悔，泪湿春草。",
        "dynasty": "宋",
        "collection_info": null
    },
    {
        "title": "祭见首座",
        "author": "释善珍",
        "content": "佛法下衰，众魔峥嵘。\n如虎而祴，白昼市行。\n晚交得君，如黄河清。\n君与予谈，洞见底裏。\n予建一事，君曰可纪。\n予出一辞，君曰入理。\n狂猘狺狺，嗾之者谁。\n君蹑予足，怒形于辞。\n古有徇义，舍父背师。\n曷不千指，曷不百岁。\n神佑靡专，贵姦寿悖。\n谓天昭昭，天实茫昧。\n君素清苦，简洁自持。\n如政黄牛，标韵过之。\n有德操才，得疾亦奇。\n浮华眼前，道义千古。\n昔有微言，噤不敢吐。\n含哀以告，君必领悟。",
        "dynasty": "宋",
        "collection_info": null
    },
    {
        "title": "祭崇福肇老",
        "author": "释善珍",
        "content": "兄主两山，无顷刻暇。\n踆踆走俗，类古普化。\n人始不识，睢盱猜讶。\n徐察情真，有朴无诈。\n翕然同声，真本色者。\n未几废宇，耽耽大厦。\n昔瓶无粟，今廪多稼。\n松弯易地，筋力已谢。\n犹命肩舆，日谒百舍。\n车殆马烦，途远将夜。\n一身破甑，万事飘瓦。\n追惟何及，抚事悲咤。\n飞书别我，历举昔话。\n云何良友，天不少借。\n一香永诀，老泪盈把。",
        "dynasty": "宋",
        "collection_info": null
    },
    {
        "title": "祭侃古樵塔",
        "author": "释善珍",
        "content": "嘉定之间，公壮我少。\n意气尽同，岂但同调。\n众夸蝇声，而出蚓窍。\n一唱十和，抚掌称妙。\n公独雄浑，间见奇峭。\n如行空麟，如追风骠。\n拥絮曦檐，炀袍夜燎。\n俄聚忽散，人事难料。\n遥睇吴云，夐绝闽徼。\n每得尺书，恍陪色笑。\n龙钟出岭，隻影自弔。\n回思岁月，真过野烧。\n偻指旧游，半堕缥渺。\n叫公不应，一灯谁绍。\n铢香后时，幸毋我诮。\n飞锡何之，山深猨啸。",
        "dynasty": "宋",
        "collection_info": null
    },
    {
        "title": "祭双杉塔",
        "author": "释善珍",
        "content": "甲午之冬，一笑分袂。\n交游累千，名字难记。\n公虽它乡，常在眼底。\n公今隔世，犹见梦寐。\n念昔与公，情同昆弟。\n老离闽山，再饮吴水。\n三十年间，死尽流辈。\n顾瞻浮图，洪木翳翳。\n丛林凋疎，变习日异。\n愿起公死，为砭为剂。\n为师为承，为祥为瑞。\n千载追难，百年满易。\n意长景促，人往物是。\n春寒野阴，感慨歔欷。",
        "dynasty": "宋",
        "collection_info": null
    },
    {
        "title": "祭愚谷",
        "author": "释善珍",
        "content": "前春还闽，道传公病。\n聪明忽痴，医不识证。\n石门迎见，悲喜深省。\n莫年客土，相依为命。\n太白残月，同光共影。\n吾曹恢疎，世路机穽。\n身犹弃遗，奚顾堕甑。\n古琴绝絃，缺铛折柄。\n二子谈禅，时隠几听。\n退士献书，阿婆窥镜。\n鬼笑揶揄，人笑齿冷。\n少日与公，讲明素定。\n丹心如铁，空橐如罄。\n千载意长，百年俄顷。\n一死一生，遇此衰境。\n姜盐鬻茶，油葱浇餠。\n唤公不应，老泪泉迸。",
        "dynasty": "宋",
        "collection_info": null
    },
    {
        "title": "自戒",
        "author": "徐元杰",
        "content": "震畏四知，我畏我知。\n心之所畏，天不可欺。",
        "dynasty": "宋",
        "collection_info": null
    },
    {
        "title": "馆中分韵饯李大着出守上饶",
        "author": "徐元杰",
        "content": "赤城乌府家，忠信以为宝。\n当年璧海珍，摛文绚春藻。\n光焰万丈余，膏丐渊浩浩。\n梯级丹霄宽，声名日杲杲。\n几载造笋班，细武历蓬岛。\n恬淡简世味，真实契穹昊。\n兴感秋风莼，梦绕春色草。\n有欲为留行，不可夺所抱。\n乃睠古江城，姑烦寄牙纛。\n除目出修门，驩颂生野老。\n清透溪冰寒，明映岩月好。\n心倾子衿青，魄褫猾隶皂。\n饥岁忍流甿，烈风助淫潦。\n其如来暮何，弗翅苏雨槁。\n疾驱召父车，增峻尹铎堡。\n顾余学独晚，遇李愧弗早。\n兹尾羣士僚，乃阶二天造。\n恩休到松槚，庆色满粱稻。\n赋别无佳言，劼毖有真祷。\n祇恐难久外，端不竢及考。\n宠褒腾玺书，虚竚副旒璪。\n其以公之归，出手扶世道。",
        "dynasty": "宋",
        "collection_info": null
    },
    {
        "title": "题竹洲",
        "author": "徐元杰",
        "content": "人之生也直，此君亦如是。\n我酷爱此君，臭味本相似。\n方其出地初，一种根萌异。\n刚特俨不回，钧石莫障蔽。\n日夜之所息，雨露之所渍。\n玉成修茂姿，表表在天地。\n其静专似仁，其动闢似智。\n其肃然似礼，其凝然似义。\n虚中纯白生，似信不容僞。\n在人该五常，在天足五气。\n六月苍苍寒，不附炎热势。\n雨雪披猖中，弹压万凋瘁。\n似正色立朝，忠诚着于世。\n似广厦万间，其荫足以庇。\n似闻伯夷风，顽廉懦立志。\n似坚子卿节，夷险无二致。\n似见鲁仲连，不復论鄙事。\n似识元紫芝，顿消名与利。\n子陵钓严滩，太公钓璜渭。\n风月一竿中，相从神骨契。\n持此叩竹洲，考功言外意。",
        "dynasty": "宋",
        "collection_info": null
    },
    {
        "title": "和祝子寿作诗须索意韵",
        "author": "徐元杰",
        "content": "翰墨绝畦径，言词中律度。\n笔落风雨惊，诗得江山助。\n不食烟火语，说到精髓处。\n升堂必入室，由道谁不户。\n达者无后先，成贤特指顾。\n要亦认意思，初不在章句。\n伊欲登坛场，且阔着地步。\n其中有活法，此理若大路。\n所差只毫釐，相去已冠屦。\n兰室味本同，莲社约此去。\n把定心鸿鹄，直须盟鸥鹭。\n多才夙究明，一见已颖悟。\n貂续不胜情，用得以布露。",
        "dynasty": "宋",
        "collection_info": null
    },
    {
        "title": "和金兄",
        "author": "徐元杰",
        "content": "大学融智门，至善在所止。\n明德与新民，贯通无异理。\n万折水必东，千古吾晦翁。\n考亭追杏坛，犹存舞雩风。\n昔者学易堂，粤山宽閒野。\n此道闻而知，笃信无虚假。\n尚有刘静春，至理共乐循。\n我登二老门，天方寿斯文。\n服膺善恐失，适正杜邪曲。\n当时片言下，问道不隔宿。\n学易堂已空，谁与鞭凡庸。\n静春正耆庞，抠衣尽从容。\n襟谊子崇笃，远来顾茕独。\n作诗念清新，愧我言腐熟。\n四海皆弟兄，尚友惟辅仁。\n春草正碧色，话别同敷陈。",
        "dynasty": "宋",
        "collection_info": null
    },
    {
        "title": "送上饶皇甫宰",
        "author": "徐元杰",
        "content": "天下邑无不可为，在人忍耐自为之。\n信能宁心办坚苦，事到难处天扶持。\n民吾同胞痛痒切，何忍横敛类剥肌。\n心诚求之若子保，人亦怀之如母慈。\n上饶迩来号凋剧，苟焉称贷负頼随。\n况多权官惨剥割，又肆席捲公化私。\n吏奸得售科罚计，等第输钱与断词。\n词人欲休休不得，充庭塞狱缠纍纍。\n公来愤悱感动处，与认前时已贷赀。\n谓令亲民民必及，民固可欺天莫欺。\n民脂民膏供我禄，胡宁又割民膏脂。\n催科仅仅欲逃责，毫分不忍科罚施。\n奉公洗手附庸邑，一孔一粒归州司。\n请俸有时不给用，月索庄课来助支。\n屡典缗钱代月解，几回过我同攒眉。\n听讼元不以惮烦，使之无讼而民宜。\n相安田里閒耆保，懒出市廛讴耄倪。\n日长喧雀堪罗设，星散饥乌靡孑遗。\n花酣满县春风遍，草茂虚囹天意滋。\n君之来也蹙頞告，蹈此汤镬出未期。\n屡效渊明归去感，不求赫赫声名驰。\n自甘阳城书考下，谁曰闷闷政术卑。\n隠隠绰有棠阴地，忽乃遽及瓜戍期。\n自上而下有公论，辕辙依依动去思。\n吏卒将迎相告语，东君政化尤可推。\n义居孝友能为长，睦族慈幼存成规。\n里仁为美典型在，居家既理官可移。\n此番政事行无事，默与古者气象追。\n君今既展朝天旆，行人路上口成碑。\n予岂栖栖为佞者，特告方来共鉴兹。",
        "dynasty": "宋",
        "collection_info": null
    },
    {
        "title": "云锦堂",
        "author": "徐元杰",
        "content": "太湖之阳景绝奇，干坤轩豁呈端倪。\n分将一派清涟漪，南宫幻出红琉璃。\n朝暾未吐烟露垂，碧纱絃裏眠江妃。\n六月火伞张赫曦，姑射山寒冰雪肌。\n妖㛠万态不敢窥，凈洗却面凝西施。\n欲雨未雨多峰奇，霞生岛上乘冯夷。\n来从西蜀江水肥，似绚吴江枫落时。\n水乡月午舟叶携，何处更觅昆明池。\n问渠为此堂者谁，人与鸥鹭相忘机。\n丹心缅慕周濂溪，爱其莹质生淤泥。\n推门清风故人来，一一君子徧追随。\n六郎姿貌当年非，肝肠染透铅与脂。\n拈花摘叶儿女痴，弛却蚕丝牵藕丝。\n纷华一扫金飈吹，皮肤剥尽实不亏。\n昼清人静茶烟飞，观云叶叶无停披。\n千绮万缬古宝遗，底用漫天锦障帏。\n恶其文着尚絅衣，浇灌道义培根基。\n氤氲妙毓山泽姿，肤寸弥满天地维。",
        "dynasty": "宋",
        "collection_info": null
    },
    {
        "title": "题李氏云庄",
        "author": "徐元杰",
        "content": "云本无心出，庄非有意名。\n午供雷腹实，晓带月痕耕。\n身世随舒卷，山村任晦明。\n饭疏浮富贵，畎亩但存诚。",
        "dynasty": "宋",
        "collection_info": null
    },
    {
        "title": "书安象祖静轩有感",
        "author": "徐元杰",
        "content": "太极即人极，坤爻德不孤。\n直方真主宰，敬静实功夫。\n老桧霜中榦，寒梅雪裏株。\n常惺惺法处，收敛物俱无。",
        "dynasty": "宋",
        "collection_info": null
    },
    {
        "title": "和袁守",
        "author": "徐元杰",
        "content": "和籴存和气，春生垦闢时。\n民庸天上见，岁事腊前知。\n吾谚诸侯度，谁褰使者帷。\n乐民之乐者，犂雨趣耕治。",
        "dynasty": "宋",
        "collection_info": null
    },
    {
        "title": "和章宰访祝子寿来青书院韵",
        "author": "徐元杰",
        "content": "文昌因祖饯，郎宿问斋名。\n枉驾一朝款，寒窗千载荣。\n未花梅索赋，堪杖竹经行。\n自得来青句，山泉不可清。",
        "dynasty": "宋",
        "collection_info": null
    },
    {
        "title": "送尹子潜赴省",
        "author": "徐元杰",
        "content": "吾侪坚世好，心事老天知。\n梦寐符前说，轩翔定此时。\n故家当有后，造物本无私。\n雪裏阳春脚，梅开第一枝。",
        "dynasty": "宋",
        "collection_info": null
    },
    {
        "title": "赠临川胡斗文求丛桂书院字",
        "author": "徐元杰",
        "content": "莫讶书斋小，其中天地宽。\n毓成岐嶷粹，立取本原端。\n掇拾童科易，恢弘道术难。\n好培丛桂种，休作浪花看。",
        "dynasty": "宋",
        "collection_info": null
    },
    {
        "title": "赠徐鑑堂",
        "author": "徐元杰",
        "content": "鑑堂均此号，兄与弟相先。\n画以名家显，神于活法传。\n双眸蟾皎洁，两袖羽蹁跹。\n落笔人人似，柯山本是仙。",
        "dynasty": "宋",
        "collection_info": null
    },
    {
        "title": "又用韵答何上舍",
        "author": "徐元杰",
        "content": "腊雪多为瑞，丰穰隔岁知。\n林峦银劔戟，苑囿玉壶池。\n映几孙书饱，卧冰祥母饥。\n疾风看正色，余事付清诗。",
        "dynasty": "宋",
        "collection_info": null
    },
    {
        "title": "挽克斋陈先生四首  其一",
        "author": "徐元杰",
        "content": "熏炙儒先早，朱门授受亲。\n去寻颜巷乐，归咏点雩春。\n道妙穷精一，心传有省循。\n乐天知命者，忧道不忧贫。",
        "dynasty": "宋",
        "collection_info": null
    },
    {
        "title": "挽克斋陈先生四首  其二",
        "author": "徐元杰",
        "content": "亲养九旬余，先生寿亦如。\n学充淇澳美，训释济南书。\n诸老经筵送，俞音宠渥疏。\n惜非程子聘，中沮亦时欤。",
        "dynasty": "宋",
        "collection_info": null
    },
    {
        "title": "挽克斋陈先生四首  其三",
        "author": "徐元杰",
        "content": "师承心独切，于道愧无闻。\n几载钻坚叹，前年枉教勤。\n墨车回可赞，晋鄙善潜熏。\n道脉惟其寿，天胡遽丧文。",
        "dynasty": "宋",
        "collection_info": null
    },
    {
        "title": "挽克斋陈先生四首  其四",
        "author": "徐元杰",
        "content": "痛惨哲人痿，愚缠丧母悲。\n遡风怀绋路，泣雨写哀词。\n学本藏诸用，行皆笃所知。\n惟余经训在，交付有孙枝。",
        "dynasty": "宋",
        "collection_info": null
    },
    {
        "title": "挽求志居士王料院二首  其一",
        "author": "徐元杰",
        "content": "奕叶文宗盛，如公罕与俱。\n源流传紫橐，题品重洪枢。\n淛左清名凛，江南政绩殊。\n二难芗共荐，生死亦同涂。",
        "dynasty": "宋",
        "collection_info": null
    },
    {
        "title": "挽求志居士王料院二首  其二",
        "author": "徐元杰",
        "content": "身忝蓬莱客，抠衣谒使臣。\n麈谈频款曲，樽酒屡殷勤。\n政事钦前蹟，诗书耸旧文。\n话言犹在耳，不忍哭公坟。",
        "dynasty": "宋",
        "collection_info": null
    },
    {
        "title": "挽分宁张少仙二首  其一",
        "author": "徐元杰",
        "content": "貌与心俱古，岁寒松桧苍。\n学高眸炯月，吟苦鬓先霜。\n能赋秋宾早，收功晚节香。\n满门弓冶趣，有鹗待云翔。",
        "dynasty": "宋",
        "collection_info": null
    },
    {
        "title": "挽分宁张少仙二首  其二",
        "author": "徐元杰",
        "content": "当路知公谂，搜扬入剡科。\n才难行志易，官小及民多。\n北部劳人耳，东皈奈命何。\n邮音嗟忽断，空有泪滂沱。",
        "dynasty": "宋",
        "collection_info": null
    },
    {
        "title": "挽宜春赵别驾二首  其一",
        "author": "徐元杰",
        "content": "丛桂论文旧，辛酸话早年。\n虀盐朝惯苦，膏火夜无眠。\n一第酬初志，殊勋策步仙。\n激昂英气宇，缓步赤霄躔。",
        "dynasty": "宋",
        "collection_info": null
    },
    {
        "title": "挽宜春赵别驾二首  其二",
        "author": "徐元杰",
        "content": "诗债松边了，鉏荒剩种花。\n云程衡麓雁，风味仰山茶。\n白玉楼成速，金銮事可嗟。\n桃源千古恨，寒日惨啼鸦。",
        "dynasty": "宋",
        "collection_info": null
    },
    {
        "title": "挽辛宪若五首  其一",
        "author": "徐元杰",
        "content": "在昔我先翁，礼廑先正隆。\n潭潭带湖府，凛凛玉溪风。\n夜韭觞筹裏，春花唱咏中。\n怀哉秋水去，世好孰如公。",
        "dynasty": "宋",
        "collection_info": null
    },
    {
        "title": "挽辛宪若五首  其二",
        "author": "徐元杰",
        "content": "荣显宜超躐，威声憺外陲。\n边疆多崄历，麾节两朝推。\n范子甲兵有，张名草木知。\n急流缘底勇，路口岘山碑。",
        "dynasty": "宋",
        "collection_info": null
    },
    {
        "title": "挽辛宪若五首  其三",
        "author": "徐元杰",
        "content": "十载居间学，瓢泉映洁清。\n陶潜黄菊趣，杜老白鸥盟。\n云自无心出，春随有脚行。\n知非古巴蜀，使指若为情。",
        "dynasty": "宋",
        "collection_info": null
    },
    {
        "title": "挽辛宪若五首  其四",
        "author": "徐元杰",
        "content": "旌廉优召节，丐佚得临漳。\n静退家庭旧，清芬滋味长。\n病中知命见，力上挂冠章。\n了了遗言善，虽亡实不亡。",
        "dynasty": "宋",
        "collection_info": null
    },
    {
        "title": "挽辛宪若五首  其五",
        "author": "徐元杰",
        "content": "眷义门墙旧，交游手足如。\n方勤来妣赙，忍写慰公书。\n继世多先烈，诸郎总令誉。\n观音山路黯，飞些重欷歔。",
        "dynasty": "宋",
        "collection_info": null
    },
    {
        "title": "挽王迪功",
        "author": "徐元杰",
        "content": "徼好年家后，知公月旦先。\n宠荣身外物，孝友性中天。\n趣自怡堂得，诗从犹子传。\n故园遗蹟恨，月落早无边。",
        "dynasty": "宋",
        "collection_info": null
    },
    {
        "title": "题方氏绿野园三首  其一",
        "author": "徐元杰",
        "content": "佳景环深院，开门远俗隣。\n径幽通鸟雀，溪迥隔风尘。\n客过宜樽酒，时来与物春。\n好风为我至，萧散足怡神。",
        "dynasty": "宋",
        "collection_info": null
    },
    {
        "title": "题方氏绿野园三首  其二",
        "author": "徐元杰",
        "content": "众木欣欣茂，扶筇到故家。\n楼高春月晓，池曲暮烟斜。\n物化迁无定，徘徊兴自嘉。\n悠然尘外想，随意乐年华。",
        "dynasty": "宋",
        "collection_info": null
    },
    {
        "title": "题方氏绿野园三首  其三",
        "author": "徐元杰",
        "content": "春昼情无限，欣看绿野丛。\n折花红带露，种竹晓生风。\n自有悠閒趣，何须绘画工。\n名园多胜致，高咏与谁同。",
        "dynasty": "宋",
        "collection_info": null
    },
    {
        "title": "次赵守鹿鸣宴韵",
        "author": "徐元杰",
        "content": "邦侯光价擅文场，密印心胸书传香。\n鸣鹿载歌苹野什，骄骅羣跨杏园芳。\n阳春有脚葭吹管，生意无边柳着行。\n已报主人环玉立，与观宾句递春坊。",
        "dynasty": "宋",
        "collection_info": null
    },
    {
        "title": "次章守鹿鸣宴韵",
        "author": "徐元杰",
        "content": "儒宫新创俯青溪，上挹魁躔踵旧规。\n鹗荐联名充赋日，龙飞亲策采言时。\n指迷承学云中路，珍重贤侯席上诗。\n只有梅花知此意，东君着眼是先期。",
        "dynasty": "宋",
        "collection_info": null
    },
    {
        "title": "及第谢恩",
        "author": "徐元杰",
        "content": "圣朝天子荐临轩，嘉与愚臣究本原。\n天地两间扶景运，唐虞三代印微言。\n惭无一德酬清问，猥玷初班误圣恩。\n一节誓坚忠与孝，立身端不负干坤。",
        "dynasty": "宋",
        "collection_info": null
    },
    {
        "title": "甲辰恭和御制",
        "author": "徐元杰",
        "content": "衮衣日月炳当轩，光逮刍荛采众言。\n内外修攘明治体，忧勤终始养心源。\n英髦瑞列霜中榦，治化春回雪裏根。\n愿溥需云苏物槁，九垓滂沛洽君恩。",
        "dynasty": "宋",
        "collection_info": null
    },
    {
        "title": "戊戌恭和御制",
        "author": "徐元杰",
        "content": "明庭亲策广蒐贤，识治朋来谊少年。\n肆秩琼林宾燕衎，载颁宝画宠光延。\n此时礼乐三千字，他日丹青数百篇。\n蝼蚁怀忠赓帝咏，相先事业誓神僊。",
        "dynasty": "宋",
        "collection_info": null
    },
    {
        "title": "戊戌馆中分韵饯刘秘书",
        "author": "徐元杰",
        "content": "圣明钦恤重皋陶，一日飞星五使轺。\n方幸蓬山陪末属，遽瞻英簜隔层霄。\n谆谆天语扶邦计，念念民生弼教条。\n轻重适权孚简眷，金鸡山色谶鸡翘。",
        "dynasty": "宋",
        "collection_info": null
    },
    {
        "title": "琼林宴恭和御制",
        "author": "徐元杰",
        "content": "丹墀密勿对尧言，忠款拳拳实恋轩。\n帝学缉熙方显行，圣心左右已逢原。\n光昭宝画敷明训，仪侈琼林匝异恩。\n百拜赓歌天日皎，报君惟有此心存。",
        "dynasty": "宋",
        "collection_info": null
    },
    {
        "title": "入讲论语二首  其一",
        "author": "徐元杰",
        "content": "温温中旨肃传宣，鲁语书陈诵说专。\n圣意聿宗伊洛训，愚臣谨绎考亭编。\n寸心普物根源地，百拜承颜咫尺天。\n尧舜吾君持所学，敢陈他道对王前。",
        "dynasty": "宋",
        "collection_info": null
    },
    {
        "title": "入讲论语二首  其二",
        "author": "徐元杰",
        "content": "躬承清问及年丰，蚕麦今还与旧同。\n稼穑艰难周圣虑，农桑劝课即田功。\n志民深闵僖公雨，勤业犹存豳国风。\n恳恳召和关主德，我皇心直与天通。",
        "dynasty": "宋",
        "collection_info": null
    },
    {
        "title": "直宿禁中",
        "author": "徐元杰",
        "content": "清和时候玉堂宣，愚亦何人厕讲筵。\n但觉梦回深夜爽，不知身在九霄眠。\n志裨君德从容地，恋切宸恩咫尺天。\n愿散辉光烛幽隠，肯专荣耀贲金莲。",
        "dynasty": "宋",
        "collection_info": null
    },
    {
        "title": "部中观新竹有感",
        "author": "徐元杰",
        "content": "粉署窗前小竹林，子孙蛰蛰得春深。\n土膏肥迸苍龙角，地髮抽迟紫玉簪。\n檐近十分饶宿溜，墙高终日硋层阴。\n南风昨夜阳和透，放出参天劲节森。",
        "dynasty": "宋",
        "collection_info": null
    },
    {
        "title": "早起玉堂窗前俯方池有感",
        "author": "徐元杰",
        "content": "玉堂窗外小池深，香雾朝浮花气沈。\n树杪亭亭鸦点墨，萍根发发鲤跳金。\n中涵一勺渊泉定，上有九重天日临。\n充广恩波无尽意，敢渝洁白寸丹心。",
        "dynasty": "宋",
        "collection_info": null
    },
    {
        "title": "供铨部职",
        "author": "徐元杰",
        "content": "愚生何幸圣明遭，官府宫墙上界高。\n冰雪身心参宿列，日星条令揭天曹。\n二南美意存周召，九德淳风慨禹皋。\n我亦空餐惭汝士，谆谆惟切痛民膏。",
        "dynasty": "宋",
        "collection_info": null
    },
    {
        "title": "宿部观铨法苦蚊",
        "author": "徐元杰",
        "content": "炎方典礼始郊迎，夜宿铨闱暑气清。\n万物洪纤俱夏长，九天宽大遍春生。\n眼明剔蠹牙籤滑，手倦驱蚊玉箑轻。\n我自黑甜深帐稳，不容形遁晓窗明。",
        "dynasty": "宋",
        "collection_info": null
    },
    {
        "title": "题严陵潇洒亭",
        "author": "徐元杰",
        "content": "天遣溪山付客星，翠屏中界玉澄泓。\n无边潇洒寸心远，有分登临双眼明。\n浄洗胸中参范老，细于诗裏勘元英。\n千年相望神相入，一脉清风要主盟。",
        "dynasty": "宋",
        "collection_info": null
    },
    {
        "title": "题静轩",
        "author": "徐元杰",
        "content": "主静非专在静时，至于动处亦随之。\n圣贤学问惟知止，敬义工夫要夹持。\n所养勿忘由勿助，其中何虑又何思。\n莫教鹘突名轩意，物诱情迁几坐驰。",
        "dynasty": "宋",
        "collection_info": null
    },
    {
        "title": "题赵南卿愚山",
        "author": "徐元杰",
        "content": "愚山山上谪仙徒，到底真愚却不愚。\n山色长供诗料富，山居赢得俗尘无。\n逍遥天地南华子，隠约箪瓢陋巷癯。\n定力不同山不改，一生双眼不渠孤。",
        "dynasty": "宋",
        "collection_info": null
    },
    {
        "title": "题金氏三桂堂",
        "author": "徐元杰",
        "content": "见说庭阶玉树芳，熏教书史郁心香。\n郄诜林峙应难并，燕窦枝繁未足方。\n莫羡三槐森鉅府，且看三桂列华堂。\n多闻直谅成三益，松竹梅花共雪霜。",
        "dynasty": "宋",
        "collection_info": null
    },
    {
        "title": "次韵何陆二别驾同游灵山阁三首  其一",
        "author": "徐元杰",
        "content": "平分风月两悠哉，胜践春浓花未摧。\n萧寺适今重建阁，兰亭怀古共流杯。\n典型二老溪山重，唱咏诸公今日开。\n惭我枯肠元蹇涩，底教头上片云催。",
        "dynasty": "宋",
        "collection_info": null
    },
    {
        "title": "次韵何陆二别驾同游灵山阁三首  其二",
        "author": "徐元杰",
        "content": "闻说精蓝颇壮哉，天教杰栋起崔嵬。\n檐前山色呈螺髻，槛外溪光献玉杯。\n对景自应双眼豁，忧时应得笑颜开。\n唤回忠定遗芳躅，衮衮云霄步武催。",
        "dynasty": "宋",
        "collection_info": null
    },
    {
        "title": "次韵何陆二别驾同游灵山阁三首  其三",
        "author": "徐元杰",
        "content": "彼美前修亦伟哉，岿然风雨不能摧。\n人新人古怀斯阁，春去春来付一杯。\n游兴漫随流水去，衰眸长对好山开。\n销凝往事凭栏久，杜宇一声烟际催。",
        "dynasty": "宋",
        "collection_info": null
    },
    {
        "title": "登灵鹫千佛阁为往山野堂绍祖留题",
        "author": "徐元杰",
        "content": "彊支疲薾此跻攀，屈指曾游十载间。\n方丈喜添千佛阁，双眸陟豁四围山。\n可无可有僧衣钵，随得随供佛面颜。\n门外雪深知几许，只消透得箇重关。",
        "dynasty": "宋",
        "collection_info": null
    },
    {
        "title": "梦神人曰公当以是字名庵觉来赋是庵诗",
        "author": "徐元杰",
        "content": "审是须防自是偏，四通八达路平平。\n伊周孔孟是心一，尧舜汤文是道传。\n善恶正邪书裏月，行藏用舍性中天。\n圣贤万语千言订，箇字来从太极先。",
        "dynasty": "宋",
        "collection_info": null
    },
    {
        "title": "咏以人与天地万物为一体刻印章诗",
        "author": "徐元杰",
        "content": "三才中立囿形均，昧者拘拘利乃身。\n不道有身皆有血，岂应知我不知人。\n其间一物容亏性，是即四肢顽不仁。\n洞洞八荒皆我闼，豁然窥见等天真。",
        "dynasty": "宋",
        "collection_info": null
    },
    {
        "title": "赞勉昶道者题经",
        "author": "徐元杰",
        "content": "念佛直须参佛透，看经容易悟经难。\n声音未必如来见，盂钵长教岭上观。\n了得贪嗔痴一集，更超戒定慧三般。\n祖师食尽人间蔗，千古留楂咬嚼看。",
        "dynasty": "宋",
        "collection_info": null
    },
    {
        "title": "席间和周颖斋韵",
        "author": "徐元杰",
        "content": "清泉白石诱登临，凈瞰轩窗竹一林。\n隽永如君真有味，膏肓和我不须鍼。\n流行坎止人难必，果育蒙亨力要深。\n一笑相逢邀一勺，喜渠介洁似侬心。",
        "dynasty": "宋",
        "collection_info": null
    },
    {
        "title": "送畏斋何监簿添倅解替东归",
        "author": "徐元杰",
        "content": "春风行李万篇诗，明月归舟几片碑。\n千载岫云佳话柄，两年怀玉淡生涯。\n已闻北阙飞丹诏，早趁南熏度赤墀。\n历历口开天下事，直声元是九重知。",
        "dynasty": "宋",
        "collection_info": null
    },
    {
        "title": "送绍兴叶帅改当涂  其一",
        "author": "徐元杰",
        "content": "八年于外与民宜，徧历穹台阃又麾。\n襟度干坤无忤物，鬓髯霜雪却缘谁。\n宽平到底人怀去，廉靖如初帝简知。\n受善如流闻义勇，真诚端以古求之。",
        "dynasty": "宋",
        "collection_info": null
    },
    {
        "title": "送绍兴叶帅改当涂  其二",
        "author": "徐元杰",
        "content": "人言禹会即当涂，上曰芜湖抵鑑湖。\n姑少副公求去尔，匪伊有诏盍归乎。\n知心霜月浑无滓，回首春风定与俱。\n惭愧蓬莱宾客后，愿言陪侍入天衢。",
        "dynasty": "宋",
        "collection_info": null
    },
    {
        "title": "送陈国珍之官鄱阳",
        "author": "徐元杰",
        "content": "盟缔慈恩十四年，匆匆话别戍梅仙。\n便家泽国冰溪壤，得庇皇华刺史天。\n事到直须行己志，官卑最喜近氓编。\n许多静定清修力，警戒声名企昔贤。",
        "dynasty": "宋",
        "collection_info": null
    },
    {
        "title": "饯上饶推幕叶西涧召为国子录二首  其一",
        "author": "徐元杰",
        "content": "魁耀来从古赤城，三年冰水一般清。\n莲池婉婉中流砥，米廪行行要路程。\n悟主谠言须启沃，康时伟业待恢宏。\n却惭疎窳深知遇，别后音书等弟兄。",
        "dynasty": "宋",
        "collection_info": null
    },
    {
        "title": "饯上饶推幕叶西涧召为国子录二首  其二",
        "author": "徐元杰",
        "content": "客有携来端水珉，天然中界玉圭形。\n送君早入薇垣紫，结札先登藜阁青。\n要看濡毫香典籍，直须提笔福生灵。\n端凝正笏如山立，匪石斯心社稷经。",
        "dynasty": "宋",
        "collection_info": null
    },
    {
        "title": "饯江东绣使庸斋赵玉堂二首  其一",
        "author": "徐元杰",
        "content": "天上玉堂辞宠荣，却持玉节按江城。\n惟刑之恤民心悦，不怒而威吏胆惊。\n有脚春来陶化日，无心云出雨苍生。\n箇中运量常提醒，元气循环昼夜行。",
        "dynasty": "宋",
        "collection_info": null
    },
    {
        "title": "饯江东绣使庸斋赵玉堂二首  其二",
        "author": "徐元杰",
        "content": "福星分野大江东，道味蓬山聚话中。\n漠漠暮云诗兴感，依依何日酒樽同。\n虚心无我爰咨度，养气知言协粹冲。\n望切衮归基宥密，可能无梦到周公。",
        "dynasty": "宋",
        "collection_info": null
    },
    {
        "title": "饯永丰易丞赴庾檄",
        "author": "徐元杰",
        "content": "世道圆通更直方，松阴庭院亦声光。\n眼明英簜公题品，身入芙蓉婉赞襄。\n田里叹愁从此达，公私幽枉待君扬。\n更烦好斡东君造，一道奸贪凛雪霜。",
        "dynasty": "宋",
        "collection_info": null
    },
    {
        "title": "别旴江易耕道",
        "author": "徐元杰",
        "content": "点勘窗前昼景舒，豁人双眼绿阴敷。\n明方寸地通三极，会一理中该万殊。\n静体阳工生意思，密融心匠活工夫。\n丁宁后会秋风鹗，万里青冥是坦涂。",
        "dynasty": "宋",
        "collection_info": null
    },
    {
        "title": "赠欧阳奇父偕弟益卿赴省",
        "author": "徐元杰",
        "content": "中朝耆旧半沦亡，忧爱胡为𤱶亩忘。\n我病不禁心痛折，天灾惟有涕流滂。\n救时议论须知体，医国文章要识方。\n期子声名相照映，好风天际雁成行。",
        "dynasty": "宋",
        "collection_info": null
    },
    {
        "title": "赠方介石",
        "author": "徐元杰",
        "content": "介石翁来契所思，骚吟风雅尽追随。\n庾清鲍逸可无酒，岛瘦郊寒只有诗。\n原不染尘圭窦适，未能忘世璧雍驰。\n赋违恰限江天雪，说向梅花心事知。",
        "dynasty": "宋",
        "collection_info": null
    },
    {
        "title": "赠章酉仲",
        "author": "徐元杰",
        "content": "满门贤粹鹗横秋，文藻如君行愈修。\n道本虚灵天内有，学于平实地中求。\n坚凝力量诚无息，收敛精神外不浮。\n充养腴丰随用显，大而敦化小川流。",
        "dynasty": "宋",
        "collection_info": null
    },
    {
        "title": "赠香溪留君东上",
        "author": "徐元杰",
        "content": "近代骚人咏性情，随心而发自分明。\n吐吞风月咽喉爽，咀嚼江山齿颊清。\n溪邑近闻工比兴，君诗端可派宗盟。\n马头雪絮吟鞭快，好办佳篇奏集英。",
        "dynasty": "宋",
        "collection_info": null
    },
    {
        "title": "赠谈星叶生",
        "author": "徐元杰",
        "content": "至诚之道可前知，知命如君亦甚奇。\n二十八星轮指掌，两三年事印蓍龟。\n春来春去元无尽，花落花开自有时。\n门外青山知此意，只教松柏镇如斯。",
        "dynasty": "宋",
        "collection_info": null
    },
    {
        "title": "赠日者卢生",
        "author": "徐元杰",
        "content": "相逢未纵谈天口，开口便教侬赋诗。\n我语只堪供覆瓿，子行聊赠若为资。\n忘忧对草閒供咏，溅泪看花重感时。\n何日重来当刮目，只谈风月得舒眉。",
        "dynasty": "宋",
        "collection_info": null
    },
    {
        "title": "又赠日者曰清朝贵官",
        "author": "徐元杰",
        "content": "歆艷清朝作贵官，人人都把命来看。\n未言造化穷天理，且据干支铺卦盘。\n富贵热中从古有，功名向上每才难。\n荣枯勘破花开落，始识霜松自岁寒。",
        "dynasty": "宋",
        "collection_info": null
    },
    {
        "title": "赠日者杨应斋",
        "author": "徐元杰",
        "content": "烂柯山客命能知，人事更番一局棋。\n甜卦易穷行苦卦，此时相语验他时。\n穷通任理胡不可，灾福缘人要自持。\n我老只堪渔钓隠，衰慵梦不到苍姬。",
        "dynasty": "宋",
        "collection_info": null
    },
    {
        "title": "赠日者李成斋",
        "author": "徐元杰",
        "content": "谭天玄彻李成斋，豫讯东风着早梅。\n自昔不离三正备，谓予带得五行来。\n穷通于我何加者，演测如君亦伟哉。\n说到常人难说处，灵台湛处现星台。",
        "dynasty": "宋",
        "collection_info": null
    },
    {
        "title": "题金华徐伯光义聚规约  其一",
        "author": "徐元杰",
        "content": "至矣前人惠后人，爱之无不用吾情。\n寸心千虑规前定，六世一门家太平。\n愈久愈教同保守，不容不念始经营。\n业为可继宜休养，夜夜春雷鼻息鸣。",
        "dynasty": "宋",
        "collection_info": null
    },
    {
        "title": "题金华徐伯光义聚规约  其二",
        "author": "徐元杰",
        "content": "每慨人无善后图，荡然家检亦何疎。\n眼前漫不知由己，身后谁能管得渠。\n喜见双溪今轨范，更绵一脉古诗书。\n了知斯聚更斯义，散及宗枝广义居。",
        "dynasty": "宋",
        "collection_info": null
    },
    {
        "title": "挽黄制属",
        "author": "徐元杰",
        "content": "家传山谷旧簪缨，志业刚豪早有声。\n二子学文能绍志，一官拜命竟辞荣。\n琴斋不听惊人语，钺阃空留荐剡名。\n借问松坡谁是主，疎梅淡月两凄清。",
        "dynasty": "宋",
        "collection_info": null
    },
    {
        "title": "挽吴准斋",
        "author": "徐元杰",
        "content": "壮岁能官不厌卑，怆怀霜露蚤知几。\n扣其学问中心得，如此典型今代希。\n天子诏之坚逊避，朝端达者夙瞻依。\n甲辰重晤言前定，痛述生平泪忍挥。",
        "dynasty": "宋",
        "collection_info": null
    },
    {
        "title": "挽前南剑添倅杨料院",
        "author": "徐元杰",
        "content": "泣别监州隔死生，薄云兹义更何人。\n草青彭蠡湖边晓，花满江郎峰畔春。\n每慨共官惟气直，略无片语不情真。\n西芹香火家家意，所欠笺天泽徙薪。",
        "dynasty": "宋",
        "collection_info": null
    },
    {
        "title": "挽都大王郎中二首  其一",
        "author": "徐元杰",
        "content": "魁望西来职秘丘，年家託好叙绸缪。\n身为僚友两三月，公肃皇华百八州。\n列纬载班清剧耀，高风遽勇急中流。\n讣闻落晚呼天咽，涕泗交颐重所忧。",
        "dynasty": "宋",
        "collection_info": null
    },
    {
        "title": "挽都大王郎中二首  其二",
        "author": "徐元杰",
        "content": "一门孝友古难为，坚苦端凝更自持。\n如此典型今代少，粹然言论满朝推。\n若人已矣嗟何及，魂气信乎无不之。\n楚水芗溪生死地，英灵上诉九原知。",
        "dynasty": "宋",
        "collection_info": null
    },
    {
        "title": "送郡守",
        "author": "徐元杰",
        "content": "郎围师阃重王人，朝绩民庸简帝宸。\n屈此偏州何小小，伟哉仁牧自肫肫。\n下车福十余万户，褒玺朞三百六旬。\n廉恕公勤持四字，痒疴疾痛切吾身。\n显幽一理初开镇，抚字丹心肃告神。\n动有发明基学力，略无凝滞见情真。\n智常周物能容物，政每近民深得民。\n居理家庭培玉植，烛临官吏皎冰轮。\n行其无事州闾靖，急所当先夙夜寅。\n溪以玉名闻莹洁，岩如日色共晶新。\n吟肩峭若灵峰峙，诗骨清于南涧滨。\n坐啸中和堂上邃，犹存正始古音淳。\n无心云出当年岫，有脚阳生此地春。\n不忍一毫伤赤子，了知方寸即苍旻。\n邦人镂胆交相语，籴事关心尤至仁。\n往者过征罹暴虐，甚而干没启嚣嚚。\n炎天陆运枯膏血，累月肩担摧骨筋。\n五百里程陪搭斛，四千钱费各沾巾。\n农夫搔动征夫苦，行者攫挐居者嗔。\n所幸天高常耳下，惟公露祷悉言谆。\n一分宽受一分赐，半减谁知半减因。\n问谷几何先给直，作舟用济广通津。\n听民乐与官为市，如己隠忧眉辄颦。\n怨气收声回逸乐，欢谣鼓腹饱轮囷。\n时旸时雨孚祈祷，不豫不游忘苦辛。\n泉漏有恩详审处，药伤无地不咨询。\n昔襦今袴同歌范，万口一辞方借恂。\n邦计索程随日了，后来成轨要人遵。\n眷怀趣趁周行武，德意难忘召父亲。\n将指观风兼畀节，举头近日蚤垂绅。\n甘棠蔽芾思留躅，英簜瞻依忍出闉。\n倪旄攀辕风解愠，旌旗遮道雨清尘。\n筠笼映日成清閟，秧马衔烟布绿茵。\n旧治密邻新治壤，徐行便直部行巡。\n建台及境虽迎徯，过阙留班定侃誾。\n准拟助和商鼎鼐，雍容成道汉丝纶。\n职亲地近吁谟密，言听谏行膏泽均。\n局面转新棋着定，方书如古药材抡。\n公私节用纾民力，勇智合谋恢地垠。\n襄汉经营蚕路闢，江淮联络雁臣宾。\n年登所至粮栖亩，令信何难楮即缗。\n君相简知惟笃实，古今难泯只忠纯。\n吾家自有青毡物，时节合参洪化钧。\n一州一道推而准，此土此民同所珍。\n自揆偶然声气叶，相亲深处髓肌沦。\n送行万兔难写尽，歌此以旌良吏循。",
        "dynasty": "宋",
        "collection_info": null
    },
    {
        "title": "题俞簿梅阜书院",
        "author": "徐元杰",
        "content": "浅清溪浒瘦山巅，凈洗肌肤冰雪天。\n偏向书窗伴幽独，不教尘俗滓婵娟。",
        "dynasty": "宋",
        "collection_info": null
    },
    {
        "title": "来青书院桃花",
        "author": "徐元杰",
        "content": "塞满干坤本是仁，更无一物不洪钧。\n山桃自不知麤俗，也与梅花斗早春。",
        "dynasty": "宋",
        "collection_info": null
    },
    {
        "title": "游鹫峰赠埜堂和尚",
        "author": "徐元杰",
        "content": "目断天鹅影不留，梵风吹落鹫峰头。\n野堂四大无窗壁，散诞当年箇野牛。",
        "dynasty": "宋",
        "collection_info": null
    },
    {
        "title": "丫头岩",
        "author": "徐元杰",
        "content": "丫头不是女丫鬟，把作坚牢担拄看。\n撑定东南天半壁，镇教双耸碧云端。",
        "dynasty": "宋",
        "collection_info": null
    },
    {
        "title": "以琴送郡守二首  其一",
        "author": "徐元杰",
        "content": "诗翁雅镇玉溪山，褒玺飞来玉节还。\n为报佳音天日近，南熏殿裏正催班。",
        "dynasty": "宋",
        "collection_info": null
    },
    {
        "title": "以琴送郡守二首  其二",
        "author": "徐元杰",
        "content": "天朝交口重声名，公自翛然物外情。\n氓有焦桐旌往恋，当年靖献与俱清。",
        "dynasty": "宋",
        "collection_info": null
    },
    {
        "title": "讯剑浦主簿詹栋斋",
        "author": "徐元杰",
        "content": "竹林饥午隠禅扉，合傍鸾栖亦此栖。\n时一参寮茶供罢，可能无语到双溪。",
        "dynasty": "宋",
        "collection_info": null
    },
    {
        "title": "送俞兄赴省",
        "author": "徐元杰",
        "content": "得隽文场气勿盈，便如捧玉谨持盈。\n乡邦毕竟辰年好，冰雪身心上帝京。",
        "dynasty": "宋",
        "collection_info": null
    },
    {
        "title": "饯刘恭父二首  其一",
        "author": "徐元杰",
        "content": "割镫难留乘马东，花枝争看袅长红。\n衮衣空使斯民恋，绿竹谁歌入相同。",
        "dynasty": "宋",
        "collection_info": null
    },
    {
        "title": "饯刘恭父二首  其二",
        "author": "徐元杰",
        "content": "乐事迟回致岁丰，几多遗爱在湘中。\n须知楚水枫林下，不似初闻长乐钟。",
        "dynasty": "宋",
        "collection_info": null
    },
    {
        "title": "和李文溪送青云道人归杭韵",
        "author": "徐元杰",
        "content": "丹成会见君身蜕，我欲从之更问天。\n唤醒横江孤鹤梦，凭君持此叩坡仙。",
        "dynasty": "宋",
        "collection_info": null
    },
    {
        "title": "和怀玉本老",
        "author": "徐元杰",
        "content": "失脚天台绝顶峰，又来怀玉乱山中。\n琼桥去后无消息，禅月重重有案公。",
        "dynasty": "宋",
        "collection_info": null
    },
    {
        "title": "题日者李成斋所藏李文清幅",
        "author": "徐元杰",
        "content": "相公提笔福苍生，印得当年命术精。\n钧翰珍藏塞翁马，六丁严护不容惊。",
        "dynasty": "宋",
        "collection_info": null
    },
    {
        "title": "和汪君",
        "author": "徐元杰",
        "content": "胸次秋风涧底苹，坐间那得此嘉宾。\n诗来香迸宵人屋，笑杀元规尘污人。",
        "dynasty": "宋",
        "collection_info": null
    },
    {
        "title": "赠毛梅谷",
        "author": "徐元杰",
        "content": "弹琴须会钟子期，画梅莫逊杨补之。\n墨妙坡仙助挥扫，雪晴霜夜月明时。",
        "dynasty": "宋",
        "collection_info": null
    },
    {
        "title": "赠风鉴神眼",
        "author": "徐元杰",
        "content": "世道支撑尽要人，阅人多后眼通神。\n一朝相去三丞相，今昔同归识认亲。",
        "dynasty": "宋",
        "collection_info": null
    },
    {
        "title": "赠鑑堂",
        "author": "徐元杰",
        "content": "方寸无尘眼有筋，如他图了几勋臣。\n更烦提起丹青手，写出惊天动地人。",
        "dynasty": "宋",
        "collection_info": null
    },
    {
        "title": "赠刀镊王诚三首  其一",
        "author": "徐元杰",
        "content": "刀镊王生勇黜妻，痛怜白髮有亲慈。\n纷纷世上私妻子，闻有斯人死愧之。",
        "dynasty": "宋",
        "collection_info": null
    },
    {
        "title": "赠刀镊王诚三首  其二",
        "author": "徐元杰",
        "content": "汝家住近里仁坊，不恋妻儿恋侍旁。\n父子性天非可夺，亲亲仁也盍揄扬。",
        "dynasty": "宋",
        "collection_info": null
    },
    {
        "title": "赠刀镊王诚三首  其三",
        "author": "徐元杰",
        "content": "妇人盖亦有仁心，只为冥顽溺爱深。\n今此警之当愧死，何妨重理旧絃琴。",
        "dynasty": "宋",
        "collection_info": null
    },
    {
        "title": "赠日者林雪庵",
        "author": "徐元杰",
        "content": "雪庵笑我头如雪，雪干须知立岁寒。\n会面炎炎朱夏日，门庭雪澹自相看。",
        "dynasty": "宋",
        "collection_info": null
    },
    {
        "title": "又赠术士薛镜台二首  其一",
        "author": "徐元杰",
        "content": "儒流今以术为资，满腹星躔洞隠微。\n自号镜台须自照，逢人休浪泄天机。",
        "dynasty": "宋",
        "collection_info": null
    },
    {
        "title": "又赠术士薛镜台二首  其二",
        "author": "徐元杰",
        "content": "始吾为养喜徼荣，今恨孤孱感慨增。\n白髮满头何所用，只存忧愿数年登。",
        "dynasty": "宋",
        "collection_info": null
    },
    {
        "title": "大巧",
        "author": "徐元杰",
        "content": "大巧工夫本不全，清光凿破未教圆。\n岂无妙补苍穹手，修满冰轮送上天。",
        "dynasty": "宋",
        "collection_info": null
    },
    {
        "title": "画龙",
        "author": "徐元杰",
        "content": "峥嵘头角见龙神，画者微茫画得真。\n一夜风雷捲将去，沛为膏泽下于民。",
        "dynasty": "宋",
        "collection_info": null
    },
    {
        "title": "湖上",
        "author": "徐元杰",
        "content": "花开红树乱鶑啼，草长平湖白鹭飞。\n风物晴和人意好，夕阳箫鼓几船归。",
        "dynasty": "宋",
        "collection_info": null
    },
    {
        "title": "初夏",
        "author": "徐元杰",
        "content": "横波泪竹纹铺簟，迭雪轻罗香剪衣。\n清夏槐生风细细，新秋麦涨雨霏霏。",
        "dynasty": "宋",
        "collection_info": null
    },
    {
        "title": "荷花",
        "author": "徐元杰",
        "content": "鼓角声中璧月光，竹舆十里绕横塘。\n碧摇仙子凌波袜，红散天丝织锦裳。\n彷佛若耶溪上路，栖迷太华井边凉。\n入城不觉东方白，吹散一身风露香。",
        "dynasty": "宋",
        "collection_info": null
    },
    {
        "title": "雪",
        "author": "徐元杰",
        "content": "瓦声初听响疏疏，顷刻庭除百斛珠。\n寒雀不知来啄米，群鸡粥粥亦相呼。",
        "dynasty": "宋",
        "collection_info": null
    },
    {
        "title": "村家",
        "author": "徐元杰",
        "content": "疏烟落日路三叉，败叶干风屋数家。\n场圃毕工梁月出，傍檐红女绩丝麻。",
        "dynasty": "宋",
        "collection_info": null
    },
    {
        "title": "郊行",
        "author": "徐元杰",
        "content": "百花只被一晴催，一出郊行花尽开。\n携杖奚奴趁先去，路迷青草却回来。",
        "dynasty": "宋",
        "collection_info": null
    },
    {
        "title": "山行",
        "author": "徐元杰",
        "content": "步绕青秧绿水间，春畦交错路回环。\n老翁牵得牛当路，恐碍人行却復还。",
        "dynasty": "宋",
        "collection_info": null
    },
    {
        "title": "旅舍灯",
        "author": "徐元杰",
        "content": "荒居雨醒已昏黄，败壁张灯四散光。\n相待村炊同坐久，更陪幽梦入更长。\n屋头鸡唱惊孤枕，门外马嘶催晓装。\n僮仆告行吾亦去，空房留尔重凄凉。",
        "dynasty": "宋",
        "collection_info": null
    },
    {
        "title": "蜘蛛",
        "author": "徐元杰",
        "content": "倦倚阑干小院东，蜘蛛惊雀堕虚空。\n细看缕缕挂枝上，旋復丝丝收腹中。\n偶尔得生诚险道，幸而不堕頼无风。\n如何薄相才安迹，便欲经营网众虫。",
        "dynasty": "宋",
        "collection_info": null
    },
    {
        "title": "登仙人掌山",
        "author": "徐元杰",
        "content": "山名仙掌足盘桓，未醉黄花半日閒。\n更上一层高着眺，此身拟可透天关。",
        "dynasty": "宋",
        "collection_info": null
    },
    {
        "title": "张司法寓斋",
        "author": "唐士耻",
        "content": "玄录五千言，妙在不敢先。\n留侯独得之，帝师赤松仙。\n孰知百世下，乃有云孙焉。\n扁斋以为寓，空谷音跫然。",
        "dynasty": "宋",
        "collection_info": null
    },
    {
        "title": "送临江交代张司理",
        "author": "唐士耻",
        "content": "子房帝王师，溢庆流裔孙。\n朅来之萧滩，快覩芝眉温。\n亭亭起黄气，中有阴德存。\n宜哉孔融表，辐辏排天阍。\n通籍何足道，履声还青毡。\n嗟我一何幸，夤缘踵符文。\n自顾菲且愚，续貂诚所难。\n承颜一甲子，夙昔披晤言。\n柳浓烟冥冥，鹢舟江吐吞。\n顺流急如箭，催鼓且勿喧。\n为语徒作恶，且尽沙头尊。",
        "dynasty": "宋",
        "collection_info": null
    },
    {
        "title": "古意",
        "author": "唐士耻",
        "content": "天公与世人，幽明分悬隔。\n无口难得言，欲言但以臆。\n以臆或未喻，寄之夜檐滴。\n恳款语世人，世人还不识。",
        "dynasty": "宋",
        "collection_info": null
    },
    {
        "title": "寄题蠲流亭",
        "author": "唐士耻",
        "content": "乌伤仇览仙，一弓扁蠲流。\n清流从谁蠲，浊流石之幽。\n石之幽定可，齿齿翻成忧。\n君看得失珠，象罔无全牛。",
        "dynasty": "宋",
        "collection_info": null
    },
    {
        "title": "时贤明鉴裁",
        "author": "唐士耻",
        "content": "时贤明鉴裁，鉴裁信奇欤。\n识此希世宝，谓其曾区区。\n未冠已溢声，贤书上宸庭。\n不一而止足，竟压四海英。\n直入九华招隠遁，化工尤物殊不吝。\n文章光焰胜燃犀，远至牛渚爥无尽。\n归来纪事满缣帛，却屑米盐繁密讯。\n天公终不屈大器，称表直上几昼晋。\n倚伏之机真叵测，庖丁全牛有余刃。\n先生道大何所容，颜渊今用退为进。\n一以涵养使莫折，一以淑我邦之俊。\n然而鉴裁还合明，孔席未暖五鹗并。\n此时庙谟正陶鬰，驱屏尘翳须昇平。\n驱屏尘翳须昇平，要当迅召文武卿。\n时来时来乌可御，譬如南海云鹏程。\n他年功业就，缣册传永久。\n劣哉魏无知，仅此遮拙丑。\n皇家褒举者，旷典华衮右。",
        "dynasty": "宋",
        "collection_info": null
    },
    {
        "title": "庭下青书带",
        "author": "唐士耻",
        "content": "庭下青书带，书带瑞康成。\n康成还遁世，行藏理则明。\n六经具缣册，儒先效勋绩。\n谁知百世下，其功明且亟。\n易首纯干称六龙，六龙御天风云从。\n书始唐尧大中世，荡荡如天莫可踪。\n诗则二南渊且奥，春秋赏罚王道通。\n礼乐灰于秦火酷，然其遗意和且雍。\n汉儒掇拾无遗力，兀守章句非从容。\n二京之末康成出，六经将出逢此翁。\n然而本无超俗姿，犹寄视听于盲聋。\n岂如先生一理贯，洞照六籍罗心胸。\n历数帝王如一二，天地由我方全功。\n仲尼春秋欲成日，麟出鲁郊殊超轶。\n孔道大哉虽不用，所感亦大非凡质。\n区区一康成，书带瑞已形。\n先生非此比，况兹道既行。\n当使麟凤辈，杂沓更纵横。",
        "dynasty": "宋",
        "collection_info": null
    },
    {
        "title": "六月望日月堂老禅示仆众偈随喜愧甚",
        "author": "唐士耻",
        "content": "江月主人清冰壶，以月名堂月不如。\n门前船泊五湖客，两眼历照心与俱。\n我来追凉暑云徂，牛腰大轴开我愚。\n万口一辞赞叹月，还赞堂中老苾刍。\n归涂昏鸦夜气作，东方拥出玉蟾车。\n月堂着语何可已，金屑落眼成嗟吁。",
        "dynasty": "宋",
        "collection_info": null
    },
    {
        "title": "绿槐阴",
        "author": "唐士耻",
        "content": "槐阴似尼父，轶轨追前踪。\n绝尘非学步，所产夐无双。\n今此于越东，钟孕亦鸿庞。\n朅来于越西，掌教开羣迷。\n羣迷于今正有頼，肯使玉佩从他之。\n昔人种槐根细细，坐阅日月蝉已栖。\n历聘辙环嗟不遇，岂若今日廊庙归。\n要俾六经日益明，俗还唐虞熙又熙。\n槐阴虽异道则一，彼不见用吾登跻。\n宇宙虽云宏且邈，理焉所在成均齐。\n槐阴槐阴异今昔，一则不用一明陟。\n道在六经道固存，道出六经道还得。\n洪哉尼父怀此道，今日谁知归探讨。\n探讨既力道不殊，三都遂隳陈常讨。\n天骄立可倾，神州立可清。\n一祖八宗地，教化登升平。\n先生为黄髮，自可七六经。",
        "dynasty": "宋",
        "collection_info": null
    },
    {
        "title": "两溪",
        "author": "唐士耻",
        "content": "矧今两溪间，溪间足风物。\n水清石泚泚，林横山兀兀。\n春日鸣仓庚，夏夜风月清。\n秋畆金颖秀，冬洲暮雪平。\n比为二皇所旁薄，赤松屹立羊纵横。\n叱石而兴真戏耳，可羡人家好弟兄。\n西则三洞足仙灵，奇哉石穴声铿铿。\n瀑泉喷写资照耀，俨如冰蚕之所成。\n夕阳斜带九华度，何媿芙蓉峥且嵘。\n鼎湖遥望在其东，翠气鬰鬰初日争。\n或资登览逸杖屦，或供睇望烦留情。\n山川如此足所产，所产足以冠羣英。\n圣明常重育才地，遴选鸿儒为博士。\n傥膺是选真出羣，礼乐诗书四不悖。\n有如孔门来不拒，迪以至理滋无外。\n将见吴邦如鲁国，鲁多君子非虚僞。\n我公未期年，弦歌溢民编。\n论其淑吾邦，不为淹巨贤。\n旦夕会诏至，四大岂在边。",
        "dynasty": "宋",
        "collection_info": null
    },
    {
        "title": "咏史",
        "author": "唐士耻",
        "content": "明皇固英主，开元天下昌。\n如何林甫辈，得产无尽殃。\n国色真国色，多惑四海慝。\n华清宫裏人如玉，解唤胡雏起东北。\n以此策明妃，远嫁犹为迟。\n冤哉毛延寿，尽忠人不知。",
        "dynasty": "宋",
        "collection_info": null
    },
    {
        "title": "题彭绍墨",
        "author": "唐士耻",
        "content": "彭绍之墨玄又玄，问谁得法託之仙。\n凌烟胶漆有三昧，鲁直之什曹洞禅。\n我欲大振狮子吼，直恐惊翻龙象筵。\n纷纷是事但且置，一言为语千金廉。\n唐人五字魂遶天，箕敛四大归新篇。\n空余句法落寰海，豆萁不觉相熬煎。\n中原可復墨可黔，鬓丝白髮知何年。",
        "dynasty": "宋",
        "collection_info": null
    },
    {
        "title": "代人上谢丞相生朝",
        "author": "唐士耻",
        "content": "闻说中元生上相，莱公勋业无以尚。\n阴为月兮月为臣，清光欲满银荡荡。\n银光荡荡翻未奇，未若新弦初上时。\n尧蓂鼎来方十枝，韬藏万斛冰雪辉。\n莱公比公应少歉，初度差公四日期。",
        "dynasty": "宋",
        "collection_info": null
    },
    {
        "title": "凤山逸士周遇仙谣",
        "author": "唐士耻",
        "content": "信云步谒洞霄宫，饭罢从游西復东。\n唇笛啸时吹白日，诗肠开处嚼清风。\n兀兀腾腾心了足，湾湾屈屈水欹曲。\n玲珑绿影万株松，潇洒清空二亩竹。\n天风吹泉飞雪花，溪石漱玉磨银牙。\n白云破碎漏天碧，青霭牵连遮日华。\n玉溜几声鸣绿荠，金藤千尺走青蛇。\n羊肠蟠路上天去，鹿角枯槎连日坠。\n一双素足已昇腾，万顷红霞留不住。\n擘破青空见太清，飞连宝殿非凡成。\n水晶楼阁奏金韵，翡翠帘栊振佩声。\n白雪翩翻霜鹤舞，綵云缥缈花鸾鸣。\n中有真人鼎玉立，晴光闪电琼波溢。\n笑整霓裳曳绛霞，红云影裏轻相挹。\n琳琅清彻语希夷，嚼玉吐琼声不移。\n素手擘开碧玉匣，青空飞出丹虹蜺。\n蟠摇活走遶天阙，衝透太虚光皎洁。\n须臾直上紫霄中，宝篆飞腾罗日月。\n影摇六合金色光，丹凤对跃苍龙骧。\n回头指点青空裏，玉箓丹台已籍纪。\n低头招手令向前，漏泄天机敛不已。\n等閒赠我赭丹砂，行满功成归我家。\n天上逍遥多快乐，人间纷扰无垠涯。\n丹砂接得便吞了，回首云軿俱杳杳。\n楼阁烟霞景万般，一时不见青天晓。\n世人世人知不知，既知何必生迟疑。\n早求一闢大罗月，千古万古生光辉。\n人生在世空汩没，自从形骸朽肤骨。\n为求名利不閒心，名利既来心恍惚。\n何不炼内丹绝外物，笑着云衣傲朱绂。\n灵丹养就出神炉，慧剑飞腾超月窟。\n且无俗事更关心，一段光明耀古今。\n声迹超腾青嶂外，影形飞入白云深。\n脚跟不点红尘起，指甲时挑碧玉琴。\n莫道神仙无实语，世间几箇是知音。",
        "dynasty": "宋",
        "collection_info": null
    },
    {
        "title": "送许寺丞五十韵",
        "author": "唐士耻",
        "content": "汉家循吏传，表表是龚黄。\n奏最承恩宠，高才躐庙堂。\n身随名不朽，功与赏相当。\n汗简时逾久，攀辕事莫详。\n何如身际幸，合有颂揄扬。\n维古萧州上，腾精斗度旁。\n国初新画壤，饷目旧如冈。\n昨岁干仍潦，频年俭且霜。\n几成炊易子，那恃黍登场。\n饥馑连千屋，焦劳自一王。\n深仁推恻隠，遴选及慈祥。\n捐廪虽蒙泽，安贫亦振纲。\n肠空朝息怒，骨立暮生光。\n尽反三农业，交腾五袴章。\n诚通俄顷刻，雩应不寻常。\n原表犹多穫，人间亟小康。\n何门无囷积，有土尽金穰。\n薄试为霖手，聊施活国方。\n一丰能造次，再稔更芬芳。\n将见红囷粟，全登白粲樯。\n饬儒殚富教，考课冠循良。\n出入操修并，渊源学问长。\n躬修香寝旨，驩奉綵衣觞。\n坐啸庭多暇，行轩乐未央。\n孝心常翼翼，和气两洋洋。\n帝扆畴三俊，民庸格九阊。\n爰班少府节，属护左江乡。\n风力先轺驷，光华袭镂钖。\n衔余资煮摘，陈腐足仓箱。\n使指星迟御，仙山剑削铓。\n清诗真度越，胜地不凄凉。\n更上然犀渚，还寻怨鹤坊。\n练江殊泚泚，蠡汇特汪汪。\n赐履驰驹隙，飞环振鹭行。\n唐虞优广厦，皋稷佐垂裳。\n北汉栖裘罽，西昆贡栗肪。\n谋图心既远，经济术方彰。\n此去真期运，于思谩感藏。\n遥知均燕雀，何况在门墙。\n并合时难再，趋承德叵量。\n永言追雅颂，博采逮康庄。\n笔墨嗟孱弱，辞华乏激昂。\n勤拳频寘念，展转屡回肠。\n乐古联羲禊，遗恩比召棠。\n祇疑灵雨至，復作应龙骧。\n涨浪连芳草，轻烟护绿杨。\n迁鶑偏睍睆，归鴈远翱翔。\n物色随时转，风光触处忙。\n诏条春婉娩，祖帐酒淋浪。\n阁皂非尘境，低眉似送将。",
        "dynasty": "宋",
        "collection_info": null
    },
    {
        "title": "代赵守上韩平原生辰五十韵",
        "author": "唐士耻",
        "content": "天佑升平主，时生不世贤。\n源流多柱石，勋业满云烟。\n昔者谋深幄，今兹压细毡。\n三登裨圣化，八表仰英躔。\n初度光辉发，重侯鼎鼐传。\n台符明炳炳，寿秩启绵绵。\n良月初弦上，珍蓂八叶鲜。\n门弧乔木茂，床笏庆枝连。\n芝玉更麟凤，干戈杂豆笾。\n食牛增气概，卜弁借腾鶱。\n会遇真神比，亨通正吉先。\n龙翔云五色，璧合历千年。\n密借留侯策，端同仲父权。\n钺旄交粲烂，师揆却蝉联。\n辇毂殊庭暇，圭茅锡祉坚。\n图回无间隟，运用独周旋。\n生息宁屯泽，才猷入大甄。\n十年如一日，广照及重渊。\n物在由仪咏，人怀颂德篇。\n汗编深以刻，银笔大如椽。\n庆历并元佑，商高若汉宣。\n开禧仍酌古，尧舜欲无前。\n几许弥缝力，初无缓急弦。\n有年偏总总，束帛倍戋戋。\n合副苍生望，高居赤舄筵。\n白麻荣盛世，黄阁度羣仙。\n礼绝千官上，心驰四裔边。\n伟谋殊磊落，汉碛定联翩。\n又是韩扶赵，几何蓟且燕。\n三宗时晦永，九帝版图全。\n忆昨婴兼臼，应关地与天。\n蚤开明圣祚，竟脱虎蛟涎。\n献子存孤意，迁书振代铨。\n云礽知有寄，似续更增妍。\n每自殚葵向，那能惮手胼。\n治平多节操，嘉佑浃渊泉。\n人力端惟及，神谋信比专。\n渥洼驹抹电，太华藕如船。\n盘薄应钟岳，芬芳了合荃。\n毡青浑白璧，题黑未华颠。\n梅蘂南枝绽，鸿飞北塞穿。\n澄空添浩荡，昱曜政蝉娟。\n竹傲冰梢瘦，松坚宝盖圆。\n恭祈龄算远，敢借物情延。\n仆也叨乘障，心焉愿执鞭。\n扫门情莫效，贺客履难骈。\n吉亥真盈数，佳辰洽九干。\n明良那偶尔，时节共欢然。\n宣劝分荣露，恩涯吸巨川。\n千秋金鑑录，不日却拳拳。",
        "dynasty": "宋",
        "collection_info": null
    },
    {
        "title": "代人次韵曹郎中雷字二首  其一",
        "author": "唐士耻",
        "content": "骈罗瑟玉尽珍材，须女辉躔色为开。\n并合郑乡如旦月，铿宏唐律过春雷。\n共惊高义摩云表，定上夷庚握斗魁。\n鹏鷃逍遥俱有适，亨衢端是匝天回。",
        "dynasty": "宋",
        "collection_info": null
    },
    {
        "title": "代人次韵曹郎中雷字二首  其二",
        "author": "唐士耻",
        "content": "计偕方此媿非材，先达仍劳绮席开。\n已喜抠衣披密雾，还将雅什助惊雷。\n定须劲翮摩云舞，各是清班重哲魁。\n任昉龙门如细许，直须早早借春回。",
        "dynasty": "宋",
        "collection_info": null
    },
    {
        "title": "效进退律赋水乡三实  其一",
        "author": "唐士耻",
        "content": "根荄七窍倍玲珑，产尔亭亭曲渚风。\n勇退霞衣香故在，骈生玉子味仍钟。\n人言太华标奇种，藕大如船想碧蓬。\n何待非常夸世俗，祇今盘露已能秾。",
        "dynasty": "宋",
        "collection_info": null
    },
    {
        "title": "效进退律赋水乡三实  其二",
        "author": "唐士耻",
        "content": "冰雪胸怀七泽姿，纤纤舞袖学双飞。\n袢襟应念人间世，灌顶何如山上芝。\n荷叶巧偷鹦鹉背，莼丝密缀燕雏衣。\n回塘相伴熏风裏，争看臙脂黛绿施。",
        "dynasty": "宋",
        "collection_info": null
    },
    {
        "title": "效进退律赋水乡三实  其三",
        "author": "唐士耻",
        "content": "明珠久合蚌中生，何事鸿头亦炳灵。\n襟护重重殊袭復，星分颗颗倍晶明。\n一车奇谤嗟成误，十斛平量换合成。\n珍重樱桃樊素口，致渠磊落更歌声。",
        "dynasty": "宋",
        "collection_info": null
    },
    {
        "title": "丙寅孟夏闻捷和陈宰",
        "author": "唐士耻",
        "content": "朝家遵养自三宗，一旦吾皇定一戎。\n近事长庚偏入月，清诗太白又先功。\n天声地界光今古，帝邑王京共会同。\n延喜楼前新冠带，应多黄髮颂归忠。",
        "dynasty": "宋",
        "collection_info": null
    },
    {
        "title": "癸酉旴江鹿鸣燕和罗守",
        "author": "唐士耻",
        "content": "伦魁玉季乐羣英，更有新醅属步兵。\n饫勉茂才争贾勇，尽从击楫不留行。\n共酬露冕吹铙意，好近毡书淡墨荣。\n北海清樽今劝驾，梦回池草倍知名。",
        "dynasty": "宋",
        "collection_info": null
    },
    {
        "title": "送杰老住仙游  其一",
        "author": "唐士耻",
        "content": "肉谱知何从，涂高流亦深。\n汉相似尧相，奕兰端至今。",
        "dynasty": "宋",
        "collection_info": null
    },
    {
        "title": "送杰老住仙游  其二",
        "author": "唐士耻",
        "content": "至生恰平生，一万八千日。\n头白无所成，唯堪伴幽逸。",
        "dynasty": "宋",
        "collection_info": null
    },
    {
        "title": "送杰老住仙游  其三",
        "author": "唐士耻",
        "content": "差入栴檀林，自古只公选。\n乃知天定时，丹成骨自换。",
        "dynasty": "宋",
        "collection_info": null
    },
    {
        "title": "送杰老住仙游  其四",
        "author": "唐士耻",
        "content": "仙游知几年，晨香梵古佛。\n人移境亦移，高风日披拂。",
        "dynasty": "宋",
        "collection_info": null
    },
    {
        "title": "送杰老住仙游  其五",
        "author": "唐士耻",
        "content": "一瓶还一钵，作戏且逢场。\n会看走鹤书，横宝今道傍。",
        "dynasty": "宋",
        "collection_info": null
    },
    {
        "title": "送杰老住仙游  其六",
        "author": "唐士耻",
        "content": "白云每亭亭，其出亦何心。\n贤侯考之天，无谓由蹄涔。",
        "dynasty": "宋",
        "collection_info": null
    },
    {
        "title": "送杰老住仙游  其七",
        "author": "唐士耻",
        "content": "飞锡破晓色，红叶弄吴枫。\n闻名且见面，清明豁长空。",
        "dynasty": "宋",
        "collection_info": null
    },
    {
        "title": "送杰老住仙游  其八",
        "author": "唐士耻",
        "content": "方期秋气高，遍阅山水窟。\n青鞋此蜚动，幽意那可及。",
        "dynasty": "宋",
        "collection_info": null
    },
    {
        "title": "送杰老住仙游  其九",
        "author": "唐士耻",
        "content": "端坐阅四时，烂然各有第。\n新篇敌岛可，邮筒当数寄。",
        "dynasty": "宋",
        "collection_info": null
    },
    {
        "title": "送杰老住仙游  其一○",
        "author": "唐士耻",
        "content": "中庭可明月，况此方扬辉。\n霏谭隔千里，使我几忘归。",
        "dynasty": "宋",
        "collection_info": null
    },
    {
        "title": "上余倅生辰唐律十章  其一",
        "author": "唐士耻",
        "content": "暂握侯章乘五马，马头秋色转分明。\n麻源起应精纯祷，一雨增添玉宇清。",
        "dynasty": "宋",
        "collection_info": null
    },
    {
        "title": "上余倅生辰唐律十章  其二",
        "author": "唐士耻",
        "content": "此事人惟归厚德，那知天意箇中明。\n君看略扫妖狐窟，唤得倾盆雨自生。",
        "dynasty": "宋",
        "collection_info": null
    },
    {
        "title": "上余倅生辰唐律十章  其三",
        "author": "唐士耻",
        "content": "雨余非雾萦琼斚，正是长庚初度时。\n千里欢声和气满，祝公椿算寿齐箕。",
        "dynasty": "宋",
        "collection_info": null
    },
    {
        "title": "上余倅生辰唐律十章  其四",
        "author": "唐士耻",
        "content": "谌旴二母毕从姑，各献蟠桃曳紫裾。\n共把我公游咏处，从头善颂满阶除。",
        "dynasty": "宋",
        "collection_info": null
    },
    {
        "title": "上余倅生辰唐律十章  其五",
        "author": "唐士耻",
        "content": "牢盘白雪是丹媒，解活民生富国财。\n巨浸无边归掌握，共知阴德鼎方来。",
        "dynasty": "宋",
        "collection_info": null
    },
    {
        "title": "上余倅生辰唐律十章  其六",
        "author": "唐士耻",
        "content": "惠山山下有名泉，少煮鎗旗两腋便。\n不是圜扉足公暇，谁能祛睡一杯煎。",
        "dynasty": "宋",
        "collection_info": null
    },
    {
        "title": "上余倅生辰唐律十章  其七",
        "author": "唐士耻",
        "content": "濒淮土厚乐何穷，近接升平昔日风。\n更得于公来郡掾，自然囹圄致频空。",
        "dynasty": "宋",
        "collection_info": null
    },
    {
        "title": "上余倅生辰唐律十章  其八",
        "author": "唐士耻",
        "content": "大汉钟官周府圜，宾寮入幕地行仙。\n人心天意俱从我，何虑不如刘晏钱。",
        "dynasty": "宋",
        "collection_info": null
    },
    {
        "title": "上余倅生辰唐律十章  其九",
        "author": "唐士耻",
        "content": "闽岭西来只一山，欢声百里想当年。\n今逢行客应须说，好在甘棠影正圆。",
        "dynasty": "宋",
        "collection_info": null
    },
    {
        "title": "上余倅生辰唐律十章  其一○",
        "author": "唐士耻",
        "content": "亭亭采棒足流传，太末官勋压此年。\n感德衔恩知有自，定应亦致烂柯僊。",
        "dynasty": "宋",
        "collection_info": null
    },
    {
        "title": "笋干",
        "author": "唐士耻",
        "content": "此君风味殊不薄，莫笑当年煮箦人。\n坐使普宁增谱字，遥知端是压前新。",
        "dynasty": "宋",
        "collection_info": null
    },
    {
        "title": "毛文子遣赠萼绿华",
        "author": "唐士耻",
        "content": "飞仙姑射不通尘，更倚晴空瑟瑟云。\n从此樱唇倍寻俗，唯须么凤粲成羣。",
        "dynasty": "宋",
        "collection_info": null
    },
    {
        "title": "赠浩然观胡道士",
        "author": "唐士耻",
        "content": "只为丹霄足羽軿，且将奇法验人寰。\n从他血肉并烟火，自有仙家九转丹。",
        "dynasty": "宋",
        "collection_info": null
    },
    {
        "title": "比目",
        "author": "唐士耻",
        "content": "夷吾深旨人须识，解使封山意不行。\n当日鱼盐如靡密，已无林放小关情。",
        "dynasty": "宋",
        "collection_info": null
    },
    {
        "title": "失题",
        "author": "唐士耻",
        "content": "老仙绝鲜寻常外，一笑闽川绿荔枝。\n坐断世间滋味彻，阿谁翻欲语凡饴。",
        "dynasty": "宋",
        "collection_info": null
    },
    {
        "title": "有怀",
        "author": "詹初",
        "content": "閒居忽有怀，怅然令心恫。\n世人尚浮沉，君子难苟同。\n是以盖世贤，飘然返山中。\n栖迟竹林下，明道善其躬。\n如何彼之子，居常起波风。\n屈原泣泽畔，仲尼悲道穷。\n贤圣尚如此，吾身那可容。",
        "dynasty": "宋",
        "collection_info": null
    },
    {
        "title": "春日",
        "author": "詹初",
        "content": "白云冉冉度南园，绿柳明花处处然。\n云物无心心自适，优游无我我忘年。",
        "dynasty": "宋",
        "collection_info": null
    },
    {
        "title": "新春",
        "author": "詹初",
        "content": "岁月新更又一春，迎春还是旧年人。\n愿除旧妄生新意，端与新年日日新。",
        "dynasty": "宋",
        "collection_info": null
    },
    {
        "title": "秋至",
        "author": "詹初",
        "content": "方趁夏日永，不知秋已清。\n秋清岁即晚，吾道终何成。",
        "dynasty": "宋",
        "collection_info": null
    },
    {
        "title": "训子",
        "author": "詹初",
        "content": "呼尔羣儿，示尔儿知。\n俭则本立，学则智资。\n时逐勿逐，古圣是规。\n守道安贫，我所慕思。\n竞势趋豪，我心实悲。\n毋谓放巧，毋谓谨痴。\n毋谓恶小，乃以自欺。\n毋谓善小，弃而不为。\n为善去恶，奋志乘时。\n少壮不力，老大何追。\n尔父虽昧，所言则宜。\n永以为训，无为我遗。",
        "dynasty": "宋",
        "collection_info": null
    },
    {
        "title": "求心斋",
        "author": "詹初",
        "content": "生生天地心，吾人秉其真。\n虚灵无一物，纯然惟元仁。\n如何彼放失，物欲共沉沦。\n客感乃为主，本主翳埃尘。\n鉴此去物欲，而求我真纯。\n求之真即见，端然还在身。\n祗恐物与欲，乘间復来侵。\n念兹心益奋，日夜终惟寅。\n戒惧与谨独，式用存吾神。\n于焉生生意，始与天地伦。",
        "dynasty": "宋",
        "collection_info": null
    },
    {
        "title": "有感",
        "author": "詹初",
        "content": "世道已趋末，人心觉更殊。\n逐逐在势利，权势竞吹嘘。\n忠言翻为怨，成风在谄谀。\n谄谀势立至，势去还踌躇。\n小人夸得志，君子思归欤。\n不忍同世浊，深山高结庐。\n闭门守吾拙，势利安可居。\n势利一时荣，时过祸反予。\n不如守贫贱，履道常坦如。\n所以介然志，三公不易诸。",
        "dynasty": "宋",
        "collection_info": null
    },
    {
        "title": "闻杵",
        "author": "詹初",
        "content": "静夜无人语，何处送杵声。\n米以杵而出，杵以多而精。\n小事尚如此，况于吾性成。\n所以古圣贤，寝食不遑宁。",
        "dynasty": "宋",
        "collection_info": null
    },
    {
        "title": "读李敬业传",
        "author": "詹初",
        "content": "閒笑唐明主，深怜李绩忠。\n如何一谄献，便使百年恫。\n武后兴唐乱，英公奋义戎。\n那知成祸者，祸惨亦归躬。",
        "dynasty": "宋",
        "collection_info": null
    },
    {
        "title": "惜日",
        "author": "詹初",
        "content": "吾闻古君子，发愤竞分阴。\n漫以一朝逸，终辜百岁心。\n嫌秋昼短入，爱夏刻长临。\n三省吾身过，专诚学子参。",
        "dynasty": "宋",
        "collection_info": null
    },
    {
        "title": "窗树",
        "author": "詹初",
        "content": "雨过窗前树，天然生意新。\n枝条枯昨日，萌蘗长今晨。\n根本原无改，濡滋自有神。\n静看微物理，应识养心真。",
        "dynasty": "宋",
        "collection_info": null
    },
    {
        "title": "书怀  其一",
        "author": "詹初",
        "content": "小溪流水自悠悠，策杖南林入早秋。\n随地人生俱可乐，浮云富贵復何求。",
        "dynasty": "宋",
        "collection_info": null
    },
    {
        "title": "书怀  其二",
        "author": "詹初",
        "content": "独坐终日闭寒庐，回首生年五十初。\n岁月不知垂老至，惟从愤乐自如如。",
        "dynasty": "宋",
        "collection_info": null
    },
    {
        "title": "偶成",
        "author": "詹初",
        "content": "何须身外更求荣，荣在吾身尔自轻。\n但得仁荣真尊爵，荣华世上总虚名。",
        "dynasty": "宋",
        "collection_info": null
    },
    {
        "title": "桃花",
        "author": "詹初",
        "content": "桃花灼灼斗春芳，一见如云满目光。\n不识冬来霜雪徧，芳意争似竹松长。",
        "dynasty": "宋",
        "collection_info": null
    },
    {
        "title": "梅",
        "author": "詹初",
        "content": "万木枯岁晚，寒梅独不移。\n幽香对白雪，清景月明时。",
        "dynasty": "宋",
        "collection_info": null
    },
    {
        "title": "心如谷种",
        "author": "詹初",
        "content": "人心如谷种，生生本无时。\n虽然有生意，培养贵自知。\n不耘诚为昧，揠苗良可悲。\n戒病復有事，苗秀实可期。",
        "dynasty": "宋",
        "collection_info": null
    },
    {
        "title": "凿流塘二首  其一",
        "author": "詹初",
        "content": "门前凿三塘，流水常不息。\n逝者诚如斯，间断伊谁忒。",
        "dynasty": "宋",
        "collection_info": null
    },
    {
        "title": "凿流塘二首  其二",
        "author": "詹初",
        "content": "旧为沙泥场，今为流水域。\n混混固有源，开导吾为德。\n人心凝物欲，已有犹当克。\n已去心源澄，活泼自无塞。\n万彙当其前，水鉴真明极。\n徘徊此塘滨，永为立心则。",
        "dynasty": "宋",
        "collection_info": null
    },
    {
        "title": "田居",
        "author": "詹初",
        "content": "南开数亩田，妻子共锄耕。\n比岁颇丰稔，仰天歌治弘。\n忧贫本匪念，忘物自怡情。\n遥忆执舆者，问津来上平。",
        "dynasty": "宋",
        "collection_info": null
    },
    {
        "title": "登圣山",
        "author": "詹初",
        "content": "抠衣上圣山，徘徊四望通。\n下视小区邑，上视高苍穹。\n小者吾诚高，高者吾何从。\n浑浑道无极，求之不可穷。\n而欲穷其际，亦曰执一中。\n一中苟在斯，卑高大小同。",
        "dynasty": "宋",
        "collection_info": null
    },
    {
        "title": "理气",
        "author": "詹初",
        "content": "理本无象，气为有形。\n气为理载，理以气乘。\n匪理气粗，匪气理冥。\n气以理神，理以气弘。\n二者相须，其道分明。",
        "dynasty": "宋",
        "collection_info": null
    },
    {
        "title": "月  其一",
        "author": "詹初",
        "content": "天上一轮影万轮，一轮方是月明真。\n祗寻天上一轮月，水裏万千何足论。",
        "dynasty": "宋",
        "collection_info": null
    },
    {
        "title": "月  其二",
        "author": "詹初",
        "content": "水中月影还是影，天上一真影万川。\n水裏月影人共识，一真谁復见先天。",
        "dynasty": "宋",
        "collection_info": null
    },
    {
        "title": "新荷",
        "author": "詹初",
        "content": "青荷小小初凌水，梗直中虚不着尘。\n为道人心本然处，直虚原与物为同。",
        "dynasty": "宋",
        "collection_info": null
    },
    {
        "title": "寒松草阁",
        "author": "詹初",
        "content": "数椽草阁构新成，四面苍松入户清。\n霜雪须教长不改，后凋端与尔为盟。",
        "dynasty": "宋",
        "collection_info": null
    },
    {
        "title": "读易",
        "author": "詹初",
        "content": "先天本无言，有言即后天。\n欲知先天易，须在无言前。",
        "dynasty": "宋",
        "collection_info": null
    },
    {
        "title": "闻胡人入寇",
        "author": "詹初",
        "content": "老来不忍闻征战，征战偏从老岁闻。\n静裏追思生乱者，令人无语对斜曛。",
        "dynasty": "宋",
        "collection_info": null
    },
    {
        "title": "出心原",
        "author": "詹初",
        "content": "行行涉南原，遥望北山岑。\n上有千尺崖，下有高树林。\n高林转幽隩，戛然啼双禽。\n流水自迅逝，白云澹无心。\n策杖者谁子，閒来坐春阴。\n相逢择林下，携手溪水滨。\n对之两无言，悠然鸣素琴。\n素琴清且越，畅以披冲襟。\n冲襟良自尔，那知春已深。",
        "dynasty": "宋",
        "collection_info": null
    },
    {
        "title": "中道",
        "author": "詹初",
        "content": "圣贤自古执其中，允执此中万理通。\n万理由来心自得，心同方是理大同。",
        "dynasty": "宋",
        "collection_info": null
    },
    {
        "title": "闻鶑",
        "author": "詹初",
        "content": "忽尔闻鶑语，语巧真如簧。\n呼童逐之去，不使鸣我傍。\n语巧是非乱，语拙道吾常。\n守道由拙得，不仁为巧亡。\n吾宁道吾拙，翻为巧者伤。",
        "dynasty": "宋",
        "collection_info": null
    },
    {
        "title": "题岱山水云幽居",
        "author": "詹初",
        "content": "幽居避俗氛，世事那復闻。\n閒浴池塘水，静看山岭云。\n云自无心出，水从有本分。\n水云真自得，吾与尔为羣。",
        "dynasty": "宋",
        "collection_info": null
    },
    {
        "title": "寄柳塘汪叔畊三首  其一",
        "author": "詹初",
        "content": "不闻尔言久，因觉我言非。\n欲得尔之善，真期尔指归。",
        "dynasty": "宋",
        "collection_info": null
    },
    {
        "title": "寄柳塘汪叔畊三首  其二",
        "author": "詹初",
        "content": "久未从君行，出门无可去。\n思尔行之善，秉烛坐至曙。",
        "dynasty": "宋",
        "collection_info": null
    },
    {
        "title": "寄柳塘汪叔畊三首  其三",
        "author": "詹初",
        "content": "数月未论心，此心觉还真。\n矢以惺惺法，始终奉此身。",
        "dynasty": "宋",
        "collection_info": null
    },
    {
        "title": "归田",
        "author": "詹初",
        "content": "归田漫云苦，田野乐有余。\n忙去一犂黍，閒来万卷书。\n食赡忘帝力，理见识心虚。\n随地平生意，从今可自如。",
        "dynasty": "宋",
        "collection_info": null
    },
    {
        "title": "奉寄体仁宗叔一首",
        "author": "詹初",
        "content": "一从示至教，日觉旧行非。\n但恨范模远，终为物欲欺。\n有知无取正，积惑总成疑。\n独有依归念，端然未改移。",
        "dynasty": "宋",
        "collection_info": null
    },
    {
        "title": "漫兴",
        "author": "詹初",
        "content": "秋风独坐野塘前，水上游鱼自有天。\n真意更须何处觅，知音从古在无絃。",
        "dynasty": "宋",
        "collection_info": null
    },
    {
        "title": "春归",
        "author": "詹初",
        "content": "生意无端绿满枝，闭门高卧日迟迟。\n一编周易年年把，门外春归总不知。",
        "dynasty": "宋",
        "collection_info": null
    },
    {
        "title": "题程栖竹居士卷",
        "author": "詹初",
        "content": "此翁日日对修竹，竹上风清心亦清。\n高节有常原自劲，中虚无物本来成。\n美淇君子诗为咏，贯岁圣人礼作盟。\n林裏七贤真浪迹，怜君不慕七贤名。",
        "dynasty": "宋",
        "collection_info": null
    },
    {
        "title": "云掩月  其一",
        "author": "詹初",
        "content": "游云纷扰混太清，苍茫万里晦月明。\n岂是贞明能为改，却缘外面纵且横。\n纵横云霭尽能拨，一轮即见当天发。\n当天皎皎月照人，今古何曾人照月。\n千江万江月尽圆，千人万人谁知焉。\n李白江头捉月死，尽笑李白醉而颠。\n江中那有月可捉，举首独立空茫然。\n空茫然，月在天，古来祗有一心传。\n休教心外便便言，当时岂啻李白醉江边。",
        "dynasty": "宋",
        "collection_info": null
    },
    {
        "title": "云掩月  其二",
        "author": "詹初",
        "content": "心如明月物如云，心放应为物所分。\n欲反此心须去物，原来还自在天君。",
        "dynasty": "宋",
        "collection_info": null
    },
    {
        "title": "沐浴  其一",
        "author": "詹初",
        "content": "暮春河水暖春晖，浴罢悠悠自坐矶。\n弄柳乘风兴未尽，高歌一曲日西归。",
        "dynasty": "宋",
        "collection_info": null
    },
    {
        "title": "沐浴  其二",
        "author": "詹初",
        "content": "閒浴溪头静自居，此身已濯心何如。\n此心欲濯静中去，静定由来物自除。",
        "dynasty": "宋",
        "collection_info": null
    },
    {
        "title": "感嘆",
        "author": "詹初",
        "content": "岁月蹉跎六十乘，嗟予德业竟何能。\n善无一得过恒有，力尽千般志尚弘。\n学易一编终法孔，反身三省死如曾。\n漫嘲吾老成衰朽，定举全仁重任胜。",
        "dynasty": "宋",
        "collection_info": null
    },
    {
        "title": "寄黄直卿",
        "author": "詹初",
        "content": "忆昔年犹壮，庐山侍读书。\n叨为三友末，相隔廿年余。\n君道多朋合，余非独索居。\n缘兹君日益，余昧愈成愚。",
        "dynasty": "宋",
        "collection_info": null
    },
    {
        "title": "观春",
        "author": "詹初",
        "content": "万木春来花满枝，忽来忽去迭无时。\n此中还有此中意，说向傍人人不知。",
        "dynasty": "宋",
        "collection_info": null
    },
    {
        "title": "书白乐天琵琶行后",
        "author": "詹初",
        "content": "浔阳夜泊送客船，船上谁人白乐天。\n坐闻一曲琵琶奏，青衫何用涕泗涟。\n岂知通穷良有命，君子当之无怨焉，虚使歌行世上传。",
        "dynasty": "宋",
        "collection_info": null
    },
    {
        "title": "松竹",
        "author": "詹初",
        "content": "青翠春来未见奇，丽红正是夭夭时。\n霜寒十月花开尽，祗有松筠秀旧枝。",
        "dynasty": "宋",
        "collection_info": null
    },
    {
        "title": "夹漈草堂",
        "author": "郑寅",
        "content": "地隔一区石，山高两漈深。\n弓旌已陈迹，泉石高余音。\n若不登兹境，何由见古心。\n遗编湮没久，思与共追寻。",
        "dynasty": "宋",
        "collection_info": null
    },
    {
        "title": "连州大云洞",
        "author": "刘燧叔",
        "content": "试携杖屦作山行，一夜秋风桂子生。\n犀曳千章稠黛绿，鹅兼万点簇云英。\n长哦宾客珠玑句，敬仰濂溪日月名。\n我亦黄尘吹鬓者，频来心迹觉双清。",
        "dynasty": "宋",
        "collection_info": null
    },
    {
        "title": "上陈招使",
        "author": "刘炜叔",
        "content": "天戈一指迅雷轰，涌雪公应记洗兵。\n伊洛风烟想如旧，江淮草木转知名。\n争先识面今裴度，孰与论心昔孔明。\n文水万家惟击壤，得无军饷尽归耕。",
        "dynasty": "宋",
        "collection_info": null
    },
    {
        "title": "别朱子大苏名叟",
        "author": "赵汝唫",
        "content": "薄宦尘埃易满襟，问盟犹喜盍朋簪。\n只今风月一杯酒，他日云山千里心。\n杨柳阴疎秋馆静，芙蓉香冷暮江深。\n潮回一信西兴渡，为寄相思别后吟。",
        "dynasty": "宋",
        "collection_info": null
    },
    {
        "title": "送梅窗兄",
        "author": "赵汝唫",
        "content": "离歌休再迭，我亦不堪闻。\n山接诗愁去，云随别袂分。\n官閒宁问禄，命薄谩能文。\n怅望梅边屋，花开更忆君。",
        "dynasty": "宋",
        "collection_info": null
    },
    {
        "title": "栖真洞",
        "author": "赵汝唫",
        "content": "幅巾洒松露，双袖抖衣尘。\n可耐人间暑，来寻洞裏春。\n座分云骨冷，屐隠甃纹新。\n鹤近清尊舞，如留欲去宾。",
        "dynasty": "宋",
        "collection_info": null
    },
    {
        "title": "游洞霄  其一",
        "author": "赵汝唫",
        "content": "细雨吹凉客袂分，青灯梦短苦思君。\n洞仙应快登临眼，尽向山边扫白云。",
        "dynasty": "宋",
        "collection_info": null
    },
    {
        "title": "游洞霄  其二",
        "author": "赵汝唫",
        "content": "九锁扃仙窟，栖真隔茂林。\n地灵泉石秘，岩古薜萝侵。\n屐践东山胜，樽倾北海深。\n主人娱客兴，唤起玉龙吟。",
        "dynasty": "宋",
        "collection_info": null
    },
    {
        "title": "游洞霄  其三",
        "author": "赵汝唫",
        "content": "昨日始骑馿，今朝共跨鱼。\n一官尘坎壈，三径木扶疎。\n童返还知白，身轻继寝虚。\n道传传便得，元乏枕中书。",
        "dynasty": "宋",
        "collection_info": null
    },
    {
        "title": "山",
        "author": "赵汝唫",
        "content": "茅屋初寒夜，衾裯整未成。\n烹泉沙鼎快，读易纸窗明。\n菊上霜偏力，梅边日最清。\n孤吟谁与和，落叶上阶鸣。",
        "dynasty": "宋",
        "collection_info": null
    },
    {
        "title": "朝山",
        "author": "赵汝唫",
        "content": "犬入五云音信绝，凤楼凝碧悄无声。\n焚香古洞步虚夜，露湿松花空月明。",
        "dynasty": "宋",
        "collection_info": null
    },
    {
        "title": "居苦",
        "author": "赵汝唫",
        "content": "去郭近一里，结茅纔数间。\n红尘飞不到，幽事颇相关。\n凿石分流水，移松补断山。\n栖禽忙似我，日落未知还。",
        "dynasty": "宋",
        "collection_info": null
    },
    {
        "title": "存目",
        "author": "赵汝唫",
        "content": "诗题：离越首句：东关寒水深。",
        "dynasty": "宋",
        "collection_info": null
    },
    {
        "title": "寄题四明张氏南园",
        "author": "魏汝贤",
        "content": "修篁曲折绕墙东，风景辋川孰与同。\n过雨凉生千树外，乱山青入一楼中。\n高人尔日联吟社，逐客当年作寓公。\n别后新诗又多少，双鱼应许寄邮筒。",
        "dynasty": "宋",
        "collection_info": null
    },
    {
        "title": "题渊明爱菊图",
        "author": "吴梅卿",
        "content": "秋菊由来美，愿言爱者谁。\n闻道陶彭泽，嗜彼独孜孜。\n嗟嗟兮秋菊，何入渊明思。\n我今忽解得，不肯告人知。",
        "dynasty": "宋",
        "collection_info": null
    },
    {
        "title": "游金精山",
        "author": "黄昇",
        "content": "曳履江城北，逍遥访仙乡。\n扫却千里恨，爱此六月凉。\n云根埋宿雨，木末酣斜阳。\n峭崖列岩窦，老树攀穹苍。\n地坼三关暗，天开一隙光。\n青霄丽太白，应此金之芒。\n双桃几日熟，冷笑痴吴王。\n洞开人已去，刚风舞霓裳。\n仙凡本相近，此理自可量。\n学诗未学仙，凡骨生惭惶。",
        "dynasty": "宋",
        "collection_info": null
    },
    {
        "title": "鸣鸡行",
        "author": "时少章",
        "content": "三里寥落秋夜长，老鸡望星初引吭。\n一声二声天沆漭，客梦初回犹惚恍。\n三声四声天渐明，道上行人马蹄响。\n嗟尔行人人有心，心长面短谁能寻。\n薛君脱走窘思虑，刘牧起舞豪精神。\n勿言咿喔纔满座，中有叹悲千万箇。\n君知种种在此鸡，只合鸡声塞天破。\n吴中老翁百不忙，杀鸡酿酒酬年光。\n黄紬輭暖蒲荐稳，日出三竿犹在床。",
        "dynasty": "宋",
        "collection_info": null
    },
    {
        "title": "书事七首  其一",
        "author": "时少章",
        "content": "诸将纷然各自雄，面前全隔马牛风。\n尚衣已办通天带，何日临门送晋公。",
        "dynasty": "宋",
        "collection_info": null
    },
    {
        "title": "书事七首  其二",
        "author": "时少章",
        "content": "共说曾公有府城，殿前数日浄边尘。\n白麻宣受人争看，宝马高秋报主身。",
        "dynasty": "宋",
        "collection_info": null
    },
    {
        "title": "书事七首  其三",
        "author": "时少章",
        "content": "特地今年荷主恩，储胥百万给诸屯。\n张彝自向河南死，怀朔惊翻贺六浑。",
        "dynasty": "宋",
        "collection_info": null
    },
    {
        "title": "书事七首  其四",
        "author": "时少章",
        "content": "莫为蒲骚举高趾，边情转眼又千迴。\n吴房小败宁非计，防后飞军雪裏来。",
        "dynasty": "宋",
        "collection_info": null
    },
    {
        "title": "书事七首  其五",
        "author": "时少章",
        "content": "高帝神灵未可诬，至今陵柏尚扶疎。\n小臣眼有一石泪，准拟北来都破除。",
        "dynasty": "宋",
        "collection_info": null
    },
    {
        "title": "书事七首  其六",
        "author": "时少章",
        "content": "北引黄河入宿河，下栽鹿角起层波。\n城中待哺一万户，咫尺南船那得过。",
        "dynasty": "宋",
        "collection_info": null
    },
    {
        "title": "书事七首  其七",
        "author": "时少章",
        "content": "玛瑙遗基尚未斜，两京风物使人嗟。\n先皇月出曾游历，空见春风发落花。",
        "dynasty": "宋",
        "collection_info": null
    },
    {
        "title": "题园门",
        "author": "时少章",
        "content": "林花落处忆初妍，半折妖红似隔年。\n今日绿阴还涨眼，却思花落又茫然。",
        "dynasty": "宋",
        "collection_info": null
    },
    {
        "title": "大节堂碑引",
        "author": "时少章",
        "content": "天降疢疾殄我民，鸱鹠奋怒豺虎狞。\n掩道赤鸦蔽阳精，夜罗鬼火塞要津。\n当涂大吏腰缠金，挠腘稽颡泪满膺。\n嗢咿软语若稚婴，欺卖宗祏倾皇灵。\n有勇三子心棱棱，扳弧援甲凭孤城。\n城頺兵折气益振，目光如炬铄成羣。\n或从辟雍曳长绅，欲拄八极遮帝輧。\n有伟三子辞轰轰，危立高駡声吐霆。\n颈血溅天天为昏，断尸峙立不仆倾。\n神扶鬼挟赫可惊，坐朝不与燕不宾。\n寸武不踏黄金屏，性忠内发孰使令。\n英气挺挺旷古今，朅来柯山访厥孙。\n彷佛毅状衝杳冥，筑堂泮宇夐深明。\n悲风苦雨凄棘林，魂兮来归肃泠泠。\n寥哉旷宇畴非臣，登兹堂兮企风神。\n鬚毛磔立心胆森，勿俾三子专修名。",
        "dynasty": "宋",
        "collection_info": null
    },
    {
        "title": "过玉林",
        "author": "魏庆之",
        "content": "一步离家是出尘，几重山色几重云。\n沙溪清浅桥边路，折得梅花又见君。",
        "dynasty": "宋",
        "collection_info": null
    },
    {
        "title": "答玉林示",
        "author": "魏庆之",
        "content": "一吟一咏一相思，满纸银鈎满纸诗。\n深院沈沈人悄悄，落花片片雨垂垂。\n蹉跎二月还三月，点检新枝□□□。\n愁绝问春春不语，见君何地会何时。",
        "dynasty": "宋",
        "collection_info": null
    },
    {
        "title": "题张敬仲寒岩瀑泉",
        "author": "魏庆之",
        "content": "朱絃莫余和，落指空琅然。\n天风远送将，去作碧岩泉。",
        "dynasty": "宋",
        "collection_info": null
    },
    {
        "title": "偶题",
        "author": "魏庆之",
        "content": "庭夜酣红杏，墙阴染碧苔。\n吟翁醉未醒，啼鸟去还来。",
        "dynasty": "宋",
        "collection_info": null
    },
    {
        "title": "句",
        "author": "魏庆之",
        "content": "今宵方对月，何日结忘年。",
        "dynasty": "宋",
        "collection_info": null
    },
    {
        "title": "句",
        "author": "宋诩",
        "content": "未得草茅封下事，少从桃李径中行。",
        "dynasty": "宋",
        "collection_info": null
    },
    {
        "title": "游永福方广岩",
        "author": "吴锜",
        "content": "曾访神仙岩洞来，人言伟观似天台。\n藤萝足下猨猱啸，钟鼓声边日月开。\n灯续佛光凝紫翠，云将蜃气作楼台。\n最怜贯石神龙尾，犹带天东雨露回。",
        "dynasty": "宋",
        "collection_info": null
    },
    {
        "title": "游{若/山}山寺",
        "author": "常令孙",
        "content": "薝卜花中燕子飞，旌旗小队到招提。\n客车陆续毡重席，僧馔雍客藿间藜。\n文奕已先元墅夺，诗坛渐压鲁山低。\n归来醉步谁扶杖，月在牛栏西復西。",
        "dynasty": "宋",
        "collection_info": null
    },
    {
        "title": "题西湖水阁",
        "author": "常颛孙",
        "content": "倚湖松竹拥楼台，景物招人得得来。\n谁识我身非俗物，洞门深锁不容开。",
        "dynasty": "宋",
        "collection_info": null
    },
    {
        "title": "鹤林寺次岳侍郎韵",
        "author": "朱承祖",
        "content": "鹤林古竹院，马素旧松关。\n草合门前路，云埋寺后山。\n花神千载去，僧话片时闲。\n满壁瑰奇句，惭窥豹一斑。",
        "dynasty": "宋",
        "collection_info": null
    },
    {
        "title": "自赞",
        "author": "孟珙",
        "content": "老拙爱游戏，忙裏放痴憨。\n正当恁么持，无处见无庵。\n混沌庵之基，大朴庵之梁。\n大始庵之柱，大极庵之枋。\n西仪庵之户，三才庵之房。\n四象庵之壁，八卦庵之窗。\n白云庵之顶，清风庵之墙。\n谁人运斤斧，大匠曰羲黄。\n明月为伴侣，万古共如常。\n欲知我富贵，秋水接天长。\n水云不到处，一片玉壶光。",
        "dynasty": "宋",
        "collection_info": null
    },
    {
        "title": "自颂",
        "author": "孟珙",
        "content": "有生必有灭，无庵无可说。\n踢倒玉昆崙，夜半红日出。",
        "dynasty": "宋",
        "collection_info": null
    },
    {
        "title": "自咏",
        "author": "蔡权",
        "content": "故居廌山东，十载去不还。\n故人庐峰北，一念长周旋。\n风波既渺藐，岁月空推延。\n园地益新好，亭馆故依然。\n忆昔紫阳翁，沉醉春风前。\n登览意有会，携提笔如椽。\n银鈎并铁画，灿烂疑蛇蜒。\n至今雕梁上，日夕生云烟。\n触事多思远，抚景良独妍。\n秀色可览结，岚光渺无边。\n斯文与斯亭，千古垂不刊。",
        "dynasty": "宋",
        "collection_info": null
    },
    {
        "title": "夜嘆",
        "author": "蔡权",
        "content": "不寐中宵发嘆歌，无闻见恶竟如何。\n堪嗟岁月蹉跎久，却悔尘寰错误多。\n事业分明卑管晏，源流直上接丘轲。\n衰颜皓髮雄心在，蓄艾从今起宿疴。",
        "dynasty": "宋",
        "collection_info": null
    },
    {
        "title": "和鹅湖三先生韵",
        "author": "蔡权",
        "content": "朱陆豪雄夙所钦，本仁祖义浑同心。\n高明顿足先登岸，邃密为山渐到岑。\n易简支离争诮切，禅关俗学互浮沉。\n撑眉拏眼来葱岭，公论昭明在古今。",
        "dynasty": "宋",
        "collection_info": null
    },
    {
        "title": "游西山",
        "author": "蔡权",
        "content": "洞天杳杳白云低，古木丛阴路欲迷。\n昼永并无人迹混，夜深惟有鸟声啼。\n雨昏草色寒侵院，风入松声响乱溪。\n隔宿寻幽心未惬，马回山下日将西。",
        "dynasty": "宋",
        "collection_info": null
    },
    {
        "title": "夜坐",
        "author": "蔡权",
        "content": "露冷风高天气清，中秋月色更分明。\n扪怀永夜心同照，抱膝孤灯兴自倾。\n漏尽欣无尘客坐，钟鸣恍有老仙迎。\n归来最爱天机静，莫遣纷纷混世情。",
        "dynasty": "宋",
        "collection_info": null
    },
    {
        "title": "掩扉",
        "author": "蔡权",
        "content": "院静秋深昼掩扉，倦游园圃坐忘归。\n休惊白髮催颜瘦，且看黄鹂绕树飞。\n翠竹受风生远韵，碧梧竟夕含清晖。\n此间标格谁能会，唯有孤星入少微。",
        "dynasty": "宋",
        "collection_info": null
    },
    {
        "title": "喜雨歌",
        "author": "吴潜",
        "content": "南州六月天不雨，千里川原成赤土。\n禾黍盈畴强半枯，桔槹遍野民劳苦。\n望云仰见日在天，旱魃肆虐如焚煎。\n冯夷匿渊恐波竭，夸娥走海愁山然。\n天外悠然片云起，倏忽走腾八埏裏。\n猛风惊电白昼昏，霹雳一声蛟蜃起。\n马上谁把天瓢倾，须臾陆地波涛生。\n禾黍芃芃復故秀，羣黎载道生欢声。\n秋来尚见时丰阜，会须售粲三钱斗。\n官家燮理当有人，太史还看书大有。",
        "dynasty": "宋",
        "collection_info": null
    },
    {
        "title": "宿省",
        "author": "吴潜",
        "content": "襥被趋省宿，披襟对晚凉。\n古心知老树，生意见新篁。\n钟鼓鸣将合，蜩蝉咽更长。\n静中观物化，谁与共平章。",
        "dynasty": "宋",
        "collection_info": null
    },
    {
        "title": "睡起行北园",
        "author": "吴潜",
        "content": "睡起卸冠簪，园行独自吟。\n山昏知雨到，树密觉春深。\n竹外童相报，门前客见寻。\n归来即败意，谁者是知心。",
        "dynasty": "宋",
        "collection_info": null
    },
    {
        "title": "郡城晚望",
        "author": "吴潜",
        "content": "秋老逢天晚，孤城倚碧空。\n升沈当此际，怅望与谁同。\n远树没归鸟，寒莎泣候虫。\n所怀无晤处，弹指向西风。",
        "dynasty": "宋",
        "collection_info": null
    },
    {
        "title": "宁川道中",
        "author": "吴潜",
        "content": "十日为山客，今朝问水程。\n沙横疑港断，滩迅觉舟轻。\n远近村舂合，高低渔火明。\n回头忽苍莽，一望一关情。",
        "dynasty": "宋",
        "collection_info": null
    },
    {
        "title": "幽居",
        "author": "吴潜",
        "content": "竹院秋逾静，柴门昼不开。\n病先携老去，懒渐逐衰来。\n莫遣新缘结，都将旧念灰。\n川鱼与云鸟，从此莫惊猜。",
        "dynasty": "宋",
        "collection_info": null
    },
    {
        "title": "送何锡汝",
        "author": "吴潜",
        "content": "风雨一樽酒，此怀谁得知。\n三春花老后，千里客归时。\n浩浩人间事，悠悠身外思。\n君能袪物役，林下早相期。",
        "dynasty": "宋",
        "collection_info": null
    },
    {
        "title": "宋山扫墓书所见",
        "author": "吴潜",
        "content": "松楸长夜梦，风露作晨征。\n山近却无色，叶枯偏有声。\n架禾知岁熟，种麦得天晴。\n到底农桑好，营营误此生。",
        "dynasty": "宋",
        "collection_info": null
    },
    {
        "title": "山楼枕上",
        "author": "吴潜",
        "content": "山近寒偏早，愁多梦不浓。\n鸦啼半夜月，鹤唳五更风。\n晓接残灯裏，吟成落叶中。\n尘埃今已厌，懒听上方钟。",
        "dynasty": "宋",
        "collection_info": null
    },
    {
        "title": "桐川道中",
        "author": "吴潜",
        "content": "伊轧篮舆拂面风，桃花倚路笑相逢。\n鶑鶑交啭春榆密，燕燕于飞烟树浓。\n日午暂休欹客枕，年饥忽喜听村舂。\n乡音到耳知家近，尚及锄犂伴老农。",
        "dynasty": "宋",
        "collection_info": null
    },
    {
        "title": "送曾阿宜往戍",
        "author": "吴潜",
        "content": "几年西戍暂归田，又向澄江买去船。\n剑阁山峦雄蔽日，昆明池水阔浮天。\n故园此际同明月，蛮域明朝隔瘴烟。\n此去须期剿胡虏，丈夫勋业在安边。",
        "dynasty": "宋",
        "collection_info": null
    },
    {
        "title": "和章子美阅武见贻",
        "author": "吴潜",
        "content": "事业诸公斗长雄，謭才惟愿课田功。\n谁知絃管江南地，渐有弓刀塞北风。\n大狝未须搜猛兽，先驱聊用习骄骢。\n还知武备资文事，要在人心可即戎。",
        "dynasty": "宋",
        "collection_info": null
    },
    {
        "title": "走马灯赓张枢副韵",
        "author": "吴潜",
        "content": "半勺兰膏暖焰生，恍疑赤壁夜鏖兵。\n骑乘猛燎奔驰疾，人运长鎗转战轻。\n旗影静移云母帐，剑铓微掣水晶营。\n何人幻此圆机妙，独向元宵策美名。",
        "dynasty": "宋",
        "collection_info": null
    },
    {
        "title": "古剑",
        "author": "吴潜",
        "content": "何年神物为堙幽，时见虹光射斗牛。\n出匣试来霜刃暗，倚天立处土花浮。\n鸊膏新淬冰泉洁，锦带横悬鬼魅愁。\n不是张华能博物，黄尘满眼欲何求。",
        "dynasty": "宋",
        "collection_info": null
    },
    {
        "title": "春日杂咏",
        "author": "吴潜",
        "content": "门前春水滑，柳外夕阳斜。\n欲识春风面，满城桃李花。",
        "dynasty": "宋",
        "collection_info": null
    },
    {
        "title": "偶题",
        "author": "吴潜",
        "content": "浓淡烟村碧，浅深霜叶红。\n蓬窗今夜客，芦岸晚来风。",
        "dynasty": "宋",
        "collection_info": null
    },
    {
        "title": "游白纻山",
        "author": "吴潜",
        "content": "信马来游白纻山，僧窗容我片时閒。\n人生自古少行乐，试为春风一解颜。",
        "dynasty": "宋",
        "collection_info": null
    },
    {
        "title": "即事",
        "author": "吴潜",
        "content": "春阴漠漠护轻寒，春昼无聊午梦閒。\n幽鸟不知人意改，衔花飞傍小阑干。",
        "dynasty": "宋",
        "collection_info": null
    },
    {
        "title": "陪陈立道中书泛湖二首  其一",
        "author": "吴潜",
        "content": "幽幽池馆锁苍苔，万朵芙蓉取次开。\n却似昭阳旧宫女，含娇只待翠华来。",
        "dynasty": "宋",
        "collection_info": null
    },
    {
        "title": "陪陈立道中书泛湖二首  其二",
        "author": "吴潜",
        "content": "絃管丛中画舫行，都人一一贺昇平。\n飞鸿不识人间事，犹作穷边肠断声。",
        "dynasty": "宋",
        "collection_info": null
    },
    {
        "title": "送率翁归狼山",
        "author": "吴潜",
        "content": "孤云住处是狼山，云本无心山自閒。\n老率似云云似率，等閒飞去又飞还。",
        "dynasty": "宋",
        "collection_info": null
    },
    {
        "title": "吴波亭二首  其一",
        "author": "吴潜",
        "content": "吴波亭下繫扁舟，轻雨轻烟又麦秋。\n乌兔衔将日月去，江山管定古今愁。",
        "dynasty": "宋",
        "collection_info": null
    },
    {
        "title": "吴波亭二首  其二",
        "author": "吴潜",
        "content": "云收烟敛远山明，时有渔歌度晚晴。\n绿叶青枝生意思，白鸥苍鸟野心情。",
        "dynasty": "宋",
        "collection_info": null
    },
    {
        "title": "谢世颂三首  其一",
        "author": "吴潜",
        "content": "夫子曳杖逍遥，曾子易箦兢战。\n圣贤乐天畏天，吴子中通一线。",
        "dynasty": "宋",
        "collection_info": null
    },
    {
        "title": "谢世颂三首  其二",
        "author": "吴潜",
        "content": "大带深衣，缁冠素履。\n籍以纸衾，覆以布被。\n一物不将，敛形而已。\n其人伊何，履斋居士。",
        "dynasty": "宋",
        "collection_info": null
    },
    {
        "title": "谢世颂三首  其三",
        "author": "吴潜",
        "content": "生在湖州新市上，死在循州贡院中。\n一场杂剧也好笑，来时无物去时空。",
        "dynasty": "宋",
        "collection_info": null
    },
    {
        "title": "爱山台",
        "author": "吴潜",
        "content": "直殿风流间世才，乞恩监郡筑高台。\n杖游便觉开怀抱，石甃何须辟草莱。\n奎壁九重文运焕，烟峦千里画图开。\n爱山必欲斯民爱，沛泽行看早晚来。",
        "dynasty": "宋",
        "collection_info": null
    },
    {
        "title": "秋风叹四首  其一",
        "author": "吴潜",
        "content": "长鲸海上来，壮士田间起。\n登城復何悲，禾稼秋风裏。",
        "dynasty": "宋",
        "collection_info": null
    },
    {
        "title": "秋风叹四首  其二",
        "author": "吴潜",
        "content": "谁将讼风伯，谓天惩雨师。\n天阍几万里，聩聩安得知。",
        "dynasty": "宋",
        "collection_info": null
    },
    {
        "title": "秋风叹四首  其三",
        "author": "吴潜",
        "content": "军书督战急，县吏催租还。\n力尽将何诉，浮云深九关。",
        "dynasty": "宋",
        "collection_info": null
    },
    {
        "title": "秋风叹四首  其四",
        "author": "吴潜",
        "content": "尝闻海客谈，白浪海风恶。\n祗是欺舴艋，那见摧蛟鳄。",
        "dynasty": "宋",
        "collection_info": null
    },
    {
        "title": "题舒蓼瞻啸圃独吟图二首  其一",
        "author": "吴潜",
        "content": "丹厓白云往来，绝岸流潮吞吐。\n我所思兮何人，莽悠悠兮太古。",
        "dynasty": "宋",
        "collection_info": null
    },
    {
        "title": "题舒蓼瞻啸圃独吟图二首  其二",
        "author": "吴潜",
        "content": "江口寒潮自至，山间明月谁招。\n自可归来坐啸，何须世上折腰。",
        "dynasty": "宋",
        "collection_info": null
    },
    {
        "title": "听琴客周信民弹秋泉二首  其一",
        "author": "吴潜",
        "content": "雁湖龙井久知名，总入君家匣裏清。\n客舍试弹三两曲，恍疑飞沫溅尘缨。",
        "dynasty": "宋",
        "collection_info": null
    },
    {
        "title": "听琴客周信民弹秋泉二首  其二",
        "author": "吴潜",
        "content": "故里泉声不可闻，携琴相约鲍参军。\n山瓢只繫经行处，落叶空山好觅君。",
        "dynasty": "宋",
        "collection_info": null
    },
    {
        "title": "陆宣公祠",
        "author": "吴潜",
        "content": "凛凛清规百世师，功名仅见奉天时。\n忠谋任起姦邪忌，感泣宁无士卒思。\n落日桑榆存旧蹟，西风芦苇护荒祠。\n忠宣流落何遗恨，留得良方与后医。",
        "dynasty": "宋",
        "collection_info": null
    },
    {
        "title": "钱塘江三首  其一",
        "author": "吴潜",
        "content": "江头风雨弄轻寒，小艇轻蓑把钓竿。\n日暮沧浪歌渐远，延缘应自避尘冠。",
        "dynasty": "宋",
        "collection_info": null
    },
    {
        "title": "钱塘江三首  其二",
        "author": "吴潜",
        "content": "扁舟东下白云乡，一水牵愁万里长。\n多谢白鸥閒不去，知余机事近来忘。",
        "dynasty": "宋",
        "collection_info": null
    },
    {
        "title": "钱塘江三首  其三",
        "author": "吴潜",
        "content": "秋光漠漠草青青，日落江流雁下汀。\n世路风波今始半，为余遥谢草堂灵。",
        "dynasty": "宋",
        "collection_info": null
    },
    {
        "title": "登镇海楼",
        "author": "吴潜",
        "content": "鄮山深处古明州，新有江南客倚楼。\n凤阙天连便望日，蛟门海晏不惊秋。\n头颅已迫残年景，身口聊为卒岁谋。\n萧飒西风吹败叶，满眶清泪自难收。",
        "dynasty": "宋",
        "collection_info": null
    },
    {
        "title": "对黄花",
        "author": "吴潜",
        "content": "当年脱却戏衫回，又被官差唤出来。\n疾恶念轻缘练历，好名心懒为衰摧。\n莫愁白髮家千里，且对黄花酒一杯。\n信美江山非我土，倚空凝竚更徘徊。",
        "dynasty": "宋",
        "collection_info": null
    },
    {
        "title": "呈萧山知县",
        "author": "吴潜",
        "content": "八年两唤浙江船，吴越青山相对妍。\n长媿主恩难报答，不知人事几推迁。\n香浮菊桂秋将暮，景迫桑榆岁可怜。\n荒县今宵孤馆梦，四千里外楚云边。",
        "dynasty": "宋",
        "collection_info": null
    },
    {
        "title": "分定",
        "author": "吴潜",
        "content": "丁年曾授此东州，恳恳笺天得罢休。\n七上八下忽九闰，十洲三岛终一游。\n人言官贵体当重，自笑儿痴病未瘳。\n只为君恩深莫报，明年春尽得归不。",
        "dynasty": "宋",
        "collection_info": null
    },
    {
        "title": "自嘆",
        "author": "吴潜",
        "content": "门槌拍板久收藏，又向棚头弄一场。\n束缚冠裳新上舍，经营粥饭旧街方。\n乱鸦啼处客回首，落雁声边人断肠。\n堆案文书销永日，谁云燕寝凝清香。",
        "dynasty": "宋",
        "collection_info": null
    },
    {
        "title": "晓儿辈",
        "author": "吴潜",
        "content": "诸儿怜我太焦熬，我把真机告汝曹。\n外白内黄常抱守，出朱入墨任纷挠。\n治齐固有曹参逸，理蜀宁无诸葛劳。\n毕竟食焉而怠事，天刑人祸恐难逃。",
        "dynasty": "宋",
        "collection_info": null
    },
    {
        "title": "阅城壁",
        "author": "吴潜",
        "content": "内江外海四周围，正是绸缪户牖时。\n北瞰登莱山不碍，东渐倭丽汛难期。\n未须鹞鹢增威势，已觉狌鼯受指麾。\n敢谓虚名弹压得，多应一念老天知。",
        "dynasty": "宋",
        "collection_info": null
    },
    {
        "title": "岁晏无聊收叔氏讯",
        "author": "吴潜",
        "content": "豢成凋郡力难任，雪上加霜两鬓侵。\n四五更头猿鹤梦，数千里外鹡鸰心。\n老来倍觉光阴促，休去方知意味深。\n陶白邵诗消遣具，晚窗无事且微吟。",
        "dynasty": "宋",
        "collection_info": null
    },
    {
        "title": "朝谒归省文书",
        "author": "吴潜",
        "content": "面拥旌旗鼓乐随，谁知锦被裹疮痍。\n吏那秋敛充春赋，兵待朝输作暮炊。\n缩手判支穷措大，攒眉书准老沙弥。\n此是履翁新活计，雁书多报故人知。",
        "dynasty": "宋",
        "collection_info": null
    },
    {
        "title": "喜雪二首  其一",
        "author": "吴潜",
        "content": "黄竹歌中百姓欢，去天近处雪花干。\n蔡洄事业方归度，剡曲风流欲访安。\n便觉光辉生万里，定知润泽被三韩。\n衰颓老守煨残芋，白战犹堪上将坛。",
        "dynasty": "宋",
        "collection_info": null
    },
    {
        "title": "喜雪二首  其二",
        "author": "吴潜",
        "content": "玄冥去岁失其官，今岁谁云补过难。\n谢院撒盐飞琐琐，隋堤翦帛散戋戋。\n檐储宿肉喧山鹊，路没遗踪走野豻。\n管取明年书大有，饱抄云子饭加餐。",
        "dynasty": "宋",
        "collection_info": null
    },
    {
        "title": "再赋喜雪二首  其一",
        "author": "吴潜",
        "content": "黑风翦水作瑰琦，散落人閒贱似泥。\n万象直教还朴素，千岐何幸尽平夷。\n征人奔路昏投店，戍士乘城夜守陴。\n不识艰难惟党二，销金帐底饮羔儿。",
        "dynasty": "宋",
        "collection_info": null
    },
    {
        "title": "再赋喜雪二首  其二",
        "author": "吴潜",
        "content": "夜深如水泼衣衾，晓看皑皑冒碧岑。\n以洁藏污窥物理，由仁行义见天心。\n但教南亩多呈瑞，何必东夷屡献琛。\n麦熟吾时归印绶，不能者止念周任。",
        "dynasty": "宋",
        "collection_info": null
    },
    {
        "title": "喜雨二首  其一",
        "author": "吴潜",
        "content": "雷使巡行徧五方，夹秋不怕旱为殃。\n人閒祥瑞三伏雨，枕上吟哦终夕凉。\n已卜晚青催出穗，且将早赤急舂粮。\n有司不损应言损，随分蠲租助盖藏。",
        "dynasty": "宋",
        "collection_info": null
    },
    {
        "title": "喜雨二首  其二",
        "author": "吴潜",
        "content": "莫嫌暴涷势如喷，此是家家老饭盆。\n雨足蛟龙应得谢，秋登鸡犬亦蒙恩。\n频年已喜稼无贼，今岁尤欣禾有孙。\n回首江南田谷口，西风飒飒倍消魂。",
        "dynasty": "宋",
        "collection_info": null
    },
    {
        "title": "再用前韵二首  其一",
        "author": "吴潜",
        "content": "行雨龙公屡易方，魃妖谁敢扇余殃。\n田畴接得三年熟，枕簟供来几夜凉。\n更喜征夫无减竈，定应行旅不赍粮。\n寄声鄞土黄承事，有粟何须更窖藏。",
        "dynasty": "宋",
        "collection_info": null
    },
    {
        "title": "再用前韵二首  其二",
        "author": "吴潜",
        "content": "不假焦仙把酒喷，须臾澍雨若翻盆。\n官应可了劭农事，天岂终悭及物恩。\n无復绝粮忧鲁叟，何须进食念王孙。\n只愁撩得秋声动，老客他乡易断魂。",
        "dynasty": "宋",
        "collection_info": null
    },
    {
        "title": "再用前韵各赋三解  其一",
        "author": "吴潜",
        "content": "九天膏泽沛羣方，尽扫螟蝗蝥𧎬殃。\n即刻焦烦成爽垲，何时繁富换荒凉。\n涤场定是多遗秉，栖亩爰知有剩粮。\n却笑荜门穷措大，瓶罂脱粟正深藏。",
        "dynasty": "宋",
        "collection_info": null
    },
    {
        "title": "再用前韵各赋三解  其二",
        "author": "吴潜",
        "content": "神虬捲水向空喷，沟浍充盈到盎盆。\n天上只消些少力，人閒知受几多恩。\n江沱乐意鱼夫妇，淇澳生涯龙子孙。\n无限槁枯皆被泽，阿香一击尚惊魂。",
        "dynasty": "宋",
        "collection_info": null
    },
    {
        "title": "再用前韵各赋三解  其三",
        "author": "吴潜",
        "content": "密云能雨自西方，不假巫{八/几王}解息殃。\n地产固应滋物产，天凉那更挟心凉。\n未忧悬釜供苏爨，何事量沙作糗粮。\n临得颜公乞米帖，从今岁岁只珍藏。",
        "dynasty": "宋",
        "collection_info": null
    },
    {
        "title": "再用前韵各赋三解  其四",
        "author": "吴潜",
        "content": "赤米炊香两鼻喷，白盐不用置牢盆。\n家家已了收藏计，物物何知造化恩。\n衣褐宽来姑唤妇，垣墉补处祖将孙。\n江乡此际鸡豚社，俚舞村歌入梦魂。",
        "dynasty": "宋",
        "collection_info": null
    },
    {
        "title": "再用前韵各赋三解  其五",
        "author": "吴潜",
        "content": "先生粗有辟邪方，不怕鱄鱼解降殃。\n今雨收功真溥博，早秋得势已凄凉。\n豳场栗栗方登谷，汉甬陈陈可峙粮。\n此是边筹居第一，贾生表饵且韬藏。",
        "dynasty": "宋",
        "collection_info": null
    },
    {
        "title": "再用前韵各赋三解  其六",
        "author": "吴潜",
        "content": "床头酒熟气烝喷，嘉饭何妨置瓦盆。\n醉饱不知身世事，思量难报后皇恩。\n垂髫牧子行牵父，戴白山翁坐拥孙。\n却笑东征西讨客，龙堆万里欲飞魂。",
        "dynasty": "宋",
        "collection_info": null
    },
    {
        "title": "喜雨三首  其一",
        "author": "吴潜",
        "content": "古佛炉前一炷香，神龙夭矫挂空苍。\n人閒祥瑞六月雨，枕上吟哦终夕凉。\n不待白渠纷畚锸，俄惊赤卤屹仓箱。\n自惭太守无功德，帝力惟知荷圣皇。",
        "dynasty": "宋",
        "collection_info": null
    },
    {
        "title": "喜雨三首  其二",
        "author": "吴潜",
        "content": "西抹东涂老不禁，芙蓉洲畔更浮沈。\n数茎半黑半丝髮，一寸忧晴忧雨心。\n乌糤且欣将淅玉，红莲何翅已抽簪。\n小臣献谷秋尝了，深密山林可访寻。",
        "dynasty": "宋",
        "collection_info": null
    },
    {
        "title": "喜雨三首  其三",
        "author": "吴潜",
        "content": "晚上危楼望碧岑，云烟开阖弄晴阴。\n见前鸥鹭移心法，何处鸱枭过耳音。\n好雨十分催暑驾，凉风一宿动秋砧。\n谁怜老子思乡泪，滴向鄞江未是深。",
        "dynasty": "宋",
        "collection_info": null
    },
    {
        "title": "再用喜雨韵三首  其一",
        "author": "吴潜",
        "content": "古说云香雨亦香，天工岂是色苍苍。\n寸瓢假手何烦靖，斗酒开眉不换凉。\n𥣬{禾散}已欣登杵臼，绤絺渐可纳巾箱。\n拟赓周雅鱼丽什，堆案文书未暇皇。",
        "dynasty": "宋",
        "collection_info": null
    },
    {
        "title": "再用喜雨韵三首  其二",
        "author": "吴潜",
        "content": "热恼烦蒸正不禁，火轮忽向半空沈。\n屯中信有云雷象，復处方知天地心。\n便拟新秋先上印，何须晚岁始投簪。\n江山信美非吾土，栗里时从蝶梦寻。",
        "dynasty": "宋",
        "collection_info": null
    },
    {
        "title": "再用喜雨韵三首  其三",
        "author": "吴潜",
        "content": "雨脚如奔冒远岑，须臾六合变层阴。\n坐回物物昭苏意，想见村村喜笑音。\n翁诧稻粱营米栈，妇思裘褐拂衣砧。\n定知一熟酬诸愿，击壤歌中此感深。",
        "dynasty": "宋",
        "collection_info": null
    },
    {
        "title": "三用喜雨韵三首  其一",
        "author": "吴潜",
        "content": "雨缶云瓶剖阿香，瀰漫何处辨玄苍。\n衰翁顦顇忧三伏，古佛慈悲赐一凉。\n但愿有缘乘款段，岂应无梦驾偏箱。\n西风谷口秋田熟，休问奇章与赞皇。",
        "dynasty": "宋",
        "collection_info": null
    },
    {
        "title": "三用喜雨韵三首  其二",
        "author": "吴潜",
        "content": "虬龙未必要呵禁，久暍无缘便陆沈。\n未遂明农归老计，且宽忧国愿丰心。\n披襟雅称琉璃簟，散髮何销玳瑁簪。\n只怕门前多褦襶，文书衔袖苦相寻。",
        "dynasty": "宋",
        "collection_info": null
    },
    {
        "title": "三用喜雨韵三首  其三",
        "author": "吴潜",
        "content": "电掣金蛇跨列岑，秋阳翕忽转秋阴。\n俄惊石鼓无停响，坐听檐花不断音。\n玉秫已堪供瓮酿，紫螯渐可付庖砧。\n一年好处相将近，分外乡情此际深。",
        "dynasty": "宋",
        "collection_info": null
    },
    {
        "title": "四用喜雨韵三首  其一",
        "author": "吴潜",
        "content": "园林过雨宿荷香，犹挂轻綀佩水苍。\n老去只应休去好，秋来方是晚来凉。\n倦翎网已离三面，病颡车难服两箱。\n多幸时和岁丰美，只将心念报虚皇。",
        "dynasty": "宋",
        "collection_info": null
    },
    {
        "title": "四用喜雨韵三首  其二",
        "author": "吴潜",
        "content": "背人岁月苦难禁，乌兔相追互起沈。\n点检平生如梦事，保全晚节是真心。\n围腰减削那胜带，种髮萧疎不上簪。\n久悟盈虚消息理，香山莲社拟追寻。",
        "dynasty": "宋",
        "collection_info": null
    },
    {
        "title": "四用喜雨韵三首  其三",
        "author": "吴潜",
        "content": "北岑飞雨过南岑，远嶂晴明近嶂阴。\n老桧婆娑方午色，孤桐摇落忽秋音。\n庭稀雁鹜飞符檄，海绝鲸鲵伏斧砧。\n此是老臣聊报国，仁声敢谓入人深。",
        "dynasty": "宋",
        "collection_info": null
    },
    {
        "title": "五用喜雨韵三首  其一",
        "author": "吴潜",
        "content": "暗云泼雨土生香，不假琮黄与璧苍。\n天道从来关感应，人閒此际换炎凉。\n青灯可近聊凭案，缃帙堪翻谩启箱。\n窗外候虫声更急，坐看斜月照堂皇。",
        "dynasty": "宋",
        "collection_info": null
    },
    {
        "title": "五用喜雨韵三首  其二",
        "author": "吴潜",
        "content": "痴风盲雨骤难禁，撼壁掀窗夜向沈。\n百种已灰当世念，一团都是故乡心。\n伏鴽扑堕床头幔，饥鼠衔翻镜上簪。\n闲打无为坐空寂，谯楼五鼓已侵寻。",
        "dynasty": "宋",
        "collection_info": null
    },
    {
        "title": "五用喜雨韵三首  其三",
        "author": "吴潜",
        "content": "家家穫稻积如岑，不问山椒与谷阴。\n沽去村醪醽醁味，吹来陇笛筦絃音。\n餔儿喜笑迎郎罢，馌妇讙欣就藁砧。\n雨玉雨珠无此景，须知造物用情深。",
        "dynasty": "宋",
        "collection_info": null
    },
    {
        "title": "六用喜雨韵三首  其一",
        "author": "吴潜",
        "content": "午窗随分理残香，扫地关门付小苍。\n连夜月无昨夜色，今朝雨有几朝凉。\n白头凝望家千里，黄耳寄归书一箱。\n徧问西畴全熟否，还乡百口免忧皇。",
        "dynasty": "宋",
        "collection_info": null
    },
    {
        "title": "六用喜雨韵三首  其二",
        "author": "吴潜",
        "content": "毋烦符祝不祥禁，并遣商羊旱魃沈。\n自诡何关太守力，谁知最切老婆心。\n苦身见说汤诛髮，沾体曾闻禹堕簪。\n干溢两无年大有，君王德泽海千寻。",
        "dynasty": "宋",
        "collection_info": null
    },
    {
        "title": "六用喜雨韵三首  其三",
        "author": "吴潜",
        "content": "云霾几日障危岑，户牖绸缪要背阴。\n又是撩空孤雁唳，那堪穴壁乱蛩音。\n潘郎寂寞嗟轻箑，楚女凄凉起断砧。\n大抵人生嫌老大，一回秋思一回深。",
        "dynasty": "宋",
        "collection_info": null
    },
    {
        "title": "七用喜雨韵三首  其一",
        "author": "吴潜",
        "content": "鼻观初闻九里香，小山幽桂老尤苍。\n纵然有少残零热，自是无缘顿段凉。\n似觉衣襦嫌楚葛，便教床榻卷巴箱。\n虬龙雨足当休谢，谁与飞笺叩玉皇。",
        "dynasty": "宋",
        "collection_info": null
    },
    {
        "title": "七用喜雨韵三首  其二",
        "author": "吴潜",
        "content": "颓年寒暑不能禁，休较玄枵与实沈。\n自古难销儿辈口，从来幸契老天心。\n农登稼穑多储宝，盗息萑蒲罕窃簪。\n持此效君强曝背，庶几三径许归寻。",
        "dynasty": "宋",
        "collection_info": null
    },
    {
        "title": "七用喜雨韵三首  其三",
        "author": "吴潜",
        "content": "阑干小倚望遥岑，晓霁朝朝换午阴。\n越鹜已收天外影，吴鸠尚带雨中音。\n海濒客子秋衔袖，塞上征人夜拊砧。\n都是一般无意绪，闵劳争柰主恩深。",
        "dynasty": "宋",
        "collection_info": null
    },
    {
        "title": "八用喜雨韵三首  其一",
        "author": "吴潜",
        "content": "饭抄云子得能香，秋赛村村答上苍。\n雀集田畴营宿饱，牛閒篱落卧新凉。\n栖栖底用干邻粟，翼翼惟应咏我箱。\n一稔居然宽百虑，不须禹稷更皇皇。",
        "dynasty": "宋",
        "collection_info": null
    },
    {
        "title": "八用喜雨韵三首  其二",
        "author": "吴潜",
        "content": "残暑如烝尚不禁，坐邻三鼓斗杓沈。\n雨调可是月离毕，时熟元来岁在心。\n筋力不堪凭几案，头颅惟便卸冠簪。\n呼童火燎焦冥种，投隙藏虚未易寻。",
        "dynasty": "宋",
        "collection_info": null
    },
    {
        "title": "八用喜雨韵三首  其三",
        "author": "吴潜",
        "content": "砾石何分埠与岑，神功且幸景多阴。\n愿闻庆义空中语，喜听子期岩下音。\n南圃壁悬居士杖，西邻床撼女郎砧。\n消磨乡思凭杯酒，力不能任莫放深。",
        "dynasty": "宋",
        "collection_info": null
    },
    {
        "title": "九用喜雨韵三首  其一",
        "author": "吴潜",
        "content": "何消黍稷荐馨香，三尺抬头即昊苍。\n雨缶决来如此溢，风车输与自然凉。\n问他金玉堆成坞，更使珠玑积在箱。\n逢却年饥堪煮否，移民移粟定旁皇。",
        "dynasty": "宋",
        "collection_info": null
    },
    {
        "title": "九用喜雨韵三首  其二",
        "author": "吴潜",
        "content": "倒瓮翻盆势莫禁，旱滩焦碛尽低沈。\n定知此喜非常喜，只是将心去比心。\n人乐和丰方卖剑，谁贪遗滞忽亡簪。\n村翁曳杖前山去，丁祝孙来酒户寻。",
        "dynasty": "宋",
        "collection_info": null
    },
    {
        "title": "九用喜雨韵三首  其三",
        "author": "吴潜",
        "content": "家乡千里隔千岑，想见飞鸣鹤在阴。\n留滞又烦山寄檄，平安且幸竹传音。\n谩夸斋静香凝寝，但觉檐高响发砧。\n若把悲愁情绪较，蚤秋不似暮秋深。",
        "dynasty": "宋",
        "collection_info": null
    },
    {
        "title": "十用喜雨韵三首  其一",
        "author": "吴潜",
        "content": "江南九月菊花香，猎子牵黄与臂苍。\n岁幸丰登连楚越，地非硗薄比渠凉。\n雨收甘泽归三印，雷敛神功入五箱。\n作解工夫都了毕，不须赤子更回皇。",
        "dynasty": "宋",
        "collection_info": null
    },
    {
        "title": "十用喜雨韵三首  其二",
        "author": "吴潜",
        "content": "喜极夫何恨不禁，五更霜角夜声沈。\n滴残塞北征夫泪，点碎江南游子心。\n久客情怀愁似织，休官时候梦非簪。\n宝陀老子相怜否，苦海应援绠万寻。",
        "dynasty": "宋",
        "collection_info": null
    },
    {
        "title": "十用喜雨韵三首  其三",
        "author": "吴潜",
        "content": "览辉仪凤下高岑，有道朝廷夬决阴。\n宣室礼成熙洽象，明堂乐奏治安音。\n嘉祥已庆连金颖，盛事还祈献石砧。\n只道太平无以报，谁知尧德舜功深。",
        "dynasty": "宋",
        "collection_info": null
    },
    {
        "title": "劭农三首  其一",
        "author": "吴潜",
        "content": "朝廷差下劝农官，同向郊原点检看。\n场圃事兴杷扒穴，田畴功毕桔槔残。\n上租郎主丘丘定，输米官司粒粒干。\n虽是太平今有象，愿陈七月述艰难。",
        "dynasty": "宋",
        "collection_info": null
    },
    {
        "title": "劭农三首  其二",
        "author": "吴潜",
        "content": "因见他乡黍稷收，令人乡思转悠悠。\n新篘白酒鸡豚社，旋摘丝莼鲈雁洲。\n好处光阴长是客，老来情绪更逢秋。\n尧夫六十三休致，前辈风流可继不。",
        "dynasty": "宋",
        "collection_info": null
    },
    {
        "title": "劭农三首  其三",
        "author": "吴潜",
        "content": "名园乘兴小留连，洛社风光在眼前。\n突兀楼台多占水，阴翳花竹小窥天。\n建封已去悲春燕，樊素何之咽暮蝉。\n人事废兴浑若此，凭栏对景一凄然。",
        "dynasty": "宋",
        "collection_info": null
    },
    {
        "title": "出郊用劭农韵三首  其一",
        "author": "吴潜",
        "content": "连樯载米去输官，只得将为乐土看。\n饷互豚蹄秋愿了，饱均鸡犬午舂残。\n门前扫刮犁锄浄，屋上铺添槀秸干。\n识字田夫充长吏，了知图易在思难。",
        "dynasty": "宋",
        "collection_info": null
    },
    {
        "title": "出郊用劭农韵三首  其二",
        "author": "吴潜",
        "content": "水光山色尽兜收，老子穿林兴尚悠。\n眼底有诗皆锦野，心头无事即瀛洲。\n鷃鸠岂较物和我，蟪蛄何知春与秋。\n所谓人生行乐耳，如斯逝者可追不。",
        "dynasty": "宋",
        "collection_info": null
    },
    {
        "title": "出郊用劭农韵三首  其三",
        "author": "吴潜",
        "content": "怕见书空雁字连，可堪清泪落尊前。\n谩因上澣休闲日，出见初秋莹浄天。\n人正慕羶争似蚁，谁能换骨蜕如蝉。\n细思回客吾徒尔，而我何为独不然。",
        "dynasty": "宋",
        "collection_info": null
    },
    {
        "title": "闻同官会碧沚用出郊韵三首  其一",
        "author": "吴潜",
        "content": "碧沚堂前瞰水官，只应唤作玉壶看。\n颇闻秩秩玳筵展，莫遣匆匆银烛残。\n酒付别肠宁怕窄，诗由广舌不忧干。\n老夫孤坐三更月，欲往从之良独难。",
        "dynasty": "宋",
        "collection_info": null
    },
    {
        "title": "闻同官会碧沚用出郊韵三首  其二",
        "author": "吴潜",
        "content": "万顷蟾光浩不收，花汀竹屿思悠悠。\n黄公所隠知何地，贺监宜归乞此洲。\n良夜最佳惟午夜，今秋偏好是中秋。\n举杯酒露月同吸，仰面青天可问不。",
        "dynasty": "宋",
        "collection_info": null
    },
    {
        "title": "闻同官会碧沚用出郊韵三首  其三",
        "author": "吴潜",
        "content": "暝色偏宜水色连，横陈好景向尊前。\n是人享用无遮月，谁子装褫不染天。\n细阅人生幻泡影，了知世事雀螗蝉。\n赏心乐事休空掷，邂逅相逢不偶然。",
        "dynasty": "宋",
        "collection_info": null
    },
    {
        "title": "出郊再用韵赋三解  其一",
        "author": "吴潜",
        "content": "此时尉候迭专官，木落郊空最好看。\n海桧不为时节改，岩花未觉色香残。\n明堂柱下捐樗散，清庙笾中荐豆干。\n天地无私能物物，飞蚊终是负山难。",
        "dynasty": "宋",
        "collection_info": null
    },
    {
        "title": "出郊再用韵赋三解  其二",
        "author": "吴潜",
        "content": "山朋水友讯频收，怪我明农事转悠。\n南墅麋猿专一壑，东溪鳬鹜据三洲。\n人閒颠倒舟移夜，客裏凄凉坐阅秋。\n六十余翁何所恋，金鸡赦了可归不。",
        "dynasty": "宋",
        "collection_info": null
    },
    {
        "title": "出郊再用韵赋三解  其三",
        "author": "吴潜",
        "content": "见说蓬瀛上界连，谁知只在眼睛前。\n但须牢踏脚根地，更要放开心裏天。\n世事可怜旋磨蚁，人情争慕集冠蝉。\n若教禁脔曾知味，不似鱼羹饭泰然。",
        "dynasty": "宋",
        "collection_info": null
    },
    {
        "title": "出郊再用韵赋三解  其四",
        "author": "吴潜",
        "content": "平生惯作牧民官，不作朱幡画戟看。\n惟有寸心存恻隠，谁怜隻手补创残。\n树蔬人要畦畦润，种麦农便陇陇干。\n乍雨乍晴都恰好，老天谁道叫呼难。",
        "dynasty": "宋",
        "collection_info": null
    },
    {
        "title": "出郊再用韵赋三解  其五",
        "author": "吴潜",
        "content": "空绡图画几曾收，楼外苍林远更悠。\n日莫羣乌投栎社，天长数雁落芦洲。\n为谙世上空花景，最喜山中落叶秋。\n官事渐稀农事了，携壶挈榼可容不。",
        "dynasty": "宋",
        "collection_info": null
    },
    {
        "title": "出郊再用韵赋三解  其六",
        "author": "吴潜",
        "content": "水聚山环旺气连，荣华富贵各搀前。\n劫从无始认为我，数到有终还是天。\n晓月园林空唳鹤，晚风亭树谩鸣蝉。\n寄言世上耽迷者，所美当知非美然。",
        "dynasty": "宋",
        "collection_info": null
    },
    {
        "title": "出郊再用韵赋三解  其七",
        "author": "吴潜",
        "content": "老大头皮捉出官，转头重九又看看。\n莫愁客裏黄花负，只恐尊前白日残。\n喜得赐封天燧息，愿他入塞帝巴干。\n丰年喜色眉尖上，一笑相携肯作难。",
        "dynasty": "宋",
        "collection_info": null
    },
    {
        "title": "出郊再用韵赋三解  其八",
        "author": "吴潜",
        "content": "午香一缕篆烟收，欹枕方床此景悠。\n便觉梦寻桃叶渡，不知身在菊花洲。\n簿书堆裏挨排日，砧杵声中断送秋。\n坏户蛰虫犹识候，人生知觉似渠不。",
        "dynasty": "宋",
        "collection_info": null
    },
    {
        "title": "出郊再用韵赋三解  其九",
        "author": "吴潜",
        "content": "窗草池莲乐意连，一帆直到太虚前。\n拈来瓦砾无非道，触处鸢鱼共此天。\n鹑固珍羞元是鼠，蜣虽秽物却为蝉。\n神奇臭腐相更禅，妙理谁知所以然。",
        "dynasty": "宋",
        "collection_info": null
    },
    {
        "title": "再用出郊韵似延庆老三首  其一",
        "author": "吴潜",
        "content": "菩提只在摄心官，日观元同月观看。\n万种因缘都是结，一花根蒂几曾残。\n祖师曾誓疮脓坏，讲主能参屎橛干。\n百硕麻油摊树上，得来元不见难难。",
        "dynasty": "宋",
        "collection_info": null
    },
    {
        "title": "再用出郊韵似延庆老三首  其二",
        "author": "吴潜",
        "content": "工夫全在放时收，鹞过新罗路太悠。\n世网爱河千渤泡，人寰苦海一浮洲。\n要知坐卧并行住，只在春冬与夏秋。\n昨日亭前柏树子，分明说法听闻不。",
        "dynasty": "宋",
        "collection_info": null
    },
    {
        "title": "再用出郊韵似延庆老三首  其三",
        "author": "吴潜",
        "content": "普殊难叶一鈎连，勘到释迦文佛前。\n口裏巴巴缘十地，眼中盼盼是诸天。\n泥涂烂处藏头鼈，高树梢头脱殻蝉。\n各自身躯各自性，谁知各自本同然。",
        "dynasty": "宋",
        "collection_info": null
    },
    {
        "title": "登延庆佛阁用出郊韵三首  其一",
        "author": "吴潜",
        "content": "东西南北幸同官，休作班荆解后看。\n一笑喜逢粳秫贱，相攀莫待菊茱残。\n沙鸥点点投波没，檐鹊声声带日干。\n美景良辰同赏乐，四并谁道古来难。",
        "dynasty": "宋",
        "collection_info": null
    },
    {
        "title": "登延庆佛阁用出郊韵三首  其二",
        "author": "吴潜",
        "content": "高阁都将万象收，凭栏睇望兴何悠。\n张郎遯世谁家谷，孙子成仙何处洲。\n风雨喜无临九日，江山幸有答三秋。\n年丰市井多欢笑，老子婆婆亦可不。",
        "dynasty": "宋",
        "collection_info": null
    },
    {
        "title": "登延庆佛阁用出郊韵三首  其三",
        "author": "吴潜",
        "content": "远峰近嶂似环连，拥翠排青到面前。\n可圣可贤桑落酒，不寒不暖菊花天。\n吐吞湖海酎金兕，批判烟云挥玉蝉。\n此客坐中应不欠，逢场何惜一跫然。",
        "dynasty": "宋",
        "collection_info": null
    },
    {
        "title": "再用出郊韵三首  其一",
        "author": "吴潜",
        "content": "父老休惊作长官，只将田畯一般看。\n汝应西墅功将毕，我亦南柯梦向残。\n夕照拖云枫影乱，秋风扫地叶声干。\n瀛仙岛客知何处，策杖相从正不难。",
        "dynasty": "宋",
        "collection_info": null
    },
    {
        "title": "再用出郊韵三首  其二",
        "author": "吴潜",
        "content": "远山空处断云收，一段秋光野思悠。\n鹰隼不妨侵碧落，鱼鳬自觉得沧洲。\n桑榆晚景能多日，桂菊他乡又一秋。\n聊把清尊浇眊矂，兹游还可再寻不。",
        "dynasty": "宋",
        "collection_info": null
    },
    {
        "title": "再用出郊韵三首  其三",
        "author": "吴潜",
        "content": "屈曲蜂房蚁户连，秦筝羯鼓绿窗前。\n尽教迫窄无余地，谁道虚空有剩天。\n是处画堂余燕雀，几家高屋画貂蝉。\n闲阶细草蛩声急，极目烟波正渺然。",
        "dynasty": "宋",
        "collection_info": null
    },
    {
        "title": "三用出郊韵三首  其一",
        "author": "吴潜",
        "content": "从来此地出高官，绮屋连云画裏看。\n十里湖光多样好，百年人事几回残。\n菰蒲带露枝犹湿，䆉稏逢晴把便干。\n乐岁何妨歌乐职，簿书缠缚敢辞难。",
        "dynasty": "宋",
        "collection_info": null
    },
    {
        "title": "三用出郊韵三首  其二",
        "author": "吴潜",
        "content": "高桥第一战功收，从此江沱岁月悠。\n顾我壮怀成槁木，令人老泪落荒洲。\n西风何处鸡豚社，东里此时鱼蟹秋。\n一笑回头便今古，赏心乐事可重不。",
        "dynasty": "宋",
        "collection_info": null
    },
    {
        "title": "三用出郊韵三首  其三",
        "author": "吴潜",
        "content": "金屋无人唤阿连，碧桐依旧绿阶前。\n境瞒眼处非关物，事换头时即是天。\n秋水岸边凝鹊鹭，晚风枝上沸蜩蝉。\n静中阅动浑如此，描画何须倩巨然。",
        "dynasty": "宋",
        "collection_info": null
    },
    {
        "title": "四用出郊韵三首  其一",
        "author": "吴潜",
        "content": "惭愧曾尸一品官，如今已作倒盆看。\n但干驰逐心都歇，只有登临兴未残。\n欲扫云烟忧笔秃，拟浇尘土怕壶干。\n傍人莫把衰翁笑，追趁跻攀尚不难。",
        "dynasty": "宋",
        "collection_info": null
    },
    {
        "title": "四用出郊韵三首  其二",
        "author": "吴潜",
        "content": "四望青山宿雾收，白鸥浩荡意悠悠。\n红旗不用穿三市，画舸何妨访十洲。\n台榭装成多样景，水云占却几分秋。\n洛阳耆旧名园记，般入明州志可不。",
        "dynasty": "宋",
        "collection_info": null
    },
    {
        "title": "四用出郊韵三首  其三",
        "author": "吴潜",
        "content": "一望平湖万顷连，恍如身在鹫峰前。\n筑涂成宅能移地，迭石为山欲夺天。\n绿萼枝方停晓凤，白杨树已咽寒蝉。\n达人大观缘如此，万事都来付且然。",
        "dynasty": "宋",
        "collection_info": null
    },
    {
        "title": "五用出郊韵三首  其一",
        "author": "吴潜",
        "content": "寄语头衔水利官，堤防莫作等闲看。\n田畴虽幸收成早，沟浍犹疑灌溉残。\n劝课农桑心独苦，丁宁父老吻应干。\n米从布袋痴儿事，我辈须知稼穑难。",
        "dynasty": "宋",
        "collection_info": null
    },
    {
        "title": "五用出郊韵三首  其二",
        "author": "吴潜",
        "content": "看他南亩十分收，归去来兮事尚悠。\n梦裏便寻青栎社，生来几过白苹洲。\n向前七袠无多岁，更后三朝即半秋。\n如电如阴如幻境，还知生熟路头不。",
        "dynasty": "宋",
        "collection_info": null
    },
    {
        "title": "五用出郊韵三首  其三",
        "author": "吴潜",
        "content": "冥鸿本拟与鸡连，一笑西风沆瀣前。\n放步退来元有地，从头算去莫非天。\n可怜高举抟风翮，争似低飞饮露蝉。\n若使危机能彻底，盈虚消息岂其然。",
        "dynasty": "宋",
        "collection_info": null
    },
    {
        "title": "劭农翠山赋唐律二首  其一",
        "author": "吴潜",
        "content": "小队旌旗上翠岩，松风十里锁禅关。\n水深水浅高低涧，春淡春浓远近山。\n乡思猛随苍鸟去，客心暂与白云闲。\n天公已是多情杀，特把淋头雨放悭。",
        "dynasty": "宋",
        "collection_info": null
    },
    {
        "title": "劭农翠山赋唐律二首  其二",
        "author": "吴潜",
        "content": "老守忧民若己伤，三回奉诏劝耕桑。\n周家绵远农开国，汉室兴隆谷腐仓。\n麦缘少地锄山种，水怕多流纍石防。\n田里熙熙知乐土，更祈四表共平康。",
        "dynasty": "宋",
        "collection_info": null
    },
    {
        "title": "梅花小吟",
        "author": "吴潜",
        "content": "难唤林逋伴客游，占春亭畔独夷犹。\n一花两蘂意方远，三岛十洲香已浮。\n清晓园林霜似练，黄昏栏槛月如鈎。\n若还说着和羹事，只恐渠侬笑不休。",
        "dynasty": "宋",
        "collection_info": null
    },
    {
        "title": "占春亭即事三首  其一",
        "author": "吴潜",
        "content": "桃花几片隔墙飞，独自危楼徙倚时。\n目送断鸿云外没，东风吹泪落天涯。",
        "dynasty": "宋",
        "collection_info": null
    },
    {
        "title": "占春亭即事三首  其二",
        "author": "吴潜",
        "content": "见他门户插垂杨，懊恨江南客子肠。\n春梦谁云无准托，连宵合眼是家乡。",
        "dynasty": "宋",
        "collection_info": null
    },
    {
        "title": "占春亭即事三首  其三",
        "author": "吴潜",
        "content": "薄雾轻烟柳际浮，阶前细草绿初抽。\n年年春事年年恨，一担担来是白头。",
        "dynasty": "宋",
        "collection_info": null
    },
    {
        "title": "乡举鹿鸣劝驾",
        "author": "吴潜",
        "content": "上苑春光已探来，诸公逸驾莫迟回。\n点头定有文惊坐，烧尾何妨酒吸杯。\n自是功名难躲避，须知气节要壅培。\n老夫亲手传衣钵，来岁图经用再开。",
        "dynasty": "宋",
        "collection_info": null
    },
    {
        "title": "诸路发解劝驾",
        "author": "吴潜",
        "content": "东郡衣冠盛，南宫牓帖新。\n诸科唐取士，数路汉得人。\n鸣鹿殷勤意，攀龙变化身。\n若为明主献，忠谠要披陈。",
        "dynasty": "宋",
        "collection_info": null
    },
    {
        "title": "和景回胡计院数字韵就送其行",
        "author": "吴潜",
        "content": "与君託乡闾，东野连西墅。\n谁知俯仰閒，各各岁年暮。\n当时同队鱼，十已九捐故。\n君抱珪璧姿，方获展寸步。\n梁栋须羣材，榱桷共支拄。\n生从匠石园，一一居王所。\n何必效鸥鳬，江湖任来去。\n但须饱读易，细翫奇耦数。\n问之何将迎，终然抱璞素。\n砥柱三门津，波澜自流注。",
        "dynasty": "宋",
        "collection_info": null
    },
    {
        "title": "窥园",
        "author": "吴潜",
        "content": "后园梅树老槎牙，初放枝头一两花。\n便是春光先漏洩，其如暮景已横斜。\n西湖处士吟情在，东里先生心事赊。\n清足亭前无限好，五更魂梦定还家。",
        "dynasty": "宋",
        "collection_info": null
    },
    {
        "title": "小至三诗呈景回制干并简同官  其一",
        "author": "吴潜",
        "content": "六十三余七十翁，颇从静裏得些工。\n阴阳理向尘尘见，天地心于物物同。\n荔挺生来元不死，葭灰塞处自能通。\n古今宇宙浑如此，康节何烦企下风。",
        "dynasty": "宋",
        "collection_info": null
    },
    {
        "title": "小至三诗呈景回制干并简同官  其二",
        "author": "吴潜",
        "content": "莫嫌一点稚阳微，化育工夫自此推。\n履袜已无亲可献，黍羔犹与俗相宜。\n数千里外萦心事，四五更头欹枕时。\n恳恳对天香一炷，定知人愿必天随。",
        "dynasty": "宋",
        "collection_info": null
    },
    {
        "title": "小至三诗呈景回制干并简同官  其三",
        "author": "吴潜",
        "content": "劝君莫望楚云飞，一片云飞两泪垂。\n去岁尚传鸿雁信，今年空念鹡鸰诗。\n大刀折处心尤苦，半臂添来体更羸。\n鼓笛谩将厅事聒，谁知裏面有人悲。",
        "dynasty": "宋",
        "collection_info": null
    },
    {
        "title": "喜雪用禁物体二首  其一",
        "author": "吴潜",
        "content": "傍海风痴翦水难，偷他瑞叶散云端。\n可须滕巽同宣力，坐使颛冥不旷官。\n衣被麦苗搀腊到，装褫花树借春看。\n明年定赛今年熟，野老心腴更体胖。",
        "dynasty": "宋",
        "collection_info": null
    },
    {
        "title": "喜雪用禁物体二首  其二",
        "author": "吴潜",
        "content": "一帐谁将罩太虚，但怜雁字不堪书。\n江山尽在光华裏，宇宙真成浑沌初。\n险地岂容呈坎壈，荒林无復露空疎。\n休将入蔡功名诧，思播新闻却众狙。",
        "dynasty": "宋",
        "collection_info": null
    },
    {
        "title": "再用前韵二首  其一",
        "author": "吴潜",
        "content": "翦水工夫入细难，筛尘屑末粲豪端。\n司寒便合修年谱，凌室何妨践世官。\n惠可立时师受记，焦先卧处众争看。\n只缘一窍丹成熟，四体那拘瘠与胖。",
        "dynasty": "宋",
        "collection_info": null
    },
    {
        "title": "再用前韵二首  其二",
        "author": "吴潜",
        "content": "中夜怀归梦趁虚，柰无黄耳寄家书。\n高人不问闭门后，征士应思遣戍初。\n压栋排檐能拉朽，穿帘入隙解乘疎。\n遥知山谷皆封路，食绝肠饥有怒狙。",
        "dynasty": "宋",
        "collection_info": null
    },
    {
        "title": "三用喜雪韵呈同官诸丈不敢辍禁物之令也二首  其一",
        "author": "吴潜",
        "content": "不用忧他道路难，浑沦宇宙杳无端。\n齐腰若未能逃佛，灭迹何妨且弃官。\n节士挺身松柏比，田翁满眼稻粱看。\n明年饱吃宣州饭，管取便便此腹胖。",
        "dynasty": "宋",
        "collection_info": null
    },
    {
        "title": "三用喜雪韵呈同官诸丈不敢辍禁物之令也二首  其二",
        "author": "吴潜",
        "content": "光浮暗室不因虚，冻笔难呵且罢书。\n可是羞明宜夜后，何妨等伴到春初。\n累茵合念闾阎苦，返棹非于故旧疎。\n堪笑老禅功用狭，但能分食饲猨狙。",
        "dynasty": "宋",
        "collection_info": null
    },
    {
        "title": "四五用喜雪韵四首  其一",
        "author": "吴潜",
        "content": "不数玄真与木难，也休翦綵缀林端。\n五车自有神朝阙，万宝非因贾送官。\n老大已残洄曲梦，推敲且作灞陵看。\n忍寒袖手青灯畔，解字闲书胖与胖。",
        "dynasty": "宋",
        "collection_info": null
    },
    {
        "title": "四五用喜雪韵四首  其二",
        "author": "吴潜",
        "content": "富贵家家遣五虚，不须乞米效颜书。\n垢除与物重更始，朴散于今暂復初。\n狡兔迷藏罝谩设，游鱼潜伏网应疎。\n此恩箇箇当沾被，莫逐林閒窃芋狙。",
        "dynasty": "宋",
        "collection_info": null
    },
    {
        "title": "四五用喜雪韵四首  其三",
        "author": "吴潜",
        "content": "战退妖狐是不难，飞毛散羽息争端。\n瓮眠但愿为逋客，靴没何须慕大官。\n化化形形随物付，平平坦坦与人看。\n闭门独有袁夫子，穷饿难磨气象胖。",
        "dynasty": "宋",
        "collection_info": null
    },
    {
        "title": "四五用喜雪韵四首  其四",
        "author": "吴潜",
        "content": "覆盖无分实与虚，太平有象史官书。\n园林底用夸末至，山水惟应访遂初。\n润到青蔬尤脆美，老添苍桧更扶疎。\n是中广莫天同大，□□何妨有傲狙。",
        "dynasty": "宋",
        "collection_info": null
    },
    {
        "title": "六用喜雪韵二首  其一",
        "author": "吴潜",
        "content": "白战从来号令难，不知此令孰抽端。\n开仓自有齐相国，排户何烦汉县官。\n坐觉阎浮尘世隔，便同佛度化成看。\n遥思苏武囚深窖，气力虽微志自胖。",
        "dynasty": "宋",
        "collection_info": null
    },
    {
        "title": "六用喜雪韵二首  其二",
        "author": "吴潜",
        "content": "梵宫楼阁正横虚，俯瞰平畴一幅书。\n宿鸟投林迷所自，野貛寻穴失其初。\n茅柴熟处功非细，榾柮烧来计未疎。\n回首少年观校猎，忽飞一骑射山狙。",
        "dynasty": "宋",
        "collection_info": null
    },
    {
        "title": "七八用喜雪韵四首  其一",
        "author": "吴潜",
        "content": "不持寸铁事应难，何止空空竭两端。\n远麓遮藏山被檄，轻冰裁翦水能官。\n将梁兔苑瀛洲比，把蔡鹜池台阁看。\n独羡当年灰袋客，雪埋气宇更充胖。",
        "dynasty": "宋",
        "collection_info": null
    },
    {
        "title": "七八用喜雪韵四首  其二",
        "author": "吴潜",
        "content": "鏖战邪川正瞰虚，庚牌裹雪发军书。\n光摇阙角更传后，色眩觚棱月上初。\n大抵衣袽须早戒，莫教户牖有时疎。\n喜闻庸蜀羣尨吠，辟易何分玃与狙。",
        "dynasty": "宋",
        "collection_info": null
    },
    {
        "title": "七八用喜雪韵四首  其三",
        "author": "吴潜",
        "content": "也知天女散花难，束帛戋戋几疋端。\n富贵何妨还白屋，繁华亦欲傲苍官。\n梁山操裏声愁听，湘水图中景喜看。\n争似寒炉煨芋者，身心何处不休胖。",
        "dynasty": "宋",
        "collection_info": null
    },
    {
        "title": "七八用喜雪韵四首  其四",
        "author": "吴潜",
        "content": "有年呈瑞厌孤虚，不用东封更献书。\n雁背严凝能备预，鹊搜储蓄善谋初。\n併衣左伯情何厚，穿履东方计莫疎。\n闻说山林皆冻合，徧狙无处觅雄狙。",
        "dynasty": "宋",
        "collection_info": null
    },
    {
        "title": "九十用喜雪韵四首  其一",
        "author": "吴潜",
        "content": "不用韩非骋说难，异同坚白谩多端。\n恍迷千界现梵国，骈集万妃驱女官。\n要得彘生将罟没，恐他鼍怪作城看。\n道人宴坐蒲团上，外景常如内景胖。",
        "dynasty": "宋",
        "collection_info": null
    },
    {
        "title": "九十用喜雪韵四首  其二",
        "author": "吴潜",
        "content": "腊中三白瑞非虚，不虑无冰鲁史书。\n薹长新蔬蒙赐后，根舒宿麦受恩初。\n凭陵败絮寒能重，扑蔌斜窗晓渐疎。\n林杪穷猿应禁口，猢孙乞食向公狙。",
        "dynasty": "宋",
        "collection_info": null
    },
    {
        "title": "九十用喜雪韵四首  其三",
        "author": "吴潜",
        "content": "今岁鏖寒亦大难，裁裘制褐费无端。\n旋添酒兴嫌工正，旁索诗材喜稗官。\n见晛未消亭午待，加霜更洁翌朝看。\n遥怜扫巷欢娱辈，大体何知小体胖。",
        "dynasty": "宋",
        "collection_info": null
    },
    {
        "title": "九十用喜雪韵四首  其四",
        "author": "吴潜",
        "content": "陈年古屋瓦浮虚，穿漏时将被覆书。\n集谢曾陪上相后，映孙难忘秀才初。\n砖花似镂多奇异，檐柱如排少阔疎。\n吏卒报衙天未晓，老身牵强类冠狙。",
        "dynasty": "宋",
        "collection_info": null
    },
    {
        "title": "十一二用喜雪韵四首  其一",
        "author": "吴潜",
        "content": "水泼衾裘夜卧难，也休暖足唤端端。\n平生自是冰为氏，此际何妨火纪官。\n无色图从天地展，有声画与古今看。\n忽思十万边兵冷，肤体相关岂独胖。",
        "dynasty": "宋",
        "collection_info": null
    },
    {
        "title": "十一二用喜雪韵四首  其二",
        "author": "吴潜",
        "content": "片片穿帷解捣虚，夜明细字亦堪书。\n五车现瑞从今后，一尺呈祥復古初。\n暖室温轩人起晏，远坊穷巷客来疎。\n茅山见说黄精熟，山友迷踪餍黠狙。",
        "dynasty": "宋",
        "collection_info": null
    },
    {
        "title": "十一二用喜雪韵四首  其三",
        "author": "吴潜",
        "content": "长安贫者再炊难，臛肉苍头饫舌端。\n食雪自应还猛将，饮冰只合付清官。\n尚兴塞外鸣弦想，剩欲江头把钓看。\n只恐逢他吹铁笛，骨寒股战失吾胖。",
        "dynasty": "宋",
        "collection_info": null
    },
    {
        "title": "十一二用喜雪韵四首  其四",
        "author": "吴潜",
        "content": "只堪闭户着潜虚，欲作遨头畏简书。\n乍密乍稀云冻后，半融半落雨收初。\n封条正恐观梅错，渍谷犹疑学稼疎。\n却喜明朝春税驾，气苏𥜿𥜿与狙狙。",
        "dynasty": "宋",
        "collection_info": null
    },
    {
        "title": "十三四用喜雪韵四首  其一",
        "author": "吴潜",
        "content": "安西都护肯辞难，不怕亡胡起怨端。\n节义士知堪作使，神仙人岂恋为官。\n寒肩此际如楼耸，眩眼当年似席看。\n百丈山中谁筑室，是中非隘亦非胖。",
        "dynasty": "宋",
        "collection_info": null
    },
    {
        "title": "十三四用喜雪韵四首  其二",
        "author": "吴潜",
        "content": "瑞气应缠牛女虚，坐令三白历家书。\n竹寒不用歌周末，粟腐行将纪汉初。\n蟠际混同能广大，方圆成就更通疎。\n狐猿夜半疑天晓，叫起攀林挂树狙。",
        "dynasty": "宋",
        "collection_info": null
    },
    {
        "title": "十三四用喜雪韵四首  其三",
        "author": "吴潜",
        "content": "普博谁云仁道难，翦裁妙巧智之端。\n都将凡物换英物，尽欲热官成冷官。\n色即是空随手灭，恩生于害转头看。\n大千界裏毫光彻，稽首惟应礼屈胖。",
        "dynasty": "宋",
        "collection_info": null
    },
    {
        "title": "十三四用喜雪韵四首  其四",
        "author": "吴潜",
        "content": "雪边好景说涵虚，欲往从之掣簿书。\n王道平平须有象，皇风浩浩恐无初。\n举遮正恐渠难耐，罢扫缘忧彼作疎。\n翠浪黄云来岁事，已应痴望到毚狙。",
        "dynasty": "宋",
        "collection_info": null
    },
    {
        "title": "和史司直韵五首  其一",
        "author": "吴潜",
        "content": "南方一佛放圆光，散作阎浮薝卜香。\n便把此花为讚祝，更将何物献休祥。\n建中圣主平平荡，锡福明王简简穰。\n共喜太平今有象，新年好上万年觞。",
        "dynasty": "宋",
        "collection_info": null
    },
    {
        "title": "和史司直韵五首  其二",
        "author": "吴潜",
        "content": "疑怪虚窗彻夜明，晓看积雪与阶平。\n虽知乐岁无捐瘠，尚恐祁寒有怨情。\n天地浑沦方返朴，国家霈泽正哀惸。\n区区甚愿祈三白，只怕人閒忌满盈。",
        "dynasty": "宋",
        "collection_info": null
    },
    {
        "title": "和史司直韵五首  其三",
        "author": "吴潜",
        "content": "滕翁只道老非才，不料穷冬雪壮哉。\n拟拨寒蔬寻早韭，试寻玉树索寒梅。\n孤汀错认鷀为鹭，四野偏宜牟与来。\n闻说广鞮西北走，将军已自播州回。",
        "dynasty": "宋",
        "collection_info": null
    },
    {
        "title": "和史司直韵五首  其四",
        "author": "吴潜",
        "content": "空中万鹤舞盘旋，飞向西天祇树园。\n一幅缯绡包宇宙，连城珪璧委郊原。\n冰笳莫弄两三曲，铁甲犹联百万屯。\n痛痒不知惟党二，至今浪有姓名存。",
        "dynasty": "宋",
        "collection_info": null
    },
    {
        "title": "和史司直韵五首  其五",
        "author": "吴潜",
        "content": "世閒传假不传真，丞相可曾城换银。\n巷扫他家难敌富，氅披之子未为贫。\n也知东郡行春守，便作南溪钓雪人。\n指碔为瑶惭兴寄，恨无一缕引千钧。",
        "dynasty": "宋",
        "collection_info": null
    },
    {
        "title": "和袁尚书韵",
        "author": "吴潜",
        "content": "珠琲无烦费斗量，家家泼撒不珍藏。\n浑疑入腊梅花放，已卜来年稻颗香。\n万感固知由气类，一根元只自心秧。\n天怜老子忧民切，将变荒州作富穰。",
        "dynasty": "宋",
        "collection_info": null
    },
    {
        "title": "同前",
        "author": "吴潜",
        "content": "寂喧相去几由旬，禽戏何妨小屈伸。\n退步自应行步稳，识心安用捧心颦。\n又看桃板迎新岁，定是蒲轮访旧人。\n粒粒金丹分二百，祝公丈六现金身。",
        "dynasty": "宋",
        "collection_info": null
    },
    {
        "title": "和赵知录韵三首  其一",
        "author": "吴潜",
        "content": "黑风吹海屑银涛，莫辨秦瑰与楚瑶。\n煮水煎茶还我辈，竈烟文武火须调。",
        "dynasty": "宋",
        "collection_info": null
    },
    {
        "title": "和赵知录韵三首  其二",
        "author": "吴潜",
        "content": "甫能乞得六花飞，又要忧它褐与衣。\n争似烟江渔钓侣，卖鱼沽酒唱歌归。",
        "dynasty": "宋",
        "collection_info": null
    },
    {
        "title": "和赵知录韵三首  其三",
        "author": "吴潜",
        "content": "造物从来害是恩，由他珪璧委千门。\n梅梢已露春消息，小向涵虚驻客轩。",
        "dynasty": "宋",
        "collection_info": null
    },
    {
        "title": "再和赵知录韵三首  其一",
        "author": "吴潜",
        "content": "妖蜃吹城帀海涛，也疑瀛岛产琨瑶。\n老滕解把真成妄，郢曲如今始再调。",
        "dynasty": "宋",
        "collection_info": null
    },
    {
        "title": "再和赵知录韵三首  其二",
        "author": "吴潜",
        "content": "只道梅花已乱飞，何须点缀谢庄衣。\n独欣冻死安西虏，载取狐巴马上归。",
        "dynasty": "宋",
        "collection_info": null
    },
    {
        "title": "再和赵知录韵三首  其三",
        "author": "吴潜",
        "content": "何烦洛令市私恩，有客甘贫自闭门。\n恰似明州前录事，清高直可傲羲轩。",
        "dynasty": "宋",
        "collection_info": null
    },
    {
        "title": "饯赵物斛三首  其一",
        "author": "吴潜",
        "content": "九折羊肠路险巇，险巇过了始平夷。\n风霜雨露无非教，菌槿椒兰各有时。\n退步元来天地阔，扪心自是鬼神知。\n莫嫌载月舟如洗，赢得清名满海涯。",
        "dynasty": "宋",
        "collection_info": null
    },
    {
        "title": "饯赵物斛三首  其二",
        "author": "吴潜",
        "content": "同寅两载意何倾，不是人间儿女情。\n嫉恶吾方欠隠忍，鉏姦君亦太分明。\n是非烈日秋霜劲，利害浮埃抹电轻。\n临别一言何所赠，做人须做十分成。",
        "dynasty": "宋",
        "collection_info": null
    },
    {
        "title": "饯赵物斛三首  其三",
        "author": "吴潜",
        "content": "精义无穷在邺籤，更须于易倍深拈。\n阳奇阴偶机难测，往屈来伸理可占。\n有谓宣尼夫乃佞，或云仲子乌能廉。\n圣贤言行多参考，美疢犹应用石砭。",
        "dynasty": "宋",
        "collection_info": null
    },
    {
        "title": "喜雨和赵右司",
        "author": "吴潜",
        "content": "车水耕田正闵农，夜来好雨一犁通。\n相近可是须羣望，陟降元来即上穹。\n击壤何曾知帝力，观风谁与达天聪。\n见他东作思南墅，愁杀江南桑苎翁。",
        "dynasty": "宋",
        "collection_info": null
    },
    {
        "title": "喜雨和史司直二首  其一",
        "author": "吴潜",
        "content": "六丁海面揭封回，天上屯云撮得来。\n连月不曾听澍雨，今年方始见轰雷。\n定知水畎移秧插，底用泥涂把谷栽。\n闻说君王勤露祷，固应妖魃不能灾。",
        "dynasty": "宋",
        "collection_info": null
    },
    {
        "title": "喜雨和史司直二首  其二",
        "author": "吴潜",
        "content": "檐溜终宵稍慰心，更须三日始为霖。\n云雷尚觉经纶狭，暑雨犹疑咨怨深。\n不假溟鲲能激水，何须垤鹳解知阴。\n回头谷口耕樵侣，辜负盟言愧断金。",
        "dynasty": "宋",
        "collection_info": null
    },
    {
        "title": "秋思一首寄方君遇",
        "author": "吴潜",
        "content": "西风黄叶堕阶前，秋思撩人已可怜。\n身渐衰来非一日，心都懒处是今年。\n爱憎毁誉何关我，消息盈虚要识天。\n六十四翁凡百足，只祈君相放归田。",
        "dynasty": "宋",
        "collection_info": null
    },
    {
        "title": "寄丁丞相",
        "author": "吴潜",
        "content": "今年快活好重阳，君相都俞尽主张。\n飞语不容轻点污，细书那更极揄扬。\n无风无雨稻粱熟，有酒有螯枨橘香。\n只待防冬平静了，来春衣锦又还乡。",
        "dynasty": "宋",
        "collection_info": null
    },
    {
        "title": "喜雨预卜淮寇之遁口占小诗呈同官",
        "author": "吴潜",
        "content": "丑虏逋诛尚不庭，敢驱羊犬瞰边城。\n滂沱无此十月雨，攘却过如百万兵。\n狗帐纵毡淋易透，马蹄虽涩滑难行。\n只愿皇天相佑助，皇天佑助岂人情。",
        "dynasty": "宋",
        "collection_info": null
    },
    {
        "title": "景回兄和篇甚佳信笔再用韵",
        "author": "吴潜",
        "content": "犂扫终当尽穴庭，将军夫岂但婴城。\n何妨水潦威曹贼，应以风声慑晋兵。\n中立运筹飞凯奏，昌黎吮笔草歌行。\n开年东作吾何在，野老相携话故情。",
        "dynasty": "宋",
        "collection_info": null
    },
    {
        "title": "昨日连昼夜之雨尤可喜再用前韵",
        "author": "吴潜",
        "content": "佛貍索死离龙庭，堪笑披猖欲背城。\n釜为水悬忧后爨，弓因雨弱失长兵。\n突三千人如电扫，诛两万户若风行。\n又报广南腾露布，太平从此慰皇情。",
        "dynasty": "宋",
        "collection_info": null
    },
    {
        "title": "和丁丞相",
        "author": "吴潜",
        "content": "夷狄为阴中国阳，岂容羊犬更鸱张。\n捷书一纸来从广，凯奏连旗至自扬。\n尽瘁元臣食放箸，偷安老守寝凝香。\n但怜此土非吾土，岁晚天寒忆故乡。",
        "dynasty": "宋",
        "collection_info": null
    },
    {
        "title": "和惠检阅送胡计院韵",
        "author": "吴潜",
        "content": "小借园林一饷閒，相携送客上天关。\n頺龄晚岁凄凉裏，今日明朝聚散閒。\n极目烟云方渺渺，满蹊桃李正斑斑。\n老来尚被冠裳缚，坐对渔舟亦厚颜。",
        "dynasty": "宋",
        "collection_info": null
    },
    {
        "title": "行小圃偶成唐律呈直翁自昭叔夏",
        "author": "吴潜",
        "content": "今年花信已成空，白白红红苦雨中。\n老境摧颓春更好，愁城高耸酒难攻。\n一生当号知非子，万事都归亡是公。\n巴得新晴天亦笑，东风吹梦过江东。",
        "dynasty": "宋",
        "collection_info": null
    },
    {
        "title": "和刘右司见寄六绝一律  其一",
        "author": "吴潜",
        "content": "老子谁知密度关，却支筇杖访荒园。\n故应我辈钟情别，佳话真堪诏子孙。",
        "dynasty": "宋",
        "collection_info": null
    },
    {
        "title": "和刘右司见寄六绝一律  其二",
        "author": "吴潜",
        "content": "撩我归心更欲归，绿英已是换红菲。\n分明不似高空鸟，无弋无矰到处飞。",
        "dynasty": "宋",
        "collection_info": null
    },
    {
        "title": "和刘右司见寄六绝一律  其三",
        "author": "吴潜",
        "content": "鹊绊晴丝柳絮干，金沙玉李斗开颜。\n此时此景此中意，付与仙翁一饷閒。",
        "dynasty": "宋",
        "collection_info": null
    },
    {
        "title": "和刘右司见寄六绝一律  其四",
        "author": "吴潜",
        "content": "酴醾万玉吐幽香，芍药千红护绿裳。\n好景只供人借看，寻思百计是归强。",
        "dynasty": "宋",
        "collection_info": null
    },
    {
        "title": "和刘右司见寄六绝一律  其五",
        "author": "吴潜",
        "content": "小儿亦解挽公留，知有人閒第一流。\n老我相思无尽藏，临风一日几搔头。",
        "dynasty": "宋",
        "collection_info": null
    },
    {
        "title": "和刘右司见寄六绝一律  其六",
        "author": "吴潜",
        "content": "愁来只是向无何，浮圣沈贤共一波。\n若见江南烟钓侣，寄言好与晒渔蓑。",
        "dynasty": "宋",
        "collection_info": null
    },
    {
        "title": "和刘右司见寄六绝一律  其七",
        "author": "吴潜",
        "content": "我家碧云畔，中有最高亭。\n阅世已头白，看山犹眼青。\n谁能环北辙，那更徙南溟。\n归计天须许，烦占处士星。",
        "dynasty": "宋",
        "collection_info": null
    },
    {
        "title": "送十二知军领郡澄江二首  其一",
        "author": "吴潜",
        "content": "门户喜方兴，送儿五马行。\n君恩天样大，家法水能清。\n但务平平政，何须赫赫名。\n也休扳汝父，皂白太分明。",
        "dynasty": "宋",
        "collection_info": null
    },
    {
        "title": "送十二知军领郡澄江二首  其二",
        "author": "吴潜",
        "content": "老父如汝年，监州尚折旋。\n后生何闻望，小郡亦藩宣。\n申浦秋潮落，君山暮霭连。\n菊时吾去此，访汝击羣鲜。",
        "dynasty": "宋",
        "collection_info": null
    },
    {
        "title": "古风一首送常明仲还里社",
        "author": "吴潜",
        "content": "韪轩吾石友，相从三十年。\n舌本多文献，胸笥皆简编。\n脊梁硬于铁，虽贫不言钱。\n古井波愈静，老榦骨尤坚。\n眨眼七十翁，酡颜映银髯。\n辞我归旧隠，从此将终焉。\n我怀虽恻楚，君意难弃捐。\n顾我亦岁徂，华髮蒙其颠。\n君王念帷盖，高车会当悬。\n尔汝一蘧庐，日月双弹圆。\n合离与聚散，暮景必復然。\n以兹强排遣，送君鄞水边。\n空江涨夏潦，远山生夕烟。\n野鸟投林飞，渔舟衝浦还。\n万物各有适，人生且随缘。\n江东企西浙，道里无半千。\n幸及身强健，尚可相周旋。\n所愧韩魏公，不能官老泉。",
        "dynasty": "宋",
        "collection_info": null
    },
    {
        "title": "明仲小侄归江浙饯之西渡有感二首  其一",
        "author": "吴潜",
        "content": "韪轩从此入山深，阿阮同途反奋岑。\n老大分携朋友意，死生契阔弟兄心。\n碧云怅望家千里，白髮瓢零酒一斟。\n岁晚情怀易感触，不堪衰泪忽霑襟。",
        "dynasty": "宋",
        "collection_info": null
    },
    {
        "title": "明仲小侄归江浙饯之西渡有感二首  其二",
        "author": "吴潜",
        "content": "宿秧青碧穉秧黄，长叶抽苗势已张。\n田就再耘秋有准，水收积潦旱无伤。\n老牛引犊挨篱卧，新燕将雏贴水翔。\n一壑一邱吾亦有，谁怜留滞尚他乡。",
        "dynasty": "宋",
        "collection_info": null
    },
    {
        "title": "饯郑宗丞",
        "author": "吴潜",
        "content": "烟霭晚将合，湖山景致嘉。\n谁为千里别，客负一年花。\n心事违春事，年华上鬓华。\n扁舟何日发，回首水云赊。",
        "dynasty": "宋",
        "collection_info": null
    },
    {
        "title": "天宁长老新斋堂请转语",
        "author": "吴潜",
        "content": "慧公幻出一斋堂，巨栋危梁压十方。\n更有心堂无量阔，阔中别有好思量。",
        "dynasty": "宋",
        "collection_info": null
    },
    {
        "title": "因藏主持此稽首诸山如有小小寺院保明出世",
        "author": "吴潜",
        "content": "牛背牵来一牧儿，要从古道去扬辉。\n莫学当年隻履客，无人秋采却西归。",
        "dynasty": "宋",
        "collection_info": null
    },
    {
        "title": "代为大川重说偈言",
        "author": "吴潜",
        "content": "无流无派亦无源，粝食充饥衲御寒。\n直下承当直下了，有何佛祖有何传。",
        "dynasty": "宋",
        "collection_info": null
    },
    {
        "title": "僧若珪求短偈",
        "author": "吴潜",
        "content": "黄连甜兮甘草苦，这些滋味许谁知。\n宰官具足端严相，毕竟元无病可医。",
        "dynasty": "宋",
        "collection_info": null
    },
    {
        "title": "山偈寄无声老师",
        "author": "吴潜",
        "content": "闻师遭遇善知识，布衲时闻罗绮香。\n照管为他眼景转，投胎託舍没思量。",
        "dynasty": "宋",
        "collection_info": null
    },
    {
        "title": "又山偈就寄善知识",
        "author": "吴潜",
        "content": "传语当年白侍郎，住行坐卧只寻常。\n须弥山子才翻却，便是人天大法王。",
        "dynasty": "宋",
        "collection_info": null
    },
    {
        "title": "题暗香疏影词后用潘德久赠姜白石韵",
        "author": "吴潜",
        "content": "人生浮脆若菰蒲，四十年前此丈夫。\n拟向西湖酹孤魄，想应风月易招呼。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其一",
        "author": "吴潜",
        "content": "旧雨连今雨，南鸠唤北鸠。\n声声肠寸断，点点泪交流。\n历耳风来处，凝眸天尽头。\n衷情如此苦，造物亦怜不。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其二",
        "author": "吴潜",
        "content": "自春爰及夏，多雨少曾晴。\n积压兼旬潦，瀰漫四泽盈。\n穉苗忧冒没，矮岸恐颓倾。\n急遣洪宾佐，代余省尔氓。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其三",
        "author": "吴潜",
        "content": "洪穴堤凡九，泄水注之江。\n荷锸来如织，奔湍去若撞。\n雨声虽断续，潦势已宾降。\n想见鱼秧泛，沙汀白鸟双。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其四",
        "author": "吴潜",
        "content": "早晚遣长鬚，行田西北隅。\n稻禾都旺否，庐舍莫淹无。\n高仰为何碶，低漥是某都。\n水痕如退落，分寸要相符。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其五",
        "author": "吴潜",
        "content": "正直三神列，慈悲一佛尊。\n须知真实念，是谓吉祥门。\n巨浸旋归壑，顽云渐散屯。\n更凭驱日驭，挥霍照干坤。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其六",
        "author": "吴潜",
        "content": "田官决水归，喜若溃重围。\n晚种禾头出，新耘稻本肥。\n已如云气勃，只恨日光稀。\n安得驱夸父，搪开万里辉。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其七",
        "author": "吴潜",
        "content": "海乡多下田，潢潦易缠绵。\n云脚晚希露，天心朝望穿。\n壤蚯方恶出，穴蚁又忧迁。\n翻覆阴晴证，愁肠日几旋。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其八",
        "author": "吴潜",
        "content": "连朝雨水淹，燕寝似穷阎。\n无处可就燥，何时得附炎。\n频占季主卦，屡乞鲍君籤。\n千里人知否，心香日夜添。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其九",
        "author": "吴潜",
        "content": "五鼓立中庭，疎星一二明。\n转头云復合，移步雨还倾。\n感召虽人事，怨咨柰物情。\n号空犹未应，隠痛痛无声。",
        "dynasty": "宋",
        "collection_info": null
    },
    {
        "title": "苦雨吟十首呈同官诸丈  其一○",
        "author": "吴潜",
        "content": "老守最忧农，往来思虑忡。\n半时半刻裏，一饭一茶中。\n饥溺真犹己，恫{疒众}在厥躬。\n天高元听下，一念岂难通。",
        "dynasty": "宋",
        "collection_info": null
    },
    {
        "title": "久雨喜晴检阅计院纪以舂容之篇敬用韵为谢",
        "author": "吴潜",
        "content": "乐天何爱咏，尧夫非好吟。\n愧乏康济术，粗怀饥溺心。\n弥旬雨翻屋，耄倪泣苍䫒。\n微臣职刍牧，痒痛入肌深。\n行若负刺芒，坐如隠毡鍼。\n再拜告神明，寸心秉坚金。\n蠲租还已债，议狱并弛刑。\n但求讲实政，何暇竞虚名。\n天威咫尺临，昏翳忽开明。\n宿苗既丰硕，穉秧靡飘淫。\n阿香亦效灵，排阴吐洪音。\n推出太阳辉，天外旋收声。\n老守宽近忧，浊醪呼客斟。\n客有劝翁归，前身岂傅霖。",
        "dynasty": "宋",
        "collection_info": null
    },
    {
        "title": "赓刘自昭出郊佳什",
        "author": "吴潜",
        "content": "倦听衙官报两衙，出门山水即吾家。\n浅深碧绿湖田稻，浓淡红黄野岸花。\n草草人生知有限，悠悠客恨自无涯。\n凉飔特为驱袢暑，白鸟青天万里赊。",
        "dynasty": "宋",
        "collection_info": null
    },
    {
        "title": "出郊偶赋",
        "author": "吴潜",
        "content": "聊驱小队出郊圻，天遣凉风却午曦。\n雨脚似披千疋练，山容如障数层帷。\n并岸低畴苗颔长，近坡高陇稻头垂。\n因他景物思吾土，还是黄鸡白酒时。",
        "dynasty": "宋",
        "collection_info": null
    },
    {
        "title": "高桥舟中二首  其一",
        "author": "吴潜",
        "content": "小队旌旗西郭头，笋舆缓步看农畴。\n十分田有九分闢，今岁人无去岁忧。\n贴水新秧头欲起，连云宿麦颔都收。\n天怜老子勤民瘼，赐与丰年不待求。",
        "dynasty": "宋",
        "collection_info": null
    },
    {
        "title": "高桥舟中二首  其二",
        "author": "吴潜",
        "content": "小麦青青大麦黄，海乡风物亦江乡。\n篮铺蚕种提归急，肩夯牛犂出去忙。\n春涨半篙波潋滟，晓山一带色微茫。\n东风客子思归切，不待啼鹃也断肠。",
        "dynasty": "宋",
        "collection_info": null
    },
    {
        "title": "水云乡和制机刘自昭韵三首  其一",
        "author": "吴潜",
        "content": "不禁归梦五更长，出见宽闲若故乡。\n天外惨舒云黑白，陇头大小麦青黄。\n水虽四泽无芦苇，地不多山少柘桑。\n却有一般堪爱赏，虬髯老桧鬰苍苍。",
        "dynasty": "宋",
        "collection_info": null
    },
    {
        "title": "水云乡和制机刘自昭韵三首  其二",
        "author": "吴潜",
        "content": "问君身世欲如何，付与渔翁欵乃歌。\n未酩酊时须酩酊，得磨驼处且磨驼。\n声名草木知谁是，功业旗常在古多。\n百尺危楼聊弔往，熏风首夏正清和。",
        "dynasty": "宋",
        "collection_info": null
    },
    {
        "title": "水云乡和制机刘自昭韵三首  其三",
        "author": "吴潜",
        "content": "水高只合泛归舟，老大何须说壮猷。\n乐事尚堪葵麦候，丰年已兆黍禾秋。\n西曹久负平平考，东郡今称上上州。\n不待子规相劝督，衰翁何止四宜休。",
        "dynasty": "宋",
        "collection_info": null
    },
    {
        "title": "和谢惠计院二首  其一",
        "author": "吴潜",
        "content": "插种如云四月头，代他田畯阅耕畴。\n意行不敢烦君重，诗到偏能写我忧。\n占谷喜看连岁熟，丽琛闻说十分收。\n各家官事随宜了，尊酒相过莫外求。",
        "dynasty": "宋",
        "collection_info": null
    },
    {
        "title": "和谢惠计院二首  其二",
        "author": "吴潜",
        "content": "千林新绿褪萎黄，人在它乡某水乡。\n白鸟闲闲疑冷看，苍鹰扰扰正干忙。\n阿婆涂抹情何在，老子瞢腾视已茫。\n二顷良田元不欠，一声布谷断人肠。",
        "dynasty": "宋",
        "collection_info": null
    },
    {
        "title": "寄樗寮张寺丞",
        "author": "吴潜",
        "content": "春来物物搅愁肠，排遣惟应闯醉乡。\n无柰督邮风味恶，桃花流水愿分尝。",
        "dynasty": "宋",
        "collection_info": null
    },
    {
        "title": "舟檥娥祠敬留二绝  其一",
        "author": "吴潜",
        "content": "孝娥何意要垂名，重在天伦一命轻。\n若订汉家彤史传，淳于公女尚偷生。",
        "dynasty": "宋",
        "collection_info": null
    },
    {
        "title": "舟檥娥祠敬留二绝  其二",
        "author": "吴潜",
        "content": "虽然墟墓一拳土，泰华衡常未必侔。\n感动行人忠孝泪，沧江不断水东流。",
        "dynasty": "宋",
        "collection_info": null
    },
    {
        "title": "口占酬翁处静",
        "author": "吴潜",
        "content": "年来户外故人疎，惭愧新词解起予。\n贺监本家明与越，扁舟来访问何如。",
        "dynasty": "宋",
        "collection_info": null
    },
    {
        "title": "君异郑兄出示旧诗盖绍定初所信笔也俛仰三十年矣戏成口占復归之",
        "author": "吴潜",
        "content": "弹指江湖三十年，淋漓旧墨尚依然。\n人生未必坚如纸，心事凄凉雪满颠。",
        "dynasty": "宋",
        "collection_info": null
    },
    {
        "title": "和翁处静赋木香",
        "author": "吴潜",
        "content": "黄蘂檀心衬绿衣，细成棋架四方齐。\n只缘鼻孔撩天去，特遣清香起自低。",
        "dynasty": "宋",
        "collection_info": null
    },
    {
        "title": "喜雨二解  其一",
        "author": "吴潜",
        "content": "乌{禾散}新春玉粒堆，齐头{禾畕}{禾散}又相催。\n高田犹怕来秋旱，上界俄闻发水雷。\n几日云车停野外，今宵雨旆入城来。\n须臾檐溜如奔峡，枕上吟哦一快哉。",
        "dynasty": "宋",
        "collection_info": null
    },
    {
        "title": "喜雨二解  其二",
        "author": "吴潜",
        "content": "须知造化自心生，风雨云雷特践形。\n人在两閒元有事，天于万类岂无情。\n焦枯蒙润物苏醒，昏闷得凉身泰平。\n昨夜桃笙时便背，定应收捲向金茎。",
        "dynasty": "宋",
        "collection_info": null
    },
    {
        "title": "中秋无月和曾仪吉制干",
        "author": "吴潜",
        "content": "见说琼楼忒煞寒，云衣特地护霄端。\n也应齿髮十分老，自是嫦娥一笑难。\n此夜不妨留客醉，明年未卜共谁看。\n归与丘壑无穷趣，何惜相从乐且盘。",
        "dynasty": "宋",
        "collection_info": null
    },
    {
        "title": "赋惠计院允堂",
        "author": "吴潜",
        "content": "荆溪惠子鬓鬅鬙，义理钻研到粹精。\n允以名堂由意实，漫云从仕但心亨。\n一窗春草无穷意，四壁秋蛩不断声。\n若向此中能领会，始知持敬造存诚。",
        "dynasty": "宋",
        "collection_info": null
    },
    {
        "title": "谢惠计院分饷新茶",
        "author": "吴潜",
        "content": "干坤正气清且劲，长挟春风作襟韵。\n不惟散满诗人脾，还入灵根茁苕颖。\n顾山仙人昙滞家，带春蒐摘黄金芽。\n捣碎云英琢苍璧，旋泻玉瓷浮白花。\n半瓯和露沾喉吻，甘润遶肌香贯顶。\n孔光贤处不脂韦，长孺直时无苦梗。\n平生腐儒汤餠肠，不堪八餠分头纲。\n多君乡味裹将送，谓我诗情应得尝。\n分无蛾眉捧玉椀，亦乏撑肠五千卷。\n活火新泉点啜来，俨若少阳人觌面。\n饮散登台嗅老香，却忆家山菊径荒。\n明朝便作玉川子，两腋乘风归故乡。",
        "dynasty": "宋",
        "collection_info": null
    },
    {
        "title": "示慧开禅师颂二首  其一",
        "author": "吴潜",
        "content": "手中拍板袖中槌，赢得逢场弄一回。\n寄语无门开道者，挑包便好出山来。",
        "dynasty": "宋",
        "collection_info": null
    },
    {
        "title": "示慧开禅师颂二首  其二",
        "author": "吴潜",
        "content": "黑山心历历，金殿口巴巴。\n不因渔父引，怎得见波查。",
        "dynasty": "宋",
        "collection_info": null
    },
    {
        "title": "竹",
        "author": "吴潜",
        "content": "编茅为屋竹为椽，屋上青山屋下泉。\n半掩柴门人不见，老牛将犊伴篱眠。",
        "dynasty": "宋",
        "collection_info": null
    },
    {
        "title": "真如劝农二首  其一",
        "author": "吴潜",
        "content": "圣主垂衣坐九重，不才假守劝农功。\n周家永命由忠厚，汤后存心在困穷。\n安得田租成岁减，且将人事兆年丰。\n守宰监州民最近，相期清白绍家风。",
        "dynasty": "宋",
        "collection_info": null
    },
    {
        "title": "真如劝农二首  其二",
        "author": "吴潜",
        "content": "百尺高桥镇古丘，乘閒莫惜小夷犹。\n新杨受日春无际，宿麦翻云岁有瘳。\n鹰隼图南天外意，江山遶北望中愁。\n世事难知人易老，一杯聊復寄沈浮。",
        "dynasty": "宋",
        "collection_info": null
    },
    {
        "title": "谢世诗",
        "author": "吴潜",
        "content": "伶仃七十翁，间关四千里。\n纵非烟瘴窟，自无逃生理。\n去年三伏中，叶舟遡梅水。\n燥风扇烈日，热喘乘毒气。\n盘回七十滩，颠顿常惊悸。\n肌体若分裂，肝肠如捣碎。\n支持达循州，荒凉一墟市。\n託迹贡士闱，古屋已颓圮。\n地湿暗流泉，风雨上不庇。\n蛇鼠相交罗，蝼蝈声怪异。\n短垣逼闾阎，檐楹接尺咫。\n凡民多死丧，哭声常四起。\n妻或哭其夫，父或哭其子。\n尔哭我伤怀，伤怀那可止。\n悲愁復悲愁，憔悴更憔悴。\n阴阳寇乘之，不觉入腠理。\n双足先蹒跚，两股更重膇。\n拥肿大如椽，何止患跖盭。\n淫邪復入腹，喘促妨卧寐。\n脾神与食仇，入口即呕哕。\n膏肓势日危，和扁何为计。\n人生固有终，盖棺亦旋已。\n长儿在道涂，不及见吾毙。\n老妻对我啼，数仆环雪涕。\n绵蕞敛形骸，安能备丧礼。\n孤柩倚中堂，几筵聊復尔。\n骨肉远不知，邻里各相慰。\n相慰亦何言，眼眼自相视。\n龙川水泱泱，敖山云委委。\n云飞何处归，水流何处止。\n悠悠旅中魂，云水两迢递。\n朝廷有至仁，归骨或可觊。\n魂兮早还家，毋作异乡鬼。",
        "dynasty": "宋",
        "collection_info": null
    },
    {
        "title": "和人赋琴高鱼",
        "author": "吴潜",
        "content": "仙人药苗化为鱼，身虽纤细味丰腴。\n土人涉溪如采荇，以布为网犹恐疏。\n不比吴王耽嗜鲙，松江千古留腥滓。\n好似春茶枪与旗，俯视银条不足数。\n人生所乐在家乡，何必定食河之鲂。\n琴高仙游不可蹑，自向昆崙朝玉皇。\n玉皇一笑倚天末，乞与五湖任囊括。\n扁舟烟雨归去来，卧听鱼槎声濊濊。",
        "dynasty": "宋",
        "collection_info": null
    },
    {
        "title": "送林明府",
        "author": "吴潜",
        "content": "拟续宣城志，难忘令尹贤。\n庭空无狱讼，斋静有诗篇。\n心似秋云远，政如霜月悬。\n活人最多处，饥岁作丰年。",
        "dynasty": "宋",
        "collection_info": null
    },
    {
        "title": "泛湖次韵",
        "author": "吴潜",
        "content": "尘裏光阴梦裏残，西湖莫厌白时看。\n落花飞絮将春去，断雨零云入暮寒。\n白髮催人愁远道，青山笑我恋微官。\n浮生要足何缘足，枝上鹪鹩尽自安。",
        "dynasty": "宋",
        "collection_info": null
    },
    {
        "title": "太平仙游山神祠",
        "author": "吴潜",
        "content": "仙游杳不极，山夕景独殊。\n丹气发空翠，天灯照连珠。\n下有神之宅，何年託蓬壶。\n想争隋氏鹿，赫赫雄万夫。\n提剑起草莽，搴旗护枌榆。\n奇功未尽赏，灵异终弗渝。\n祝釐赛田畯，抚节降楚巫。\n羽人孰可仍，我亦怀英图。\n芬芗乍成雾，杯珓若合符。\n歌此谢冥贶，送迎神以娱。",
        "dynasty": "宋",
        "collection_info": null
    },
    {
        "title": "邳州",
        "author": "吴潜",
        "content": "荒城十载路重经，暂舣扁舟坐驿亭。\n春到梅花何处白，雪晴山色向人青。\n惊心家远书难寄，迎面风寒酒易醒。\n莫忆牵衣儿女态，晓猿夜鹤笑林扃。",
        "dynasty": "宋",
        "collection_info": null
    },
    {
        "title": "龙溪道中",
        "author": "吴潜",
        "content": "潮痕初涨没汀沙，隔岸青帘认酒家。\n要识江乡春事晚，东风吹尽野棠花。",
        "dynasty": "宋",
        "collection_info": null
    },
    {
        "title": "通州道中",
        "author": "吴潜",
        "content": "万雉参差云雾开，四千里外客重来。\n平冈日出车牛喘，古道尘飞驿骑回。\n白玉至今传楚璞，黄金自古说燕台。\n高楼红旆应如昨，莫遣新杯到酒杯。",
        "dynasty": "宋",
        "collection_info": null
    },
    {
        "title": "平山堂",
        "author": "吴潜",
        "content": "尽日西风捲地狂，只堪吹雁过潇湘。\n黄沙万里暮天远，白水一杯秋井香。\n杨柳年年人老大，江山处处客凄凉。\n朅来无限兴亡事，泪落淮南古战场。",
        "dynasty": "宋",
        "collection_info": null
    },
    {
        "title": "送魏时中胡才卿还城",
        "author": "吴潜",
        "content": "岁晏谢纷务，掩关慕幽居。\n于道良未亲，养真聊自娱。\n孰谓双彦来，南征千里余。\n忻然肯相过，修贽期读居。\n媿无一日长，幸与斯文俱。\n温温石中玉，皎皎渊底珠。\n至瑶岂易求，欲速非良图。\n雨余浮新绿，风暖勾萌舒。\n閒斋对泮水，感物怀倚闾。\n即此悟明德，远游竟何如。",
        "dynasty": "宋",
        "collection_info": null
    },
    {
        "title": "谢世诗二首  其一",
        "author": "吴潜",
        "content": "股肱十载竭丹心，谏草虽多祸亦深。\n补衮每思期仲甫，杀人未必是曾参。\n毡裘浩荡红尘满，风雨凄凉紫殿阴。\n遥望诸陵荒草隔，不堪老泪洒衣襟。",
        "dynasty": "宋",
        "collection_info": null
    },
    {
        "title": "谢世诗二首  其二",
        "author": "吴潜",
        "content": "边马南来动北风，屡陈长策矢孤忠。\n群豺横暴嘉谋遏，仪凤高飞事业空。\n愁恨暗消榕树绿，寸心漫拟荔枝红。\n欲知千载英雄气，尽在风雷一夜中。",
        "dynasty": "宋",
        "collection_info": null
    },
    {
        "title": "句  其一",
        "author": "吴潜",
        "content": "故园芳事无人管，到处梅花动客情。",
        "dynasty": "宋",
        "collection_info": null
    },
    {
        "title": "句  其二",
        "author": "吴潜",
        "content": "粲粲黄金裾，亭亭白玉肤。\n极知时好异，拟与岁寒俱。\n堕地良不忍，抱枝宁自枯。",
        "dynasty": "宋",
        "collection_info": null
    },
    {
        "title": "句  其三",
        "author": "吴潜",
        "content": "可堪收拾归屏枕，颇欲浮沈付酒杯。",
        "dynasty": "宋",
        "collection_info": null
    },
    {
        "title": "句  其四",
        "author": "吴潜",
        "content": "邂逅一杯酒，东风柳絮天。",
        "dynasty": "宋",
        "collection_info": null
    },
    {
        "title": "酬陈校书见寄",
        "author": "赵希迈",
        "content": "日长松院静，孤坐对残编。\n雨久波平岸，山高烧接天。\n春酲茶可解，诗病药难痊。\n独喜君清政，南中客共传。",
        "dynasty": "宋",
        "collection_info": null
    },
    {
        "title": "白鹤关",
        "author": "赵希迈",
        "content": "危亭石作关，假道一跻攀。\n白鹤何年去，青松尽日閒。\n坐时闻远水，望处小他山。\n衲子云衣厚，寒犹宿此间。",
        "dynasty": "宋",
        "collection_info": null
    },
    {
        "title": "赠刘隠居",
        "author": "赵希迈",
        "content": "幽居杂岭云，清过晋时人。\n学苦常如病，家和不见贫。\n雪消崖溜急，春近烧痕新。\n寒烛半明灭，通宵语意真。",
        "dynasty": "宋",
        "collection_info": null
    },
    {
        "title": "昆湖夜归",
        "author": "赵希迈",
        "content": "渡湖归古县，一望水程赊。\n月正帆无影，风横浪有花。\n寒更知戍屋，野火是渔家。\n拟待春洲暖，重来采荻芽。",
        "dynasty": "宋",
        "collection_info": null
    },
    {
        "title": "山县",
        "author": "赵希迈",
        "content": "山县浑如野客家，游蜂数点趁朝衙。\n簿书押了无公事，小吏呼来扫落花。",
        "dynasty": "宋",
        "collection_info": null
    },
    {
        "title": "五斗",
        "author": "赵希迈",
        "content": "五斗驱将五岭来，萧萧老屋枕岩隈。\n风高松子和钗落，地暖梅花带叶开。\n短鬓吟边从似雪，壮心客裏渐成灰。\n官身纵使多尘事，亦许偷闲踏径苔。",
        "dynasty": "宋",
        "collection_info": null
    },
    {
        "title": "携家",
        "author": "赵希迈",
        "content": "携家经月尚羁程，随处风光似有情。\n一石峭从平地起，数禽飞入半天鸣。\n春生草树洲添绿，船载诗人水倍清。\n晚泊别无消遣处，自酤村酒对花倾。",
        "dynasty": "宋",
        "collection_info": null
    },
    {
        "title": "梧梅渡",
        "author": "赵希迈",
        "content": "鬰鬰栖凤枝，青青止渴林。\n两树交江濆，敷为十亩阴。\n朱光灿万宇，唤渡人烦襟。\n一憇爽乌匼，方知树德心。\n嘉哉建安子，繁衍征在今。",
        "dynasty": "宋",
        "collection_info": null
    },
    {
        "title": "王生山水歌",
        "author": "赵希迈",
        "content": "范宽山头李成树，百年二老皆仙去。\n如今尺素留人间，纵有千金无博处。\n后人笔底工一家，声价随可喧中华。\n王君二妙聚一手，参以吟思游天涯。\n万里江山纔数幅，东抹西涂意先足。\n苍梢癞石相参差，风雨烟云在覊束。\n近时目贱耳反真，画图重旧不重新。\n名家翰墨未必贵，尘渍贋本翻为珍。\n君提健笔来海外，山若玉簪江为带。\n朝昏变态焉可穷，笔未铺张心已会。\n岭南游者多诗人，见君作画应怜君。\n求我新诗写君画，终使李范声名分。",
        "dynasty": "宋",
        "collection_info": null
    },
    {
        "title": "琴川精舍寄城中友人",
        "author": "赵希迈",
        "content": "客来僧已去，古屋静萧萧。\n敲石引松火，对花悬酒瓢。\n窗櫺寒背日，柱础润通潮。\n君肯过幽寂，水程纔隔宵。",
        "dynasty": "宋",
        "collection_info": null
    },
    {
        "title": "吴中中秋怀瓜庐诸友",
        "author": "赵希迈",
        "content": "凉分一半秋，此夜客吴州。\n无侣共明月，唤僧同倚楼。\n天虚云气尽，风静桂香浮。\n遥忆前年醉，狂吟沧海头。",
        "dynasty": "宋",
        "collection_info": null
    },
    {
        "title": "小泊毗陵西郊即事",
        "author": "赵希迈",
        "content": "腊尽客萧萧，繫船当远郊。\n冻苔龟曝日，古树鹊营巢。\n野老扫寒屋，骚人寄午庖。\n不知何所见，能索近诗抄。",
        "dynasty": "宋",
        "collection_info": null
    },
    {
        "title": "新夏",
        "author": "赵希迈",
        "content": "四月寒犹在，日高常掩扉。\n纵收风外絮，难暖客中衣。\n新竹笋多瘦，残梢花最肥。\n有情双燕子，能认旧巢归。",
        "dynasty": "宋",
        "collection_info": null
    },
    {
        "title": "小桃源",
        "author": "赵希迈",
        "content": "乱崖悬怪木，地胜绝纤尘。\n曾有昇仙者，宁无避世人。\n湍流因过雨，啼鸟但如春。\n谁种桃千树，荒碑记不真。",
        "dynasty": "宋",
        "collection_info": null
    },
    {
        "title": "宿溪村书斋",
        "author": "赵希迈",
        "content": "故人能下榻，为喜客相过。\n不住夜泉滴，常疑春雨多。\n风来琴自响，冰合砚难磨。\n明日还分袂，覊吟谁共哦。",
        "dynasty": "宋",
        "collection_info": null
    },
    {
        "title": "南台徐灵晖徐灵渊皆有作",
        "author": "赵希迈",
        "content": "山峭石台平，天低可摘星。\n岸回分水势，城缺见州形。\n晓树来孤鹤，春吟忆二灵。\n客行贪访古，柳下一舟停。",
        "dynasty": "宋",
        "collection_info": null
    },
    {
        "title": "慧力寺",
        "author": "赵希迈",
        "content": "出郭无多路，萦迴入翠微。\n水边寒艇泊，松下老僧归。\n藏古神抄供，亭幽客掩扉。\n自来还自咏，不觉到斜晖。",
        "dynasty": "宋",
        "collection_info": null
    },
    {
        "title": "赠沈兢",
        "author": "赵希迈",
        "content": "僦居初不恶，门巷接溪湾。\n有谱曾评菊，无钱可买山。\n吟驱生计拙，愁积鬓毛斑。\n远示诸名作，閒题驲寄还。",
        "dynasty": "宋",
        "collection_info": null
    },
    {
        "title": "黄姚滩",
        "author": "赵希迈",
        "content": "数客同吟棹，覊怀得少宽。\n山晴平眺远，滩涩泝流难。\n饥鹊窥茶鼎，游鱼识钓竿。\n天南风土别，晚岁未全寒。",
        "dynasty": "宋",
        "collection_info": null
    },
    {
        "title": "潇湘寺",
        "author": "赵希迈",
        "content": "古剎枕潇湘，闲吟步墅廊。\n藓封岩石老，松落井泉香。\n采蜜蜂归晚，赴斋雀亦忙。\n主僧同里社，十岁已离乡。",
        "dynasty": "宋",
        "collection_info": null
    },
    {
        "title": "次昭城",
        "author": "赵希迈",
        "content": "郡小人烟密，来游契所闻。\n城因山势筑，江向庙头分。\n冻苇声如雨，春泉气似云。\n梅公堂上酒，客裏易成醺。",
        "dynasty": "宋",
        "collection_info": null
    },
    {
        "title": "夜分",
        "author": "赵希迈",
        "content": "夜分天籁寂，谁与共襟期。\n童子醉眠处，老夫吟苦时。\n云黏苍藓石，月挂老松枝。\n一鹤来何处，相从立水湄。",
        "dynasty": "宋",
        "collection_info": null
    },
    {
        "title": "深村",
        "author": "赵希迈",
        "content": "道傍无驿舍，投宿向深村。\n閒唤邻翁语，翛然古意存。\n半篱花隔水，数亩竹当门。\n传说冈头树，时留虎爪痕。",
        "dynasty": "宋",
        "collection_info": null
    },
    {
        "title": "芜",
        "author": "赵希迈",
        "content": "数间吟屋就，谢尔肯相依。\n巢稳迎人语，身轻掠水飞。\n漂流皆是客，来去两忘机。\n何事抛珠箔，欣然恋竹扉。",
        "dynasty": "宋",
        "collection_info": null
    },
    {
        "title": "蛙",
        "author": "赵希迈",
        "content": "閒池草色青，蝌蚪自滋生。\n尚觉窥天小，何因妬月明。\n通宵成乐部，过雨杂棋声。\n静者心无役，从君取意鸣。",
        "dynasty": "宋",
        "collection_info": null
    },
    {
        "title": "晚立池上",
        "author": "赵希迈",
        "content": "身与沙鸥一样闲，每来池上独凭阑。\n药苗得雨侵苔绿，楮实逢秋似荔丹。\n酒欠好怀狂饮少，诗因多病苦思难。\n虚廊日晚人稀到，风约蜻蜓泊钓竿。",
        "dynasty": "宋",
        "collection_info": null
    },
    {
        "title": "雪夜吟竹屋因约友人明日登楚台",
        "author": "赵希迈",
        "content": "只许吟踪向此来，径无吟屐损苍苔。\n雪明霜树清于月，人涤茶瓯瘦似梅。\n古瓦旋磨成砚璞，腐桐新琢作琴材。\n晓晴不管寒侵骨，儗看湘山上楚台。",
        "dynasty": "宋",
        "collection_info": null
    },
    {
        "title": "汀畔",
        "author": "赵希迈",
        "content": "墅梅汀畔客帆过，岁晚天南气候和。\n江合湘灕流水急，山藏洞壑吐云多。\n村家酿酒连醅浊，小吏抄诗觉字讹。\n几点白鸥清似画，对人飞下泊寒莎。",
        "dynasty": "宋",
        "collection_info": null
    },
    {
        "title": "偶得",
        "author": "赵希迈",
        "content": "村邑萧条廨屋低，茆墙缺处补荆篱。\n市添人语当墟日，田捲车筒漫种时。\n公事偶无封印早，小胥习懒赴衙迟。\n闲行摸索街头石，寻得前朝一片碑。",
        "dynasty": "宋",
        "collection_info": null
    },
    {
        "title": "岁杪",
        "author": "赵希迈",
        "content": "岁杪携家客桂林，乡山万里楚云深。\n瓮留腊水供春酿，梅着寒花伴晚吟。\n自笑老来贫不减，谁怜鬓底雪相侵。\n俸钱用处清无敌，半打崖碑半买琴。",
        "dynasty": "宋",
        "collection_info": null
    },
    {
        "title": "到贵州",
        "author": "赵希迈",
        "content": "涉历长亭復短亭，兼旬方抵贵州城。\n江从白鹭飞边转，云在青山缺处生。\n家务每因官事废，诗篇多向客途成。\n耕桑尽自无荣辱，却悔当年事短檠。",
        "dynasty": "宋",
        "collection_info": null
    },
    {
        "title": "渔人",
        "author": "赵希迈",
        "content": "问利问名总不知，生涯付与一轮丝。\n四时风月俱还我，万顷烟波说向谁。\n霁后短簑和笠晒，醉来长笛倚篷吹。\n此怀惟有诗人识，除却诗人只楚词。",
        "dynasty": "宋",
        "collection_info": null
    },
    {
        "title": "万顷田",
        "author": "赵希迈",
        "content": "万顷平田一望中，独乘瘦马当吟筇。\n天连浊雾无非海，地少严寒不类冬。\n刺竹满林生似猬，古榕临水卧如龙。\n村家米贱新醅熟，犹及停鞭问老农。",
        "dynasty": "宋",
        "collection_info": null
    },
    {
        "title": "秋风",
        "author": "赵希迈",
        "content": "纵使秋风满道间，炎州且任客衣单。\n马行峻岭如云度，鹭立枯楂似画看。\n问尽地名犹跋涉，忽收家信喜平安。\n渡头沽得茅柴酒，尽可吟边作醉颜。",
        "dynasty": "宋",
        "collection_info": null
    },
    {
        "title": "真娘墓",
        "author": "赵希迈",
        "content": "松林际晚鹤飞回，一片荒碑卧草莱。\n颜色不随尘土化，涧边犹有野棠开。",
        "dynasty": "宋",
        "collection_info": null
    },
    {
        "title": "老叟",
        "author": "赵希迈",
        "content": "鬓髮如霜心未灰，尚营活计待将来。\n岭头尽日敲松子，犹向山园空处栽。",
        "dynasty": "宋",
        "collection_info": null
    },
    {
        "title": "书山人居",
        "author": "赵希迈",
        "content": "溪叟山居不计年，半欹茅屋倚云边。\n竹沟旋引高源水，灌得门前数亩田。",
        "dynasty": "宋",
        "collection_info": null
    },
    {
        "title": "山寺看桃",
        "author": "赵希迈",
        "content": "无数桃花傍水栽，水边新架佛亭台。\n不因桥畔僧相接，只道玄都观裏来。",
        "dynasty": "宋",
        "collection_info": null
    },
    {
        "title": "亦文斋竹",
        "author": "赵希迈",
        "content": "疏竹墙边笋渐添，况逢数日雨廉纤。\n粉梢一夜抛寒箨，便有清阴拂短檐。",
        "dynasty": "宋",
        "collection_info": null
    },
    {
        "title": "涌金汤",
        "author": "赵希迈",
        "content": "官与民间一样贫，空流江水凈如银。\n谁将山裏閒田地，唤作黄金误世人。",
        "dynasty": "宋",
        "collection_info": null
    },
    {
        "title": "偶得",
        "author": "赵希迈",
        "content": "旧日看山古渡头，村深无马但骑牛。\n如今身被微官缚，欲要骑牛不自由。",
        "dynasty": "宋",
        "collection_info": null
    },
    {
        "title": "杨妃井",
        "author": "赵希迈",
        "content": "妃子当年井尚存，谁栽石塔向云根。\n春泉不洗开元恨，空与黥儿洗字痕。",
        "dynasty": "宋",
        "collection_info": null
    },
    {
        "title": "玉川煎茗图",
        "author": "赵希迈",
        "content": "一卷残书自课儿，欹斜茅屋任风吹。\n阶头石鼎煎茶熟，还咏当时月蚀诗。",
        "dynasty": "宋",
        "collection_info": null
    },
    {
        "title": "西风",
        "author": "赵希迈",
        "content": "西风溪上雨初收，数叶新红点树头。\n白鹭作成秋景致，背人飞过蓼花洲。",
        "dynasty": "宋",
        "collection_info": null
    },
    {
        "title": "路转",
        "author": "赵希迈",
        "content": "路转枫林积叶深，秋塘涨水绿沉沉。\n沙鸥却似曾相识，独立莎汀伴醉吟。",
        "dynasty": "宋",
        "collection_info": null
    },
    {
        "title": "南山",
        "author": "李涛",
        "content": "南山思美人也\n彼美人兮，在南山之阳。\n岂不尔思，道阻且长。\n彼美人兮，在南山之侧。\n我不见兮，寤寐思服。\n彼美人兮，悠悠我思。\n何以予之，琼瑰玉佩。",
        "dynasty": "宋",
        "collection_info": null
    },
    {
        "title": "南山  其一",
        "author": "李涛",
        "content": "彼美人兮，在南山之阳。\n岂不尔思，道阻且长。",
        "dynasty": "宋",
        "collection_info": null
    },
    {
        "title": "南山  其二",
        "author": "李涛",
        "content": "彼美人兮，在南山之侧。\n我不见兮，寤寐思服。",
        "dynasty": "宋",
        "collection_info": null
    },
    {
        "title": "南山  其三",
        "author": "李涛",
        "content": "彼美人兮，悠悠我思。\n何以予之，琼瑰玉佩。",
        "dynasty": "宋",
        "collection_info": null
    },
    {
        "title": "登高丘而望远海",
        "author": "李涛",
        "content": "登高丘，望远海，万里长城今何在。\n坐使神州竟陆沉，夷甫诸人合葅醢。\n望远海，登高丘。\n知我者谓我心忧，不知我者谓我何求。\n归枕蓬莱漱弱水，大观宇宙真蜉蝣。",
        "dynasty": "宋",
        "collection_info": null
    },
    {
        "title": "读阮籍咏怀十七首",
        "author": "李涛",
        "content": "人生天地间，如花开春时。\n遇晴即欣荣，遇雨还离披。\n晴雨由上苍，汝花何悲为。\n显允阮嗣宗，放达世所推。\n忧思独伤心，作为十七诗。\n感慨怀辛酸，似未达天理。\n既好王子乔，又恶轻薄子。\n善善又恶恶，好生而恶死。\n如何得徽称，口不挂臧否。",
        "dynasty": "宋",
        "collection_info": null
    },
    {
        "title": "处事",
        "author": "李涛",
        "content": "处事无心万象春，任渠逆境自横陈。\n笼中无疗家贫药，门外有催诗债人。\n酒盏阔疏瓶久卧，文书散乱案多尘。\n生前富贵非吾愿，肯学痴人问大钧。",
        "dynasty": "宋",
        "collection_info": null
    },
    {
        "title": "诗社中有赴补者",
        "author": "李涛",
        "content": "有诗千首可成名，万户侯封亦可轻。\n自是高标凌富贵，肯随余子逐恩荣。\n君游璧水甘芳饵，仆为铨衡上玉京。\n水镜兰坡各求第，诗盟似未十分清。",
        "dynasty": "宋",
        "collection_info": null
    },
    {
        "title": "新年开义馆教族属子侄作诗勉之",
        "author": "李涛",
        "content": "日与圣贤居，其中乐有余。\n但存三寸舌，读尽五车书。\n学问胜金璧，功名特土苴。\n先当分义利，毋作小人儒。",
        "dynasty": "宋",
        "collection_info": null
    },
    {
        "title": "兰坡过省",
        "author": "李涛",
        "content": "俯随缰锁就科名，可笑兰坡未苦清。\n不管北山怨猿鹤，竟从南海掣鰲鲸。\n赏延于世愧在我，思济斯民同此情。\n轩冕傥来来则受，未来犹可以诗鸣。",
        "dynasty": "宋",
        "collection_info": null
    },
    {
        "title": "诗友作涉江采夫容触拨鄙思亦成一首",
        "author": "李涛",
        "content": "涉江采夫容，江水湿我衣。\n厉揭不敢惮，将以遗所思。\n所思不我见，持此将安归。\n野花逞姿媚，众好纷莫违。\n此物何足叹，但伤爱者稀。",
        "dynasty": "宋",
        "collection_info": null
    },
    {
        "title": "春昼回文一首",
        "author": "李涛",
        "content": "茶餠嚼时香透齿，水沉烧处碧凝烟。\n纱窗闭着犹慵起，极困新晴乍雨天。",
        "dynasty": "宋",
        "collection_info": null
    },
    {
        "title": "赠染花徐仲湘",
        "author": "李涛",
        "content": "顷刻花开奕叶光，花间奇字兆灾祥。\n神仙幻术从来有，昔日韩湘今仲湘。",
        "dynasty": "宋",
        "collection_info": null
    },
    {
        "title": "杂诗十首  其一",
        "author": "李涛",
        "content": "滔滔东流水，赴海无归期。\n亭亭右转日，今兹復来兹。\n人生寄天地，百年七十稀。\n思虑復营营，恐为达者嗤。",
        "dynasty": "宋",
        "collection_info": null
    },
    {
        "title": "杂诗十首  其二",
        "author": "李涛",
        "content": "燕雀贺厦屋，虫蚁慕腥羶。\n野花引飞蝶，古木来嘶蝉。\n秋天百虫吟，春天百禽喧。\n翟公真闇事，喜愠见色言。",
        "dynasty": "宋",
        "collection_info": null
    },
    {
        "title": "杂诗十首  其三",
        "author": "李涛",
        "content": "明主不弃士，我自志山林。\n爵服岂无华，才疏力难任。\n鸟向深山栖，鱼由深渊沉。\n吾亦爱吾庐，高歌復微吟。",
        "dynasty": "宋",
        "collection_info": null
    },
    {
        "title": "杂诗十首  其四",
        "author": "李涛",
        "content": "深岩有老翁，庬眉鬚鬓雪。\n夜半呼我名，授我微妙诀。\n字画古籀样，体势讹復缺。\n双眸忽烱烱，须臾竟披阅。\n至今得其传，心会口难说。",
        "dynasty": "宋",
        "collection_info": null
    },
    {
        "title": "琴书",
        "author": "李涛",
        "content": "琴书随分足生涯，只灌园畦亦自佳。\n行状是刘斯立记，门风似杜少陵家。\n添诗人瘦因中酒，解睡魔围只上茶。\n无事出门觅诗料，巡檐指点数梅花。",
        "dynasty": "宋",
        "collection_info": null
    },
    {
        "title": "寄范税院倚衡",
        "author": "李涛",
        "content": "清敏当年宰宝唐，至今遗爱在甘棠。\n税苗有例分三等，吏卒无因下六乡。\n时异事殊民尚忆，人亡政息事堪伤。\n如今白纳重催吏，也坐先生对越堂。",
        "dynasty": "宋",
        "collection_info": null
    },
    {
        "title": "次韵平埜王子厚登相山不及相过",
        "author": "李涛",
        "content": "儿童传好语，王子去求仙。\n我住亦迩只，君胡不惠然。\n相望百里外，一别五年前。\n会聚浑闲事，鹭鸥盟要坚。",
        "dynasty": "宋",
        "collection_info": null
    },
    {
        "title": "题袁恭父神心精舍",
        "author": "李涛",
        "content": "山川城郭同一形，市人鸦鹊同一声。\n吾身本自备万物，万物何有非吾身。\n此心虚彻公则明，事至能应物能名。\n君不见神心精舍袁主人，叱咤风雷呵鬼神。",
        "dynasty": "宋",
        "collection_info": null
    },
    {
        "title": "僧本均乞蒙泉稿",
        "author": "李涛",
        "content": "近闻甘子说，僧裏有翛然。\n诗学贯休体，心参马祖禅。\n箇中真有得，名下岂虚传。\n索我蒙泉稿，因风寄此篇。",
        "dynasty": "宋",
        "collection_info": null
    },
    {
        "title": "题旴江王章甫梅境",
        "author": "李涛",
        "content": "仙伯当年亭植梅，当今天子题品来。\n梅花是我丈人行，见梅不赋梅应咍。\n王君结庐在梅境，日与梅兄相追陪。\n吟诗些起逋仙魂，索笑醉衔工部杯。\n吾闻梅乃万木母，桃为奴婢李舆台。\n一阳生子万物始，梅花独先群卉开。\n一阴生午万物成，梅实独先群蘤胎。\n华实先天天不违，梅之时义大矣哉。\n纷纷余子不知本，祗说百花头上魁。\n此语闻之梅亭翁，录以赠君君勿推。",
        "dynasty": "宋",
        "collection_info": null
    },
    {
        "title": "为广寿长老文杰说嵩溪偈",
        "author": "李涛",
        "content": "隔江招手见高亭，来谒嵩溪听水声。\n纵是远公今不出，也须强起送渊明。",
        "dynasty": "宋",
        "collection_info": null
    },
    {
        "title": "为能仁长老本端说无学偈",
        "author": "李涛",
        "content": "十二时中六不收，了然无一事为头。\n禅河既寂无由浪，此岸已离那用舟。\n尘世荣枯真幻梦，涅槃生死是浮沤。\n要知无学用工处，十二时中六不收。",
        "dynasty": "宋",
        "collection_info": null
    },
    {
        "title": "三月十六日西湖闻杜鹃",
        "author": "李涛",
        "content": "纔上苏堤闻杜鹃，杜鹃怪我在天边。\n平生不作功名想，今日胡为富贵牵。\n辟谷未能那废食，买山所欲尚无钱。\n但须两事略如意，便占白云深处眠。",
        "dynasty": "宋",
        "collection_info": null
    },
    {
        "title": "访林龙发",
        "author": "李涛",
        "content": "车马喧阗桃李村，谁人復识老梅尊。\n时中只有梅亭侄，来访西湖处士孙。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "朱日新",
        "content": "十年欲到今纔到，九锁山中称策筇。\n白日燃松游两洞，清晨洗眼看孤峯。\n心情老矣难为节，景气暄然不似冬。\n剩与仙翁有期约，从兹来往定从容。",
        "dynasty": "宋",
        "collection_info": null
    },
    {
        "title": "述怀",
        "author": "冷应澄",
        "content": "位列三台贵，旌旄障雨深。\n仁廉两个字，忠孝一生心。\n出省轻侯印，归宁问俸金。\n携家半窗月，撑转古榕阴。",
        "dynasty": "宋",
        "collection_info": null
    },
    {
        "title": "谢御赐紫金鱼袋乌纱象简",
        "author": "冷应澄",
        "content": "日映罦罳晓殿深，君恩稠迭驾亲临。\n褒衣红濯天机锦，束带黄分内帑金。\n何幸清班容宦辙，自惭白髮点朝簪。\n拨乱致治平生学，消得君王念苦辛。",
        "dynasty": "宋",
        "collection_info": null
    },
    {
        "title": "听月楼",
        "author": "冷应澄",
        "content": "听月楼高接泰清，楼高听月最分明。\n转空轧軏冰轮响，捣药叮当玉杵鸣。\n乐奏广寒音细细，斧侵丹桂韵丁丁。\n更须一派天风起，吹下嫦娥笑语声。",
        "dynasty": "宋",
        "collection_info": null
    },
    {
        "title": "水西村",
        "author": "徐宝之",
        "content": "又过江头黯淡时，野梅初见雪前枝。\n水霞错落书秦篆，烟树凄迷画楚辞。\n山店灯残人亦睡，寒洲月上雁先知。\n自题秋叶寻前梦，薄酒残蔬当夕炊。",
        "dynasty": "宋",
        "collection_info": null
    },
    {
        "title": "寄李南金",
        "author": "徐宝之",
        "content": "野风摇枯荄，长夜山雨寒。\n梦忽堕千里，扶胥黄木湾。\n美人秋水容，众芳洁初服。\n海树鸣骚骚，醉吟瘴云宿。\n忆昔西窗眠，三溪月如水。\n忽作千日别，人生别能几。\n有客从南来，说君新况好。\n升沉何足云，令德似为宝。\n同袍涧谷友，掉臂青云端。\n而我卧山阿，淡心如露兰。\n手种麓下梅，半吐欲迟雪。\n再三拂霜纨，待君画孤洁。\n寄书何时到，岁晚百念中。\n天涯一望断，雁远夕阳红。",
        "dynasty": "宋",
        "collection_info": null
    },
    {
        "title": "寄潘子善",
        "author": "徐宝之",
        "content": "少阳一疏折群姦，拂袖归来日月闲。\n误国小人犹法从，扣阍诸子自贤关。\n是非颇亦通千古，义利那能立两间。\n若向西湖浮画舫，好倾巵酒酹孤山。",
        "dynasty": "宋",
        "collection_info": null
    },
    {
        "title": "寄远词二首  其一",
        "author": "徐宝之",
        "content": "江头风雨多，蘼芜湿春香。\n皎皎千里心，闺中春梦长。\n晓城鼓声发，寄书问河阳。\n君行紫骝老，君母白髮黄。",
        "dynasty": "宋",
        "collection_info": null
    },
    {
        "title": "寄远词二首  其二",
        "author": "徐宝之",
        "content": "暮堂解罗衣，未洗别时泪。\n燕子雨中归，春寒门已闭。\n边城想如此，草色入湖地。\n花前教小郎，已解识侯字。",
        "dynasty": "宋",
        "collection_info": null
    },
    {
        "title": "题荆公祠",
        "author": "徐宝之",
        "content": "草树荒凉门半开，管祠人去不曾来。\n漫装舒国簪貂坐，何似钟山策蹇回。\n后世诗名高北斗，向时国论冷残灰。\n近儒作记存东庑，一丈寒碑立翠苔。",
        "dynasty": "宋",
        "collection_info": null
    },
    {
        "title": "长沙",
        "author": "徐宝之",
        "content": "冬迫水逾瘦，湘梅岸岸开。\n云心岳麓树，雪意定王台。\n江晚船争集，山寒使未来。\n汉廷难用少，流落贾生材。",
        "dynasty": "宋",
        "collection_info": null
    },
    {
        "title": "江涨",
        "author": "徐宝之",
        "content": "万里吴江湘浦图，一春摹在小村隅。\n南山欲霁北山雨，昨日平涛今日湖。\n荻岸出时知水减，桐花过后有寒无。\n老渔心在苍茫外，梦破三更水鸟呼。",
        "dynasty": "宋",
        "collection_info": null
    },
    {
        "title": "秋日溪上",
        "author": "徐宝之",
        "content": "行尽苔阶碧甃长，早秋风味入思量。\n蕙香半在空堂梦，荷雨多于别岸凉。\n独夜玉絃知寂寞，旧愁湘月记微茫。\n采江节晚秋心远，一舸轻飔过夕阳。",
        "dynasty": "宋",
        "collection_info": null
    },
    {
        "title": "秋风入我户",
        "author": "徐宝之",
        "content": "秋风入我户，翩翩动床帷。\n咄唶中夜起，奈何我心悲。\n四海岂不大，伤哉无己知。",
        "dynasty": "宋",
        "collection_info": null
    },
    {
        "title": "湖上客舍睡起",
        "author": "徐宝之",
        "content": "湿云冉冉树藏鸦，秋岸无人小艇斜。\n细雨入帘新睡起，晚□吹落木犀花。",
        "dynasty": "宋",
        "collection_info": null
    },
    {
        "title": "续湖阴曲",
        "author": "徐宝之",
        "content": "巴滇之马如游龙，宝鞭袅袅迴如风。\n将军梦断忽心战，五骑飞出寻无踪。\n道旁客姥头欲白，惊见归韀如电击。\n当时天子重丁宁，典午安危争一刻。\n大宁王气方中天，南阳青兖森戈鋋。\n金函诏下传羽檄，狂奴喑死如寒蝉。\n老骥志欲千里伸，晋天不覆鬼蜮臣。\n草间怅望可人土，老却江潭种柳人。",
        "dynasty": "宋",
        "collection_info": null
    },
    {
        "title": "句  其一",
        "author": "徐宝之",
        "content": "炊熟风瓢动，吟归雪砚枯。",
        "dynasty": "宋",
        "collection_info": null
    },
    {
        "title": "句  其二",
        "author": "徐宝之",
        "content": "尽日飞花急，隔溪芳草深。",
        "dynasty": "宋",
        "collection_info": null
    },
    {
        "title": "高斋桂窟",
        "author": "洪梦炎",
        "content": "植桂不在多，种德如种树。\n前人能种后人传，自有清阴满庭户。\n高枝凌云低覆阑，晴光翠色生昼寒。\n人家多爱种桃李，几日春风红满地。\n何如此花开独迟，蟾宫窟裏秋香细。\n课儿读书书满床，更将幽兴引壶觞。\n半酣独卧高斋下，啼鸟数声清昼长。",
        "dynasty": "宋",
        "collection_info": null
    },
    {
        "title": "句  其一",
        "author": "林兴宗",
        "content": "最是北来诗料少，地寒难得见梅花。",
        "dynasty": "宋",
        "collection_info": null
    },
    {
        "title": "句  其二",
        "author": "林兴宗",
        "content": "形容变尽头如雪，不改当时一寸心。",
        "dynasty": "宋",
        "collection_info": null
    },
    {
        "title": "雪后",
        "author": "史嵩之",
        "content": "同云收万里，斜日已三竿。\n有鸟皆潜迹，无风尚送寒。\n晴檐如下雨，枯涧忽鸣湍。\n渐觉山河復，方知世界宽。",
        "dynasty": "宋",
        "collection_info": null
    },
    {
        "title": "中秋对月",
        "author": "史嵩之",
        "content": "一片瑶光万里开，停杯追忆谪仙才。\n寻常明月不易见，如此中秋能几来。\n零落故人非白社，登临何地不瑶台。\n欲招黄鹤临风去，为问霓裳安在哉。",
        "dynasty": "宋",
        "collection_info": null
    },
    {
        "title": "宴琼林苑",
        "author": "史嵩之",
        "content": "鸣跸高登秋暮天，西郊辇路直如弦。\n梨园花覆千官醉，愈觉君恩湛湛然。",
        "dynasty": "宋",
        "collection_info": null
    },
    {
        "title": "苦雪",
        "author": "薛师鲁",
        "content": "六出夫何甚，经旬散野堂。\n喜心翻作厌，瑞物恐为殃。\n岁晚思新火，天寒望太阳。\n荒邨风雪裏，頼有隔年粮。",
        "dynasty": "宋",
        "collection_info": null
    },
    {
        "title": "过王处士竹庄",
        "author": "薛师鲁",
        "content": "临流结屋植琅玕，中有高人咏考槃。\n一曲秋烟青欲滴，满林春雨翠堪看。\n山僧过乞归云杖，渔父来分钓月竿。\n千古王猷惟此癖，但知此外别无欢。",
        "dynasty": "宋",
        "collection_info": null
    },
    {
        "title": "独居外寝偶薄寒侵体遂赋一律",
        "author": "汪真",
        "content": "参差瓦上溥霜凝，酿得严寒渐渐增。\n布被多年浑似铁，石床连夜恰如冰。\n杯邀竹叶为兄弟，帐伴梅花作友朋。\n酒醒依然眠不得，揽衣重整对青灯。",
        "dynasty": "宋",
        "collection_info": null
    },
    {
        "title": "忆父母",
        "author": "汪真",
        "content": "屺岵登来步步悲，百年空有泪双垂。\n凄凄叶落秋风晓，寂寂灯昏夜雨时。\n庭院每惊携杖履，羹墙长见画容仪。\n遥瞻槛外遗踪在，料得寻常只自知。",
        "dynasty": "宋",
        "collection_info": null
    },
    {
        "title": "题琴书清隠图",
        "author": "汪真",
        "content": "高人清隠处，不尚满籝金。\n一曲閒千古，三冬惜寸阴。\n嘲风神鬼泣，操月凤凰吟。\n门外知音少，曾来立雪深。",
        "dynasty": "宋",
        "collection_info": null
    },
    {
        "title": "輓送县令归葬四明",
        "author": "汪真",
        "content": "桂籍青年压俊英，桥门卒业已成名。\n九章列秀铜章美，百里春风墨绶荣。\n德及桑麻犹有颂，梦遗琴鹤已无声。\n故乡归去长眠夜，芳草斜阳伴墓铭。",
        "dynasty": "宋",
        "collection_info": null
    },
    {
        "title": "中秋见月",
        "author": "汪真",
        "content": "万里干坤雨乍收，冰轮展出碧云头。\n蟾宫皎洁分明见，桂子婆娑黯裏游。\n照我独成孤影客，忘形相占一天秋。\n长怀此夕风光好，不得袁安共泛舟。",
        "dynasty": "宋",
        "collection_info": null
    },
    {
        "title": "题姑妇岩",
        "author": "汪真",
        "content": "羡传姑妇死为神，化石真成不坏身。\n千载兀然岩口立，举头指点往来人。",
        "dynasty": "宋",
        "collection_info": null
    },
    {
        "title": "游姑妇岩",
        "author": "汪真",
        "content": "玄武崖前启洞天，登登转望已超然。\n春工着地看如画，水籁到山听似弦。\n鸟驾高山呼饮酒，童衙平野舞秋韆。\n自欣烟火仙都里，得意还来诗一篇。",
        "dynasty": "宋",
        "collection_info": null
    },
    {
        "title": "仙都",
        "author": "汪真",
        "content": "万山高下擅清都，烟火四开总版图。\n白日梯人天上走，青莲载客水中浮。\n道超形妙称仙释，人尚耕桑见妇姑。\n干戈满路川原静，何物壶公更一壶。",
        "dynasty": "宋",
        "collection_info": null
    },
    {
        "title": "及时行乐歌",
        "author": "汪真",
        "content": "长安今日多英贤，裘马翩翩羡少年。\n勋高名勒凌烟阁，霓裳歌舞画堂前。\n君不见人生百年须旷达，莫负金樽赢白髮。\n又不见对景逢场须尽欢，转眼光阴一指弹。\n春去春来人易老，今年花比去年好。\n等閒花下且豪吟，笑指干坤凭潦倒。\n却看世上三万六千场，几人身赴蓬莱岛。\n蓬莱之岛在何方，莫将尘事萦怀抱。",
        "dynasty": "宋",
        "collection_info": null
    },
    {
        "title": "知廉州条上边事落职主管台州崇道观赋感",
        "author": "刘仕龙",
        "content": "人生百年中，穷通无定迹。\n譬如风前花，荣谢亦顷刻。\n当时牧牛竖，尊贵谁与敌。\n顦顇种瓜翁，乃是封侯客。\n丈夫苟得时，粪土成拱璧。\n一朝恩宠衰，黄金失颜色。\n古今谅皆然，我今何叹息。",
        "dynasty": "宋",
        "collection_info": null
    },
    {
        "title": "停云轩",
        "author": "钱璧",
        "content": "插空轩槛扁停云，云本无心岂解停。\n敛散卷舒浑在我，本来明月一天青。",
        "dynasty": "宋",
        "collection_info": null
    },
    {
        "title": "过罗首",
        "author": "汤中",
        "content": "山势迢迢万马奔，就宽平处着祇园。\n门无俗驾真堪隠，院有禅僧便不村。\n百顷霜黄收{禾罗}稏，一泓寒绿养兰荪。\n我来访道连宵宿，共拨炉灰仔细论。",
        "dynasty": "宋",
        "collection_info": null
    },
    {
        "title": "赠久轩提刑江东二首  其一",
        "author": "汤中",
        "content": "三年饮得大江中，更枉輶轩到里中。\n访旧不辞山路险，居今谁有古人风。\n汉胡隠遁藏清叟，瑞节欢迎走野童。\n頼有良朋共樽酒，雍容不与孙文同。",
        "dynasty": "宋",
        "collection_info": null
    },
    {
        "title": "赠久轩提刑江东二首  其二",
        "author": "汤中",
        "content": "晨登鹤岭俯平川，暂辍鸣驺看瀑泉。\n自有此山无此客，愧非真隠枉真贤。\n精庐岂但荣三顾，憇木犹应咏百年。\n独愧庵无煨芋老，邺侯虽过莫留连。",
        "dynasty": "宋",
        "collection_info": null
    },
    {
        "title": "句",
        "author": "汤中",
        "content": "金堂玉室相掩映，珠帘翠箔谁褰开。",
        "dynasty": "宋",
        "collection_info": null
    },
    {
        "title": "王荆公",
        "author": "罗大经",
        "content": "错认苍姬六典书，中原从此变萧疏。\n幅巾投老钟山日，辛苦区区活数鱼。",
        "dynasty": "宋",
        "collection_info": null
    },
    {
        "title": "彤庭分帛",
        "author": "罗大经",
        "content": "赤子须摩抚，红尘几送迎。\n幕张云匼匝，车列鑑鲜明。\n岂是朘民血，空教适宦情。\n忍闻分竹者，竭泽自求盈。",
        "dynasty": "宋",
        "collection_info": null
    },
    {
        "title": "韩范用兵",
        "author": "罗大经",
        "content": "奋髯要斩高邮守，攘臂甘驱好水军。\n到得绕床停辔日，始知心服范希文。",
        "dynasty": "宋",
        "collection_info": null
    },
    {
        "title": "博浪沙",
        "author": "罗大经",
        "content": "不惜黄金募铁椎，祖龙身在魄先飞。\n齐田楚项纷纷起，输与先生第一机。",
        "dynasty": "宋",
        "collection_info": null
    },
    {
        "title": "题钓台二首  其一",
        "author": "罗大经",
        "content": "平生谨敕刘文叔，却与狂奴意气投。\n激发潜龙云雨志，了知功跨邓元侯。",
        "dynasty": "宋",
        "collection_info": null
    },
    {
        "title": "题钓台二首  其二",
        "author": "罗大经",
        "content": "讲磨潜佐汉中兴，岂是空标处士名。\n堪笑史臣无卓识，却将周党与同称。",
        "dynasty": "宋",
        "collection_info": null
    },
    {
        "title": "猫捕鼠",
        "author": "罗大经",
        "content": "陋室偏遭黠鼠欺，狸奴虽小策勋奇。\n扼喉莫讶无遗力，应记当年骨醉时。",
        "dynasty": "宋",
        "collection_info": null
    },
    {
        "title": "和谢处厚",
        "author": "罗大经",
        "content": "杀胡快剑是清讴，牛渚依然一片秋。\n却恨荷花留玉辇，竟忘烟柳汴宫愁。",
        "dynasty": "宋",
        "collection_info": null
    },
    {
        "title": "黄绵袄",
        "author": "罗大经",
        "content": "范叔绵袍暖一身，大裘只盖洛阳人。\n九州四海黄绵袄，谁似天公赐予均。",
        "dynasty": "宋",
        "collection_info": null
    },
    {
        "title": "濮议",
        "author": "罗大经",
        "content": "濮园议起沸乌台，传语欧公莫怨猜。\n须记上坡持橐日，也曾寻探好题来。",
        "dynasty": "宋",
        "collection_info": null
    },
    {
        "title": "茶声",
        "author": "罗大经",
        "content": "松风桧雨到来初，急引铜瓶离竹炉。\n待得声闻俱寂后，一瓯春雪胜醍醐。",
        "dynasty": "宋",
        "collection_info": null
    },
    {
        "title": "酒有和劲",
        "author": "罗大经",
        "content": "小槽真珠太森严，兵厨玉友专甘醇。\n两家风味欠商略，偏刚偏柔俱可怜。\n使君袖有转物手，鸬鷀杓中平等分。\n更凭石髓媒妁之，混融併作一家春。\n季良不用笑伯高，张竦何必讥陈遵。\n时中便是尼父圣，孤竹柳下成一人。\n平虽有智难独任，勃也未可嫌少文。\n黄龙丙魏要兼用，姚宋相济成开元。\n试将此酒反观我，胸中问学当日新。\n更将此酒达观国，宇宙皆可归经纶。\n书生触处便饶舌，以一贯万如斲轮。\n使君闻此却绝倒，罚以太白眠金尊。",
        "dynasty": "宋",
        "collection_info": null
    },
    {
        "title": "陪桂林伯赵季仁游桂林暗洞列炬数百随以鼓吹市人从之者以千计巳而入申而出入自曾公岩出于栖霞洞入若深夜出乃白昼恍如隔宿异世季仁索余赋诗纪之",
        "author": "罗大经",
        "content": "瑰奇恣搜讨，贝阙青瑶房。\n方隘疑永巷，俄敞如华堂。\n玉桥巧横溪，琼户正当窗。\n仙佛肖彷佛，钟鼓铿击撞。\n赑赑左顾龟，狺狺欲吠庬。\n丹竈俨亡恙，芝田蔼生香。\n搏噬千怪聚，绚烂五色光。\n更无一尘涴，但觉六月凉。\n玲珑穿数路，屈曲通三湘。\n神鬼工剜刻，干坤真混茫。\n入如夜漆暗，出乃日珠光。\n隔世疑恍惚，异境难揣量。",
        "dynasty": "宋",
        "collection_info": null
    },
    {
        "title": "韩平原",
        "author": "罗大经",
        "content": "斋坛一钺底须悭，坐见诸贤散似烟。\n不使庆元为庆历，也由人事也由天。",
        "dynasty": "宋",
        "collection_info": null
    },
    {
        "title": "从赵季仁游洞作",
        "author": "罗大经",
        "content": "瑰奇恣搜贝千趾，老仙遗祠邈谁始。\n后继述之□□李，异枝同根隆復祉。\n巨画更镵埒前美，紫气临关西未止。\n张留着书繄尹喜，末孙铭焉适当尔，附名崖端永不毁。",
        "dynasty": "宋",
        "collection_info": null
    },
    {
        "title": "舟行野景",
        "author": "罗大经",
        "content": "数间茅屋带烟云，一片秋光惹翠苹。\n鹤髮渔翁犹结网，世间何处有闲人。",
        "dynasty": "宋",
        "collection_info": null
    },
    {
        "title": "句  其一",
        "author": "罗大经",
        "content": "日占出海时，月验仰瓦体。",
        "dynasty": "宋",
        "collection_info": null
    },
    {
        "title": "句  其二",
        "author": "罗大经",
        "content": "臭袜终须来塞口，枉收八百斛胡椒。",
        "dynasty": "宋",
        "collection_info": null
    },
    {
        "title": "池鸥",
        "author": "太学生",
        "content": "朝来池上有斯事，火急报教同舍知。\n昨夜雨余春水满，白鸥飞下立多时。",
        "dynasty": "宋",
        "collection_info": null
    },
    {
        "title": "诗一首",
        "author": "住山僧",
        "content": "方丈前头挂草鞋，流行坎止任安排。\n老僧脚底从来阔，未必枯髅就此埋。",
        "dynasty": "宋",
        "collection_info": null
    },
    {
        "title": "句",
        "author": "陈显伯",
        "content": "分明贮秋汀一角。",
        "dynasty": "宋",
        "collection_info": null
    },
    {
        "title": "葵花",
        "author": "吴子良",
        "content": "花生初咫尺，意思已寻丈。\n一日復一日，看看众花上。",
        "dynasty": "宋",
        "collection_info": null
    },
    {
        "title": "林和靖祠",
        "author": "吴子良",
        "content": "松树高低逐径斜，祠堂牢落锁烟霞。\n我来閒咏梅花句，想见此翁如此花。",
        "dynasty": "宋",
        "collection_info": null
    },
    {
        "title": "句",
        "author": "吴子良",
        "content": "问花何事人偏爱，会遇渊明把玩来。",
        "dynasty": "宋",
        "collection_info": null
    },
    {
        "title": "宽民堂",
        "author": "颜耆仲",
        "content": "圣训昭垂本至仁，此堂取义立名新。\n通商有道能徕远，计利无心盖为民。\n宽赐一分皆德意，奉行两字属微臣。\n年年宝货千般集，好是熙台到处春。",
        "dynasty": "宋",
        "collection_info": null
    },
    {
        "title": "喜雨轩",
        "author": "颜耆仲",
        "content": "六月炎炎苦旱灾，斯民何罪守非材。\n炉烟未断浓云合，神物潜驱好雨来。\n苗槁復苏青易见，鬓愁虽喜白难回。\n也知慰我三农望，膏泽应须徧九垓。",
        "dynasty": "宋",
        "collection_info": null
    },
    {
        "title": "同友人访石室",
        "author": "赵彦钮",
        "content": "怪石嵯峨势若擎，天成斗室一蓬瀛。\n扫门常得风为帚，照夜从教月作灯。\n三伏人于冰上立，四时鸟在洞中鸣。\n来兹欲避人间世，啸傲烟霞豁性灵。",
        "dynasty": "宋",
        "collection_info": null
    },
    {
        "title": "见日庵旧址",
        "author": "师显行",
        "content": "跨鹤骖鸾访穉川，松风吹散铁桥烟。\n联登百步眼万里，长啸一声身九天。\n倚大石楼敲竹杖，蹑飞云顶着吟鞭。\n而今饱挹罗浮秀，未服灵丹亦是仙。",
        "dynasty": "宋",
        "collection_info": null
    },
    {
        "title": "题武夷  其一",
        "author": "冯端荣",
        "content": "缲得春蚕不值钱，几时南亩解丰年。\n小臣无计纾民力，稽首虚皇一炷烟。",
        "dynasty": "宋",
        "collection_info": null
    },
    {
        "title": "题武夷  其二",
        "author": "冯端荣",
        "content": "花满晴烟树满云，我来宁是学仙人。\n愿将九曲溪头水，散作年年百里春。",
        "dynasty": "宋",
        "collection_info": null
    },
    {
        "title": "句",
        "author": "洪天锡",
        "content": "平生要识琼崖面，到此当坚铁石心。",
        "dynasty": "宋",
        "collection_info": null
    },
    {
        "title": "送韩时斋赴京湖幕",
        "author": "章琰",
        "content": "凄其秋已晚，塞草青欲黄。\n出门褰君衣，问君何遑遑。\n捷书来古岘，谈笑復古疆。\n功名有斯会，宁计道路长。\n思昔君之祖，尺棰笞西羌。\n当时军中谣，岂在甲兵强。\n慷慨怀前烈，膏秣趣晨装。\n掀髯作远役，匪为官爵忙。\n泪碑吊叔子，草庐访南阳。\n世岂无若人，君岂问老庞。\n吾能送君去，不能共君航。",
        "dynasty": "宋",
        "collection_info": null
    },
    {
        "title": "登第后画师以冠裳写真戏题",
        "author": "李南金",
        "content": "落魄江湖十二年，布衫阔袖裹风烟。\n如今各样新装束，典却清狂卖却颠。",
        "dynasty": "宋",
        "collection_info": null
    },
    {
        "title": "江头吟",
        "author": "李南金",
        "content": "儿时盛气高于山，不信壮士有饥寒。\n如今一杯零落酒，风雨蚀尽征袍单。\n侧立昆奴面铁色，楚客不言未吹笛。\n关山有月无人声，自是江头渚花发。\n渚花春少未得妍，凝立青山围水天。\n杜鹃故态不解事，尽情叫入青枫烟。\n壮士未握边头槊，旄头如月几时落。\n如今世界不爱贤，看取青峰白云角。\n呜呼一歌兮歌已怨，壶中无酒可续嚥。",
        "dynasty": "宋",
        "collection_info": null
    },
    {
        "title": "茶声",
        "author": "李南金",
        "content": "砌虫唧唧万蝉催，忽有千车捆载来。\n听得松风并涧水，急呼缥色绿瓷杯。",
        "dynasty": "宋",
        "collection_info": null
    },
    {
        "title": "汴京",
        "author": "姚望之",
        "content": "蛇豕腥膻经几年，故都宫阙尚巍然。\n八陵苍莽知何地，九庙英灵如在天。\n重整六军严宿卫，旋兴百堵慰氓编。\n微臣董役惭无补，拟绘新图献榻前。",
        "dynasty": "宋",
        "collection_info": null
    },
    {
        "title": "龟山禅寺",
        "author": "姚望之",
        "content": "万山深处远轮蹄，古寺雍熙诏赐题。\n坐望竺干诸佛近，徙凭菌阁十方低。\n灵岩频见玄猿度，琪树应招白鹤栖。\n不觉胜游天已晚，一痕新月印前溪。",
        "dynasty": "宋",
        "collection_info": null
    },
    {
        "title": "赠桂琴隠先生傅子云韵",
        "author": "桂柔夫",
        "content": "君是轶羣者，当知不可覊。\n渊源象山学，声价鲤庭诗。\n要路足将策，高云翅肯垂。\n余波幸沾丐，活我出污池。",
        "dynasty": "宋",
        "collection_info": null
    },
    {
        "title": "游石台寺遇雪",
        "author": "梅均",
        "content": "人言十月小春回，谁酿寒云作雪醅。\n天女戏抛羣玉佩，风姨吹散万银杯。\n竹非为米腰皆折，山不因愁髮尽皑。\n冻合诗肩不成句，六花时入轿窗来。",
        "dynasty": "宋",
        "collection_info": null
    },
    {
        "title": "再游石台",
        "author": "梅均",
        "content": "忆昔经行处，如今两见秋。\n山川旧相识，泉石记曾游。\n槐国未为守，醉乡先拜侯。\n拥炉听僧话，忘却客中愁。",
        "dynasty": "宋",
        "collection_info": null
    },
    {
        "title": "寄林可山",
        "author": "赵瑻夫",
        "content": "好春虚度三之一，满架荼䕷取次开。\n有客相看无可设，数枝带雨摘将来。",
        "dynasty": "宋",
        "collection_info": null
    },
    {
        "title": "暮春晚酌",
        "author": "赵汝普",
        "content": "春去夏来雨雪花，飞入隔窗点绛纱。\n呼童掇取尊前酒，看景哦诗醉落霞。",
        "dynasty": "宋",
        "collection_info": null
    },
    {
        "title": "题舜帝庙",
        "author": "赵汝普",
        "content": "苍梧云断帝升遐，奇石江边自古夸。\n莫道熏絃无逸响，鸡鸣寸念亦重华。",
        "dynasty": "宋",
        "collection_info": null
    },
    {
        "title": "秋日谒清臣宗叔纪洞霄景二首  其一",
        "author": "赵汝普",
        "content": "欲挥尘事访名山，更羡吾宗吏事閒。\n龙穴藏身空世虑，源泉抚掌傲人寰。",
        "dynasty": "宋",
        "collection_info": null
    },
    {
        "title": "秋日谒清臣宗叔纪洞霄景二首  其二",
        "author": "赵汝普",
        "content": "大涤山头一振衣，仙人曾向此幽栖。\n至今翠箬丹砂隠，夜半浮光古洞飞。",
        "dynasty": "宋",
        "collection_info": null
    },
    {
        "title": "探钓台",
        "author": "赵汝普",
        "content": "先生道足师天子，岂为刘郎作谏官。\n一线不期贪懦法，两台自受水云宽。\n忘机故把直鈎钓，适志何嫌高揭竿。\n千载尚留真蹟在，客星炯炯照相滩。",
        "dynasty": "宋",
        "collection_info": null
    },
    {
        "title": "鹤林寺",
        "author": "赵汝楳",
        "content": "仙去当年寻旧迹，传来此日尚名山。\n花开花落朝昏事，唯有春风岁岁闲。",
        "dynasty": "宋",
        "collection_info": null
    },
    {
        "title": "次龙吟寺壁间韵",
        "author": "赵汝育",
        "content": "解鞍游古寺，夕照满疎林。\n雨过山如画，风生竹解吟。\n龙眠秋水静，豹隠暮云深。\n唤醒游僊梦，数声何处碪。",
        "dynasty": "宋",
        "collection_info": null
    },
    {
        "title": "浮丘坛",
        "author": "赵汝育",
        "content": "临阳僊窟宅，遗迹在岩扉。\n丹就泉如旧，坛空人已非。\n碧峰千古在，黄鹤几时归。\n乞我刀圭惠，从君隠翠微。",
        "dynasty": "宋",
        "collection_info": null
    },
    {
        "title": "海棠次苏子瞻韵",
        "author": "赵汄夫",
        "content": "海棠别得一风光，恨不生香转曲廊。\n春睡太真困未足，胭脂露冷湿红妆。",
        "dynasty": "宋",
        "collection_info": null
    },
    {
        "title": "山行二绝  其一",
        "author": "赵希玣",
        "content": "侵晨命仆起随行，滴滴流泉聒耳鸣。\n遥望君家何处是，白云溪上小桥横。",
        "dynasty": "宋",
        "collection_info": null
    },
    {
        "title": "山行二绝  其二",
        "author": "赵希玣",
        "content": "柴门寂寂傍林泉，古木阴森不染烟。\n阵阵落花铺满径，呼童漫扫夕阳边。",
        "dynasty": "宋",
        "collection_info": null
    },
    {
        "title": "迎享送神",
        "author": "马光祖",
        "content": "长江兮淙淙，踞虎兮蟠龙。\n秀羣英兮礼乐，览千古兮焉穷。\n蹇谁留兮青溪，穆将愉兮寿宫。\n思至德兮肇苍姬，避圣嗣兮兴句吴。\n竟长干兮游五湖，烨客星兮隠东庐。\n坐根石兮定吴都，怀仲父兮秦淮隅。\n燎赤壁兮伟北图，忆尚书兮西明居。\n孝感兮冰鱼，鹿苑兮儒书。\n起乌衣兮见夷吾，运百甓兮恢宏橅。\n忠孝兮父子，将相兮叔侄。\n登冶城兮想高世，酌贪泉兮徒西壁。\n兴文兮雷刘，着书兮陶萧。\n大节兮霜凛凛，谪仙兮风飘飘。\n云龙上下兮东野，桃花流水兮致尧。\n肆荥阳兮忠愤，相先民兮迢迢。\n天昌宋兮将有曹，平江南兮斧不膏。\n德乖崖兮桑本袤，美中丞兮蓉幕高。\n神明兮待制，忠恕兮肤使。\n春风兮寿元气，图绘兮回天意。\n出师门兮道与南，建留都兮垂万世。\n仗征钺兮江无波，死封疆兮人知义。\n采石兮功之奇，紫阳兮道之继。\n佐乃翁兮南轩，开厥后兮壹是。\n泽斯民兮西山，俨元凯兮是似。\n庀管钥兮北门，思尚友兮古人。\n建芳馨兮堂庑，合荃芷兮盈庭。\n袅秋风兮桂枝，缭荷屋兮杜衡。\n荐菊兮寒泉，采藻兮落成。\n浴兰汤兮沐华，望美人兮并迎。\n芳菲菲兮满堂，灵之来兮如云。\n聊逍遥兮容与，集琳琅兮锵鸣。\n吉日兮辰良，蕙蒸兮椒浆。\n元勋兮鉅德，日月兮齐光。\n介民兮景福，昭昭兮未央。\n高山兮景行，千秋兮难忘。",
        "dynasty": "宋",
        "collection_info": null
    },
    {
        "title": "青溪",
        "author": "马光祖",
        "content": "人道青溪有九曲，如今一曲仅能存。\n江家宅畔成花圃，东府门前作菜园。\n登阁自堪观迭嶂，泛舟犹可醉芳樽。\n料应当日皆无恙，苕霅潇湘不足言。",
        "dynasty": "宋",
        "collection_info": null
    },
    {
        "title": "汝南湾",
        "author": "马光祖",
        "content": "当时只号汝南湾，后有三人住此间。\n自谓逸民须隠约，并称贤士想高闲。\n祗缘水味都殊异，且欲邻居数往还。\n好事有时相就饮，不妨铛脚对青山。",
        "dynasty": "宋",
        "collection_info": null
    },
    {
        "title": "赠李端履  其一",
        "author": "马光祖",
        "content": "太守忧民只寸心，按行安得百其身。\n烦君为我家家问，要使重崖处处春。",
        "dynasty": "宋",
        "collection_info": null
    },
    {
        "title": "赠李端履  其二",
        "author": "马光祖",
        "content": "倚门稚子竈头妻，有米无钱相对啼。\n为把青蚨济艰苦，莫教穷谷有饥黎。",
        "dynasty": "宋",
        "collection_info": null
    },
    {
        "title": "赠李端履  其三",
        "author": "马光祖",
        "content": "办得钱来直是难，钱钱要使及茕鳏。\n莫教散入他人手，减百抽分或细奸。",
        "dynasty": "宋",
        "collection_info": null
    },
    {
        "title": "赠李端履  其四",
        "author": "马光祖",
        "content": "阛阓通衢散不难，最艰难处是深山。\n涉溪渡岭须周遍，莫惮芒鞋一往还。",
        "dynasty": "宋",
        "collection_info": null
    },
    {
        "title": "赠李端履  其五",
        "author": "马光祖",
        "content": "从来难察是奸欺，莫索心头只自知。\n惟有老夫呼得应，他年祸福更关谁。",
        "dynasty": "宋",
        "collection_info": null
    },
    {
        "title": "任公仙台祠堂",
        "author": "陈铸",
        "content": "任公何代此昇仙，万仞仙台倚翠巅。\n石径层层封绿藓，松萝步步拂青烟。\n海中岛屿分诸国，野外云霞萃一川。\n贤守乘秋纵登赏，不妨吟到夕阳天。",
        "dynasty": "宋",
        "collection_info": null
    },
    {
        "title": "句",
        "author": "陈铸",
        "content": "云头落日半规明，林际炊烟一抹横。",
        "dynasty": "宋",
        "collection_info": null
    },
    {
        "title": "寿友人",
        "author": "周申",
        "content": "蕤宾纪月蓂初开，斗杓直指午位回。\n家家粧点垂门艾，儿童报道端午来。\n仙风偠{亻袅}温琼室，幔亭秀气重胚胎。\n夜来忽叶熊梦吉，凌晨果见生真才。\n光风霁月和可掬，天上鸑鷟真奇哉。\n五枝丹桂推独秀，满堂却更金玉堆。\n新帅问友尤笃意，庆动慈闱戏老莱。\n青毡旧物须还復，香罗细葛好事催。\n年年记取蒲切玉，瑶池醉泛蟠桃杯。",
        "dynasty": "宋",
        "collection_info": null
    },
    {
        "title": "九日",
        "author": "翁甫",
        "content": "秋风两度身为客，已见重阳未到家。\n村酒不堪供节事，祗将青眼看黄花。",
        "dynasty": "宋",
        "collection_info": null
    },
    {
        "title": "赠孙花翁",
        "author": "翁甫",
        "content": "我生头髮未燥时，花间已歌花翁诗。\n我髮既长今渐白，犹见花翁好颜色。\n举酒祝翁寿百年，我为诗孙戏翁边。",
        "dynasty": "宋",
        "collection_info": null
    },
    {
        "title": "题朱文公唐石坟庵",
        "author": "郑宅",
        "content": "云谷高风挽不留，尚余书泽贲松楸。\n山瞻泰华岩岩耸，水接濂伊混混流。\n千古为渠开日月，百年知我有春秋。\n自怜晚学无仙骨，空把遗编记话头。",
        "dynasty": "宋",
        "collection_info": null
    },
    {
        "title": "越问 篇引",
        "author": "孙因",
        "content": "典午氏之盛时兮，余鼻祖曰子荆。\n谋乐郊以隠居兮，扬潄石之清名。\n有闻孙曰承公兮，尝令鄞与余姚。\n爱会稽之山水兮，爰徙家于兹城。\n当永和之九年兮，惠风畅夫莫春。\n偕王谢之诸公兮，会修禊于兰亭。\n赋临流之五言兮，寄幽寻之逸兴。\n泛迴沼倚修竹兮，松风落而冷冷。\n维兴公尤好事兮，作流觞之后序。\n助逸少之高致兮，齐芳誉于难兄。\n既乃登陆而游兮，历天台与四明。\n潄飞瀑于笔端兮，遗掷地之金声。\n余自句章徙姚兮，倏绵历乎十稔。\n慨风流之浸邈兮，幸犹为夫越氓。\n掬清泉之潺湲兮，友过云之溶洩。\n访樊榭之杳霭兮，栖石窗之玲珑。\n客有过余兮，谓余博览而好古。\n世为越人兮，胡不志夫越之风土。\n余谢不能兮，伛余指而缕数。\n前有灵符之记兮，后有龟龄之赋。\n嗟彼皆已为陈迹兮，时亦随夫所遇。\n傥含毫而不断兮，将羞余之鼻祖。",
        "dynasty": "宋",
        "collection_info": null
    },
    {
        "title": "越问 封疆",
        "author": "孙因",
        "content": "九州皆有山镇兮，职方氏独先会稽。\n射祥光于斗分兮，占星纪于天倪。\n牵牛炳其初躔兮，届须女之七度。\n少阳当其正位兮，为万物之洁齐。\n南控引乎闽粤兮，北连亘乎鉅海。\n日出扶桑之东兮，风行浙河之西。\n八山蜿其中蟠兮，罗千嵒以为鄣。\n三江汇而旁注兮，渺万壑以为溪。\n洞天㟏岈以连云兮，俯九垠其如芥。\n洪涛沸渭以拍天兮，轰三军之鼓鼙。\n宅卧龙之岧峣兮，蠡城屹其环缭。\n带平湖之浩㵿兮，云镜铸而天低。\n闢陵门而四达兮，八风飒其递至。\n飞翼楼而舞空兮，天门沈其可梯。\n提封方数千里兮，运瓯吴于掌上。\n七郡四十余县兮，归中权之总提。\n兹古今之大都会兮，为九牧之冠冕。\n谅天地之设险兮，他郡宁得而攀跻。\n客曰伟哉山川兮，信美矣其无慊。\n然吾闻固国兮，不以山溪之险。",
        "dynasty": "宋",
        "collection_info": null
    },
    {
        "title": "越问 金锡",
        "author": "孙因",
        "content": "观地产之所宜兮，惟金锡之最良。\n贡品肇于有姒兮，暨苍姬而加详。\n虽历代之所珍兮，凛英气其犹秘。\n欧冶子之神奇兮，爰采取而炼淬。\n剖赤堇而出锡兮，山色变而无云。\n涸若耶之铜液兮，俯不见夫潜鳞。\n铸岭岌其插天兮，冶井浸而寒冽。\n前丰霳为击橐兮，后雨师为洒尘。\n发铜牛之藏屑兮，赭林麓以炊炭。\n弃右冶之余滓兮，草木为之焦烂。\n炎烟涨乎铜孤兮，寒光浮乎炼塘。\n越砥妥其敛锷兮，铸浦沸其若汤。\n合众灵而成器兮，为宝剑凡有五。\n曰湛卢与巨阙兮，盖珍名之最着。\n既属之善相之薛烛兮，復谋之南林之处女。\n水试则断蛟螭兮，陆用而剸犀虎。\n扫搀枪使澌灭兮，伏蚩尤使奔怖。\n岂吴钩之敢抗兮，非燕函之能御。\n客曰伟哉利器兮，诚为越国之珍。\n斯剑客之喜谈兮，非文种之愿闻。",
        "dynasty": "宋",
        "collection_info": null
    },
    {
        "title": "越问 竹箭",
        "author": "孙因",
        "content": "维苗山之竹箭兮，禀劲气于干坤。\n实东南之美材兮，声价等乎瑶琨。\n良工相夫阴阳兮，加利镞以为矢。\n习国人于射渎兮，震电激而星奔。\n挟之以六千之君子兮，从之以八千之子弟。\n可以偿方张之阖闾兮，走善射之楼烦。\n彼羣仙之会聚兮，亦以射而为乐。\n登石室之射堂兮，射东峯而的白。\n丁令威为拾箭兮，山上下以求索。\n获遗镞于樵夫兮，偿以樵风之南北。\n客曰异哉斯事兮，诚振古之怪奇。\n然越人之弯弓兮，则谈笑而道之。",
        "dynasty": "宋",
        "collection_info": null
    },
    {
        "title": "越问 鱼盐",
        "author": "孙因",
        "content": "百川会同沧海兮，浩不知夫津涯。\n吐云涛以澜汗兮，沃日御而渺瀰。\n藏巨灵之赑屃兮，见天吴之惚怳。\n戴五山之嶪峨兮，涵百怪之陆离。\n巨鱼出没其中兮，不知其几千里。\n鼓浪沫以成雾兮，嘘云气以成霓。\n任公子之投竿而钓兮，五十犗以为饵。\n阅期年而得鱼兮，牵巨鈎而下之。\n鬐鬛怒而刺天兮，白波涌而山立。\n膏流溢而为渊兮，颅骨积而成坻。\n自浙水以东兮，无不餍若鱼之肉。\n彼赤鳝黄颡何足数兮，又况梅鱼与桃鲻。\n维天地之宝藏兮，有煮海之鹾盐。\n曝曜灵以摝涉兮，浮莲的以试滷。\n编篔筜以为槃兮，处烈焰而不灼。\n霜铅倏其凝冱兮，霜花飒其的皪。\n兹海若之不爱宝兮，丰功被乎天下。\n抑造化之自然兮，讵人为之力假。\n客曰富哉鱼盐兮，此越国之宝也。\n是特以利言兮，吾愿闻其上者。",
        "dynasty": "宋",
        "collection_info": null
    },
    {
        "title": "越问 舟楫",
        "author": "孙因",
        "content": "越人生长泽国兮，其操舟也若神。\n有习流之二千兮，以沼吴而策勋。\n寻笠泽以潜涉兮，北渡淮而会盟。\n擅航乌之长技兮，水犀为之逡巡。\n浮海救东瓯兮，有握节之严助。\n治船习水战兮，荣衣锦于买臣。\n渡浙江而誓众兮，会稽之内史。\n率水棹以拒战兮，凌江之将军。\n坐大船若山兮，公苗山阴之杰。\n泛波袭番禺兮，季高永兴之人。\n想万艘之并进兮，纷青龙与赤雀。\n风帆儵忽千里兮，驾巨浪如飞云。\n今竞渡其遗俗兮，习便駊以捷疾。\n观者动心骇目兮，相杂袭如鱼鳞。\n客曰盛哉舟楫兮，他郡孰加于越。\n然同济或不同心兮，请置此而新其说。",
        "dynasty": "宋",
        "collection_info": null
    },
    {
        "title": "越问 越酿",
        "author": "孙因",
        "content": "扬州之种宜稻兮，越土最其所宜。\n稬种居其十六兮，又稻品之最奇。\n自海上以漂来兮，伊仙公之遗育。\n别黄籼与金钗兮，紫珠贯而纍纍。\n酒人取以为酿兮，辨五齐以致用。\n湑镜流之香洁兮，贮秘色之新瓮。\n助知章之高兴兮，眼花眩乎水底。\n侑谢傅之雅游兮，陶丹府而哦诗。\n集羣贤以觞咏兮，浮罚觥乎子敬。\n指鸣蛙为鼓吹兮，畅独酌于稚珪。\n斯越酒之醖藉兮，非宜城中山之比。\n矧投醪之醇德兮，能使勇气百倍于熊罴。\n客曰旨哉越酿兮，固越俗之所怡。\n然自征榷之法行兮，安得薛戎而蠲之。",
        "dynasty": "宋",
        "collection_info": null
    },
    {
        "title": "越问 越茶",
        "author": "孙因",
        "content": "日铸山之英气兮，既发越于镆鎁。\n地灵洩而不尽兮，復熏蒸于草芽。\n虽名出之最晚兮，为江南之第一。\n视紫笋若奴台兮，又何论乎石花。\n维瑞龙之为品兮，与此山以相亚。\n意山脉之通贯兮，仙种同乎一家。\n汲西岩之清泉兮，松风生乎石鼎。\n滋芳液于灵襟兮，沆瀣集乎齿牙。\n欧公录之归田兮，苏仙流诸佳咏。\n伯玉註于诗版兮，文正赏其甘华。\n至鴈塔与花坞兮，固郡志之所载。\n若余姚之瀑布兮，尤茶经之所夸。\n嗟陆羽之不逢兮，宜鑑味之绝少。\n世方贵夫建茗兮，孰有知夫越茶。\n客曰世非不知兮，顾茗禁之已苛。\n亦幸其不尽知兮，姑舍是而言他。",
        "dynasty": "宋",
        "collection_info": null
    },
    {
        "title": "越问 越纸",
        "author": "孙因",
        "content": "繄剡藤之为纸兮，品居上者有三。\n盖篠簜之变化兮，非藤楮之可参。\n在晋而名侧理兮，储郡库以九万。\n曰姚黄今最显兮，蒙诗翁之赏谈。\n加越石以万杵兮，光色透于金版。\n近不数夫杭由兮，远孰称夫池茧。\n半山爱其短样兮，东坡耆夫竹展。\n薛君封以千户兮，元章用司笔砚。\n数其德有五兮，以缜滑而为首。\n发墨养笔锋兮，性不蠹而耐久。\n惜昌黎之未见兮，姓先生而为楮。\n使元舆之及知兮，又何悲剡藤之有。\n客曰媺哉越纸兮，有大造于斯文。\n然世方好纸而玉兮，又乌知乎此君。",
        "dynasty": "宋",
        "collection_info": null
    },
    {
        "title": "越问 神仙",
        "author": "孙因",
        "content": "阳明太元之天兮，乃羣仙之所游。\n有金堂与玉室兮，挹方丈与瀛洲。\n伯经得道□泉兮，乘云气于木杪。\n仙公韬光丹井兮，发函书于船头。\n骑青骡以入市兮，蓟子训之卖药。\n切鲻鱼以作脍兮，介元则之垂鈎。\n弘景寄迹钓槎兮，隠吏栖于梅市。\n广信驾龙白日兮，羽人萃于丹丘。\n撷芝草以为侣兮，左元放之金液。\n餐桂屑而饮水兮，范少伯之扁舟。\n炼日精以回形兮，虞翁色若婴孺。\n位上清而标籍兮，思玄迹混俗流。\n严青能服石髓兮，终断谷而轻举。\n伯阳炼成神丹兮，虽蜕形而不留。\n御天风而上征兮，与日月以齐寿。\n皆地胜之所招兮，举尘寰而少仇。\n客曰神仙信有兮，特秘怪而难求。\n吾闻越多隠君子兮，试详言而旁搜。",
        "dynasty": "宋",
        "collection_info": null
    },
    {
        "title": "越问 隠逸",
        "author": "孙因",
        "content": "谢隠士当少微兮，精神见乎天文。\n严子陵应客星兮，光芒动夫至尊。\n居剡下以高洁兮，戴安道之父子。\n游嵩岳以偕隠兮，孔述睿之弟昆。\n却米饷而不受兮，朱百年之夫妇。\n受肥遁以就闲兮，阮万龄之祖孙。\n闭蓬户以观书兮，淳之栖于穷岫。\n轻白璧而不盼兮，景齐隠于日门。\n扣药船而引声兮，歌竞传于仲御。\n渔镜湖以赋诗兮，岛尚号于方干。\n黄公列乎四皓兮，成定储之羽翼。\n嵇康侪于七贤兮，着养生之至言。\n王子猷咏招隠兮，爱山阴之竹种。\n谢灵运赋山居兮，采地黄为溪荪。\n着貂裘坐岩石兮，弘之志不在钓。\n袘豹席与椶桥兮，志和岂羡回轩。\n彼皆不事王侯兮，以高尚而辟世。\n亦地气之所钟兮，多秀水与名山。\n客曰士各有志兮，斯固古之逸民。\n夫何欲洁其身兮，弗念君臣之大伦。",
        "dynasty": "宋",
        "collection_info": null
    },
    {
        "title": "越问 句践",
        "author": "孙因",
        "content": "昔句践兮思报吴，问国政兮五大夫。\n辟田野兮实仓府，访疾苦兮字幼孤。\n抱冰兮握火，置胆兮坐卧。\n采蕺兮与葛，侧席兮闾左。\n觞酒豆肉兮必均其施，乐不尽声兮食不致味。\n鸷鸟匿形兮踰一十祀，吴无稻蟹兮越有地利。\n一朝兴师兮三战得志，姑苏既墟兮横行淮泗。\n伯东诸侯兮贺贡毕致，赫然隽功兮又何可议。\n客曰，异哉兮彼长颈而乌喙。\n如其可与其乐兮，何鸱夷之远避。",
        "dynasty": "宋",
        "collection_info": null
    },
    {
        "title": "越问 舜禹",
        "author": "孙因",
        "content": "帝舜生于姚丘兮，地近夷而居东。\n母握登感天瑞兮，漾祥光于大虹。\n历山其所耕稼兮，陶渔皆有遗迹。\n二女降于妫汭兮，百官备而景从。\n大禹巡于鬴山兮，会羣臣而计功。\n执玉帛者万国兮，戮后至之防风。\n託菲饮以名泉兮，凿了溪而宅土。\n发金简于石匮兮，藏秘图于山中。\n望邑名夫虞姚兮，山灵护夫禹穴。\n俨庙貌于千古兮，遗化被于无穷。\n繄帝王之所在兮，宜风俗之近古。\n习孝悌与勤俭兮，亦好逊而上忠。\n客曰于戏大哉兮，又何可以比隆。\n然有为者亦若是兮，岂无与舜禹之事同。",
        "dynasty": "宋",
        "collection_info": null
    },
    {
        "title": "越问 驻跸",
        "author": "孙因",
        "content": "维六飞之南渡兮，潢涛江以东历。\n后舜禹三千年兮，履舜禹之遗迹。\n驻翠跸以弥年兮，因改元而颁诏。\n爰升州而为府兮，冠绍兴之大号。\n举大享之上仪兮，即行阙而蒇祀。\n视总章与重屋兮，亦庶几其遗意。\n登堂而望稽岭兮，怀克勤之令德。\n留建炎之御制兮，彰復古之素志。\n采上虞之囊封兮，终然法乎舜禅。\n山鬰葱以蜿蜒兮，钟禹陵之佳气。\n御香四时来下兮，道冠盖以相望。\n拱觚棱于云阙兮，俨威颜而天咫。\n繄百年之父老兮，及亲逢乎盛事。\n想天民之视阜兮，与虞夏而同治。\n客曰幸游舜禹之邦兮，復逢舜禹之君。\n然傥无舜禹之臣兮，孰能牧舜禹之民。",
        "dynasty": "宋",
        "collection_info": null
    },
    {
        "title": "越问 良牧",
        "author": "孙因",
        "content": "自大驾之西幸兮，府遂为于近藩。\n赐行殿为府治兮，暨泽牧之惟艰。\n张毘陵首当是选兮，实股肱之旧弼。\n仍土阶之素规兮，因旧宇以为安。\n朱忠靖继剖符兮，屹具瞻于岩石。\n赵忠简亦相望兮，凛清风而独寒。\n忠定王之来镇兮，当干道之四禩。\n捐帑以置义租兮，闢宫而祠先贤。\n谅棠阴之蔽芾兮，思召伯其如憩。\n宜大封于是邦兮，良天道之好还。\n后五十余年兮，谁俪美以增饰。\n维我新安公兮，骛逸驾而独攀。\n剖滞讼如澌流兮，召雨旸如应响。\n使百城俱按堵兮，令沧海无惊澜。\n立吏胆于秋霜兮，洽民气于春泽。\n出干将于宝匣兮，照沆瀣于铜盘。\n圜扉鞠为茂草兮，麦岐蔼其连秀。\n令修户庭之内兮，民乐湖山之閒。\n既修政而人悦兮，文书省于幙府。\n新百废以具兴兮，耸轮奂之伟观。\n八邑不知有役兮，一道不知有费。\n若天造而神设兮，岂民力之或烦。\n化榛莽为宏丽兮，敞隘敝为爽垲。\n革蠹挠而雄迭兮，易朽腐而垩丹。\n兹栋隆之规模兮，特于此乎小试。\n非成毁之相仍兮，数循环而无端。\n镇越岿乎中踞兮，修廊翼其旁拱。\n何独敛夫散气兮，所以重夫中权。\n巨扁揭乎云霄兮，钧笔粲乎星斗。\n山灵为之呵护兮，珍光赫而属天。\n前方台之月华兮，后蓬莱之云气。\n左燕春之凝香兮，右清白之寒泉。\n绕层城以拂云兮，开屏障于四面。\n卧林影于云壑兮，栖山光乎二轩。\n吸平湖于酒杯兮，浮翠峯于茗椀。\n送归鸿于天外兮，数飞鸥于海门。\n动秋声之摵摵兮，泊晴岚之蔼蔼。\n饯崦嵫之夕照兮，宾旸谷之朝暾。\n上越王之危台兮，诵唐人之杰句。\n鹧鸪飞而地迥兮，晴烟渺而天宽。\n飞盖游乎清夜兮，羃轻烟之素练。\n棹歌发乎中沚兮，浴明月于金盆。\n丽谯涌乎青冥兮，角声起而寥亮。\n佳山蔚其照眼兮，洗万里之阴雰。\n新堤平而拟掌兮，沸行歌以载路。\n漕渠浚而举重兮，鼓千艘而骈阗。\n雄威扁营迭创兮，雷欢声于貔虎。\n泮宫修贡闱闢兮，遂飞跃于鱼鸢。\n台府焕而一新兮，岩壑为之改观。\n他人视之拱手兮，公谈笑而不难。\n既游刃之有余兮，復善刀而藏用。\n寂然若无所营兮，湛中襟而靖渊。\n炷炉香而读易兮，悟至理于泰否。\n託寄轩之柱刻兮，等蘧庐于干坤。\n上方蒇事明庭兮，将入扈于豹尾。\n如旄倪之借留兮，纷截镫以攀辕。\n繄郢曲之寡和兮，信萧规之难继。\n民愿公无遽归兮，帝谓吾今召环。\n虽卿月之暂驻兮，幸临照夫越土。\n恐使星之迁次兮，迫太阶之魁躔。\n推治越之道治天下兮，固我公之余事。\n然越人爱公如慈父母兮，愿託歌而永传。\n客乃敛袵肃容兮，屏气弗敢復言。\n孙子于是浓墨大字兮，终夫越问之篇。",
        "dynasty": "宋",
        "collection_info": null
    },
    {
        "title": "秋声",
        "author": "赵彦镗",
        "content": "纷纷败叶扑西风，呖呖征鸿度碧空。\n咿咿菱歌烟暝外，丁丁衣杵月明中。\n潇潇细滴蕉窗雨，唧唧悲鸣草砌蛩。\n忽忽有怀如宋玉，行行搔首思冲冲。",
        "dynasty": "宋",
        "collection_info": null
    },
    {
        "title": "游虎丘山  其一",
        "author": "吴从善",
        "content": "乐声随转阖闾城，樯杪无风水自平。\n不待尊前催画烛，落霞明月送船行。",
        "dynasty": "宋",
        "collection_info": null
    },
    {
        "title": "游虎丘山  其二",
        "author": "吴从善",
        "content": "两岸黄堆罢亚香，月波金泻乱波光。\n不驱风露归囊锦，安得新诗鬰鬯凉。",
        "dynasty": "宋",
        "collection_info": null
    },
    {
        "title": "江心长句",
        "author": "葛绍体",
        "content": "问津城西市，呼渡江南岸。\n棹稳当潮生，帆轻趁风便。\n龙翔古招提，鸟革今轮奂。\n回合列翠屏，周遭铺素练。\n邀行嫩篁竿，劝坐老木榦。\n沿壁览新题，吹尘认旧篆。\n一隅看不足，两塔穷未见。\n阳光烁岗顶，飙阵掠波面。\n郛郭聚拱伏，烟云散呈献。\n俯拜肃御邸，仰瞻粲宸翰。\n皇帝南巡意，生灵北望眼。\n书千古清辉，为万世伟观。\n楼台明月讌，钟鼓朝暮饭。\n徒见一时近，孰念百年远。\n江涛常摏撞，帝泽共流转。\n游子感诗歌，居人思日勉。",
        "dynasty": "宋",
        "collection_info": null
    },
    {
        "title": "太湖吟",
        "author": "葛绍体",
        "content": "只饮太湖水，不鲙松江鲈。\n鲈杂鱼虾腥，水涵天地初。\n千里开镜奁，一色包冰壶。\n日月递吐吞，蛟龙相蛰舒。\n上接河汉高，下连溟渤虚。\n中有洞庭山，云气相萦纡。\n我来风雪天，修绠汲自如。\n一饮尘涴清，再饮浇诗书。\n三饮毛髮寒，胸次包寰区。\n大禹果至神，彷佛来前除。\n万古不尽流，禹功常与俱。",
        "dynasty": "宋",
        "collection_info": null
    },
    {
        "title": "分水岭",
        "author": "葛绍体",
        "content": "岐路东西分，闽浙自兹异。\n平波翼藂篠，荒丘带深隧。\n渐闻新蛮音，不见旧朋类。\n悽然独含情，谁与话幽意。\n满空霜气横，鸿影过一二。\n回首良不堪，归期数长至。\n茫茫宇宙大，人生本如寄。",
        "dynasty": "宋",
        "collection_info": null
    },
    {
        "title": "饭溪石",
        "author": "葛绍体",
        "content": "一石类古钟，范模昔谁制。\n开闢几岁月，萝蔓疑篆隶。\n老木上婆娑，清泉下溶㵝。\n左右乱石列，拱若朝玉帝。\n惜在道路傍，倦客谩凝睇。\n倘立泰山巅，爰遇封禅代。\n万乘躬巡幸，想像羲皇际。\n铭德刻隽功，表裏千万世。\n愿言勿轻凿，天意或有待。",
        "dynasty": "宋",
        "collection_info": null
    },
    {
        "title": "头陀岭",
        "author": "葛绍体",
        "content": "峭绝不可步，肩舆屡颠覆。\n南北三十里，上下九回曲。\n两畔沿古松，虬枝乱相续。\n根迸石齿裂，叶密云气宿。\n或一盖高张，或万蛇奔促。\n或魑魅隠见，或虎豹踯躅。\n纵无游子悲，遇此亦惨目。\n鼠梯侧将崩，鸟径深更蹙。\n吾道岂终穷，朅来意何欲。",
        "dynasty": "宋",
        "collection_info": null
    },
    {
        "title": "袁从道山庐三首  其一",
        "author": "葛绍体",
        "content": "人生尽驰骛，忙裏换乌兔。\n白髮忽相侵，红颜若何驻。\n岂如向丘壑，味此闲中趣。\n鸧鹒啼春风，鸤鸠唤时雨。\n烟林上笋蕨，晴川下鸥鹭。\n好景满眼前，兴来可以赋。\n贫贱与富贵，愿言履其素。",
        "dynasty": "宋",
        "collection_info": null
    },
    {
        "title": "袁从道山庐三首  其二",
        "author": "葛绍体",
        "content": "竹屋已三间，花径旋一新。\n芳苞束碎锦，细草铺柔茵。\n曾悟顺动豫，岂叹云雷屯。\n箇中足俛仰，世上谁经纶。",
        "dynasty": "宋",
        "collection_info": null
    },
    {
        "title": "袁从道山庐三首  其三",
        "author": "葛绍体",
        "content": "日月久栖迟，姓名谁得知。\n头戴世儒冠，身着山人衣。\n峻颔带薄髭，瘦骨撑疎眉。\n青编口能诵，白饭手自炊。\n苦茗一两碗，浊醪三两巵。\n琴弹多旧曲，窗题少新诗。\n别去动经年，坐来愁语离。\n幽斋早葺罢，借榻重归时。",
        "dynasty": "宋",
        "collection_info": null
    },
    {
        "title": "渭南考室",
        "author": "葛绍体",
        "content": "丞郎昔躬耕，怀野垄上宅。\n东湖一棹近，南亩耦夫百。\n风交苗怀新，云铺稼敷泽。\n疎櫺翼虚堂，时焉此憩息。\n殷勤左氏语，银鈎挂檐壁。\n新居匾钟庆，金字照于赫。\n水竹带左右，春秋燕晨夕。\n鼎鼎百年间，相望屹咫尺。\n宁知笙歌地，一旦灰烬迹。\n人事定谁讹，毋乃数当革。\n以彼而易此，仓卒有良策。\n丁丁斤旧材，介介绳新画。\n美哉轮奂焉，不负肯堂责。\n父基贻厥子，子构孙更闢。\n笙歌且置之，诗礼日探索。\n轨涂驰霜蹄，霄衢展云翮。\n放我方寸宽，笑彼宇宙窄。\n益亹澶渊功，永寿元佑脉。\n力穑乃有秋，先难而后获。",
        "dynasty": "宋",
        "collection_info": null
    },
    {
        "title": "入竹西道院",
        "author": "葛绍体",
        "content": "双桧老虬榦，万竹苍龙枝。\n道院傍西筑，书窗下南帷。\n笑谈清灯晕，坐起白麈挥。\n天低月初挂，河澹星欲垂。\n醉生笔砚妍，卧筹民物规。\n蟋蟀唤乡梦，莎鸡引秋思。\n客身休自疑，古人以为期。",
        "dynasty": "宋",
        "collection_info": null
    },
    {
        "title": "谢蒙斋王子文寄文卷",
        "author": "葛绍体",
        "content": "已闻挂风帆，宁知掣其肘。\n缄自春山云，吟转秋夜斗。\n文友有新录，笔之自吾手。\n惓言桂山君，到死意愈厚。\n夜半十一字，龙蛇尚惊走。\n悠悠浙东西，客路霜中柳。\n巍峨读书堂，珍重夫人寿。\n弟兄自答问，进学以虚受。\n所期蹑层霄，断金真皓首。\n楼崎归去来，相忘如此酒。",
        "dynasty": "宋",
        "collection_info": null
    },
    {
        "title": "送陈良卿",
        "author": "葛绍体",
        "content": "持我五字句，送子千里别。\n芜菁满地花，柳絮漫天雪。\n去去当何之，苕川剩风月。\n风月还相思，江山岂相越。",
        "dynasty": "宋",
        "collection_info": null
    },
    {
        "title": "嘉兴尉府教阅即事",
        "author": "葛绍体",
        "content": "轻风荡宿氛，薄日笼晓晴。\n草嫩芟锄易，沙软蹙踏轻。\n军容壮而肃，兵器老以刚。\n震动击鼓鼙，节止鸣铙钲。\n前行萃白旗，后队随红旌。\n闪闪云雾披，閴閴烟尘凝。\n放箭羽鲜新，张弓角光晶。\n麫丝搭饭玉，赭衫坐盈庭。\n犒激券楮迭，簇结巾带横。\n叉手最健武，骁势殊掀腾。\n跳梁勇投掷，呼喝骄凭陵。\n左旋忽右转，此伏俄彼升。\n路分寻丈斗，锋合毫釐争。\n目与手不谋，须臾悬死生。\n傥非教之素，何以所习精。\n豫章太史氏，家世冰雪清。\n早传师律严，遂识戎阵明。\n坐言二十年，不见此宪程。\n教场沮洳地，渍雨几浮倾。\n荒池倒枯荷，腐水飘乱萍。\n旧观喜再还，徒曰练弓兵。\n公宇昔零落，华屋今峥嵘。\n昔也一槩废，今也百度兴。\n今昔同此时，人有能不能。\n萧萧忧危念，策策夙夜情。\n固将宣国威，非惟振家声。\n儿戏谁逍遥，老成尚典刑。\n嗟乎真将军，亚夫细柳营。",
        "dynasty": "宋",
        "collection_info": null
    },
    {
        "title": "送黄尉制司禀议",
        "author": "葛绍体",
        "content": "四海指掌上，西浙復制置。\n机张要省括，万里发中秘。\n制札天边来，夺我嘉兴尉。\n风流谁后人，太史山谷氏。\n老成负大才，初筮仅小试。\n雷行换风采，鼓作起憔悴。\n游刃绰有余，走笔浩无愧。\n青青岁寒姿，松柏森劲气。\n层冰几重重，坚可敌阳熂。\n置之筹幄中，秉心端不二。\n讨贼先正名，逆顺有大义。\n昼夜运日月，东生定西坠。\n终古大明照，不照此丑类。\n送死须臾尔，清宁一天地。\n公在谁相知，郡守股肱寄。\n公去谁相思，邦民共相企。\n白髮我独悲，青云公自喜。\n顾此金兰心，终始永同味。\n去住路两岐，别酒重三喟。\n江湖年华晚，万物回春意。\n吟边一筹先，寄我空中字。",
        "dynasty": "宋",
        "collection_info": null
    },
    {
        "title": "送仙居令",
        "author": "葛绍体",
        "content": "邑称仙之居，山水开画图。\n着我老仙子，少试胸中书。\n视印秋风前，观化冬日初。\n琴调待平絃，髮稠借轻梳。\n岂必三年期，朞月亦可乎。\n赤城势连越，朱溪流通吴。\n人限地百里，而滞天一隅。\n俄然乘云翔，邑人空叹吁。",
        "dynasty": "宋",
        "collection_info": null
    },
    {
        "title": "送竹洲叶成之归省后参学",
        "author": "葛绍体",
        "content": "禾兴望金华，东西渺天涯。\n西园堂上翁，鬓影霜欲欺。\n如何二十年，昼夜梦见之。\n归荣岂不乐，旅琐宁频归。\n我来惠而好，鸥浪相追随。\n青灯几言话，白云每翻思。\n昊天鑑中扃，少惬平生期。\n贡帏秋扬舲，监学春舞旗。\n趋庭问先及，喜色开霜眉。\n寿日长至初，百拜迎春祺。\n香罍金翠行，画烛舞绣围。\n桂枝茂纷纷，椿树阴迟迟。\n君才天下选，一日千里驰。\n八咏赋平远，双溪照清漪。\n来来快着鞭，了此一段奇。",
        "dynasty": "宋",
        "collection_info": null
    },
    {
        "title": "喜闻韩时斋捷书",
        "author": "葛绍体",
        "content": "焦桐有良材，函彼太古音。\n良工巧斲之，可歌南风琴。\n隠居挂空壁，不受埃尘侵。\n虚中閟清响，静参万籁吟。\n一朝絃素丝，徽星粲黄金。\n玉轸圆更齐，鼓之大廷阴。\n斡回天地春，山水自高深。\n匪藉伯牙手，能开子期心。",
        "dynasty": "宋",
        "collection_info": null
    },
    {
        "title": "王深道别酒走笔次韵",
        "author": "葛绍体",
        "content": "取友但闻道，不问年先后。\n西涧吾世交，岂在接杯酒。\n言归復言归，光怪愿袖手。\n楼崎灵泉山，松柏岁寒友。",
        "dynasty": "宋",
        "collection_info": null
    },
    {
        "title": "对月简松庐",
        "author": "葛绍体",
        "content": "但爱秋月明，不厌秋夜永。\n掀髯立长风，舞手弄孤影。\n天浄神宇清，露重衣袂冷。\n隠约辨山河，分明认奎井。\n一笑震九霄，唤起迷者省。",
        "dynasty": "宋",
        "collection_info": null
    },
    {
        "title": "送高文父上柏省坟",
        "author": "葛绍体",
        "content": "走骑引征鞍，鸣榔趁行舶。\n下唐三百里，棹稳波如席。\n霜晴天宇清，日暖带春色。\n髻梳粲新粧，罗襦照澄碧。\n怡怡兄弟情，亹亹仆驭力。\n岂为诧游观，肝肠孝思激。\n嵯峨上柏山，丞郎旧形魄。\n松台夜漫漫，竹坞风索索。\n声容弗云远，肃雝对巾帻。\n追惟起家难，饱适敢笑剧。\n于昭万古魂，伊嘏愿无斁。\n嗟嗟天涯客，青灯延永夕。\n君有霜露感，我念云水隔。",
        "dynasty": "宋",
        "collection_info": null
    },
    {
        "title": "送余直卿廷对",
        "author": "葛绍体",
        "content": "吟卷闲晚窗，捷音鬨春邮。\n推几舞影急，踏门步踪稠。\n黄册几载传，青衫今日酬。\n学舍丈人行，文场少年俦。\n倚天仰泰华，行地输骅骝。\n暑清庭阴阔，风香御烟浮。\n龙飞屈亲策，虎帅登先筹。\n力深一代源，声匝四海流。\n朝阳孤凤凰，曙阴羣蜉蝣。\n端为砥柱基，非干稻粱谋。\n百炼要愈刚，万折空自柔。",
        "dynasty": "宋",
        "collection_info": null
    },
    {
        "title": "惜春长句",
        "author": "葛绍体",
        "content": "去年花开春日和，行嗅香蕊攀柔柯。\n今年花开烟雨愁，坐见落英填污沟。\n世事翻覆故应尔，天工卷舒亦如此。\n曷不长教四时好，却令二月春草草。\n墙头锦红一花梢，人间雪白几鬓毛。\n东家儿女喜斗妍，西邻老妇羞頺颜。\n亦有对酒高阳徒，零落山丘空画图。\n悲来乎，悲来乎，花开花落胡为乎。\n把住东风聊自娱，明年晴雨知何如。",
        "dynasty": "宋",
        "collection_info": null
    },
    {
        "title": "中秋后二夜对月",
        "author": "葛绍体",
        "content": "中秋竟夕佳月色，万里光芒霜雪白。\n人言阴晴一瞬易，不料清辉连永夕。\n有情傍我书几多，书中今古旧应识。\n玉华婵娟彻鬓眉，冰澌的皪莹肝膈。\n风流似与仙娥俱，缟衣练裳新洒涤。\n酒酣颠倒欲结交，灯火希微疑避席。\n出门露气已半销，轻风西来荡虚碧。\n中天镜悬见本真，一点灵明透八极。",
        "dynasty": "宋",
        "collection_info": null
    },
    {
        "title": "宣公泉歌",
        "author": "葛绍体",
        "content": "几年废井城东衙，甃石缺裂洿淖多，奈此宣公初凿何。\n宣公浩气辈孟轲，论谏仁义永不磨，炳炳丹衷史所夸。\n当时芟薙开藤萝，细穿地脉泉源过，暗引云气通天河。\n谁知荒芜日冥冥，泥舍不食羸其瓶，谷射瓮漏汲莫升。\n旧迹契君怀古情，一朝渫治翻光晶，百丈修绠辘轳声。\n乳泉溶溶早夜生，寒冽不改彻底清，静养日月印列星。\n君欲着亭泉之侧，味良高风梦想觌，酿泉为酒觞佳客。\n舂来香秫珠的皪，玉缸方糵化醇醳，蚁蜉槽床春滴滴。\n宣公在天酹可索，宣公之泉带神识，滨湖一啸暮天碧。",
        "dynasty": "宋",
        "collection_info": null
    },
    {
        "title": "和水心先生寄越帅汪焕章得雨韵",
        "author": "葛绍体",
        "content": "步虚影裏云璈举，精诚上对东皇语。\n蓬莱拂槛多飞云，西风吹作人间雨。\n田家谁不知公勤，千里欢声公亦闻。\n早禾登场晚禾实，公庭如水清无尘。",
        "dynasty": "宋",
        "collection_info": null
    },
    {
        "title": "次韵",
        "author": "葛绍体",
        "content": "吟边逡巡风雨催，秋空萧索声隠雷。\n老松相应发清响，疑伴吹箫仙子来。\n当年作楼远尘务，坊僧执筹工执锯。\n爱他栏槛看云山，不肯怱怱下楼去。",
        "dynasty": "宋",
        "collection_info": null
    },
    {
        "title": "雪中月波即事",
        "author": "葛绍体",
        "content": "天地黯淡疑古初，远近依约垂冰壶。\n楼阁突兀撑蘧庐，林阜参差自萦纡。\n极目似接沧溟虚，流水迤逦随城隅。\n客舟飘飖帆影孤，紫幕半罩推蓬图。\n须臾四面云糢糊，舞风片片细和麤。\n带雨点点密更疎，阵復一阵低匀铺。\n梅腮破红笑卷舒，柳眼含赤窥荣枯。\n水鸭飞去投平芜，野雁鸣来落寒芦。\n巷妪追逐携双姝，巧花入时压鬓梳。\n艷歌逸响龡笙竽，酒酣意气高阳徒。\n莼盘快斫松江鲈，茶鼎渐融女墙酥。\n驾言旋返日已晡，马骄不羡灞桥馿。\n人言雪瑞庆农夫，况此连雪祥可符，黄土耕桑拱行都。",
        "dynasty": "宋",
        "collection_info": null
    },
    {
        "title": "春晓访客",
        "author": "葛绍体",
        "content": "述作当经纶，孤灯坐到晨。\n笑迎东海日，唤起北窗人。\n露滴烟梢静，鸟啼花径春。\n自怜身是客，与客谩相亲。",
        "dynasty": "宋",
        "collection_info": null
    },
    {
        "title": "重阳后五日再和叔愚",
        "author": "葛绍体",
        "content": "不对黄花酒，还添白苎衣。\n沼鳞空细泳，林翼奋高飞。\n气槩今谁是，才华昔已非。\n最怜多病后，衣带褪重围。",
        "dynasty": "宋",
        "collection_info": null
    },
    {
        "title": "送赵献可福州抚干",
        "author": "葛绍体",
        "content": "往岁南闽路，曾知幕府崇。\n已先多士列，不与众人同。\n红透荔枝日，香传茉莉风。\n还应飞诏急，催向道山中。",
        "dynasty": "宋",
        "collection_info": null
    },
    {
        "title": "青坚即事",
        "author": "葛绍体",
        "content": "老桧依庭下，青坚自旧名。\n林深便静坐，径浅却幽深。\n逗日分松色，迎风和竹声。\n相韩亲匾字，相对有余清。",
        "dynasty": "宋",
        "collection_info": null
    },
    {
        "title": "韩氏与闲即事",
        "author": "葛绍体",
        "content": "堂深暑不到，闲意一炉香。\n棋斗过河急，琴弹流水长。\n古瓶疎牖下，怪石小池旁。\n忠献画图在，英声不可忘。",
        "dynasty": "宋",
        "collection_info": null
    },
    {
        "title": "洵上人房",
        "author": "葛绍体",
        "content": "自占一窗明，小炉春意生。\n茶分香味薄，梅插小枝横。\n有意探禅学，无心了世情。\n不知清夜坐，知得若为清。",
        "dynasty": "宋",
        "collection_info": null
    },
    {
        "title": "游本觉寺",
        "author": "葛绍体",
        "content": "招提俯秋水，画手借王维。\n清磬递风韵，晓霜翻露姿。\n茶烟邀客竚，帆影唤舟移。\n他日成归梦，来兴楚子悲。",
        "dynasty": "宋",
        "collection_info": null
    },
    {
        "title": "谢韩次公赵献可践西湖约",
        "author": "葛绍体",
        "content": "渺渺钱塘路，相携秋色新。\n马蹄沙尾雨，舟楫渡头云。\n世道已非古，交情此是真。\n覊栖正愁绝，得尔张吾军。",
        "dynasty": "宋",
        "collection_info": null
    },
    {
        "title": "留别永嘉文友",
        "author": "葛绍体",
        "content": "归去是明朝，多应趁早朝。\n虽然邻邑近，亦似客程遥。\n村社酒三杓，山家水一瓢。\n吟边如得句，共语在元宵。",
        "dynasty": "宋",
        "collection_info": null
    },
    {
        "title": "送上蔡谢悔斋赴召",
        "author": "葛绍体",
        "content": "诏趣朝天去，春风半月程。\n西湖花锦重，东越柳绵轻。\n趋走输年少，谋猷让老成。\n边烽半明灭，𤱶亩一关情。",
        "dynasty": "宋",
        "collection_info": null
    },
    {
        "title": "早发西城即景",
        "author": "葛绍体",
        "content": "天台今日去，步步紫云乡。\n麦浪涨新绿，花风吹旧香。\n屏开千嶂远，带遶一溪长。\n游冶谁家子，酣歌古道傍。",
        "dynasty": "宋",
        "collection_info": null
    },
    {
        "title": "道傍酒家",
        "author": "葛绍体",
        "content": "门当海峤开，篱脚破新苔。\n梅影落寒井，渔歌近酒杯。\n客帆云外过，沙鸟雨中迴。\n多少风烟趣，从今入梦来。",
        "dynasty": "宋",
        "collection_info": null
    },
    {
        "title": "新昌道中",
        "author": "葛绍体",
        "content": "归路忘羁思，邛枝第共携。\n江船闲载鹤，山店静闻鸡。\n晚稻新收敛，秋花旧品题。\n明朝行几里，应近赤城西。",
        "dynasty": "宋",
        "collection_info": null
    },
    {
        "title": "寄三衢赵希远",
        "author": "葛绍体",
        "content": "同是他乡客，分携二月初。\n如何近流火，曾不寄来书。\n夜雨青灯暗，晨风黄卷舒。\n相思五字句，惠好莫相疎。",
        "dynasty": "宋",
        "collection_info": null
    },
    {
        "title": "寄越中文友",
        "author": "葛绍体",
        "content": "客情无处着，身事定何如。\n秀水且停棹，蕺山终结庐。\n秋风一杯酒，夜雨半翻书。\n把手蓬莱顶，梅花腊月初。",
        "dynasty": "宋",
        "collection_info": null
    },
    {
        "title": "卧病",
        "author": "葛绍体",
        "content": "欹枕小春雨，虚屏半夜风。\n病惊身是客，愁恐鬓成翁。\n窗曙逗微白，灯寒带浅红。\n归期倩谁卜，心挂浙江东。",
        "dynasty": "宋",
        "collection_info": null
    },
    {
        "title": "送林子柄缙云令",
        "author": "葛绍体",
        "content": "交情苦疎阔，君復是行人。\n灯火谁同坐，诗书只自亲。\n丹枫苍岭晓，黄菊好溪春。\n一别三年远，相思入梦频。",
        "dynasty": "宋",
        "collection_info": null
    },
    {
        "title": "送王伯逢泰兴令",
        "author": "葛绍体",
        "content": "扬子江头路，龟池草色新。\n细调絃上曲，闲拂马前尘。\n远塞秋风静，平畴夜雨匀。\n遥知报嘉政，笑我苦吟身。",
        "dynasty": "宋",
        "collection_info": null
    },
    {
        "title": "送赵紫芝入金陵幕",
        "author": "葛绍体",
        "content": "会面难如此，人生祇自怜。\n笑言无一日，离别有三年。\n故国带秋色，长淮起暮烟。\n官闲足登眺，吟满菊花天。",
        "dynasty": "宋",
        "collection_info": null
    },
    {
        "title": "送王秀才同谢德庆行",
        "author": "葛绍体",
        "content": "三千八百里，何自遽成行。\n只重新知己，都忘逆旅情。\n瘴烟随处合，庾岭际天横。\n应有相思泪，清宵梦裏惊。",
        "dynasty": "宋",
        "collection_info": null
    },
    {
        "title": "送翁灵舒",
        "author": "葛绍体",
        "content": "寻常居异所，客路得同行。\n别久话难尽，路长愁易生。\n湘江春自绿，衡岳古来青。\n何似归休好，西岩深处耕。",
        "dynasty": "宋",
        "collection_info": null
    },
    {
        "title": "送高仲发赴铨  其一",
        "author": "葛绍体",
        "content": "不记京华路，西行有几程。\n因君一言别，动我十年情。\n野水涵天碧，山花照眼明。\n春风马蹄急，得意向东城。",
        "dynasty": "宋",
        "collection_info": null
    },
    {
        "title": "送高仲发赴铨  其二",
        "author": "葛绍体",
        "content": "多应无旅思，天气正春暄。\n柳送行时路，花迎到处村。\n捷书新得意，诗句旧曾论。\n独坐相思日，东风静扫门。",
        "dynasty": "宋",
        "collection_info": null
    },
    {
        "title": "送薛子舒华亭造船场",
        "author": "葛绍体",
        "content": "此日携家去，休言惜远离。\n江天虽雨意，客路正花时。\n击楫漫长啸，把书常自随。\n为官闲亦好，竹外鹤偏宜。",
        "dynasty": "宋",
        "collection_info": null
    },
    {
        "title": "浸碧亭月夜",
        "author": "葛绍体",
        "content": "夜半横空一片云，云边明月带疎星。\n松关露重惊飞鹊，荷渚风轻低度萤。\n粟缀嫩黄怀老圃，酒篘新绿见虚亭。\n秋吟不作相思调，许我西湖伴醉醒。",
        "dynasty": "宋",
        "collection_info": null
    },
    {
        "title": "九日登真如阁",
        "author": "葛绍体",
        "content": "云阁凭高起暮愁，西风吹作帽檐秋。\n烟林回薄地欲转，水国苍茫天共浮。\n富贵从来联后乘，行藏何处借前筹。\n东篱又负黄花约，新月光中一献酬。",
        "dynasty": "宋",
        "collection_info": null
    },
    {
        "title": "韩吏部竹隠亭",
        "author": "葛绍体",
        "content": "秋浦星郎旧隠居，石巢长伴竹萧疎。\n寒窗细酌月来往，暑槛残编风卷舒。\n砚滴凈涵天地秘，炉烟闲接水云虚。\n风流格调今犹在，有子挑灯读父书。",
        "dynasty": "宋",
        "collection_info": null
    },
    {
        "title": "水陆寺",
        "author": "葛绍体",
        "content": "松柏苍苍荫碧澜，碧澜深处有龙蟠。\n清闲日月长廊静，惨澹云烟画阁寒。\n林鸟忽鸣疑悟道，石矶危坐似逃禅。\n天台行客东嘉友，一笑春风共倚栏。",
        "dynasty": "宋",
        "collection_info": null
    },
    {
        "title": "寄谢周西麓国博",
        "author": "葛绍体",
        "content": "三年涕血渍槃蔬，蓬首春风未欲梳。\n客病屡惊几死去，母慈常念有生初。\n乞文西麓标铭墓，立石东山伴倚庐。\n恩到九原那可答，近来和泪看除书。",
        "dynasty": "宋",
        "collection_info": null
    },
    {
        "title": "次韵杜十三丈",
        "author": "葛绍体",
        "content": "双溪风月只当年，客梦寻君屡慨然。\n万里青云谁览镜，一窗黄卷自鸣鞭。\n病余念此怀忧乐，醉裏从其号圣贤。\n多少离情那写似，排空烟柳绿无边。",
        "dynasty": "宋",
        "collection_info": null
    },
    {
        "title": "太师汪焕章社日劝农余出湖曲  其一",
        "author": "葛绍体",
        "content": "飞旆行春沐雨天，风光一阵杂晴烟。\n麦苗绿润秧芽嫩，鼓吹声中卜有年。",
        "dynasty": "宋",
        "collection_info": null
    },
    {
        "title": "太师汪焕章社日劝农余出湖曲  其二",
        "author": "葛绍体",
        "content": "春劝老农夸岁岁，晚飞新燕贺年年。\n鑑湖一棹烟波客，燕舞农歌伴醉眠。",
        "dynasty": "宋",
        "collection_info": null
    },
    {
        "title": "春晓散步",
        "author": "葛绍体",
        "content": "书满晓窗看不暇，推书起步略寻闲。\n春酣风日生光怪，不在烟村花柳间。",
        "dynasty": "宋",
        "collection_info": null
    },
    {
        "title": "春日即事二首  其一",
        "author": "葛绍体",
        "content": "地僻人稀春日长，小池波暖浴鸳鸯。\n闲拈藜杖归来晚，帘幙风微花气香。",
        "dynasty": "宋",
        "collection_info": null
    },
    {
        "title": "春日即事二首  其二",
        "author": "葛绍体",
        "content": "一带青烟护白溪，溪流横截路东西。\n早春晴日自风度，岭树数声春鸟啼。",
        "dynasty": "宋",
        "collection_info": null
    },
    {
        "title": "惜春二首  其一",
        "author": "葛绍体",
        "content": "晴日无多雨日多，春藏花底暗消磨。\n一年尚有几春色，花若飘零春奈何。",
        "dynasty": "宋",
        "collection_info": null
    },
    {
        "title": "惜春二首  其二",
        "author": "葛绍体",
        "content": "桐角声中春欲归，一番桃李又空枝。\n杨花好与春将息，莫被东风容易吹。",
        "dynasty": "宋",
        "collection_info": null
    },
    {
        "title": "春怀",
        "author": "葛绍体",
        "content": "春衫曾着泪痕斑，才到年时怕倚栏。\n何处飞来双燕子，傍人还欲诉春寒。",
        "dynasty": "宋",
        "collection_info": null
    },
    {
        "title": "晚春",
        "author": "葛绍体",
        "content": "过了红芳又绿阴，绿阴多处觉春深。\n东皇自是成功早，取次南风入舜琴。",
        "dynasty": "宋",
        "collection_info": null
    },
    {
        "title": "暑雨",
        "author": "葛绍体",
        "content": "连日霏霏湿夕阳，洒衣沾席碎声长。\n暑天不是苦多雨，爱与人间生晚凉。",
        "dynasty": "宋",
        "collection_info": null
    },
    {
        "title": "雨夜",
        "author": "葛绍体",
        "content": "风雨无情断送春，牡丹谁与伴黄昏。\n枕书睡去觉来晚，庭鹤一声惊旅魂。",
        "dynasty": "宋",
        "collection_info": null
    },
    {
        "title": "晚晴",
        "author": "葛绍体",
        "content": "风头雨歇静檐花，渡口人稀解钓蓑。\n零落断云无处着，满湖秋水夕阳多。",
        "dynasty": "宋",
        "collection_info": null
    },
    {
        "title": "十五夜听雨",
        "author": "葛绍体",
        "content": "断续寒声落晚红，拥炉闲对逗香风。\n醉迷客思醒依旧，不在芭蕉点滴中。",
        "dynasty": "宋",
        "collection_info": null
    },
    {
        "title": "城中月夜",
        "author": "葛绍体",
        "content": "霜天如洗月鲜明，少醉街南取次行。\n闲听梅花引吹彻，满楼槌鼓报初更。",
        "dynasty": "宋",
        "collection_info": null
    },
    {
        "title": "九日",
        "author": "葛绍体",
        "content": "不管西风吹帽纱，出门闲步夕阳斜。\n平湖水落苍黄处，一段风烟芦荻花。",
        "dynasty": "宋",
        "collection_info": null
    },
    {
        "title": "九日寄渭南文友",
        "author": "葛绍体",
        "content": "自古吴兴山水窟，只今杖屦几人闲。\n怀君九日登临处，知向何山向道山。",
        "dynasty": "宋",
        "collection_info": null
    },
    {
        "title": "重阳前三日和叔愚县尉",
        "author": "葛绍体",
        "content": "年年客路即为家，多病谋生未有涯。\n料得重阳好风日，自无情绪对黄花。",
        "dynasty": "宋",
        "collection_info": null
    },
    {
        "title": "烟雨馆立冬前一日",
        "author": "葛绍体",
        "content": "已过重阳种菊花，留连秋色带霜华。\n休言明日朔风起，肠断天涯人忆家。",
        "dynasty": "宋",
        "collection_info": null
    },
    {
        "title": "观雪",
        "author": "葛绍体",
        "content": "只是寻常云雨晓，岁寒然后见天真。\n人间莫作寒愁想，一片飞来一片春。",
        "dynasty": "宋",
        "collection_info": null
    },
    {
        "title": "早起",
        "author": "葛绍体",
        "content": "竹声枕上报平安，曙色依稀隔幌寒。\n风雨满庭人未起，蛛丝斜挂碎珠团。",
        "dynasty": "宋",
        "collection_info": null
    },
    {
        "title": "睡起",
        "author": "葛绍体",
        "content": "西风搅雨十分秋，谁驾秋涛汗漫游。\n日午小窗初睡起，一回魂梦到沧洲。",
        "dynasty": "宋",
        "collection_info": null
    },
    {
        "title": "有感",
        "author": "葛绍体",
        "content": "过了青梅杏子红，担头和雨卖怱怱。\n催人节物如流水，流到东头更向东。",
        "dynasty": "宋",
        "collection_info": null
    },
    {
        "title": "隠几",
        "author": "葛绍体",
        "content": "分明归去赤城东，依约醒来客梦中。\n人静灯昏卷书坐，一窗明月一帘风。",
        "dynasty": "宋",
        "collection_info": null
    },
    {
        "title": "夜读",
        "author": "葛绍体",
        "content": "满床书籍夜从容，静裏关心旧卧龙。\n灯烬落红烟缕碧，五更风雨咽疎钟。",
        "dynasty": "宋",
        "collection_info": null
    },
    {
        "title": "病中",
        "author": "葛绍体",
        "content": "病骨棱层阅岁华，新凉还入旧窗纱。\n晓来睡觉听人语，一夜西风折桂花。",
        "dynasty": "宋",
        "collection_info": null
    },
    {
        "title": "望家信未至",
        "author": "葛绍体",
        "content": "一封寄去当人日，只是元宵近到家。\n何事春分犹未报，夜窗几度卜灯花。",
        "dynasty": "宋",
        "collection_info": null
    },
    {
        "title": "午坐",
        "author": "葛绍体",
        "content": "疎竹墙头半粉青，盆池荷小欠浮萍。\n虚檐槐影日亭午，醉倚栏干鶑唤醒。",
        "dynasty": "宋",
        "collection_info": null
    },
    {
        "title": "竹西午坐",
        "author": "葛绍体",
        "content": "桧树参差翠满庭，甜风爱日透疎櫺。\n倦行静倚湘斑坐，高下书声得细听。",
        "dynasty": "宋",
        "collection_info": null
    },
    {
        "title": "旱中早起",
        "author": "葛绍体",
        "content": "桔槹声裏恨难平，似诉民劳彻上清。\n料得为霖只今日，满天风露看云生。",
        "dynasty": "宋",
        "collection_info": null
    },
    {
        "title": "天章桥",
        "author": "葛绍体",
        "content": "画桥人静度杨花，山果溪鱼卖酒家。\n淡淡轻烟绿阴浅，一年春色到桑麻。",
        "dynasty": "宋",
        "collection_info": null
    },
    {
        "title": "过江心寺",
        "author": "葛绍体",
        "content": "寺带长江山作围，塔峯相对立涟漪。\n好风吹浪舟行急，正是午潮初长时。",
        "dynasty": "宋",
        "collection_info": null
    },
    {
        "title": "山台",
        "author": "葛绍体",
        "content": "春晓栏干无数山，山云浓淡去来间。\n湖光一片东城外，鸥鹭相亲风日寒。",
        "dynasty": "宋",
        "collection_info": null
    },
    {
        "title": "题秋风亭",
        "author": "葛绍体",
        "content": "稻镰影尽云垂野，衣杵声高月满空。\n春在万家歌笑裏，不知亭上有秋风。",
        "dynasty": "宋",
        "collection_info": null
    },
    {
        "title": "西湖即景",
        "author": "葛绍体",
        "content": "笑倚东风看画船，晴天如水水如天。\n酒旗高处玉骢急，万树垂杨一抹烟。",
        "dynasty": "宋",
        "collection_info": null
    },
    {
        "title": "袁宫讲饮西湖",
        "author": "葛绍体",
        "content": "重吟坡老芳鲜句，饮客西湖半醉中。\n一段风光带秋色，瘦荷疎柳嫩芙蓉。",
        "dynasty": "宋",
        "collection_info": null
    },
    {
        "title": "西湖二首  其一",
        "author": "葛绍体",
        "content": "年年春色客中看，不管今年行路难。\n行到西湖春正好，万重杨柳傍栏干。",
        "dynasty": "宋",
        "collection_info": null
    },
    {
        "title": "西湖二首  其二",
        "author": "葛绍体",
        "content": "杨柳芙蓉旧日栽，近来堂宇更安排。\n湖光接得全天趣，莫遣游人鼓吹来。",
        "dynasty": "宋",
        "collection_info": null
    },
    {
        "title": "四月八日永嘉卢子高醵西湖",
        "author": "葛绍体",
        "content": "远近山光浓淡中，晓云零乱越湖风。\n飞来几点浴佛雨，湿住杨花粘落红。",
        "dynasty": "宋",
        "collection_info": null
    },
    {
        "title": "黄友载酒鑑湖",
        "author": "葛绍体",
        "content": "云细风柔雨后天，两三飞鹭点晴川。\n小舟稳泛疎帘静，着我闲身坐少年。",
        "dynasty": "宋",
        "collection_info": null
    },
    {
        "title": "秋日东湖",
        "author": "葛绍体",
        "content": "荻花风裏桂花浮，万竹生云翠欲流。\n谁拂半湖新镜面，飞来烟雨暮天愁。",
        "dynasty": "宋",
        "collection_info": null
    },
    {
        "title": "秋夕湖上",
        "author": "葛绍体",
        "content": "云边雁影半浮沉，一片征帆万里心。\n水月光涵疑雪夜，小舟乘兴欲山阴。",
        "dynasty": "宋",
        "collection_info": null
    },
    {
        "title": "偏门湖上",
        "author": "葛绍体",
        "content": "秦陆当年行乐地，依然耕钓水云乡。\n伤心寂寞东风裏，露草烟花空自香。",
        "dynasty": "宋",
        "collection_info": null
    },
    {
        "title": "晚出湖上",
        "author": "葛绍体",
        "content": "云树依稀自作行，烟波浩渺别为乡。\n渔人不识闲吟客，撒网鸣榔却斗忙。",
        "dynasty": "宋",
        "collection_info": null
    },
    {
        "title": "夜出湖口",
        "author": "葛绍体",
        "content": "云连天远水连云，一片天光欲半昏。\n新月似怜新雁过，伴他孤影落前村。",
        "dynasty": "宋",
        "collection_info": null
    },
    {
        "title": "新斋即事",
        "author": "葛绍体",
        "content": "炉烟虚匝上寒屏，窗纸吟风带雨听。\n欹枕夜深偷酒力，一声啼鸟梦初醒。",
        "dynasty": "宋",
        "collection_info": null
    },
    {
        "title": "遂初东园",
        "author": "葛绍体",
        "content": "晴日暖风浑欲醉，游蜂啼鸟累相关。\n闲来芳径步幽草，更上高楼看远山。",
        "dynasty": "宋",
        "collection_info": null
    },
    {
        "title": "东园池上",
        "author": "葛绍体",
        "content": "急雨斜风颤晓荷，娇羞花面泪痕多。\n向人欲语竟不语，风雨无情花奈何。",
        "dynasty": "宋",
        "collection_info": null
    },
    {
        "title": "猗澜池上",
        "author": "葛绍体",
        "content": "蒲芽长短草浮沉，地傍官河带竹林。\n风约萍开晓天静，蜻蜓聚立紫荷簪。",
        "dynasty": "宋",
        "collection_info": null
    },
    {
        "title": "猗澜即事",
        "author": "葛绍体",
        "content": "雨余涨水欲浮空，云影中间着钓筒。\n小棹轻舟往来急，古槐斜日嫩荷风。",
        "dynasty": "宋",
        "collection_info": null
    },
    {
        "title": "秋堂东轩",
        "author": "葛绍体",
        "content": "新糊窗纸旧胡床，铜鸭烟昏砚墨香。\n淡翠屏风小瓶亚，芙蓉红軃菊花黄。",
        "dynasty": "宋",
        "collection_info": null
    },
    {
        "title": "游本觉寺问禅老",
        "author": "葛绍体",
        "content": "入到山房水自清，万竿修竹翠棱棱。\n古潭夜印中天月，悟得无生几上乘。",
        "dynasty": "宋",
        "collection_info": null
    },
    {
        "title": "夜步垂虹",
        "author": "葛绍体",
        "content": "酒市渔村傍太湖，卧虹横跨接东吴。\n风云惊趁鱼龙夜，月色天光半有无。",
        "dynasty": "宋",
        "collection_info": null
    },
    {
        "title": "浸碧即事",
        "author": "葛绍体",
        "content": "冰壶清浅酒杯深，雨闹风荷一阵阴。\n琴调半残看晋帖，更寻棋局伴秋吟。",
        "dynasty": "宋",
        "collection_info": null
    },
    {
        "title": "曹氏寒碧即事  其一",
        "author": "葛绍体",
        "content": "屋头杨柳绿参差，小竹疎花此更宜。\n帘漾水纹闲昼日，早秋风物似春时。",
        "dynasty": "宋",
        "collection_info": null
    },
    {
        "title": "曹氏寒碧即事  其二",
        "author": "葛绍体",
        "content": "小窗棋静一枰空，多事蝉声断续中。\n过雨凉生醉归去，不知明日又秋风。",
        "dynasty": "宋",
        "collection_info": null
    },
    {
        "title": "锦园晚雨",
        "author": "葛绍体",
        "content": "一围蜀锦万花枝，红绿相携傍酒巵。\n不必夜深来秉烛，满庭风雨湿臙脂。",
        "dynasty": "宋",
        "collection_info": null
    },
    {
        "title": "过西斋",
        "author": "葛绍体",
        "content": "青灯一晕静相看，酒敌残秋夜半寒。\n却怕醒来人独自，西风索索荻声干。",
        "dynasty": "宋",
        "collection_info": null
    },
    {
        "title": "韩季默主簿听雨斋",
        "author": "葛绍体",
        "content": "一片云阴带日长，落花飞处燕泥香。\n耕畦桑坞年年事，万点春声夜对床。",
        "dynasty": "宋",
        "collection_info": null
    },
    {
        "title": "荷渚即景",
        "author": "葛绍体",
        "content": "轩槛空明照野塘，闲看渔父濯沧浪。\n相忘一笑一杯酒，荷叶雨声生晚凉。",
        "dynasty": "宋",
        "collection_info": null
    },
    {
        "title": "过秋塘陈老丈",
        "author": "葛绍体",
        "content": "水匝桥横处士家，东轩书册旧生涯。\n秋风满径一筇晚，柳未全疎桂欲花。",
        "dynasty": "宋",
        "collection_info": null
    },
    {
        "title": "溪上",
        "author": "葛绍体",
        "content": "少立沙头夕照明，柳风吹面酒初醒。\n东皋好雨一犁足，麦半黄时秧半青。",
        "dynasty": "宋",
        "collection_info": null
    },
    {
        "title": "夜行浸碧",
        "author": "葛绍体",
        "content": "空明不碍醉中行，月晕风生夜几更。\n篱落无声水天阔，露荷相倚钓舟横。",
        "dynasty": "宋",
        "collection_info": null
    },
    {
        "title": "仲和时斋即事",
        "author": "葛绍体",
        "content": "夹径花开一丈红，傍池新竹万枝风。\n闲来笑语忘为客，杯酒淡烟明月中。",
        "dynasty": "宋",
        "collection_info": null
    },
    {
        "title": "时斋新植",
        "author": "葛绍体",
        "content": "红栏一带树青青，帘幙风轻扬晓晴。\n日转花阴燕飞去，堂中惟有读书声。",
        "dynasty": "宋",
        "collection_info": null
    },
    {
        "title": "晨兴书所见",
        "author": "葛绍体",
        "content": "等閒日月任西东，不管霜风着鬓蓬。\n满地翻黄银杏叶，忽惊天地告成功。",
        "dynasty": "宋",
        "collection_info": null
    },
    {
        "title": "道中书所见",
        "author": "葛绍体",
        "content": "湖塘隔岸碧相鲜，田舍寒炊晚顿烟。\n塞路官军好身手，路中相唤卖鱼船。",
        "dynasty": "宋",
        "collection_info": null
    },
    {
        "title": "乐清道中二首  其一",
        "author": "葛绍体",
        "content": "雅淡风光近上元，迎神箫鼓自年年。\n客行不趁花灯市，月满寒江水拍天。",
        "dynasty": "宋",
        "collection_info": null
    },
    {
        "title": "乐清道中二首  其二",
        "author": "葛绍体",
        "content": "前浦归帆挂夕阳，傍船打鼓是渔乡。\n居人却惯鱼虾贱，茅店晚厨春荠香。",
        "dynasty": "宋",
        "collection_info": null
    },
    {
        "title": "义乌道中二首  其一",
        "author": "葛绍体",
        "content": "溪头石佛泗州身，半染鑪烟半路尘。\n儿女一盘清凈供，苏溪茶点建溪春。",
        "dynasty": "宋",
        "collection_info": null
    },
    {
        "title": "义乌道中二首  其二",
        "author": "葛绍体",
        "content": "小雨山寒占麦秋，溪南溪北水交流。\n桃花又报东风急，云带雨来山欲浮。",
        "dynasty": "宋",
        "collection_info": null
    },
    {
        "title": "东阳道中二首  其一",
        "author": "葛绍体",
        "content": "麦陇东风半展鬚，桃红柳绿自相于。\n耕犂歇午炊烟起，断岸溪头人钓鱼。",
        "dynasty": "宋",
        "collection_info": null
    },
    {
        "title": "东阳道中二首  其二",
        "author": "葛绍体",
        "content": "溪头亭匾佳山水，水遶山围巷陌清。\n晚向酒旗高处泊，画楼更点亦春声。",
        "dynasty": "宋",
        "collection_info": null
    },
    {
        "title": "诸暨道中五首  其一",
        "author": "葛绍体",
        "content": "寒雨路从岩涧出，晴天纔见越山川。\n谁怜昨日经行地，回首苍茫起暮烟。",
        "dynasty": "宋",
        "collection_info": null
    },
    {
        "title": "诸暨道中五首  其二",
        "author": "葛绍体",
        "content": "路分杭越号牌头，行客东西各自谋。\n总是春晴好天气，野花山鸟亦风流。",
        "dynasty": "宋",
        "collection_info": null
    },
    {
        "title": "诸暨道中五首  其三",
        "author": "葛绍体",
        "content": "两畔绿杨卧碧溪，人家一带绿杨堤。\n门开恰出市行路，山在屋头谁肯栖。",
        "dynasty": "宋",
        "collection_info": null
    },
    {
        "title": "诸暨道中五首  其四",
        "author": "葛绍体",
        "content": "晓烟晴日过枫桥，桥面山尖春半娇。\n一簇谁家嫩杨柳，淡黄襟带学宫腰。",
        "dynasty": "宋",
        "collection_info": null
    },
    {
        "title": "诸暨道中五首  其五",
        "author": "葛绍体",
        "content": "极目田畴似掌平，远山依约画难成。\n天宽地大空明处，渐近稽山接帝城。",
        "dynasty": "宋",
        "collection_info": null
    },
    {
        "title": "姚江舟中",
        "author": "葛绍体",
        "content": "睡觉舟行长半潮，暖风晴日媚春郊。\n江边一带青林静，轻细鶑声高柳梢。",
        "dynasty": "宋",
        "collection_info": null
    },
    {
        "title": "过曹娥江",
        "author": "葛绍体",
        "content": "依旧临江镇庙门，参差江树带春云。\n男儿愧死知多少，我欲重招孝女魂。",
        "dynasty": "宋",
        "collection_info": null
    },
    {
        "title": "宿磻溪",
        "author": "葛绍体",
        "content": "柟岸祖居今寂寞，旧门还向赤山头。\n梦回泪湿春衫袖，人与赤山相对愁。",
        "dynasty": "宋",
        "collection_info": null
    },
    {
        "title": "大丘至黎坑口",
        "author": "葛绍体",
        "content": "重岚浮动光相射，峭壁横斜罅欲开。\n比似雁山多秀发，丰棱那復让天台。",
        "dynasty": "宋",
        "collection_info": null
    },
    {
        "title": "五部岭",
        "author": "葛绍体",
        "content": "岭上烟云作伴行，远山凝绿向谁横。\n醉来睡足茅檐雨，三十六滩春水生。",
        "dynasty": "宋",
        "collection_info": null
    },
    {
        "title": "苍岭行三首  其一",
        "author": "葛绍体",
        "content": "客自忙忙山自闲，有情飞鸟去来间。\n石矶坐久风林静，一派泉声落半山。",
        "dynasty": "宋",
        "collection_info": null
    },
    {
        "title": "苍岭行三首  其二",
        "author": "葛绍体",
        "content": "翠拥层崖一水分，括苍遥接赤城春。\n观音城上灵官庙，多少烧香行路人。",
        "dynasty": "宋",
        "collection_info": null
    },
    {
        "title": "苍岭行三首  其三",
        "author": "葛绍体",
        "content": "只将客路当山行，自觉春光步步生。\n几许花开到桃李，东风又趣陇头耕。",
        "dynasty": "宋",
        "collection_info": null
    },
    {
        "title": "晚泊三高亭",
        "author": "葛绍体",
        "content": "不钓鲈鱼只钓鳌，一丝弹压几风涛。\n城西山影蘸空碧，星斗逼人相与高。",
        "dynasty": "宋",
        "collection_info": null
    },
    {
        "title": "小憩梵安寺",
        "author": "葛绍体",
        "content": "浅绿深红映夕岚，子规声在虎溪南。\n明朝尘土又归去，长忆来时三月三。",
        "dynasty": "宋",
        "collection_info": null
    },
    {
        "title": "唐晦叔方壶",
        "author": "葛绍体",
        "content": "秋日吟边书传香，弟兄杯酒到虞唐。\n谁知静处工夫大，消得方壶岁月长。",
        "dynasty": "宋",
        "collection_info": null
    },
    {
        "title": "题赵献可抚干池亭",
        "author": "葛绍体",
        "content": "浸碧虚亭烟水中，参差荷渚小桥东。\n露花相对立清晓，闲裏丝桐歌舜风。",
        "dynasty": "宋",
        "collection_info": null
    },
    {
        "title": "题韩伯直顺斋",
        "author": "葛绍体",
        "content": "路似直弦万古新，平吾方寸是经纶。\n一元静展凭何力，日月序行天地春。",
        "dynasty": "宋",
        "collection_info": null
    },
    {
        "title": "卢子高梅岩",
        "author": "葛绍体",
        "content": "倚岩好竹已清绝，竹裏梅梢更绝清。\n要看萧疎影来去，最宜天气半阴晴。",
        "dynasty": "宋",
        "collection_info": null
    },
    {
        "title": "韩仲和南窗",
        "author": "葛绍体",
        "content": "一榻卧云长至日，半炉宿火欲明时。\n年年来此南窗下，不怕风霜容易欺。",
        "dynasty": "宋",
        "collection_info": null
    },
    {
        "title": "昌园",
        "author": "葛绍体",
        "content": "昌园梅树占山林，山浅村深烟日昏。\n薄暮东风几篱落，雪涛隠约万龙奔。",
        "dynasty": "宋",
        "collection_info": null
    },
    {
        "title": "遂初黄友逊斋",
        "author": "葛绍体",
        "content": "艺圃楼高插架书，只将逊志力耘鉏。\n堂堂乃祖声名在，直使人称两遂初。",
        "dynasty": "宋",
        "collection_info": null
    },
    {
        "title": "题丽句亭",
        "author": "葛绍体",
        "content": "王谢风流盟未寒，枝藤杯酒翠微间。\n松花半落春山暮，云满一溪春水闲。",
        "dynasty": "宋",
        "collection_info": null
    },
    {
        "title": "题新安汪氏心远亭",
        "author": "葛绍体",
        "content": "来傍蓬莱夜读书，盂山相对是吾庐。\n不妨车马自来去，一片闲心泊太虚。",
        "dynasty": "宋",
        "collection_info": null
    },
    {
        "title": "题天庆观",
        "author": "葛绍体",
        "content": "淡云疎雨嫩凉天，老柏梢头挂瘦猿。\n仙殿崔嵬钟磬响，纸钱灰起祭中元。",
        "dynasty": "宋",
        "collection_info": null
    },
    {
        "title": "题戒珠寺竹阁",
        "author": "葛绍体",
        "content": "松雪半梢寒鹊语，风敲疎竹度斜阳。\n幽寻有客自来去，静对僧禅一缕香。",
        "dynasty": "宋",
        "collection_info": null
    },
    {
        "title": "高文父隠居",
        "author": "葛绍体",
        "content": "岸西城郭岸南村，杨柳排空竹驻云。\n不必青山映门巷，芦花一带水平分。",
        "dynasty": "宋",
        "collection_info": null
    },
    {
        "title": "钟庆饮别",
        "author": "葛绍体",
        "content": "日添一线酒壶边，小阁连装胜去年。\n明夜月生何处有，短帆风定下塘船。",
        "dynasty": "宋",
        "collection_info": null
    },
    {
        "title": "赠休斋沈老丈  其一",
        "author": "葛绍体",
        "content": "澉浦东南海面横，惯看潮落又潮生。\n嫌渠万里风波险，心地一生平处行。",
        "dynasty": "宋",
        "collection_info": null
    },
    {
        "title": "赠休斋沈老丈  其二",
        "author": "葛绍体",
        "content": "酒边风月是诗情，平淡精神最老成。\n每爱晋人标韵别，发挥天趣更渊明。",
        "dynasty": "宋",
        "collection_info": null
    },
    {
        "title": "赠黄友把酒东皋三首  其一",
        "author": "葛绍体",
        "content": "野水平流一带斜，去来征棹几年华。\n东风又染山光绿，好拂丝纶钓浪花。",
        "dynasty": "宋",
        "collection_info": null
    },
    {
        "title": "赠黄友把酒东皋三首  其二",
        "author": "葛绍体",
        "content": "风光依约上征帆，云影参差带远山。\n野岸水平耕钓足，镜湖消得一春闲。",
        "dynasty": "宋",
        "collection_info": null
    },
    {
        "title": "赠黄友把酒东皋三首  其三",
        "author": "葛绍体",
        "content": "东风鹭影几横斜，晚日飞来漾雪华。\n好伴闲身春雨裏，一川烟雨落梨花。",
        "dynasty": "宋",
        "collection_info": null
    },
    {
        "title": "和袁抱瓮",
        "author": "葛绍体",
        "content": "雨滴残更不忍听，欲寻归梦梦难成。\n西风起处雁声急，多少悲秋行客情。",
        "dynasty": "宋",
        "collection_info": null
    },
    {
        "title": "元直弟梧坡",
        "author": "葛绍体",
        "content": "东山山下碧梧坡，照映朝阳岁月多。\n好是凤凰栖泊处，一鸣天地起春和。",
        "dynasty": "宋",
        "collection_info": null
    },
    {
        "title": "献可造朝",
        "author": "葛绍体",
        "content": "步步青云肯忆家，西湖春讯到梅花。\n除书一纸飞来日，柳色鶑声满后衙。",
        "dynasty": "宋",
        "collection_info": null
    },
    {
        "title": "送松台老丈过黄岩",
        "author": "葛绍体",
        "content": "虽然相去百余里，亦是同栖一片云。\n君向黄山我孤屿，思乡时节定思君。",
        "dynasty": "宋",
        "collection_info": null
    },
    {
        "title": "送李好谦县尉  其一",
        "author": "葛绍体",
        "content": "闻得官期寄短歌，官期犹有一年赊。\n如今东越都夸道，花烛重新吏报衙。",
        "dynasty": "宋",
        "collection_info": null
    },
    {
        "title": "送李好谦县尉  其二",
        "author": "葛绍体",
        "content": "东归行李一编书，谁料熏风驻鑑湖。\n夜月扁舟忆君处，藕塘红绿正相扶。",
        "dynasty": "宋",
        "collection_info": null
    },
    {
        "title": "送尹惟晓县尉",
        "author": "葛绍体",
        "content": "三千里外潜江县，马首东风得意行。\n应买扁舟过庐阜，一江春绿万山横。",
        "dynasty": "宋",
        "collection_info": null
    },
    {
        "title": "寄仲彝县尉",
        "author": "葛绍体",
        "content": "别后平安未有书，秋风客裏定何如。\n西湖纵是芙蓉好，不似山家橙橘初。",
        "dynasty": "宋",
        "collection_info": null
    },
    {
        "title": "送高九万",
        "author": "葛绍体",
        "content": "诗名空满浙江东，身事长嗟似转蓬。\n正是梅天又离别，相思还在雨声中。",
        "dynasty": "宋",
        "collection_info": null
    },
    {
        "title": "送蔡贯之",
        "author": "葛绍体",
        "content": "君去江东几日程，我来东越漫云萍。\n客情自是难为别，何况乡情兼别情。",
        "dynasty": "宋",
        "collection_info": null
    },
    {
        "title": "送胡五九丈",
        "author": "葛绍体",
        "content": "长记秋时病作魔，频来看我谢君多。\n只今未别先成梦，梦觉争如既别何。",
        "dynasty": "宋",
        "collection_info": null
    },
    {
        "title": "送友人",
        "author": "葛绍体",
        "content": "曾嗟别去作西东，今喜重来笑语同。\n来日未多今又去，相思无奈立东风。",
        "dynasty": "宋",
        "collection_info": null
    },
    {
        "title": "送槃斋叶敬叔丈",
        "author": "葛绍体",
        "content": "万里春风柳一堤，长条折与记分携。\n客行却入故乡去，禹洞龙丘认旧题。",
        "dynasty": "宋",
        "collection_info": null
    },
    {
        "title": "送陈平父",
        "author": "葛绍体",
        "content": "长忆杨花归路春，最怜雪玉苦吟身。\n蓬莱风日想依旧，为问细论谁可人。",
        "dynasty": "宋",
        "collection_info": null
    },
    {
        "title": "送陈友",
        "author": "葛绍体",
        "content": "伤春那作送行诗，短棹轻帆驻片时。\n烟雨满村桑柘绿，杜鹃声裏忆归期。",
        "dynasty": "宋",
        "collection_info": null
    },
    {
        "title": "送戴子安  其一",
        "author": "葛绍体",
        "content": "北固峯前多景楼，江山第一占南州。\n单车六月海陵路，看了一番归去休。",
        "dynasty": "宋",
        "collection_info": null
    },
    {
        "title": "送戴子安  其二",
        "author": "葛绍体",
        "content": "未到蓬莱阁上游，梧坡在越自应留。\n秋深灯火夜深话，又拟横飞一鹗秋。",
        "dynasty": "宋",
        "collection_info": null
    },
    {
        "title": "怀元直弟",
        "author": "葛绍体",
        "content": "草色苔痕绿满庭，读书声向梦中听。\n湿云冷雨更愁绝，寂寞旅床思鹡鸰。",
        "dynasty": "宋",
        "collection_info": null
    },
    {
        "title": "见王兼叔上舍寿母",
        "author": "葛绍体",
        "content": "百单二岁尚簪梳，珍重酡颜映雪肤。\n天下丹青谁妙手，倩渠描作寿星图。",
        "dynasty": "宋",
        "collection_info": null
    },
    {
        "title": "仲和亲迎慈溪  其一",
        "author": "葛绍体",
        "content": "灯火宗盟旧日寻，宜家宜室正如今。\n春风苹藻慈湖上，琴瑟新调太古音。",
        "dynasty": "宋",
        "collection_info": null
    },
    {
        "title": "仲和亲迎慈溪  其二",
        "author": "葛绍体",
        "content": "万卷何如一寸心，心涵万卷自知音。\n圣功不是寻常事，泰华高寒沧海深。",
        "dynasty": "宋",
        "collection_info": null
    },
    {
        "title": "题韩季默春山图",
        "author": "葛绍体",
        "content": "春山一簇带春云，楼阁高低日欲曛。\n骑马棹船游冶客，一天风月自平分。",
        "dynasty": "宋",
        "collection_info": null
    },
    {
        "title": "题越人贺韩司户令子得举诗卷",
        "author": "葛绍体",
        "content": "一鹗秋风东越初，龙门春浪少踌躇。\n客来多说新河过，古柳阴中闻读书。",
        "dynasty": "宋",
        "collection_info": null
    },
    {
        "title": "题四清枕屏",
        "author": "葛绍体",
        "content": "横梅枝下兰为伴，瘦石拳边竹更长。\n月上小窗人欲静，睡来清入梦魂香。",
        "dynasty": "宋",
        "collection_info": null
    },
    {
        "title": "题松竹梅画扇",
        "author": "葛绍体",
        "content": "扇招三友亦风骚，淡墨萧疎雨露梢。\n不止暑天凉意足，爱他曾耐岁寒交。",
        "dynasty": "宋",
        "collection_info": null
    },
    {
        "title": "送芋栗汤升伯教授  其一",
        "author": "葛绍体",
        "content": "上柏山前擘翠红，半筐沿壁挂秋风。\n轻黄肉皱紫皮脱，细入微酣咀嚼中。",
        "dynasty": "宋",
        "collection_info": null
    },
    {
        "title": "送芋栗汤升伯教授  其二",
        "author": "葛绍体",
        "content": "紫芋霜天到客居，秋风应倩野人锄。\n竹炉细拨轻红火，暖衬寒窗夜读书。",
        "dynasty": "宋",
        "collection_info": null
    },
    {
        "title": "树影  其一",
        "author": "葛绍体",
        "content": "树影参差落晚窗，疎疎密密自分张。\n偶然一阵狂风急，颠倒随风上下狂。",
        "dynasty": "宋",
        "collection_info": null
    },
    {
        "title": "树影  其二",
        "author": "葛绍体",
        "content": "莫要随风上下狂，空将闲影傍斜阳。\n斜阳西去还催去，自在虚明一带窗。",
        "dynasty": "宋",
        "collection_info": null
    },
    {
        "title": "槐",
        "author": "葛绍体",
        "content": "槐幄成阴绿正宜，青虫为蠹祇空枝。\n花神巧与换新绿，恰似春风三月时。",
        "dynasty": "宋",
        "collection_info": null
    },
    {
        "title": "梅花对饮",
        "author": "葛绍体",
        "content": "半痕霜月晓窗低，三两梅花作伴栖。\n盂饮花边更风度，石泉汤泼嫩盐虀。",
        "dynasty": "宋",
        "collection_info": null
    },
    {
        "title": "遂初晚饮",
        "author": "葛绍体",
        "content": "书叶翻风傍酒樽，庭槐清影荫黄昏。\n新萤一点南窗下，来约灯花伴梦魂。",
        "dynasty": "宋",
        "collection_info": null
    },
    {
        "title": "鹤",
        "author": "葛绍体",
        "content": "丹顶低回疑舞水，雪翎高展欲排云。\n也知尔得闲中趣，较得能闲更几分。",
        "dynasty": "宋",
        "collection_info": null
    },
    {
        "title": "马喻答惟晓问",
        "author": "葛绍体",
        "content": "振鬣长鸣向远天，轻蹄健步欲争先。\n关山万里踏飞雪，何似春风御柳边。",
        "dynasty": "宋",
        "collection_info": null
    },
    {
        "title": "嘲蛩",
        "author": "葛绍体",
        "content": "浮沙篱落乱鸣蛩，永夜相寻客梦中。\n尽是秋风借余力，声声却似怨秋风。",
        "dynasty": "宋",
        "collection_info": null
    },
    {
        "title": "吴友翠玉轩",
        "author": "葛绍体",
        "content": "嚣市尘中无此清，竹风声应读书声。\n一轩拥翠万玉瘦，正好着渠难弟兄。",
        "dynasty": "宋",
        "collection_info": null
    },
    {
        "title": "招鹤所词为澉浦监税赵潜夫作",
        "author": "葛绍体",
        "content": "君之来兮鹤自九皋，驾以去兮渺天地而逍遥。\n缟衣玄裳兮横大海之惊涛，云旗先驱兮霓旌旖旎。\n月皓皓兮风洒洒，青山之上兮黄湾之下。\n挹北斗兮椒浆，羽扇纶巾兮佩璆锵，盼而笑兮玉洁水光。\n鸣鸾凤兮舞鼋鼍，冯夷鼓兮虞妃歌，鱼咏龙吟兮蛟螭护呵。\n眷言归兮南浦，颿飞兮过舶艪，春復秋兮终古。",
        "dynasty": "宋",
        "collection_info": null
    },
    {
        "title": "总题  其一",
        "author": "葛绍体",
        "content": "车马不来山意朴，市廛都远土风淳。\n又无僧寺闲钟鼓，流水声中自有春。",
        "dynasty": "宋",
        "collection_info": null
    },
    {
        "title": "总题  其二",
        "author": "葛绍体",
        "content": "塘曲椒和桑共老，山头松与麦齐青。\n人家岁计村南北，似识豳风旧典刑。",
        "dynasty": "宋",
        "collection_info": null
    },
    {
        "title": "雨后到芙蓉村",
        "author": "葛绍体",
        "content": "又上篮舆去，西风暂放晴。\n雾深孤屿没，日薄片云明。\n诗思通山色，琴怀澹客情。\n悬知百里路，分作两三程。",
        "dynasty": "宋",
        "collection_info": null
    },
    {
        "title": "永嘉王孟同适安堂",
        "author": "葛绍体",
        "content": "茂林修竹更清泉，笑裏相逢到酒边。\n一片闲云了无着，共他风月自今年。",
        "dynasty": "宋",
        "collection_info": null
    },
    {
        "title": "烟雨馆  其一",
        "author": "葛绍体",
        "content": "轻暑着人疑酒困，卖花声转卖樱桃。\n湖光静漾半帘影，燕子日长风絮高。",
        "dynasty": "宋",
        "collection_info": null
    },
    {
        "title": "烟雨馆  其二",
        "author": "葛绍体",
        "content": "红白桃花褪半梢，绿阴清浅未全交。\n橹摇远岸日相射，扇落闲阶风自敲。",
        "dynasty": "宋",
        "collection_info": null
    },
    {
        "title": "烟雨馆  其三",
        "author": "葛绍体",
        "content": "湖接青林一带回，光浮玉镜半奁开。\n塔峯对起飞云泊，时有断烟残雨来。",
        "dynasty": "宋",
        "collection_info": null
    },
    {
        "title": "烟雨馆  其四",
        "author": "葛绍体",
        "content": "酒杯光动柳梢月，衣袖凉生芦叶风。\n露坐夜深醒似困，钓船人语过湖东。",
        "dynasty": "宋",
        "collection_info": null
    },
    {
        "title": "烟雨馆  其五",
        "author": "葛绍体",
        "content": "湖波漾日乱檐花，人影天光带落霞。\n衣岫浅寒杨柳陌，醉归闲数欲栖鸦。",
        "dynasty": "宋",
        "collection_info": null
    },
    {
        "title": "腊月二日烟雨馆",
        "author": "葛绍体",
        "content": "天上飞花报岁寒，西风相挟引栏干。\n平湖不认花多少，只作寻常烟雨看。",
        "dynasty": "宋",
        "collection_info": null
    },
    {
        "title": "三日雪后饮烟雨馆  其一",
        "author": "葛绍体",
        "content": "傍湖千树玉参差，湖面轻风落钓丝。\n晚色晴阴正商略，断云来去半犹痴。",
        "dynasty": "宋",
        "collection_info": null
    },
    {
        "title": "三日雪后饮烟雨馆  其二",
        "author": "葛绍体",
        "content": "旋融残雪点团茶，碧凈红鲜朵上花。\n客散亭闲半湖水，月梳斜掠晚晴霞。",
        "dynasty": "宋",
        "collection_info": null
    },
    {
        "title": "烟雨馆晚对",
        "author": "葛绍体",
        "content": "一片斜阳天北角，半痕初月水东弯。\n浮烟更拥云峰起，全似西湖远近山。",
        "dynasty": "宋",
        "collection_info": null
    },
    {
        "title": "保应庙",
        "author": "陈东之",
        "content": "投迹空山计已非，江都消息乱来稀。\n庙前几种春香草，错怪王孙去不归。",
        "dynasty": "宋",
        "collection_info": null
    },
    {
        "title": "游沃洲山",
        "author": "陈东之",
        "content": "我本名山人，屡作名山兴。\n天台一住三十年，尽日扪萝陟云磴。\n上揽四万八千丈之高秋，参差明河两肩并。\n下瞰三百六十度之朝暾，灭没飞烟八荒浄。\n或随仙气得丹床，双阙夜深看斗柄。\n今年积雨天地晴，一策快作西南征。\n沃洲最佳天姥胜，连山直下秋峥嵘。\n竹萌修纤会稽箭，芝茎菌蠢商山英。\n秋阳不碎空翠影，绝壑倒泻银河声。\n山腰细路如丝直，三两渔樵行落日。\n炊烟暝色小茅屋，松子秋声断崖石。\n溪流饭屑胡麻香，土软春膏霜朮白。\n送书松际有猿公，问酒磵阴多木客。\n青冥楼阁仙人家，鬰蓝流光泻晴碧。\n霓旌队下鹤万群，绛节朝回云五色。\n人间但有桃花源，桃花春香流水浑。\n三生凡骨不得到，两耳夜半空听猿。\n李白寻真不得返，支遁卜筑远费钱。\n至今山灵护光怪，石萝山薜余秋妍。\n陈郎故宅更深閟，鸡犬林塘隔尘世。\n清秋着屐一登之，路僻夕阴门半箇。\n盘陀石在长楠阴，脱略尘缨换秋意。\n晴窗示我两山图，老眼摩挲观一二。\n便挥健笔写我诗，惜哉赏音今绝稀。\n谪仙一去五百载，人间山水无清辉。\n旧时仙人白云唱，怪我白首归何时。\n我生白首历浩劫，眼中亿万虫沙春梦非。\n陈郎挽我十日住，掉头不顾自有南山期。\n餐霞绝粒炼精魄，长生之学非荒嬉。\n三千年前有宿约，来已不早归不迟。\n长揖群仙谢儿辈，倒挟万里冥鸿飞。",
        "dynasty": "宋",
        "collection_info": null
    },
    {
        "title": "游虎丘",
        "author": "蒋孝言",
        "content": "秀色回环眼倍明，醒余洒面竹风清。\n快哉气且吞云梦，便欲飘然上玉京。",
        "dynasty": "宋",
        "collection_info": null
    },
    {
        "title": "青霞谷",
        "author": "郑有年",
        "content": "少室隠居空索价，北山俗驾费移文。\n道人笑破世间事，去住身心如白云。",
        "dynasty": "宋",
        "collection_info": null
    },
    {
        "title": "贺乔丞相  其一",
        "author": "厉寺正",
        "content": "乔年国同永，寿星秋见丙。\n社稷资夹扶，干坤頼重整。\n善胜在不争，镇浮惟以静。\n金鑑上千秋，爱君时戒警。",
        "dynasty": "宋",
        "collection_info": null
    },
    {
        "title": "贺乔丞相  其二",
        "author": "厉寺正",
        "content": "孔山民具瞻，位高心愈谦。\n待人冬日暖，持己晓霜严。\n善类藉培植，贤材无滞淹。\n更栽椿百本，岁岁绿阴添。",
        "dynasty": "宋",
        "collection_info": null
    },
    {
        "title": "贺乔丞相  其三",
        "author": "厉寺正",
        "content": "天下达尊三，加之量海涵。\n忠言今稷契，眉寿古彭聃。\n渭水功犹小，汾阳考欲参。\n料应宣劝处，花不数优昙。",
        "dynasty": "宋",
        "collection_info": null
    },
    {
        "title": "贺乔丞相  其四",
        "author": "厉寺正",
        "content": "相公一身兼，爵德齿俱全。\n剑履登金殿，山川锡土田。\n龟游莲叶露，蚁泛菊花天。\n白鹭洲边守，重赓绿竹篇。",
        "dynasty": "宋",
        "collection_info": null
    },
    {
        "title": "贺郑丞相  其一",
        "author": "厉寺正",
        "content": "天地钟奇在鄞鄮，代产真儒傅衮绣。\n明良千载会风云，虎拜万年同国寿。",
        "dynasty": "宋",
        "collection_info": null
    },
    {
        "title": "贺郑丞相  其二",
        "author": "厉寺正",
        "content": "和羹梅傍小春荣，尧陛犹余一荚蓂。\n万里云收天镜浄，三台星畔老人星。",
        "dynasty": "宋",
        "collection_info": null
    },
    {
        "title": "贺郑丞相  其三",
        "author": "厉寺正",
        "content": "瑞应金穰均禹甸，三边洗甲谁言战。\n关河岂但犬羊奔，郊薮殆将麟凤见。",
        "dynasty": "宋",
        "collection_info": null
    },
    {
        "title": "贺郑丞相  其四",
        "author": "厉寺正",
        "content": "大学道惟一能静，国势尊安如九鼎。\n致君事业比皋夔，不羡萧曹并魏丙。",
        "dynasty": "宋",
        "collection_info": null
    },
    {
        "title": "贺郑丞相  其五",
        "author": "厉寺正",
        "content": "人才谁不出陶镕，耆旧皆归聘召中。\n周室中兴由任使，颂声今可继周崧。",
        "dynasty": "宋",
        "collection_info": null
    },
    {
        "title": "贺郑丞相  其六",
        "author": "厉寺正",
        "content": "耆艾何须比龟鹤，高深岂止如川岳。\n但祈公永辄萝图，常诵缉熙比帝学。",
        "dynasty": "宋",
        "collection_info": null
    },
    {
        "title": "贺郑丞相  其七",
        "author": "厉寺正",
        "content": "贵极台衡世莫京，依然璧水一儒生。\n只将无限宽洪意，上为皇家致太平。",
        "dynasty": "宋",
        "collection_info": null
    },
    {
        "title": "贺郑丞相  其八",
        "author": "厉寺正",
        "content": "遥想翘材集贺宾，未饶珠履寿春申。\n原嗟老守师门士，独望黄扉种大椿。",
        "dynasty": "宋",
        "collection_info": null
    },
    {
        "title": "塞马歌答杨侍郎",
        "author": "萧元之",
        "content": "侍郎赠我六尺騟，矫矫龙性天骨殊。\n四蹄铁立目电闪，此其壮志畏长驱。\n牵来细观问厮养，何物有此权奇状。\n为言此是古孙龙，往往得之沙塞上。\n森张雾鬣碨礌鬉，萧稍骏尾摇朔风。\n冰河蹙裂蹄甲锐，竹批两耳双方瞳。\n向时淮西屡战胜，曾驮猛士敲金镫。\n帐前欲得不敢言，空悬宝珠光照乘。\n我有百发落雁鈚，前年引满射赤眉。\n功成万死不见赏，归骑馿子吟楚词。\n浮沈不作飞腾梦，感公赠我意勤重。\n旋蒙皋比作鞍鞯，更染青丝结缰鞚。\n祗今中原狐兔鸣，黄沙莽莽白骨腥。\n愿公急起扫欃枪，百万勋业一旦成。\n我当乘此载前旌，男儿报义要轻生。",
        "dynasty": "宋",
        "collection_info": null
    },
    {
        "title": "送郡守张宗丞  其一",
        "author": "萧元之",
        "content": "淮汉秋风起，边声不可听。\n九重选良牧，内地着郎星。\n土沃桑麻长，城荒草树青。\n民居多近水，一一是江亭。",
        "dynasty": "宋",
        "collection_info": null
    },
    {
        "title": "送郡守张宗丞  其二",
        "author": "萧元之",
        "content": "泪落乡邦事，民痍久未瘳。\n官收随亩券，人上运粮舟。\n寇起征方急，年饥籴未休。\n更闻来取楮，何以应需求。",
        "dynasty": "宋",
        "collection_info": null
    },
    {
        "title": "送郡守张宗丞  其三",
        "author": "萧元之",
        "content": "本是诗书种，躬耕寂寞滨。\n倾家市鞍马，捐命犯风尘。\n幕府差功级，京华困旅贫。\n不如归去好，依旧号诗人。",
        "dynasty": "宋",
        "collection_info": null
    },
    {
        "title": "送季庸奉祠归里",
        "author": "萧元之",
        "content": "昭代昌文化，无人叹陆沈。\n诸公自才杰，吾道正山林。\n紫盖三年绿，沧波万里心。\n长安岂无路，尘起污瑶簪。",
        "dynasty": "宋",
        "collection_info": null
    },
    {
        "title": "别赵李曹  其一",
        "author": "萧元之",
        "content": "莲幕皆佳士，如君淡素何。\n圄空公事少，官满荐书多。\n忧国关丰歉，筹边定战和。\n艰难别知己，吾道欲沧波。",
        "dynasty": "宋",
        "collection_info": null
    },
    {
        "title": "别赵李曹  其二",
        "author": "萧元之",
        "content": "相别日虽浅，相期意独深。\n那知成远别，何以慰孤吟。\n旅鴈芦花浦，啼猿枫树林。\n明朝应此念，把酒亦愁心。",
        "dynasty": "宋",
        "collection_info": null
    },
    {
        "title": "闻德音入蜀",
        "author": "萧元之",
        "content": "蜀山万里外，圣主得遥闻。\n归使愁无路，遗黎泣见君。\n千年文物郡，百战虎狼羣。\n才退惭司马，无因写檄文。",
        "dynasty": "宋",
        "collection_info": null
    },
    {
        "title": "行子",
        "author": "萧元之",
        "content": "行子家何处，征帆楚岸开。\n沧江还几曲，白鸟忽双来。\n别酒寒衝醒，轻舟浪打回。\n孤怀正牢落，更听暮猿哀。",
        "dynasty": "宋",
        "collection_info": null
    },
    {
        "title": "立春日大雪作代简招友",
        "author": "萧元之",
        "content": "山意久辞腊，林根冻未消。\n清尊如有待，白髮正无聊。\n岁去梅花在，春初柳絮飘。\n同吟二三子，折简可能招。",
        "dynasty": "宋",
        "collection_info": null
    },
    {
        "title": "西山道中",
        "author": "萧元之",
        "content": "省得离家日，秋风吹我衣。\n客吟诗句赠，儿问几时归。\n独宿孤村馆，长怀旧竹扉。\n羁愁不堪触，山雨暗斜晖。",
        "dynasty": "宋",
        "collection_info": null
    },
    {
        "title": "清明省扫归舟陆相半",
        "author": "萧元之",
        "content": "一径险仍修，沿溪去未休。\n薜萝春暗树，杨柳暮遮楼。\n荡桨渔舟驶，寒钟僧寺幽。\n倚篷赊浊酒，犹可洗诗愁。",
        "dynasty": "宋",
        "collection_info": null
    },
    {
        "title": "伤卢长史居",
        "author": "萧元之",
        "content": "昔年传得文标集，每对青灯一起予。\n偶访袁人寻古事，旧时居处已民居。",
        "dynasty": "宋",
        "collection_info": null
    },
    {
        "title": "还西里所居  其一",
        "author": "萧元之",
        "content": "长恐山林计未成，可能俯仰羡公卿。\n鹤闲不受云拘束，梅冷惟堪雪主盟。",
        "dynasty": "宋",
        "collection_info": null
    },
    {
        "title": "还西里所居  其二",
        "author": "萧元之",
        "content": "北阙无书休悔出，东皋有秫可归耕。\n镜容渐改惊非昔，犹喜傍人唤后生。",
        "dynasty": "宋",
        "collection_info": null
    },
    {
        "title": "南浦泊舟",
        "author": "萧元之",
        "content": "重来江阁俯沧流，一带西山万古愁。\n渔叟不知来客意，径移船过北沙头。",
        "dynasty": "宋",
        "collection_info": null
    },
    {
        "title": "与程右史论诗道",
        "author": "萧元之",
        "content": "我尝论诗始，其道最希夷。\n神工裂浑沌，声音相雄雌。\n物理何鉅细，人性无妍媸。\n当其天真发，各鸣志所之。\n斯民朴未散，粹如玉不疵。\n老穉壤衢日，君臣赓歌时。\n下逮雅颂作，间列民风熙。\n怡愉且密勿，和厚无浇漓。\n固经圣人择，要匪古义亏。\n屈宋变赋体，苏李五字诗。\n七字追迅电，陶谢萦寒漪。\n虽各骋逸思，犹如观尊彜。\n但有奇古意，了非斧凿姿。\n伤心玉台后，巧丽争纷披。\n雕锼以为工，叫噪以为奇。\n诗乃一技尔，那復古道为。\n有唐李与杜，切切哀其衰。\n稍欲復古作，便觉骚些遗。\n后人好异论，咸酸各行私。\n白以诡见斥，甫以朴见嗤。\n那知托奥妙，中有真趣怡。\n昧昧作者流，行行信且疑。\n我尝任胸臆，谓自唐无诗。\n山川或登览，朋友或聚离。\n颇以悲喜意，吐作蹇復辞。\n岂有肩古作，聊欲支倾欹。\n子云不可待，赏者又復谁。\n所以拜坛下，傥令佐鼓旗。\n庶几皇甫谧，犹能知左思。",
        "dynasty": "宋",
        "collection_info": null
    },
    {
        "title": "偶成  其一",
        "author": "萧元之",
        "content": "抛却沧江事远游，独携弓剑上边头。\n群胡忽遁阴山北，欲渡河冰不自由。",
        "dynasty": "宋",
        "collection_info": null
    },
    {
        "title": "偶成  其二",
        "author": "萧元之",
        "content": "少年鞍马疾如飞，卖尽儒衣买战衣。\n老去不知筋力减，夜阑犹梦解重围。",
        "dynasty": "宋",
        "collection_info": null
    },
    {
        "title": "它山堰和应煟韵",
        "author": "魏洽",
        "content": "几何水作四时雷，试去寻源棹懒迴。\n欲看泽民千古样，我来不是等闲来。",
        "dynasty": "宋",
        "collection_info": null
    },
    {
        "title": "谒善政祠",
        "author": "魏{氵雩}",
        "content": "携家再谒长官祠，桂子风吹游子衣。\n惠泽至今犹瀚漫，官楹虽古自光辉。\n梅梁偃蹇苍龙伏，石级参差白雪飞。\n此地本非供玩赏，骚人到此自忘归。",
        "dynasty": "宋",
        "collection_info": null
    },
    {
        "title": "茅山",
        "author": "陈埙",
        "content": "三茅高出七山巅，顿隔尘沙道路千。\n灵籁萧萧风笛弄，奇形奕奕陇牛眠。\n人间已有嘉平帝，地下谁通句曲天。\n幸喜吾庐居在此，时从寄傲任悠然。",
        "dynasty": "宋",
        "collection_info": null
    },
    {
        "title": "游虎丘  其一",
        "author": "陈埙",
        "content": "老龙拖雨过平川，晓影初开树色鲜。\n有片白云收不尽，日高犹在讲堂边。",
        "dynasty": "宋",
        "collection_info": null
    },
    {
        "title": "游虎丘  其二",
        "author": "陈埙",
        "content": "碧玉千寻剑影寒，夜深光怪逼危阑。\n句吴霸略成尘土，空有青山覆石坛。",
        "dynasty": "宋",
        "collection_info": null
    },
    {
        "title": "句",
        "author": "陈埙",
        "content": "只教人种菜，莫误客看花。",
        "dynasty": "宋",
        "collection_info": null
    },
    {
        "title": "使闽过延平",
        "author": "刘震孙",
        "content": "川媚山辉宝气钟，尊尧而后几儒宗。\n往来但指龙津说，不道人中自有龙。",
        "dynasty": "宋",
        "collection_info": null
    },
    {
        "title": "当阳胜处",
        "author": "赵夷夫",
        "content": "当阳胜处好溪山，翠滴温公宝墨斑。\n线溜一泓凉意足，须臾肤寸遍人间。",
        "dynasty": "宋",
        "collection_info": null
    },
    {
        "title": "怀友",
        "author": "陈柏",
        "content": "携书入空山，几若与世绝。\n俯仰一室间，颇见古人别。\n良朋令人思，思君意弥切。\n食芹差自甘，那得共君啜。",
        "dynasty": "宋",
        "collection_info": null
    },
    {
        "title": "盛雪巢",
        "author": "陈柏",
        "content": "皋夔不着书，周召不决科。\n端坐庙堂上，四海臻泰和。\n吾道固如是，后来文艺多。\n嗒然空山中，独抱明良歌。",
        "dynasty": "宋",
        "collection_info": null
    },
    {
        "title": "白鹤岩",
        "author": "孙汝勉",
        "content": "梵宇深深小径回，两崖如削立崔嵬。\n直疑隠客曾吹裂，或是山灵为劈开。\n林静烟空时透日，溪喧石老半侵苔。\n凉生佛骨云生钵，阁住红尘不入来。",
        "dynasty": "宋",
        "collection_info": null
    },
    {
        "title": "药市",
        "author": "陈应斗",
        "content": "肘后应难一一传，多将灵药种仙山。\n仙禽捣就仙翁卖，挑杖悬壶走世间。",
        "dynasty": "宋",
        "collection_info": null
    },
    {
        "title": "横舟",
        "author": "卢会龙",
        "content": "漫浪江湖万里天，苹花芦叶饱风烟。\n五更惊觉家山梦，撇棹归来月底眠。",
        "dynasty": "宋",
        "collection_info": null
    },
    {
        "title": "冰玉堂",
        "author": "林庚",
        "content": "柳凹放出一山来，堂闯秋壶恰剪裁。\n门冷和他公事少，吟清添我宦情灰。\n非无景物皆天与，只许梅花带雪开。\n泉石相辉忻自赏，不知省得几尘埃。",
        "dynasty": "宋",
        "collection_info": null
    },
    {
        "title": "游苍玉洞",
        "author": "钱元忠",
        "content": "峭嵘乱石满陵冈，颜色苍润如琳琅。\n神恻鬼□□□惨，牛眠虎跳深伏藏。\n太湖灵壁不足数，涪水□麦熟可方。\n剥苔剔藓验古刻，诸贤□□腾光茫。\n如此至宝岂易得，宜檄山灵护□□。\n□□□□□□□，却恐六丁下取将。",
        "dynasty": "宋",
        "collection_info": null
    },
    {
        "title": "玉树谣",
        "author": "刘垕",
        "content": "临春阁下花蒙茸，雕阑玉树沉香风。\n君王酣醉眠未起，满床明月鲛绡红。\n罗襦学士文章女，碧叶黄鹂呈好语。\n可怜日暮秋雨来，惊散一庭金翠羽。\n朱门流水自徘徊，井桐花落无人知。\n江南梦断雁不飞，空城夜夜乌鸦啼。",
        "dynasty": "宋",
        "collection_info": null
    },
    {
        "title": "畴依  其一",
        "author": "王柏",
        "content": "元会开物，风气浑庞。\n聿生神圣，惟包羲皇。\n始画八卦，人文炳煌。\n大道之书，谁云已亡。",
        "dynasty": "宋",
        "collection_info": null
    },
    {
        "title": "畴依  其二",
        "author": "王柏",
        "content": "巍乎大哉，尧之为君。\n其仁如天，其知如神。\n凿井耕田，出作入息。\n击壤而歌，不知帝力。",
        "dynasty": "宋",
        "collection_info": null
    },
    {
        "title": "畴依  其三",
        "author": "王柏",
        "content": "虞舜侧微，重华协帝。\n父顽母嚚，烝烝以乂。\n天理之极，人伦之至。\n恭己当天，云行雨施。",
        "dynasty": "宋",
        "collection_info": null
    },
    {
        "title": "畴依  其四",
        "author": "王柏",
        "content": "禹乃嗣兴，载平水土。\n天锡九畴，彝伦攸叙。\n克俭克勤，不伐不矜。\n有典有则，贻厥子孙。",
        "dynasty": "宋",
        "collection_info": null
    },
    {
        "title": "畴依  其五",
        "author": "王柏",
        "content": "昔在帝尧，咨舜一语。\n允执厥中，舜亦命禹。\n危微精一，义復兼举。\n三圣授受，独盛前古。",
        "dynasty": "宋",
        "collection_info": null
    },
    {
        "title": "畴依  其六",
        "author": "王柏",
        "content": "汤聘莘尹，五进就桀。\n天命人归，鸣条自葛。\n以义制事，以礼制心。\n日新厥德，鉴此盘铭。",
        "dynasty": "宋",
        "collection_info": null
    },
    {
        "title": "畴依  其七",
        "author": "王柏",
        "content": "于穆文王，顺帝之则。\n身蒙大难，小心翼翼。\n三分有二，以服事殷。\n可谓至德，万邦仪刑。",
        "dynasty": "宋",
        "collection_info": null
    },
    {
        "title": "畴依  其八",
        "author": "王柏",
        "content": "武王达孝，善继善述。\n盟津既誓，干戈载戢。\n访于箕子，洪范以陈。\n惟皇建极，反覆丁宁。",
        "dynasty": "宋",
        "collection_info": null
    },
    {
        "title": "畴依  其九",
        "author": "王柏",
        "content": "于皇周公，勤劳王家。\n赤舄几几，德音不瑕。\n思兼三王，以施四事。\n坐以待日，制作大备。",
        "dynasty": "宋",
        "collection_info": null
    },
    {
        "title": "畴依  其一○",
        "author": "王柏",
        "content": "生民以来，未有孔子。\n金声玉振，始终条理。\n五经之道，天地同流。\n立此人极，万世东周。",
        "dynasty": "宋",
        "collection_info": null
    },
    {
        "title": "畴依  其一一",
        "author": "王柏",
        "content": "贤哉颜子，好学独称。\n既竭吾才，欲罢不能。\n不贰不迁，庶乎亚圣。\n一箪一瓢，不幸短命。",
        "dynasty": "宋",
        "collection_info": null
    },
    {
        "title": "畴依  其一二",
        "author": "王柏",
        "content": "曾子虽鲁，纤悉不遗。\n吾道一贯，以鲁得之。\n易箦得正，手足斯启。\n仁为己任，死而后已。",
        "dynasty": "宋",
        "collection_info": null
    },
    {
        "title": "畴依  其一三",
        "author": "王柏",
        "content": "至哉子思，忧道失传。\n推本遗训，中庸一编。\n提挈纲维，开示藴奥。\n无声无臭，孰窥其妙。",
        "dynasty": "宋",
        "collection_info": null
    },
    {
        "title": "畴依  其一四",
        "author": "王柏",
        "content": "惟孟轲氏，雄士绝识。\n伯仲禹功，力距扬墨。\n性善养气，前所未闻。\n历选诸子，实醇乎醇。",
        "dynasty": "宋",
        "collection_info": null
    },
    {
        "title": "畴依  其一五",
        "author": "王柏",
        "content": "圣道不行，自周公殁。\n圣学不传，由孟子卒。\n上无善治，下无真儒。\n章句训诂，煨烬之余。",
        "dynasty": "宋",
        "collection_info": null
    },
    {
        "title": "畴依  其一六",
        "author": "王柏",
        "content": "皇宋文明，周子天畀。\n不由师传，道体默契。\n建图属书，以觉后觉。\n上接洙泗，下开河洛。",
        "dynasty": "宋",
        "collection_info": null
    },
    {
        "title": "畴依  其一七",
        "author": "王柏",
        "content": "历纪明道，祥应两程。\n吟风弄月，有的其承。\n体用一原，显微无间。\n惠我光明，如夜復旦。",
        "dynasty": "宋",
        "collection_info": null
    },
    {
        "title": "畴依  其一八",
        "author": "王柏",
        "content": "于时张子，崛起关中。\n虎皮端坐，多士景从。\n瞻彼洛矣，道淳所宗。\n订顽揭牖，表表正蒙。",
        "dynasty": "宋",
        "collection_info": null
    },
    {
        "title": "畴依  其一九",
        "author": "王柏",
        "content": "恭惟道统，一绝千载。\n何绝之久，何续之易。\n师友之盛，东南洋洋。\n曰尹曰谢，曰游曰杨。",
        "dynasty": "宋",
        "collection_info": null
    },
    {
        "title": "畴依  其二○",
        "author": "王柏",
        "content": "迪予朱子，理一分殊。\n汛扫淫诐，煌煌四书。\n有析其精，一字万钧。\n有会于极，万古作程。",
        "dynasty": "宋",
        "collection_info": null
    },
    {
        "title": "畴依  其二一",
        "author": "王柏",
        "content": "流泽未远，口耳復迷。\n纂组断碎，倚託媚时。\n大本斲丧，扰扰胡为。\n渊源微矣，予将畴依。",
        "dynasty": "宋",
        "collection_info": null
    },
    {
        "title": "冽井  其一",
        "author": "王柏",
        "content": "冽彼井泉，莲华斯名。\n有美一人，于焉载沈。\n夫也不二，昊天曰明。\n父之我爱，曷慰我心。",
        "dynasty": "宋",
        "collection_info": null
    },
    {
        "title": "冽井  其二",
        "author": "王柏",
        "content": "冽彼井泉，莲华其号。\n有美一人，于焉是蹈。\n琴瑟既合，载言载笑。\n父母不允，中心悼悼。",
        "dynasty": "宋",
        "collection_info": null
    },
    {
        "title": "冽井  其三",
        "author": "王柏",
        "content": "有冽彼泉，弦歌之东。\n所谓伊人，宛在其中。\n我心既得，皇恤我躬。\n匪一死之，义之从容。",
        "dynasty": "宋",
        "collection_info": null
    },
    {
        "title": "冽井  其四",
        "author": "王柏",
        "content": "有冽彼泉，在弦歌内。\n所谓伊人，之死靡悔。\n人孰不死，我无昧昧。\n是心之存，炯千万载。",
        "dynasty": "宋",
        "collection_info": null
    },
    {
        "title": "和立斋对菊二歌  其一",
        "author": "王柏",
        "content": "秋至百芳歇，篱边佳色团。\n遥思古节士，爱此黄华蕃。\n我生千载下，恨不相同看。\n丛丛夜气厚，晓叶千珠漙。\n中表自芳润，对花发长叹。\n真固非素积，动色形豆箪。\n悠然露真意，犹云欲忘言。\n渊明一寸心，细嚼供晨餐。",
        "dynasty": "宋",
        "collection_info": null
    },
    {
        "title": "和立斋对菊二歌  其二",
        "author": "王柏",
        "content": "之子歌远游，征车事奔逸。\n归来东篱下，一洗四方色。\n静观草木蕃，若不与人力。\n苟无浸灌功，造化庸有忒。\n今年秋苦旱，五谷废嘉殖。\n梅仆竹亦焦，枯芝槁兰茁。\n一朝去酷吏，甘雨解众惑。\n天人本无间，喜气满城集。\n奈何仓廪虚，一饱竟难得。\n不如菊花干，医方剩称述。",
        "dynasty": "宋",
        "collection_info": null
    },
    {
        "title": "和旸谷春郊韵",
        "author": "王柏",
        "content": "一春风雨多，连日幸开霁。\n清尊酹芳菲，嘉约起予意。\n迈迈溪南国，乐只羣英萃。\n徘徊曲径迂，老踁尚堪企。\n竹修君子容，花向少年媚。\n俯挹百草香，尚友万山翠。\n往事动深感，高谭出中秘。\n暮色排空来，一笑散襟袂。\n不有短长吟，寂寞此风致。",
        "dynasty": "宋",
        "collection_info": null
    },
    {
        "title": "用玉成韵题秋台诗卷",
        "author": "王柏",
        "content": "杳杳南风琴，洋洋大雅音。\n復古心未古，难以笔力任。\n秋台千古调，渊乎乐不淫。\n天然绝琱饰，无非情性吟。\n掩卷三叹息，式如玉与金。",
        "dynasty": "宋",
        "collection_info": null
    },
    {
        "title": "夜观野舟浩歌有感",
        "author": "王柏",
        "content": "康衢久寂寞，击壤音微茫。\n南风启箫韶，拜手赓明良。\n周衰二雅废，凤兮歌楚狂。\n楚狂已再变，三闾竟哀伤。\n俯仰千载后，嗟嗟情性荒。\n梁选尚远思，渊明粹而庄。\n开元生李杜，我宋推苏黄。\n宗派亦沦坠，纷纷师晚唐。\n吟骨不淳古，记魄不自强。\n雕镂心肺苦，何曾征宫商。\n濂翁着和澹，感兴开紫阳。\n紫阳尚六义，六义兴已亡。\n郑卫日盈耳，冰炭搅我肠。\n章贡有奇士，野舟刊名章。\n古城夜酌句，正义尤洋洋。\n游谈到巍荡，百世流遗芳。",
        "dynasty": "宋",
        "collection_info": null
    },
    {
        "title": "赠仙山刚公新创香林",
        "author": "王柏",
        "content": "佛说菩提泉，其性本澄澈。\n人乃无芜秽，谁能还莹洁。\n我观浸碧泉，泓渟贮芳冽。\n恰如老师心，风止云迹灭。\n忆昔着诗句，无乃太疎拙。\n弹指二十年，相看头已雪。\n老师闢新轩，眼方颇虚彻。\n得得穴山窦，一脉引幽绝。\n清泚贯花径，冷暖资众啜。\n一动一以静，谁盈復谁竭。\n水性本不殊，地势差有别。\n即此两水间，尽是广长舌。\n学子来问话，当以无说说。\n但见香林香，熏蒸千万叶。",
        "dynasty": "宋",
        "collection_info": null
    },
    {
        "title": "宿宝峰呈玉涧",
        "author": "王柏",
        "content": "默成已仙去，北山久寂寞。\n岂无爱山人，时时访林薄。\n心境不相当，丘壑自丘壑。\n谁知百年后，秀气纔有託。\n的的盘溪孙，精光发河洛。\n神龙跃天津，鞭霆驾飞雹。\n相逢玉涧翁，笔底银潢落。\n江湖四十年，万象恣描摸。\n从游八九子，天才皆卓荦。\n涨起十八滩，曹溪源一勺。\n媿我局陋巷，瓢箪粗知乐。\n遥望诗坛高，势与芙蓉角。\n掩旗仆金鼓，不敢事攻略。\n弔古得名胜，盟府定虚爵。\n派长竟先归，白云冒南岳。",
        "dynasty": "宋",
        "collection_info": null
    },
    {
        "title": "牧歌寄谦牧翁",
        "author": "王柏",
        "content": "山前羣羊儿，羣羊化为石。\n山后谦牧翁，双牛挂虚壁。\n仙佛道不同，妙处各自得。\n我来牧坡上，牧翁已牧出。\n风行麦浪高，日暖柳阴直。\n沙平草正软，隔林数声笛。\n试问翁牧意，着鞭还用力。\n牵起鼻撩天，蹋地四蹄实。\n渴饮菩提泉，饥来噍刍苾。\n步行颠倒骑，神光背上射。\n因悟角前后，通身白的皪。\n勿使蹊人田，毋乃失其职。\n舍策脱簑归，人牛两无迹。",
        "dynasty": "宋",
        "collection_info": null
    },
    {
        "title": "天基节雨有感",
        "author": "王柏",
        "content": "岁岁天基节，晴和万国欢。\n今年侯国宴，疎雨忽潸潸。\n允矣天人际，机缄妙已宣。\n圣心方感慕，云意惨天颜。\n谁识天伦重，端为万化原。\n一时名未正，事事尽拘挛。\n父母惟生继，昭昭大义存。\n节文斯二者，此外岂容干。\n在昔权臣缪，区区欲怙恩。\n私心崇义断，强抑所当尊。\n近日劬劳报，犹形厚薄嫌。\n一言谁误主，孝道未纯全。\n此事书青史，千年不可刊。\n勿云今既往，熟视所难言。\n父母人皆有，何称考叔贤。\n只将诚意感，各尽此心天。",
        "dynasty": "宋",
        "collection_info": null
    },
    {
        "title": "寿潘介岩",
        "author": "王柏",
        "content": "宝佑重颁历，祥开甲子三。\n一分春色满，喜溢寿巵宽。\n去岁霑余庆，连宵饫豆笾。\n今年东望处，紫气护天关。\n正阻松椿祝，难忘契谊覃。\n只将生硬语，便作瓣香看。\n天不生贤数，人培厚德难。\n几年涵养力，方到介而安。\n出处随时义，从容最可观。\n青云平进步，中立了无偏。\n一解星屏绂，扁舟归故山。\n修门无一字，已决此身閒。\n卜筑迁新宇，除书动笋班。\n勤渠朱邸讲，公论蔼朝端。\n善类频回首，争先傒奏篇。\n忠嘉当有力，圣德本天涵。",
        "dynasty": "宋",
        "collection_info": null
    },
    {
        "title": "和立斋书怀二首  其一",
        "author": "王柏",
        "content": "病暑已成痼，尘埃凝简竹。\n萧萧北窗下，闭门惠茕独。\n曜灵欲西迈，风露涕心目。\n仰观牛女星，相望明河曲。\n谁能却凤皇，共此鹜鸡逐。\n美人天一方，邮音空往復。\n寥寥明月怀，翳翳谈间玉。\n欢喜闻归期，絷彼白驹谷。\n幸自有长林，尚可停鸾鹄。",
        "dynasty": "宋",
        "collection_info": null
    },
    {
        "title": "和立斋书怀二首  其二",
        "author": "王柏",
        "content": "平生景风操，慷慨怀赋竹。\n恨无百亩地，相与种黄独。\n只有满架书，可寄千古目。\n何敢偭规矩，周容竞追曲。\n彼不见泰山，政以鹿斯逐。\n子酌芝山泉，天运两回復。\n应感鹤鸣章，聊以石攻玉。\n迁乔岂不佳，岁寒须入谷。\n天地何方圆，吾将叩归鹄。",
        "dynasty": "宋",
        "collection_info": null
    },
    {
        "title": "小酌敬岩梅下和立斋韵  其一",
        "author": "王柏",
        "content": "化工忘惨舒，但起姑息念。\n一冬漏阳和，未识六花片。\n屈指不十日，冉冉岁华禅。\n我闻敬岩下，梅英照清浅。\n尊酒酌嘉友，薄批明月荐。\n披图论人物，行子戏角战。\n回首九君咏，清赏恨疎远。\n从今莅新盟，谈笑恣雄辨。\n多藉冰雪章，细澡尘埃面。\n岁岁腊残时，检举旧公案。",
        "dynasty": "宋",
        "collection_info": null
    },
    {
        "title": "小酌敬岩梅下和立斋韵  其二",
        "author": "王柏",
        "content": "平生手种梅，不作和羹念。\n其所起予者，岁寒心一片。\n孤芳以气传，万物自形禅。\n暗香疎影句，知心亦已浅。\n虽以干䕩余，亦可清庙荐。\n今年花最蚤，思之心胆战。\n花蚤岂不佳，当开时尚远。\n阴阳贵顺序，难与俗人辨。\n我岂事远观，急欲识春面。\n此意与谁论，珠玑谩堆案。",
        "dynasty": "宋",
        "collection_info": null
    },
    {
        "title": "书隠和韵谢再答之",
        "author": "王柏",
        "content": "我已百念灰，只有敬贤念。\n事之云乎哉，敢分席半片。\n不思笙鹤随，犹望衣钵禅。\n举杯邀杖履，同问春深浅。\n徘徊梅月下，不嗔苹藻荐。\n公诗太过情，置我冰而炭。\n年来从心游，琴瑟幸非远。\n一谦生万和，一默屈大辨。\n今日知公心，它日识公面。\n朝夕愿趋隅，稽首侍香案。",
        "dynasty": "宋",
        "collection_info": null
    },
    {
        "title": "和立斋芙蓉观三十韵",
        "author": "王柏",
        "content": "我观神仙传，诡幻何纷纭。\n或生歆慕意，方士争愚君。\n政彻既多欲，仙材隔几尘。\n澄神黜黜秽，有时翻黄庭。\n年少不我待，日月斯迈征。\n含霞饮沆瀣，聊助神气清。\n何须超大壑，濯髮晞昆崙。\n天道有常运，过化续者新。\n长生非受命，莫使邪念兴。\n澹然养至德，自可康颓龄。\n古今共一理，万法同一心。\n世事互起灭，反覆如碁枰。\n赤松事黄帝，至今何不泯。\n安期干楚羽，对奕非邪真。\n徐公何为者，得得扪萝寻。\n惝怳纪一梦，浩不知涯津。\n驰神上无极，竭思下无垠。\n长吟追去古，抗论贻来今。\n于我政无益，默计空辛勤。\n不如素心友，相与尊旧闻。\n圣道无隠显，人心有晦明。\n正论叹剥蚀，危如丝一纶。\n举世闯月窟，何人开天根。\n浮华正焰焰，元气方堙沦。\n毋起远游念，而起凡子评。\n为学有精要，莫作隔壁听。\n渊源祛滞吝，德义开胸襟。\n毁誉何足问，死生何足论。\n饥食渴而饮，愿为尧舜民。",
        "dynasty": "宋",
        "collection_info": null
    },
    {
        "title": "和伯兄新竹韵",
        "author": "王柏",
        "content": "丛竹太踠跧，一鞭忽伸脚。\n穿石作斜势，朝宗意穆若。\n片绿吐新梢，员粉露残箨。\n今年造化深，稚子六七作。\n羣居不嫌密，独步岂疎略。\n是为石笋瑞，不负岁寒约。\n清标凛三世，有倡不予酢。\n谁与共栽培，莫至风声落。\n怀古不成寐，伤今政作恶。\n纵有题诗人，人面定非昨。",
        "dynasty": "宋",
        "collection_info": null
    },
    {
        "title": "和立斋荔子楼韵",
        "author": "王柏",
        "content": "我久抱离索，加子忧患熏。\n血气日以耗，话别难为情。\n之子行迈迈，征车从仁兄。\n闽岭在何处，目断遮行云。\n素□播芳郁，丹荔尝鲜新。\n重楼一以眺，千古乘桴心。\n海风驾空来，徘徊振书襟。\n遥知意轩豁，尘袂何由亲。\n惟有清夜梦，栩栩踰南岑。\n曜灵倏西迈，剥啄来嘉音。\n见书如见面，瑰词袭鱼鳞。\n朋友正欢慰，喜气腾家林。\n呼童烹露芽，蟹眼时一斟。\n是中有隽永，透入肝肠深。",
        "dynasty": "宋",
        "collection_info": null
    },
    {
        "title": "和敬岩韵迓其归",
        "author": "王柏",
        "content": "生涯鱼上竿，世事鼠入角。\n民膏既煎熬，民髓復椎剥。\n上下急交征，绝口政与学。\n孔明痛桓灵，厥德修罔觉。\n自古辱与疎，其机在一数。\n归来有嘉士，尚可理商榷。\n驾言一寸胶，救彼千丈浊。\n精义有入神，端可鼻端斲。\n赵孟自贵贱，玉女皆天渥。\n如彼角斯磋，如彼玉斯琢。\n不患公不浅，所患志不恪。\n秋阳日以暴，江汉日以濯。\n真积而力久，自见所立卓。\n庭前梅粲粲，梅下石确确。\n云飞川泳间，俯仰自不恶。\n独立万物表，谁能伍龊龊。\n雨露懋萧艾，霜风妬荃药。\n天意孰云远，鉴此归意确。\n寄言顺应人，大公一以廓。",
        "dynasty": "宋",
        "collection_info": null
    },
    {
        "title": "效希夷和陈北溪韵  其一",
        "author": "王柏",
        "content": "北溪真有道，出语涵芳鲜。\n觉彼羣迷句，真与梅争妍。\n一花一太极，独立形气先。\n逋仙名浪得，未必知其然。",
        "dynasty": "宋",
        "collection_info": null
    },
    {
        "title": "效希夷和陈北溪韵  其二",
        "author": "王柏",
        "content": "甚矣天地闭，独放一花鲜。\n未论色之洁，未论香之妍。\n只于冰雪中，谁占生意先。\n万物心自服，敢问何能然。",
        "dynasty": "宋",
        "collection_info": null
    },
    {
        "title": "和立斋宿友韵",
        "author": "王柏",
        "content": "吾侪有何乐，同志味自长。\n天高与地下，参我人中央。\n痛扫物欲蔽，放出元明光。\n力学日不足，游宦那可常。\n山人暌间久，岁晚归南荒。\n会友鱼贯卧，屐转几巽床。\n老我失此快，独卧风雨窗。\n回思少壮时，此味曾亲尝。\n白髮真可媿，触事方面墙。\n唤醒旧时梦，吐哺歌新章。",
        "dynasty": "宋",
        "collection_info": null
    },
    {
        "title": "高风行怀本斋",
        "author": "王柏",
        "content": "人皆喜君出，我独喜君归。\n君出岂不媺，事业生光辉。\n君归亦不恶，风味高一时。\n人才有消长，世运有盛衰。\n公论不可泯，隠显观妍媸。\n隠者未必是，显者岂皆非。\n遁世媿无闷，贫贱不可移。\n得时必行志，斯世相纲维。\n无闷是在我，行志未可期。\n一处特易易，一出真难持。\n利欲政滔天，四海皆疮痍。\n世俗所荣者，君子方鄙之。\n君开青云步，要津夫何疑。\n手挥体国略，口讷阿世词。\n长揖羣玉府，拔足逃阱机。\n黄鹄已高举，瓮盎喧酰鸡。\n苕霅有清泚，一洗京尘缁。\n故旧述间阔，松楸慰时思。\n兰茁濯庭下，菊蕊黄东篱。\n酒熟蟹螯健，橙香鲈脍肥。\n至哉天下乐，何须卿相为。\n解我橐中书，极深更研几。\n圣门八字开，广大涵精微。\n或参华山席，先天探包羲。\n或巾高阳车，同载膝上儿。\n苟足今世具，小需时运宜。\n天意欲平治，当今非吾谁。",
        "dynasty": "宋",
        "collection_info": null
    },
    {
        "title": "和立斋橘花韵",
        "author": "王柏",
        "content": "梅花已仙去，草木同莸熏。\n万物竞妖冶，二气劳氤氲。\n南服有橘隠，春风罔知闻。\n浓露浥清晓，落月笼夜分。\n玉圆太极判，蚌合开天真。\n芬芳满宇宙，那肯媒东君。",
        "dynasty": "宋",
        "collection_info": null
    },
    {
        "title": "再和适庄韵",
        "author": "王柏",
        "content": "客从东方来，喜甚屐折齿。\n鼎烹石乳精，谈笑秋月裏。\n中有八十翁，宴坐维摩椅。\n遁泽瑚琏器，玉瓒间罍洗。\n立斋持修绠，汲汲古井水。\n参也鲁依然，商声从曳屣。\n翘首诸俊游，霹雳烧蛇尾。\n双鸾辉九苞，翩翩夺栖枳。\n桐阳有卧龙，共蹋风云起。\n翁当沽美酒，炰鼈脍锦鲤。",
        "dynasty": "宋",
        "collection_info": null
    },
    {
        "title": "送立斋入闽哭久轩",
        "author": "王柏",
        "content": "双溪秋气深，送子临古道。\n古道如掌平，四顾行人少。\n行行復行行，何日度南峤。\n故人今已矣，未必死非好。\n世事浩无涯，愁云黯江表。",
        "dynasty": "宋",
        "collection_info": null
    },
    {
        "title": "寿秋壑",
        "author": "王柏",
        "content": "皇天分四序，春生而秋成。\n春风焕九野，秋气呈清明。\n万物一以实，物物含生生。\n我公秉元化，全体涵金晶。\n义概抱宇宙，智略吞羣英。\n五行互相制，自昔谁去兵。\n狂酋干帝纪，赤舄司专征。\n神谋运玉帐，灵旗绕毡营。\n韅靷鞅靽备，广距甄角精。\n残丑肝胆破，束手祈受盟。\n肃肃荆楚浄，汤汤江汉清。\n东西亘万里，齐民竞春耕。\n归来辅皇极，一稔舒羣情。\n翼翼周鼎重，亹亹宸虑轻。\n前星耀垣象，德星萃神京。\n旗常伟实纪，前史辞虚声。\n当此秋正中，角亢迎长庚。\n于赫衮绣瑞，绵绵綵绶荣。\n玉露滴鳷鹊，珥貂宣宝觥。\n陛下千万岁，与公同太平。",
        "dynasty": "宋",
        "collection_info": null
    },
    {
        "title": "送希夷之江西",
        "author": "王柏",
        "content": "小雨敛轻尘，秋声壮亭驿。\n驱车过南浦，别怀徒襞积。\n世道一以坏，为善不自力。\n一朝鲁两生，为人作行色。\n后山薄命篇，竟不待它日。\n送子行復行，一步一叹息。\n谁知离索悲，有甚万钟失。\n此事已忘言，此情未能释。\n有时诵吾句，或为千里益。",
        "dynasty": "宋",
        "collection_info": null
    },
    {
        "title": "秋热",
        "author": "王柏",
        "content": "西风不力征，老火未甘退。\n蝉声乱耳繁，痴蚊健姑嘬。\n一雨洗天来，不復有故态。\n天序自分明，人心其少耐。",
        "dynasty": "宋",
        "collection_info": null
    },
    {
        "title": "和立斋蹋月韵",
        "author": "王柏",
        "content": "我观天壤间，何处无此月。\n对月两心同，正自欠此客。\n月清人更清，心景两相迎。\n平生负此约，鬓影今星星。\n我有一句话，愿与月同盟。\n清光无晦蚀，与德时时新。",
        "dynasty": "宋",
        "collection_info": null
    },
    {
        "title": "和叔崇禽声放言",
        "author": "王柏",
        "content": "天以鸟鸣春，鸟声不敢止。\n天以人鸣道，斯人其可已。\n尔鸟固无知，喧啾亦何利。\n鼓弄枝头晴，澜翻林外起。\n不学九皋鸣，声闻可止此。\n不学千仞翔，一鸣来瑞世。\n古以鸟名官，列职有理致。\n只有归去兮，陶公不尔愧。\n人岂不如鸟，鸣则震天地。\n不鸣千圣传，则鸣千古事。\n诗翁莫浪鸣，文武道未坠。",
        "dynasty": "宋",
        "collection_info": null
    },
    {
        "title": "和宽居见怀韵  其一",
        "author": "王柏",
        "content": "北望戏马台，荆榛满中路。\n英气一何多，怀古渺难泝。\n山河腥日月，虎豹沐雨露。\n纍纍楚猴冠，异哉天所赋。\n岂无济川才，淹留秋又莫。\n清风从何来，洒洒定吾故。\n赠我金琅玕，凿落双鱼素。",
        "dynasty": "宋",
        "collection_info": null
    },
    {
        "title": "和宽居见怀韵  其二",
        "author": "王柏",
        "content": "佳菊何青青，寂寞篱之东。\n浊醪二三友，一醉涵鸿蒙。\n缅怀陶靖节，迈迈无遗踪。\n谁知千载下，谱入处士宗。\n我生亦已晚，百拙劳化工。\n上无学古心，下无适俗容。\n聊自乐其乐，君子固有穷。",
        "dynasty": "宋",
        "collection_info": null
    },
    {
        "title": "赤松即景",
        "author": "王柏",
        "content": "平生百虑懒，尚有丘壑心。\n佳哉二三友，歃盟同幽寻。\n壮怀豁虚旷，玄宫穷邃深。\n时方酿薄暑，万绿张云岑。\n新篁凝粉翠，日影筛碎金。\n瘦筇扶野步，羽扇摇清吟。\n潄齿掬清泚，雪瀑开风襟。\n脱巾挂琪树，露顶涵重阴。\n山禽自在语，山醪随意斟。\n物外转栖碧，石险苍苔侵。\n路穷不可去，半山闻语音。\n山路未为险，世路尤𡼭嵚。\n何时侣麋鹿，结茅入深林。",
        "dynasty": "宋",
        "collection_info": null
    },
    {
        "title": "和叶圣予山中韵",
        "author": "王柏",
        "content": "赤脚忙晨炊，掉臂会清招。\n相如僮御盛，浩然缰辔调。\n遥指白云边，乘兴寻夷巢。\n古殿金碧悄，玄冠綵翠销。\n怪石壮熊卧，老树蟠龙腰。\n清阴团野色，习习生凉飙。\n悬崖斜断处，槎木成飞桥。\n刺肤起霞晕，小小飞蚊骄。\n日长诗思渴，香冽供山瓢。\n清狂惊四座，浩气摩丹霄。\n书岩苔碍笔，题叶攀柔条。\n语默任人意，无庸发轻嘲。",
        "dynasty": "宋",
        "collection_info": null
    },
    {
        "title": "和前人小桃源韵",
        "author": "王柏",
        "content": "二初何如人，夫岂古隠士。\n道成遡泬寥，羊卧不再起。\n鸾鹤舞松声，萧骚快心耳。\n金竈清尘生，余丹不轻委。\n我来桃源游，直穷路所止。\n飞萝摇春烟，素雪喷清泚。\n了无一根桃，此名安可纪。\n岂是牧羊儿，即刘阮二子。\n不然命名者，亦别有深旨。\n何时架草堂，深入此山裏。\n翛然逃世虑，炼魄继遐轨。",
        "dynasty": "宋",
        "collection_info": null
    },
    {
        "title": "题砥斋",
        "author": "王柏",
        "content": "古剑蟠双蛟，瑞景腾丰城。\n耿耿涵义气，凛凛无俗情。\n尘世三十载，世事嗟冥冥。\n当道舞狐鼠，白昼嘷山精。\n秋风清夜发，匣内铿然鸣。\n故人耿介士，有砥静且平。\n寄语善持保，功用真难轻。\n莫授刀锥铦，耗蚀徒欹倾。\n许我砺英芒，一抹霜花明。\n北扫京洛暗，南击猩鼯腥。\n弹铗倚霄汉，掌上风云惊。\n物莫不有用，时兮非人能。",
        "dynasty": "宋",
        "collection_info": null
    },
    {
        "title": "代寿忠王",
        "author": "王柏",
        "content": "天眷中兴业，丁年拱庆基。\n皇图开一子，宝历出三奇。\n象奏前星瑞，光依太极仪。\n一巵眉寿祝，敬和益公诗。",
        "dynasty": "宋",
        "collection_info": null
    },
    {
        "title": "立斋游山不能偕次遁泽韵二首  其一",
        "author": "王柏",
        "content": "色动山行约，令人忆旧游。\n地形虽险易，坤道自刚柔。\n路遶岩头石，烟横洞口舟。\n十年尘土梦，此志几时醻。",
        "dynasty": "宋",
        "collection_info": null
    },
    {
        "title": "立斋游山不能偕次遁泽韵二首  其二",
        "author": "王柏",
        "content": "山人真漫浪，随处得清游。\n雪瀑方争势，风雷不肯柔。\n诗光浮玉板，酒滟泻琼舟。\n一枕斜阳裏，清欢各自醻。",
        "dynasty": "宋",
        "collection_info": null
    },
    {
        "title": "题屏岩诗卷",
        "author": "王柏",
        "content": "有伟屏岩稿，温淳撷众芳。\n波澜虽未阔，骨骼已先张。\n尽扫江湖气，且无蔬笋香。\n若参诗本旨，却恐费商量。",
        "dynasty": "宋",
        "collection_info": null
    },
    {
        "title": "台山周咏道别五年因诗寄借韵以谢二首  其一",
        "author": "王柏",
        "content": "解后松斋日，曾知学共程。\n心期千古远，世味一毛轻。\n孰谓暌离久，犹垂故旧情。\n何时风月夜，得共插文盟。",
        "dynasty": "宋",
        "collection_info": null
    },
    {
        "title": "台山周咏道别五年因诗寄借韵以谢二首  其二",
        "author": "王柏",
        "content": "中处干坤大，同时总弟兄。\n行藏虽有间，道谊岂无情。\n欲向忙中定，先须静处精。\n光阴如电走，慎勿骛虚名。",
        "dynasty": "宋",
        "collection_info": null
    },
    {
        "title": "题徐观之字说",
        "author": "王柏",
        "content": "堂空一鑑悬，万古光潋滟。\n彼自有盈虚，我要无亏欠。\n阴祲不能蚀，尘埃不能掩。\n只于事上观，足为操舍验。",
        "dynasty": "宋",
        "collection_info": null
    },
    {
        "title": "舟中和叶圣予三首  其一",
        "author": "王柏",
        "content": "云欲回风势，先埋逼晓山。\n催程推路险，破冷觉杯悭。\n帆腹欣初饱，篙师相对闲。\n卧闻严子濑，只在片时间。",
        "dynasty": "宋",
        "collection_info": null
    },
    {
        "title": "舟中和叶圣予三首  其二",
        "author": "王柏",
        "content": "桐江波渐滑，霁色午方开。\n香火严兰若，烟霞老钓台。\n崖高微径险，水转万山回。\n欲访先生裔，相从买一杯。",
        "dynasty": "宋",
        "collection_info": null
    },
    {
        "title": "舟中和叶圣予三首  其三",
        "author": "王柏",
        "content": "江阔风帆急，潮回沙露痕。\n寒林无剩叶，茅舍各成村。\n雁落烟波渺，鸦归野色昏。\n未知孤客棹，今夜泊谁门。",
        "dynasty": "宋",
        "collection_info": null
    },
    {
        "title": "野兴",
        "author": "王柏",
        "content": "文字饥难煮，为农策最良。\n兴来锄晓月，倦后卧斜阳。\n秋稼连千顷，春花醉几场。\n任他名利客，车马闹康庄。",
        "dynasty": "宋",
        "collection_info": null
    },
    {
        "title": "题效奇",
        "author": "王柏",
        "content": "未识效奇处，得于诗卷间。\n屋边环翠竹，窗外即青山。\n月向女墙过，烟凝老树闲。\n不缘心匠巧，何以发天悭。",
        "dynasty": "宋",
        "collection_info": null
    },
    {
        "title": "题适庄茅亭",
        "author": "王柏",
        "content": "屋角园虽小，幽深隔市尘。\n杖藜时自适，杯酒乐天真。\n松磴规模古，茅檐日月新。\n闲花三十种，相对四时春。",
        "dynasty": "宋",
        "collection_info": null
    },
    {
        "title": "和赵师日韵二首  其一",
        "author": "王柏",
        "content": "佳士温其玉，相亲意豁如。\n窗前千箇竹，灯下一编书。\n交道无穷达，人情自密疎。\n清风明月夜，或可访吾庐。",
        "dynasty": "宋",
        "collection_info": null
    },
    {
        "title": "和赵师日韵二首  其二",
        "author": "王柏",
        "content": "我生无燕颔，四壁笑相如。\n门巷堪罗雀，灯窗且读书。\n老来心事懒，贫后故人疎。\n尚有多情月，时时到子庐。",
        "dynasty": "宋",
        "collection_info": null
    },
    {
        "title": "水仙",
        "author": "王柏",
        "content": "翦叶葱偷巧，冰蕤独耐寒。\n梅兄虽有伴，矾弟不同看。\n山谷诗犹在，逋仙影不单。\n玉纤捧金𧣴，谁遣慰儒酸。",
        "dynasty": "宋",
        "collection_info": null
    },
    {
        "title": "瑞香",
        "author": "王柏",
        "content": "呈外来香国，琼敷四出葩。\n娇姿不受暑，睡思却便茶。\n心裏藏金粟，枝头簇紫芽。\n长安厌歌舞，还肯到侬家。",
        "dynasty": "宋",
        "collection_info": null
    },
    {
        "title": "兰",
        "author": "王柏",
        "content": "早受樵人贡，春兰访旧盟。\n谢庭夸瑞物，楚泽撷芳名。\n苍玉裁圭影，紫檀含露英。\n奚奴培护巧，苔藓绿菁菁。",
        "dynasty": "宋",
        "collection_info": null
    },
    {
        "title": "梅影",
        "author": "王柏",
        "content": "梅花已清绝，明月忽横窗。\n孤影知难并，羣花已竖降。\n淡痕开画帐，皓色掩书缸。\n寂寞素娥冷，须臾拥去幢。",
        "dynasty": "宋",
        "collection_info": null
    },
    {
        "title": "自述",
        "author": "王柏",
        "content": "身坐众香国，蒲团诗思新。\n一贫虽累我，此兴未输人。\n陋巷谁为侣，寒窗不染尘。\n五言盟四友，笔下顿生春。",
        "dynasty": "宋",
        "collection_info": null
    },
    {
        "title": "过故家有感",
        "author": "王柏",
        "content": "衣冠零落久，今日事堪伤。\n厨起青烟薄，门关白日长。\n残梅欹古道，枯柳卧颓墙。\n山色依然好，兴衰未可量。",
        "dynasty": "宋",
        "collection_info": null
    },
    {
        "title": "过白鹤寺",
        "author": "王柏",
        "content": "小泊古兰若，双槠发旧柯。\n山光浮夜气，柳色媚春波。\n僧类胡孙瘦，农师盗伯多。\n野人时问我，新守政如何。",
        "dynasty": "宋",
        "collection_info": null
    },
    {
        "title": "晚兴",
        "author": "王柏",
        "content": "散髮风檐下，沈沈日渐曛。\n鹰拳擒野雀，蛛网猎飞蚊。\n羣动能为计，吾生亦谩勤。\n尘缘难着眼，晚兴寄青云。",
        "dynasty": "宋",
        "collection_info": null
    },
    {
        "title": "新愁",
        "author": "王柏",
        "content": "愁逐西风动，伶俜祗自怜。\n家贫缘累重，学陋欠师传。\n白髮还生矣，青毡尚杳然。\n高山流水调，何日奏朱絃。",
        "dynasty": "宋",
        "collection_info": null
    },
    {
        "title": "题蛰庵",
        "author": "王柏",
        "content": "一蛰了千悞，心安境自宽。\n轩昂就收敛，自在觅艰难。\n龙怕乌台勘，人疑蕙帐寒。\n欲知舒卷意，编简静中看。",
        "dynasty": "宋",
        "collection_info": null
    },
    {
        "title": "题宁庵",
        "author": "王柏",
        "content": "寂寂钟鱼冷，松楸蔽杳冥。\n云侵晴路湿，衣染晚岚青。\n天未生人物，山应销地灵。\n何祠香一瓣，遗恨满空庭。",
        "dynasty": "宋",
        "collection_info": null
    },
    {
        "title": "宿倍儡店感旧",
        "author": "王柏",
        "content": "诸老皆仙去，遗踪岁月深。\n主人今易姓，客子亦伤心。\n来燕传新话，羣蛙试闹音。\n欲将兴废事，历历问云岑。",
        "dynasty": "宋",
        "collection_info": null
    },
    {
        "title": "宿仙山浸碧轩二首  其一",
        "author": "王柏",
        "content": "冒黑投精剎，呼灯读旧诗。\n平分禅榻稳，共听雨声驰。\n鱼鼓催行色，溪山挽故知。\n人生萍聚散，后会復何时。",
        "dynasty": "宋",
        "collection_info": null
    },
    {
        "title": "宿仙山浸碧轩二首  其二",
        "author": "王柏",
        "content": "浸碧去崖谷，琅然话夙缘。\n水云藏定力，霜雪护华巅。\n渐喜虚形槁，祗求实行全。\n曾随痴钝失，当已得心传。",
        "dynasty": "宋",
        "collection_info": null
    },
    {
        "title": "遣兴",
        "author": "王柏",
        "content": "初向坡头下，风霜入鬓毛。\n味长濡竹简，焰短沃兰膏。\n家与人俱瘦，年随气转高。\n朱颜无药驻，窗下勿徒劳。",
        "dynasty": "宋",
        "collection_info": null
    },
    {
        "title": "催雨",
        "author": "王柏",
        "content": "人世如居甑，骄阳不可鉏。\n未闻刍作狗，安得梦维鱼。\n赋敛民生槁，干戈国计虚。\n安危关一饱，雨意莫踌躇。",
        "dynasty": "宋",
        "collection_info": null
    },
    {
        "title": "喜雨",
        "author": "王柏",
        "content": "滃鬰双云合，霶霶一雨通。\n新凉驱积暑，喜气薄高穹。\n点点含生意，声声起死功。\n田家虽少歉，尚可及年丰。",
        "dynasty": "宋",
        "collection_info": null
    },
    {
        "title": "和汪元思喜雨韵",
        "author": "王柏",
        "content": "龙蛰金瓶小，神驱雨阵斜。\n建瓴飞素练，走涧舞生蛇。\n风使开云磨，雷香隠炮车。\n农人有骄色，一饱不须赊。",
        "dynasty": "宋",
        "collection_info": null
    },
    {
        "title": "题抱膝庵",
        "author": "王柏",
        "content": "一室方方丈，名标抱膝新。\n有书宜勘古，无学可留宾。\n静坐神明固，清谈滋味真。\n传家名刻在，长对草庐人。",
        "dynasty": "宋",
        "collection_info": null
    },
    {
        "title": "冬至和适庄即事韵",
        "author": "王柏",
        "content": "跛躄废人事，来投大士家。\n清谈半窗月，澹坐一杯茶。\n燕豆来霜果，鸲瓶浸腊花。\n葭浮纔一日，芳思已无涯。",
        "dynasty": "宋",
        "collection_info": null
    },
    {
        "title": "汪功父聘石友",
        "author": "王柏",
        "content": "一片寒姿苍玉质，久作歙江秋水骨。\n磨瑕砻垢饱风霜，袖手南游来楚国。\n我曾研破青烟痕，露华半勺拖玄云。\n文理细密温而淳，伯乐一顾空马羣。\n癯癯好古子汪子，雅有半面如旧情。\n巧取豪夺俱不敢，聘以厚礼强委禽。\n吉日良辰新劝驾，绛帐交欢相慰藉。\n斟酌洙泗闯紫阳，大义发越添声价。\n紫阳是渠桑梓贤，久矣骖随辑坠编。\n会心不惜时磨研，至理神授珠莹圆。\n我今赠君明堂一柱金书墨，霜毫冠带来蟾窟。\n楮先生者白而腴，即日相邀来览德。\n弦歌声裏春光半，浄几明窗风日暖。\n四友参前无间断，俛首循循而勉勉。\n万里一鞭涂甚坦，太极门开初未远。",
        "dynasty": "宋",
        "collection_info": null
    },
    {
        "title": "和叔崇橘花韵二首  其一",
        "author": "王柏",
        "content": "清和景气已非春，午阴浓处延诗人。\n一杯佳茗沃嘉话，粲然三礼羞蘩苹。\n洞庭手植清香发，金粟银须照肤雪。\n熏风十里漾芳思，万斛明珠剖胎月。\n素华绿叶骚颂中，光生南国德横空。\n朗吟受命不迁句，对花不饮无惭红。",
        "dynasty": "宋",
        "collection_info": null
    },
    {
        "title": "和叔崇橘花韵二首  其二",
        "author": "王柏",
        "content": "厥包锡贡三千春，为花着句曾无人。\n颗颗珠玑香万斛，熏蒸天地句风苹。\n充实先生诗兴发，韵严不数阳春雪。\n龙蛇一纸开天荒，琅然吟破夜光月。\n炯炯后皇嘉树中，精白任道言非空。\n秉心高洁寄清赏，世人只解歌春红。",
        "dynasty": "宋",
        "collection_info": null
    },
    {
        "title": "赠叶绿涧",
        "author": "王柏",
        "content": "有客有客讷而腴，手携数册尧夫书。\n八八从而之八八，四千九十六无余。\n小游轨革何足算，大游九戹相乘除。\n太玄洞极亦无法，更有司马推潜虚。\n茫茫古今四海阔，动静祸福无能踰。\n玉芪金钥窃元命，自合抱道山林居。\n尧夫尧夫初不死，精神炯炯先天图。\n元会运世未为密，一画未画元非疎。\n自从漏泄加倍语，便觉造化无工夫。\n吾儒更欲穷造化，造化尤解穷吾儒。\n且将余法供剧戏，君识此意廉其需。\n世人逐逐不知止，诵诗还肯安心无。",
        "dynasty": "宋",
        "collection_info": null
    },
    {
        "title": "和立斋番君吟",
        "author": "王柏",
        "content": "日月星辰天之精，山川草木地之文。\n本乎天者既圆象，下者何不皆方形。\n此疑千古不能决，读尽六经无异说。\n依稀子夏微有言，譬诸草木区以别。\n草木之中操孰坚，佥曰此君耐岁寒。\n虚心直节表真劲，穷冬大雪青琅玕。\n平生正坐一圆累，未堪全德君子比。\n内圆犹是智之余，外圆无乃德之耻。\n我闻楚东有云仍，生来气骨清棱棱。\n觚哉觚哉出乎类，长大益觉廉隅分。\n自从大学悟絜矩，四面正直各得所。\n独秉重坤六二爻，斯可以为民父母。\n厥初受命莫不然，世衰俗弊失其传。\n商周之际斯为盛，孤竹二子何曾圆。",
        "dynasty": "宋",
        "collection_info": null
    },
    {
        "title": "再咏番昜方节士",
        "author": "王柏",
        "content": "博物君子识鉴精，包罗错综能成文。\n夫何吴兴戴庆豫，慨然谱竹拟诸形。\n非草非木言甚决，品类繁伙难尽说。\n九江五岭多逸遗，维此方君更无别。\n隠彩韬名志行坚，万里临邛族最寒。\n文饶携来甘露寺，声价压倒万琅玕。\n眼节鬚牙如积累，四面对出莫与比。\n不有芝田纪录详，后世莫知深可耻。\n我闻此说亦相仍，未尝亲得见觚棱。\n江东使者返行部，招徕节士番中分。\n个个折旋皆中矩，什什来归敬岩所。\n有匪良朋保岁寒，凛然如对齐充父。\n后山居士知其然，心事曾将诗句传。\n老来不復人间事，寄语山翁莫削圆。",
        "dynasty": "宋",
        "collection_info": null
    },
    {
        "title": "和立斋蜡梅韵",
        "author": "王柏",
        "content": "蜡花檀晕香如梅，撺号入谱名京垓。\n立斋形容消息大，浓芳不受霜雪埋。\n疎影横枝虽未足，淡淡中色搀先开。\n熏然不待诗料理，诗人无奈清香催。\n诗清香韵两奇绝，诗香相感从何来。\n只缘人与花相似，心香洒洒俱无埃。\n坡公衣钵何敢睨，简斋香酒非吾裁。\n有时静听羣儿读，绕树日走数百迴。\n仰头生意已如此，俯视百草方枯荄。",
        "dynasty": "宋",
        "collection_info": null
    },
    {
        "title": "和立斋喜雪韵",
        "author": "王柏",
        "content": "生意原原如襞积，阴阖阳开有绳尺。\n风霜冰雪岂少思，到此自宜天地塞。\n凛然帝则亘古今，此外不知还不识。\n连年冬令太伤迟，君子忧时长皱眉。\n万物骄矜不自持，落尽窗前年后梅。\n深山芽茁无空枝，更疑麦陇青离离。\n一夜风号阳气服，玄冥奋威正当局。\n翦水裁花两日飞，更撒珠玑三万斛。\n揽柄收权应恨晚，明朝已迫东方木。\n却恐春风未肯和，颠倒天时难善俗。",
        "dynasty": "宋",
        "collection_info": null
    },
    {
        "title": "寄敬岩",
        "author": "王柏",
        "content": "泳飞堂前橘柚香，田田荷叶浮波光。\n主人揽辔度闽峤，驱驰端为苍生忙。\n天生人才不虚出，必使事与才相当。\n尔才绰绰有余力，岂容袖手窥其旁。\n平生正坐严冷相，不解妩媚相颉颃。\n前时固亦与国论，莫肯默默安周行。\n老子九百何自苦，艰难险阻须甘尝。\n玉溪饥民昔啸聚，至烦禁旅来张皇。\n绣衣弹压甫三日，猩鬼屏迹消丛篁。\n露布一语不自伐，犹有忘者羞回缰。\n今年玉节莲峰下，约束海若无惊艎。\n剽闻属郡微有警，往往盐子多陆梁。\n此辈未易以柔服，必至腥血膏锋铓。\n由来受病非一证，莫将已效夸良方。\n规模贵阔谋贵密，当以虚心来众长。\n局面布置要合节，自有勇士争激昂。\n堂堂元老熟戎事，幸甚赤舄归故乡。\n岂无惕然桑梓念，囊底余智应恢张。\n同心相济一堂上，谁兵谁将谁千粮。\n不然笺天启坛钺，老熊当道驱羣狼。\n甲兵钱谷亦分内，事机捷出真难量。\n岂予所至辄多事，老天驱入功名场。\n橘柚黄时听好语，绿绨四辈催归装。",
        "dynasty": "宋",
        "collection_info": null
    },
    {
        "title": "题魁星",
        "author": "王柏",
        "content": "天枢之宿为贪狼，引领三台朝帝旁。\n典司多士擅文场，名在第一声播扬。\n因此冰炭痴儿肠，彷佛肖象祈流光。",
        "dynasty": "宋",
        "collection_info": null
    },
    {
        "title": "题定武兰亭副本",
        "author": "王柏",
        "content": "玉华末命昭陵土，兰亭神蹟埋千古。\n率更搨本入坚珉，盐帝归装投定武。\n薛家翻刻愚贵游，旧石宣和龛御府。\n胡尘横空飞渡河，中原荆棘穴豺虎。\n维扬苍茫驾南辕，百年文物不堪补。\n纷纷好事竞新模，倾欹丑俗亡遗矩。\n如今薛本亦罕见，彷佛典刑犹媚妩。\n清欢盛会何足传，右军它帖以千数。\n託言此笔不可再，慨然陈迹兴怀语。\n今昔相视无已时，手掩尘编对秋雨。",
        "dynasty": "宋",
        "collection_info": null
    },
    {
        "title": "和易岩兄芙蓉吟",
        "author": "王柏",
        "content": "大专肫肫分四气，曜灵西征驾新霁。\n人间万宝告成时，白帝畴功有良贵。\n后皇嘉惠放一头，蜺旌鸾毂恣晨游。\n蜀锦步帐数千里，烂然一抹眼波流。\n玉容沐露月梳晓，翠袖蹁蹮舞微笑。\n云舒霞卷竞芳秾，照水迎风为谁好。\n水中木末眩骚人，拒霜宜霜名字新。\n平生不识春宵暖，甘随青女嫁花神。\n易岩胸中五千卷，景物驱归句中炼。\n赏花不是少年心，见花依旧少年面。\n石丁作主事难凭，子高那是梦仙瀛。\n何如醉乡自广大，幕天席地山为屏。\n诗魂醒处风光转，梅花已筑受降城。",
        "dynasty": "宋",
        "collection_info": null
    },
    {
        "title": "用易岩韵寿易岩",
        "author": "王柏",
        "content": "天地之气秋惟清，清之极者为圣人。\n惟皇降衷本均平，贤愚美恶气质成。\n有伟易岩万人英，圣涯涵泳心即经。\n人心道心惟一精，怡然融液万理明。\n榘度迥出风尘表，视履元吉祥素考。\n义利两关路分晓，富贵功名何足道。\n一枝绿玉畅幽声，殷勤拜捧寿吾兄。\n明朝西现长庚星，芒寒色正占千龄。\n老而有子希世珍，一念种出无边春。\n它年头角昂俊声，安车迎养双朱轮。",
        "dynasty": "宋",
        "collection_info": null
    },
    {
        "title": "用适庄赐韵回祝",
        "author": "王柏",
        "content": "大椿蟠根双干矗，秀色各分元气足。\n共占百五十二年，八千春秋从此卜。\n西方无量不可思，南华寓言不须读。\n造化发育自无已，天根月窟互相逐。\n霜挟狞风夜推户，日碾晴空晓烘屋。\n冰轮载魄将再弦，宝律浮葭欲飞玉。\n天公作意表弧瑞，学子分题剡笺轴。\n揆予受教自髧髦，岁月十分今已六。\n我翁早出名利尘，我翁天纵清閒福。\n眼明犹足察秋豪，脚健不肯支筇竹。\n友善堂前高揭扁，懿德道心新万目。\n人言腕力健于虎，更需万兔供豪秃。\n不买驼峰换清供，不买蛾眉歌寿曲。\n岁寒兄弟岁寒心，敬和长篇侑醽醁。",
        "dynasty": "宋",
        "collection_info": null
    },
    {
        "title": "和遁泽武夷石乳吟",
        "author": "王柏",
        "content": "遁翁声价为时重，几年勤学方繇统。\n丽泽门人已寂寥，衣冠奕奕皆遗种。\n当日诗编谁尚存，逊斋今幸传闻孙。\n平生工作风刺体，近来琢句如春温。\n灵芽来自幔亭里，贮以纱囊红与紫。\n一掬枪旗分雅供，七碗卢仝为惊起。\n赑屃古鼎亲烹尝，清风习习生诗肠。\n云根不受尘土污，舌本岂带台阁芗。\n学海茫茫了无际，一觉回头有余地。\n世味醲鲜多螫毒，无味之中要精哜。\n燕閒消息已潜通，满阁遗书须细穷。\n淡而不厌真隽永，不在松风蟹眼中。",
        "dynasty": "宋",
        "collection_info": null
    },
    {
        "title": "熏风歌代寿节斋",
        "author": "王柏",
        "content": "玉麟堂上歌熏风，周公分陕方居东。\n蜺旌龙节更号令，长江万里消狼烽。\n櫜鞬帕首多名将，夙兴拜舞占干象。\n紫气浮浮轸翼间，宗星炯炯银潢上。\n甫申飞下鼎湖山，汝阳天人未足言。\n八纮纳纳入经济，一柱岩岩久具瞻。\n岧嶤陪京新命尹，虎踞龙蟠壮根本。\n关中镇抚必萧何，北门筦钥须寇准。\n运量恢恢妙转旋，一念体国心通天。\n玺书锡劳下阊阖，珥貂十辈来传宣。\n天子令闻洽四国，令仪令色山甫德。\n江汉汤汤告厥成，衮衣归兮式百辟。\n熏风熏风自南来，解民愠兮阜民财。\n不赓殿阁微凉句，拜手喜起明良哉。\n菁菁葑菲公犹采，世沐恩波深似海。\n春风一鹗又横空，敝帚萧骚价千倍。\n翘材油幙罗羣英，寿觞潋滟难同斟。\n客星滩头频矫首，夜夜遥瞻南极明。",
        "dynasty": "宋",
        "collection_info": null
    },
    {
        "title": "和遁泽惠豆粟韵  其一",
        "author": "王柏",
        "content": "民曰同胞岂异根，万殊皆自一本分。\n烧萁舂粟不忍听，诗翁感慨何忧勤。\n我有儿拳莲实中，共房𧥄𧥄笑秋风。\n平铺春色殷勤种，终鲜它年又怨公。",
        "dynasty": "宋",
        "collection_info": null
    },
    {
        "title": "和遁泽惠豆粟韵  其二",
        "author": "王柏",
        "content": "秋深万物尽归根，五谷从来不解分。\n以长而食了无事，南山有种何曾勤。\n遁泽真情在句中，薄俗三叹曹刘风。\n识得异形同一气，应无管蔡怨周公。",
        "dynasty": "宋",
        "collection_info": null
    },
    {
        "title": "题平心堂",
        "author": "王柏",
        "content": "洛龟圆文锡神禹，箕子陈范畀周武。\n九畴自天伦既叙，嚮用一以寿为主。\n人生富贵何足数，最要康宁安厥处。\n尔其好德全付予，惟皇之极必福汝。\n君侯有德存此心，居官居家堂两铭。\n强弱人己无留情，湛然方寸如砥平。\n蔼蔼庭鲤双趋庭，指此良方垂后昆。\n信受奉行不敢轻，宜尔子孙皆千龄。",
        "dynasty": "宋",
        "collection_info": null
    },
    {
        "title": "和叔崇春寒韵",
        "author": "王柏",
        "content": "知和而和当有节，节贵得中忌超越。\n造化神机岂易窥，天上不知谁理燮。\n东皇面目似非真，我闻四时皆有春。\n春来天地已交泰，肃肃羣阴岂可伸。\n金谷笙歌未尝冷，莫张威势吓诗人。",
        "dynasty": "宋",
        "collection_info": null
    },
    {
        "title": "题东邨所藏宫锦图",
        "author": "王柏",
        "content": "后德相成帝业昌，不耽歌舞夸新妆。\n六宫妇式颁蚕事，职雅心端清昼长。\n忽见双娥理丝把，宽急对牵身势强。\n辐轮飞转一缕细，文茵独坐迎微凉。\n高捲翠帘三四侣，织就五采成龙章。\n献功不须出宫壸，手授缝人裁帝衮。\n端拱明堂万国朝，文物声明光四境。\n何人遇此一段奇，追记丹青描不尽。\n器用铺张规制精，默寓经纶合绳准。\n世间画手无此图，疑是当年阎立本。",
        "dynasty": "宋",
        "collection_info": null
    },
    {
        "title": "赋双松堂",
        "author": "王柏",
        "content": "和平堂前列四皓，双松为主双桧宾。\n深山大泽不肯住，鞭霆驾雨来重闉。\n苍髯梳风音瑟瑟，霜皮凝雪冰粼粼。\n静有精神观世变，悄无颜色阿緌绅。\n朱幡皂盖几来去，丹楹藻梲方更新。\n魏武子孙敦宿好，十八公子忻相亲。\n世间灵物妙难测，一气长存天地仁。\n巍巍堂下万休戚，左右冷眼时笑颦。\n或然一念私欲胜，垂垂二老能相嗔。\n起居出入知所敬，愿言共保千千春。",
        "dynasty": "宋",
        "collection_info": null
    },
    {
        "title": "侍伯兄宿履庵即事呈本老",
        "author": "王柏",
        "content": "朔风萧骚霜正浓，追随雁影来城东。\n楼阁宝门八字启，一超径入青莲宫。\n老师槌拂活泼泼，临机一喝开盲聋。\n舌根拖地无死句，何曾一字粘虚空。\n管带忘怀闻妙义，豁然暗与吾道通。\n诸方善人忽聚散，黄昏方打斋时钟。\n明极堂前吞箇枣，画灰炉畔捉条龙。\n须臾八万四千偈，尽在蒲团默坐中。",
        "dynasty": "宋",
        "collection_info": null
    },
    {
        "title": "拍手行",
        "author": "王柏",
        "content": "五云缥缈护天关，轝金辇宝来如山。\n上有封题三道印，多是中朝清要官。\n一膏一缕尽民命，荆棰新痕蚀旧瘢。\n东麾西节步霄汉，公私赤立生意悭。\n年谷丰时无盖藏，那禁水旱相摧残。\n黄馘槁项卧沟壑，獾奴狼子生狂贪。\n辍耕太息鸿鹄志，乘牛读史需时艰。\n忽如妖禽啸清晓，泥丸初不劳惊弹。\n何人把玩张声势，直令聚蚋奔酰酸。\n竹兵乌合本儿戏，伍籍久蠹心先寒。\n吁嗟身世狭于掌，北望神京双泪潸。\n国家有纪谁敢犯，济彼德惠防民姦。\n何曾假借污暴手，病入心膂何时安。\n堂堂正气不久熄，自古东南多造端。\n谁出华山拍手笑，袖中三尺山河宽。",
        "dynasty": "宋",
        "collection_info": null
    },
    {
        "title": "和硕夫兄五松韵",
        "author": "王柏",
        "content": "重开甲子旧年华，莫问行程差不差。\n幸有数杯浇舌本，不须一笔镂心花。\n岁无腊雪非人福，时到春风不我赊。\n两手托天缘有气，箪瓢陋巷也为家。",
        "dynasty": "宋",
        "collection_info": null
    },
    {
        "title": "蜀葵韵",
        "author": "王柏",
        "content": "亭亭弱干袅新凉，露浥精神导太阳。\n紫粟绿房医士宝，黄裳紫袂道家妆。\n宗华衣锦趋炎昼，蜀本镕金耐素伤。\n千古无人歌实德，骚人只解逐余香。",
        "dynasty": "宋",
        "collection_info": null
    },
    {
        "title": "和秋涧惠兰韵",
        "author": "王柏",
        "content": "竹兰臭味古来同，同处元非造化工。\n墨竹方生秋涧上，紫兰已到鲁斋中。\n筑台移玉尊清惠，运笔挥金尚古风。\n却似高人来伴我，幽芬日日透帘栊。",
        "dynasty": "宋",
        "collection_info": null
    },
    {
        "title": "和得全喜雪韵  其一",
        "author": "王柏",
        "content": "天道流行自有经，一冬常燠大无伦。\n临期飞雪粗成冷，只隔明朝便是春。\n窗外晓山高积玉，梦回夜月更铺银。\n玄冥恰似轮台悔，改过虽新已悞人。",
        "dynasty": "宋",
        "collection_info": null
    },
    {
        "title": "和得全喜雪韵  其二",
        "author": "王柏",
        "content": "瞻彼西山紫翠间，百年遗族备艰难。\n一区济济虽孤立，万物原原得静观。\n举世莫知黄髮贵，何人肯伴白云寒。\n相将共折长亭柳，况是残梅已着酸。",
        "dynasty": "宋",
        "collection_info": null
    },
    {
        "title": "赠吴晠",
        "author": "王柏",
        "content": "襟佩青青白面郎，未成占毕已飞扬。\n深嫌实学规模拙，只把时文日夜忙。\n志气峥嵘谋富贵，身心荒落败纲常。\n他年穷达皆无据，却笑儒冠误可伤。",
        "dynasty": "宋",
        "collection_info": null
    },
    {
        "title": "和遁泽喜雨韵二首  其一",
        "author": "王柏",
        "content": "久欲飞山试笋车，避炎情绪未能嘉。\n读书求道调心马，制药无方遣睡蛇。\n天地秋来催祭鸟，池塘雨过闹私蛙。\n病夫推枕幡然起，骨健神清眼不华。",
        "dynasty": "宋",
        "collection_info": null
    },
    {
        "title": "和遁泽喜雨韵二首  其二",
        "author": "王柏",
        "content": "叶下亭皋半月秋，风飞雷厉起云头。\n一奁返照收林樾，万派飞泉响浍沟。\n放郑贤侯初下令，乞灵拙士未能瘳。\n吾侪且说维鱼梦，那问驱车相国愁。",
        "dynasty": "宋",
        "collection_info": null
    },
    {
        "title": "和易岩兰菊韵",
        "author": "王柏",
        "content": "小春天气未和平，冷暖于人孰重轻。\n幽菊瘦兰皆有味，凄风楚雨自无情。\n披来破衲便身稳，写到新诗彻骨清。\n箇裏不知谁得失，熏莸境界要分明。",
        "dynasty": "宋",
        "collection_info": null
    },
    {
        "title": "和易岩雪",
        "author": "王柏",
        "content": "丰年嘉瑞有根原，碎翦银河倒底悬。\n古有诸侯延辨孟，今无令尹访饥袁。\n狺狺吠犬思骚楚，茂茂贞松记漆园。\n险韵忽拈真寡和，茶烟起处屈高轩。",
        "dynasty": "宋",
        "collection_info": null
    },
    {
        "title": "八咏新楼",
        "author": "王柏",
        "content": "翚飞高插女星光，可是溪山属沈郎。\n眼力拓开千里远，楼身抬起一寻强。\n争观王谢新题壮，不数齐梁旧事荒。\n谁识倚阑真乐处，清风明月浪篇章。",
        "dynasty": "宋",
        "collection_info": null
    },
    {
        "title": "和易岩首夏韵",
        "author": "王柏",
        "content": "垂老东君恋旧寒，惜春情绪正孤单。\n笑它功业传千古，还我诗书博一安。\n芍药阶前风味浅，酴醾架上典刑残。\n勒回春色凭诗句，生意津津上笔端。",
        "dynasty": "宋",
        "collection_info": null
    },
    {
        "title": "次前人韵",
        "author": "王柏",
        "content": "弹冠事业耳边新，我梦何因到紫宸。\n自古为仁知不富，如今学道岂忧贫。\n与其鞭扑朘民髓，孰若箪瓢乐此身。\n志士不忘在沟壑，不应后世便无人。",
        "dynasty": "宋",
        "collection_info": null
    },
    {
        "title": "题康湖伟观",
        "author": "王柏",
        "content": "苍翠雄盘一古村，新楼面面纳干坤。\n阴晴朝暮天容变，开阖荣枯春意存。\n万壑精神融宝鑑，千峰气势拱端门。\n松楸冉冉白云下，一醆寒泉罔极恩。",
        "dynasty": "宋",
        "collection_info": null
    },
    {
        "title": "寄立斋",
        "author": "王柏",
        "content": "团栾未久又分襟，踽踽嬛嬛老不禁。\n陋巷更无佳客语，残编幸得古人心。\n熙熙农夫含生意，济济官僚喜德音。\n欲共功名须好汉，微阳何以胜重阴。",
        "dynasty": "宋",
        "collection_info": null
    },
    {
        "title": "春归",
        "author": "王柏",
        "content": "春来春去果何心，静坐焚香细细评。\n太极流行千古事，一元发育四时情。\n黄堆稼穑谁勋业，绿到桑麻已老成。\n舒惨荣枯人自异，此中生意本分明。",
        "dynasty": "宋",
        "collection_info": null
    },
    {
        "title": "举业有感",
        "author": "王柏",
        "content": "后世求才术太疎，三年三日判荣枯。\n消磨岁月莫知老，奔走英雄不觉愚。\n与死为邻犹未已，虽生在世却如无。\n圣门反在揶揄内，何敢忠言请改图。",
        "dynasty": "宋",
        "collection_info": null
    },
    {
        "title": "和遁泽初夏韵二首  其一",
        "author": "王柏",
        "content": "万古南熏与舜同，何时吹入五弦中。\n百年乔木支秋哨，一旦新萌长露丛。\n世事渐如宣子日，诗情犹有大王风。\n来牟丝枲新勋业，更有何人咏大东。",
        "dynasty": "宋",
        "collection_info": null
    },
    {
        "title": "和遁泽初夏韵二首  其二",
        "author": "王柏",
        "content": "深深陋巷更深藏，袜线曾无一寸长。\n学问不宜随苟且，传闻何敢喜张皇。\n一池科斗书千古，满径风骚竹万章。\n此意寂寥谁与共，美人只在水之阳。",
        "dynasty": "宋",
        "collection_info": null
    },
    {
        "title": "重题八咏",
        "author": "王柏",
        "content": "楼压重城万井低，星从天阙下分辉。\n伤心风月诗应瘦，满眼桑麻春又肥。\n山到东南皆屹立，水流西北竟同归。\n倚阑莫问齐梁事，断石凄凉卧落晖。",
        "dynasty": "宋",
        "collection_info": null
    },
    {
        "title": "和易岩喜雨韵  其一",
        "author": "王柏",
        "content": "转移剧暑若艰难，谁谓炎凉反掌间。\n狐鼠就擒元愤鬰，旄倪相庆便清閒。\n雨声恰似政声好，天意翻嗤诗意悭。\n一饱所关诚大矣，吾侪安得不开颜。",
        "dynasty": "宋",
        "collection_info": null
    },
    {
        "title": "和易岩喜雨韵  其二",
        "author": "王柏",
        "content": "歊烦一转亦何难，只在邦君念虑间。\n社鼠城狐纔就絷，土龙刍狗便投闲。\n平时真见天人密，顺处不疑霖雨悭。\n梦裏忽闻风力猛，定知千里破愁颜。",
        "dynasty": "宋",
        "collection_info": null
    },
    {
        "title": "送马秋山寄友人",
        "author": "王柏",
        "content": "赤城千古一东湖，谁肯重开太极图。\n要得斯文传气脉，定须吾党立规模。\n圣贤不尽七分易，天地长存三字符。\n念念服行方是学，莫将枝叶费工夫。",
        "dynasty": "宋",
        "collection_info": null
    },
    {
        "title": "用前韵答车玉峰",
        "author": "王柏",
        "content": "人物如君屹鼎湖，高山仰止我仪图。\n讲篇损益开新式，略纪删修有定模。\n目断交情殊恨阔，心涵古道若相符。\n去年不客东湖上，几失人间大丈夫。",
        "dynasty": "宋",
        "collection_info": null
    },
    {
        "title": "题涵古  其一",
        "author": "王柏",
        "content": "梅花之外竹扶疎，矮屋明窗着此癯。\n生意多从閒处见，天机却向语中枯。\n通身总是先天易，开眼无非太极图。\n点点若知河洛意，庖牺岂有古今殊。",
        "dynasty": "宋",
        "collection_info": null
    },
    {
        "title": "题涵古  其二",
        "author": "王柏",
        "content": "平生意广奈才疎，学未成时家已癯。\n蚤慕沧洲穷广大，晚依丽泽沃焦枯。\n先儒凛凛今如在，圣道洋洋孰与图。\n两字高题时仰止，千江一月几曾殊。",
        "dynasty": "宋",
        "collection_info": null
    },
    {
        "title": "和遁泽雨中韵  其一",
        "author": "王柏",
        "content": "梅霖博得遁翁怜，磊磊诗邮忽到前。\n噀雾扫清尘外马，瀑泉呼起耳中蝉。\n妨它种事并芒事，知是丰年或歉年。\n陋巷一瓢应易足，更无思虑且安眠。",
        "dynasty": "宋",
        "collection_info": null
    },
    {
        "title": "和遁泽雨中韵  其二",
        "author": "王柏",
        "content": "一雨踰旬势未休，微寒犹欲衣轻裘。\n水精颗颗留蛛网，土脉层层起蚁楼。\n正免客车频倒屣，莫将诗句苦埋头。\n书生事业浩如海，鞭辟尤思友谊稠。",
        "dynasty": "宋",
        "collection_info": null
    },
    {
        "title": "和易岩韵",
        "author": "王柏",
        "content": "一身之外总虚名，未必虚名果有情。\n诩诩交游何足恃，区区世味本来轻。\n三春已过犹无雨，四海将枯只是晴。\n利害所关天样大，一豪得失岂难平。",
        "dynasty": "宋",
        "collection_info": null
    },
    {
        "title": "寄东湖诸友",
        "author": "王柏",
        "content": "东湖又是一年期，雅好绸缪岂不思。\n耳聩臂疼衰甚矣，山高水阔欲何之。\n工夫只在潜心处，端的何须对面时。\n堠子分明书八到，康庄稳步復奚疑。",
        "dynasty": "宋",
        "collection_info": null
    },
    {
        "title": "和通斋密窝韵二首  其一",
        "author": "王柏",
        "content": "密密窝中养妙倪，恐因题扁被人知。\n了无声臭谁能测，纵有神明岂足窥。\n此外不忧还不惧，于中何虑更何思。\n浩然一气充天地，谁道吾侪老未衰。",
        "dynasty": "宋",
        "collection_info": null
    },
    {
        "title": "和通斋密窝韵二首  其二",
        "author": "王柏",
        "content": "密密窝中克己私，人心纔动最惟危。\n诚身有道须明善，暗室之中莫自欺。\n凛凛知风知显处，兢兢不睹不闻时。\n圣师欲到无言地，子贡当年也未知。",
        "dynasty": "宋",
        "collection_info": null
    },
    {
        "title": "和易岩梅下韵",
        "author": "王柏",
        "content": "梅送清香到酒边，东君伎俩已先传。\n棱棱梢外殊无冷，点点花中各有天。\n霜洁冰清时未正，风和日暖老相便。\n一杯适意毋空度，添一年时减一年。",
        "dynasty": "宋",
        "collection_info": null
    },
    {
        "title": "送赵书记二首  其一",
        "author": "王柏",
        "content": "相逢虽晚意无加，满腹经纶肯浪夸。\n雅兴屡陪郊外乐，清谭不尚酒边譁。\n忍于柳驿攀金缕，记取梅坡嚼玉花。\n木落山空平野阔，浩然别思满天涯。",
        "dynasty": "宋",
        "collection_info": null
    },
    {
        "title": "送赵书记二首  其二",
        "author": "王柏",
        "content": "只将精识作生涯，评古论今吐粲花。\n玉洁冰清官自大，云飞川泳吏无譁。\n伟人落落难重见，余子纷纷未足夸。\n老我不能歌颂语，杯中须减饭须加。",
        "dynasty": "宋",
        "collection_info": null
    },
    {
        "title": "题秋台诗卷",
        "author": "王柏",
        "content": "骚雅驰声历几霜，驾言拙懒擅词场。\n登台甚矣秋容澹，得句依然风骨香。\n卷尽辞穷余古韵，笔精墨妙发潜光。\n此中境界真堪乐，枕上休贪南面王。",
        "dynasty": "宋",
        "collection_info": null
    },
    {
        "title": "用希古韵送天台金吉父",
        "author": "王柏",
        "content": "行李西来又欲东，无情云雨锁长空。\n窗前细嚼书中味，膝上虚传瑟外风。\n老去苦无佳客语，新来忽有赏心同。\n钱唐江上云霄路，相对无因话月篷。",
        "dynasty": "宋",
        "collection_info": null
    },
    {
        "title": "次前韵寄郑悦斋",
        "author": "王柏",
        "content": "单骑衝寒发路东，只缘归计太疎空。\n三年事外多闲日，一别花间几信风。\n出处莫期当世合，功名要与古人同。\n凭君试问真消息，应已西兴唤短篷。",
        "dynasty": "宋",
        "collection_info": null
    },
    {
        "title": "和杨石溪璚花诗韵",
        "author": "王柏",
        "content": "点检春光绿打围，未应造化委芜蘼。\n虽无红紫呈新面，尚有琼瑶恋旧枝。\n后土归根辞帝宠，番昜名圃少人知。\n长篇寡和凭花报，岂料因花又得诗。",
        "dynasty": "宋",
        "collection_info": null
    },
    {
        "title": "孟冬朔旦修翁诞辰韦轩府判寺簿同宴与三侄孙忝陪于僎介之间以纪其事",
        "author": "王柏",
        "content": "招徕二老冠耆英，宝鼎氤氲俎豆珍。\n南极玉绳浮列宿，西屏綵袖祝千春。\n亲亲同醉杯中渌，老老深推膝下仁。\n看取来年宣劝处，松椿桃李转鸿钧。",
        "dynasty": "宋",
        "collection_info": null
    },
    {
        "title": "新堤行借山长韵呈韦轩",
        "author": "王柏",
        "content": "几年丽泽道方亨，别驾重来路竟成。\n由是之焉知所止，安而行处坦然平。\n疾徐先后将观礼，作屏经营岂为名。\n万里修程今放步，胸中堠子自分明。",
        "dynasty": "宋",
        "collection_info": null
    },
    {
        "title": "仲夏游赤松有感",
        "author": "王柏",
        "content": "堆堆书册畧抽头，决意兹行不暇筹。\n雨观风台凌绝景，云峦雪瀑壮清游。\n二皇羣石应难觅，南涧双羊已莫求。\n访我旧题无復有，姓名方媿倚人留。",
        "dynasty": "宋",
        "collection_info": null
    },
    {
        "title": "和曹西溆明月楼韵  其一",
        "author": "王柏",
        "content": "宣和栋宇镇东城，平野苍然一眺明。\n迭嶂有情宜晚对，两溪无奈向西倾。\n招邀风月标严句，麾斥云烟醒鲁楹。\n谁倚阑干来点检，渡头终日有舟横。",
        "dynasty": "宋",
        "collection_info": null
    },
    {
        "title": "和曹西溆明月楼韵  其二",
        "author": "王柏",
        "content": "政声蔼蔼拱和平，士悦民安讼自清。\n末俗规模多简陋，伟人事业必恢宏。\n一新庭宇蠲余力，三肃溪山订旧盟。\n休道人生行乐耳，诗坛融尽古今情。",
        "dynasty": "宋",
        "collection_info": null
    },
    {
        "title": "再次前韵  其一",
        "author": "王柏",
        "content": "一簇楼台表郡城，月于此处最光明。\n山摇玉彩东南上，水决金波西北倾。\n老木修容宾画栋，女墙严陈护丹楹。\n西风屈指何时到，来庆黄云万亩横。",
        "dynasty": "宋",
        "collection_info": null
    },
    {
        "title": "再次前韵  其二",
        "author": "王柏",
        "content": "月指山间颇不平，何须江上有风清。\n用之不竭词虽侈，却道平分意未宏。\n严子五言终耐久，隠侯千载已寒盟。\n肯于明月相料理，定有清风不世情。",
        "dynasty": "宋",
        "collection_info": null
    },
    {
        "title": "和喜雨韵",
        "author": "王柏",
        "content": "体天生物以为心，喜读箕畴好雨星。\n我已不疑丰见斗，君今何虑井羸瓶。\n只缘报国推心赤，自是忧民感帝青。\n若旱作霖人望久，雄风那数快哉亭。",
        "dynasty": "宋",
        "collection_info": null
    },
    {
        "title": "和无适四时赋雪梅  其一",
        "author": "王柏",
        "content": "蕙歇兰消菊已干，横枝疎影到癯仙。\n向来买种恨无地，我辈钟情亦有年。\n最是爱他风骨峻，如何只喜玉姿妍。\n小园应怪无佳句，未放幽香到酒边。",
        "dynasty": "宋",
        "collection_info": null
    },
    {
        "title": "和无适四时赋雪梅  其二",
        "author": "王柏",
        "content": "九人清赏尚堪夸，记得归时月未斜。\n诗卷寂寥今岁客，虬枝依旧去年花。\n仙宗屡欲编为谱，句法深惭不着家。\n多藉孤芳相点缀，采归笔下便光华。",
        "dynasty": "宋",
        "collection_info": null
    },
    {
        "title": "和无适四时赋雪梅  其三",
        "author": "王柏",
        "content": "滕六驱车夜叩关，起来四面失烟寰。\n映书冷艳便穷巷，琢句高情动北山。\n侍立政思伊水上，风流不到灞桥间。\n须臾月上梅花冷，人与梅花相对闲。",
        "dynasty": "宋",
        "collection_info": null
    },
    {
        "title": "和无适四时赋雪梅  其四",
        "author": "王柏",
        "content": "寄言青女莫来宾，闻道长安冻杀人。\n应瑞丰年占尚远，忧时君子虑方新。\n幸闻北境无他警，更喜东皇已问津。\n有客方携诗到手，天才端的是祥麟。",
        "dynasty": "宋",
        "collection_info": null
    },
    {
        "title": "送耐翁住天柱延恩",
        "author": "王柏",
        "content": "换却钳锤过赤城，先声知已沸腾腾。\n当机棒喝须端的，护法神通莫尽凭。\n脚底涌泉同莹洁，脊梁天柱共崚嶒。\n果符鼓棹沧溟句，海角元来欠一灯。",
        "dynasty": "宋",
        "collection_info": null
    },
    {
        "title": "南省有感",
        "author": "王柏",
        "content": "魁文不过欲趋新，从此相疎有几人。\n箇裏未知全是命，平时无用苦劳神。\n后先难必三年事，得失同归万古尘。\n堪笑近来狂士计，求荣就辱太迷津。",
        "dynasty": "宋",
        "collection_info": null
    },
    {
        "title": "送硕夫兄之武昌",
        "author": "王柏",
        "content": "年年征袖拂孤篷，饱历风霜似有功。\n行李又谋千里外，别情多在数联中。\n骚骚荻岸飘新白，索索枫江落冷红。\n若遇雁音频寄字，寒窗时欲对清风。",
        "dynasty": "宋",
        "collection_info": null
    },
    {
        "title": "舟中和陈子东  其一",
        "author": "王柏",
        "content": "几年不蹋玉京埃，今日因何走一回。\n怪石怒吞寒濑急，短篷衝破暮烟开。\n頼他清笑千余度，否则浩歌三四杯。\n寄语逋仙诗侣至，搀先开着数枝梅。",
        "dynasty": "宋",
        "collection_info": null
    },
    {
        "title": "舟中和陈子东  其二",
        "author": "王柏",
        "content": "低垂纸帐绝纤埃，冷透孤衾梦易回。\n宿雾未收沙濑黑，大江纔近水程开。\n细搜景物归诗句，尽逐羁愁入酒杯。\n最是推篷频问讯，岸傍未见一枝梅。",
        "dynasty": "宋",
        "collection_info": null
    },
    {
        "title": "和曹盘斋积雨韵",
        "author": "王柏",
        "content": "无端淫雨挟愁来，极目丹乌安在哉。\n云雨未阑痴不去，天容何事苦难开。\n依红宿蝶霑新粉，点绿行蜗篆老苔。\n惊喜盘斋横槊句，此心暂作復然灰。",
        "dynasty": "宋",
        "collection_info": null
    },
    {
        "title": "题伯兄新楼",
        "author": "王柏",
        "content": "步转层楼四望宽，了无一面欠云山。\n龙分玉脊隆隆起，溪露银波隠隠寒。\n诗思细摩僧塔峭，壮心不下女墙闲。\n仲宣百尺登高卧，未必当时得恁安。",
        "dynasty": "宋",
        "collection_info": null
    },
    {
        "title": "夜坐呈外舅  其一",
        "author": "王柏",
        "content": "伤春心事正无聊，短髮萧萧任意搔。\n旋买茶芽清睡思，不须酒力助诗豪。\n生涯狭处饭多味，世路险时才忌高。\n我为独醒愁不奈，羡君万事赴陶陶。",
        "dynasty": "宋",
        "collection_info": null
    },
    {
        "title": "夜坐呈外舅  其二",
        "author": "王柏",
        "content": "略无家具可经营，有子顽冥秘锢深。\n岁月自催忙裏客，功名不着静中心。\n诗非得意贫难遣，酒已忘情恨莫禁。\n坐对冰翁无可语，孤灯残火伴清吟。",
        "dynasty": "宋",
        "collection_info": null
    },
    {
        "title": "谢商守宋郎中寄到天柱山户帖仍依元韵  其一",
        "author": "邵雍",
        "content": "商于飞到一符新，遂己平生分外亲。\n尤喜紫芝先入手，西南天柱与天邻。",
        "dynasty": "宋",
        "collection_info": null
    },
    {
        "title": "谢商守宋郎中寄到天柱山户帖仍依元韵  其二",
        "author": "邵雍",
        "content": "初心本欲践臣邻，帝里司回斗柄春。\n今日得居天柱下，不忧先有夜行人。",
        "dynasty": "宋",
        "collection_info": null
    },
    {
        "title": "谢商守宋郎中寄到天柱山户帖仍依元韵  其三",
        "author": "邵雍",
        "content": "不将生杀奏严宸，却抱烟岚学隠沦。\n多谢史君虚右席，重延天柱一山人。",
        "dynasty": "宋",
        "collection_info": null
    },
    {
        "title": "谢商守宋郎中寄到天柱山户帖仍依元韵  其四",
        "author": "邵雍",
        "content": "一簇烟岚鏁乱云，孤高天柱好栖真。\n从今便作西归计，免向人间更问津。",
        "dynasty": "宋",
        "collection_info": null
    },
    {
        "title": "谢商守宋郎中寄到天柱山户帖仍依元韵  其五",
        "author": "邵雍",
        "content": "无成麋鹿久同群，占籍恩深荷史君。\n万古千今名与姓，得随天柱数峯存。",
        "dynasty": "宋",
        "collection_info": null
    },
    {
        "title": "寄商守宋郎中",
        "author": "邵雍",
        "content": "初返洛城无限事，闲人体分似相违。\n如今一向觉优逸，却类商颜啸傲时。",
        "dynasty": "宋",
        "collection_info": null
    },
    {
        "title": "小圃睡起",
        "author": "邵雍",
        "content": "门外似深山，天真信可还。\n轩裳奔走外，日月往来间。\n有水园亭活，无风草木闲。\n春禽破幽梦，枝上语绵蛮。",
        "dynasty": "宋",
        "collection_info": null
    },
    {
        "title": "游山三首  其一",
        "author": "邵雍",
        "content": "城邑久居心自倦，闉阇纔出眼先明。\n龙门看尽伊川景，女几听残洛水声。\n太室观余红日旭，天坛望罢白云生。\n此身已许陪真侣，不为锱铢起重轻。",
        "dynasty": "宋",
        "collection_info": null
    },
    {
        "title": "游山三首  其二",
        "author": "邵雍",
        "content": "春尽登临正得宜，人情天气两融怡。\n泛舟伊水风迴夜，垂钓溪门月上时。\n逸兴剧凭诗放肆，病躯唯仰酒扶持。\n浮生日月无多子，忍向其间更敛眉。",
        "dynasty": "宋",
        "collection_info": null
    },
    {
        "title": "游山三首  其三",
        "author": "邵雍",
        "content": "乐则行之忧则违，大都知命是男儿。\n至微功业人难必，尽好云山我自怡。\n休惮烟岚虽远处，且乘筋力未衰时。\n平生足外更何乐，富贵荣华过则悲。",
        "dynasty": "宋",
        "collection_info": null
    },
    {
        "title": "二色桃",
        "author": "邵雍",
        "content": "施朱施粉色俱好，倾国倾城艷不同。\n疑是蕊宫双姊妹，一是俱肯嫁春风。",
        "dynasty": "宋",
        "collection_info": null
    },
    {
        "title": "登山临水吟",
        "author": "邵雍",
        "content": "山有乔峯水有涛，未能容屐岂容舠。\n非无仁智斯为乐，少有登临不惮劳。\n言味止知甘脍炙，语真谁是识琼瑶。\n自惭不尽人才处，长恨今人论太高。",
        "dynasty": "宋",
        "collection_info": null
    },
    {
        "title": "谢富丞相招出仕二首",
        "author": "邵雍",
        "content": "相招多谢不相遗，将谓胸中有所施。\n若进岂能禁吏责，既闲安用更名为。\n愿同巢许称臣日，甘老唐虞比屋时。\n满眼清贤在朝列，病夫无以繫安危。\n欲遂终焉老闲计，未知天意果如何。\n几重轩冕酬身贵，得似云山到眼多。\n好景未尝无兴咏，壮心都已入消磨。\n鹓鸿自有江湖乐，安用区区设网罗。",
        "dynasty": "宋",
        "collection_info": null
    },
    {
        "title": "答人语名教",
        "author": "邵雍",
        "content": "开闢而来世教敷，其间雄者号真儒。\n修身有道名先觉，何代无人达奥区。\n焕若丹青经史义，明如日月圣人途。\n鲰生涵泳虽云久，天下英才敢厚诬。",
        "dynasty": "宋",
        "collection_info": null
    },
    {
        "title": "送王伯初学士赴北京机宜",
        "author": "邵雍",
        "content": "丈夫志气盖棺定，自有雄图繫重轻。\n去路不能无感旧，到官争忍便忘情。\n闲时语话贵精密，先事经营在太平。\n谁谓御戎无上策，伐人谋处不须兵。",
        "dynasty": "宋",
        "collection_info": null
    },
    {
        "title": "答人放言",
        "author": "邵雍",
        "content": "经时不见意何如，重出新诗笑语初。\n物理悟来添性淡，天心到后觉情疎。\n已全孟乐君无限，示识蘧非我有余。\n大率空名如所论，此身甘老在樵渔。",
        "dynasty": "宋",
        "collection_info": null
    },
    {
        "title": "贺人致政",
        "author": "邵雍",
        "content": "人情大率喜为官，达士可尝有所牵。\n解印本非嫌薄禄，挂冠殊不为高年。\n因通物性兴衰理，遂悟天心用舍权。\n宜放襟怀在清影，吾乡况有好林泉。",
        "dynasty": "宋",
        "collection_info": null
    },
    {
        "title": "放言",
        "author": "邵雍",
        "content": "既得希夷乐，曾无宠辱惊。\n泥空终日着，齐物到头争。\n忽忽闲拈笔，时时自写名。\n谁能苦真性，情外更生情。",
        "dynasty": "宋",
        "collection_info": null
    },
    {
        "title": "初秋",
        "author": "邵雍",
        "content": "夏去暑犹在，雨余凉始来。\n阶前已流水，天外尚惊雷。\n曲几静中隠，衡门闲处开。\n壮心都已矣，何事更装怀。",
        "dynasty": "宋",
        "collection_info": null
    },
    {
        "title": "偶书",
        "author": "邵雍",
        "content": "堪笑又堪嗟，人生果若何。\n宜将万端事，都入一声歌。\n世态逾翻掌，年光剧逝波。\n静中真气味，所得不胜多。",
        "dynasty": "宋",
        "collection_info": null
    },
    {
        "title": "伤足",
        "author": "邵雍",
        "content": "灾由无妄得，为患固非深。\n乖己摄生理，贻亲忧虑心。\n乍然艰步履，偶尔阻登临。\n逾月方能出，难忘乐正箴。",
        "dynasty": "宋",
        "collection_info": null
    },
    {
        "title": "闲行",
        "author": "邵雍",
        "content": "园圃正萧然，行吟遶泽边。\n风惊初社后，叶坠未霜前。\n衰草衬斜日，暮云扶远天。\n何当见真象，止可入无言。",
        "dynasty": "宋",
        "collection_info": null
    },
    {
        "title": "晨起",
        "author": "邵雍",
        "content": "山高水復深，无计奈而今。\n地尽一时事，天开万古心。\n轻烟笼晓阁，微雨散青林。\n此景虽平淡，人间何处寻。",
        "dynasty": "宋",
        "collection_info": null
    },
    {
        "title": "月夜",
        "author": "邵雍",
        "content": "雨霁风自好，秋深天未寒。\n移床就阶下，看月出林端。\n有酒欲共饮，无宾可同欢。\n他时遇良友，此景復求难。",
        "dynasty": "宋",
        "collection_info": null
    },
    {
        "title": "盆池",
        "author": "邵雍",
        "content": "三五小圆荷，盆容水不多。\n虽非大薮泽，亦有小风波。\n粗起江湖趣，殊无鸳鹭过。\n幽人兴难遏，时遶醉吟哦。",
        "dynasty": "宋",
        "collection_info": null
    },
    {
        "title": "游山二首  其一",
        "author": "邵雍",
        "content": "洛川多好山，伊川多美竹。\n游既各有时，虽频无倦目。\n贪清非伤廉，渎幽不为辱。\n麋鹿不害人，心无害麋鹿。",
        "dynasty": "宋",
        "collection_info": null
    },
    {
        "title": "游山二首  其二",
        "author": "邵雍",
        "content": "二室多好峯，三川多好云。\n看之不知倦，和气潜生神。\n一虑若动荡，万事从纷纭。\n人言无事贵，身为无事人。",
        "dynasty": "宋",
        "collection_info": null
    },
    {
        "title": "龙门道中作",
        "author": "邵雍",
        "content": "物理人情自可明，何尝戚戚向平生。\n卷舒在我有成筭，用舍随时无定名。\n满目云山俱是乐，一毫荣辱不须惊。\n侯门见说深如海，三十年来掉臂行。",
        "dynasty": "宋",
        "collection_info": null
    },
    {
        "title": "名利吟",
        "author": "邵雍",
        "content": "名利到头非乐事，风波终久少安流。\n稍邻美誉无多取，纔近清欢与剩求。\n美誉既多须有患，清欢虽剩且无忧。\n滔滔天下曾知否，覆辙相寻卒未休。",
        "dynasty": "宋",
        "collection_info": null
    },
    {
        "title": "何事吟",
        "author": "邵雍",
        "content": "何事教人用意深，出尘些子索沉吟。\n施为欲似千钧弩，磨砺当如百炼金。\n钓水误持生杀柄，着棋闲动战争心。\n一杯美酒聊康济，林下时时或自斟。",
        "dynasty": "宋",
        "collection_info": null
    },
    {
        "title": "三十年吟",
        "author": "邵雍",
        "content": "三十年间更一世，其间堪笑復堪愁。\n天生天杀何尝尽，人是人非殊未休。\n善偶鸳鸯头早白，能啼杜宇血先流。\n须知却被才为害，及至无才又却忧。",
        "dynasty": "宋",
        "collection_info": null
    },
    {
        "title": "游洛川初出厚载门",
        "author": "邵雍",
        "content": "初出都门外，西南指洛陬。\n山川开远意，天地挂双眸。\n村落桑榆晚，田家禾黍秋。\n民间有此乐，何必待封侯。",
        "dynasty": "宋",
        "collection_info": null
    },
    {
        "title": "宿延秋庄",
        "author": "邵雍",
        "content": "驱车入洛川，下马弄飞泉。\n乍有云山乐，殊无朝市喧。\n非唯快心志，自可忘形言。\n借问尘中有，谁为得手先。",
        "dynasty": "宋",
        "collection_info": null
    },
    {
        "title": "宿寿安西寺",
        "author": "邵雍",
        "content": "好景信移情，直连毛骨诚。\n为怜多胜槩，尤喜近都城。\n竹色交山色，松声乱水声。\n岂辞终日爱，解榻傍虚楹。",
        "dynasty": "宋",
        "collection_info": null
    },
    {
        "title": "过永济桥二首  其一",
        "author": "邵雍",
        "content": "山背锦幈开，河临永济迴。\n土田平似掌，桑柘大如槐。\n斜日射虹去，低云将雨来。\n无涯负清景，长是愧非才。",
        "dynasty": "宋",
        "collection_info": null
    },
    {
        "title": "过永济桥二首  其二",
        "author": "邵雍",
        "content": "一水一溪门，溪门云復屯。\n珍禽转乔木，幽鹿走荒榛。\n雨脚拖平地，稻畦扶远村。\n高城半颓缺，兴废事休论。",
        "dynasty": "宋",
        "collection_info": null
    },
    {
        "title": "至福昌县作",
        "author": "邵雍",
        "content": "清景几人爱，爱之当远寻。\n及临韩岳近，始见洛川深。\n县在云山腹，民居水竹心。\n无机类闲物，愈觉少知音。",
        "dynasty": "宋",
        "collection_info": null
    },
    {
        "title": "燕堂即事",
        "author": "邵雍",
        "content": "川上数峯青，林间一水明。\n闲云无定体，幽鸟不知名。\n游侣既非约，归期莫计程。\n锱铢人世事，休强作威狞。",
        "dynasty": "宋",
        "collection_info": null
    },
    {
        "title": "上寺看南山",
        "author": "邵雍",
        "content": "迭迭是峯峦，西连梁雍宽。\n与其行裏看，不若坐中观。\n包括经唐汉，并吞历晋韩。\n消沉事难问，唯尔尚巑岏。",
        "dynasty": "宋",
        "collection_info": null
    },
    {
        "title": "县尉廨宇莲池",
        "author": "邵雍",
        "content": "县尉小斋前，水清池有莲。\n岂唯观菡萏，兼可听潺湲。\n宛类江湖上，殊非尘土边。\n古人用心处，料得不徒然。",
        "dynasty": "宋",
        "collection_info": null
    },
    {
        "title": "女几祠",
        "author": "邵雍",
        "content": "西南有高山，山在杳冥间。\n神仙不可见，满目空云烟。\n千年女几祠，门临洛水边。\n但闻霓裳曲，世人犹或传。",
        "dynasty": "宋",
        "collection_info": null
    },
    {
        "title": "故连昌宫",
        "author": "邵雍",
        "content": "洛水来西南，昌水来西北。\n二水合流处，宫墙有遗壁。\n行人徒想像，往事皆陈迹。\n空余女几山，正对三乡驿。",
        "dynasty": "宋",
        "collection_info": null
    },
    {
        "title": "川上怀旧  其一",
        "author": "邵雍",
        "content": "去秋游洛源，今秋游洛川。\n川水虽无情，人心刚悄然。\n目乱千万山，一山一重烟。\n山尽烟不尽，烟与天相连。",
        "dynasty": "宋",
        "collection_info": null
    },
    {
        "title": "川上怀旧  其二",
        "author": "邵雍",
        "content": "田夫忙治禾，水禽闲求鱼。\n二者皆苦食，动静何相殊。\n事过见休戚，时来知卷舒。\n回顾此二物，易地还何如。",
        "dynasty": "宋",
        "collection_info": null
    },
    {
        "title": "川上怀旧  其三",
        "author": "邵雍",
        "content": "为今日之山，是昔日之原。\n为今日之原，是昔日之川。\n山川尚如此，人事宜信然。\n幸免红尘中，随风浪着鞭。",
        "dynasty": "宋",
        "collection_info": null
    },
    {
        "title": "川上怀旧  其四",
        "author": "邵雍",
        "content": "地逈川原阔，村孤烟水闲。\n雷轻龙过浦，云乱雨移山。\n田者荷锄去，渔人背网还。\n伊予独霑湿，犹在道途间。",
        "dynasty": "宋",
        "collection_info": null
    },
    {
        "title": "燕堂暑饮",
        "author": "邵雍",
        "content": "燕堂通高明，檐依断崖嵚。\n凉风来松梢，清泉飞竹阴。\n佳果间红绿，旨酒随浅深。\n却思阛阓间，鬰蒸不可任。",
        "dynasty": "宋",
        "collection_info": null
    },
    {
        "title": "燕堂闲坐",
        "author": "邵雍",
        "content": "天网疎难漏，世网密莫通。\n我心久不动，一脱二网中。\n高竹漱清泉，长松迎清风。\n此时逢此景，正与此心同。",
        "dynasty": "宋",
        "collection_info": null
    },
    {
        "title": "立秋日川上作",
        "author": "邵雍",
        "content": "富贵固难爱，贫寒易得愁。\n休将少时态，移作老年羞。\n既有非常乐，须防不测忧。\n谁能保终始，长作国公侯。",
        "dynasty": "宋",
        "collection_info": null
    },
    {
        "title": "辨熊耳",
        "author": "邵雍",
        "content": "昔禹别九州，导洛自熊耳。\n熊耳自有两，未审孰为是。\n东者近成周，西者隔丹水。\n书传称上洛，斯言得之矣。",
        "dynasty": "宋",
        "collection_info": null
    },
    {
        "title": "登女几",
        "author": "邵雍",
        "content": "予看山多矣，未尝逢此奇。\n巨崖如格虎，险石若张旗。\n云意闲舒卷，岩形屡改移。\n丹青难状处，四面尽如斯。",
        "dynasty": "宋",
        "collection_info": null
    },
    {
        "title": "川上南望伊川",
        "author": "邵雍",
        "content": "山留禹凿门，川阁尧水痕。\n古人不復见，古迹尚或存。\n岁月易凋谢，善恶难湮沦。\n无作近名事，强邀世俗尊。",
        "dynasty": "宋",
        "collection_info": null
    },
    {
        "title": "牧童",
        "author": "邵雍",
        "content": "随行笠与簑，未始散天和。\n暖戏荒城侧，寒偎古冢阿。\n数声牛背笛，一曲陇头歌。\n应是无心问，朝廷事若何。",
        "dynasty": "宋",
        "collection_info": null
    },
    {
        "title": "梦中吟",
        "author": "邵雍",
        "content": "梦中说梦犹能忆，梦觉梦中还又隔。\n今日恩光空喜欢，当年意爱难寻觅。\n水成流处岂无声，花到谢时安有色。\n过此相逢陌路人，都如元来曾相识。",
        "dynasty": "宋",
        "collection_info": null
    },
    {
        "title": "秋怀三十六首  其一",
        "author": "邵雍",
        "content": "七月夜初长，星斗争煌煌。\n庭除经小雨，枕簟生微凉。\n照物无遁形，虚鑑自有光。\n照事无遁情，虚心自有常。",
        "dynasty": "宋",
        "collection_info": null
    },
    {
        "title": "秋怀三十六首  其二",
        "author": "邵雍",
        "content": "晴窗日初曛，幽庭雨乍洗。\n红兰静自披，绿竹闲相倚。\n荣利若浮云，情怀淡如水。\n身非天外人，意从天外起。",
        "dynasty": "宋",
        "collection_info": null
    },
    {
        "title": "秋怀三十六首  其三",
        "author": "邵雍",
        "content": "明月生海心，凉风起天末。\n物象自呈露，襟怀骤披豁。\n悟尽周孔道，解开仁义结。\n礼法本防姦，岂为吾曹设。",
        "dynasty": "宋",
        "collection_info": null
    },
    {
        "title": "秋怀三十六首  其四",
        "author": "邵雍",
        "content": "疎雨滴高梧，微风挼弱柳。\n此景岁岁同，世人自白首。\n俗虑易萦仍，尘襟难抖擞。\n浮生已梦中，其间强为有。",
        "dynasty": "宋",
        "collection_info": null
    },
    {
        "title": "秋怀三十六首  其五",
        "author": "邵雍",
        "content": "清湍文鸳鸯，寒潭绣鸂鶒。\n长天凈如水，不废秋江碧。\n男子一寸心，壮士万夫敌。\n菡萏香风中，扁舟会相忆。",
        "dynasty": "宋",
        "collection_info": null
    },
    {
        "title": "秋怀三十六首  其六",
        "author": "邵雍",
        "content": "昨日思沃浆，今日思去扇。\n岂止人戈矛，炎凉自交战。\n利害生乎情，好尚存乎见。\n欲人为善人，必须自为善。",
        "dynasty": "宋",
        "collection_info": null
    },
    {
        "title": "秋怀三十六首  其七",
        "author": "邵雍",
        "content": "甘瓜青如蓝，红桃鲜若血。\n不忍以手拈，而况用齿啮。\n其色已可爱，其味又更绝。\n食此无珍言，哀哉口与舌。",
        "dynasty": "宋",
        "collection_info": null
    },
    {
        "title": "秋怀三十六首  其八",
        "author": "邵雍",
        "content": "国命在乎民，民命在乎食。\n圣人虽復生，斯言固不易。\n虚惠岂足尚，教人以姑息。\n虚名岂足高，教人以缘饰。",
        "dynasty": "宋",
        "collection_info": null
    },
    {
        "title": "秋怀三十六首  其九",
        "author": "邵雍",
        "content": "周诗云娶妻，周易云归妹。\n七夕世俗情，乞巧儿女态。\n日暮云雨过，人谓牛女会。\n云雨本无踪，牛女岂相配。",
        "dynasty": "宋",
        "collection_info": null
    },
    {
        "title": "秋怀三十六首  其一○",
        "author": "邵雍",
        "content": "清风无人兼，自可入吾手。\n明月无人并，自可入吾牖。\n中心既已平，外物何尝诱。\n余事岂足论，但恐樽无酒。",
        "dynasty": "宋",
        "collection_info": null
    },
    {
        "title": "秋怀三十六首  其一一",
        "author": "邵雍",
        "content": "青蕉叶披敷，碧芦枝偃亚。\n风雨萧萧天，更漏沉沉夜。\n彼物固无嫌，此情又何讶。\n但念征路人，天涯尚留挂。",
        "dynasty": "宋",
        "collection_info": null
    },
    {
        "title": "秋怀三十六首  其一二",
        "author": "邵雍",
        "content": "淡烟羃踈林，轻风袅寒雨。\n日暮人已归，羣鷄犹啄黍。\n此心固不动，此事极难处。\n一言以蔽之，尚恐费言语。",
        "dynasty": "宋",
        "collection_info": null
    },
    {
        "title": "秋怀三十六首  其一三",
        "author": "邵雍",
        "content": "八月炎凉均，气味亦自好。\n临虚乔木低，远望行人小。\n有迹事皆妄，无心物都了。\n何须更问辛，愿君自食蓼。",
        "dynasty": "宋",
        "collection_info": null
    },
    {
        "title": "秋怀三十六首  其一四",
        "author": "邵雍",
        "content": "黄黍秋正熟，黄鷄秋正肥。\n此物剧易致，古人多重之。\n可以迓宾友，可以奉亲闱。\n有褐能卒岁，此外何足为。",
        "dynasty": "宋",
        "collection_info": null
    },
    {
        "title": "秋怀三十六首  其一五",
        "author": "邵雍",
        "content": "稻稌天所生，曲蘗人所制。\n酿之命为酒，饮之可成醉。\n刚者使之柔，懦者使之毅。\n善移造物权，其功亦不细。",
        "dynasty": "宋",
        "collection_info": null
    },
    {
        "title": "秋怀三十六首  其一六",
        "author": "邵雍",
        "content": "秋色日渐深，老心日益懒。\n倦即下阶行，闲来弄书卷。\n广陌多风尘，见说难开眼。\n侯门已是深，帝阍又復远。",
        "dynasty": "宋",
        "collection_info": null
    },
    {
        "title": "秋怀三十六首  其一七",
        "author": "邵雍",
        "content": "塞鸿犹未来，梁燕已辞去。\n云山千万重，相逢在何处。\n岌嶪都城门，缭遶长亭路。\n风土败人衣，纔新又成故。",
        "dynasty": "宋",
        "collection_info": null
    },
    {
        "title": "秋怀三十六首  其一八",
        "author": "邵雍",
        "content": "断续蝉声外，稀踈鴈下前。\n年光空去也，人事益萧然。\n洗竹留新笋，翻书得旧编。\n谁知养心者，肯与世争权。",
        "dynasty": "宋",
        "collection_info": null
    },
    {
        "title": "秋怀三十六首  其一九",
        "author": "邵雍",
        "content": "中秋光景好，中州烟水奇。\n天重初寒候，人便半醉时。\n榻缘明月扫，襟待好风吹。\n一点胸中事，人间都不知。",
        "dynasty": "宋",
        "collection_info": null
    },
    {
        "title": "秋怀三十六首  其二○",
        "author": "邵雍",
        "content": "良月满高楼，高楼仍中秋。\n午夜冷露下，千里寒光流。\n何人将此鑑，拂拭新磨休。\n照破万古心，白尽万古头。",
        "dynasty": "宋",
        "collection_info": null
    },
    {
        "title": "秋怀三十六首  其二一",
        "author": "邵雍",
        "content": "寒露缀衰草，凄风摇晚林。\n鸟声上復下，天气晴还阴。\n节改一时事，人怀千古心。\n谁云子期死，举世无知音。",
        "dynasty": "宋",
        "collection_info": null
    },
    {
        "title": "秋怀三十六首  其二二",
        "author": "邵雍",
        "content": "风柳散如梳，霜云淡如扫。\n高楼破危空，低烟袅寒草。\n此际兴不尽，何以战秋老。\n止可将酒瓶，同向西风倒。",
        "dynasty": "宋",
        "collection_info": null
    },
    {
        "title": "秋怀三十六首  其二三",
        "author": "邵雍",
        "content": "池荷日取败，篱菊日就荣。\n其于品彙间，自与节气争。\n盛衰不同时，贤愚难并行。\n安得松桂心，四时长青青。",
        "dynasty": "宋",
        "collection_info": null
    },
    {
        "title": "秋怀三十六首  其二四",
        "author": "邵雍",
        "content": "人老秋更老，山深水復深。\n高木已就脱，慧禽空好音。\n筋骸非曩日，道德负初心。\n頼有余编在，时时尚可寻。",
        "dynasty": "宋",
        "collection_info": null
    },
    {
        "title": "秋怀三十六首  其二五",
        "author": "邵雍",
        "content": "九月气乍肃，衰柳犹有蝉。\n霜外踈钟断，风余清籁传。\n千山乱远月，一鹗摩高天。\n自非出世人，而敢危行言。",
        "dynasty": "宋",
        "collection_info": null
    },
    {
        "title": "秋怀三十六首  其二六",
        "author": "邵雍",
        "content": "饱霜梨多红，久雨榴自罅。\n此果世称珍，厥味是可诧。\n地有百物备，天无一言挂。\n我患尚有言，不得同造化。",
        "dynasty": "宋",
        "collection_info": null
    },
    {
        "title": "秋怀三十六首  其二七",
        "author": "邵雍",
        "content": "惟南有美橘，惟北有美栗。\n厥包或颇同，厥味信不一。\n天地岂无情，草木皆有实。\n物本不负人，人自负于物。",
        "dynasty": "宋",
        "collection_info": null
    },
    {
        "title": "秋怀三十六首  其二八",
        "author": "邵雍",
        "content": "蛱蝶遶寒菊，蟋蟀鸣空阶。\n门前有犬卧，尽日无客来。\n清波静中流，白云闲处堆。\n何以发天和，时饮酒一杯。",
        "dynasty": "宋",
        "collection_info": null
    },
    {
        "title": "秋怀三十六首  其二九",
        "author": "邵雍",
        "content": "红叶战西风，黄花笑寒日。\n天道有消长，人事无固必。\n静胜得遗味，梦去知余失。\n利害不相沿，是非然后出。",
        "dynasty": "宋",
        "collection_info": null
    },
    {
        "title": "秋怀三十六首  其三○",
        "author": "邵雍",
        "content": "九日登高会，寻幽讲雅欢。\n俗风追故事，天气荐轻寒。\n白酒连醅饮，黄花带露观。\n消沉浮世事，何足重汍澜。",
        "dynasty": "宋",
        "collection_info": null
    },
    {
        "title": "秋怀三十六首  其三一",
        "author": "邵雍",
        "content": "山横暮霭中，鸟逝孤烟外。\n残菊忧霜摧，幽兰惧风败。\n患难人不喜，富贵人所爱。\n我心曰不有，爱憎岂能卖。",
        "dynasty": "宋",
        "collection_info": null
    },
    {
        "title": "秋怀三十六首  其三二",
        "author": "邵雍",
        "content": "水寒潭见心，木落山露骨。\n始信天无涯，万里不隔物。\n脱衣挂扶桑，引手探月窟。\n不负仁义心，区区五十一。",
        "dynasty": "宋",
        "collection_info": null
    },
    {
        "title": "秋怀三十六首  其三三",
        "author": "邵雍",
        "content": "草绿露霑衣，草衰风切肌。\n物情非作异，人意强生疑。\n岐动杨朱泣，丝添墨子悲。\n知之何太晚，徒自泪淋灕。",
        "dynasty": "宋",
        "collection_info": null
    },
    {
        "title": "秋怀三十六首  其三四",
        "author": "邵雍",
        "content": "万里晴天外，一片霜上月。\n长松挺青葱，羣卉入消歇。\n有齿日益衰，有髮日益脱。\n获罪固已多，此公难屑屑。",
        "dynasty": "宋",
        "collection_info": null
    },
    {
        "title": "秋怀三十六首  其三五",
        "author": "邵雍",
        "content": "草枯山川贫，木落天地瘦。\n土口风大行，云罅日微漏。\n既往不復追，未来尚可救。\n余事不忍言，言之必成咎。",
        "dynasty": "宋",
        "collection_info": null
    },
    {
        "title": "秋怀三十六首  其三六",
        "author": "邵雍",
        "content": "饮酒不甚多，数杯醺心颜。\n未醺不可止，既醺劝亦难。\n谁云万物广，岂出天地关。\n谁云万事广，岂出人情閒。",
        "dynasty": "宋",
        "collection_info": null
    },
    {
        "title": "和陕令张师柔石柱村诗",
        "author": "邵雍",
        "content": "君为陕县令，我实康公孙。\n始祖有遗烈，託君访其存。\n夫君有诗来，题云石柱村。\n石柱之始立，于古无所根。\n就勒分陕铭，惟唐人之言。\n既历年所多，首尾无完文。\n难以从考正，将焉求其源。\n我患读书寡，知识无过人。\n经书史传外，不能破羣昏。\n从长卿公羊，宜自陕而分。\n从君陈毕命，宜成周而云。\n二者兼取之，于义似或尊。\n分政东西郊，可以陕洛论。\n此说如近之，庶几缓纷纭。\n甘棠之蔽芾，石柱之青新。\n当时之盛事，予不得而亲。\n二南之正化，二公之清芬。\n千载之美谈，予可得而闻。\n弃经而任传，儒者固不遵。\n作诗以明之，驰此庸报君。",
        "dynasty": "宋",
        "collection_info": null
    },
    {
        "title": "天津新居成谢府尹王君贶尚书",
        "author": "邵雍",
        "content": "嘉佑壬寅岁，新巢始孱功。\n仍分道德里，更近帝王宫。\n槛仰端门峻，轩迎两观雄。\n窗虚响瀍涧，台逈璨伊嵩。\n好景尤难得，昌辰岂易逢。\n无才济天下，有分乐年丰。\n水竹復心裏，鸎花渊薮中。\n老莱欢不已，靖节兴何穷。\n啸傲陪真侣，经营贺府公。\n丹诚徒自写，匪报是恩隆。",
        "dynasty": "宋",
        "collection_info": null
    },
    {
        "title": "新春吟",
        "author": "邵雍",
        "content": "多病筋骸五十二，新春犹得共衔杯。\n践形有说常希孟，乐内无功可比回。\n燕去燕来徒自苦，花开花谢漫相催。\n此心不为人休戚，二十年来已若灰。",
        "dynasty": "宋",
        "collection_info": null
    },
    {
        "title": "有客吟",
        "author": "邵雍",
        "content": "伊嵩有客欲无言，进退由来尽俟天。\n好静未能忘水石，乐闲非为学神仙。\n休嗟紫陌难为客，且喜清风不用钱。\n枉尺直寻何必较，此心都大不求全。",
        "dynasty": "宋",
        "collection_info": null
    },
    {
        "title": "小圃逢春",
        "author": "邵雍",
        "content": "随分亭栏亦弄妍，不妨闲傍酒垆边。\n夜檐静透花间月，昼户晴生竹外烟。\n事到悟来全偶尔，天教闲去岂徒然。\n壶中日月长多少，烂占风光十二年。",
        "dynasty": "宋",
        "collection_info": null
    },
    {
        "title": "暮春吟",
        "author": "邵雍",
        "content": "春来小圃弄羣芳，谁为贫居富贵乡。\n门外柳阴浮翠涧，阶前花影溜红光。\n梁间新燕未调舌，天末归鸿已着行。\n自问心源无所有，答云踈懒味偏长。",
        "dynasty": "宋",
        "collection_info": null
    },
    {
        "title": "惜芳菲",
        "author": "邵雍",
        "content": "细算人间千万事，皆输花底共开颜。\n芳菲大率一春内，烂漫都无十日间。\n亦恐忧愁为龃龉，更防风雨作艰难。\n莫教此后成遗恨，把火罇前尚可攀。",
        "dynasty": "宋",
        "collection_info": null
    },
    {
        "title": "答人见寄",
        "author": "邵雍",
        "content": "鬓毛不患渐成霜，有託琴书子一双。\n既乏长才康盛世，无如高枕卧南窗。\n明知筋力难为强，犹说云山未树降。\n多谢故人相爱甚，辙鱼幸免困西江。",
        "dynasty": "宋",
        "collection_info": null
    },
    {
        "title": "弄笔",
        "author": "邵雍",
        "content": "行年五十二，老去復何忧。\n事贵照至底，话难言到头。\n上有明天子，下有贤诸侯。\n饱食高眠外，自余无所求。",
        "dynasty": "宋",
        "collection_info": null
    },
    {
        "title": "问人丐酒",
        "author": "邵雍",
        "content": "百病筋骸一老身，白头今日愧因循。\n虽无紫诏还朝速，却有青山入梦频。\n风月满天谁是主，林泉遍地岂无人。\n市沽酒味难醇美，长负襟怀一片春。",
        "dynasty": "宋",
        "collection_info": null
    },
    {
        "title": "答客",
        "author": "邵雍",
        "content": "人间相识几无数，相识虽多未必知。\n望我实多全为道，知予浅处却因诗。\n升沉休问百年事，今古都归一局棋。\n乘马须求似骐骥，柰何骐骥未来时。",
        "dynasty": "宋",
        "collection_info": null
    },
    {
        "title": "悟人一言",
        "author": "邵雍",
        "content": "百虑谋犹拙，一言迷自开。\n世间无大事，天下有雄才。\n唯恐人难和，宁忧道未恢。\n忌心都去尽，何復病尘埃。",
        "dynasty": "宋",
        "collection_info": null
    },
    {
        "title": "谢人惠笔",
        "author": "邵雍",
        "content": "爱重寄文房，慇懃谢远将。\n兔毫刚且健，筠管直而长。\n静录新诗藁，闲抄旧药方。\n自余无所用，足以养锋铓。",
        "dynasty": "宋",
        "collection_info": null
    },
    {
        "title": "书事吟",
        "author": "邵雍",
        "content": "天地有常理，日月无循行。\n饱食高眠外，率是皆虚名。\n虽乏伊吕才，不失尧舜氓。\n何须身作相，然后为太平。",
        "dynasty": "宋",
        "collection_info": null
    },
    {
        "title": "双头莲",
        "author": "邵雍",
        "content": "汉室婵娟双姊妹，天台缥缈两神仙。\n当时尽有风流过，谪向人间作瑞莲。",
        "dynasty": "宋",
        "collection_info": null
    },
    {
        "title": "答人书意",
        "author": "邵雍",
        "content": "仲尼言正性，子舆言践形。\n二者能自得，殆不为虚生。\n所交若以道，所感若以诚。\n虽三军在前，而莫得之凌。",
        "dynasty": "宋",
        "collection_info": null
    },
    {
        "title": "答人书言",
        "author": "邵雍",
        "content": "无位立事难，逢时建功易。\n求全自有毁，举大须略细。\n去恶虑伤恩，存恶忧害义。\n徒有仁者心，殊无仁者意。",
        "dynasty": "宋",
        "collection_info": null
    },
    {
        "title": "答人书",
        "author": "邵雍",
        "content": "卿相一岁俸，寒儒一生费。\n人爵固不同，天爵何尝匮。\n不有霜与雪，安知松与桂。\n虽无官自高，岂无道自贵。",
        "dynasty": "宋",
        "collection_info": null
    },
    {
        "title": "与人话旧",
        "author": "邵雍",
        "content": "耳目所闻见，且言三十春。\n纔更十次闰，已换一番人。\n圮族绮纨故，朱门车马新。\n从来皆偶尔，何者谓功勋。",
        "dynasty": "宋",
        "collection_info": null
    },
    {
        "title": "闲吟",
        "author": "邵雍",
        "content": "忽忽闲拈笔，时时乐性灵。\n何尝无对景，未始便忘情。\n句会飘然得，诗因偶尔成。\n天机难状处，一点自分明。",
        "dynasty": "宋",
        "collection_info": null
    },
    {
        "title": "闲坐吟",
        "author": "邵雍",
        "content": "当年计过之，今日事难随。\n天命不我佑，云山聊自怡。\n无何缘淡薄，遂得造希夷。\n却欲嗤真宰，劳劳应不知。",
        "dynasty": "宋",
        "collection_info": null
    },
    {
        "title": "天津闲步",
        "author": "邵雍",
        "content": "天子旧神州，葱葱气象浮。\n园林闲近水，殿阁远横秋。\n浪雪暑犹在，桥虹晴不收。\n人间无事日，此地好淹留。",
        "dynasty": "宋",
        "collection_info": null
    },
    {
        "title": "天津幽居",
        "author": "邵雍",
        "content": "予家洛城裏，况復在天津。\n日近先知晓，天低易得春。\n时光优化国，景物厚幽人。\n自可辞轩冕，闲中老此身。",
        "dynasty": "宋",
        "collection_info": null
    },
    {
        "title": "天津水声",
        "author": "邵雍",
        "content": "洛水近吾庐，潺湲到枕虚。\n湍惊九秋后，波急五更初。\n细为轻风背，豪因骤雨余。\n幽人有兹乐，何必待笙竽。",
        "dynasty": "宋",
        "collection_info": null
    },
    {
        "title": "不寝",
        "author": "邵雍",
        "content": "闲坐更已深，就寝夜尚永。\n展转不成寐，却把前事省。\n奠枕时昏昏，拥衾还耿耿。\n西窗明月中，数叶芭蕉影。",
        "dynasty": "宋",
        "collection_info": null
    },
    {
        "title": "天宫小阁",
        "author": "邵雍",
        "content": "夏日到天宫，凭栏望莫穷。\n古人用心远，天子建都雄。\n楼观深云裏，山川暮霭中。\n行人漫来往，此意有谁同。",
        "dynasty": "宋",
        "collection_info": null
    },
    {
        "title": "听琴",
        "author": "邵雍",
        "content": "琴宜入夜听，别起一般清。\n纔觉哀猿绝，还闻离凤鸣。\n青山无限好，白髮不须惊。\n会取坐忘意，方知太古情。",
        "dynasty": "宋",
        "collection_info": null
    },
    {
        "title": "天津感事二十六首  其一",
        "author": "邵雍",
        "content": "云轻日淡天津暮，风急林踈洛水秋。\n独步独吟人莫会，时时鸥鹭下汀洲。",
        "dynasty": "宋",
        "collection_info": null
    },
    {
        "title": "天津感事二十六首  其二",
        "author": "邵雍",
        "content": "宠辱事多今不见，兴亡时去止堪哀。\n诸观今日长安道，抵暮行人犹往来。",
        "dynasty": "宋",
        "collection_info": null
    },
    {
        "title": "天津感事二十六首  其三",
        "author": "邵雍",
        "content": "凤楼深处鏁云烟，一鏁云烟又百年。\n痛惜汾阴西祀后，翠华辜负上阳天。",
        "dynasty": "宋",
        "collection_info": null
    },
    {
        "title": "天津感事二十六首  其四",
        "author": "邵雍",
        "content": "谁引长河贯洛城，銮舆东去此为轻。\n洪涛不服天津束，日夜奔腾作怒声。",
        "dynasty": "宋",
        "collection_info": null
    },
    {
        "title": "天津感事二十六首  其五",
        "author": "邵雍",
        "content": "阳乌西去水东流，今古推移几度秋。\n四面远山长敛黛，不知终日为谁愁。",
        "dynasty": "宋",
        "collection_info": null
    },
    {
        "title": "天津感事二十六首  其六",
        "author": "邵雍",
        "content": "忙忙负乘两何殊，往復由来出此途。\n争似不才闲处坐，平时云水遶衣裾。",
        "dynasty": "宋",
        "collection_info": null
    },
    {
        "title": "天津感事二十六首  其七",
        "author": "邵雍",
        "content": "人言垂钓辨浮沉，辨着浮沉用意深。\n吾耻不为知害性，等闲轻动望鱼心。",
        "dynasty": "宋",
        "collection_info": null
    },
    {
        "title": "天津感事二十六首  其八",
        "author": "邵雍",
        "content": "自古别都多隙地，参天乔木乱昏鸦。\n荒垣坏堵人耕处，半是前朝卿相家。",
        "dynasty": "宋",
        "collection_info": null
    },
    {
        "title": "天津感事二十六首  其九",
        "author": "邵雍",
        "content": "凤凰楼观冷横秋，桥下长波入海流。\n千百年来旧朝市，几番人向此经由。",
        "dynasty": "宋",
        "collection_info": null
    },
    {
        "title": "天津感事二十六首  其一○",
        "author": "邵雍",
        "content": "轮蹄交错未尝停，去若相追来若争。\n料得中心无别事，苟非干利即干名。",
        "dynasty": "宋",
        "collection_info": null
    },
    {
        "title": "天津感事二十六首  其一一",
        "author": "邵雍",
        "content": "烟树尽归秋色裏，人家常在水声中。\n数行旅鴈斜飞去，一簇楼台峭倚空。",
        "dynasty": "宋",
        "collection_info": null
    },
    {
        "title": "天津感事二十六首  其一二",
        "author": "邵雍",
        "content": "渌水悠悠际碧天，平芜更与远山连。\n白头老叟心无事，闲凭栏干看洛川。",
        "dynasty": "宋",
        "collection_info": null
    },
    {
        "title": "天津感事二十六首  其一三",
        "author": "邵雍",
        "content": "去年桥上凭栏人，今岁桥边骑马身。\n桥上桥边不知数，于今但记十三春。",
        "dynasty": "宋",
        "collection_info": null
    },
    {
        "title": "天津感事二十六首  其一四",
        "author": "邵雍",
        "content": "堤边草色长芊芊，陌上行人自往还。\n渌水欲凈不得凈，春风未放柳条闲。",
        "dynasty": "宋",
        "collection_info": null
    },
    {
        "title": "天津感事二十六首  其一五",
        "author": "邵雍",
        "content": "水流任急境常静，花落虽频意自闲。\n不似世人忙裏老，生平未始得开颜。",
        "dynasty": "宋",
        "collection_info": null
    },
    {
        "title": "天津感事二十六首  其一六",
        "author": "邵雍",
        "content": "溪边闲坐眼慵开，波射长堤势欲摧。\n多少水禽文彩好，几番飞去又飞来。",
        "dynasty": "宋",
        "collection_info": null
    },
    {
        "title": "天津感事二十六首  其一七",
        "author": "邵雍",
        "content": "名利从来本任才，行人不用苦相猜。\n壶中日月长多少，闲步天津看往来。",
        "dynasty": "宋",
        "collection_info": null
    },
    {
        "title": "天津感事二十六首  其一八",
        "author": "邵雍",
        "content": "地势东南一槩倾，水流何日得安平。\n天津更在急流处，无限高深併此声。",
        "dynasty": "宋",
        "collection_info": null
    },
    {
        "title": "天津感事二十六首  其一九",
        "author": "邵雍",
        "content": "三千里外名荒服，一百年来号太平。\n争似洛川无事客，何须列土始为荣。",
        "dynasty": "宋",
        "collection_info": null
    },
    {
        "title": "天津感事二十六首  其二○",
        "author": "邵雍",
        "content": "遶堤杨柳轻风裏，隔水楼台细雨中。\n酒放半醺重九后，此时情味更无穷。",
        "dynasty": "宋",
        "collection_info": null
    },
    {
        "title": "天津感事二十六首  其二一",
        "author": "邵雍",
        "content": "着身静处观人事，放意闲中炼物情。\n去尽风波存止水，世间何事不能平。",
        "dynasty": "宋",
        "collection_info": null
    },
    {
        "title": "天津感事二十六首  其二二",
        "author": "邵雍",
        "content": "随唐而下贵公卿，近世风波走利名。\n借问天津桥下水，当时湍急作何声。",
        "dynasty": "宋",
        "collection_info": null
    },
    {
        "title": "天津感事二十六首  其二三",
        "author": "邵雍",
        "content": "前朝无限贵公卿，后世徒能记姓名。\n唯此天津桥下水，古今都作一般声。",
        "dynasty": "宋",
        "collection_info": null
    },
    {
        "title": "天津感事二十六首  其二四",
        "author": "邵雍",
        "content": "云无一缕干明月，桥有千寻卧渌波。\n料得人间无此景，中秋对月兴如何。",
        "dynasty": "宋",
        "collection_info": null
    },
    {
        "title": "天津感事二十六首  其二五",
        "author": "邵雍",
        "content": "郏鄏城中同德友，凤凰楼下会中秋。\n芳罇倒尽人归去，月色波光战未休。",
        "dynasty": "宋",
        "collection_info": null
    },
    {
        "title": "天津感事二十六首  其二六",
        "author": "邵雍",
        "content": "了生始可言常事，知性方能议大猷。\n只此长川无昼夜，为谁驱逼向东流。",
        "dynasty": "宋",
        "collection_info": null
    },
    {
        "title": "诚明吟",
        "author": "邵雍",
        "content": "孔子生知非假习，孟轲先觉亦须修。\n诚明本属吾家事，自是今人好外求。",
        "dynasty": "宋",
        "collection_info": null
    },
    {
        "title": "绳水吟",
        "author": "邵雍",
        "content": "有水善平难善直，唯绳能直不能平。\n如将绳水合为一，世上何忧事不明。",
        "dynasty": "宋",
        "collection_info": null
    },
    {
        "title": "辛酸吟",
        "author": "邵雍",
        "content": "辛酸既不为中味，商征如何是正音。\n举世未能分曲直，使谁为主主心平。",
        "dynasty": "宋",
        "collection_info": null
    },
    {
        "title": "言默吟",
        "author": "邵雍",
        "content": "当默用言言是垢，当言任默默为尘。\n当言当默都无任，尘垢何由得到身。",
        "dynasty": "宋",
        "collection_info": null
    },
    {
        "title": "闲居述事  其一",
        "author": "邵雍",
        "content": "一点天真都不耗，千钟人禄是难来。\n太平自庆无他事，有酒时时三五杯。",
        "dynasty": "宋",
        "collection_info": null
    },
    {
        "title": "闲居述事  其二",
        "author": "邵雍",
        "content": "竹雨侵人气自凉，南窗睡起望潇湘。\n茅檐滴沥无休歇，却忆当初宿夜航。",
        "dynasty": "宋",
        "collection_info": null
    },
    {
        "title": "闲居述事  其三",
        "author": "邵雍",
        "content": "初晴月向松间出，盛暑风从水面来。\n已比他人多数倍，况能时復举樽罍。",
        "dynasty": "宋",
        "collection_info": null
    },
    {
        "title": "闲居述事  其四",
        "author": "邵雍",
        "content": "堂上慈亲八十余，阶前儿女戏相呼。\n旨甘取足随丰俭，此乐人间更有无。",
        "dynasty": "宋",
        "collection_info": null
    },
    {
        "title": "闲居述事  其五",
        "author": "邵雍",
        "content": "清欢少有虚三日，剧饮未尝过五分。\n相见心中无别事，不评兴废即论文。",
        "dynasty": "宋",
        "collection_info": null
    },
    {
        "title": "闲居述事  其六",
        "author": "邵雍",
        "content": "花木四时分景致，经书千卷好生涯。\n有人若问闲居处，道德坊中第一家。",
        "dynasty": "宋",
        "collection_info": null
    },
    {
        "title": "天宫小阁纳凉  其一",
        "author": "邵雍",
        "content": "小阁凭虚看洛城，满川云物拱神京。\n风从万岁山头至，多少烟岚併此清。",
        "dynasty": "宋",
        "collection_info": null
    },
    {
        "title": "天宫小阁纳凉  其二",
        "author": "邵雍",
        "content": "小阁于吾有大功，清凉冠绝洛城中。\n自惭虚薄诚多幸，襟袖长涵万里风。",
        "dynasty": "宋",
        "collection_info": null
    },
    {
        "title": "天宫小阁纳凉  其三",
        "author": "邵雍",
        "content": "小阁清风岂易当，一般情味若羲皇。\n洛阳有客不知姓，二十年来享此凉。",
        "dynasty": "宋",
        "collection_info": null
    },
    {
        "title": "天宫幽居即事",
        "author": "邵雍",
        "content": "人苦天津远，来须特特来。\n闲余知道泰，静久觉神开。\n悟易观棊局，谈诗捻酒杯。\n世情千万状，都不与装怀。",
        "dynasty": "宋",
        "collection_info": null
    },
    {
        "title": "游龙门",
        "author": "邵雍",
        "content": "江天无少异，幽鸟下晴沙。\n路去山形断，川迴渡口斜。\n龛岩千万穴，店舍两三家。\n清景四时好，都城况不赊。",
        "dynasty": "宋",
        "collection_info": null
    },
    {
        "title": "重游洛川",
        "author": "邵雍",
        "content": "买石尚饶云，买山当从水。\n云可致无心，水能为鑑止。\n性以无心明，情由鑑止已。\n二者不可失，出彼而入此。",
        "dynasty": "宋",
        "collection_info": null
    },
    {
        "title": "川上观鱼",
        "author": "邵雍",
        "content": "天气冷涵秋，川长鱼正游。\n虽知能避网，犹恐误吞鈎。\n已绝登门望，曾无点额忧。\n因思濠上乐，旷达是庄周。",
        "dynasty": "宋",
        "collection_info": null
    },
    {
        "title": "后园即事三首  其一",
        "author": "邵雍",
        "content": "太平身老復何忧，景爱家园自在游。\n几树绿杨阴乍合，数声幽鸟语方休。\n竹侵旧径高低迸，水满春渠左右流。\n借问主人何似乐，答云殊不异封侯。",
        "dynasty": "宋",
        "collection_info": null
    },
    {
        "title": "后园即事三首  其二",
        "author": "邵雍",
        "content": "天养踈慵自有方，洛城分得水云乡。\n不闻世上风波险，但见壶中日月长。\n一局闲棊留野客，数杯醇酒面修篁。\n物情悟了都无事，未学颜渊已坐忘。",
        "dynasty": "宋",
        "collection_info": null
    },
    {
        "title": "后园即事三首  其三",
        "author": "邵雍",
        "content": "年来得疾号诗狂，每度诗狂必命觞。\n乐道襟怀忘检束，任真言语省思量。\n宾朋欵密过从久，云水优闲兴味长。\n始信渊明深意在，北窗当日比羲皇。",
        "dynasty": "宋",
        "collection_info": null
    },
    {
        "title": "观棋长吟",
        "author": "邵雍",
        "content": "院静春深昼掩扉，竹间闲看客争棋。\n搜罗神鬼聚胸臆，措致山河入范围。\n局合龙蛇成阵闘，刧残鸿鴈破行飞。\n杀多项羽坑秦卒，败剧苻坚畏晋师。\n座上戈鋋尝击搏，面前冰炭旋更移。\n死生共抵两家事，胜负都由一着时。\n当路断无相假借，对人须且强推辞。\n腹心受害诚堪惧，唇齿生忧尚可医。\n善用中伤为得策，阴行狡狯谓知机。\n请观今日长安道，易地何尝不有之。",
        "dynasty": "宋",
        "collection_info": null
    },
    {
        "title": "秋日登崇德阁二首  其一",
        "author": "邵雍",
        "content": "无限高贤抑壮图，登临不用起长吁。\n山川千古战争后，冠劒百年零落余。\n浪把功名为己任，那知富贵岂人谟。\n丹青曲尽世间妙，写得凭栏意思无。",
        "dynasty": "宋",
        "collection_info": null
    },
    {
        "title": "秋日登崇德阁二首  其二",
        "author": "邵雍",
        "content": "一百年来号太平，当初仍患不丁宁。\n京都尚有汉唐气，宫阙犹虚霸王形。\n烟外乱峰纔隠约，霜余红树半凋零。\n樽中有酒难成醉，旋被西风吹又醒。",
        "dynasty": "宋",
        "collection_info": null
    },
    {
        "title": "秋日饮后晚归",
        "author": "邵雍",
        "content": "水竹园林秋更好，忍把芳樽容易倒。\n重阳已过菊方开，情多不学年光老。\n阴云不动杨柳低，风递轻寒生暮草。\n无涯逸兴不可收，马蹄慢踏天街道。",
        "dynasty": "宋",
        "collection_info": null
    },
    {
        "title": "寄陕守祖择之舍人",
        "author": "邵雍",
        "content": "记得相逢否，当时在海东。\n别离千里外，倏忽十年中。\n迹异名尤异，心同齿更同。\n终期再清会，文酒乐无穷。",
        "dynasty": "宋",
        "collection_info": null
    },
    {
        "title": "哭张元伯职方",
        "author": "邵雍",
        "content": "近年老辈频凋落，使我中心又恻然。\n洛社挂冠高卧者，唯君清澈如神仙。\n昔日与君论少长，今日与君争后先。\n把酒酹君君必知，为君洒泪西风前。",
        "dynasty": "宋",
        "collection_info": null
    },
    {
        "title": "哭张师柔长官",
        "author": "邵雍",
        "content": "生平志在立功名，谁谓才难与命争。\n绝笔有诗形雅意，盖棺无地尽交情。\n胸中时事何由展，天下人才不復评。\n魂若有知宜自慰，子孙大可振家声。",
        "dynasty": "宋",
        "collection_info": null
    },
    {
        "title": "和登封裴寺丞翰见寄",
        "author": "邵雍",
        "content": "陋巷箪飘世所传，予何人则耻萧然。\n既知富贵须由命，难把升沉更问天。\n静默有功成野性，骞骧无路学时贤。\n纷华出入金门者，应笑溪翁治石田。",
        "dynasty": "宋",
        "collection_info": null
    },
    {
        "title": "代书寄友人",
        "author": "邵雍",
        "content": "当年有志高天下，尝读前书笑谢安。\n岂谓此身甘老朽，尚无闲地可盘桓。\n棋逢敌手纔堪着，琴少知音不愿弹。\n非止不才能退默，古贤长恨得时难。",
        "dynasty": "宋",
        "collection_info": null
    },
    {
        "title": "访姚辅周郎中月陂西园",
        "author": "邵雍",
        "content": "相忆不可遏，西街来访时。\n交横过沟水，隙曲遶蔬畦。\n树偃低头避，筇高换手持。\n朋游相得甚，何乐更如之。",
        "dynasty": "宋",
        "collection_info": null
    },
    {
        "title": "依韵谢登封刘李裴三君见约游山",
        "author": "邵雍",
        "content": "诸公见约往嵩前，重走新诗各一篇。\n摆落尘埃非敢后，访寻云水柰输先。\n三阳宫近丛幽石，万岁峯高羃紫烟。\n多少胜游俱未到，愿陪仙躅共攀缘。",
        "dynasty": "宋",
        "collection_info": null
    },
    {
        "title": "登嵩顶",
        "author": "邵雍",
        "content": "九州环遶持棋枰，万岁嵩高看太平。\n四海有人能统御，中原何復有交争。\n长忧眼见姦雄辈，且愿身为尧舜氓。\n五十三年芜没事，如今方喜看春耕。",
        "dynasty": "宋",
        "collection_info": null
    },
    {
        "title": "登封县宇观少室",
        "author": "邵雍",
        "content": "天地始融结，此山已高极。\n羣峯拥旌幢，巨石罗劒戟。\n日出崖先红，雨余岚更碧。\n安知无神仙，其间久遁迹。",
        "dynasty": "宋",
        "collection_info": null
    },
    {
        "title": "山中寄登封令",
        "author": "邵雍",
        "content": "初离县日谋经宿，既到山中未忍迴。\n公宇若无民事决，愿携茶器上山来。",
        "dynasty": "宋",
        "collection_info": null
    },
    {
        "title": "归洛寄郑州祖择之龙图",
        "author": "邵雍",
        "content": "恩深骨髓谓慈亲，义重丘山是故人。\n归过嵩阳旧游地，白云收得薜萝身。",
        "dynasty": "宋",
        "collection_info": null
    },
    {
        "title": "和祖龙图见寄",
        "author": "邵雍",
        "content": "吾家职分是云山，不见云山不解颜。\n游兴亦难拘日阻，梦魂都不到人间。\n烟岚欲极无涯乐，轩冕何尝有暂闲。\n洛社交朋屡相约，几时曾得略跻攀。",
        "dynasty": "宋",
        "collection_info": null
    },
    {
        "title": "缘饰吟",
        "author": "邵雍",
        "content": "缘饰了时称好手，作为成处是真家。\n须防冷眼人观觑，傀儡都无帐幕遮。",
        "dynasty": "宋",
        "collection_info": null
    },
    {
        "title": "自况三首  其一",
        "author": "邵雍",
        "content": "名利场中难着脚，林泉路上早迴头。\n不然半百残躯体，正被风波汩未休。",
        "dynasty": "宋",
        "collection_info": null
    },
    {
        "title": "自况三首  其二",
        "author": "邵雍",
        "content": "满天风月为官守，遍地云山是事权。\n唯我敢开无意口，对人高道不妨言。",
        "dynasty": "宋",
        "collection_info": null
    },
    {
        "title": "自况三首  其三",
        "author": "邵雍",
        "content": "每恨性昏闻道晚，长惭智短适时难。\n人生三万六千日，二万日来身却闲。",
        "dynasty": "宋",
        "collection_info": null
    },
    {
        "title": "偶书",
        "author": "邵雍",
        "content": "纷纷议论出多门，安得真儒号缙绅。\n名教一宗长有主，中原万里岂无人。\n皇王帝伯时虽异，礼乐诗书道自新。\n观古事多今可见，不知何者谓经纶。",
        "dynasty": "宋",
        "collection_info": null
    },
    {
        "title": "代书寄商洛令陈成伯",
        "author": "邵雍",
        "content": "此去替期犹半岁，商山穷僻少医名。\n感伤多后风防滞，暑湿偏时疾易生。\n圣智不能无蹇剥，贤才方善处哀荣。\n斯言至浅理非浅，少补英豪一二明。",
        "dynasty": "宋",
        "collection_info": null
    },
    {
        "title": "治平丁未仲秋游伊洛二川六日晚出洛城西门宿奉亲僧舍听张道人弹琴",
        "author": "邵雍",
        "content": "向晚驱车出上阳，初程便宿水云乡。\n更闻数弄神仙曲，始信壶中日月长。",
        "dynasty": "宋",
        "collection_info": null
    },
    {
        "title": "七日遡洛夜宿延秋庄上",
        "author": "邵雍",
        "content": "八月延秋禾熟天，农家富贵在丰年。\n一箪鸡黍一瓢酒，谁羡王公食万钱。",
        "dynasty": "宋",
        "collection_info": null
    },
    {
        "title": "八日渡洛登南山观喷玉泉会寿安县张赵尹三君同游",
        "author": "邵雍",
        "content": "渡洛南观喷玉泉，千峯万峰遥相连。\n中间一道长如雪，飞入寒潭不记年。",
        "dynasty": "宋",
        "collection_info": null
    },
    {
        "title": "九日登寿安县锦幈山下宿邑中  其一",
        "author": "邵雍",
        "content": "烟岚一簇特崔嵬，到此令人心自灰。\n上有神仙不知姓，洞门闲倚白云开。",
        "dynasty": "宋",
        "collection_info": null
    },
    {
        "title": "九日登寿安县锦幈山下宿邑中  其二",
        "author": "邵雍",
        "content": "并辔西游迭石溪，断崖环合与云齐。\n飞泉亦有留人意，肯负他年尚此楼。",
        "dynasty": "宋",
        "collection_info": null
    },
    {
        "title": "十日西过永济桥",
        "author": "邵雍",
        "content": "十日西行过永济，时时细雨湿衫衣。\n多情会得山神意，犹恐行人欠翠微。",
        "dynasty": "宋",
        "collection_info": null
    },
    {
        "title": "过宜阳城二首  其一",
        "author": "邵雍",
        "content": "六国区区共事秦，疲于奔命尚难亲。\n如何杀尽半天下，岂是关东没一人。",
        "dynasty": "宋",
        "collection_info": null
    },
    {
        "title": "过宜阳城二首  其二",
        "author": "邵雍",
        "content": "当日宜阳号别都，柰何韩国特区区。\n子房不得宣遗恨，博浪沙中中副车。",
        "dynasty": "宋",
        "collection_info": null
    },
    {
        "title": "十一日福昌县会雨",
        "author": "邵雍",
        "content": "云势移峯缓，泉声出竹迟。\n此时无限意，唯有翠禽知。",
        "dynasty": "宋",
        "collection_info": null
    },
    {
        "title": "依韵和寿安尹尉有寄",
        "author": "邵雍",
        "content": "不向红尘浪着鞭，殊无才业合时贤。\n本酬壮志都无效，欲住青山却有缘。\n翠竹阴中开缥帙，白云堆裏揖飞泉。\n锦幈正与溪南对，他日从游子子传。",
        "dynasty": "宋",
        "collection_info": null
    },
    {
        "title": "十二日同福昌令王赞善游龙潭十五里  其一",
        "author": "邵雍",
        "content": "一潭冷浸崖根黑，数峯高入云衢碧。\n游人屏气不敢言，长恐雷霆奋于侧。",
        "dynasty": "宋",
        "collection_info": null
    },
    {
        "title": "十二日同福昌令王赞善游龙潭十五里  其二",
        "author": "邵雍",
        "content": "水边静坐天将暮，犹自盘桓未成去。\n马上迴头更一观，云烟已隔无重数。",
        "dynasty": "宋",
        "collection_info": null
    },
    {
        "title": "十三日游上寺及黄涧  其一",
        "author": "邵雍",
        "content": "能休尘境为真境，未了僧家是俗家。\n不向此中寻洞府，更于何处觅城花。",
        "dynasty": "宋",
        "collection_info": null
    },
    {
        "title": "十三日游上寺及黄涧  其二",
        "author": "邵雍",
        "content": "堪嗟五伯争周烬，可笑三分拾汉余。\n何似不才闲处坐，平时云水遶衣裾。",
        "dynasty": "宋",
        "collection_info": null
    },
    {
        "title": "十四日留题福昌县宇之东轩",
        "author": "邵雍",
        "content": "洛川秋入景尤佳，微雨初过径路斜。\n水竹洞中藏县宇，烟岚坞裏住人家。\n霜余红间千重叶，天外晴排数缕霞。\n溪浅溪深清潋滟，峯高峯下碧查牙。\n鸟因择木飞还远，云为无心去更赊。\n盖世功名多龃龉，出羣才业足咨嗟。\n浮生日月仍须惜，半老筋骸莫强夸。\n就此岩边宜筑室，乐吾真乐乐无涯。",
        "dynasty": "宋",
        "collection_info": null
    },
    {
        "title": "十五日别福昌因有所感",
        "author": "邵雍",
        "content": "连昌宫废昌河在，事去时移语浪传。\n下有荒祠难问处，古槐枝秃竹参天。",
        "dynasty": "宋",
        "collection_info": null
    },
    {
        "title": "是夕宿至锦幈山下",
        "author": "邵雍",
        "content": "寻常看月亦婵娟，不似今宵特地圆。\n疑是素娥纾宿憾，相逢为在锦幈前。",
        "dynasty": "宋",
        "collection_info": null
    },
    {
        "title": "十六日依韵酬福昌令有寄",
        "author": "邵雍",
        "content": "道义相欢岂易亲，古称难处是知人。\n文章不结市朝士，荣辱非关云水身。\n话入精详皆物理，言无形迹尽天真。\n他时洛社过从辈，图牒中添又一隣。",
        "dynasty": "宋",
        "collection_info": null
    },
    {
        "title": "十七日锦幈山下谢城中张孙二君惠茶",
        "author": "邵雍",
        "content": "山似挼蓝波似染，游心一向难拘捡。\n仍携二友所分茶，每到烟岚深处点。",
        "dynasty": "宋",
        "collection_info": null
    },
    {
        "title": "寿安县晚望",
        "author": "邵雍",
        "content": "休叹浮生荣与辱，且听终日水潺潺。\n遥穿暝霭孤鸿去，横截野烟双鹭还。\n佳树排青岩下圃，好峯环翠县前山。\n报言名利差轻者，少辍光阴到此间。",
        "dynasty": "宋",
        "collection_info": null
    },
    {
        "title": "十八日逾牵羊坂南达伊川坟上",
        "author": "邵雍",
        "content": "三尺荒坟百尺山，生身慈爱在其间。\n此情至死不能尽，日暮徘徊又且还。",
        "dynasty": "宋",
        "collection_info": null
    },
    {
        "title": "思程氏父子兄弟因以寄之  其一",
        "author": "邵雍",
        "content": "年年时节近中秋，佳水佳山熳烂游。\n此际归期为君促，伊川不得久迟留。",
        "dynasty": "宋",
        "collection_info": null
    },
    {
        "title": "思程氏父子兄弟因以寄之  其二",
        "author": "邵雍",
        "content": "气候如当日，山川似旧时。\n独来还独往，此意有谁知。",
        "dynasty": "宋",
        "collection_info": null
    },
    {
        "title": "十九日归洛城路游龙门  其一",
        "author": "邵雍",
        "content": "伊川往復过龙山，每过龙山意且闲。\n莫道移人不由境，可堪深着利名閒。",
        "dynasty": "宋",
        "collection_info": null
    },
    {
        "title": "十九日归洛城路游龙门  其二",
        "author": "邵雍",
        "content": "无烦物象弄精神，世态何常不喜新。\n唯有前墀好风月，清光依旧属闲人。",
        "dynasty": "宋",
        "collection_info": null
    },
    {
        "title": "留题龙门  其一",
        "author": "邵雍",
        "content": "融结成来不记秋，断崖苍壁鏁烟愁。\n中分洪造夏王力，横截大山伊水流。\n八节滩声长在耳，一川风景尽归楼。\n行人莫动凭栏兴，无限英雄浪白头。",
        "dynasty": "宋",
        "collection_info": null
    },
    {
        "title": "留题龙门  其二",
        "author": "邵雍",
        "content": "谁将长剑斩长蛟，斩断长蛟剑復韬。\n爪尾蜿蜒凝华岳，角牙狞恶结嵩高。\n骨伤两处崭苍壁，血出东流汹巨涛。\n此物犹难保身首，谓言谗口莫嗷嗷。",
        "dynasty": "宋",
        "collection_info": null
    },
    {
        "title": "龙门石楼看伊川",
        "author": "邵雍",
        "content": "数朝从欵走烟霞，纵意凭栏看物华。\n百尺楼台通鸟道，一川烟水属僧家。\n直须心逸方为乐，始信官荣未足夸。\n此景得游无事日，也宜知幸福无涯。",
        "dynasty": "宋",
        "collection_info": null
    },
    {
        "title": "二十日到城中见交旧",
        "author": "邵雍",
        "content": "年年此际走烟岚，人亦何尝谓我贪。\n归见交亲话清胜，且无防患在三缄。",
        "dynasty": "宋",
        "collection_info": null
    },
    {
        "title": "二十二日晚步天津次日有诗",
        "author": "邵雍",
        "content": "溪翁昨晚步天津，步到天津伫立频。\n洛水只闻煎去棹，西风唯解促行人。\n山川惨淡笼寒雨，楼观参差鏁暮云。\n此景分明谁会得，欲霜时候鴈来宾。",
        "dynasty": "宋",
        "collection_info": null
    },
    {
        "title": "二十五日依韵和左藏吴传正寺丞见赠",
        "author": "邵雍",
        "content": "上阳光景好看书，非象之中有坦途。\n良月引归芳草渡，快风飞过洞庭湖。\n不因赤水时时往，焉有黄芽日日娱。\n莫道天津便无事，也须闲处着功夫。",
        "dynasty": "宋",
        "collection_info": null
    },
    {
        "title": "二十九日依韵和洛阳陆刚叔主簿见赠",
        "author": "邵雍",
        "content": "一霎萧萧晚雨余，凤凰楼下偶驱车。\n郄诜片玉知能挹，乐广青天幸未踈。\n相阔夏秋闻甚事，可亲灯火读何书。\n恨无束帛嘉程子，徒自悁悁返弊庐。",
        "dynasty": "宋",
        "collection_info": null
    },
    {
        "title": "代书寄剑州普安令周士彦屯田  其一",
        "author": "邵雍",
        "content": "作官休用叹奚为，未有升高不自卑。\n君子屈伸方为道，吾儒进退贵从宜。\n即今彭泽归何地，他日东门去未迟。\n痛恨伊嵩景无限，一名佳处重求资。",
        "dynasty": "宋",
        "collection_info": null
    },
    {
        "title": "代书寄剑州普安令周士彦屯田  其二",
        "author": "邵雍",
        "content": "二蜀至三吴，中间万里余。\n去年方北望，今岁復西驱。\n剑阁离天日，秦川限帝都。\n临风相忆处，能饮一杯无。",
        "dynasty": "宋",
        "collection_info": null
    },
    {
        "title": "又一绝",
        "author": "邵雍",
        "content": "正当老辈过从日，况值高秋摇落天。\n一把黄花一樽酒，故人西去又经年。",
        "dynasty": "宋",
        "collection_info": null
    },
    {
        "title": "和赵充道秘丞见赠",
        "author": "邵雍",
        "content": "人言人事危冠冕，吾爱吾庐远市朝。\n野面不堪趋魏阙，闲身唯称访杨寥。\n殊无纪律诗千首，富有云山酒一瓢。\n预借轩车又东去，自兹风月恐难招。",
        "dynasty": "宋",
        "collection_info": null
    },
    {
        "title": "和王不疑郎中见赠",
        "author": "邵雍",
        "content": "二十年来住洛都，眼前人事任纷如。\n形同草木何胜野，心类钟彝不啻虚。\n已沐仁风深骨髓，更惊诗思剧琼璩。\n庄周休道亏名实，自是无才悦众狙。",
        "dynasty": "宋",
        "collection_info": null
    },
    {
        "title": "和魏教授见赠",
        "author": "邵雍",
        "content": "清世文章日月悬，无才唯幸乐丰年。\n游山太室更少室，看水伊川又洛川。\n古有孟轲难语觉，时无颜子易为贤。\n读书每到天根处，长惧诸公问极玄。",
        "dynasty": "宋",
        "collection_info": null
    },
    {
        "title": "和吴冲卿省副见赠",
        "author": "邵雍",
        "content": "非有非无是祖卿，都来相去一毫芒。\n人人可到我未到，物物不妨谁与妨。\n失即肝脾为楚越，得之藜藿是膏粱。\n一言千古难知处，妙用仍须看吕粱。",
        "dynasty": "宋",
        "collection_info": null
    },
    {
        "title": "和孙传师秘校见赠",
        "author": "邵雍",
        "content": "天津南畔是吾庐，时荷夫君枉乘车。\n始为退来忘检束，却因闲久长空踈。\n与其功业逋青史，孰若云山负素书。\n一片丹诚最难状，庶几长得类舟虚。",
        "dynasty": "宋",
        "collection_info": null
    },
    {
        "title": "依韵和陈成伯着作长寿雪会",
        "author": "邵雍",
        "content": "琼苑羣花一夜新，瑶台十二玉为尘。\n城中竹叶涌增价，坐上杨花盛学春。\n时会梁园皆墨客，谁思姑射有神人。\n余粮岂止千仓望，盈尺仍宜莫厌频。",
        "dynasty": "宋",
        "collection_info": null
    },
    {
        "title": "依韵和陈成伯着作史馆园会上作",
        "author": "邵雍",
        "content": "竹遶长松松遶亭，令人到此骨毛清。\n梅稍带雪微微拆，水脉连冰湱湱鸣。\n残腊岁华无柰感，半醺襟韵不胜情。\n谁怜相国名空在，吾道如何必可行。",
        "dynasty": "宋",
        "collection_info": null
    },
    {
        "title": "和夔峡张宪白帝城怀古",
        "author": "邵雍",
        "content": "不愤曹公跨许昌，苟非梁益莫争王。\n三分区宇风雷恶，横截西南气势强。\n行客往来闲批点，史官褒贬浪文章。\n后人未识兴亡意，请看江心旧战场。",
        "dynasty": "宋",
        "collection_info": null
    },
    {
        "title": "闲适吟  其一",
        "author": "邵雍",
        "content": "为士幸而居盛世，住家况復在中都。\n虚名浮利非我有，绿水青山何处无。\n选胜直宜寻美景，命俦须是择吾徒。\n乐闲本属闲人事，又与偷闲事更殊。",
        "dynasty": "宋",
        "collection_info": null
    },
    {
        "title": "闲适吟  其二",
        "author": "邵雍",
        "content": "六尺眼前安乐身，四时争忍负佳辰。\n漫凉气候二八月，道义宾朋三五人。\n量力杯盘随草具，开怀语笑任天真。\n劝君似此清闲事，虽老何须更厌频。",
        "dynasty": "宋",
        "collection_info": null
    },
    {
        "title": "闲适吟  其三",
        "author": "邵雍",
        "content": "莫将真气助忧伤，愤死英豪世更长。\n陌上虽多马跳跃，天边亦有凤翱翔。\n三千宾客磨圭角，百二山河拥剑铓。\n等是一场春梦过，自余恶足自悲凉。",
        "dynasty": "宋",
        "collection_info": null
    },
    {
        "title": "闲适吟  其四",
        "author": "邵雍",
        "content": "南窗睡起望春山，山在霏微烟霭间。\n千里难逃两眼净，百年未见一人闲。\n情如落絮无高下，心似游丝自往还。\n又恐幽禽知此意，故来枝上语绵蛮。",
        "dynasty": "宋",
        "collection_info": null
    },
    {
        "title": "闲适吟  其五",
        "author": "邵雍",
        "content": "谁将造化属东风，一属东风事莫穷。\n残腊也宜先作策，新正其那便要功。\n柳梢借暖浑摇软，梅萼偷春半露红。\n安得向时情意在，轻衫撩乱少年中。",
        "dynasty": "宋",
        "collection_info": null
    },
    {
        "title": "桃李吟",
        "author": "邵雍",
        "content": "桃李因风花满枝，因风桃李却离披。\n惨舒相继不离手，忧喜两盘都在眉。\n泰到盛时须入蛊，否当极处却成随。\n今人休爱古人好，只为今人生较迟。",
        "dynasty": "宋",
        "collection_info": null
    },
    {
        "title": "伤心行",
        "author": "邵雍",
        "content": "不知何铁打成针，一打成针只刺心。\n料得人心不过寸，刺时须刺十分深。",
        "dynasty": "宋",
        "collection_info": null
    },
    {
        "title": "伤二舍弟无疾而化  其一",
        "author": "邵雍",
        "content": "手足情深不可忘，割心犹未比其伤。\n急难畴者尔相济，终鲜如今我遂当。\n韡鞾棣开无并萼，邕邕鴈去破初行。\n自兹明月清风夜，萧索东篱看断肠。",
        "dynasty": "宋",
        "collection_info": null
    },
    {
        "title": "伤二舍弟无疾而化  其二",
        "author": "邵雍",
        "content": "肠断东篱何所寻，东篱从此事沉沉。\n差肩行处皆成往，弔影伤时无似今。\n清泪已干情莫极，黄泉未到恨非深。\n不知何日能销尽，三十二年雍睦心。",
        "dynasty": "宋",
        "collection_info": null
    },
    {
        "title": "又一首",
        "author": "邵雍",
        "content": "兄既名雍弟名睦，弟兄雍睦情何足。\n居常出入留一人，奉亲教子如其欲。\n慈父享年七十九，四人稚子常相逐。\n其间同戏綵衣时，堂上愉愉欢可掬。\n慈父前年忽倾逝，尔弟今年命还促。\n独予奉母引四子，日对几筵相向哭。\n不知肠有几千尺，不知泪有几千斛。\n断尽滴尽无柰何，向日恩光焉可赎。",
        "dynasty": "宋",
        "collection_info": null
    },
    {
        "title": "又一绝",
        "author": "邵雍",
        "content": "手足恩情重，埙篪欢乐长。\n要知能忘处，坟草两荒凉。",
        "dynasty": "宋",
        "collection_info": null
    },
    {
        "title": "听杜鹃思亡弟",
        "author": "邵雍",
        "content": "尝忆去年初夏时，与尔同听杜鹃啼。\n杜鹃今年又復至，还是去年初夏时。\n禽鸟亦知人意切，一声未绝一声悲。\n肠随此声既已断，魂逐此禽何处飞。",
        "dynasty": "宋",
        "collection_info": null
    },
    {
        "title": "书亡弟殡所",
        "author": "邵雍",
        "content": "后乎吾来，先乎吾往。\n当往之初，殊不相让。",
        "dynasty": "宋",
        "collection_info": null
    },
    {
        "title": "南园南晚步思亡弟",
        "author": "邵雍",
        "content": "南园之南草如茵，迎风晚步清无尘。\n不得与尔同欢欣，又疑天上有飞云。\n一片世间来作人，飘来飘去殊无因。",
        "dynasty": "宋",
        "collection_info": null
    },
    {
        "title": "自悯",
        "author": "邵雍",
        "content": "天无私覆古今同，手足情多骤一空。\n五七年来併家难，六十岁许更头风。\n常情不免顺世俗，私计固难专仆童。\n安得仙人旧查在，伊川云水乐无穷。",
        "dynasty": "宋",
        "collection_info": null
    },
    {
        "title": "戊申自贻",
        "author": "邵雍",
        "content": "虽老仍思鼓缶歌，庶几都未丧天和。\n明夷用晦止于是，无妄生灾终柰何。\n似箭光阴头上去，如麻人事眼前过。\n中间若不自为计，所损其来又更多。",
        "dynasty": "宋",
        "collection_info": null
    },
    {
        "title": "代书寄北海幕赵充道太博",
        "author": "邵雍",
        "content": "自从终鲜罢吟哦，聊为临风一浩歌。\n别易会难情不已，登高望远兴如何。\n百年可惜时无再，千里相思事更多。\n今日樽迭真北海，况君雅重几人过。",
        "dynasty": "宋",
        "collection_info": null
    },
    {
        "title": "依韵和王不疑少卿见赠",
        "author": "邵雍",
        "content": "不把忧愁累物华，光阴过眼疾如车。\n以平为乐忝知分，待足求安恐未涯。\n食罢有时寻蕙圃，睡余无事访僧家。\n天津风月胜他处，长是思君共煮茶。",
        "dynasty": "宋",
        "collection_info": null
    },
    {
        "title": "仁者吟",
        "author": "邵雍",
        "content": "仁者难逢思有常，平居慎勿恃无伤。\n争先径路机关恶，近后语言滋味长。\n爽口物多须作疾，快心事过必为殃。\n与其病后能求药，不若病前能自防。",
        "dynasty": "宋",
        "collection_info": null
    },
    {
        "title": "东轩消梅初开劝客酒二首  其一",
        "author": "邵雍",
        "content": "为爱消梅胜早梅，数枝先发日徘徊。\n若教岭表腊前尽，安有洛阳正后开。\n香逐暖风初出谷，艷随芳酒正浮醅。\n佳宾会取东君意，莫负乘春此际来。",
        "dynasty": "宋",
        "collection_info": null
    },
    {
        "title": "东轩消梅初开劝客酒二首  其二",
        "author": "邵雍",
        "content": "春色融融满洛城，莫辞行乐慰平生。\n深思闲友开眉笑，重惜梅花照眼明。\n况是山翁差好事，可怜芳酒最多情。\n此时不向樽前醉，更向何时醉太平。",
        "dynasty": "宋",
        "collection_info": null
    },
    {
        "title": "清风长吟",
        "author": "邵雍",
        "content": "宇宙中和气，清泠无比方。\n与时蠲疾病，为岁造丰穰。\n起自青苹末，来从翠树傍。\n得逢明月夜，便入故人乡。\n密叶摇重幄，殷花舞靓粧。\n两三声逈笛，千万缕垂杨。\n细度丝桐韵，深传兰蕙香。\n楼台临远水，轩槛近修篁。\n盛夏驱烦暑，初晴送晚凉。\n轻披绿荷芰，缓透薄衣裳。\n浪走翻翩袂，波生潋滟觞。\n闲愁难着莫，幽思易飞扬。\n快若乘天马，醒如沃蔗浆。\n面前游阆苑，坐上泛潇湘。\n不可将钱买，焉能用斗量。\n依凭全藉德，收贮岂须仓。\n无患兼并取，宁忧寇盗攘。\n以兹为乐事，未始有忧伤。",
        "dynasty": "宋",
        "collection_info": null
    },
    {
        "title": "垂柳长吟",
        "author": "邵雍",
        "content": "垂柳有两种，有长有短垂。\n唯兹长一种，偏与静相宜。\n院宇深春后，亭台晚景时。\n不胜烟羃羃，无柰日迟迟。\n霢霂雨初过，清泠风乍吹。\n章台街左右，华表柱东西。\n起眼出墙树，拂头当路枝。\n翩翻绿罗带，缥缈缕金衣。\n荡扬飘晴絮，缤纷舞暖丝。\n丝牵寸肠断，絮入万家飞。\n婀娜王巷韵，婆娑赵后姿。\n修妍张绪少，柔软沈侯羸。\n濯濯青拖地，毵毵翠遶池。\n般添花灼灼，引惹草凄凄。\n欝欝笼山馆，踈踈映酒旗。\n赠人人自泣，驻马马还嘶。\n影裏咿哑去，阴中轣辘归。\n凄凉装暝霭，淡薄挂斜晖。\n懊恼轻攀折，忧愁重别离。\n早衰缘傍道，先茂为临溪。\n楼外蝉纔噪，桥边鸎又啼。\n生憎遮望眼，死恨学粧眉。\n远客莫知数，长条曾繫谁。\n经霜尽憔悴，来岁却依依。",
        "dynasty": "宋",
        "collection_info": null
    },
    {
        "title": "落花长吟",
        "author": "邵雍",
        "content": "以酒战花秾，花秾酒更浓。\n花能十日尽，酒未百壶空。\n尚喜装衣袂，犹怜坠酒钟。\n多情唯粉蝶，薄倖是游蜂。\n减却墙头艷，添为径畔红。\n飘零深院宇，点缀静帘栊。\n又恐随流水，仍忧嫁远风。\n水流犹委曲，风远便西东。\n狼籍残春后，离披晚照中。\n亭台虽有主，轩骑断无踪。\n剑去拥妃子，兵来围石崇。\n马嵬方恋恋，金谷正匆匆。\n曹植辞休切，襄王梦已终。\n谬称寻洛浦，浪说数巫峰。\n燕诉冤还在，鸎传信莫通。\n苔钱如可买，柳线自能缝。\n怅望尤真宰，凄凉殢化工。\n放教成烂漫，不使略从容。\n命扫心争忍，言收计遂穷。\n异香销骨髓，绝色死英雄。\n任诧回天力，饶矜盖世功。\n柰何时既往，到了事难重。\n开谢形相戾，兴衰理一同。\n天机之浅者，未始免忡忡。",
        "dynasty": "宋",
        "collection_info": null
    },
    {
        "title": "芳草长吟",
        "author": "邵雍",
        "content": "芳草更休生，芳樽更不倾。\n草如生不已，樽岂便能停。\n雨后闲池阁，春深小院庭。\n是时帘半捲，此际酒初醒。\n密密嫩方布，葺葺绿已成。\n送回残照淡，引起晓寒轻。\n静衬花村薄，闲装竹坞清。\n溪边微水浸，原上未春耕。\n莫遣香车辗，休教细马行。\n籍余无限意，望久不胜情。\n台逈眉初敛，楼危眼乍明。\n低低暮云碧，隠隠远山青。\n翠接鸳鸯浦，萋连杨柳汀。\n江潭夜帆落，海渚晚舟横。\n戍垒角一弄，牧童笛数声。\n沙头双鹭下，渡口乱鸿惊。\n蓊鬰出征地，芊绵奉使程。\n远披来往路，遍遶短长亭。\n苒苒秦皇墓，离离汉帝城。\n荒凉故铜雀，破碎旧金陵。\n雾鏁前朝事，烟昏后世名。\n枯犹藏狡兔，腐亦化流萤。\n纵刬奚由尽，纔烧又却荣。\n徒能蔽京观，仍愿且升平。",
        "dynasty": "宋",
        "collection_info": null
    },
    {
        "title": "春水长吟",
        "author": "邵雍",
        "content": "春在水自渌，春归渌遂休。\n清非不逮渌，春柰胜于秋。\n渌向阳中得，清于冷上求。\n加于清一等，用是渌为优。\n薄薄冰初泮，微微雨乍收。\n渺瀰新岛屿，潋滟旧汀洲。\n荷芰低犹卷，菰蒲嫩已抽。\n苹繁虽渐出，藻荇禾全稠。\n日暖鸳鸯浴，烟晴翡翠游。\n波平双跃鲤，风静戏羣鸥。\n西蜀遨争举，东瓯禊竞修。\n武陵花再识，汉曲佩还投。\n台下溶溶过，堤边漫漫流。\n槛前纔泚泚，天外更悠悠。\n泛滥情怀恶，潺湲意思幽。\n远山遮不断，别浦去难留。\n二月溪桥畔，三吴野渡头。\n依前横两桨，特地送孤舟。\n画手方停笔，骚人正倚楼。\n长江飞絮外，只是动离愁。",
        "dynasty": "宋",
        "collection_info": null
    },
    {
        "title": "花月长吟",
        "author": "邵雍",
        "content": "少年贪读两行书，人世乐事都如愚。\n而今却欲释前憾，柰何意气难如初。\n每逢花开与月圆，一般情态还何如。\n当此之际无诗酒，情亦愿死不愿苏。\n花逢皓月精神好，月见奇花光彩舒。\n人与花月合为一，但觉此身游蕊珠。\n又恐月为云阻隔，又恐花为风破除。\n若无诗酒重收管，过此又却成轻辜。\n可收幸有长诗篇，可管幸有清酒壶。\n诗扁酒壶时一讲，长如花月相招呼。\n有花无月愁花老，有月无花恨月孤。\n月恨只凭诗告诉，花愁全仰酒枝梧。\n月恨花愁无一点，始知诗酒有功夫。\n些儿林下闲踈散，做得风流罪过无。",
        "dynasty": "宋",
        "collection_info": null
    },
    {
        "title": "同府尹李给事游上清宫",
        "author": "邵雍",
        "content": "洛城二月春摇荡，桃李盛开如步障。\n高花下花红相连，垂阳更出高花上。\n闲陪大尹出都门，邙阜真宫共寻访。\n不见翠华西幸时，临风尽日独惆怅。",
        "dynasty": "宋",
        "collection_info": null
    },
    {
        "title": "乞笛竹栽于李少保宅",
        "author": "邵雍",
        "content": "浪种闲花占地生，未尝容易暂留情。\n柰何苦爱凌霜节，况是犹存缕管名。\n待凤至时当有实，学龙吟处岂无声。\n幽人愿乞数枝种，得自君家又更荣。",
        "dynasty": "宋",
        "collection_info": null
    },
    {
        "title": "思山吟  其一",
        "author": "邵雍",
        "content": "看即青山与白云，寻思没量大功勋。\n未知乐处缘何事，岂止饥时会茹荤。\n千首拙诗难着怨，一樽芳醑别涵春。\n壶中日月长多少，能老红尘几辈人。",
        "dynasty": "宋",
        "collection_info": null
    },
    {
        "title": "思山吟  其二",
        "author": "邵雍",
        "content": "祇恐身闲心未闲，心闲何必住云山。\n果然得手情性上，更肯埋头利害间。\n动止未尝防忌讳，语言何復着机关。\n不图为乐至于此，天马无踪自往还。",
        "dynasty": "宋",
        "collection_info": null
    },
    {
        "title": "恨月吟",
        "author": "邵雍",
        "content": "我侬非是惜黄金，自是常娥爱负心。\n初未上时犹露滴，恰纔圆处便天阴。\n栏桿倚了还重倚，芳酒斟迴又再斟。\n安得深闺与收管，柰何前后误人深。",
        "dynasty": "宋",
        "collection_info": null
    },
    {
        "title": "愁花吟",
        "author": "邵雍",
        "content": "三千宫女衣宫袍，望幸心同各自娇。\n初似绽时犹淡薄，半来开处特妖娆。\n檀心未吐香先发，露粉既垂魂已销。\n对此芳樽多少意，看看风雨骋麄豪。",
        "dynasty": "宋",
        "collection_info": null
    },
    {
        "title": "和张子望洛城观花",
        "author": "邵雍",
        "content": "造化从来不负人，万般红紫见天真。\n满城车马空撩乱，未必逢春便得春。",
        "dynasty": "宋",
        "collection_info": null
    },
    {
        "title": "落花短吟",
        "author": "邵雍",
        "content": "满园桃李正离披，更被狂风作意吹。\n长是忧愁初谢处，却须思念未开时。\n柰何红艷易消歇，不似青阴少改移。\n九十日春都去尽，樽前安忍更颦眉。",
        "dynasty": "宋",
        "collection_info": null
    },
    {
        "title": "芳草短吟",
        "author": "邵雍",
        "content": "花间水畔绿如茵，兴废曾经汉与秦。\n占了山川无限地，愁伤今古几何人。\n严霜杀尽还逢雨，野火烧残又遇春。\n不那路傍多此物，农家长是费耕耘。",
        "dynasty": "宋",
        "collection_info": null
    },
    {
        "title": "垂柳短吟",
        "author": "邵雍",
        "content": "临溪拂水正依依，更被狂风来往吹。\n薄暮不胜烟羃羃，深春无柰日迟迟。\n谁家缥缈青罗帔，何处蹁跹金缕衣。\n犹恐离人肠未断，满天仍着乱花飞。",
        "dynasty": "宋",
        "collection_info": null
    },
    {
        "title": "春水短吟",
        "author": "邵雍",
        "content": "雪消冰泮渌盈沟，翡翠鸳鸯得志秋。\n长恨远山遮不断，又疑别浦去难留。\n遶堤杨柳轻轻拂，近岸新蒲细细抽。\n满眼烟波杳无际，三吴特地送孤舟。",
        "dynasty": "宋",
        "collection_info": null
    },
    {
        "title": "清风短吟",
        "author": "邵雍",
        "content": "清风兴况未全衰，岂谓天心便弃遗。\n长具斋庄缘读易，每惭踈散为吟诗。\n人间好景皆输眼，世上闲愁不到眉。\n生长太平无事日，又还身老太平时。",
        "dynasty": "宋",
        "collection_info": null
    },
    {
        "title": "暮春寄李审言龙图",
        "author": "邵雍",
        "content": "年年长是怕春深，每到春深病不任。\n伤酒情怀因小会，养花天气为轻阴。\n岁华易革向来事，节物难迴老去心。\n唯有前轩堪静坐，临风想望旧知音。",
        "dynasty": "宋",
        "collection_info": null
    },
    {
        "title": "初夏闲吟",
        "author": "邵雍",
        "content": "绿杨深处啭流鶑，鶑语犹能喜太平。\n人享永年非不幸，天生珍物岂无情。\n牡丹谢后紫樱熟，芍药开时斑笋生。\n林下一般闲富贵，何尝更肯让公卿。",
        "dynasty": "宋",
        "collection_info": null
    },
    {
        "title": "代书答开封府推官姚辅周郎中",
        "author": "邵雍",
        "content": "世态其如与愿违，必须言进是无知。\n遍将底事闲思处，不若西街极论时。\n设有奇才能动世，柰何双鬓已如丝。\n天边新月从来细，不为人间爱画眉。",
        "dynasty": "宋",
        "collection_info": null
    },
    {
        "title": "代书寄濠倅张都官",
        "author": "邵雍",
        "content": "多惭吾亦未知音，天乐虽闻不许寻。\n惠子相时情自好，庄生游处意能深。\n闲来略记一春事，老去难忘千里心。\n洛社交朋每相见，为吾因掉白头吟。",
        "dynasty": "宋",
        "collection_info": null
    },
    {
        "title": "诏三下答乡人不起之意",
        "author": "邵雍",
        "content": "生平不作皱眉事，天下应无切齿人。\n断送落花安用雨，装添旧物岂须春。\n幸逢尧舜为真主，且放巢由作外臣。\n六十病夫宜揣分，监司无用苦开陈。",
        "dynasty": "宋",
        "collection_info": null
    },
    {
        "title": "和王安之少卿韵",
        "author": "邵雍",
        "content": "却恐乡人未甚知，相知深后又何疑。\n贫时与禄是可受，老后得官难更为。\n自有林泉安素志，况无才业动丹墀。\n荀杨若守吾儒分，免被韩文议小疵。",
        "dynasty": "宋",
        "collection_info": null
    },
    {
        "title": "依韵和刘职方见赠",
        "author": "邵雍",
        "content": "造物工夫意自深，从吾所乐是山林。\n少因多病不干禄，老为无才难动心。\n花月静时行水际，蕙风香处卧松阴。\n闲窗一觉从容睡，愿当封侯与赐金。",
        "dynasty": "宋",
        "collection_info": null
    },
    {
        "title": "代书谢王胜之学士寄莱石茶酒器",
        "author": "邵雍",
        "content": "东山有石若琼玖，匠者追琢可盛酒。\n君子得之惜不用，慇懃远寄林下叟。\n林叟从来用瓦盏，惊惶不敢擎上手。\n重诫儿童无损伤，缄藏復以待贤友。\n未知贤友何时归，男子功名未成就。\n朝廷先从忧者言，方今莫如二虏丑。\n汉之六郡限辽西，唐之八州隔山后。\n自余瓜沙甘与凉，中原久而不能有。\n柰何更饵以金帛，重困吾民犹掣肘。\n若非堂上出奇兵，安得阃外拉余朽。\n直可逐去此腥羶，西出玉门北逾口。\n城下狐狸既不存，路上豺狼自无走。\n太阳烜赫耀天衢，氛妖接变匿尘垢。\n功成不肯受上赏，印解黄金大于斗。\n乞洛辞君出国门，归鞍暖拂天街柳。\n千官如壁遮道留，仰面弄鞭不回首。\n乡人夹路迎大尹，醉拥旌幢锦光溜。\n下车拜墓还政余，不访公门访亲旧。\n始知此器用有时，吾当为君献眉寿。",
        "dynasty": "宋",
        "collection_info": null
    },
    {
        "title": "崇德阁下答诸公不语禅",
        "author": "邵雍",
        "content": "浩浩长空走日轮，何烦苦苦辨根尘。\n鹏程万里非由驾，鹤筭三千别有春。\n铅锡点金终属假，丹青画马妄求真。\n请观风急天寒夜，谁是当门定脚人。",
        "dynasty": "宋",
        "collection_info": null
    },
    {
        "title": "天宫小阁倚栏",
        "author": "邵雍",
        "content": "六尺残躯病復羸，况堪日日更添衰。\n满怀可惜精明处，一语未能分付时。\n沙裏有金然索拣，石中韫玉柰何疑。\n此情牢落西风暮，倚遍栏干人不知。",
        "dynasty": "宋",
        "collection_info": null
    },
    {
        "title": "代书寄华山云台观武道士",
        "author": "邵雍",
        "content": "太华中峯五千仞，下有大道人往还。\n当时马上一回首，十载梦魂犹过关。\n生平爱山山未足，由此看尽天下山。\n求如华山是难得，使人消得一生闲。",
        "dynasty": "宋",
        "collection_info": null
    },
    {
        "title": "代书寄长安幕张文通",
        "author": "邵雍",
        "content": "无学又无谋，胸中一向虚。\n枯肠忺饮酒，病眼怕看书。\n洛浦轻风裏，天津小雨余。\n故人千里隔，相望意何如。",
        "dynasty": "宋",
        "collection_info": null
    },
    {
        "title": "和人闻韩魏公出镇永兴过洛",
        "author": "邵雍",
        "content": "佐命三朝为太宰，名垂千古号元功。\n栽培桃李满天下，出入风涛半海中。\n虎帐夜寒心益壮，凤池波暖位犹空。\n君王鼎盛子仪在，万里河湟不足攻。",
        "dynasty": "宋",
        "collection_info": null
    },
    {
        "title": "代书寄白波张景真辇运",
        "author": "邵雍",
        "content": "秋入山河气象雄，不堪闲望老年中。\n金兰契重思无限，手足情多感未终。\n半局残棋销白昼，一簪华髮乱西风。\n唯君父子相知久，松桂心同色更同。",
        "dynasty": "宋",
        "collection_info": null
    },
    {
        "title": "代书寄鄞江知县张太博",
        "author": "邵雍",
        "content": "长忆当年归弊庐，弟兄同受策名初。\n一生不记寻常事，千里犹通咫尺书。\n风月遥知四明好，江山况是九秋余。\n片帆未得闲飞去，徒见严君问起居。",
        "dynasty": "宋",
        "collection_info": null
    },
    {
        "title": "先几吟",
        "author": "邵雍",
        "content": "先几能识是吾侪，慎勿轻为世俗咍。\n把似众中呈丑拙，争如静裏且谈谐。\n奇花万状皆输眼，明月一轮长入怀。\n似此光阴岂虚过，也知快活作人来。",
        "dynasty": "宋",
        "collection_info": null
    },
    {
        "title": "秋暮西轩",
        "author": "邵雍",
        "content": "遶栏种菊一齐芳，户牖轩窗总是香。\n得意不能无兴咏，乐时况復遇丰穰。\n深秋景物随宜好，向老筋骸粗且康。\n饮罢何防更登眺，烂霞堆裏有斜阳。",
        "dynasty": "宋",
        "collection_info": null
    },
    {
        "title": "天津闲步",
        "author": "邵雍",
        "content": "洛阳城裏任西东，二十年来放尽慵。\n故旧人多时欵曲，京都国大体雍容。\n池平有类江湖上，林静或如山谷中。\n不必奇功盖天下，闲居之乐自无穷。",
        "dynasty": "宋",
        "collection_info": null
    },
    {
        "title": "寄和长安张强二机冝",
        "author": "邵雍",
        "content": "二公诗美过连城，欲报才非祢正平。\n本谓柏舟终不遇，却惊华衮重为荣。\n岷峨雨后方知峭，风月霜余始见清。\n前有古人称寡和，阳春白雪岂虚名。",
        "dynasty": "宋",
        "collection_info": null
    },
    {
        "title": "代书答淮南宪张司封",
        "author": "邵雍",
        "content": "缘木求鱼固不能，缘鱼求炙恐能行。\n与其病后求良药，不若醉时辞大觥。\n芝草无根休用种，蟠桃有实岂难生。\n荷君见爱情非浅，一芥还同一芥荣。",
        "dynasty": "宋",
        "collection_info": null
    },
    {
        "title": "偶得吟",
        "author": "邵雍",
        "content": "集大成人不肯模，却行何异弃金车。\n便言天下无难事，岂信人间有丈夫。\n天意顺时为善计，人情安处是良图。\n天人之际只些子，过此还同隔五湖。",
        "dynasty": "宋",
        "collection_info": null
    },
    {
        "title": "代书寄友人",
        "author": "邵雍",
        "content": "一别光阴二纪余，岁华如箭止堪吁。\n东西契阔久经难，前后慇懃两得书。\n故国山川皆梦寐，旧家人物半丘墟。\n何时重讲当时事，笑对西风坼酒壶。",
        "dynasty": "宋",
        "collection_info": null
    },
    {
        "title": "风吹木叶吟",
        "author": "邵雍",
        "content": "风吹木叶不吹根，慎勿将根苦自陈。\n天子旧都闲好住，圣人余事冗休论。\n长年国裏神仙侣，安乐窝中富贵人。\n万水千山行已遍，归来认得自家身。",
        "dynasty": "宋",
        "collection_info": null
    },
    {
        "title": "闲行吟  其一",
        "author": "邵雍",
        "content": "长忆当年归弊庐，未尝三径草荒芜。\n欲为天下屠龙手，肯读人间非圣书。\n否泰悟来知进退，干坤见了识亲踈。\n自从会得环中意，闲气胸中一点无。",
        "dynasty": "宋",
        "collection_info": null
    },
    {
        "title": "闲行吟  其二",
        "author": "邵雍",
        "content": "投吴走越觅青天，殊不知天在眼前。\n开眼见是犹有病，举头寻处更无缘。\n颜渊正在如愚日，孟子方当不动年。\n安得功夫游宝肆，爱人珠贝重忧钱。",
        "dynasty": "宋",
        "collection_info": null
    },
    {
        "title": "闲行吟  其三",
        "author": "邵雍",
        "content": "买卜稽疑是买疑，病深何药可能医。\n梦中说梦重重妄，床上安床迭迭非。\n列子御风徒有待，夸夫逐日岂无疲。\n劳多未有收功处，踏尽人间闲路岐。",
        "dynasty": "宋",
        "collection_info": null
    },
    {
        "title": "对花饮",
        "author": "邵雍",
        "content": "人言物外有烟霞，物外烟霞岂足夸。\n若用校量为乐事，但无忧挠是仙家。\n百年光景留难住，十日芳菲去莫遮。\n对酒无花非负酒，对花无酒是亏花。",
        "dynasty": "宋",
        "collection_info": null
    },
    {
        "title": "春尽后园闲步",
        "author": "邵雍",
        "content": "绿树成阴日，黄鸎对语时。\n小渠初潋滟，新竹正参差。\n倚杖闲吟久，携童引步迟。\n好风知我意，故故向人吹。",
        "dynasty": "宋",
        "collection_info": null
    },
    {
        "title": "代书寄吴传正寺丞",
        "author": "邵雍",
        "content": "敦笃情怀世所稀，昔年今日事难追。\n雪霜未始寒无甚，松桂何尝色暂移。\n洛邑士人虽我信，天津风月只君知。\n梦魂不悟东都远，依旧过从似旧时。",
        "dynasty": "宋",
        "collection_info": null
    },
    {
        "title": "洛下园池",
        "author": "邵雍",
        "content": "洛下园池不闭门，洞天休用别寻春。\n纵游只却输闲客，遍入何尝问主人。\n更小亭栏花自好，尽荒台榭景纔真。\n虚名误了无涯事，未必虚名总到身。",
        "dynasty": "宋",
        "collection_info": null
    },
    {
        "title": "梦过城东谒洛阳尉杨应之",
        "author": "邵雍",
        "content": "夜来清梦过城东，溪水分流径路通。\n全似乘查上天汉，但无严子验行踪。",
        "dynasty": "宋",
        "collection_info": null
    },
    {
        "title": "代书寄前洛阳簿陆刚叔秘校",
        "author": "邵雍",
        "content": "洛城官满振衣裾，尘土何由浼远途。\n道在幸逢清日月，眼明应见旧江湖。\n知行知止唯贤者，能屈能伸是丈夫。\n归去何妨趁残水，三吴还似嚮时无。",
        "dynasty": "宋",
        "collection_info": null
    },
    {
        "title": "答人乞碧芦",
        "author": "邵雍",
        "content": "草有可嘉者，莫将萧艾俦。\n扶踈全类竹，苍翠特宜秋。\n风雨声初入，江湖思莫收。\n无功济天下，藉此一淹留。",
        "dynasty": "宋",
        "collection_info": null
    },
    {
        "title": "逍遥吟  其一",
        "author": "邵雍",
        "content": "吾道本来平，人多不肯行。\n得心无后味，失脚有深坑。\n若未通天地，焉能了死生。\n向其间一事，须是自诚明。",
        "dynasty": "宋",
        "collection_info": null
    },
    {
        "title": "逍遥吟  其二",
        "author": "邵雍",
        "content": "人生忧不足，足外更何求。\n吾生虽未足，亦也却无忧。\n天和将酒养，真乐用诗勾。\n不信年光会，催人早白头。",
        "dynasty": "宋",
        "collection_info": null
    },
    {
        "title": "逍遥吟  其三",
        "author": "邵雍",
        "content": "夜入安乐窝，晨兴饮太和。\n穷神知道泰，养素得天多。\n日月任推荡，山川徒琢磨。\n欲求为此者，到了是谁何。",
        "dynasty": "宋",
        "collection_info": null
    },
    {
        "title": "逍遥吟  其四",
        "author": "邵雍",
        "content": "何事感人深，求之无处寻。\n两仪长在手，万化不关心。\n石裏时藏玉，砂中屡得金。\n分明难理会，须索入沉吟。",
        "dynasty": "宋",
        "collection_info": null
    },
    {
        "title": "偶得吟",
        "author": "邵雍",
        "content": "相去一毛间，千山復万山。\n虽能忘寝食，未肯去机关。\n不是责人备，柰何开口难。\n天心况非远，既远遂无还。",
        "dynasty": "宋",
        "collection_info": null
    },
    {
        "title": "每度过东邻",
        "author": "邵雍",
        "content": "每度过东邻，东邻愈觉懃。\n既来长是愧，相见只如亲。\n饮食皆随好，儿童亦自忻。\n吾乡有是乐，何必更求仁。",
        "dynasty": "宋",
        "collection_info": null
    },
    {
        "title": "每度过东街",
        "author": "邵雍",
        "content": "每度过东街，东街怨暮来。\n只知闲说话，那觉太开怀。\n我有千般乐，人无一点猜。\n半醺欢喜酒，未晚未成迴。",
        "dynasty": "宋",
        "collection_info": null
    },
    {
        "title": "君子与人交",
        "author": "邵雍",
        "content": "君子与人交，未始无惊惕。\n小人与人交，示始无差忒。\n祗此真喜欢，也宜重爱惜。\n他年云水踈，亦恐难寻觅。",
        "dynasty": "宋",
        "collection_info": null
    },
    {
        "title": "唯天有二气",
        "author": "邵雍",
        "content": "唯天有二气，一阴而一阳。\n阴毒产蛇蝎，阳和生鸾凰。\n安得蛇蝎死，不为人之殃。\n安得凤凰生，长为国之祥。",
        "dynasty": "宋",
        "collection_info": null
    },
    {
        "title": "无客迴天意  其一",
        "author": "邵雍",
        "content": "无客迴天意，有人资盗粮。\n日中屡见斗，六月时降霜。\n有书不暇读，有食不暇尝。\n食况不盈缶，书空堆满床。",
        "dynasty": "宋",
        "collection_info": null
    },
    {
        "title": "无客迴天意  其二",
        "author": "邵雍",
        "content": "恶死而好生，古今之常情。\n人心可生事，天下自无兵。\n草木尚咸若，山川岂不宁。\n胡为无击壤，饮酒乐升平。",
        "dynasty": "宋",
        "collection_info": null
    },
    {
        "title": "放小鱼",
        "author": "邵雍",
        "content": "纤鳞不足留，此失一生休。\n放尔江湖去，宽渠鼎镬忧。\n更宜深避网，慎勿误吞鈎。\n天下多庖者，无令落庶羞。",
        "dynasty": "宋",
        "collection_info": null
    },
    {
        "title": "依韵和田大卿见赠",
        "author": "邵雍",
        "content": "日日步家园，清风不着钱。\n城中得野景，竹下弄飞泉。\n自愿无嗟若，何妨养浩然。\n却惭天下士，语道未忘筌。",
        "dynasty": "宋",
        "collection_info": null
    },
    {
        "title": "乞笛竹",
        "author": "邵雍",
        "content": "洛人好种花，唯我好种竹。\n所好虽不同，其心亦自足。\n花止十日红，竹能经岁绿。\n俱霑雨露恩，独无霜雪辱。",
        "dynasty": "宋",
        "collection_info": null
    },
    {
        "title": "依韵和王不疑少卿招饮",
        "author": "邵雍",
        "content": "经难忆浮丘，吾乡足胜游。\n风前惊白髮，雨后喜新秋。\n仕官情虽薄，登临兴未休。\n人间浪忧事，都不到心头。",
        "dynasty": "宋",
        "collection_info": null
    },
    {
        "title": "再和王不疑少卿见赠",
        "author": "邵雍",
        "content": "乍凉天气好，何处不堪游。\n鸿鴈来宾日，鹰鹯得志秋。\n忘形终夕乐，失脚一生休。\n多少江湖上，舟舡未到头。",
        "dynasty": "宋",
        "collection_info": null
    },
    {
        "title": "依韵和三王少卿同过弊庐",
        "author": "邵雍",
        "content": "洛中诗有社，马上句如神。\n白首交情重，黄花节物新。\n见过心可荷，知愧道非淳。\n寂寞西风裏，身闲半古人。",
        "dynasty": "宋",
        "collection_info": null
    },
    {
        "title": "代书寄南阳太守吕献可谏议",
        "author": "邵雍",
        "content": "一别星霜二纪中，升沉音问不相通。\n林间谈笑须归我，天下安危宜繫公。\n万乘几前尝蹇谔，百花洲上略从容。\n不知月白风清夜，能忆伊川旧钓翁。",
        "dynasty": "宋",
        "collection_info": null
    },
    {
        "title": "寄吴传正寺丞",
        "author": "邵雍",
        "content": "天津风月一何孤，似我经秋相忆无。\n每仗晴波寄声去，不知曾得到东都。",
        "dynasty": "宋",
        "collection_info": null
    },
    {
        "title": "寄前洛阳簿陆刚叔秘校",
        "author": "邵雍",
        "content": "洛阳官满归吴会，男子雄图志未伸。\n若到江山最佳处，举杯无惜望天津。",
        "dynasty": "宋",
        "collection_info": null
    },
    {
        "title": "依韵和淮南宪张司封",
        "author": "邵雍",
        "content": "庭梧叶半黄，篱菊初受霜。\n向晚意不快，把酒西南望。\n望君不见君，但见鸿南翔。\n正欲思寄书，自成书数行。",
        "dynasty": "宋",
        "collection_info": null
    },
    {
        "title": "重阳前一日作",
        "author": "邵雍",
        "content": "近来多病不堪言，长欲醺醺带醉眠。\n新酒乍逢重九日，好花初接小春天。\n自知命薄临头上，不愿事多来眼前。\n唯有天津横落照，水声仍是旧潺湲。",
        "dynasty": "宋",
        "collection_info": null
    },
    {
        "title": "重九日登石阁三首  其一",
        "author": "邵雍",
        "content": "人情见了多，世态谙来久。\n事过忧噬脐，物伤防掣肘。\n水浊更澄滤，衣尘须抖擞。\n必欲论主衡，何人为好手。",
        "dynasty": "宋",
        "collection_info": null
    },
    {
        "title": "重九日登石阁三首  其二",
        "author": "邵雍",
        "content": "事出一时间，时过事莫还。\n当时深可爱，过后不堪看。\n夏去休言暑，冬来始讲寒。\n人能知此理，忧患自难干。",
        "dynasty": "宋",
        "collection_info": null
    },
    {
        "title": "重九日登石阁三首  其三",
        "author": "邵雍",
        "content": "今岁重阳日，凭栏气候迟。\n云烟虽已淡，林木未全衰。\n天地开怀处，山川快眼时。\n栏干空倚遍，此意有谁知。",
        "dynasty": "宋",
        "collection_info": null
    },
    {
        "title": "依韵答友人",
        "author": "邵雍",
        "content": "百万貔貅动塞尘，朝廷委寄不轻人。\n胡儿生事虽然浅，国士尽忠须是纯。\n陇上悲歌应愤惋，林间酣饮但酸辛。\n欲陈一句好言语，只恐相知未甚真。",
        "dynasty": "宋",
        "collection_info": null
    },
    {
        "title": "偶见吟  其一",
        "author": "邵雍",
        "content": "富贵多傲人，人情有时移。\n道德不傲人，人情久益归。\n道德有常理，富贵无定期。\n蒿莱霜至萎，松柏雪更滋。",
        "dynasty": "宋",
        "collection_info": null
    },
    {
        "title": "偶见吟  其二",
        "author": "邵雍",
        "content": "世上多附炎，炎歇人自去。\n君子善处约，约久情自固。\n炎歇势不迴，情固人不去。\n路人或如亲，亲人却如路。",
        "dynasty": "宋",
        "collection_info": null
    },
    {
        "title": "偶见吟  其三",
        "author": "邵雍",
        "content": "心迹贵相亲，相亲善恶分。\n世间须有物，天下岂无人。\n既见熏莸臭，当思玉石焚。\n如何得时态，长似洛阳春。",
        "dynasty": "宋",
        "collection_info": null
    },
    {
        "title": "无题吟",
        "author": "邵雍",
        "content": "昔日不炼物，尝为物所误。\n今日不炼人，又为人所怒。\n物误亦可辨，人怒难往诉。\n我对人称过，人亦为我恕。",
        "dynasty": "宋",
        "collection_info": null
    },
    {
        "title": "无酒吟",
        "author": "邵雍",
        "content": "自从新法行，尝苦樽无酒。\n每有宾朋至，尽日闲相守。\n必欲丐于人，交亲自无有。\n必欲典衣买，焉能得长久。",
        "dynasty": "宋",
        "collection_info": null
    },
    {
        "title": "读陶渊明归去来",
        "author": "邵雍",
        "content": "归去来兮任我真，事虽成往意能新。\n何尝不遇如斯世，其那难逢似此人。\n近暮特嗟时翳翳，向荣还喜木欣欣。\n可怜六百余年外，復有闲人继后尘。",
        "dynasty": "宋",
        "collection_info": null
    },
    {
        "title": "访南园张氏昆仲因而留宿",
        "author": "邵雍",
        "content": "中秋天气随宜好，来访南园会隠家。\n贪饮不知归去晚，水精宫裏宿烟霞。",
        "dynasty": "宋",
        "collection_info": null
    },
    {
        "title": "和王安之少卿同游龙门  其一",
        "author": "邵雍",
        "content": "生平有癖好寻幽，一岁龙山四五游。\n或往或还都不计，盖无荣利可稽留。",
        "dynasty": "宋",
        "collection_info": null
    },
    {
        "title": "和王安之少卿同游龙门  其二",
        "author": "邵雍",
        "content": "数朝从款看伊流，夜卜香山宿石楼。\n会有凉风开远意，更和烟雨弄高秋。",
        "dynasty": "宋",
        "collection_info": null
    },
    {
        "title": "归城中再用前韵  其一",
        "author": "邵雍",
        "content": "乘兴龙山访尽幽，恰如人在画图游。\n恨无美酒酬佳景，正欲留时不得留。",
        "dynasty": "宋",
        "collection_info": null
    },
    {
        "title": "归城中再用前韵  其二",
        "author": "邵雍",
        "content": "初秋微雨造轻寒，倚遍东岑阁上栏。\n不谓是时烟霭裏，松斋人作画图看。",
        "dynasty": "宋",
        "collection_info": null
    },
    {
        "title": "和人留题张相公庵",
        "author": "邵雍",
        "content": "做了三公更引年，人间福德合居先。\n结茅未尽忘君处，正在嵩高万岁前。",
        "dynasty": "宋",
        "collection_info": null
    },
    {
        "title": "代书寄程正叔",
        "author": "邵雍",
        "content": "严亲出守剑门西，色养欢深世表仪。\n唐相规模今历历，蜀民遨乐旧熙熙。\n海棠洲畔停桡处，金鴈桥边立马时。\n料得预忧天下计，不忘君者更为谁。",
        "dynasty": "宋",
        "collection_info": null
    },
    {
        "title": "岁暮自贻",
        "author": "邵雍",
        "content": "当年志意欲横秋，今日思之重可羞。\n事到强图皆屑屑，道非真得尽悠悠。\n静中照物情难隠，老后看书味转优。\n谈麈从容对宾客，荐章重迭误公侯。\n已蒙贤杰开青眼，不顾妻孥怨白头。\n谷口郑真焉敢望，寿陵余子若为谋。\n鼎间龙虎忘看守，棋上山河废讲求。\n一枕晴窗睡初觉，数声幽鸟语方休。\n林泉好处将诗买，风月佳时用酒酬。\n三百六旬如去箭，肯教襟抱落闲愁。",
        "dynasty": "宋",
        "collection_info": null
    },
    {
        "title": "欢喜吟",
        "author": "邵雍",
        "content": "行年六十一，筋骸未甚老。\n已为两世人，便化岂为夭。\n况且粗康强，又復无忧挠。\n如何不喜欢，佳辰自不少。",
        "dynasty": "宋",
        "collection_info": null
    },
    {
        "title": "寄李景真太博",
        "author": "邵雍",
        "content": "花前静榻闲眠处，竹下明窗独坐时。\n着甚语言名宇泰，林间自有翠禽知。",
        "dynasty": "宋",
        "collection_info": null
    },
    {
        "title": "感事吟",
        "author": "邵雍",
        "content": "蛇头蝎尾不相同，毒杀人多始是功。\n风月四时无限好，莫将闲事挠胸中。",
        "dynasty": "宋",
        "collection_info": null
    },
    {
        "title": "寄亳州秦伯镇兵部  其一",
        "author": "邵雍",
        "content": "三川地正得中阳，气入奇葩亦自王。\n善识好花人不远，好花无恡十分芳。",
        "dynasty": "宋",
        "collection_info": null
    },
    {
        "title": "寄亳州秦伯镇兵部  其二",
        "author": "邵雍",
        "content": "人事纷纷积有年，何烦颦蹙向花前。\n万般计较头须白，饶了胸中不坦然。",
        "dynasty": "宋",
        "collection_info": null
    },
    {
        "title": "寄亳州秦伯镇兵部  其三",
        "author": "邵雍",
        "content": "无限有情风月间，好将醇酒发酡颜。\n柰何人自生疑阻，利害嫌轻更设关。",
        "dynasty": "宋",
        "collection_info": null
    },
    {
        "title": "寄亳州秦伯镇兵部  其四",
        "author": "邵雍",
        "content": "虽贫无害日高眠，人不堪忧我自便。\n锻炼物情时得意，新诗还有百来篇。",
        "dynasty": "宋",
        "collection_info": null
    },
    {
        "title": "寄亳州秦伯镇兵部  其五",
        "author": "邵雍",
        "content": "天心復处是无心，心到无时无处寻。\n若谓无心便无事，水中何故不生金。",
        "dynasty": "宋",
        "collection_info": null
    },
    {
        "title": "寄亳州秦伯镇兵部  其六",
        "author": "邵雍",
        "content": "酒涵花影满巵红，泻入天和胸臆中。\n最爱一般情味好，半醺时与太初同。",
        "dynasty": "宋",
        "collection_info": null
    },
    {
        "title": "别寄一首",
        "author": "邵雍",
        "content": "许大秦皇定九州，九州纔定却归刘。\n佗人莫谩夸精彩，徒自区区撰白头。",
        "dynasty": "宋",
        "collection_info": null
    },
    {
        "title": "思故人",
        "author": "邵雍",
        "content": "芳酒一樽虽甚满，故人千里柰思何。\n柳挼池阁条偏细，花近檐楹香更多。",
        "dynasty": "宋",
        "collection_info": null
    },
    {
        "title": "和王平甫教授赏花处惠茶韵",
        "author": "邵雍",
        "content": "太学先生善识花，得花精处却因茶。\n万红香裏烹余后，分送天津第一家。",
        "dynasty": "宋",
        "collection_info": null
    },
    {
        "title": "南园赏花  其一",
        "author": "邵雍",
        "content": "三月初三花正开，闲同亲旧上春台。\n寻常不醉此时醉，更醉犹能举大杯。",
        "dynasty": "宋",
        "collection_info": null
    },
    {
        "title": "南园赏花  其二",
        "author": "邵雍",
        "content": "花前把酒花前醉，醉把花枝仍自歌。\n花见白头入莫笑，白头人见好花多。",
        "dynasty": "宋",
        "collection_info": null
    },
    {
        "title": "独赏牡丹",
        "author": "邵雍",
        "content": "赏花全易识花难，善识花人独倚栏。\n雨露功中观造化，神仙品裏定容颜。\n寻常止可言时尚，奇绝方名出世间。\n赋分也须知不浅，筭来消得一生闲。",
        "dynasty": "宋",
        "collection_info": null
    },
    {
        "title": "问春  其一",
        "author": "邵雍",
        "content": "三月春归留不住，春归春意难分付。\n凡言归者必归家，为问春家在何处。",
        "dynasty": "宋",
        "collection_info": null
    },
    {
        "title": "问春  其二",
        "author": "邵雍",
        "content": "春归必竟归何处，无限春冤都未诉。\n欲托流鸎问所因，子规又叫不如去。",
        "dynasty": "宋",
        "collection_info": null
    },
    {
        "title": "问春  其三",
        "author": "邵雍",
        "content": "春来愁去只因花，春去愁来翻殢酒。\n长恨愁多酒力微，为春成病花知否。",
        "dynasty": "宋",
        "collection_info": null
    },
    {
        "title": "安乐窝中自贻",
        "author": "邵雍",
        "content": "物如善得终为美，事到巧图安有公。\n不作风波于世上，自无冰炭到胸中。\n灾殃秋叶霜前坠，富贵春华雨后红。\n造化分明人莫会，花荣消得几何功。",
        "dynasty": "宋",
        "collection_info": null
    },
    {
        "title": "花前劝酒",
        "author": "邵雍",
        "content": "春在对花饮，春归花亦残。\n对花不饮酒，欢意遂阑珊。\n酒向花前饮，花宜醉后看。\n花前不饮酒，终负一年欢。",
        "dynasty": "宋",
        "collection_info": null
    },
    {
        "title": "书皇极经世后",
        "author": "邵雍",
        "content": "朴散人道立，法始乎羲皇。\n岁月易迁革，书传难考详。\n二帝启禅让，三王正纪纲。\n五伯仗形胜，七国争强梁。\n两汉骧龙凤，三分走虎狼。\n西晋擅风流，羣凶来北荒。\n东晋事清芬，传声宋齐梁。\n逮陈不足算，江表成悲伤。\n后魏乘晋弊，扫除几小康。\n迁洛未甚久，旋闻东西将。\n北齐举爝火，后周驰星光。\n随能一统之，驾福于巨唐。\n五代如传舍，天下徒扰攘。\n不有真主出，何由奠中央。\n一万里区字，四千年兴亡。\n五百主肇位，七十国开疆。\n或混同六合，或控制一方。\n或创业先后，或垂祚短长。\n或奋于将坠，或夺于已昌。\n或火兴无妄，或福会不祥。\n或患生藩屏，或难起萧墙。\n或病由唇齿，或疾亟膏肓。\n谈笑萌事端，酒食开战场。\n情慾之一发，利害之相戕。\n剧力恣吞噬，无涯罹祸殃。\n山川纔表裏，丘陇又荒凉。\n荆棘除难尽，芝兰种未芳。\n龙蛇走平地，玉石碎昆岗。\n善设称周孔，能齐是老庄。\n柰何言已病，安得意都忘。",
        "dynasty": "宋",
        "collection_info": null
    },
    {
        "title": "履道会饮",
        "author": "邵雍",
        "content": "众人之所乐，所乐唯嚣尘。\n吾友之所乐，所乐唯清芬。\n清芬无鼓吹，直与太古邻。\n太古者靡佗，和气常絪纭。\n里闬旧情好，有才復有文。\n过从一日乐，十月生阳春。\n洛阳古神州，周公尝缕陈。\n四时寒暑正，四方道里均。\n代不乏英俊，号为多缙绅。\n至于花与木，天下莫敢伦。\n而逢此之景，而当此之辰。\n而能开口笑，而世有几人。\n清衷贯金石，剧变惊鬼神。\n天地为一指，富贵如浮云。\n明时缓康济，白昼闲经纶。\n莫如陪欢伯，又復对此君。\n商于六百里，黄金四万斤。\n不能买兹乐，自余恶足论。\n接䍦倒戴时，蟾蜍生海垠。\n小车倒载时，山翁归天津。",
        "dynasty": "宋",
        "collection_info": null
    },
    {
        "title": "思郑州陈知默因感其化去不得一识面",
        "author": "邵雍",
        "content": "美物须绝代，异人须不世。\n造化生得成，谅亦非容易。\n旷世耳可闻，同时目能视。\n陈子同时人，柰何闻诸耳。",
        "dynasty": "宋",
        "collection_info": null
    },
    {
        "title": "谢城南张氏四弟兄冒雪载餚酒见过",
        "author": "邵雍",
        "content": "久旱几逾冬，川守祈未得。\n鴈行聊镳来，佳雪遽盈尺。\n酒面生红光，客心喜何极。\n上夜离天津，天津陡岑寂。",
        "dynasty": "宋",
        "collection_info": null
    },
    {
        "title": "大寒吟",
        "author": "邵雍",
        "content": "旧雪未及消，新雪又拥户。\n阶前冻银床，檐头冰钟乳。\n清日无光辉，烈风正号怒。\n人口各有舌，言语不能吐。",
        "dynasty": "宋",
        "collection_info": null
    },
    {
        "title": "和李审言龙图大雪",
        "author": "邵雍",
        "content": "万树琼花一夜开，都和天地色皑皑。\n素娥腰细舞将彻，白玉堂深曲又催。\n瓮牖书生方挟策，沙场甲士正衔枚。\n幽人骨瘦欲清损，頼有时时酒一杯。",
        "dynasty": "宋",
        "collection_info": null
    },
    {
        "title": "小车行",
        "author": "邵雍",
        "content": "喜醉岂无千日酒，惜春还有四时花。\n小车行处人欢喜，满洛城中都似家。",
        "dynasty": "宋",
        "collection_info": null
    },
    {
        "title": "依韵和浙宪任度支",
        "author": "邵雍",
        "content": "官路寻真已得真，可堪轻负洛城春。\n江湖想望三千里，休使乡朋想望频。",
        "dynasty": "宋",
        "collection_info": null
    },
    {
        "title": "和宋都官乞梅",
        "author": "邵雍",
        "content": "小园虽有四般梅，不似江南迎腊开。\n长恨东君少风韵，先时未肯放春来。",
        "dynasty": "宋",
        "collection_info": null
    },
    {
        "title": "东轩黄红二梅正开坐上书呈友人",
        "author": "邵雍",
        "content": "一年一度见双梅，能见双梅几度开。\n入寿百年今六十，休论闲事且衔杯。",
        "dynasty": "宋",
        "collection_info": null
    },
    {
        "title": "和任比部忆梅",
        "author": "邵雍",
        "content": "痛忆梅开易得残，既残憔悴不堪看。\n年年长被清香误，争似闲栽竹数竿。",
        "dynasty": "宋",
        "collection_info": null
    },
    {
        "title": "垂柳",
        "author": "邵雍",
        "content": "门前垂柳正依依，更被东风来往吹。\n忘了自家今已老，却疑身是少年时。",
        "dynasty": "宋",
        "collection_info": null
    },
    {
        "title": "至灵吟",
        "author": "邵雍",
        "content": "至灵之谓人，至贵之谓君。\n明则有日月，幽则有鬼神。",
        "dynasty": "宋",
        "collection_info": null
    },
    {
        "title": "人鬼吟",
        "author": "邵雍",
        "content": "既不能事人，又焉能事鬼。\n人鬼虽不同，其理何尝异。",
        "dynasty": "宋",
        "collection_info": null
    },
    {
        "title": "生平与人交",
        "author": "邵雍",
        "content": "生平与人交，未始有甘坏。\n己亦无负人，人亦无我害。",
        "dynasty": "宋",
        "collection_info": null
    },
    {
        "title": "知识吟",
        "author": "邵雍",
        "content": "目见之谓识，耳闻之谓知。\n柰何知与识，天下亦常稀。",
        "dynasty": "宋",
        "collection_info": null
    },
    {
        "title": "偶书吟",
        "author": "邵雍",
        "content": "风林无静柯，风池无静波。\n林池既不静，禽鱼当如何。",
        "dynasty": "宋",
        "collection_info": null
    },
    {
        "title": "思患吟",
        "author": "邵雍",
        "content": "仆奴凌主人，夷狄犯中国。\n自古知不平，无由能绝得。",
        "dynasty": "宋",
        "collection_info": null
    },
    {
        "title": "寄三城王宣徽二首  其一",
        "author": "邵雍",
        "content": "林下居虽陋，花前饮却频。\n世间无事乐，都恐属闲人。",
        "dynasty": "宋",
        "collection_info": null
    },
    {
        "title": "寄三城王宣徽二首  其二",
        "author": "邵雍",
        "content": "路上尘方坌，壶中花正开。\n何须头尽白，然后赋归来。",
        "dynasty": "宋",
        "collection_info": null
    },
    {
        "title": "仁圣吟",
        "author": "邵雍",
        "content": "尽道之谓圣，如天之谓仁。\n如何仁与圣，天下莫敢伦。",
        "dynasty": "宋",
        "collection_info": null
    },
    {
        "title": "和邢和叔学士见别",
        "author": "邵雍",
        "content": "世路如何若大东，相逢不待语言通。\n观君自比诸葛亮，顾我殊非黄石公。\n讲道污隆无巨细，语时兴替有初终。\n出人才业尤须惜，慎勿轻为西晋风。",
        "dynasty": "宋",
        "collection_info": null
    },
    {
        "title": "击壤吟",
        "author": "邵雍",
        "content": "人言别有洞中仙，洞裏神仙恐妄传。\n若俟灵丹须九转，必求朱顶更千年。\n长年国裏花千树，安乐窝中乐满悬。\n有乐有花仍有酒，却疑身是洞中仙。",
        "dynasty": "宋",
        "collection_info": null
    },
    {
        "title": "春去吟",
        "author": "邵雍",
        "content": "好物足艰难，都来数日间。\n既为风搅挠，又被雨摧残。\n富贵醉初醒，神仙梦乍还。\n游人不知止，依旧倚朱栏。",
        "dynasty": "宋",
        "collection_info": null
    },
    {
        "title": "南园花竹",
        "author": "邵雍",
        "content": "花行竹径紧相挨，每日须行四五迴。\n因把花行侵竹种，且图竹径对花开。\n花香远远随衣袂，竹影重重上酒杯。\n谁道山翁少温润，这般红翠却长偎。",
        "dynasty": "宋",
        "collection_info": null
    },
    {
        "title": "再答王宣徽  其一",
        "author": "邵雍",
        "content": "自有吾儒乐，人多不肯循。\n以禅为乐事，又起一重尘。",
        "dynasty": "宋",
        "collection_info": null
    },
    {
        "title": "再答王宣徽  其二",
        "author": "邵雍",
        "content": "大达诚无碍，人人自有家。\n假花犹入念，何者谓真花。",
        "dynasty": "宋",
        "collection_info": null
    },
    {
        "title": "苍苍吟寄答曹州李审言龙图",
        "author": "邵雍",
        "content": "一般颜色正苍苍，今古人曾望断肠。\n日往月来无少异，阳舒阴惨不相妨。\n迅雷震后山川裂，甘露零时草木香。\n幽暗岩崖生鬼魅，清平郊野见鸾凰。\n千花烂为三春雨，万木凋因一夜霜。\n此意分明难理会，直须贤者入消详。",
        "dynasty": "宋",
        "collection_info": null
    },
    {
        "title": "林下五吟  其一",
        "author": "邵雍",
        "content": "真工造化岂容私，拙者为谋亦甚微。\n安乐窝深初起后，太和汤酽半醺时。\n长年国裏篮舁往，永熟乡中杖策归。\n身似升平无一事，数茎髭白任风吹。",
        "dynasty": "宋",
        "collection_info": null
    },
    {
        "title": "林下五吟  其二",
        "author": "邵雍",
        "content": "老年躯体素温存，安乐窝中别有春。\n万事去心闲偃仰，四支由我任舒伸。\n庭花盛处凉铺簟，檐雪飞时软布裀。\n谁道山翁拙于用，也能康济自家身。",
        "dynasty": "宋",
        "collection_info": null
    },
    {
        "title": "林下五吟  其三",
        "author": "邵雍",
        "content": "有物轻醇号太和，半醺中最得春多。\n灵丹换骨还如否，白日升天似得么。\n尽快意时仍起舞，到忘言处只讴歌。\n宾朋莫怪无拘检，真乐攻心不柰何。",
        "dynasty": "宋",
        "collection_info": null
    },
    {
        "title": "林下五吟  其四",
        "author": "邵雍",
        "content": "相招相劝饮流霞，鬓乱秋霜髮乱华。\n所记莫非前甲子，凡经多是老官家。\n共夸今日重孙过，更说当时旧事呀。\n言语丁宁有情味，后生无笑太周遮。",
        "dynasty": "宋",
        "collection_info": null
    },
    {
        "title": "林下五吟  其五",
        "author": "邵雍",
        "content": "生来未始事田畴，无岁无时长有秋。\n随分杯盘俱是乐，等闲池馆便成游。\n风花雪月千金子，水竹云山万户侯。\n欲俟河清人寿几，两眉能着几多愁。",
        "dynasty": "宋",
        "collection_info": null
    },
    {
        "title": "安乐窝中自讼吟",
        "author": "邵雍",
        "content": "不向红尘浪着鞭，唯求寡过尚无缘。\n虚更蘧瑗知非日，谬历宣尼读易年。\n髮到白时难受彩，心归通后更何言。\n至阳之气方为玉，犹恐钻磨未甚坚。",
        "dynasty": "宋",
        "collection_info": null
    },
    {
        "title": "和君实端明花庵二首  其一",
        "author": "邵雍",
        "content": "不用丹楹刻桷为，重重自有翠阴垂。\n后人继取天真意，种莳增华非所宜。",
        "dynasty": "宋",
        "collection_info": null
    },
    {
        "title": "和君实端明花庵二首  其二",
        "author": "邵雍",
        "content": "庵后庵前尽植花，花开番次四时好。\n主人事简常燕休，不信岁华能撰老。",
        "dynasty": "宋",
        "collection_info": null
    },
    {
        "title": "六十二吟",
        "author": "邵雍",
        "content": "行年六十二康强，况復身居永熟乡。\n美景良辰非易得，浅斟低唱又何妨。\n无涯岁月难拘管，有限形骸莫毁伤。\n多少英豪弄才智，大曾经过恶思量。",
        "dynasty": "宋",
        "collection_info": null
    },
    {
        "title": "林下局事吟",
        "author": "邵雍",
        "content": "闲人亦也有官守，官守一身四事有。\n一事承晓露看花，一事迎晚风观柳。\n一事对皓月吟诗，一事留佳宾饮酒。\n从事于兹二十年，欲求同列谁能否。",
        "dynasty": "宋",
        "collection_info": null
    },
    {
        "title": "依韵和吴传正寺丞见寄",
        "author": "邵雍",
        "content": "五十年来读旧书，世间应笑我迂疏。\n因思偊女忘今古，遂悟轮人致疾徐。\n道业未醇诚可病，生涯虽薄敢言虚。\n时和受赐已多矣，安有胸中不晏如。",
        "dynasty": "宋",
        "collection_info": null
    },
    {
        "title": "延福坊李太博乞园池诗",
        "author": "邵雍",
        "content": "宣威十九次高牙，奕叶功臣旧将家。\n清世辞荣归里第，白头行乐过年华。\n杯盈香醑浮春水，曲度新声出靓花。\n如此园池如此寿，儿孙满眼庆无涯。",
        "dynasty": "宋",
        "collection_info": null
    },
    {
        "title": "金玉吟",
        "author": "邵雍",
        "content": "良金美玉信难偕，好物其来最受埋。\n盗跖免兵非积善，仲尼无土反成猜。\n中孚既若须为信，无妄因何却有灾。\n莫若致之为外事，心源可乐是昭回。",
        "dynasty": "宋",
        "collection_info": null
    },
    {
        "title": "夏日南园",
        "author": "邵雍",
        "content": "夏木无重数，森阴翠樾低。\n相呼百禽语，太半是黄鹂。",
        "dynasty": "宋",
        "collection_info": null
    },
    {
        "title": "谢宁寺丞惠希夷罇",
        "author": "邵雍",
        "content": "仙掌峯峦峭不收，希夷去后遂无俦。\n能斟时事高抬手，善酌人情略拨头。\n画虎不成心尚在，悲麟无应泪横流。\n悟来不必多言语，赢得清闲第一筹。",
        "dynasty": "宋",
        "collection_info": null
    },
    {
        "title": "和君实端明花庵独坐",
        "author": "邵雍",
        "content": "静坐养天和，其来所得多。\n耽耽同厦宇，密密引藤萝。\n忘去贵臣度，能容野客过。\n繫时休戚重，终不道如何。",
        "dynasty": "宋",
        "collection_info": null
    },
    {
        "title": "依韵和宋都官惠椶拂子",
        "author": "邵雍",
        "content": "洛邑从来号别都，能容无状久安居。\n众蚊多少成雷处，一拂何由议扫除。",
        "dynasty": "宋",
        "collection_info": null
    },
    {
        "title": "同王胜之学士转运赏西园芍药",
        "author": "邵雍",
        "content": "此物扬州素所闻，今于洛汭特称珍。\n雅知国色善移物，更着天香暗结人。\n欲殿羣芳仍占夏，得专奇品不须春。\n日斜立马将归去，再倚朱栏看一巡。",
        "dynasty": "宋",
        "collection_info": null
    },
    {
        "title": "戏谢富相公惠班笋三首  其一",
        "author": "邵雍",
        "content": "名园不放过鵶飞，相国如今遂请时。\n鼎食从来称富贵，更和花笋一兼之。",
        "dynasty": "宋",
        "collection_info": null
    },
    {
        "title": "戏谢富相公惠班笋三首  其二",
        "author": "邵雍",
        "content": "承将大笋来相诧，小圃其如都不生。\n虽向性情曾着力，柰何今日未能平。",
        "dynasty": "宋",
        "collection_info": null
    },
    {
        "title": "戏谢富相公惠班笋三首  其三",
        "author": "邵雍",
        "content": "应物功夫出世间，岂容人可强跻攀。\n我侬自是不知量，培塿须求比泰山。",
        "dynasty": "宋",
        "collection_info": null
    },
    {
        "title": "答李希淳屯田",
        "author": "邵雍",
        "content": "逢时虽出欲胡为，其那天资智识微。\n弊性止堪同蠖屈，薄才安敢望鹏飞。\n长因方旧欢无极，每为寻幽暮不归。\n花爱半开承露看，柰何花上露沾衣。",
        "dynasty": "宋",
        "collection_info": null
    },
    {
        "title": "苔钱",
        "author": "邵雍",
        "content": "一雨一番新，非关鼓铸频。\n纵多难赠客，便失不猜人。\n遍地未为富，满阶那济贫。\n买愁须有为，酤酒断无因。\n散处如筹计，重时似索陈。\n不能赒己急，何暇更赒亲。",
        "dynasty": "宋",
        "collection_info": null
    },
    {
        "title": "种谷吟",
        "author": "邵雍",
        "content": "农家种谷时，种禾不种莠。\n柰何禾未荣，而见莠先茂。\n莠若不诛锄，禾亦未成就。\n又况雨霈时，霑及恩一溜。",
        "dynasty": "宋",
        "collection_info": null
    },
    {
        "title": "和君实端明见赠",
        "author": "邵雍",
        "content": "曾不见譊譊，城中类远郊。\n虽无千里马，却有一枝巢。\n月出云山背，风来松竹梢。\n顽然何所得，岂復避人嘲。",
        "dynasty": "宋",
        "collection_info": null
    },
    {
        "title": "和秋夜",
        "author": "邵雍",
        "content": "久畏夏暑日，喜逢秋夜天。\n急雨过修竹，凉风摇晚莲。\n岂谓败莎蛩，能继衰柳蝉。\n安得九皋禽，清唳一洒然。",
        "dynasty": "宋",
        "collection_info": null
    },
    {
        "title": "和貂褥筇杖二物皆范景仁所惠",
        "author": "邵雍",
        "content": "君子亦保物，保故不保新。\n筇生蜀部石，貂走阴山尘。\n善扶巇崄路，能暖瘦羸身。\n行坐不可舍，常如靓斯人。",
        "dynasty": "宋",
        "collection_info": null
    },
    {
        "title": "和云",
        "author": "邵雍",
        "content": "万里幙四垂，一片云自飞。\n祗知根抱石，不为天为衣。\n既来曾无心，却去宁有机。\n未能作霖雨，安用帝乡归。",
        "dynasty": "宋",
        "collection_info": null
    },
    {
        "title": "和闲来",
        "author": "邵雍",
        "content": "以身观万物，万物理非遥。\n马为乘多瘦，龟因灼苦焦。\n能言谢鹦鹉，易饱过鹪鹩。\n伊洛好烟水，愿同渔与樵。",
        "dynasty": "宋",
        "collection_info": null
    },
    {
        "title": "和花庵上牵牛花",
        "author": "邵雍",
        "content": "叶闹深如幄，花繁翠似钿。\n瀼瀼零晓露，羃羃蔽晴烟。\n谢既成番次，开仍有后先。\n主人凝伫苦，长是废朝眠。",
        "dynasty": "宋",
        "collection_info": null
    },
    {
        "title": "寄三城旧友卫比部二绝  其一",
        "author": "邵雍",
        "content": "虽老未龙钟，篱边菊满丛。\n乍凉天气好，里闬正过从。",
        "dynasty": "宋",
        "collection_info": null
    },
    {
        "title": "寄三城旧友卫比部二绝  其二",
        "author": "邵雍",
        "content": "景好身还健，天晴路又干。\n小车芳草软，处处是清欢。",
        "dynasty": "宋",
        "collection_info": null
    },
    {
        "title": "秋日登石阁",
        "author": "邵雍",
        "content": "初晴僧阁一凭栏，风物凄凉八月间。\n欲尽上层尝脚力，更于高处看人寰。\n秋深天气随宜好，老后心怀只爱闲。\n为报远山休敛黛，这般情意久兰珊。",
        "dynasty": "宋",
        "collection_info": null
    },
    {
        "title": "和李审言龙图行次龙门见寄",
        "author": "邵雍",
        "content": "万里秋光入坐明，交情预喜笑相迎。\n菊花未服重阳过，如待君来泛巨觥。",
        "dynasty": "宋",
        "collection_info": null
    },
    {
        "title": "风月吟",
        "author": "邵雍",
        "content": "凉风无限清，良月无限明。\n清明不我舍，长能成欢情。\n终朝三褫辱，昼日三接荣。\n荣辱我不预，何復能有惊。",
        "dynasty": "宋",
        "collection_info": null
    },
    {
        "title": "赠富公",
        "author": "邵雍",
        "content": "天下繫休戚，世间谁拟伦。\n三朝为宰相，四海作闲人。\n照破万古事，收归一点真。\n不知缘底事，见我却慇懃。",
        "dynasty": "宋",
        "collection_info": null
    },
    {
        "title": "弄笔吟",
        "author": "邵雍",
        "content": "人生所贵有精神，既有精神却不纯。\n弄假像真终是假，将勤补拙总输勤。\n因饥得饱饱犹病，为病求安安未真。\n人误圣人人不少，圣人无误世间人。",
        "dynasty": "宋",
        "collection_info": null
    },
    {
        "title": "招司马君实游夏圃",
        "author": "邵雍",
        "content": "雨霁景自好，秋深天未寒。\n可能乘兴否，夏圃上盘桓。",
        "dynasty": "宋",
        "collection_info": null
    },
    {
        "title": "秋日雨霁闲望",
        "author": "邵雍",
        "content": "水冷云疎霜意早，岁华虽晚黄花好。\n饶教四面远山围，柰何一片秋光老。\n上天生物固无私，圣人余事人难晓。\n陈言生活不须矜，自是中才皆可了。",
        "dynasty": "宋",
        "collection_info": null
    },
    {
        "title": "四小吟简陈季常",
        "author": "邵雍",
        "content": "八月小春天，小花开且殷。\n晚来经小雨，遂使小车闲。",
        "dynasty": "宋",
        "collection_info": null
    },
    {
        "title": "乐乐吟",
        "author": "邵雍",
        "content": "吾常好乐乐，所乐无害义。\n乐天四时好，乐地百物备。\n乐人有美行，乐己能乐事。\n此数乐之外，更乐微微醉。",
        "dynasty": "宋",
        "collection_info": null
    },
    {
        "title": "诫子吟",
        "author": "邵雍",
        "content": "善恶无佗在所存，小人君子此中分。\n改图不害为君子，迷復终归作小人。\n良药有功方利病，白圭无玷始称珍。\n欲成令器须追琢，过失如何不就新。",
        "dynasty": "宋",
        "collection_info": null
    },
    {
        "title": "闻少华崩",
        "author": "邵雍",
        "content": "变化无踪倏忽间，力迴天地不为难。\n若教施展巨灵手，岂止轩腾少华山。\n六社居民皆覆没，九泉盘石尽飞翻。\n刍荛一句能收采，尧舜之时自可攀。",
        "dynasty": "宋",
        "collection_info": null
    },
    {
        "title": "自古吟",
        "author": "邵雍",
        "content": "自古大圣人，犹以为难事。\n而况后世人，岂復便能至。\n求之不胜难，得之至容易。\n千人万人心，一人之心是。",
        "dynasty": "宋",
        "collection_info": null
    },
    {
        "title": "代书寄祖龙图",
        "author": "邵雍",
        "content": "三十年交旧，相逢各白头。\n海壖曾共饮，洛社又同游。\n脱屣风波地，开怀松桂秋。\n两眉从此后，应不着闲愁。",
        "dynasty": "宋",
        "collection_info": null
    },
    {
        "title": "寒夜吟",
        "author": "邵雍",
        "content": "天加一上寒，我添一重被。\n不出既往言，不为已甚事。\n责己重以周，与人不求备。\n唯是大圣人，能立无过地。",
        "dynasty": "宋",
        "collection_info": null
    },
    {
        "title": "知幸吟",
        "author": "邵雍",
        "content": "鸡职在司晨，犬职在守御。\n二者皆有功，一归于报主。\n我饥亦享食，我寒亦受衣。\n如何无纤毫，功德补于时。",
        "dynasty": "宋",
        "collection_info": null
    },
    {
        "title": "趋嚮",
        "author": "邵雍",
        "content": "舍我灵龟，观我朵颐。\n背义从利，人无远思。\n贲于丘园，束帛戋戋。\n既能图大，小在其间。",
        "dynasty": "宋",
        "collection_info": null
    },
    {
        "title": "不可知吟",
        "author": "邵雍",
        "content": "犁牛生骍角，老蚌产明珠。\n人虽欲勿用，山川其舍诸。\n事固不可知，物亦难其拘。\n一归于臆度，义失乎精粗。",
        "dynasty": "宋",
        "collection_info": null
    },
    {
        "title": "事急吟",
        "author": "邵雍",
        "content": "旱极望雨意，病危思药心。\n人人当此际，不待劝而深。",
        "dynasty": "宋",
        "collection_info": null
    },
    {
        "title": "知人吟",
        "author": "邵雍",
        "content": "事到急时观态度，人于危处露肝脾。\n深心厚貌平时可，慎勿便言容易知。",
        "dynasty": "宋",
        "collection_info": null
    },
    {
        "title": "言语吟",
        "author": "邵雍",
        "content": "一语便喜处，千言益怒时。\n既因言语合，却为语言离。",
        "dynasty": "宋",
        "collection_info": null
    },
    {
        "title": "思患吟",
        "author": "邵雍",
        "content": "缘饰近虚襟，虚襟后患深。\n疗饥当用食，救旱必须霖。",
        "dynasty": "宋",
        "collection_info": null
    },
    {
        "title": "人生一世吟",
        "author": "邵雍",
        "content": "前有亿万年，后有亿万世。\n中间一百年，做得几何事。\n又况人之寿，几人能百岁。\n如何不喜欢，强自生憔悴。",
        "dynasty": "宋",
        "collection_info": null
    },
    {
        "title": "谢人惠石笋",
        "author": "邵雍",
        "content": "谁将天柱峯，快刀割一半。\n泉漱痕微清，云抱色犹见。\n权门不能移，富室不能转。\n则予何人哉，当阎君之献。",
        "dynasty": "宋",
        "collection_info": null
    },
    {
        "title": "奉和十月二十四日初见雪呈相国元老",
        "author": "邵雍",
        "content": "壬子初逢雪，未多仍却晴。\n人间都变白，林下不胜清。\n寒士痛遭恐，穷民恶着惊。\n杯觞限新法，何故便能倾。",
        "dynasty": "宋",
        "collection_info": null
    },
    {
        "title": "和相国元老",
        "author": "邵雍",
        "content": "崇台未经庆，瑞雪下云端。\n虽地尽成白，而天不甚寒。\n有年丰可待，盈尺润难干。\n畎亩无忘处，追踪击壤欢。",
        "dynasty": "宋",
        "collection_info": null
    },
    {
        "title": "天津看雪代简谢蒋秀才还诗卷",
        "author": "邵雍",
        "content": "清洛接天去，寒云贴地飞。\n人于桥上立，诗向雪中归。",
        "dynasty": "宋",
        "collection_info": null
    },
    {
        "title": "安乐窝中看雪  其一",
        "author": "邵雍",
        "content": "同云漠漠雪霏霏，安乐窝中卧看时。\n初讶后园罗玉树，却惊平地璨瑶池。\n未逢寒食梨花谢，不待春风柳絮飞。\n酒放半醺帘半卷，此情无使外人知。",
        "dynasty": "宋",
        "collection_info": null
    },
    {
        "title": "安乐窝中看雪  其二",
        "author": "邵雍",
        "content": "满目是瑶琚，贫家遂富如。\n许观非许卖，宜惨不宜舒。\n醇酿装醺后，重衾造暖余。\n肯于人世上，造险较锱铢。",
        "dynasty": "宋",
        "collection_info": null
    },
    {
        "title": "答富郑公见示正旦四绝",
        "author": "邵雍",
        "content": "正旦四篇诗，缘忻七十期。\n请观唐故事，未放晋公归。",
        "dynasty": "宋",
        "collection_info": null
    },
    {
        "title": "和君实端明",
        "author": "邵雍",
        "content": "养道自安恬，霜毛一任添。\n且无官责咎，幸免世猜嫌。\n蓬户能安分，藜羹固不厌。\n一般偏好处，曝背向前檐。",
        "dynasty": "宋",
        "collection_info": null
    },
    {
        "title": "安乐窝中四长吟",
        "author": "邵雍",
        "content": "安乐窝中快活人，闲来四物幸相亲。\n一编诗逸收花月，一部书严惊鬼神。\n一炷香清冲宇泰，一樽酒美湛天真。\n太平自庆何多也，唯愿君王寿万春。",
        "dynasty": "宋",
        "collection_info": null
    },
    {
        "title": "安乐窝中诗一编",
        "author": "邵雍",
        "content": "安乐窝中诗一编，自歌自咏自怡然。\n陶镕水石闲勋业，铨择风花静事权。\n意去乍乘千里马，兴来初上九重天。\n忺时更改三两字，醉后吟哦五七篇。\n直恐心通云外月，又疑身是洞中仙。\n银河汹涌翻晴浪，玉树查牙生紫烟。\n万物有情皆可状，百骸无病不能蠲。\n命题滥被神相助，得句谬为人所传。\n肯让贵家常奏乐，宁惭富室剩收钱。\n若条此过知何限，因甚台官独未言。",
        "dynasty": "宋",
        "collection_info": null
    },
    {
        "title": "安乐窝中一部书",
        "author": "邵雍",
        "content": "安乐窝中一部书，号云皇极意何如。\n春秋礼乐能遗则，父子君臣可废乎。\n浩浩羲轩开闢后，巍巍尧舜协和初。\n炎炎汤武干戈外，恟恟桓文弓剑余。\n日月星辰高照耀，皇王帝伯大铺舒。\n几千百主出规制，数亿万年成楷模。\n治久便忧强跋扈，患深仍念恶驱除。\n才堪命世有时有，智可济时无世无。\n既往尽归闲指点，未来须俟别枝梧。\n不知造化谁为主，生得许多奇丈夫。",
        "dynasty": "宋",
        "collection_info": null
    },
    {
        "title": "安乐窝中一炷香",
        "author": "邵雍",
        "content": "安乐窝中一炷香，凌晨焚意岂寻常。\n祸如许免人须谄，福若待求天可量。\n且异缁黄徼庙貌，又殊儿女袅衣裳。\n中孚起信宁烦祷，无妄生灾未易禳。\n虚室清泠都是白，灵台莹静别生光。\n观风御寇心方醉，对景颜渊坐正忘。\n赤水有珠涵造化，泥丸无物隔青苍。\n生为男子仍身健，时遇昌辰更岁穰。\n日月照临功自大，君臣庇荫效何长。\n非徒闻道至于此，金玉谁家不满堂。",
        "dynasty": "宋",
        "collection_info": null
    },
    {
        "title": "安乐窝中酒一樽",
        "author": "邵雍",
        "content": "安乐窝中酒一罇，非唯养气又颐真。\n频频到口微成醉，拍拍满怀都是春。\n何异君臣初际会，又同天地乍絪纭。\n醺酣情味难名状，醖酿功夫莫指陈。\n斟有浅深存燮理，饮无多少寄经纶。\n凤凰楼下逍遥客，郏鄏城中自在人。\n高阁望时花似锦，小车行处草如茵。\n卷舒万世兴亡手，出入千重云水身。\n雨后静观山意思，风前闲看月精神。\n这般事业权衡别，振古英雄恐未闻。",
        "dynasty": "宋",
        "collection_info": null
    },
    {
        "title": "谢富相公见示新诗一轴  其一",
        "author": "邵雍",
        "content": "通衢选地半松筠，元老辞荣向盛辰。\n多种好花观物体，每斟醇酒发天真。\n清朝将相当年事，碧洞神仙今日身。\n更出新诗二十首，其间字字敌阳春。",
        "dynasty": "宋",
        "collection_info": null
    },
    {
        "title": "谢富相公见示新诗一轴  其二",
        "author": "邵雍",
        "content": "文章天下称公器，诗在文章更不疎。\n到性始知真气味，入神方见妙功夫。\n闲将岁月观消长，静把干坤照有无。\n辞比离骚更温润，离骚其柰少宽舒。",
        "dynasty": "宋",
        "collection_info": null
    },
    {
        "title": "安乐窝中好打乖吟",
        "author": "邵雍",
        "content": "安乐窝中好打乖，打乖年纪合挨排。\n重寒盛暑多闭户，轻暖初凉时出街。\n风月煎催亲笔砚，鶑花引惹傍樽罍。\n问君何故能如此，祗被才能养不才。",
        "dynasty": "宋",
        "collection_info": null
    },
    {
        "title": "和君实端明登石阁",
        "author": "邵雍",
        "content": "平地虽然远，那知物物新。\n危楼一百尺，别有万般春。",
        "dynasty": "宋",
        "collection_info": null
    },
    {
        "title": "和君实端明副酒之什",
        "author": "邵雍",
        "content": "洛阳花木满城开，更送东都双榼来。\n遂使闲人转狂乱，柰何红日又西颓。",
        "dynasty": "宋",
        "collection_info": null
    },
    {
        "title": "对花吟",
        "author": "邵雍",
        "content": "春在花争好，春归花遂残。\n好花留不住，好客会亦难。\n酒既对花饮，花宜把酒看。\n如何更斟满，乃尽此时欢。",
        "dynasty": "宋",
        "collection_info": null
    },
    {
        "title": "依韵寄成都李希淳屯田",
        "author": "邵雍",
        "content": "思君君未还，君恋蜀中官。\n白首虽知倦，清衷宜自宽。\n花时难得会，蚕市易成欢。\n莫叹归休晚，生涯苦未完。",
        "dynasty": "宋",
        "collection_info": null
    },
    {
        "title": "代书寄广信李遵度承制",
        "author": "邵雍",
        "content": "蓟北更千里，汉唐为极边。\n柰何今境土，不復旧山川。\n虎帐兵家重，雕弓嗣子传。\n佗年勒功处，无使后燕然。",
        "dynasty": "宋",
        "collection_info": null
    },
    {
        "title": "自和打乖吟",
        "author": "邵雍",
        "content": "安乐窝中好打乖，自知元没出人才。\n老年多病不服药，少日壮心都已灰。\n庭草刬除终未尽，槛花抬举尚难开。\n轻风吹动半醺酒，此乐直从天外来。",
        "dynasty": "宋",
        "collection_info": null
    },
    {
        "title": "年老逢春十三首  其一",
        "author": "邵雍",
        "content": "年老逢春春莫猜，老年方自少年迴。\n人情少悦酒不解，天气却寒花未开。\n堤外有风斜送柳，墙阴经雨半生苔。\n去年波水东流去，旧渌柰何新又来。",
        "dynasty": "宋",
        "collection_info": null
    },
    {
        "title": "年老逢春十三首  其二",
        "author": "邵雍",
        "content": "年老逢春春正妍，春妍况在禁烟前。\n纔寒却暖养花日，行雨便晴消酒天。\n进退樽罍宜有主，栽培桃李岂无权。\n清谈已是欢情极，更把狂诗当管絃。",
        "dynasty": "宋",
        "collection_info": null
    },
    {
        "title": "年老逢春十三首  其三",
        "author": "邵雍",
        "content": "年老逢春雨乍晴，雨晴况復近清明。\n天低宫殿初长日，风暖园林未啭鶑。\n花似锦时高阁望，草如茵处小车行。\n东君见赐何多也，又復人间久太平。",
        "dynasty": "宋",
        "collection_info": null
    },
    {
        "title": "年老逢春十三首  其四",
        "author": "邵雍",
        "content": "年老逢春莫厌春，住家况復在天津。\n既将水竹为生计，须与风花作主人。\n故宅费功除瓦砾，新畦加意种兰熏。\n未知去此闲田地，何地更能容此身。",
        "dynasty": "宋",
        "collection_info": null
    },
    {
        "title": "年老逢春十三首  其五",
        "author": "邵雍",
        "content": "年老逢春始识春，春妍都恐属闲身。\n能知青帝功夫大，肯逐后生撩乱频。\n酒趁嫩醅尝格韵，花承晓露看精神。\n大凡尤物难分付，造化从来不负人。",
        "dynasty": "宋",
        "collection_info": null
    },
    {
        "title": "年老逢春十三首  其六",
        "author": "邵雍",
        "content": "年老逢春春意多，波光谁染柳谁搓。\n池亭正好爱不彻，草木向荣情柰何。\n便把樽罍通意思，须防风雨害清和。\n千红万翠中间裏，似我闲人更有么。",
        "dynasty": "宋",
        "collection_info": null
    },
    {
        "title": "年老逢春十三首  其七",
        "author": "邵雍",
        "content": "年老逢春春莫厌，春工慎勿致猜嫌。\n红芳若得眼前过，白髮任从头上添。\n雨后艷花零泪颗，风余新月露眉尖。\n轻醇酒面斟来凸，举盏长忧不易拈。",
        "dynasty": "宋",
        "collection_info": null
    },
    {
        "title": "年老逢春十三首  其八",
        "author": "邵雍",
        "content": "年老逢春春莫悭，春悭不当世艰难。\n四时只有三春好，一岁都无十日间。\n酒盏不烦人讨免，花枝须念雨摧残。\n却愁千片飘零后，多少金能买此欢。",
        "dynasty": "宋",
        "collection_info": null
    },
    {
        "title": "年老逢春十三首  其九",
        "author": "邵雍",
        "content": "年老逢春莫厌频，更频能见几迴春。\n须将酒盏强留客，却恐花枝解笑人。\n世态不堪新间旧，物情难免假疑真。\n谁云梁燕多言语，此箇深冤都未伸。",
        "dynasty": "宋",
        "collection_info": null
    },
    {
        "title": "年老逢春十三首  其一○",
        "author": "邵雍",
        "content": "年老逢春兴未收，愿春慈造少迟留。\n既称好事愁花老，须与多情秉烛游。\n酒裏功劳闲汗马，诗中罪过静风流。\n东君不柰人嘲戏，僝僽花枝恶未休。",
        "dynasty": "宋",
        "collection_info": null
    },
    {
        "title": "年老逢春十三首  其一一",
        "author": "邵雍",
        "content": "年老逢春莫惜狂，惜狂无那兴难当。\n园林恰到恶明媚，风雨便多闲中伤。\n花等半开宜速赏，酒闻纔熟便先尝。\n大都美物天长惜，非是吾侪曲主张。",
        "dynasty": "宋",
        "collection_info": null
    },
    {
        "title": "年老逢春十三首  其一二",
        "author": "邵雍",
        "content": "年老逢春春不任，不任缘被老来侵。\n一身老去恶足惜，满眼春归何处寻。\n红日坠时风更急，落花流处水仍深。\n流鶑不悟芳菲歇，犹向枝头送好音。",
        "dynasty": "宋",
        "collection_info": null
    },
    {
        "title": "年老逢春十三首  其一三",
        "author": "邵雍",
        "content": "年老逢春认破春，破春不用苦伤神。\n身心自有安存地，草木焉能媚惑人。\n此日荣为佗日瘁，今年陈是去年新。\n世间忧喜常相逐，多少酒能平得君。",
        "dynasty": "宋",
        "collection_info": null
    },
    {
        "title": "和  其一",
        "author": "邵雍",
        "content": "君家梁上年时燕，过社今年尚未迴。\n请罚误君凝竚久，万花深处小车来。",
        "dynasty": "宋",
        "collection_info": null
    },
    {
        "title": "和  其二",
        "author": "邵雍",
        "content": "天启夫君八斗才，野人中路必须迴。\n神仙一句难忘处，花外小车犹未来。",
        "dynasty": "宋",
        "collection_info": null
    },
    {
        "title": "别两绝  其一",
        "author": "邵雍",
        "content": "楼外花深碍小车，难忘有德见思多。\n欲凭桃李为之谢，桃李无言争柰何。",
        "dynasty": "宋",
        "collection_info": null
    },
    {
        "title": "别两绝  其二",
        "author": "邵雍",
        "content": "赏花高阁上，负约罪难迴。\n若许将诗赎，何时不可陪。",
        "dynasty": "宋",
        "collection_info": null
    },
    {
        "title": "春日登石阁",
        "author": "邵雍",
        "content": "满洛城中将相家，广栽桃李作生涯。\n年年二月凭高处，不见人家只见花。",
        "dynasty": "宋",
        "collection_info": null
    },
    {
        "title": "六十三吟",
        "author": "邵雍",
        "content": "行年六十有三岁，齿髮虽衰志未衰。\n耻把精神虚作弄，肯将才力妄施为。\n愁闻刮骨声音切，闷见吹毛智数卑。\n珍重至人尝有语，落便宜是得便宜。",
        "dynasty": "宋",
        "collection_info": null
    },
    {
        "title": "感事吟",
        "author": "邵雍",
        "content": "古人不见面，止可观其心。\n其心固无佗，而多顾义深。\n今人不见心，正可观其面。\n其面固无佗，而多顾利浅。\n顾义则利人，顾利则害民。\n利人与害民，而卒反其身。\n其身幸而免，亦须殃子孙。",
        "dynasty": "宋",
        "collection_info": null
    },
    {
        "title": "偶书",
        "author": "邵雍",
        "content": "天生万物，各遂其一。\n唯人最灵，万物能并。\n芝兰芬芳，麒麟凤凰。\n此类之人，鲜有不臧。\n狼毒冶葛，枭鸩蛇蝎。\n此类之人，鲜有不孽。\n臧唯思安，孽唯思残。\n日夜无息，相代于前。\n天无私覆，地无私载。\n俱能含养，始知广大。",
        "dynasty": "宋",
        "collection_info": null
    },
    {
        "title": "偶得吟",
        "author": "邵雍",
        "content": "蛙蜢泥中走，凤凰云外飞。\n云泥相去远，自是难相知。",
        "dynasty": "宋",
        "collection_info": null
    },
    {
        "title": "太和汤吟",
        "author": "邵雍",
        "content": "二味相和就瓮头，一般收口效偏优。\n同斟祗却因无事，独酌何尝为有愁。\n纔沃便从真宰辟，半醺仍约伏羲游。\n人间尽爱醉时好，未到醉时谁肯休。",
        "dynasty": "宋",
        "collection_info": null
    },
    {
        "title": "洗竹",
        "author": "邵雍",
        "content": "岁寒松柏共经秋，丛剉无端蔽翳稠。\n遍地冗枝都与去，倚天高干一齐留。\n应龙吟后声能效，仪凤来时功可收。\n未说其佗为用处，此般风格最难俦。",
        "dynasty": "宋",
        "collection_info": null
    },
    {
        "title": "天意吟",
        "author": "邵雍",
        "content": "天意无佗只自然，自然之外更无天。\n不欺谁怕居暗室，绝利须求在一源。\n未吃力时犹有说，到收功处更何言。\n圣人能事人难继，无价明珠正在渊。",
        "dynasty": "宋",
        "collection_info": null
    },
    {
        "title": "代书戏祖龙图",
        "author": "邵雍",
        "content": "祖兄同甲申，二十七日长。\n无怨可低眉，有欢能抵掌。\n交情日更深，道义久相尚。\n但欠书丹人，黄金八百两。",
        "dynasty": "宋",
        "collection_info": null
    },
    {
        "title": "把酒",
        "author": "邵雍",
        "content": "把酒嘱儿男，吾今六十三。\n处身虽未至，讲道固无惭。\n世上荣都谢，林间乐尚贪。\n语其贪一也，且免世猜嫌。",
        "dynasty": "宋",
        "collection_info": null
    },
    {
        "title": "对花",
        "author": "邵雍",
        "content": "花枝照酒巵，把酒嘱花枝。\n酒尽钱能买，花残药不医。\n人无先酩酊，花莫便离披。\n慢慢对花饮，况春能几时。",
        "dynasty": "宋",
        "collection_info": null
    },
    {
        "title": "四道吟",
        "author": "邵雍",
        "content": "天道有消长，地道有险夷。\n人道有兴废，物道有盛衰。\n兴废不同世，盛衰不同时。\n柰何人当之，许多喜与悲。",
        "dynasty": "宋",
        "collection_info": null
    },
    {
        "title": "林下吟",
        "author": "邵雍",
        "content": "林下一般奇，俗人那得知。\n乍圆明月夜，纔放好花枝。\n美酒未斟满，佳宾莫放归。\n世间优我辈，幸有这些儿。",
        "dynasty": "宋",
        "collection_info": null
    },
    {
        "title": "春阴  其一",
        "author": "邵雍",
        "content": "日日是春阴，春阴又復沉。\n养花虽有力，爱月岂无心。\n月满方能看，花开始可吟。\n柰何花与月，殊不谅人深。",
        "dynasty": "宋",
        "collection_info": null
    },
    {
        "title": "春阴  其二",
        "author": "邵雍",
        "content": "花好难久观，月好难久看。\n花能五七日，月止十二圆。\n圆时仍龃龉，开处足摧残。\n风雨寻常事，人心何不安。",
        "dynasty": "宋",
        "collection_info": null
    },
    {
        "title": "嘱花吟",
        "author": "邵雍",
        "content": "把酒嘱花枝，花枝亦要知。\n花无十日盛，人有百年期。\n据此销魂处，宁思中酒时。\n若非诗断割，难解一生迷。",
        "dynasty": "宋",
        "collection_info": null
    },
    {
        "title": "懒起吟",
        "author": "邵雍",
        "content": "半记不记梦觉后，似愁无愁情倦时。\n拥衾侧卧未忺起，帘外落花撩乱飞。",
        "dynasty": "宋",
        "collection_info": null
    },
    {
        "title": "感事吟",
        "author": "邵雍",
        "content": "君子小人正相反，上智下愚诚不移。\n冶葛根非连灵芝，柰何生与天地齐。",
        "dynasty": "宋",
        "collection_info": null
    },
    {
        "title": "三惑",
        "author": "邵雍",
        "content": "老而不歇是一惑，安而不乐是二惑。\n闲而不清是三惑，三者之惑自戕贼。",
        "dynasty": "宋",
        "collection_info": null
    },
    {
        "title": "四喜",
        "author": "邵雍",
        "content": "一喜长年为寿域，二喜丰年为乐国。\n三喜清闲为福德，四喜安康为福力。",
        "dynasty": "宋",
        "collection_info": null
    },
    {
        "title": "何如吟",
        "author": "邵雍",
        "content": "立身须作真男子，临事无为浅丈夫。\n料得人生皆素定，空多计较竟何如。",
        "dynasty": "宋",
        "collection_info": null
    },
    {
        "title": "问春吟",
        "author": "邵雍",
        "content": "自古言花须说鶑，鶑花本合一时行。\n因何花谢鶑纔至，浪得鶑花相与名。\n辄欲问春春不应，私于蜂蝶有何情。\n流鶑不伏春辜负，啼了千声又万声。",
        "dynasty": "宋",
        "collection_info": null
    },
    {
        "title": "楼上寄友人",
        "author": "邵雍",
        "content": "有客常轻平地春，夫春不得不云云。\n能安陋巷无如我，既上高楼还忆君。\n满眼云林都是绿，万家烟瓦半来新。\n凭栏须是心无事，谁是凭栏无事人。",
        "dynasty": "宋",
        "collection_info": null
    },
    {
        "title": "所失吟",
        "author": "邵雍",
        "content": "所失弥多所得微，中间赢得一歔欷。\n人荣人悴乃常理，花谢花开何足追。\n偶尔相逢却相别，乍然同喜又同悲。\n只消照破都无事，何必区区更辨为。",
        "dynasty": "宋",
        "collection_info": null
    },
    {
        "title": "插花吟",
        "author": "邵雍",
        "content": "头上花枝照酒巵，酒巵中有好花枝。\n身经两世太平日，眼见四朝全盛时。\n况復筋骸粗康健，那堪时节正芳菲。\n酒涵花影红光溜，争忍花前不醉归。",
        "dynasty": "宋",
        "collection_info": null
    },
    {
        "title": "闲居吟",
        "author": "邵雍",
        "content": "闲居须是洛中居，天下闲居皆莫如。\n文物四主贤俊地，山川千古帝王都。\n绝奇花畔持芳醑，最软草间移小车。\n只有尧夫负亲旧，交亲殊不负尧夫。",
        "dynasty": "宋",
        "collection_info": null
    },
    {
        "title": "依韵和张子坚太博",
        "author": "邵雍",
        "content": "八载相逢恨未平，如何别酒又还倾。\n虽惭坦率珠多颣，却识清和玉有声。\n处世当为天下士，赏花须是洛阳城。\n也知今古真男子，造化功夫不易生。",
        "dynasty": "宋",
        "collection_info": null
    },
    {
        "title": "还鞠十二着作见示共城诗卷",
        "author": "邵雍",
        "content": "写像丹青未易偕，丹青难写像情怀。\n览君十首诗三遍，胜我再游乡一迴。\n故国不知新想望，家山如见旧崔嵬。\n功名时事人休问，只有两行清泪揩。",
        "dynasty": "宋",
        "collection_info": null
    },
    {
        "title": "乐物吟",
        "author": "邵雍",
        "content": "日月星辰天之明，耳目口鼻人之灵。\n皇王帝伯由之生，天意不远人之情。\n飞走草木类既别，士农工商品自成。\n安得岁丰时长平，乐与万物同其荣。",
        "dynasty": "宋",
        "collection_info": null
    },
    {
        "title": "喜春吟",
        "author": "邵雍",
        "content": "春至已将诗探伺，春归更用酒追寻。\n酒因春至春归饮，诗为花开化谢吟。\n花谢花开诗屡作，春归春至酒频斟。\n情多不是强年少，和气衝心何可任。",
        "dynasty": "宋",
        "collection_info": null
    },
    {
        "title": "暮春吟",
        "author": "邵雍",
        "content": "多情潘佑羡杨花，出入千家復万家。\n少日壮心都失去，老年新事不知佗。\n诗中罪过人多恕，酒裏功劳我自夸。\n犹有一般牢落处，交亲太半在天涯。",
        "dynasty": "宋",
        "collection_info": null
    },
    {
        "title": "和王中美大卿致政二首  其一",
        "author": "邵雍",
        "content": "等候人间七十年，便如平子赋归田。\n知时所得诚多矣，养志其谁曰不然。\n况有林泉情悦乐，却无官守事拘牵。\n小车近日曾驰谒，正值夫君春昼眠。",
        "dynasty": "宋",
        "collection_info": null
    },
    {
        "title": "和王中美大卿致政二首  其二",
        "author": "邵雍",
        "content": "自古有才思奋飞，夫君何故独知时。\n平生怀抱未少屈，盛世挂冠良得宜。\n入格柳挼风细细，压春花笑日迟迟。\n传呼震地门前过，更不令人问是谁。",
        "dynasty": "宋",
        "collection_info": null
    },
    {
        "title": "和北京王郎中见访留诗",
        "author": "邵雍",
        "content": "车从赏春来北京，耿君先期已驰情。\n此时殒霜柰何重，今岁花开徒有声。\n既辱佳章仍坠刺，宁无累句代通名。\n天之才美应自惜，料得不为时虚生。",
        "dynasty": "宋",
        "collection_info": null
    },
    {
        "title": "喜乐吟",
        "author": "邵雍",
        "content": "生身有五乐，居洛有五喜。\n人多轻习常，殊不以为事。\n吾才无所长，吾识无所纪。\n其心之泰然，柰何人了此。",
        "dynasty": "宋",
        "collection_info": null
    },
    {
        "title": "欢喜吟",
        "author": "邵雍",
        "content": "欢喜又欢喜，喜欢更喜欢。\n吉士为我友，好景为我观。\n美酒为我饮，美食为我餐。\n此身生长老，尽在太平间。",
        "dynasty": "宋",
        "collection_info": null
    },
    {
        "title": "天道吟",
        "author": "邵雍",
        "content": "天道不难知，人情未易窥。\n虽闻言语处，更看作为时。\n隠几功夫大，挥戈事业卑。\n春秋頼乘兴，出用小车儿。",
        "dynasty": "宋",
        "collection_info": null
    },
    {
        "title": "室吟",
        "author": "邵雍",
        "content": "一室可容身，四时长有春。\n何尝无美酒，未始绝佳宾。\n洞裏赏花者，天边泛月人。\n相逢应有语，笑我太因循。",
        "dynasty": "宋",
        "collection_info": null
    },
    {
        "title": "依韵和君实端明洛滨独步  其一",
        "author": "邵雍",
        "content": "冠盖纷纷塞九衢，声名相轧在前呼。\n独君都不将为事，始信人间有丈夫。",
        "dynasty": "宋",
        "collection_info": null
    },
    {
        "title": "依韵和君实端明洛滨独步  其二",
        "author": "邵雍",
        "content": "风背河声近亦微，斜阳淡泊隔云依。\n一双白鹭来烟外，将下沙头又却飞。",
        "dynasty": "宋",
        "collection_info": null
    },
    {
        "title": "雨后天津独步",
        "author": "邵雍",
        "content": "洛阳宫殿鏁晴烟，唐汉以来书可传。\n多少升沉都不见，空余四面旧出川。",
        "dynasty": "宋",
        "collection_info": null
    },
    {
        "title": "春色",
        "author": "邵雍",
        "content": "去岁春归留不住，今年春色来何处。\n洛阳处处是桃源，小车渐转东街去。",
        "dynasty": "宋",
        "collection_info": null
    },
    {
        "title": "太平吟",
        "author": "邵雍",
        "content": "天下太平日，人生安乐时。\n更逢花烂漫，争忍不开眉。",
        "dynasty": "宋",
        "collection_info": null
    },
    {
        "title": "禁烟留题锦幈山下四首  其一",
        "author": "邵雍",
        "content": "满川桃李弄芳妍，不忍重为风所残。\n忍使一年春遂去，尽凭高处与盘桓。",
        "dynasty": "宋",
        "collection_info": null
    },
    {
        "title": "禁烟留题锦幈山下四首  其二",
        "author": "邵雍",
        "content": "寒食风烟锦幈下，凭高把酒兴何如。\n满川桃李方妍媚，不忍重为风破除。",
        "dynasty": "宋",
        "collection_info": null
    },
    {
        "title": "禁烟留题锦幈山下四首  其三",
        "author": "邵雍",
        "content": "无涯桃李待清明，经岁方能开得成。\n不念化工曾着力，狂风何故苦相凌。",
        "dynasty": "宋",
        "collection_info": null
    },
    {
        "title": "禁烟留题锦幈山下四首  其四",
        "author": "邵雍",
        "content": "春半花开百万般，东风近日恶摧残。\n可怜桃李性温厚，吹尽都无一句言。",
        "dynasty": "宋",
        "collection_info": null
    },
    {
        "title": "两岁锦幈之游不克见郑令因以寄之",
        "author": "邵雍",
        "content": "岁岁羣芳正烂开，锦幈山下赏春来。\n两年不得陪山躅，洞裏仙人出未迴。",
        "dynasty": "宋",
        "collection_info": null
    },
    {
        "title": "东轩前添色牡丹一株开二十四枝成两绝呈诸公  其一",
        "author": "邵雍",
        "content": "牡丹一株开绝伦，二十四枝娇娥颦。\n天下唯洛十分春，邵家独得七八分。",
        "dynasty": "宋",
        "collection_info": null
    },
    {
        "title": "东轩前添色牡丹一株开二十四枝成两绝呈诸公  其二",
        "author": "邵雍",
        "content": "牡丹一株开绝奇，二十四枝娇娥围。\n满洛城人都不知，邵家独占春风时。",
        "dynasty": "宋",
        "collection_info": null
    },
    {
        "title": "花时阻雨不出",
        "author": "邵雍",
        "content": "三月洛城春半时，秋韆未拆杨花飞。\n小车不出闲春泥，乱红翻处流鶑啼。",
        "dynasty": "宋",
        "collection_info": null
    },
    {
        "title": "安乐窝中吟  其一",
        "author": "邵雍",
        "content": "安乐窝中职分修，分修之外更何求。\n满天下士情能接，遍洛阳园身可游。\n行己当行诚尽处，看人莫看力生头。\n因思平地春言语，使我尝登百尺楼。\n安乐窝中事事无，唯存一卷伏羲书。\n倦时就枕不必睡，忺后携筇任所趋。\n淮备点茶收露水，堤防合药种鱼苏。\n苟非先圣开蒙悋，几作人间浅丈夫。",
        "dynasty": "宋",
        "collection_info": null
    },
    {
        "title": "安乐窝中吟  其二",
        "author": "邵雍",
        "content": "安乐窝中弄旧编，旧编将绝又重联。\n灯前烛下三千日，水畔花间二十年。\n有主山河难占籍，无争风月任收权。\n闲吟闲咏人休问，此箇功夫世不传。",
        "dynasty": "宋",
        "collection_info": null
    },
    {
        "title": "安乐窝中吟  其三",
        "author": "邵雍",
        "content": "安乐窝中万户侯，良辰美景忍虚休。\n已曾得手春深日，更欲披衣年老头。\n晓露重时花满槛，暖醅浮处酒盈瓯。\n圣人吃紧些儿事，又省工夫又省忧。",
        "dynasty": "宋",
        "collection_info": null
    },
    {
        "title": "安乐窝中吟  其四",
        "author": "邵雍",
        "content": "安乐窝中春梦迴，略无尘事可装怀。\n轻风一霎座中过，安乐窝中天外来。\n日影转时从杖屦，花阴交处傍樽罍。\n人间未若吾乡好，又况吾乡多美才。",
        "dynasty": "宋",
        "collection_info": null
    },
    {
        "title": "安乐窝中吟  其五",
        "author": "邵雍",
        "content": "安乐窝中春不亏，山翁出入小车儿。\n水边平转绿杨岸，花外就移芳草堤。\n明快眼看三月景，康强身历四朝时。\n凤凰楼下天津畔，仰面迎风倒载归。",
        "dynasty": "宋",
        "collection_info": null
    },
    {
        "title": "安乐窝中吟  其六",
        "author": "邵雍",
        "content": "安乐窝中三月期，老不纔会惜芳菲。\n自知一赏有分付，谁让黄金无孑遗。\n美酒饮教微醉后，好花看到半开时。\n这般意思难名状，只恐人间都未知。",
        "dynasty": "宋",
        "collection_info": null
    },
    {
        "title": "安乐窝中吟  其七",
        "author": "邵雍",
        "content": "安乐窝中春暮时，闭门慵坐客来稀。\n萧萧微雨竹间霁，嘒嘒翠禽花上飞。\n好景尽将诗记录，欢情须用酒维持。\n自余身外无穷事，皆可掉头称不知。",
        "dynasty": "宋",
        "collection_info": null
    },
    {
        "title": "安乐窝中吟  其八",
        "author": "邵雍",
        "content": "安乐窝中甚不贫，中间有榻可容身。\n儒风一变至于道，和气四时长若春。\n日月作明明主日，人言成信信由人。\n唯人与日不相远，过此何尝更语真。",
        "dynasty": "宋",
        "collection_info": null
    },
    {
        "title": "安乐窝中吟  其九",
        "author": "邵雍",
        "content": "安乐窝中设不安，略行汤剂自能痊。\n居常无病不服药，就使有灾宜俟天。\n理到昧时须索讲，情于尽处更何言。\n自余虚费闲思虑，都可易之为昼眠。",
        "dynasty": "宋",
        "collection_info": null
    },
    {
        "title": "安乐窝中吟  其一○",
        "author": "邵雍",
        "content": "安乐窝中春欲归，春归忍赋送春诗。\n虽然春老难牵復，却有夏初能就移。\n饮酒莫教成酩酊，赏花慎勿至离披。\n人能知得此般事，焉有闲愁到两眉。",
        "dynasty": "宋",
        "collection_info": null
    },
    {
        "title": "安乐窝中吟  其一一",
        "author": "邵雍",
        "content": "生为男子偶昌辰，安乐窝中富贵身。\n大字写诗夸壮健，小杯饮酒惜轻醇。\n山川澄凈初经雨，草木暄妍正遇春。\n造化功夫精妙处，都宜分付与闲人。",
        "dynasty": "宋",
        "collection_info": null
    },
    {
        "title": "安乐窝中吟  其一二",
        "author": "邵雍",
        "content": "安乐窝中虽不拘，不拘终不失吾儒。\n轻醇酒用小盏饮，豪壮诗将大字书。\n花木暄妍春雨后，山川澄净九秋余。\n闲中意思长多少，无忝人间一丈夫。",
        "dynasty": "宋",
        "collection_info": null
    },
    {
        "title": "食梨吟",
        "author": "邵雍",
        "content": "愿君莫爱金花梨，愿君须爱红消梨。\n金花红消两般味，一般颜色如烟脂。\n红消食之甘如饴，金花食之先颦眉。\n似此误人事不少，未食之前宜辨之。",
        "dynasty": "宋",
        "collection_info": null
    },
    {
        "title": "依韵答安之少卿",
        "author": "邵雍",
        "content": "迭巘如幈四面开，可堪虚使乱云堆。\n已曾同赏花无限，须约共游山几迴。\n未老秋光诗拥笔，乍凉天气酒盈杯。\n轻风早是得人喜，更向芰荷深处来。",
        "dynasty": "宋",
        "collection_info": null
    },
    {
        "title": "上巳观花思友人",
        "author": "邵雍",
        "content": "上巳观花花意秾，今年正与昔年同。\n当时同赏知何处，把酒犹能对远风。",
        "dynasty": "宋",
        "collection_info": null
    },
    {
        "title": "戏呈王郎中",
        "author": "邵雍",
        "content": "近年好花人轻之，东君恶怒人不知。\n直与增价一百倍，满洛城春都买归。\n一株二十有四枝，枝枝皆有倾城姿。\n又恐冷地狂风吹，盛时都与籍入诗。",
        "dynasty": "宋",
        "collection_info": null
    },
    {
        "title": "流鶑吟",
        "author": "邵雍",
        "content": "迁乔固有之，出谷未多时。\n正嫩簧为舌，初新金作衣。\n替花言灼灼，代柳说依依。\n柳外晚犹啭，花前晓又啼。\n啼多因雨过，啭少为春归。\n莫遣行人听，行人路正迷。",
        "dynasty": "宋",
        "collection_info": null
    },
    {
        "title": "善赏花吟",
        "author": "邵雍",
        "content": "人不善赏花，只爱花之貌。\n人或善赏花，只爱花之妙。\n花貌在颜色，颜色人可效。\n花妙在精神，精神人莫造。",
        "dynasty": "宋",
        "collection_info": null
    },
    {
        "title": "善饮酒吟",
        "author": "邵雍",
        "content": "人不善饮酒，唯喜饮之多。\n人或善饮酒，唯喜饮之和。\n饮多成酩酊，酩酊身遂疴。\n饮和成醺酣，醺酣颜遂酡。",
        "dynasty": "宋",
        "collection_info": null
    },
    {
        "title": "省事吟",
        "author": "邵雍",
        "content": "虑少梦自少，言稀过亦稀。\n帘垂知日永，柳静觉风微。\n但见花开谢，不闻人是非。\n何须寻洞府，度岁也应迟。",
        "dynasty": "宋",
        "collection_info": null
    },
    {
        "title": "一春吟",
        "author": "邵雍",
        "content": "一春九十日，风雨占几半。\n花好不成观，心狂未能按。",
        "dynasty": "宋",
        "collection_info": null
    },
    {
        "title": "举世吟",
        "author": "邵雍",
        "content": "举世自纷纷，谁为无事人。\n吾生独何幸，卧看洛阳春。",
        "dynasty": "宋",
        "collection_info": null
    },
    {
        "title": "春水吟",
        "author": "邵雍",
        "content": "春水渌成波，成波无柰何。\n难将染佗物，止可染轻罗。",
        "dynasty": "宋",
        "collection_info": null
    },
    {
        "title": "春雨吟",
        "author": "邵雍",
        "content": "春雨细如丝，如丝霢霂时。\n如何一霶霈，万物尽熙熙。",
        "dynasty": "宋",
        "collection_info": null
    },
    {
        "title": "可惜吟",
        "author": "邵雍",
        "content": "可惜熙熙一片春，不多时节觅无因。\n眼前园苑知何限，只见鶑啼不见人。",
        "dynasty": "宋",
        "collection_info": null
    },
    {
        "title": "簪花吟",
        "author": "邵雍",
        "content": "簪花犹且强年少，诉酒固非佯小心。\n花好酒嘉情更好，柰何明日病还深。",
        "dynasty": "宋",
        "collection_info": null
    },
    {
        "title": "春去吟",
        "author": "邵雍",
        "content": "春去休惊晚，夏来还喜初。\n残芳虽有在，得似录阴无。",
        "dynasty": "宋",
        "collection_info": null
    },
    {
        "title": "和大尹李君锡龙图留别诗",
        "author": "邵雍",
        "content": "多情大尹辞春去，正是羣芳烂漫时。\n自古英豪重恩意，羣芳慎勿便离披。",
        "dynasty": "宋",
        "collection_info": null
    },
    {
        "title": "答李希淳屯田三首  其一",
        "author": "邵雍",
        "content": "去岁尝蒙远寄诗，当时已叹友朋希。\n如今存者殆非半，不纵欢游待几时。",
        "dynasty": "宋",
        "collection_info": null
    },
    {
        "title": "答李希淳屯田三首  其二",
        "author": "邵雍",
        "content": "竹间水际情怀好，月下风前意思多。\n洛社过从无事日，非吾数辈更谁何。",
        "dynasty": "宋",
        "collection_info": null
    },
    {
        "title": "答李希淳屯田三首  其三",
        "author": "邵雍",
        "content": "胸中日月时舒惨，笔下风云旋合离。\n老去无成尚如此，不知成后更何为。",
        "dynasty": "宋",
        "collection_info": null
    },
    {
        "title": "笺年老逢春八首 年老逢春春莫疑",
        "author": "邵雍",
        "content": "笺云：物理窥开后，人情照破时。\n且无形可见，只有意能知。",
        "dynasty": "宋",
        "collection_info": null
    },
    {
        "title": "笺年老逢春八首 老年纔会惜芳菲",
        "author": "邵雍",
        "content": "笺云：一岁正荣处，三春特盛时。\n是花堪爱惜，况见好花枝。",
        "dynasty": "宋",
        "collection_info": null
    },
    {
        "title": "笺年老逢春八首 自知一赏有分付",
        "author": "邵雍",
        "content": "笺云：羣卉争妍处，奇花独异时。\n东君深意思，亦恐要人知。",
        "dynasty": "宋",
        "collection_info": null
    },
    {
        "title": "笺年老逢春八首 谁让万金无孑遗",
        "author": "邵雍",
        "content": "笺云：白日偏催处，黄金欲尽时。\n侈心都用了，始得一开眉。",
        "dynasty": "宋",
        "collection_info": null
    },
    {
        "title": "笺年老逢春八首 美酒饮教微醉后",
        "author": "邵雍",
        "content": "笺云：瓮头喷液处，盏面起花时。\n有客来相访，通名曰伏羲。",
        "dynasty": "宋",
        "collection_info": null
    },
    {
        "title": "笺年老逢春八首 好花看到半开时",
        "author": "邵雍",
        "content": "笺云：风轻如笑处，露重似啼时。\n只向笑啼处，浓香惹满衣。",
        "dynasty": "宋",
        "collection_info": null
    },
    {
        "title": "笺年老逢春八首 这般意思难名状",
        "author": "邵雍",
        "content": "笺云：阴阳初感处，天地未分时。\n言语既难到，丹青何处施。",
        "dynasty": "宋",
        "collection_info": null
    },
    {
        "title": "笺年老逢春八首 只恐人间都未知",
        "author": "邵雍",
        "content": "笺云：酒到醺酣处，花当烂漫时。\n醺酣归酩酊，烂漫入离披。",
        "dynasty": "宋",
        "collection_info": null
    },
    {
        "title": "谢彦国相公和诗用醉和风雨夜深归",
        "author": "邵雍",
        "content": "道堂闲话尽多时，尘外杯觞不浪飞。\n初上小车人已静，醉和风雨夜深归。",
        "dynasty": "宋",
        "collection_info": null
    },
    {
        "title": "谢君实端明用只将花卉记冬春",
        "author": "邵雍",
        "content": "有时自问自家身，莫是羲皇已上人。\n日往月来都不记，只将花卉记冬春。",
        "dynasty": "宋",
        "collection_info": null
    },
    {
        "title": "谢君贶宣徽用少微今已应星文",
        "author": "邵雍",
        "content": "一字诗中义未分，少微今已应星文。\n闲人早是无凭据，更与闲人开后门。",
        "dynasty": "宋",
        "collection_info": null
    },
    {
        "title": "谢安之少卿用始知安是道梯阶",
        "author": "邵雍",
        "content": "窝名安乐直堪咍，臂痛头风接续来。\n恰见安之便安乐，始知安是道梯阶。",
        "dynasty": "宋",
        "collection_info": null
    },
    {
        "title": "谢开叔司封用无事无求得最多",
        "author": "邵雍",
        "content": "客问人间事若何，尧夫对曰不知佗。\n居林之下行林下，无事无求得最多。",
        "dynasty": "宋",
        "collection_info": null
    },
    {
        "title": "谢伯淳察院用先生不是打乖人",
        "author": "邵雍",
        "content": "经纶事业须才者，燮理功夫有巨臣。\n安乐窝中闲偃仰，焉知不是打乖人。",
        "dynasty": "宋",
        "collection_info": null
    },
    {
        "title": "自谢用此乐直从天外来",
        "author": "邵雍",
        "content": "得自苦时终入苦，来从哀处卒归哀。\n既非哀苦中间得，此乐直从天外来。",
        "dynasty": "宋",
        "collection_info": null
    },
    {
        "title": "别谢彦国相公三首  其一",
        "author": "邵雍",
        "content": "和诗韩国老，见比以宣尼。\n引彼返鲁事，指予来西畿。\n日星功共大，麋鹿分同微。\n华衮承褒借，将何答所知。",
        "dynasty": "宋",
        "collection_info": null
    },
    {
        "title": "别谢彦国相公三首  其二",
        "author": "邵雍",
        "content": "仲尼天纵自诚明，造化功夫发得成。\n见比当初归鲁事，尧夫才业若为情。",
        "dynasty": "宋",
        "collection_info": null
    },
    {
        "title": "别谢彦国相公三首  其三",
        "author": "邵雍",
        "content": "尝走狂诗到座前，座前仍是洞中仙。\n无涯风月供才思，清润何人敢比肩。",
        "dynasty": "宋",
        "collection_info": null
    },
    {
        "title": "别谢君实端明",
        "author": "邵雍",
        "content": "曹王八斗才，今日为余催。\n锦绣佳章裏，芝兰秀句开。\n烦痾熸躯体，溽暑烁楼台。\n宜把君诗讽，清风当自来。",
        "dynasty": "宋",
        "collection_info": null
    },
    {
        "title": "大字吟",
        "author": "邵雍",
        "content": "诗成半醉正陶陶，更用如椽大笔抄。\n尽得意时仍放手，到凝情处略濡毫。\n鲁阳却日功犹浅，宗悫乘风志未高。\n写出太平难状意，任佗天下颂功劳。",
        "dynasty": "宋",
        "collection_info": null
    },
    {
        "title": "教子吟",
        "author": "邵雍",
        "content": "为人能了自家身，千万人中有一人。\n虽用知如未知说，在乎行与不行分。\n该通始谓才中秀，杰出方名席上珍。\n善恶一何相去远，也由资性也由勤。",
        "dynasty": "宋",
        "collection_info": null
    },
    {
        "title": "臂痛吟",
        "author": "邵雍",
        "content": "先苦头风已病躯，新添臂痛又何如。\n无妨把盏只妨拜，虽废梳头未废书。\n不向医方求效验，唯将谈笑且消除。\n大凡物老须生病，人老何由不病乎。",
        "dynasty": "宋",
        "collection_info": null
    },
    {
        "title": "世上吟",
        "author": "邵雍",
        "content": "世上偷闲始得闲，我生长在不忙间。\n光阴有限同归老，风月无涯可慰颜。\n坐卧遶身唯水竹，登临满目但云山。\n醉眠只就花阴下，转破花阴梦始还。",
        "dynasty": "宋",
        "collection_info": null
    },
    {
        "title": "逸书吟",
        "author": "邵雍",
        "content": "丹山谁道凤为巢，事下吾能见九苞。\n逸句得时如虎变，大篇成处若神交。\n千端蜀锦新番样，万树春华暖弄稍。\n天马无踪周八极，但临风月镫相敲。",
        "dynasty": "宋",
        "collection_info": null
    },
    {
        "title": "旋风吟二首  其一",
        "author": "邵雍",
        "content": "安有太平人不平，人心平处固无争。\n棋中机械不愿看，琴裏语言时喜听。\n少日挂心唯帝典，老年留意只羲经。\n自知别得收功处，松桂隆冬始见青。",
        "dynasty": "宋",
        "collection_info": null
    },
    {
        "title": "旋风吟二首  其二",
        "author": "邵雍",
        "content": "松桂隆冬始见青，蒿莱盛夏亦能荣。\n光阴去后绳难繫，利害在前人必争。\n万事莫于疑处动，一身常向吉中行。\n人心相去无多远，安有太平人不平。",
        "dynasty": "宋",
        "collection_info": null
    },
    {
        "title": "又二首  其一",
        "author": "邵雍",
        "content": "近日衰躯有病侵，如何医药不求寻。\n轩前密叶自成幄，砌下黄花空散金。\n闲看蜜蜂收蜜意，静观巢燕垒巢心。\n非关天下知音少，自是尧夫不善琴。",
        "dynasty": "宋",
        "collection_info": null
    },
    {
        "title": "又二首  其二",
        "author": "邵雍",
        "content": "自是尧夫不善琴，非关天下少知音。\n老年难做少年事，年少不知年老心。\n将养精神便静坐，调停意思喜清吟。\n如何医药不寻访，近日衰躯有病侵。",
        "dynasty": "宋",
        "collection_info": null
    },
    {
        "title": "头风吟",
        "author": "邵雍",
        "content": "近日头风不奈何，未妨谈笑与高歌。\n人才相去不甚远，事体所争能许多。\n闭目面前都是暗，开怀天外更无佗。\n若由智数经营得，大有英雄善揣摩。",
        "dynasty": "宋",
        "collection_info": null
    },
    {
        "title": "答客吟",
        "author": "邵雍",
        "content": "说者从来太过乎，道须能卷又能舒。\n人间好事不常有，天下奇才何处无。\n年近从心唯策杖，诗逢得意便操觚。\n快心亦恐诗拘束，更把狂诗大字书。",
        "dynasty": "宋",
        "collection_info": null
    },
    {
        "title": "老去吟  其一",
        "author": "邵雍",
        "content": "老去无成不入时，中年养病只吟诗。\n因乘意思要舒放，肯把语言生事治。\n世上闲愁都一致，人间何务更能为。\n携筇晚步天津畔，为报沙鸥慎勿飞。",
        "dynasty": "宋",
        "collection_info": null
    },
    {
        "title": "老去吟  其二",
        "author": "邵雍",
        "content": "行年六十有三岁，二十五年居洛阳。\n林静城中得山景，池平坐上见江乡。\n赏花长被杯盘苦，爱月屡为风露伤。\n看了太平无限好，此身老去又何妨。",
        "dynasty": "宋",
        "collection_info": null
    },
    {
        "title": "依韵和王安之判监少卿",
        "author": "邵雍",
        "content": "人行一善已为优，何况夫君百行修。\n曩日慈闱贪眷恋，多年官路不追求。\n官纔少列辜清德，职异上庠尊白头。\n洛社逾时阻相见，许多欢意却还休。",
        "dynasty": "宋",
        "collection_info": null
    },
    {
        "title": "晓事吟",
        "author": "邵雍",
        "content": "晓物情人为晓事，知时态者号知人。\n知人失后却成害，晓事过时还不淳。",
        "dynasty": "宋",
        "collection_info": null
    },
    {
        "title": "鲜欢吟",
        "author": "邵雍",
        "content": "生不争名与争利，夫君何故鲜欢意。\n以道自重固有之，非理相干是无谓。\n白日升天恐虚传，金貂换酒可曾醉。\n谁云忧挠大于山，亦是人间常式事。",
        "dynasty": "宋",
        "collection_info": null
    },
    {
        "title": "病起吟",
        "author": "邵雍",
        "content": "病作因循一月前，岂期为苦稍淹延。\n朝昏饮食是难进，躯体虚羸不可言。\n既劝佳宾持酒盏，更将大笔写诗篇。\n始知心者气之帅，心快沉痾自释然。",
        "dynasty": "宋",
        "collection_info": null
    },
    {
        "title": "半醉吟  其一",
        "author": "邵雍",
        "content": "半醉上车儿，车儿稳碾归。\n轻风迎面处，翠柳拂头时。\n意若兼三事，情如拥九麾。\n这般闲富贵，料得没人知。",
        "dynasty": "宋",
        "collection_info": null
    },
    {
        "title": "半醉吟  其二",
        "author": "邵雍",
        "content": "半醉小车行，世间无此荣。\n凉风迎面细，垂柳拂头轻。\n意若兼三事，情如拥万兵。\n这般闲富贵，料得没人争。",
        "dynasty": "宋",
        "collection_info": null
    },
    {
        "title": "览照吟",
        "author": "邵雍",
        "content": "凌晨览照见皤然，自喜皤然一叟仙。\n慷慨敢开天下口，分明高道世间言。\n虽然天下本无事，不那世间长有贤。\n自问此身何所用，此身唯称老林泉。",
        "dynasty": "宋",
        "collection_info": null
    },
    {
        "title": "人寿吟",
        "author": "邵雍",
        "content": "人寿百年间，其间多少难。\n予今六十三，何止于一半。\n骨瘦固非清，髮白岂谓筭。\n便化不为夭，况且粗康健。",
        "dynasty": "宋",
        "collection_info": null
    },
    {
        "title": "太平吟",
        "author": "邵雍",
        "content": "身老太平间，身闲心更闲。\n非贵亦非贱，不饥兼不寒。\n有宾须置酒，无日不开颜。\n第一条平路，何人伴往还。",
        "dynasty": "宋",
        "collection_info": null
    },
    {
        "title": "古琴吟",
        "author": "邵雍",
        "content": "长随书与棋，贫亦久藏之。\n碧玉琢为轸，黄金拍作徽。\n典多因待客，弹少为求知。\n近日僮奴恶，须防煮鹤时。",
        "dynasty": "宋",
        "collection_info": null
    },
    {
        "title": "求信吟",
        "author": "邵雍",
        "content": "始则求人信，有知有不知。\n既而求自信，人或多知之。\n今我不求信，何人更起疑。\n无可无不可，安往不熙熙。",
        "dynasty": "宋",
        "collection_info": null
    },
    {
        "title": "蝎蛇吟",
        "author": "邵雍",
        "content": "蛇毒远于生，蝎毒近于死。\n蛇蝎虽不同，其毒固无异。\n蛇以首中人，蝎以尾用事。\n柰何天地间，畏首又畏尾。",
        "dynasty": "宋",
        "collection_info": null
    },
    {
        "title": "自在吟",
        "author": "邵雍",
        "content": "心不过一寸，两手何拘拘。\n身不过数尺，两足何区区。\n何人不饮酒，何人不读书。\n柰何天地间，自在独尧夫。",
        "dynasty": "宋",
        "collection_info": null
    },
    {
        "title": "心安吟",
        "author": "邵雍",
        "content": "心安身自安，身安室自宽。\n心与身俱安，何事能相干。\n谁谓一身小，其安若泰山。\n谁谓一室小，宽如天地间。",
        "dynasty": "宋",
        "collection_info": null
    },
    {
        "title": "论诗吟",
        "author": "邵雍",
        "content": "何故谓之诗，诗者言其志。\n既用言成章，遂道心中事。\n不止炼其辞，抑亦炼其意。\n炼辞得奇句，炼意得余味。",
        "dynasty": "宋",
        "collection_info": null
    },
    {
        "title": "为善吟",
        "author": "邵雍",
        "content": "人之为善事，善事义当为。\n金石犹能动，鬼神其可欺。\n事须安义命，言必道肝脾。\n莫问身之外，人知与不知。",
        "dynasty": "宋",
        "collection_info": null
    },
    {
        "title": "即事吟",
        "author": "邵雍",
        "content": "事到患来频，何由得任真。\n就新须果敢，从善莫因循。\n盗亦自有道，人而或不仁。\n义缘无定体，安处是行身。",
        "dynasty": "宋",
        "collection_info": null
    },
    {
        "title": "偶得吟",
        "author": "邵雍",
        "content": "日为万象精，人为万物灵。\n万象与万物，由天然后生。\n言由人而信，月由日而明。\n由人与由日，何尝不太平。",
        "dynasty": "宋",
        "collection_info": null
    },
    {
        "title": "静坐吟",
        "author": "邵雍",
        "content": "人生固有命，物生固有定。\n岂谓人最灵，不如物正性。\n或闻阴有鬼，善能致人死。\n致死设有由，死外何所求。\n又况人之命，繫天不繫佗。\n阴鬼设有灵，独且柰天何。",
        "dynasty": "宋",
        "collection_info": null
    },
    {
        "title": "静乐吟",
        "author": "邵雍",
        "content": "和气四时均，何时不是春。\n都将无事乐，变作有形身。\n静把诗评物，闲将理告人。\n虽然无鼓吹，此乐世难伦。",
        "dynasty": "宋",
        "collection_info": null
    },
    {
        "title": "男子吟",
        "author": "邵雍",
        "content": "欲作一男子，须了四般事。\n财能使人贪，色能使人嗜。\n名能使人矜，势能使人倚。\n四患既都去，岂在尘埃裏。",
        "dynasty": "宋",
        "collection_info": null
    },
    {
        "title": "望雨  其一",
        "author": "邵雍",
        "content": "盛夏久不雨，满天下愁苦。\n安得一片云，救取人间否。",
        "dynasty": "宋",
        "collection_info": null
    },
    {
        "title": "望雨  其二",
        "author": "邵雍",
        "content": "久旱偶成雨，方喜慰愁苦。\n虽能敛尘土，不能救禾黍。",
        "dynasty": "宋",
        "collection_info": null
    },
    {
        "title": "思义吟",
        "author": "邵雍",
        "content": "小人固无知，唯以利为视。\n君子固不欺，见得还思义。\n思义不顾死，见利或忘生。\n二者之所起，平之与不平。",
        "dynasty": "宋",
        "collection_info": null
    },
    {
        "title": "金帛吟",
        "author": "邵雍",
        "content": "金帛一种物，所用固不常。\n聘则谓之币，賮则谓之将。\n贸则谓之货，积则谓之藏。\n赂则谓之贿，窃则谓之赃。",
        "dynasty": "宋",
        "collection_info": null
    },
    {
        "title": "盗伯吟  其一",
        "author": "邵雍",
        "content": "盗伯窥财物，其心不虑佗。\n取时唯恐少，败后只嫌多。",
        "dynasty": "宋",
        "collection_info": null
    },
    {
        "title": "盗伯吟  其二",
        "author": "邵雍",
        "content": "盗伯窥财物，其心只虑添。\n安得取时贪，却似败时嫌。",
        "dynasty": "宋",
        "collection_info": null
    },
    {
        "title": "待物吟",
        "author": "邵雍",
        "content": "待物莫如诚，诚真天下行。\n物情无远近，天道自分明。\n义理须宜顾，才能不用矜。\n世间闲缘饰，到了是虚名。",
        "dynasty": "宋",
        "collection_info": null
    },
    {
        "title": "唐虞吟",
        "author": "邵雍",
        "content": "天下目为目，谓之明四目。\n天下耳为耳，谓之达四聪。\n前旒与黈纩，所贵无近情。\n无为无不为，知此非虚生。",
        "dynasty": "宋",
        "collection_info": null
    },
    {
        "title": "曝书吟",
        "author": "邵雍",
        "content": "虫蠹书害少，人蠹书害多。\n虫蠹曝已去，人蠹当如何。",
        "dynasty": "宋",
        "collection_info": null
    },
    {
        "title": "两犯吟",
        "author": "邵雍",
        "content": "这般事业人难继，此箇功夫世莫传。\n窥牖知天乃常事，不窥牖见是知天。",
        "dynasty": "宋",
        "collection_info": null
    },
    {
        "title": "悯旱",
        "author": "邵雍",
        "content": "正要雨时须不雨，已成灾处更成灾。\n如何百谷欲焦烂，遍地止存蒿与莱。",
        "dynasty": "宋",
        "collection_info": null
    },
    {
        "title": "无事吟",
        "author": "邵雍",
        "content": "人间万事若磨持，丛入柘荣利害机。\n祗有一般无对处，都如天地未分时。",
        "dynasty": "宋",
        "collection_info": null
    },
    {
        "title": "阁上招友人",
        "author": "邵雍",
        "content": "清风正蔼如，小阁枕通衢。\n不欲久独擅，能来同享无。",
        "dynasty": "宋",
        "collection_info": null
    },
    {
        "title": "忆梦吟",
        "author": "邵雍",
        "content": "心足而家贫，体疎而情亲。\n开襟知骨瘦，发语见天真。",
        "dynasty": "宋",
        "collection_info": null
    },
    {
        "title": "大笔吟  其一",
        "author": "邵雍",
        "content": "诗成大字书，意快有谁如。\n巨浪银山立，风樯百尺余。",
        "dynasty": "宋",
        "collection_info": null
    },
    {
        "title": "大笔吟  其二",
        "author": "邵雍",
        "content": "酒喜小杯饮，诗快大字书。\n不知人世上，此乐更谁如。",
        "dynasty": "宋",
        "collection_info": null
    },
    {
        "title": "自庆吟",
        "author": "邵雍",
        "content": "俗阜知君德，时和见帝功。\n况吾生长老，俱在太平中。",
        "dynasty": "宋",
        "collection_info": null
    },
    {
        "title": "心耳吟",
        "author": "邵雍",
        "content": "意亦心所至，言须耳所闻。\n谁云天地外，别有好干坤。",
        "dynasty": "宋",
        "collection_info": null
    },
    {
        "title": "梦中吟",
        "author": "邵雍",
        "content": "梦裏常言梦，谁知觉后思。\n不知今亦梦，更说梦中时。",
        "dynasty": "宋",
        "collection_info": null
    },
    {
        "title": "日中吟",
        "author": "邵雍",
        "content": "日中为噬嗑，交易是寻常。\n彼各不相识，何復更思量。",
        "dynasty": "宋",
        "collection_info": null
    },
    {
        "title": "月到梧桐上吟",
        "author": "邵雍",
        "content": "月到梧桐上，风来杨柳边。\n院深入復静，此景共谁言。",
        "dynasty": "宋",
        "collection_info": null
    },
    {
        "title": "步月吟",
        "author": "邵雍",
        "content": "林罅天尤碧，风余月更明。\n人间无事日，得向此中行。",
        "dynasty": "宋",
        "collection_info": null
    },
    {
        "title": "偶得吟",
        "author": "邵雍",
        "content": "人间事有难区处，人间事有难安堵。\n有一丈夫不知名，静中只见闲挥麈。",
        "dynasty": "宋",
        "collection_info": null
    },
    {
        "title": "答人吟",
        "author": "邵雍",
        "content": "林下闲言语，何须更问为。\n自知无纪律，安得谓之诗。",
        "dynasty": "宋",
        "collection_info": null
    },
    {
        "title": "寄曹州李审言龙图  其一",
        "author": "邵雍",
        "content": "向日所云是，如今却是非。\n安知今日是，不起后来疑。",
        "dynasty": "宋",
        "collection_info": null
    },
    {
        "title": "寄曹州李审言龙图  其二",
        "author": "邵雍",
        "content": "向日所云我，如今却是伊。\n不知今日我，又是后来谁。",
        "dynasty": "宋",
        "collection_info": null
    },
    {
        "title": "清夜吟",
        "author": "邵雍",
        "content": "月到天心处，风来水面时。\n一般清意味，料得少人知。",
        "dynasty": "宋",
        "collection_info": null
    },
    {
        "title": "思圣吟",
        "author": "邵雍",
        "content": "不逢圣人时，不见圣人面。\n圣人言可闻，圣人心可见。",
        "dynasty": "宋",
        "collection_info": null
    },
    {
        "title": "君子吟",
        "author": "邵雍",
        "content": "君子存大体，小人无常心。\n于人不求备，受恩唯恐深。",
        "dynasty": "宋",
        "collection_info": null
    },
    {
        "title": "安分吟",
        "author": "邵雍",
        "content": "安分身无辱，知几心自闲。\n虽居人世上，却是出人间。",
        "dynasty": "宋",
        "collection_info": null
    },
    {
        "title": "感事吟",
        "author": "邵雍",
        "content": "四海三江与五湖，只通舟楫不通车。\n往来无限安平者，岂是都由香一炉。",
        "dynasty": "宋",
        "collection_info": null
    },
    {
        "title": "登石阁吟",
        "author": "邵雍",
        "content": "一般情意恶难羁，长怕登高望远时。\n今日凭栏异常日，几迴将下又迟迟。",
        "dynasty": "宋",
        "collection_info": null
    },
    {
        "title": "忆昔吟",
        "author": "邵雍",
        "content": "忆昔初书大字时，学人饮酒与吟诗。\n苟非益友推金石，四十五年成一非。",
        "dynasty": "宋",
        "collection_info": null
    },
    {
        "title": "可必吟",
        "author": "邵雍",
        "content": "可必人间唯善事，不由天地只由衷。\n莫嫌效远因而止，更勉其来更有功。",
        "dynasty": "宋",
        "collection_info": null
    },
    {
        "title": "恍惚吟",
        "author": "邵雍",
        "content": "恍惚阴阳初变化，氤氲天地乍迴旋。\n中间些子好光景，安得功夫入语言。",
        "dynasty": "宋",
        "collection_info": null
    },
    {
        "title": "谢君实端明诗",
        "author": "邵雍",
        "content": "人说昆崙多美玉，世传沧海有明珠。\n世传人说恐无据，今我家藏乃不虚。",
        "dynasty": "宋",
        "collection_info": null
    },
    {
        "title": "好勇吟",
        "author": "邵雍",
        "content": "好勇能过我，当仁岂让师。\n勇须仁以济，仁必勇为资。",
        "dynasty": "宋",
        "collection_info": null
    },
    {
        "title": "莫如吟  其一",
        "author": "邵雍",
        "content": "亲莫如父子，远莫如蛮夷。\n蛮夷和亦至，父子失须离。",
        "dynasty": "宋",
        "collection_info": null
    },
    {
        "title": "莫如吟  其二",
        "author": "邵雍",
        "content": "仁莫如父子，义莫如君臣。\n二者尚有失，自余恶足论。",
        "dynasty": "宋",
        "collection_info": null
    },
    {
        "title": "莫如吟  其三",
        "author": "邵雍",
        "content": "君臣守以义，父子守以仁。\n义失为敌国，仁失为路人。",
        "dynasty": "宋",
        "collection_info": null
    },
    {
        "title": "里闬吟  其一",
        "author": "邵雍",
        "content": "里闬闲过从，太平之盛事。\n吾乡多吉人，况与他乡异。",
        "dynasty": "宋",
        "collection_info": null
    },
    {
        "title": "里闬吟  其二",
        "author": "邵雍",
        "content": "太平之盛事，天下之美才。\n人间无事日，都向洛中来。",
        "dynasty": "宋",
        "collection_info": null
    },
    {
        "title": "思友吟",
        "author": "邵雍",
        "content": "欲见心无已，久违情柰何。\n云烟虽咫尺，不得屡相过。",
        "dynasty": "宋",
        "collection_info": null
    },
    {
        "title": "忠信吟",
        "author": "邵雍",
        "content": "忠信于人最有情，平居非是鬼神轻。\n何须只在江湖上，患难切身然后行。",
        "dynasty": "宋",
        "collection_info": null
    },
    {
        "title": "代简答张淳秘校",
        "author": "邵雍",
        "content": "老年前事怕追思，更见曾悲先德诗。\n却有断章聊自慰，如今冢嗣弱于谁。",
        "dynasty": "宋",
        "collection_info": null
    },
    {
        "title": "代简谢尹处初先生",
        "author": "邵雍",
        "content": "乐国久容人避乖，非窝何以状清怀。\n则予岂敢窥高躅，天险能升不用阶。",
        "dynasty": "宋",
        "collection_info": null
    },
    {
        "title": "代简谢王茂直惠酒及川笺",
        "author": "邵雍",
        "content": "白羊玉屑诚佳物，臂痛头风正苦时。\n酒放半醺诗思动，窝中何用更呼医。",
        "dynasty": "宋",
        "collection_info": null
    },
    {
        "title": "寄寿安令簿尉诸君",
        "author": "邵雍",
        "content": "锦幈山下好安楼，花月风烟未改移。\n闻说近来长袖过，林前立马尽多时。",
        "dynasty": "宋",
        "collection_info": null
    },
    {
        "title": "知识吟",
        "author": "邵雍",
        "content": "曾见方言识，曾闻始谓知。\n柰何知与识，天下亦常稀。",
        "dynasty": "宋",
        "collection_info": null
    },
    {
        "title": "人情吟",
        "author": "邵雍",
        "content": "古事参今事，今人乃古人。\n只应情未浃，情浃自相亲。",
        "dynasty": "宋",
        "collection_info": null
    },
    {
        "title": "因何吟",
        "author": "邵雍",
        "content": "梅因何而酸，盐因何而咸。\n茶因何而苦，荠因何而甘。",
        "dynasty": "宋",
        "collection_info": null
    },
    {
        "title": "天听吟",
        "author": "邵雍",
        "content": "天听寂无音，苍苍何处寻。\n非高亦非远，都只在人心。",
        "dynasty": "宋",
        "collection_info": null
    },
    {
        "title": "白头吟",
        "author": "邵雍",
        "content": "五福虽难备，三殇却不逢。\n太平无事日，得作白头翁。",
        "dynasty": "宋",
        "collection_info": null
    },
    {
        "title": "天意吟",
        "author": "邵雍",
        "content": "人能言语自能窥，天意无言人莫欺。\n莫道无言便无事，殆非流俗所能知。",
        "dynasty": "宋",
        "collection_info": null
    },
    {
        "title": "谢寿安县惠神林山牒",
        "author": "邵雍",
        "content": "西南有山高崔嵬，乱峯围遶如蓬莱。\n中间有地可容足，泉甘木茂无尘埃。\n诸君之意一何厚，协谋判给如风雷。\n天津八月水波定，便可乘查观一迴。",
        "dynasty": "宋",
        "collection_info": null
    },
    {
        "title": "依韵和王安之少卿见戏安之非是弃尧夫吟",
        "author": "邵雍",
        "content": "安之殊不弃尧夫，亦恐傍人有厚诬。\n开叔当初言得罪，希淳在后说无辜。\n悄然情意都如旧，刬地杯盘又见呼。\n始信岁寒心未替，安之殊不弃尧夫。",
        "dynasty": "宋",
        "collection_info": null
    },
    {
        "title": "小车吟",
        "author": "邵雍",
        "content": "自从三度绝韦编，不读书来十二年。\n大𤮕子中消白日，小车儿上看青天。\n闲为水竹云山主，静得风花雪月权。\n俯仰之间无所愧，任他人谤似神仙。",
        "dynasty": "宋",
        "collection_info": null
    },
    {
        "title": "晚步吟",
        "author": "邵雍",
        "content": "晚步上阳堤，手携筇竹枝。\n静随芳草去，闲逐野云归。\n月出松梢处，风来苹末时。\n林间此光景，能有几人知。",
        "dynasty": "宋",
        "collection_info": null
    },
    {
        "title": "接花吟",
        "author": "邵雍",
        "content": "物为万民生，人为万物灵。\n人非物不活，物待人而兴。\n男女天所生，夫妻人所成。\n天人相与外，率是皆虚名。",
        "dynasty": "宋",
        "collection_info": null
    },
    {
        "title": "答任开叔郎中昆仲相访",
        "author": "邵雍",
        "content": "竹影战棋罢，闲思安乐窝。\n旷时称不见，联辔幸相过。\n宠莫兼金比，褒逾华衮多。\n从来有诗癖，使我遂成魔。",
        "dynasty": "宋",
        "collection_info": null
    },
    {
        "title": "小春天",
        "author": "邵雍",
        "content": "八月小春天，如人强少年。\n偷生诚有谓，却老固无缘。\n既有神仙术，能迴草木妍。\n安知太平日，不得似尧夫。",
        "dynasty": "宋",
        "collection_info": null
    },
    {
        "title": "深秋吟",
        "author": "邵雍",
        "content": "终岁都无事，四时长有花。\n小车乘兴去，所到便如家。",
        "dynasty": "宋",
        "collection_info": null
    },
    {
        "title": "中秋吟",
        "author": "邵雍",
        "content": "中秋光景好，况復月团圆。\n大抵众所爱，柰何兼独难。\n天晴仍客好，酒美更身安。\n四者若阙一，不能成此欢。",
        "dynasty": "宋",
        "collection_info": null
    },
    {
        "title": "同程郎中父子月陂上闲步吟",
        "author": "邵雍",
        "content": "草软沙平风细溜，云轻日淡柳低挼。\n狂言不记道何事，剧饮未尝如此杯。\n景好只知闲信步，朋欢那觉太开怀。\n必期快作赏心事，却恐赏心难便来。",
        "dynasty": "宋",
        "collection_info": null
    },
    {
        "title": "秋望吟",
        "author": "邵雍",
        "content": "草色连云色，山光接水光。\n危楼一百尺，旅鴈两三行。",
        "dynasty": "宋",
        "collection_info": null
    },
    {
        "title": "闲适吟",
        "author": "邵雍",
        "content": "春看洛城花，秋翫天津月。\n夏披嵩岑风，冬赏龙山雪。",
        "dynasty": "宋",
        "collection_info": null
    },
    {
        "title": "观陈希夷先生真及墨迹  其一",
        "author": "邵雍",
        "content": "未见希夷真，未见希夷蹟。\n止闻希夷名，希夷心未识。",
        "dynasty": "宋",
        "collection_info": null
    },
    {
        "title": "观陈希夷先生真及墨迹  其二",
        "author": "邵雍",
        "content": "及见希夷蹟，又见希夷真。\n始知今与古，天下长有人。",
        "dynasty": "宋",
        "collection_info": null
    },
    {
        "title": "观陈希夷先生真及墨迹  其三",
        "author": "邵雍",
        "content": "希夷真可观，希夷墨可传。\n希夷心一片，不可得而言。",
        "dynasty": "宋",
        "collection_info": null
    },
    {
        "title": "答君实端明游寿安神林",
        "author": "邵雍",
        "content": "占得幽楼一片山，都离尘土利名间。\n四时分定所游处，不为移文便往还。",
        "dynasty": "宋",
        "collection_info": null
    },
    {
        "title": "杏香花",
        "author": "邵雍",
        "content": "客说河州事，经营杳未涯。\n讶予独无语，贪嗅杏香花。",
        "dynasty": "宋",
        "collection_info": null
    },
    {
        "title": "天津晚步",
        "author": "邵雍",
        "content": "芝盖久稀疎，暮云空坱圠。\n千年旧都城，一片闲宫阙。\n禁籞尚连延，觚棱犹巀嶭。\n桥势横雌霓，堤形偃初月。\n瀍涧岸已深，汉唐时既歇。\n危亭独坐人，浪把兴亡阅。",
        "dynasty": "宋",
        "collection_info": null
    },
    {
        "title": "欢喜吟",
        "author": "邵雍",
        "content": "日往月来，终则有始。\n半行天上，半下地底。\n照临之间，不忧则喜。\n予何人哉，欢喜不已。",
        "dynasty": "宋",
        "collection_info": null
    },
    {
        "title": "自作真赞",
        "author": "邵雍",
        "content": "松桂操行，鶑花文才。\n江山气度，风月情怀。\n借尔面貌，假尔形骸。\n弄丸余暇，闲往闲来。",
        "dynasty": "宋",
        "collection_info": null
    },
    {
        "title": "奢侈吟",
        "author": "邵雍",
        "content": "侈不可极，奢不可穷。\n极则有祸，穷则有凶。",
        "dynasty": "宋",
        "collection_info": null
    },
    {
        "title": "多多吟",
        "author": "邵雍",
        "content": "天下居常，害多于利。\n乱多于治，忧多于喜。\n柰何人生，不能免此。\n柰何予生，皆为外事。",
        "dynasty": "宋",
        "collection_info": null
    },
    {
        "title": "畏爱吟",
        "author": "邵雍",
        "content": "人有正性，事事皆齐。\n人无正性，事事皆隳。\n失于用恩，以非为是。\n失于用威，以是为非。\n恩威既失，畏爱何知。\n不知畏爱，何用恩威。\n喜怒不节，鲜不至斯。\n妇人男子，宜用戒之。",
        "dynasty": "宋",
        "collection_info": null
    },
    {
        "title": "秋阁吟",
        "author": "邵雍",
        "content": "秋阁一凭栏，人心何悄然。\n干坤今岁月，唐汉旧山川。\n淡泊霜前日，萧疎雨后天。\n丹青空妙手，此意有谁传。",
        "dynasty": "宋",
        "collection_info": null
    },
    {
        "title": "浮生吟",
        "author": "邵雍",
        "content": "浮生晓露边，且喜又添年。\n动悔须有悔，求全未必全。\n处人心上事，道物性中言。\n寰宇虽然广，其谁曰不然。",
        "dynasty": "宋",
        "collection_info": null
    },
    {
        "title": "力外吟",
        "author": "邵雍",
        "content": "以少为多，以无为有。\n力外周旋，不能长久。",
        "dynasty": "宋",
        "collection_info": null
    },
    {
        "title": "谢傅钦之学士见访",
        "author": "邵雍",
        "content": "长莫长于天，大莫大于地。\n天地尚有极，自余安足计。\n世态非一朝，人情止于是。\n以至立殊功，无非借巨势。\n适会在其间，慎勿强生事。\n虽严似雪霜，无改如松桂。\n方惜久离阔，却喜由道义。\n相别二十年，犹能记憔悴。",
        "dynasty": "宋",
        "collection_info": null
    },
    {
        "title": "赏雪吟",
        "author": "邵雍",
        "content": "一片两片雪纷纷，三杯五杯酒醺醺。\n此时情状不可论，直疑天地纔絪纭。",
        "dynasty": "宋",
        "collection_info": null
    },
    {
        "title": "答傅钦之",
        "author": "邵雍",
        "content": "钦之谓我曰：诗似多吟，不如少吟。\n诗欲少吟，不如不吟。\n我谓钦之曰：亦不多吟，亦不少吟，亦不不吟。\n亦不必吟，芝兰在室，不能无臭。\n金石振地，不能无声。\n恶则哀之，哀而不伤。\n善则乐之，乐而不淫。",
        "dynasty": "宋",
        "collection_info": null
    },
    {
        "title": "月陂闲步",
        "author": "邵雍",
        "content": "因随芳草行来远，为爱清波归去迟。\n独步独吟仍独坐，初凉天气未寒时。",
        "dynasty": "宋",
        "collection_info": null
    },
    {
        "title": "仲尼吟",
        "author": "邵雍",
        "content": "仲尼生鲁在吾先，去圣千余五百年。\n今日谁能知此道，当时人自比于天。\n皇王帝伯中原主，父子君臣万世权。\n河不出图吾已矣，修经意思岂徒然。",
        "dynasty": "宋",
        "collection_info": null
    },
    {
        "title": "谢圆益上人惠诗一卷",
        "author": "邵雍",
        "content": "览公诗十首，起我意何多。\n似药驱疑疾，如茶涤睡魔。\n月当松皎洁，山隔水嵯峨。\n明日如无事，天津可再过。",
        "dynasty": "宋",
        "collection_info": null
    },
    {
        "title": "自述二乎  其一",
        "author": "邵雍",
        "content": "何者堪名席上珍，都缘当日得师真。\n是知佚我无如老，惟喜放怀长似春。\n得志当为天下事，退居聊作水云身。\n胸中一点分明处，不负高天不负人。",
        "dynasty": "宋",
        "collection_info": null
    },
    {
        "title": "自述二乎  其二",
        "author": "邵雍",
        "content": "陆海卧龙收爪甲，辽天老鹤戢毛衣。\n难攀骐骥日千里，易足鹪鹩巢一枝。\n最好朋侪同放适，博高台榭与登跻。\n云山胜处追寻遍，似我清闲更有谁。",
        "dynasty": "宋",
        "collection_info": null
    },
    {
        "title": "答会计杜孝锡寺丞见赠",
        "author": "邵雍",
        "content": "四方多善人，予善未毫分。\n有意空求志，无功漫爱君。\n闲行观止水，静坐看归云。\n老向太平裏，朝廷正右文。",
        "dynasty": "宋",
        "collection_info": null
    },
    {
        "title": "天津弊居蒙诸公共为成买作诗以谢",
        "author": "邵雍",
        "content": "重谢诸公为买园，买园城裏占林泉。\n七千来步平流水，二十余家争出钱。\n嘉佑卜居终是僦，熙宁受券遂能专。\n凤凰楼下新闲客，道德坊中旧散仙。\n洛浦清风朝满袖，嵩岑皓月夜盈轩。\n接䍦倒戴芰荷畔，谈麈轻摇杨柳边。\n陌彻铜驼花烂熳，堤连金谷草芊绵。\n青春未老尚可出，红日已高犹自眠。\n洞号长生宜有主，窝名安乐岂无权。\n敢于世上明开眼，会向人间别看天。\n尽送光阴归酒盏，都移造化入诗篇。\n也知此片好田地，消得尧夫笔似椽。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其一",
        "author": "邵雍",
        "content": "东风一夜折梅枝，舞蝶游蜂都不知。\n插了满头仍渍酒，任他人道拙于时。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其二",
        "author": "邵雍",
        "content": "折来嗅了依前嗅，重惜清香难久留。\n多谢主人情意切，未残仍许客重游。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其三",
        "author": "邵雍",
        "content": "清香冷艷偏多处，猛雨狂风未有前。\n赏意正浓红日坠，如何既去遂经年。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其四",
        "author": "邵雍",
        "content": "红日坠时情更切，玉山颓处兴还深。\n攀条时拣繁枝折，不插满头辜此心。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其五",
        "author": "邵雍",
        "content": "梅台赏罢意何如，归插梅花登小车。\n陌上行人应见笑，风情不薄是尧夫。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其六",
        "author": "邵雍",
        "content": "酒中渍后香尤烈，笛裏吹来韵更清。\n此韵此香来处好，此时消得一凝情。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其七",
        "author": "邵雍",
        "content": "春早梅花正烂开，生平不饮亦衔杯。\n城南尽日高台上，恰似江南去一迴。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其八",
        "author": "邵雍",
        "content": "梅花四种或红黄，颜色不同香颇同。\n更远也须重一到，看看随水又随风。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其九",
        "author": "邵雍",
        "content": "五岭虽多何足观，三川纵少须重去。\n台边况有数十株，仍在名园最深处。",
        "dynasty": "宋",
        "collection_info": null
    },
    {
        "title": "同诸友城南张园赏梅十首  其一○",
        "author": "邵雍",
        "content": "人间好物尤宜惜，天下奇才非易得。\n他日相逢他处时，始知此会重难觅。",
        "dynasty": "宋",
        "collection_info": null
    },
    {
        "title": "答人吟  其一",
        "author": "邵雍",
        "content": "谁道闲人无事权，事权唯只是诗篇。\n四时雪月风花景，都与收来入近编。",
        "dynasty": "宋",
        "collection_info": null
    },
    {
        "title": "答人吟  其二",
        "author": "邵雍",
        "content": "初春洛城梅开时，赏梅更吟梅花诗。\n梅花虽开难远寄，唯寄梅诗伸所思。",
        "dynasty": "宋",
        "collection_info": null
    },
    {
        "title": "依韵和君实端明惠酒",
        "author": "邵雍",
        "content": "春风吹雪乱飘飖，林下如何更寂寥。\n霜宪威棱正难犯，小人当贶是难消。",
        "dynasty": "宋",
        "collection_info": null
    },
    {
        "title": "谢寿安簿寄锦幈山下民失剪刀",
        "author": "邵雍",
        "content": "江夏尚能悲坠履，少原唯解泣遗簪。\n一刀所失安足繫，不那久经人用心。",
        "dynasty": "宋",
        "collection_info": null
    },
    {
        "title": "谢君实端明惠山蔬八品",
        "author": "邵雍",
        "content": "八品山蔬尽药萌，何山采得各标名。\n山翁惊受霜台贶，即命山妻亲自烹。",
        "dynasty": "宋",
        "collection_info": null
    },
    {
        "title": "谢君实端明惠牡丹",
        "author": "邵雍",
        "content": "霜台何处得奇葩，分送天津小隠家。\n初讶山妻忽惊走，寻常只惯插葵花。",
        "dynasty": "宋",
        "collection_info": null
    },
    {
        "title": "谢判府王宣徽惠酒",
        "author": "邵雍",
        "content": "自得花枝向远邻，只忧轻负一番春。\n无何宠贶酒双榼，少室山人遂不贫。",
        "dynasty": "宋",
        "collection_info": null
    },
    {
        "title": "和君实端明洛阳看花  其一",
        "author": "邵雍",
        "content": "洛阳最得中和气，一草一木皆入看。\n饮水也须无限乐，况能时復举杯盘。",
        "dynasty": "宋",
        "collection_info": null
    },
    {
        "title": "和君实端明洛阳看花  其二",
        "author": "邵雍",
        "content": "洛阳花木夸天下，吾辈游胜庶士游。\n重念东君分付意，忍于佳处不迟留。",
        "dynasty": "宋",
        "collection_info": null
    },
    {
        "title": "和君实端明洛阳看花  其三",
        "author": "邵雍",
        "content": "洛阳交友皆奇杰，递赏名园只似家。\n却笑孟郊穷不惯，一日看尽长安花。",
        "dynasty": "宋",
        "collection_info": null
    },
    {
        "title": "和君实端明洛阳看花  其四",
        "author": "邵雍",
        "content": "南园一色栽桃李，春到且图花早开。\n多谢主人情意厚，天津客不等闲来。",
        "dynasty": "宋",
        "collection_info": null
    },
    {
        "title": "和君实端明送酒",
        "author": "邵雍",
        "content": "大凡人意易为骄，双榼何如水一瓢。\n亦恐孟光心渐侈，自兹微厌紫芝苗。",
        "dynasty": "宋",
        "collection_info": null
    },
    {
        "title": "暮春吟",
        "author": "邵雍",
        "content": "林下居常睡起迟，那堪车马近来稀。\n春深昼永帘垂地，庭院无风花自飞。",
        "dynasty": "宋",
        "collection_info": null
    },
    {
        "title": "依韵和镇戎倅龚章屯田",
        "author": "邵雍",
        "content": "十五年前初见君，见君情意便如亲。\n虽然林下无他事，不那心间思故人。\n万物比之论至底，丹诚到了总输真。\n过从洛社胜诸处，何日能来共卜邻。",
        "dynasty": "宋",
        "collection_info": null
    },
    {
        "title": "安乐窝铭",
        "author": "邵雍",
        "content": "安莫安于王政平，乐莫乐于年谷登。\n王政不平年不登，窝中何由得康宁。",
        "dynasty": "宋",
        "collection_info": null
    },
    {
        "title": "愁恨吟",
        "author": "邵雍",
        "content": "城裏住烟霞，天津小隠家。\n经书为事业，水竹是生涯。\n恨为云遮月，愁因风损花。\n恨愁花月外，何暇更知他。",
        "dynasty": "宋",
        "collection_info": null
    },
    {
        "title": "悲喜吟",
        "author": "邵雍",
        "content": "吴起初辞魏，张仪乍入秦。\n西河蒙惠久，南楚受欺频。",
        "dynasty": "宋",
        "collection_info": null
    },
    {
        "title": "善恶吟",
        "author": "邵雍",
        "content": "君子学道则务本，小人见利则忘生。\n务本则非礼不动，见利则非贿不行。",
        "dynasty": "宋",
        "collection_info": null
    },
    {
        "title": "所学吟",
        "author": "邵雍",
        "content": "人之所学，本学人事。\n人事不修，无学何异。",
        "dynasty": "宋",
        "collection_info": null
    },
    {
        "title": "君子行",
        "author": "邵雍",
        "content": "何者为君子，君子固可修。\n是知君子途，使人从之游。\n与义不与利，记恩不记雠。\n扬善不扬恶，主喜不主忧。",
        "dynasty": "宋",
        "collection_info": null
    },
    {
        "title": "思省吟",
        "author": "邵雍",
        "content": "仲尼再思，鲁子三省。\n予何人哉，敢忘修整。",
        "dynasty": "宋",
        "collection_info": null
    },
    {
        "title": "梁燕吟",
        "author": "邵雍",
        "content": "物情谁道尔无知，秋去春来不失期。\n今岁新雏又成就，去时宁不重依依。",
        "dynasty": "宋",
        "collection_info": null
    },
    {
        "title": "邹田二忌",
        "author": "邵雍",
        "content": "邹田二忌不相能，买卜之言恶足明。\n利害伤真至于此，姓田人去恨难平。",
        "dynasty": "宋",
        "collection_info": null
    },
    {
        "title": "孙庞二将",
        "author": "邵雍",
        "content": "孙膑伏兵称有法，庞涓钻火一何愚。\n兵家诡诈尽如此，利害今人自不殊。",
        "dynasty": "宋",
        "collection_info": null
    },
    {
        "title": "一言感人",
        "author": "邵雍",
        "content": "为女不嫁，为士不官。\n齐人一言，田子辞焉。",
        "dynasty": "宋",
        "collection_info": null
    },
    {
        "title": "四公子吟",
        "author": "邵雍",
        "content": "时去三王，事归五霸。\n七雄既争，四子乃诧。\n孟尝居先，信陵居亚。\n平原居中，春申居下。",
        "dynasty": "宋",
        "collection_info": null
    },
    {
        "title": "淳于髠酒谏",
        "author": "邵雍",
        "content": "赐酒于君，饮不知味。\n执法在前，恐惧无既。\n当此之时，一斗而醉。\n宗族满堂，既孝且悌。\n尊卑以亲，少长有齿。\n当此之时，二斗而醉。\n宾之初筵，跄跄济济。\n献酬百拜，升降有礼。\n当此之时，三斗而醉。\n里闬过从，如兄如弟。\n时和岁丰，情怀欢喜。\n当此之时，五斗而醉。\n朋友往还，讲道求义。\n乐事赏心，登山临水。\n当此之时，八斗而醉。\n男女杂坐，杯觞不记。\n灯烛明灭，衣冠倾圯。\n当此之时，一石而醉。",
        "dynasty": "宋",
        "collection_info": null
    },
    {
        "title": "东海有大鱼",
        "author": "邵雍",
        "content": "东海有大鱼，罔罟无能近。\n砀然一失水，蝼蚁得而困。",
        "dynasty": "宋",
        "collection_info": null
    },
    {
        "title": "土木偶人",
        "author": "邵雍",
        "content": "土木偶人，慎无相笑。\n天将大雨，止可相弔。",
        "dynasty": "宋",
        "collection_info": null
    },
    {
        "title": "辨谤吟",
        "author": "邵雍",
        "content": "田丹功盖国，貂勃语迴君。\n谤者古来有，犹能杀九人。",
        "dynasty": "宋",
        "collection_info": null
    },
    {
        "title": "三皇吟",
        "author": "邵雍",
        "content": "三皇之世正熙熙，乌鹊之巢俯可窥。\n当日一般情味好，初春天气早晨时。",
        "dynasty": "宋",
        "collection_info": null
    },
    {
        "title": "五帝",
        "author": "邵雍",
        "content": "五帝之时似日中，声明文物正融融。\n古今世盛无如此，过此其来便不同。",
        "dynasty": "宋",
        "collection_info": null
    },
    {
        "title": "三王",
        "author": "邵雍",
        "content": "三王之世正如秋，权重权轻事有由。\n深谷为陵岸为谷，陵迁谷变不知休。",
        "dynasty": "宋",
        "collection_info": null
    },
    {
        "title": "五伯",
        "author": "邵雍",
        "content": "五伯之时正似冬，虽然三代莫同风。\n当初管晏权轻重，父子君臣尚且宗。",
        "dynasty": "宋",
        "collection_info": null
    },
    {
        "title": "七国",
        "author": "邵雍",
        "content": "七国纵横事可明，苏张得路信非平。\n当初天下如何尔，市井之人为正卿。",
        "dynasty": "宋",
        "collection_info": null
    },
    {
        "title": "扫地吟",
        "author": "邵雍",
        "content": "管晏治时犹有体，苏张用处更无名。\n三皇五帝从何出，扫地中原俟太平。",
        "dynasty": "宋",
        "collection_info": null
    },
    {
        "title": "天人吟",
        "author": "邵雍",
        "content": "羲轩尧舜虽难復，汤武桓文尚可循。\n事既不同时又异，也由天道也由人。",
        "dynasty": "宋",
        "collection_info": null
    },
    {
        "title": "利害吟",
        "author": "邵雍",
        "content": "兔犬俱毙，蚌鹬相持。\n田渔老父，坐而利之。",
        "dynasty": "宋",
        "collection_info": null
    },
    {
        "title": "时吟",
        "author": "邵雍",
        "content": "骐骥壮时，千里莫追。\n及其衰也，驽马先之。\n时与事会，谈笑指挥。\n时移事去，虽死奚为。",
        "dynasty": "宋",
        "collection_info": null
    },
    {
        "title": "二说吟",
        "author": "邵雍",
        "content": "治不变俗，教不易民。\n甘龙之说，亦或可循。\n常人习俗，学者溺闻。\n商鞅之说，异乎所云。",
        "dynasty": "宋",
        "collection_info": null
    },
    {
        "title": "言行吟",
        "author": "邵雍",
        "content": "言不失仁，行不失义。\n自天佑之，吉无不利。\n言与仁背，行与义乖。\n天且不佑，人能行哉。\n有商君者，贼义残仁。\n为法自弊，车分其身。\n始知行义修仁者，便是延年益寿人。",
        "dynasty": "宋",
        "collection_info": null
    },
    {
        "title": "治乱吟",
        "author": "邵雍",
        "content": "财利为先，笔舌用事。\n饥馑相仍，盗贼蜂起。\n孝悌为先，日月长久。\n时和岁丰，延年益寿。",
        "dynasty": "宋",
        "collection_info": null
    },
    {
        "title": "太平吟",
        "author": "邵雍",
        "content": "老者得其养，幼者得其仰。\n劳者得其饷，死者得其葬。",
        "dynasty": "宋",
        "collection_info": null
    },
    {
        "title": "商君吟",
        "author": "邵雍",
        "content": "商鞅得君持法处，赵良终日正言时。\n当其命令炎如火，车裂如何都不知。",
        "dynasty": "宋",
        "collection_info": null
    },
    {
        "title": "能怀天下心",
        "author": "邵雍",
        "content": "能怀天下心，肯了人间事。\n岂止求于今，求古亦未易。",
        "dynasty": "宋",
        "collection_info": null
    },
    {
        "title": "始皇吟",
        "author": "邵雍",
        "content": "并吞天下九千日，一统寰中十五年。\n坑血未干高祖至，骊山丘壠已萧然。",
        "dynasty": "宋",
        "collection_info": null
    },
    {
        "title": "有妄吟",
        "author": "邵雍",
        "content": "作僞少阴德，饰非多隠情。\n人心虽暧昧，天道自分明。\n手足既皆露，语言安足凭。",
        "dynasty": "宋",
        "collection_info": null
    },
    {
        "title": "干坤吟",
        "author": "邵雍",
        "content": "用九见羣龙，首能出庶物。\n用六利永贞，因干以为利。\n四象以九成，遂为三十六。\n四象以六成，遂成二十四。\n如何九与六，能尽人间事。",
        "dynasty": "宋",
        "collection_info": null
    },
    {
        "title": "皇极经世一元吟",
        "author": "邵雍",
        "content": "天地如盖轸，覆载何高极。\n日月如磨蚁，往来无休息。\n上下之岁年，其数难窥测。\n且以一元言，其理尚可识。\n一十有二万，九千余六百。\n中间三千年，迄今之陈迹。\n治乱与废兴，着见于方策。\n吾能一贯之，皆如身所历。",
        "dynasty": "宋",
        "collection_info": null
    },
    {
        "title": "应龙吟",
        "author": "邵雍",
        "content": "龙者阳类，与时相须。\n首出庶物，同游六虚。\n能潜能见，能吸能呼。\n能大能小，能有能无。",
        "dynasty": "宋",
        "collection_info": null
    },
    {
        "title": "何处是仙乡",
        "author": "邵雍",
        "content": "何处是仙乡，仙乡不离房。\n眼前无冗长，心下有清凉。\n静处干坤大，闲中日月长。\n若能安得分，都胜别思量。",
        "dynasty": "宋",
        "collection_info": null
    },
    {
        "title": "谢宋推官惠白牛",
        "author": "邵雍",
        "content": "毛如霜雪眼如朱，耳角方齐三尺余。\n状异不将耕旷土，性驯宜用驾安车。\n水边牧处龙能扰，月下牵时兔可驱。\n从此洛阳图㡠上，丹青人更着功夫。",
        "dynasty": "宋",
        "collection_info": null
    },
    {
        "title": "依韵和王安之少卿六老诗仍见率成七  其一",
        "author": "邵雍",
        "content": "六老皤然鬓似霜，纵心年至又非狂。\n园池共避何妨胜，樽俎相欢未始忙。\n杖屦烂游千载运，衣巾浓惹万花香。\n过从见率添成七，况復秋来亦渐凉。",
        "dynasty": "宋",
        "collection_info": null
    },
    {
        "title": "依韵和王安之少卿六老诗仍见率成七  其二",
        "author": "邵雍",
        "content": "六老相陪卿与郎，闲曹饶却不清狂。\n过从无事易成乐，职局向人难道忙。\n烟柳嫩垂低更绿，露桃红裛暖仍香。\n乘春醉卧花阴下，恰到花阴别是凉。",
        "dynasty": "宋",
        "collection_info": null
    },
    {
        "title": "依韵和王安之少卿六老诗仍见率成七  其三",
        "author": "邵雍",
        "content": "六翁谁让少年场，老不羞人任意狂。\n同向静中观物动，共于闲处看人忙。\n天心月满蟾蜍动，水面风微菡萏香。\n肯信人间有忧事，新醅正熟景初凉。",
        "dynasty": "宋",
        "collection_info": null
    },
    {
        "title": "依韵和王安之少卿六老诗仍见率成七  其四",
        "author": "邵雍",
        "content": "六人相聚会时康，着甚来由不放狂。\n遍地园林同己有，满天风月助诗忙。\n文章高摘汉唐艷，骚雅浓熏李杜香。\n水际竹边闲适处，更无尘事只清凉。",
        "dynasty": "宋",
        "collection_info": null
    },
    {
        "title": "依韵和王安之少卿六老诗仍见率成七  其五",
        "author": "邵雍",
        "content": "六客同游一醉乡，又非流俗所言狂。\n追游共喜清平久，唱和争寻惊策忙。\n荐酒月陂林果熟，发茶金谷井泉香。\n千年松下麾谈麈，襟袖无风亦自凉。",
        "dynasty": "宋",
        "collection_info": null
    },
    {
        "title": "依韵和王安之少卿六老诗仍见率成七  其六",
        "author": "邵雍",
        "content": "见率野人成七老，野人唯解野疎狂。\n编排每日清吟苦，趁办递年闲适忙。\n夏末喜尝新酒味，春初爱嗅早梅香。\n问君何故须如此，不柰心头一点凉。",
        "dynasty": "宋",
        "collection_info": null
    },
    {
        "title": "依韵和王安之少卿六老诗仍见率成七  其七",
        "author": "邵雍",
        "content": "林下狂歌不帖腔，帖腔安得谓之狂。\n小车行处鶑花闹，大笔落时神鬼忙。\n门掩柴荆阛阓远，墙开瓮牖薜萝香。\n一般天下难寻物，洛浦清风拂面凉。",
        "dynasty": "宋",
        "collection_info": null
    },
    {
        "title": "依韵和张静之少卿惠文房三物",
        "author": "邵雍",
        "content": "文房三物品皆精，报谢愁无秀句成。\n欲状升平在歌颂，柰何才不逮升平。",
        "dynasty": "宋",
        "collection_info": null
    },
    {
        "title": "依韵和王安之少卿谢富相公诗",
        "author": "邵雍",
        "content": "宠辱见多恶足惊，出尘还喜自诚明。\n闲中气象干坤大，静处光阴宇宙清。\n素业经纶无少愧，全功天地不虚生。\n野人何幸逢昌运，一百余年天下平。",
        "dynasty": "宋",
        "collection_info": null
    },
    {
        "title": "安乐窝前蒲柳吟",
        "author": "邵雍",
        "content": "安乐窝前小曲江，新蒲细柳年年绿。\n眼前随分好光阴，谁道人生多不足。",
        "dynasty": "宋",
        "collection_info": null
    },
    {
        "title": "瓮牖吟",
        "author": "邵雍",
        "content": "瓮破已甘弃，言收用有方。\n用时须藉口，照处便安床。\n不假轩窗力，能迴日月光。\n清平卧其下，自可比羲皇。",
        "dynasty": "宋",
        "collection_info": null
    },
    {
        "title": "人生长有两般愁",
        "author": "邵雍",
        "content": "人生长有两般愁，愁死愁生未易休。\n或向利中穷力取，或于名上尽心求。\n多思唯恐晚得手，未老已闻先白头。\n我有何功居彼上，其间掉臂独无忧。",
        "dynasty": "宋",
        "collection_info": null
    },
    {
        "title": "自咏",
        "author": "邵雍",
        "content": "天下更无双，无知无所长。\n年颜李文爽，风度贺知章。\n静坐多茶饮，闲行或道装。\n傍人休用笑，安乐是吾乡。",
        "dynasty": "宋",
        "collection_info": null
    },
    {
        "title": "中秋月",
        "author": "邵雍",
        "content": "一年一度中秋夜，十度中秋九度阴。\n求满直须当夜半，要明仍候到天心。\n无云照处情非浅，不睡观时意更深。\n徒爱古人诗句好，何堪千里共如今。",
        "dynasty": "宋",
        "collection_info": null
    },
    {
        "title": "小车吟",
        "author": "邵雍",
        "content": "春暖秋凉兼景好，年丰身健更时和。\n如茵草上轻轻碾，似锦花间慢慢拕。",
        "dynasty": "宋",
        "collection_info": null
    },
    {
        "title": "昼梦",
        "author": "邵雍",
        "content": "梦裏到乡关，乡关二十年。\n依稀新国土，隠约旧山川。\n身已烟霞外，人家道路边。\n觉来犹在目，一饷但萧然。",
        "dynasty": "宋",
        "collection_info": null
    },
    {
        "title": "晚步洛河滩",
        "author": "邵雍",
        "content": "晚步洛河滩，河滩石万般。\n青黄有长短，大小或方圆。\n考彼多无数，求其用实难。\n琅玕在何处，止可使人叹。",
        "dynasty": "宋",
        "collection_info": null
    },
    {
        "title": "和李文思早秋五首  其一",
        "author": "邵雍",
        "content": "一雨洗觚棱，三川气象清。\n林风传颢气，林叶送商声。\n忽忽莲生的，看看菊吐英。\n太平时裏老，何以报虚生。",
        "dynasty": "宋",
        "collection_info": null
    },
    {
        "title": "和李文思早秋五首  其二",
        "author": "邵雍",
        "content": "径小新经雨，庭幽遍有苔。\n风前闲意思，阶下静徘徊。\n不分筋骸老，难甘岁月催。\n时时藉芳草，頼有酒同杯。",
        "dynasty": "宋",
        "collection_info": null
    },
    {
        "title": "和李文思早秋五首  其三",
        "author": "邵雍",
        "content": "王金秋已至，烁石景方兰。\n直养能希孟，闲居肯让潘。\n竹间风彗彗，松罅月团团。\n洛社多贤友，人人可共欢。",
        "dynasty": "宋",
        "collection_info": null
    },
    {
        "title": "和李文思早秋五首  其四",
        "author": "邵雍",
        "content": "池畔拖垂柳，栏边笑晚花。\n败荷倾弊盖，老桧露枯槎。\n岁暮惊时态，年高惜物华。\n东陵风未替，解忆故园瓜。",
        "dynasty": "宋",
        "collection_info": null
    },
    {
        "title": "和李文思早秋五首  其五",
        "author": "邵雍",
        "content": "日脚云微淡，林梢叶渐黄。\n可堪须变色，彻了为侵霜。\n酒到难成醉，风来易得凉。\n老年何所欲，唯愿且平康。",
        "dynasty": "宋",
        "collection_info": null
    },
    {
        "title": "尧夫何所有",
        "author": "邵雍",
        "content": "尧夫何所有，一色得天和。\n夏住长生洞，冬居安乐窝。\n鶑花供放适，风月助吟哦。\n窃料人间乐，无如我最多。",
        "dynasty": "宋",
        "collection_info": null
    },
    {
        "title": "长忆乍能言",
        "author": "邵雍",
        "content": "长忆乍能言，朝游父母前。\n方行初下膝，既老遂华颠。\n在昔四五岁，于今六十年。\n却看儿女戏，又喜又潸然。",
        "dynasty": "宋",
        "collection_info": null
    },
    {
        "title": "答友人",
        "author": "邵雍",
        "content": "何者名为善处身，非唯能武又能文。\n可行可止存诸己，或是或非繫在人。\n遍数古来贤所得，历观天下事须真。\n吉凶悔吝生乎动，刚毅木讷近于仁。\n易地皆然休计较，不言而信省开陈。\n虽居蛮貊亦行矣，无患乡闾情未亲。",
        "dynasty": "宋",
        "collection_info": null
    },
    {
        "title": "独坐吟  其一",
        "author": "邵雍",
        "content": "天告自丁宁，人多不肯听。\n四时皆有景，万物岂无情。\n祸福眼前事，是非身后名。\n谁能事闲气，浪与世人争。",
        "dynasty": "宋",
        "collection_info": null
    },
    {
        "title": "独坐吟  其二",
        "author": "邵雍",
        "content": "天意自分明，人多不肯行。\n鶑花春乍暖，风月雨初晴。\n静坐澄思虑，闲吟乐性情。\n谁能事闲气，浪与世人争。",
        "dynasty": "宋",
        "collection_info": null
    },
    {
        "title": "意未萌于心",
        "author": "邵雍",
        "content": "意未萌于心，言未出诸口。\n神莫得而窥，人莫得而咎。\n君子贵慎独，上不愧屋漏。\n人神亦吾心，口自处其后。",
        "dynasty": "宋",
        "collection_info": null
    },
    {
        "title": "自适吟",
        "author": "邵雍",
        "content": "郏鄏城中，凤凰楼下。\n风月庭除，鶑花台榭。\n时和岁丰，闲行静坐。\n朋好身安，清吟雅话。",
        "dynasty": "宋",
        "collection_info": null
    },
    {
        "title": "老翁吟",
        "author": "邵雍",
        "content": "皤然一老翁，凡百事皆慵。\n旧物不尽记，故人难得逢。\n幽花浑在雾，残梦半随风。\n只且愿天下，时和与岁丰。",
        "dynasty": "宋",
        "collection_info": null
    },
    {
        "title": "铁如意吟",
        "author": "邵雍",
        "content": "此物铁为之，何尝肯妄持。\n长随大𤮕子，永伴小车儿。\n击碎珊瑚处，敲残牙齿时。\n谁能学此辈，纔始人鞭笞。",
        "dynasty": "宋",
        "collection_info": null
    },
    {
        "title": "道装吟  其一",
        "author": "邵雍",
        "content": "道家仪用此衣巾，只拜星辰不拜人。\n何故尧夫须用拜，安知人不是星辰。",
        "dynasty": "宋",
        "collection_info": null
    },
    {
        "title": "道装吟  其二",
        "author": "邵雍",
        "content": "道家仪用此巾衣，师外曾闻更拜谁。\n何故尧夫须用拜，安知人不是吾师。",
        "dynasty": "宋",
        "collection_info": null
    },
    {
        "title": "道装吟  其三",
        "author": "邵雍",
        "content": "安车麈尾道衣装，里闬过从乃是常。\n闻说洞天多似此，吾乡殊不异仙乡。",
        "dynasty": "宋",
        "collection_info": null
    },
    {
        "title": "道装吟  其四",
        "author": "邵雍",
        "content": "如知道只在人心，造化功夫自可寻。\n若说衣巾便为道，尧夫何者敢披襟。",
        "dynasty": "宋",
        "collection_info": null
    },
    {
        "title": "四者吟",
        "author": "邵雍",
        "content": "目时然后视，耳时然后听。\n口时然后言，身时然后行。\n前不见厚禄，后不见重兵。\n惟其义所在，安知利与名。",
        "dynasty": "宋",
        "collection_info": null
    },
    {
        "title": "偶得吟",
        "author": "邵雍",
        "content": "壮岁若奔驰，随分受官职。\n所得唯锱铢，所丧无纪极。\n今日度一朝，明日过一夕。\n不免如路人，区区被劳役。",
        "dynasty": "宋",
        "collection_info": null
    },
    {
        "title": "四事吟",
        "author": "邵雍",
        "content": "会有四不赴，时有四不出。\n无贵亦无贱，无固亦无必。\n里闬闲过从，身安心自逸。\n如此三十年，幸逢太平日。",
        "dynasty": "宋",
        "collection_info": null
    },
    {
        "title": "偶春  其一",
        "author": "邵雍",
        "content": "美食无使餍，餍则不能受。\n善人无使倦，倦则不能久。\n官小拜人喜，官高拜人耻。\n官职自外来，中心何若此。",
        "dynasty": "宋",
        "collection_info": null
    },
    {
        "title": "偶春  其二",
        "author": "邵雍",
        "content": "才高命寡人，耻居人下。\n若不固穷，非知道者。",
        "dynasty": "宋",
        "collection_info": null
    },
    {
        "title": "偶春  其三",
        "author": "邵雍",
        "content": "贤德之人，所居之处。\n如芝如兰，使人爱慕。\n凶恶之人，所居之处。\n如虎如狼，使人怕怖。",
        "dynasty": "宋",
        "collection_info": null
    },
    {
        "title": "偶春  其四",
        "author": "邵雍",
        "content": "妻强夫殃，奴强主殃，臣强君殃。\n尾大于身，冰坚于霜。\n辨之不早，国破家亡。",
        "dynasty": "宋",
        "collection_info": null
    },
    {
        "title": "王胜之谏议见惠文房四宝内有巨砚尤佳因以谢之",
        "author": "邵雍",
        "content": "铜雀或常闻，未尝闻金雀。\n始愧林下人，识物不甚博。\n金雀出何所，必出自灵岳。\n剪断白云根，分破苍岑角。\n既为之巨砚，遂登于纶阁。\n水贮见温润，墨发知瀺濯。\n窗下喜鑑开，案前惊月落。\n见赠何慇懃，欲报和知璞。\n胡为不且留，洪化用斟酌。\n胡为不且留，贤人用选擢。\n胡为不且留，姦人用诛削。\n胡为不且留，生灵用安泊。\n则予何人哉，拜贶徒惊矍。\n须是笔如椽，方能无厚怍。",
        "dynasty": "宋",
        "collection_info": null
    },
    {
        "title": "再用晴窗气暖墨花春谢王胜之谏议惠金雀砚",
        "author": "邵雍",
        "content": "砚名金雀世难伦，用报惭无天下珍。\n国士有诗偏雅处，晴窗气暖墨花春。",
        "dynasty": "宋",
        "collection_info": null
    },
    {
        "title": "题范忠献公真",
        "author": "邵雍",
        "content": "范邵居洛阳，希夷居华山。\n陈邵为逸人，忠献为显官。\n邵在范之后，陈在范之前。\n三人貌相类，两人名相连。",
        "dynasty": "宋",
        "collection_info": null
    },
    {
        "title": "观物吟",
        "author": "邵雍",
        "content": "时有代谢，物有枯荣。\n人有衰盛，事有废兴。",
        "dynasty": "宋",
        "collection_info": null
    },
    {
        "title": "对花吟",
        "author": "邵雍",
        "content": "美酒岂无留客饮，好花犹解向人开。\n多情不忍阻花意，未醉何须辞满杯。",
        "dynasty": "宋",
        "collection_info": null
    },
    {
        "title": "义利吟",
        "author": "邵雍",
        "content": "意不若义，义不若利。\n利之使人，能忘生死。\n利不若义，义不若意。\n意之使人，能动天地。",
        "dynasty": "宋",
        "collection_info": null
    },
    {
        "title": "代简谢朱殿直赠长韵诗",
        "author": "邵雍",
        "content": "慇懃见赠用长篇，里闬过从积有年。\n岁事报成还报始，春华相次又暄妍。",
        "dynasty": "宋",
        "collection_info": null
    },
    {
        "title": "试笔",
        "author": "邵雍",
        "content": "心在人躯号太阳，能于事上发辉光。\n如何皎日照八表，得似灵台高一方。\n家用平康贫不害，身无疾病瘦何妨。\n高吟大笑洛城裏，看尽人间手脚忙。",
        "dynasty": "宋",
        "collection_info": null
    },
    {
        "title": "试砚",
        "author": "邵雍",
        "content": "富贵傲人人未信，还知富贵去如何。\n常观静处光阴好，亦恐闲时思虑多。\n日出自然天不暗，风来安得水无波。\n世间大有平田地，因甚须由捷径过。",
        "dynasty": "宋",
        "collection_info": null
    },
    {
        "title": "问调鼎",
        "author": "邵雍",
        "content": "请将调鼎问于君，调鼎功夫敢预闻。\n只有盐梅难尽善，岂无姜桂助为辛。\n和羹必欲须求美，众口如何便得均。\n慎勿轻言天下事，伊周殊不是庸人。",
        "dynasty": "宋",
        "collection_info": null
    },
    {
        "title": "读古诗",
        "author": "邵雍",
        "content": "闲读古人诗，因看古人意。\n古今时虽殊，其意固无异。\n喜怒与哀乐，贫贱与富贵。\n惜哉情何物，使人能如是。",
        "dynasty": "宋",
        "collection_info": null
    },
    {
        "title": "蠹书鱼",
        "author": "邵雍",
        "content": "形状类于鱼，其心好蠹书。\n居常游箧笥，未始在江湖。\n为害千般有，言烹一物无。\n年年当盛夏，晒了却如初。",
        "dynasty": "宋",
        "collection_info": null
    },
    {
        "title": "岁俭吟",
        "author": "邵雍",
        "content": "岁俭心非俭，家贫道不贫。\n谁知天地内，别有好干坤。",
        "dynasty": "宋",
        "collection_info": null
    },
    {
        "title": "极论",
        "author": "邵雍",
        "content": "下有黄泉上有天，人人许住百来年。\n还知虚过死万遍，都似不曾生一般。\n要识明珠须巨海，如求良玉必名山。\n先能了尽世间事，然后方言出世间。",
        "dynasty": "宋",
        "collection_info": null
    },
    {
        "title": "求鑑吟",
        "author": "邵雍",
        "content": "人无鑑流水，当求鑑止水。\n流水无定形，止水有定体。\n人无鑑于水，当求鑑于人。\n水鑑见人貌，人鑑见人神。",
        "dynasty": "宋",
        "collection_info": null
    },
    {
        "title": "学佛吟",
        "author": "邵雍",
        "content": "饱食丰衣不易过，日长时节奈愁何。\n求名少日投宣圣，怕死老年亲释迦。\n妄欲断缘缘愈重，徼求去病病还多。\n长江一片常如练，幸自无风又起波。",
        "dynasty": "宋",
        "collection_info": null
    },
    {
        "title": "霜露吟",
        "author": "邵雍",
        "content": "天地有润泽，其降也瀼瀼。\n暖则为湛露，寒则为繁霜。\n为露万物悦，为霜万物伤。\n二物本一气，恩威何昭彰。",
        "dynasty": "宋",
        "collection_info": null
    },
    {
        "title": "天命吟",
        "author": "邵雍",
        "content": "可委者命，可凭者天。\n人无率尔，事不偶然。",
        "dynasty": "宋",
        "collection_info": null
    },
    {
        "title": "性情吟",
        "author": "邵雍",
        "content": "践形治性，践迹治情。\n贤人践迹，圣人践形。",
        "dynasty": "宋",
        "collection_info": null
    },
    {
        "title": "心迹吟",
        "author": "邵雍",
        "content": "圣人了心，贤人了迹。\n了心无穷，了迹无极。",
        "dynasty": "宋",
        "collection_info": null
    },
    {
        "title": "观物吟",
        "author": "邵雍",
        "content": "物不两盛，事难独行。\n荣瘁迭起，贤愚并行。",
        "dynasty": "宋",
        "collection_info": null
    },
    {
        "title": "思虑吟",
        "author": "邵雍",
        "content": "思虑未起，鬼神莫知。\n不由乎我，更由乎谁。",
        "dynasty": "宋",
        "collection_info": null
    },
    {
        "title": "代书答朝中旧友",
        "author": "邵雍",
        "content": "少日治文章，亦曾观国光。\n山林虽不返，畎亩未尝忘。\n麋鹿宁无志，鹓鸿自有行。\n还知今日事，大故索思量。",
        "dynasty": "宋",
        "collection_info": null
    },
    {
        "title": "冬不出吟",
        "author": "邵雍",
        "content": "冬非不欲出，欲出苦日短。\n年老恐话长，天寒怕归晚。\n山翁头有风，乡友情非浅。\n必欲相招延，春光况不远。",
        "dynasty": "宋",
        "collection_info": null
    },
    {
        "title": "观物吟",
        "author": "邵雍",
        "content": "地以静而方，天以动而圆。\n既正方圆体，还明动静权。\n静久必成润，动极遂成然。\n润则水体具，然则火用全。\n水体以器受，火用以薪传。\n体在天地后，用起天地先。",
        "dynasty": "宋",
        "collection_info": null
    },
    {
        "title": "家国吟",
        "author": "邵雍",
        "content": "邪正异心，家国同体。\n邪能败亡，正能兴起。",
        "dynasty": "宋",
        "collection_info": null
    },
    {
        "title": "邪正吟",
        "author": "邵雍",
        "content": "贤人好正，姦人好邪。\n好邪则竞，好正则和。",
        "dynasty": "宋",
        "collection_info": null
    },
    {
        "title": "义利吟  其一",
        "author": "邵雍",
        "content": "君子尚义，小人尚利。\n尚利则乱，尚义则治。",
        "dynasty": "宋",
        "collection_info": null
    },
    {
        "title": "义利吟  其二",
        "author": "邵雍",
        "content": "人作者事，天命者时。\n时来易失，事去难追。",
        "dynasty": "宋",
        "collection_info": null
    },
    {
        "title": "恩义吟",
        "author": "邵雍",
        "content": "恩深者亲，义重者君。\n恩义两得，始谓之人。",
        "dynasty": "宋",
        "collection_info": null
    },
    {
        "title": "闲步吟",
        "author": "邵雍",
        "content": "何者谓知音，知音难漫寻。\n既无师旷耳，安有伯牙琴。\n虽逼桑榆景，宁忘松桂心。\n独行月堤上，一步一高吟。",
        "dynasty": "宋",
        "collection_info": null
    },
    {
        "title": "坐右吟",
        "author": "邵雍",
        "content": "万物备于身，直须资养深。\n因何为宝鑑，只被用精金。\n酒少如茶饮，诗多似史吟。\n颜渊方内乐，天下事难任。",
        "dynasty": "宋",
        "collection_info": null
    },
    {
        "title": "感雪吟",
        "author": "邵雍",
        "content": "旨酒嘉肴与管絃，通宵鼎沸乐丰年。\n侯门深处还知否，百万流民在露天。",
        "dynasty": "宋",
        "collection_info": null
    },
    {
        "title": "六十五岁新正自贻",
        "author": "邵雍",
        "content": "予家洛城裏，况在天津畔。\n行年六十五，当宋之盛旦。\n南园临通衢，北圃仰双观。\n虽然在京国，却如处山涧。\n清泉篆沟渠，茂木绣霄汉。\n凉风竹下来，皓月松间见。\n面前有芝兰，目下无冰炭。\n坐上有余欢，胸中无交战。\n冬夏既不出，炎凉徒自变。\n荣辱既不入，富贵徒自衒。\n恶闻人之恶，乐道人之善。\n不行何趑趄，勿药何瞑眩。\n谁谓金石坚，其心亦能断。\n谁谓鬼神灵，其诚亦能贯。",
        "dynasty": "宋",
        "collection_info": null
    },
    {
        "title": "小车六言吟",
        "author": "邵雍",
        "content": "昔人乘车是常，今见乘车仓皇。\n既有前车戒慎，岂无覆辙兢庄。\n将出必用茶饮，欲登先须道装。\n轸边更挂诗帙，辕畔仍悬酒缸。\n轮缓为移芳草，盖低因碍垂杨。\n水际尤宜稳审，花间更要安详。\n朝出频经履道，晚归屡过平康。\n春重纵观明媚，秋深饫看丰穰。\n五凤楼前月色，天津桥上风凉。\n金谷园中流水，魏王堤外修篁。\n静处光阴最好，闲中气味偏长。\n所经莫不意得，所见无非情忘。\n或见农人拥耒，或见蚕女求桑。\n或见蘼芜遍野，或见蒺蔾满墙。\n或见荆棘茂密，或见芝兰芬芳。\n或见鸡豚狗彘，或见鵰鹗鸾凰。\n恶者既不见害，善者固无相伤。\n华岳三峯岌嶪，黄陂万顷汪洋。\n不为虚作男子，无负闲居洛阳。\n天地精英多得，尧夫老去何妨。",
        "dynasty": "宋",
        "collection_info": null
    },
    {
        "title": "安乐吟",
        "author": "邵雍",
        "content": "安乐先生，不显姓氏。\n垂三十年，居洛之涘。\n风月情怀，江湖性气。\n色期其举，翔而后至。\n无贱无贫，无富无贵。\n无将无迎，无拘无忌。\n窘未尝忧，饮不至醉。\n收天下春，归之肝肺。\n盆池资吟，瓮牖荐睡。\n小车赏心，大笔快志。\n或戴接䍦，或着半臂。\n或坐林间，或行水际。\n乐见善人，乐闻善事。\n乐道善言，乐行善意。\n闻人之恶，若负芒刺。\n闻人之善，如佩兰蕙。\n不佞禅伯，不谀方士。\n不出户庭，直际天地。\n三军莫凌，万钟莫致。\n为快活人，六十五岁。",
        "dynasty": "宋",
        "collection_info": null
    },
    {
        "title": "瓮牖吟",
        "author": "邵雍",
        "content": "有客无知，唯知自守。\n自守无他，唯求寡咎。\n有屋数间，有田数亩。\n用盆为池，以瓮为牖。\n墙高于肩，室大于斗。\n布被暖余，蔾羹饱后。\n气吐胸中，充塞宇宙。\n笔落人间，晖映琼玖。\n人能知止，以退为茂。\n我自不出，何退之有。\n心无妄思，足无妄走。\n人无妄交，物无妄受。\n炎炎论之，甘处其陋。\n绰绰言之，无出其右。\n羲轩之书，未尝去手。\n尧舜之谈，未尝虚口。\n当中和天，同乐易友。\n吟自在诗，饮欢喜酒。\n百年升平，不为不偶。\n七十康强，不为不寿。",
        "dynasty": "宋",
        "collection_info": null
    },
    {
        "title": "盆池吟",
        "author": "邵雍",
        "content": "有客无知，唯知不为。\n不为无他，唯求不欺。\n我有人是，人无我非。\n因开瓮牖，遂凿盆池。\n都邑地贵，江湖景奇。\n能游泽国，不下堂基。\n帘外青草，轩前黄陂。\n壶中月落，鑑裏云飞。\n既有荷芰，岂无𦳓茨。\n既有蝌蚪，岂无蛟螭。\n亦或清浅，亦或渺瀰。\n亦或渌凈，亦或涟漪。\n风起苹藻，凉生袖衣。\n林宗何在，范蠡何归。\n密雪霏霏，轻冰披披。\n垂柳依依，细雨微微。\n可以观止，可以忘机。\n可以照物，可以看时。\n不乐乎我，更乐乎谁。\n吾于是日，再见伏羲。",
        "dynasty": "宋",
        "collection_info": null
    },
    {
        "title": "小车吟",
        "author": "邵雍",
        "content": "有客无知，唯知有家。\n有家能归，其归非遐。\n灵台莹静，天坏披葩。\n书用大笔，出乘小车。\n身为男子，生于中华。\n又居洛阳，为幸何多。\n天地中央，帝王贞宅。\n汉唐遗烈，气象自佳。\n圣贤区宇，士人渊薮。\n仁义场圃，闻见无涯。\n里巷相切，亲朋相过。\n人疑日驭，我谓星查。\n或游金谷，或泛月波。\n或经履道，或过铜驼。\n进退云水，舒卷烟霞。\n揄扬风月，抬帖鶑花。\n性喜饮酒，饮喜微酡。\n饮未微酡，口先吟哦。\n吟哦不足，遂及浩歌。\n浩歌不足，无可柰何。",
        "dynasty": "宋",
        "collection_info": null
    },
    {
        "title": "大笔吟",
        "author": "邵雍",
        "content": "有客无知，为性太质。\n不忮不求，无固无必。\n足蹑天根，手探月窟。\n所得之怀，尽赋于笔。\n意远情融，气和神逸。\n酒放微醺，绡铺半匹。\n如风之卒，如云之勃。\n如电之歘，如雨之密。\n或往或还，或没或出。\n涤荡氛埃，廓开天日。\n鸾凤翱翔，龙蛇盘屈。\n春葩暄妍，秋山崒屼。\n三千簪裾，俯循儒术。\n百万貔貅，仰听军律。\n松桂成林，芝兰满室。\n蜀锦初番，朝霞乍拂。\n白璧一双，黄金百镒。\n羲之来求，牧之来乞。\n物外神交，人间事毕。\n观者析酲，收之愈疾。",
        "dynasty": "宋",
        "collection_info": null
    },
    {
        "title": "观易吟",
        "author": "邵雍",
        "content": "一物其来有一身，一身还有一干坤。\n能知万物备于我，肯把三才别立根。\n天向一中分体用，人于心上起经纶。\n天人焉有两般义，道不虚行只在人。",
        "dynasty": "宋",
        "collection_info": null
    },
    {
        "title": "观书吟",
        "author": "邵雍",
        "content": "吁嗟四代帝王权，尽入区区一旧编。\n或让或争三万里，相因相革二千年。\n唐虞事业谁能继，汤武功夫世莫傅。\n时既不同人又异，仲尼恶得不潸然。",
        "dynasty": "宋",
        "collection_info": null
    },
    {
        "title": "观诗吟",
        "author": "邵雍",
        "content": "爱君难得似当时，曲尽人情莫若诗。\n无雅岂明王教化，有风方识国兴衰。\n知音未若吴公子，润色曾经鲁仲尼。\n三百五篇天下事，后人谁敢更讥非。",
        "dynasty": "宋",
        "collection_info": null
    },
    {
        "title": "观春秋吟",
        "author": "邵雍",
        "content": "堂堂王室寄空名，天下无时不战争。\n灭国伐人虽恐后，寻盟报役未尝宁。\n晋齐命令炎如火，文武资基冷似冰。\n唯有感麟心一片，万年千载若丹青。",
        "dynasty": "宋",
        "collection_info": null
    },
    {
        "title": "观三皇吟",
        "author": "邵雍",
        "content": "许大干坤自我宣，干坤之外復何言。\n初分大道非常道，纔有先天未后天。\n作法极微难看蹟，收功最久不知年。\n若教世上论勋业，料得更无人在前。",
        "dynasty": "宋",
        "collection_info": null
    },
    {
        "title": "观五帝吟",
        "author": "邵雍",
        "content": "进退肯将天下让，着何言语状雍容。\n衣裳垂处威仪盛，玉帛修时意思恭。\n物物尽能循至理，人人自愿立殊功。\n当时何故得如此，只被声明类日中。",
        "dynasty": "宋",
        "collection_info": null
    },
    {
        "title": "观三王吟",
        "author": "邵雍",
        "content": "一片中原万里余，殆非孱德所宜居。\n夏商正朔犹能布，汤武干戈未便驱。\n泽火有名方受革，水天无应不成需。\n详知仁义为心者，肯作人间浅丈夫。",
        "dynasty": "宋",
        "collection_info": null
    },
    {
        "title": "观五伯吟",
        "author": "邵雍",
        "content": "刻意尊名名愈亏，人人奔命不胜疲。\n生灵剑戟林中活，公道贷财心裏归。\n虽则饩羊能爱体，柰何鸣凤未来仪。\n东周五百余年内，叹息唯闻一仲尼。",
        "dynasty": "宋",
        "collection_info": null
    },
    {
        "title": "观七国吟",
        "author": "邵雍",
        "content": "当其末路尚纵横，仁义之言固不听。\n肯谓破齐存即墨，能胜坑赵尽长平。\n清晨见鬼未为怪，白日杀人奚足惊。\n加以苏张掉三寸，扼喉其势不俱生。",
        "dynasty": "宋",
        "collection_info": null
    },
    {
        "title": "观嬴秦吟",
        "author": "邵雍",
        "content": "轰轰七国正争筹，利害相磨未便休。\n比至一雄心底定，其如四海血横流。\n三千宾客方成梦，百二山河又变秋。\n谩说罢侯能置守，赵高元不是封候。",
        "dynasty": "宋",
        "collection_info": null
    },
    {
        "title": "观两汉吟",
        "author": "邵雍",
        "content": "秦破河山旧战场，岂期民復见耕桑。\n九千来里开封域，四百余年号帝王。\n剥丧既而遭莽卓，经营殊不念高光。\n当时文物如期盛，城復何由更有隍。",
        "dynasty": "宋",
        "collection_info": null
    },
    {
        "title": "观三国吟",
        "author": "邵雍",
        "content": "桓桓鼎峙震雷音，绝唱高踪没处寻。\n箫鼓一方情未畅，弓刀万里力难任。\n论兵狠石宁无意，饮马黄河徒有心。\n虽日天时亦人事，谁知虑外失良金。",
        "dynasty": "宋",
        "collection_info": null
    },
    {
        "title": "观西晋吟",
        "author": "邵雍",
        "content": "承平未必便无忧，安若忘危非善谋。\n题品人材凭雅诮，雌黄时事用风流。\n有刀难剖公闾腹，无木可枭元海头。\n祸在夕阳亭一句，上东门啸浪悠悠。",
        "dynasty": "宋",
        "collection_info": null
    },
    {
        "title": "观十六国吟",
        "author": "邵雍",
        "content": "溥天之下号寰区，大禹曾经治水余。\n衣到敝时多虮虱，瓜当烂后足虫蛆。\n龙章本不资狂寇，象魏何尝荐乱胡。\n尼父有言堪味处，当时欠一管夷吾。",
        "dynasty": "宋",
        "collection_info": null
    },
    {
        "title": "观南北朝吟",
        "author": "邵雍",
        "content": "方其天下分南北，聘使何尝绝往还。\n偏霸尚存前典宪，小康犹带旧腥羶。\n洛阳雅望称崔浩，江表奇才服谢安。\n二百四年能并辔，谩将夷虏互为言。",
        "dynasty": "宋",
        "collection_info": null
    },
    {
        "title": "观隋朝吟",
        "author": "邵雍",
        "content": "始谋当日已非臧，又更相承或自戕。\n蚁蝼人民贪土地，泥沙金帛悦姬姜。\n征辽意思縻荒服，泛汴情怀厌未央。\n三十六年都扫地，不然天下未归唐。",
        "dynasty": "宋",
        "collection_info": null
    },
    {
        "title": "观有唐吟",
        "author": "邵雍",
        "content": "天生神武奠中央，不尔羣凶未易攘。\n贞观若无风凛凛，开元安有气扬扬。\n凭高始见山河壮，入夏方知日月长。\n三百年间能浑一，事虽成往道弥光。",
        "dynasty": "宋",
        "collection_info": null
    },
    {
        "title": "观五代吟",
        "author": "邵雍",
        "content": "自从唐季坠皇纲，天下生灵被扰攘。\n社稷安危悬卒伍，朝廷轻重击藩方。\n深冬寒木固不脱，未旦小星犹有光。\n五十三年更五姓，始知除扫待真王。",
        "dynasty": "宋",
        "collection_info": null
    },
    {
        "title": "观盛化吟  其一",
        "author": "邵雍",
        "content": "纷纷五代乱离间，一旦云开復见天。\n草木百年新雨露，车书万里旧山川。\n寻常巷陌犹簪绂，取次园亭亦管絃。\n人老太平春未老，鶑花无害日高眠。",
        "dynasty": "宋",
        "collection_info": null
    },
    {
        "title": "观盛化吟  其二",
        "author": "邵雍",
        "content": "吾曹养拙頼明时，为幸居多宁不知。\n天下英才中遁迹，人间好景处开眉。\n生来只惯见丰稔，老去未尝经乱离。\n五事历将前代举，帝尧而下固无之。",
        "dynasty": "宋",
        "collection_info": null
    },
    {
        "title": "喜老吟",
        "author": "邵雍",
        "content": "几何能得鬓如丝，安用区区镊白髭。\n在世上官虽不做，出人间事却能知。\n待天春暖秋凉日，是我东游西泛时。\n多少宽平好田地，山翁方始会开眉。",
        "dynasty": "宋",
        "collection_info": null
    },
    {
        "title": "瞻礼孔子吟",
        "author": "邵雍",
        "content": "执卷何人不读书，能知性者又何如。\n工居天下语言内，妙出世间绳墨余。\n陶冶有无天事业，权衡治乱帝功夫。\n大哉赞易修经意，料得生民以后无。",
        "dynasty": "宋",
        "collection_info": null
    },
    {
        "title": "还圆益上人诗卷",
        "author": "邵雍",
        "content": "瓶锡相从更一巾，一巾曾拂十州尘。\n心通佛性久无碍，口道儒言殊不陈。\n吴越江山前日事，伊嵩风月此时身。\n闲行坐闲松阴下，应恃眼明长笑人。",
        "dynasty": "宋",
        "collection_info": null
    },
    {
        "title": "天人吟",
        "author": "邵雍",
        "content": "知尽人情天岂异，未知何啻隔天地。\n少时气锐未更谙，不信人间有难事。\n知尽人情与天意，合而言之安有二。\n能推己心达人心，天下何忧不能治。",
        "dynasty": "宋",
        "collection_info": null
    },
    {
        "title": "锦幈春吟",
        "author": "邵雍",
        "content": "锦幈山下有家园，每岁家园过禁烟。\n早是三春天气好，那堪百里主人贤。\n同于一派水边饮，醉向万株花底眠。\n明日归鞍遂东指，上阳风景更暄妍。",
        "dynasty": "宋",
        "collection_info": null
    },
    {
        "title": "乐春吟",
        "author": "邵雍",
        "content": "四时唯爱春，春更爱春分。\n有暖温存物，无寒着莫人。\n好花方蓓蕾，美酒正轻醇。\n安乐窝中客，如何不半醺。",
        "dynasty": "宋",
        "collection_info": null
    },
    {
        "title": "观物吟四首  其一",
        "author": "邵雍",
        "content": "日月无异明，昼夜有异体。\n人鬼无异情，生死有异理。\n既未能知生，又焉能知死。\n既未能事人，又焉能事鬼。",
        "dynasty": "宋",
        "collection_info": null
    },
    {
        "title": "观物吟四首  其二",
        "author": "邵雍",
        "content": "鶑蝉体既分，安用苦云云。\n气盛有余力，声销无异闻。\n时来由自己，势去属他人。\n莫作伤心事，伤心不益身。",
        "dynasty": "宋",
        "collection_info": null
    },
    {
        "title": "观物吟四首  其三",
        "author": "邵雍",
        "content": "古今情一也，能处又何难。\n识事事非易，知人人所艰。\n多疑亏任用，轻信失防闲。\n尧舜其犹病，何尝无大姦。",
        "dynasty": "宋",
        "collection_info": null
    },
    {
        "title": "观物吟四首  其四",
        "author": "邵雍",
        "content": "人之耳所闻，不若目亲照。\n耳闻有异同，目照无多少。\n併弃耳目官，专用舌口较。\n不成天下功，止成天下笑。",
        "dynasty": "宋",
        "collection_info": null
    },
    {
        "title": "人贵有精神吟",
        "author": "邵雍",
        "content": "有贵有精神，精神多不醇。\n有精神而醇，为第一等人。\n不醇无义理，是非随怒喜。\n怒以是为非，喜以非为是。\n怒是善人疎，喜非小人比。\n败国与亡家，鲜有不由此。\n娶妻娶柔和，嫁夫嫁才美。\n安得正妇人，作配真男子。",
        "dynasty": "宋",
        "collection_info": null
    },
    {
        "title": "义利吟",
        "author": "邵雍",
        "content": "贲于丘园，束帛戋戋。\n义既在前，利在其间。\n舍尔灵龟，归我朵颐。\n义既失之，利何能为。\n尚义必让，君子道长。\n尚利必争，小人道行。",
        "dynasty": "宋",
        "collection_info": null
    },
    {
        "title": "小车初出吟",
        "author": "邵雍",
        "content": "物外洞天三十六，都疑布在洛阳中。\n小车春暖秋凉日，一日止能移一宫。",
        "dynasty": "宋",
        "collection_info": null
    },
    {
        "title": "府尹王宣徽席上作  其一",
        "author": "邵雍",
        "content": "留都三判主人翁，大第名园冠洛中。\n又喜一年春入手，万花香照酒巵红。",
        "dynasty": "宋",
        "collection_info": null
    },
    {
        "title": "府尹王宣徽席上作  其二",
        "author": "邵雍",
        "content": "纷纷又过一年春，守落情怀酒漫醇。\n满眼暄妍都去尽，樽前唯忆旧交亲。",
        "dynasty": "宋",
        "collection_info": null
    },
    {
        "title": "春暮答人吟",
        "author": "邵雍",
        "content": "相违经岁意何如，漫说为隣德不孤。\n咫尺洛阳春己尽，过从能忆旧时无。",
        "dynasty": "宋",
        "collection_info": null
    },
    {
        "title": "天津闻乐吟",
        "author": "邵雍",
        "content": "名园相倚洛阳春，巷陌无尘罗绮新。\n何处青楼隔桃李，乐声时復到天津。",
        "dynasty": "宋",
        "collection_info": null
    },
    {
        "title": "春暮吟",
        "author": "邵雍",
        "content": "有意杨花空学雪，无情榆荚漫堆钱。\n穷愁不服春辜负，酒病依还似去年。",
        "dynasty": "宋",
        "collection_info": null
    },
    {
        "title": "自问二首  其一",
        "author": "邵雍",
        "content": "因甚年来可作诗，柰何人老又春归。\n流鶑不忍花离披，啼到黄昏犹自啼。",
        "dynasty": "宋",
        "collection_info": null
    },
    {
        "title": "自问二首  其二",
        "author": "邵雍",
        "content": "年来因甚可吟诗，桃李无言鶑有辞。\n啼到黄昏犹自啼，柰何人老又春归。",
        "dynasty": "宋",
        "collection_info": null
    },
    {
        "title": "和成都俞公达运使见寄",
        "author": "邵雍",
        "content": "前年车从过天津，花底当时把酒频。\n此日锦城花烂漫，何尝更忆洛城春。",
        "dynasty": "宋",
        "collection_info": null
    },
    {
        "title": "吴越吟二首",
        "author": "邵雍",
        "content": "乙未阖庐凌楚岁，戊辰勾践破吴时。\n正如当日乘虚事，三十四年人不知。\n夫差丁未曾囚越，勾践戊辰还灭吴。\n二十二年时返復，一如当日却乘虚。",
        "dynasty": "宋",
        "collection_info": null
    },
    {
        "title": "属事吟",
        "author": "邵雍",
        "content": "鹪鹩分寄一枝巢，不信甘言便易骄。\n当力尚难超北海，去威何足动鸿毛。\n愿将情意分明谢，肯把恩光取次烧。\n天宠居多为幸久，春花无柰正夭饶。",
        "dynasty": "宋",
        "collection_info": null
    },
    {
        "title": "兴亡吟  其一",
        "author": "邵雍",
        "content": "孙陈李三人，亡国体相似。\n虽然少有文，何復语英气。",
        "dynasty": "宋",
        "collection_info": null
    },
    {
        "title": "兴亡吟  其二",
        "author": "邵雍",
        "content": "曹刘孙三人，兴国体相似。\n虽然小有才，何復语命世。",
        "dynasty": "宋",
        "collection_info": null
    },
    {
        "title": "文武吟",
        "author": "邵雍",
        "content": "既为文士，必有武备。\n文武之道，皆吾家事。",
        "dynasty": "宋",
        "collection_info": null
    },
    {
        "title": "善恶吟  其一",
        "author": "邵雍",
        "content": "瞽鲧有子，尧舜无嗣。\n余庆余殃，何故如此。",
        "dynasty": "宋",
        "collection_info": null
    },
    {
        "title": "善恶吟  其二",
        "author": "邵雍",
        "content": "尧舜无子，瞽鲧有嗣。\n福善祸淫，何故如此。",
        "dynasty": "宋",
        "collection_info": null
    },
    {
        "title": "责己吟",
        "author": "邵雍",
        "content": "不为十分人，不责十分事。\n既为十分人，须责十分是。",
        "dynasty": "宋",
        "collection_info": null
    },
    {
        "title": "无疾吟",
        "author": "邵雍",
        "content": "无疾之安，无灾之福。\n举天下人，不为之足。",
        "dynasty": "宋",
        "collection_info": null
    },
    {
        "title": "四者吟",
        "author": "邵雍",
        "content": "财色名势，为世所亲。\n四者不动，然后见人。",
        "dynasty": "宋",
        "collection_info": null
    },
    {
        "title": "恩怨吟",
        "author": "邵雍",
        "content": "人之常情，无重于死。\n恩感人心，死犹有喜。\n怨结人心，死犹未已。\n恩怨之深，使人如此。",
        "dynasty": "宋",
        "collection_info": null
    },
    {
        "title": "秦川吟二首  其一",
        "author": "邵雍",
        "content": "当时马上过秦川，倏忽于今二十年。\n因见夫君话家住，依稀记得旧风烟。",
        "dynasty": "宋",
        "collection_info": null
    },
    {
        "title": "秦川吟二首  其二",
        "author": "邵雍",
        "content": "秦川两汉帝王区，今日关东作帝都。\n多少圣贤存旧史，夕阳唯只见荒芜。",
        "dynasty": "宋",
        "collection_info": null
    },
    {
        "title": "和绛守王仲贤郎中",
        "author": "邵雍",
        "content": "为郎得绛分铜虎，见寄诗中非浪夸。\n地土尚传唐草木，山川犹起晋云霞。\n园池富有吟供笔，风俗淳无讼到衙。\n太守下车民受赐，一心殊不负官家。",
        "dynasty": "宋",
        "collection_info": null
    },
    {
        "title": "日月吟",
        "author": "邵雍",
        "content": "月明星自稀，日出月亦微。\n既有少正卯，岂无孔仲尼。",
        "dynasty": "宋",
        "collection_info": null
    },
    {
        "title": "水旱吟  其一",
        "author": "邵雍",
        "content": "尧水九年，汤旱七载。\n调变之功，此时安在。",
        "dynasty": "宋",
        "collection_info": null
    },
    {
        "title": "水旱吟  其二",
        "author": "邵雍",
        "content": "九年洪水，七年大旱。\n非尧与汤，民死过半。",
        "dynasty": "宋",
        "collection_info": null
    },
    {
        "title": "老去吟  其一",
        "author": "邵雍",
        "content": "使吾却十岁，亦可少集事。\n柰何天地间，日无再中理。",
        "dynasty": "宋",
        "collection_info": null
    },
    {
        "title": "老去吟  其二",
        "author": "邵雍",
        "content": "吾今六十六，衰老何可拟。\n志逮力不逮，人共知之矣。",
        "dynasty": "宋",
        "collection_info": null
    },
    {
        "title": "人事吟",
        "author": "邵雍",
        "content": "索炼无如事，难知莫若人。\n人情随手别，事体到头均。",
        "dynasty": "宋",
        "collection_info": null
    },
    {
        "title": "不同吟",
        "author": "邵雍",
        "content": "求者不得，辞者不能。\n二者相去，其远几程。",
        "dynasty": "宋",
        "collection_info": null
    },
    {
        "title": "贪义吟",
        "author": "邵雍",
        "content": "贪人之恶，其过莫大。\n贪人之善，是亦为罪。",
        "dynasty": "宋",
        "collection_info": null
    },
    {
        "title": "月新吟",
        "author": "邵雍",
        "content": "月新与月残，形状两相似。\n柰何人之情，初见自欢喜。",
        "dynasty": "宋",
        "collection_info": null
    },
    {
        "title": "和内乡李师甫长官见寄  其一",
        "author": "邵雍",
        "content": "虽未似神仙，能逃暑与寒。\n何尝无水竹，未始离林峦。\n道不同新学，才难动要官。\n时和岁丰后，亦自有余欢。",
        "dynasty": "宋",
        "collection_info": null
    },
    {
        "title": "和内乡李师甫长官见寄  其二",
        "author": "邵雍",
        "content": "岁丰时又康，为邑在南阳。\n不废吏民事，得游云水乡。\n春输桃李艷，风荐蕙兰香。\n太守兼贤杰，且无奔走忙。",
        "dynasty": "宋",
        "collection_info": null
    },
    {
        "title": "内乡天春亭",
        "author": "邵雍",
        "content": "内乡有园名天春，春时桃李如綵云。\n邑民携觞连帘幕，或歌或舞何欢欣。\n县尹中间意自若，直谓前世无古人。\n牡丹百品红与紫，华而不实徒纷纭。",
        "dynasty": "宋",
        "collection_info": null
    },
    {
        "title": "内乡兼隠亭",
        "author": "邵雍",
        "content": "兼隠诧来书，于时特起予。\n民淳无讼听，县僻类山居。\n簿领杯盘外，宫联谈笑余。\n不知当此际，傍邑更谁知。",
        "dynasty": "宋",
        "collection_info": null
    },
    {
        "title": "李少卿见招代往吟",
        "author": "邵雍",
        "content": "洛城春去会仙才，春去还惊夏却来。\n微雨过牡丹初谢，轻风动芍药纔开。\n绿杨阴裏拥樽罍，身健时康好放怀。",
        "dynasty": "宋",
        "collection_info": null
    },
    {
        "title": "病酒吟",
        "author": "邵雍",
        "content": "年年当此际，酒病掩柴扉。\n早是人多感，那堪春又归。\n花残蝴蝶乱，昼永子规啼。\n安得如前日，和风初扇微。",
        "dynasty": "宋",
        "collection_info": null
    },
    {
        "title": "争让吟",
        "author": "邵雍",
        "content": "有让岂无争，无沿安有革。\n争让起于心，沿革生于迹。\n羲轩让以道，尧舜让以德。\n汤武争以功，桓文争以力。",
        "dynasty": "宋",
        "collection_info": null
    },
    {
        "title": "谢王谏议见思吟",
        "author": "邵雍",
        "content": "西斋前后半松筠，万虑澄余始见真。\n不谓天光明净处，又能时忆旧交亲。",
        "dynasty": "宋",
        "collection_info": null
    },
    {
        "title": "依韵和任司封见寄吟  其一",
        "author": "邵雍",
        "content": "王侯贵盛不胜言，图画中山得一观。\n不似夫君行坐看，贪嵩又更爱天坛。",
        "dynasty": "宋",
        "collection_info": null
    },
    {
        "title": "依韵和任司封见寄吟  其二",
        "author": "邵雍",
        "content": "高楼百尺破危空，天淡云闲看帝功。\n更上一层情未快，思君不见见乔嵩。",
        "dynasty": "宋",
        "collection_info": null
    },
    {
        "title": "依韵和任司封见寄吟  其三",
        "author": "邵雍",
        "content": "辞麾来此住云霄，闻健登临肯惮劳。\n紫陌事多都不见，家山围遶是嵩高。",
        "dynasty": "宋",
        "collection_info": null
    },
    {
        "title": "答人吟",
        "author": "邵雍",
        "content": "筋骸得似常年否，气血能如旧日无。\n却喜一般增长处，樽前谈笑有工夫。",
        "dynasty": "宋",
        "collection_info": null
    },
    {
        "title": "岁寒吟",
        "author": "邵雍",
        "content": "松柏入冬看，方能见岁寒。\n声须风裏听，色更雪中观。",
        "dynasty": "宋",
        "collection_info": null
    },
    {
        "title": "依韵谢任司封寄逍遥枕吟",
        "author": "邵雍",
        "content": "夫君惠我逍遥枕，恐我逍遥蹟未超。\n形体逍遥终未至，更和魂梦与逍遥。",
        "dynasty": "宋",
        "collection_info": null
    },
    {
        "title": "齐郑吟",
        "author": "邵雍",
        "content": "子产何尝辞郑小，晏婴殊不愿齐衰。\n二贤生若得其地，才业当为王者师。",
        "dynasty": "宋",
        "collection_info": null
    },
    {
        "title": "代书寄吕库部",
        "author": "邵雍",
        "content": "周王八骏走天涯，争似君家四宝奇。\n郑洛风烟虽咫尺，恨无由往一观之。",
        "dynasty": "宋",
        "collection_info": null
    },
    {
        "title": "和王安之少卿雨后",
        "author": "邵雍",
        "content": "焦劳九夏余，一雨物皆苏。\n蛙鼓不足听，蚊雷未易驱。\n非唯仰岁给，抑亦了官输。\n林下闲游客，何妨尽自愉。",
        "dynasty": "宋",
        "collection_info": null
    },
    {
        "title": "和和承制见赠",
        "author": "邵雍",
        "content": "自度无能处世间，经冬经夏掩柴关。\n青云路稳无功上，翠竹丛疎有分闲。\n犹许艷花酬素志，更将佳酒发酡颜。\n年来老态非常甚，长惧英才未易攀。",
        "dynasty": "宋",
        "collection_info": null
    },
    {
        "title": "清和吟",
        "author": "邵雍",
        "content": "清而不和，隘而多鄙。\n和而不清，慢而鲜礼。\n既和且清，义无定体。\n时行则行，时止则止。",
        "dynasty": "宋",
        "collection_info": null
    },
    {
        "title": "异同吟",
        "author": "邵雍",
        "content": "俊快伤灭裂，厚重伤滞泥。\n趋造随所尚，不免有同异。\n异己必为非，同己必为是。\n是非战异同，终身不知义。",
        "dynasty": "宋",
        "collection_info": null
    },
    {
        "title": "即事吟",
        "author": "邵雍",
        "content": "生求媚于人，死求媚于鬼。\n媚人幸富贵，媚鬼免罪戾。\n生死虽殊途，人鬼岂异理。\n哀哉过用心，妄意何时已。",
        "dynasty": "宋",
        "collection_info": null
    },
    {
        "title": "观物吟  其一",
        "author": "邵雍",
        "content": "耳目聪明男子身，洪钧赋与不为贫。\n因探月窟方知物，未蹑天根岂识人。\n干遇巽时观月窟，地逢雷处看天根。\n天根月窟闲来往，三十六宫都是春。",
        "dynasty": "宋",
        "collection_info": null
    },
    {
        "title": "观物吟  其二",
        "author": "邵雍",
        "content": "淳厚之人少秀慧，秀慧之人少审谛。\n安得淳厚又秀慧，与之共话人间事。",
        "dynasty": "宋",
        "collection_info": null
    },
    {
        "title": "对酒吟",
        "author": "邵雍",
        "content": "有酒时时泛一瓯，年将七十待何求。\n齿衰婚嫁尚未了，岁旱田园纔薄收。\n客去有时闲拱手，日高无事静梳头。\n霜毛不止装诗景，更可因而入画休。",
        "dynasty": "宋",
        "collection_info": null
    },
    {
        "title": "秋怀吟",
        "author": "邵雍",
        "content": "一番春了未多时，云外征鸿又报归。\n节物眼前来若此，岁华头上去如斯。\n当年志意虽然在，今日筋骸宁不衰。\n頼有寸心常自喜，圣人难处却能知。",
        "dynasty": "宋",
        "collection_info": null
    },
    {
        "title": "和王安之少卿秋游",
        "author": "邵雍",
        "content": "春夏而来可作诗，虽然可作待何为。\n屡空滥得同颜子，历物固难如惠施。\n风月情怀无柰处，云山意思不胜时。\n一歌一咏聊酬唱，敢拒安之与静之。",
        "dynasty": "宋",
        "collection_info": null
    },
    {
        "title": "和王安之同赴府尹王宣徽洛社秋会",
        "author": "邵雍",
        "content": "后房深出会亲宾，乐按新声妙入神。\n红烛盛时翻翠袖，画桡停处占青苹。\n早年金殿旧游客，此日凤池将去人。\n宅冠名都号蜗隠，邵尧夫敢作西邻。",
        "dynasty": "宋",
        "collection_info": null
    },
    {
        "title": "负河阳河清济源三处之约以诗愧谢之",
        "author": "邵雍",
        "content": "秋霖积久泥正滑，念念何日天开晴。\n亲朋延望固已甚，衰躯怯寒难远行。\n一程相去虽不远，两次讲行终未成。\n二事交战乎胸中，隠几愁坐无由平。",
        "dynasty": "宋",
        "collection_info": null
    },
    {
        "title": "依韵和王安之少卿秋约吟",
        "author": "邵雍",
        "content": "升沉恶足论，事体到头均。\n一片蓬蒿地，千年云水身。\n收成时正好，寒暖气初匀。\n自此过从乐，诸公莫厌频。",
        "dynasty": "宋",
        "collection_info": null
    },
    {
        "title": "长子伯温失解以诗示之",
        "author": "邵雍",
        "content": "儒家所尚者，行善与文章。\n用舍何尝定，枯荣未易量。\n干求便黾勉，得失是寻常。\n外物不可必，其言味其长。",
        "dynasty": "宋",
        "collection_info": null
    },
    {
        "title": "岁暮自贻吟",
        "author": "邵雍",
        "content": "天道无长春，地道无常珍。\n须禀中和气，方生粹美人。\n良田多黍稌，薄地足荆榛。\n樗栎蓬蒿类，止能充恶薪。\n既为万物灵，须有万物粹。\n既无万物灵，徒分万物类。\n欲出至珍言，须有至珍意。\n欲彰至美名，须作至美事。\n济事为美事，悟主为珍意。\n柰何此二者，我独无一与。",
        "dynasty": "宋",
        "collection_info": null
    },
    {
        "title": "君子饮酒吟",
        "author": "邵雍",
        "content": "父慈子孝，兄友弟恭。\n家给人足，时和岁丰。\n筋骸康健，里闬乐从。\n君子饮酒，其乐无穷。",
        "dynasty": "宋",
        "collection_info": null
    },
    {
        "title": "读张子房传吟",
        "author": "邵雍",
        "content": "汉室开基第一功，善哉能始又能终。\n直疑后日赤松子，便是当年黄石公。\n用舍随时无分限，行藏在我有穷通。\n古人已死不復见，痛惜今人少此风。",
        "dynasty": "宋",
        "collection_info": null
    },
    {
        "title": "观物吟二道  其一",
        "author": "邵雍",
        "content": "柳性至柔软，一年长丈余。\n虽然易得荣，柰何易得枯。",
        "dynasty": "宋",
        "collection_info": null
    },
    {
        "title": "观物吟二道  其二",
        "author": "邵雍",
        "content": "百谷仰膏雨，极枯变极荣。\n安得此甘泽，聊且振羣生。",
        "dynasty": "宋",
        "collection_info": null
    },
    {
        "title": "治乱吟五首  其一",
        "author": "邵雍",
        "content": "乱多于治，害多于利。\n悲多于喜，恶多于美。\n一阴一阳，柰何如此。",
        "dynasty": "宋",
        "collection_info": null
    },
    {
        "title": "治乱吟五首  其二",
        "author": "邵雍",
        "content": "中原一片闲田地，曾示三皇与五帝。\n三皇五帝子孙多，或贱或贫或富贵。",
        "dynasty": "宋",
        "collection_info": null
    },
    {
        "title": "治乱吟五首  其三",
        "author": "邵雍",
        "content": "精义入神以致用，利用出入之谓神。\n神无方而易无体，藏诸用而显诸仁。",
        "dynasty": "宋",
        "collection_info": null
    },
    {
        "title": "治乱吟五首  其四",
        "author": "邵雍",
        "content": "火能胜水，火不胜水，其火遂灭。\n水能从火，水不从火，其水不热。\n夫能制妻，夫不制妻，其妻遂绝。\n妻能从夫，妻不从夫，其妻必孽。",
        "dynasty": "宋",
        "collection_info": null
    },
    {
        "title": "治乱吟五首  其五",
        "author": "邵雍",
        "content": "天能生而不能养，地能养而不能生。\n火能烹而不能沃，水能沃而不能烹。\n天地尚犹无全功，水火何由有全能。\n得用二者交相养，反为二者交相凌。",
        "dynasty": "宋",
        "collection_info": null
    },
    {
        "title": "三十年吟",
        "author": "邵雍",
        "content": "比三十年前，今日为艰难。\n比三十年后，今日为安闲。\n治久人思乱，乱久人思安。\n安得千年鹤，乘去游仙山。",
        "dynasty": "宋",
        "collection_info": null
    },
    {
        "title": "有病吟",
        "author": "邵雍",
        "content": "身之有病，当求药医。\n药之非良，其身必亏。\n国之有病，当求人医。\n人之非良，其国必危。\n事之未急，当速改为。\n事之既急，虽悔难追。",
        "dynasty": "宋",
        "collection_info": null
    },
    {
        "title": "对花吟",
        "author": "邵雍",
        "content": "今年花似昔年开，今日人开昔日怀。\n烦恼全无半掐子，喜欢长有百车来。\n光阴已过意未过，齿髮虽颓志未颓。\n人问尧夫曾出否，答云方自洞天回。",
        "dynasty": "宋",
        "collection_info": null
    },
    {
        "title": "自述",
        "author": "邵雍",
        "content": "春暖秋凉人半醉，安车麈尾闲从事。\n虽无大德及生灵，且与太平装景致。",
        "dynasty": "宋",
        "collection_info": null
    },
    {
        "title": "去事吟",
        "author": "邵雍",
        "content": "君子去事，民有余祥。\n小人去事，民有余殃。",
        "dynasty": "宋",
        "collection_info": null
    },
    {
        "title": "策杖吟",
        "author": "邵雍",
        "content": "策杖南园或北园，春来尤足慰衰年。\n初晴天气上元后，乍暖风光寒食前。\n池岸微微装嫩草，林稍薄薄罩轻烟。\n东君此际情何厚，非象之中正造妍。",
        "dynasty": "宋",
        "collection_info": null
    },
    {
        "title": "不愿吟",
        "author": "邵雍",
        "content": "不愿朝廷命官职，不愿朝廷赐粟帛。\n惟愿朝廷省徭役，庶几天下少安息。",
        "dynasty": "宋",
        "collection_info": null
    },
    {
        "title": "量力吟",
        "author": "邵雍",
        "content": "量力动时无悔吝，随宜乐处省营为。\n须求骐骥方乘马，亦恐终身无马骑。",
        "dynasty": "宋",
        "collection_info": null
    },
    {
        "title": "戏答友人吟",
        "author": "邵雍",
        "content": "邵尧夫者是何人，岁岁春秋来谒君。\n车小半年行一转，非如骏马走香尘。",
        "dynasty": "宋",
        "collection_info": null
    },
    {
        "title": "偶得吟",
        "author": "邵雍",
        "content": "皋陶遇舜，伊尹逢汤。\n武丁得傅，文王获姜。\n齐知管仲，汉识张良。\n诸葛开蜀，玄龄启唐。",
        "dynasty": "宋",
        "collection_info": null
    },
    {
        "title": "观事吟",
        "author": "邵雍",
        "content": "一岁之事慎在春，一日之事慎在晨。\n一生之事慎在少，一端之事慎在新。",
        "dynasty": "宋",
        "collection_info": null
    },
    {
        "title": "知音吟",
        "author": "邵雍",
        "content": "仲尼始可言无意，孟子方能不动心。\n莫向山中寻白玉，但于身上觅黄金。\n山中白玉有时得，身上黄金无处寻。\n我辈何人敢称会，安知世上无知音。",
        "dynasty": "宋",
        "collection_info": null
    },
    {
        "title": "观物吟",
        "author": "邵雍",
        "content": "利轻则义重，利重则义轻。\n利不能胜义，自然多至诚。\n义不能胜利，自然多忿争。",
        "dynasty": "宋",
        "collection_info": null
    },
    {
        "title": "金玉吟",
        "author": "邵雍",
        "content": "圣在人中出，心从行上修。\n金于砂裏得，玉向石中求。",
        "dynasty": "宋",
        "collection_info": null
    },
    {
        "title": "风霜吟",
        "author": "邵雍",
        "content": "见风而靡者草也，见霜而殒者亦草也。\n见风而鸣者松也，见霜而凌者亦松也。\n见风而靡，见霜而伤。\n焉能为有，焉能为亡。",
        "dynasty": "宋",
        "collection_info": null
    },
    {
        "title": "上下吟",
        "author": "邵雍",
        "content": "自下观上，无限富贵。\n自上观下，无限贱贫。\n自心观物，何物能一。\n自物观心，何心不均。",
        "dynasty": "宋",
        "collection_info": null
    },
    {
        "title": "吾庐吟",
        "author": "邵雍",
        "content": "吾庐虽小粗容身，且免轻为僦舍人。\n大有世人无屋住，向人檐下索温存。",
        "dynasty": "宋",
        "collection_info": null
    },
    {
        "title": "瀍河上观杏花迴",
        "author": "邵雍",
        "content": "瀍河东看杏花开，花外天津暮却迴。\n更把杏花头上插，图人知道看花来。",
        "dynasty": "宋",
        "collection_info": null
    },
    {
        "title": "娶妻吟",
        "author": "邵雍",
        "content": "人之娶妻，容德威仪。\n傥或生子，不皋则夔。",
        "dynasty": "宋",
        "collection_info": null
    },
    {
        "title": "好事吟",
        "author": "邵雍",
        "content": "好事固难将力取，贤人须是着心求。\n浮生日月无多子，时过千休復万休。",
        "dynasty": "宋",
        "collection_info": null
    },
    {
        "title": "不再吟",
        "author": "邵雍",
        "content": "春无再至，花无再开。\n人无再少，时无再来。",
        "dynasty": "宋",
        "collection_info": null
    },
    {
        "title": "毛头吟  其一",
        "author": "邵雍",
        "content": "谁剪毛头谢陆沉，生灵肌骨不胜侵。\n人间自有迴天力，林下空多忧国心。\n日过中时忧未艾，月几望处患仍深。\n军中儒服吾家事，诸葛武侯何处寻。",
        "dynasty": "宋",
        "collection_info": null
    },
    {
        "title": "毛头吟  其二",
        "author": "邵雍",
        "content": "忧国心深为爱君，爱君须更重于身。\n口中讲得未必是，手裏做成方始真。\n妄意动时难照物，俗情私处莫知人。\n厚诬天下凶之甚，多少英才在下尘。",
        "dynasty": "宋",
        "collection_info": null
    },
    {
        "title": "六得吟",
        "author": "邵雍",
        "content": "眼能识得，耳能听得。\n口能道得，手能做得，身能行得，心能放得。\n六者尽能，与天同德。\n饮食起居，出处语默。\n不止省心，又更省力。",
        "dynasty": "宋",
        "collection_info": null
    },
    {
        "title": "盛衰吟",
        "author": "邵雍",
        "content": "势盛举头方偃蹇，气衰旋踵却嗟吁。\n厚诬天下称贤者，天下何尝可厚诬。",
        "dynasty": "宋",
        "collection_info": null
    },
    {
        "title": "富贵吟",
        "author": "邵雍",
        "content": "大舜与人同好恶，以人从欲得安乎。\n能知富贵寻常事，富贵能骄非丈夫。",
        "dynasty": "宋",
        "collection_info": null
    },
    {
        "title": "无妄吟",
        "author": "邵雍",
        "content": "耳无妄听，目无妄顾。\n口无妄言，心无妄虑。\n四者不妄，圣贤之具。\n予何人哉，敢不希慕。",
        "dynasty": "宋",
        "collection_info": null
    },
    {
        "title": "善恶吟",
        "author": "邵雍",
        "content": "人善不趋，己恶不除。\n谓之知道，不亦难乎。",
        "dynasty": "宋",
        "collection_info": null
    },
    {
        "title": "春日园中吟",
        "author": "邵雍",
        "content": "春暖游园乃是常，城中殊不异仙乡。\n竹间日日同真侣，水畔时时泛羽觞。\n雨后鸟声移树啭，风前花气触人香。\n林间富贵一般乐，更纵其来更不妨。",
        "dynasty": "宋",
        "collection_info": null
    },
    {
        "title": "解字吟",
        "author": "邵雍",
        "content": "人言为信，日月为明。\n止戈为武，羔美为羹。",
        "dynasty": "宋",
        "collection_info": null
    },
    {
        "title": "感事吟",
        "author": "邵雍",
        "content": "芝兰种不荣，荆棘剪不去。\n二者无柰何，徘徊岁将暮。",
        "dynasty": "宋",
        "collection_info": null
    },
    {
        "title": "穷达吟",
        "author": "邵雍",
        "content": "穷不能卷，达不能舒。\n谓之知道，不亦难乎。",
        "dynasty": "宋",
        "collection_info": null
    },
    {
        "title": "宇宙吟",
        "author": "邵雍",
        "content": "宇宙在乎手，万物在乎身。\n绵绵而若存，用之岂有勤。",
        "dynasty": "宋",
        "collection_info": null
    },
    {
        "title": "久旱吟",
        "author": "邵雍",
        "content": "久旱望雨，久雨思晴。\n天之常道，人之常情。",
        "dynasty": "宋",
        "collection_info": null
    },
    {
        "title": "成性吟",
        "author": "邵雍",
        "content": "成性存存，用志不分。\n又何患乎，不到古人。",
        "dynasty": "宋",
        "collection_info": null
    },
    {
        "title": "路径吟",
        "author": "邵雍",
        "content": "面前路径无令窄，路径窄时无过客。\n过客无时路径荒，人间大率多荆棘。",
        "dynasty": "宋",
        "collection_info": null
    },
    {
        "title": "大人吟",
        "author": "邵雍",
        "content": "天道远，人道迩。\n尽人情，合天理。",
        "dynasty": "宋",
        "collection_info": null
    },
    {
        "title": "先天吟示邢和叔",
        "author": "邵雍",
        "content": "一片先天号太虚，当其无事见真腴。\n胸中美物肯自衒，天下英才敢厚诬。\n理顺是言皆可放，义安何地不能居。\n直从宇泰收功后，始信人间有丈夫。",
        "dynasty": "宋",
        "collection_info": null
    },
    {
        "title": "感事吟",
        "author": "邵雍",
        "content": "为善大宜量力分，知几都在近人情。\n人情尽后疑难入，力分量时事自平。\n理顺面前皆道路，义乖门外是榛荆。\n何人肯认此言语，此语分明人不听。",
        "dynasty": "宋",
        "collection_info": null
    },
    {
        "title": "浩歌吟",
        "author": "邵雍",
        "content": "何者谓知几，惟神能造微。\n行藏全在我，用舍击于时。\n每恨知人晚，常忧见事迟。\n与天为一体，然后识宣尼。",
        "dynasty": "宋",
        "collection_info": null
    },
    {
        "title": "利名吟",
        "author": "邵雍",
        "content": "利名都不到胸中，由此胸中气自冲。\n既爱且憎皆是病，灵台何日得从容。",
        "dynasty": "宋",
        "collection_info": null
    },
    {
        "title": "凭高吟",
        "author": "邵雍",
        "content": "谁将酷烈千般毒，变作恩光一派深。\n惆怅先民不復见，更凭高处尽沉吟。",
        "dynasty": "宋",
        "collection_info": null
    },
    {
        "title": "意尽吟",
        "author": "邵雍",
        "content": "意尽于物，言尽于诚。\n矫情镇物，非我所能。",
        "dynasty": "宋",
        "collection_info": null
    },
    {
        "title": "浩歌吟  其一",
        "author": "邵雍",
        "content": "忧愁与喜欢，相去一毫间。\n治乱不同体，山川无两般。\n笛声方远听，草色正遥看。\n何处危楼上，斜阳人凭栏。",
        "dynasty": "宋",
        "collection_info": null
    },
    {
        "title": "浩歌吟  其二",
        "author": "邵雍",
        "content": "嘉善既难投，先生宜罢休。\n履霜犹可救，灭木更何求。\n兽困重来日，鸿飞远去秋。\n民饥须是食，食外尽悠悠。",
        "dynasty": "宋",
        "collection_info": null
    },
    {
        "title": "温良吟",
        "author": "邵雍",
        "content": "君子温良当责备，小人情僞又须知。\n因惊世上机关恶，遂觉壶中日月迟。",
        "dynasty": "宋",
        "collection_info": null
    },
    {
        "title": "赠曾敬仲归三衢",
        "author": "王柏",
        "content": "切切蛩吟雨后繁，急催客子整归辕。\n临行慷慨有忠告，前此赓酬总戏言。\n先世声名期远绍，故家风范要长存。\n花朋月友终无益，膏火青编紧闭门。",
        "dynasty": "宋",
        "collection_info": null
    },
    {
        "title": "题果斋集后",
        "author": "王柏",
        "content": "童髽及侍果斋贤，白璧沈埋二十年。\n师道倦为莲幕客，诗魂蜚伴雪堂僊。\n同游诸老无人在，所幸斯文有子传。\n读到徐卿珠玉句，抚膺三叹愧遗编。",
        "dynasty": "宋",
        "collection_info": null
    },
    {
        "title": "题西楼有感",
        "author": "王柏",
        "content": "往事伤心不可论，高情还许小通门。\n旋锄荒草追风景，因种残花刬雪痕。\n败壁古苔权作主，破窗夜雨暗消魂。\n青山不管兴亡事，依旧楼头挹暮樽。",
        "dynasty": "宋",
        "collection_info": null
    },
    {
        "title": "送金华赵宰二首  其一",
        "author": "王柏",
        "content": "絃歌声裏一瓢安，士友催诗送长官。\n律己十分无可议，爱民一念未尝寒。\n更知耐事如公少，留取清名作样看。\n百姓越疆归令问，恩流职外此尤难。",
        "dynasty": "宋",
        "collection_info": null
    },
    {
        "title": "送金华赵宰二首  其二",
        "author": "王柏",
        "content": "六龙潜处起宗英，来作金华有脚春。\n人被抚摩称是佛，事归听断果如神。\n忍看鳬舄双飞去，趁得葭灰一点新。\n近世柏台冠豸者，多求作邑有声人。",
        "dynasty": "宋",
        "collection_info": null
    },
    {
        "title": "和德夫弟韵",
        "author": "王柏",
        "content": "偶寻沮溺问年丰，负笈肩琴恨不同。\n春草池塘君有梦，秋风灯火我何工。\n年时犹愿文加进，老大方忧道未洪。\n妙手自堪修五凤，绳枢草舍愧吾穷。",
        "dynasty": "宋",
        "collection_info": null
    },
    {
        "title": "题承庵二首  其一",
        "author": "王柏",
        "content": "十年足不到承庵，抚事兴思重怆然。\n风急雁行斜漠漠，夜深蟾影弄娟娟。\n炉亭暖彻通宵火，鱼板惊残向晓眠。\n欲识本来真面目，杖藜未免再留连。",
        "dynasty": "宋",
        "collection_info": null
    },
    {
        "title": "题承庵二首  其二",
        "author": "王柏",
        "content": "神封王爵号优游，众水奔归祠下流。\n沃若郊原真可隠，悠然心景自相投。\n绵绵野径蟠山腹，瑟瑟枯溪泻石头。\n直到法华高处望，天珍未许有心求。",
        "dynasty": "宋",
        "collection_info": null
    },
    {
        "title": "有感",
        "author": "王柏",
        "content": "岁月飘零事转乖，未能凭酒放眉开。\n萧萧棠棣悲离黍，寂寞芝兰閟野莱。\n生计半随豪气坏，放心犹傍圣经迴。\n秋来旱势滔滔远，谁念苍生正可哀。",
        "dynasty": "宋",
        "collection_info": null
    },
    {
        "title": "适庄兄游山",
        "author": "王柏",
        "content": "谁阁重阴一日晴，清游应是惬高情。\n遥知雨后山光好，但想云边屐齿清。\n素壁虽曾题旧字，沈痾不许插新盟。\n因知关吏留鱼钥，谩遣奚奴候晚程。",
        "dynasty": "宋",
        "collection_info": null
    },
    {
        "title": "元夕后即事",
        "author": "王柏",
        "content": "夜来风色作清寒，灯火残时人意阑。\n归路月华犹皎皎，今朝雪影乱漫漫。\n比他柳絮真无頼，损尽梅花不忍看。\n独坐不知时节变，一襟和气有余欢。",
        "dynasty": "宋",
        "collection_info": null
    },
    {
        "title": "题潘氏高远台",
        "author": "王柏",
        "content": "数曲梯阶稍欠宽，略移武步到仙寰。\n诗怀纳尽双溪景，眼力推开千里山。\n方槛小欹烟雨外，飞蓬斜插斗牛间。\n冯虚似驾临皋鹤，栖鹘危巢不足攀。",
        "dynasty": "宋",
        "collection_info": null
    },
    {
        "title": "送蒙斋侄宰余姚",
        "author": "王柏",
        "content": "鳬舄搀先伯仲间，迎阳带雨渡天关。\n向来邑为贪风坏，此去民思善政安。\n三百里同开鲁国，二千石即继壶山。\n蒲封正次东溟侧，要拓胸襟箇样宽。",
        "dynasty": "宋",
        "collection_info": null
    },
    {
        "title": "和胡子升大欠韵",
        "author": "王柏",
        "content": "能践其形亦甚难，天高地下我中间。\n读书未造精微阃，处世应迷利欲关。\n勉勉工夫何假字，区区绘事岂真颜。\n须知天赋元无欠，还尔当时勿恃还。",
        "dynasty": "宋",
        "collection_info": null
    },
    {
        "title": "新秋自警",
        "author": "王柏",
        "content": "直谅之言久不闻，秋来因作读书吟。\n时时涵泳味无味，句句研穷深又深。\n老去已辜朋友望，闲中粗得圣贤心。\n无情岁月垂垂尽，夕秀朝华岂暇寻。",
        "dynasty": "宋",
        "collection_info": null
    },
    {
        "title": "黄华歌",
        "author": "王柏",
        "content": "太极动兮两仪分，四序纲领秋与春。\n机缄密运乎三百六十五度之外，浩浩万物资生成。\n清明纯淑不易遇，间禀英气俱异人。\n堂堂忠定公，独得东方仁。\n维持帝出震，嵩岱钟精神。\n定策庆元初，皇宋二百四十年社稷归经纶。\n肆我东阳侯，独得金天晶。\n兑正秋兮万宝说，宗星夜挟长庚精。\n扶珪缀组真相种，来与十有四叶天子苏寰瀛。\n春生秋杀造化功始备，前辉后映行见旗常新。\n炯炯御屏上，高揭刺史名。\n仁风霭四郡，溪山草木俱被循良声。\n须女晓浮南极瑞，山光水气腾祥云。\n百姓欣欣有喜色，一步拜手祈松椿。\n日君焕赫停宝驭，月妃婐{女卮}留文茵。\n金风玉露澄象纬，洞洞下鉴民之情。\n一祝吾侯早归绛阙佐明主，坐使天下风俗还真淳。\n再祝吾侯多男子，森森兰玉盈阶庭。\n三祝吾侯春秋八千岁，琼浆玉斝长对黄华斟。",
        "dynasty": "宋",
        "collection_info": null
    },
    {
        "title": "竹石屏歌谢遁泽",
        "author": "王柏",
        "content": "好古博雅时遁泽，往岁赠我墨图柏。\n今年揆予初度临，又復持赠竹石屏。\n柏以祝我老，竹以坚我心。\n长歌短歌先后发，书室夜夜生光荧。\n君才固磊落，爱我何独深。\n此石不知出何地，来自紫阳夫子门。\n紫阳缘督两授受，谓宜永作传家珍。\n所宝又有大于此，余光委照非其人。\n以我所愿紫阳学，以我生作石笋孙。\n石笋固宜有石竹，笋竹生成同一根。\n当时竹上岁寒句，先达难赏流传今。\n去年忽得紫阳岁寒字，如约屏石来同盟。\n朝夕敛身对二妙，俨然拱侍沧洲之竹林，寓物敬慕度义全幽贞。\n不有畏友相勉励，安得准绳磨琢箴。\n句中雅意已佩服，石中有竹谁能评。\n欧梅苏范六君子，绝识雄辨万口称。\n珠犀砂玉亦似矣，髣髴未得此理真。\n顾我生既晚，欲说口已瘖。\n造化发育固难测，尝闻古有刚柔分。\n柔土既发万物之生气，刚土故涵万物之阴精。\n人之所见自有限，熟识万象俱妙凝。\n此非物之影，真是竹之形。\n遗梢坠叶积于土，土化为石竹自存。\n生物不随凝结变，请观琥珀与水晶。\n我疑此石生渭滨，土石变化岁一层。\n岁岁层层应万状，直欲尽磨翠壁铺作千亩帐。",
        "dynasty": "宋",
        "collection_info": null
    },
    {
        "title": "和希夷木犀韵",
        "author": "王柏",
        "content": "秋来望月如水犀，忽有香风鼻观吹。\n徧寻不得见花面，若得见花敢轻贱。\n徐徐步转墙角来，草色芊芊一径开。\n俨然嘉树奠南服，环佩锵锵万圭绿。\n阳艳多情不敢媒，平生偶与西风熟。\n皇天清则土方真，耿耿谁如受命独。\n三闾愁兮洞庭波，辛荪兰芷方并蓄。\n只有淮南招隠句，攀缘千古资膏馥。\n希夷雅好异于是，万斛清香金一粟。\n曜灵西征易侵寻，绿鬓朱颜不待人。\n秋花不比春花早，开到秋花也是春。\n吟花弄叶何时足，年少须臾成老宿。\n一根生意贵栽培，力到自然文郁郁。\n君不见岩花独步秋叶中，穿天出月莫敢相过从。",
        "dynasty": "宋",
        "collection_info": null
    },
    {
        "title": "和易岩春雪韵",
        "author": "王柏",
        "content": "腊前雷，春半雪。\n颠倒失其时，相去踰一月。\n一月不争多，燠寒异厥罚。\n垤户当坚凝，阳气乃舒发。\n草木既萌动，龙蛇起窟穴。\n万物欣向荣，狞风夜狂悖。\n晓鸡噤不鸣，但见窗间白。\n战栗起推户，琼瑶已几尺。\n陋巷书生釜不烟，关河甲士冰到骨。\n俯仰天地间，芽甲尽摧折。\n万境寂无声，羣动亦僵裂。\n当其怀煦煦，蠢蠢竞懽悦。",
        "dynasty": "宋",
        "collection_info": null
    },
    {
        "title": "和立斋抱膝吟三章  其一",
        "author": "王柏",
        "content": "帝腹加顽足，上干天象速。\n造膝论当世，从容金殿旭。\n人生莫不有行藏，谁把行藏较短长。\n要识行藏无所为，时哉出处总辉光。",
        "dynasty": "宋",
        "collection_info": null
    },
    {
        "title": "和立斋抱膝吟三章  其二",
        "author": "王柏",
        "content": "谁卧草庐中，能端一壑风。\n当时天地闭，豪杰不相容。\n中原河岳应如旧，虎豹出没非人有。\n祗今不是龙卧时，自是君才掣君肘。",
        "dynasty": "宋",
        "collection_info": null
    },
    {
        "title": "和立斋抱膝吟三章  其三",
        "author": "王柏",
        "content": "山泽两癯叟，交情几昏晓。\n拥衾风雪夜，奇论互倾倒。\n妙处不尽千张纸，直到无言忘寤寐。\n如何漏泄此高吟，一洒龙蛇骇尘世。",
        "dynasty": "宋",
        "collection_info": null
    },
    {
        "title": "和易岩木犀韵",
        "author": "王柏",
        "content": "秋光未为老，老桂开墙隈。\n虽与春风背，依吐心未灰。\n香浮玉宇远，体破金粟微。\n诗翁被花恼，深夜灯重吹。\n今朝恰重九，更泻茱萸巵。\n霜螯未堪把，菊蕊青满畦。\n景物自冉冉，气候犹迟迟。\n对花莫冷淡，行乐姑随时。\n清欢既易遇，不饮復何为。\n兄弟琴瑟合，子侄鸿雁随。\n月明人影散，泚笔赓新诗。\n诗力籋天马，不可衔勒羁。\n诗坛峻极谢推毂，莫学檀公三十六。",
        "dynasty": "宋",
        "collection_info": null
    },
    {
        "title": "和叔崇",
        "author": "王柏",
        "content": "人心乘气机，投闲肆驰逐。\n飞天忽沦渊，忘生以徇欲。\n大而名节丧，甚者邦家覆。\n一狂方寸乱，一安万事足。\n箪瓢乐陋巷，粱肉怕书腹。\n平时工用深，举动自绝俗。\n伥伥无所守，有为皆碌碌。\n一堕荆榛中，终身困踯躅。\n世事岂有常，乌可执卷赎。\n学问在我毋自弃，富贵在天毋自辱。",
        "dynasty": "宋",
        "collection_info": null
    },
    {
        "title": "和立斋元日韵",
        "author": "王柏",
        "content": "之子善游远，西征酹欧阳。\n亹亹岁月换，作诗思故乡。\n老我绝世念，孤灯耿寒光。\n坐对三古书，绎绎搴纯英。\n天地时一泰，吾道何时昌。\n莫以一日腴，博此千载香。\n苟不新厥德，正亦王春常。\n只今自煮一斗酒，待子醉我琴书旁。",
        "dynasty": "宋",
        "collection_info": null
    },
    {
        "title": "寿立斋",
        "author": "王柏",
        "content": "思泉种德懋，后皇命淳美。\n髧髦传正学，一念不妄起。\n真固满腔仁，兢兢日增累。\n甲子正一周，庞眉追甪绮。\n年年三月初，南极何炜炜。\n预酌长生尊，家庆合庭鲤。\n今岁南极光，一照千余里。\n我有百灵丹，远寄螺江边。\n殷勤为子寿，角亢光芒寒。\n一丸当一岁，送以华池泉。\n初进双目清，再进华颠玄。\n三进毛骨换，四进还童颜。\n五进志气神，六七八进生羽翰。\n进进诚不已，俯拍洪崖肩。\n不须驾黄鹄，炯炯天地之方圆。\n只恐独立无与侣，不如归来岁寒之下相周旋。",
        "dynasty": "宋",
        "collection_info": null
    },
    {
        "title": "赠朱道人",
        "author": "王柏",
        "content": "道人跨鹤徧天涯，伟观绝景收拾归。\n点头濡墨茅屋下，乘兴吐出胸中奇。\n百尺生绡冰样洁，落笔一埽风雨驰。\n远水拍天穷万折，怪石硗确蹲熊罴。\n槎牙古木蛟龙走，断云寂寞无心飞。\n淡妆浓抹西子面，天梯石栈猿猱悲。\n野骑残僧小桥险，酒帘渔棹摇斜晖。\n生绡有限意难尽，兀坐静境窥天机。\n岂知造化无尽藏，奔会笔底无盈亏。\n射洪川幅非我有，且遣楮君百辈供指麾。",
        "dynasty": "宋",
        "collection_info": null
    },
    {
        "title": "夜宿赤松梅师房",
        "author": "王柏",
        "content": "梅师有松度，萧散意态真。\n皮冠簪白雪，布褐贮阳春。\n房计任简淡，了无一虑尘。\n茶一碗，酒一尊，熙熙天地一闲人。\n名山浮爽秀，朝暮瀹尔神。\n餐霞炼日气，井竈求遗珍。\n希夷仙境本不远，何用抱朴终其身。",
        "dynasty": "宋",
        "collection_info": null
    },
    {
        "title": "汲斋吟",
        "author": "王柏",
        "content": "我有一泓水，清明如鑑开。\n妍丑自来往，曾不留纤埃。\n静而涵万古，动时濡九垓。\n人与我同得，是名为灵台。\n胡乃忍芜秽，漂沦良可哀。\n当知克己如汲井，汲去污浊清自回。\n洙泗渊源初不息，河洛流派空争猜。\n为学工夫孰大此，莫翻波浪惊儿孩。\n昌黎修绠志徒苦，瘦岛辘轳用未该。\n请观朱子方塘喻，要识源头活水来。",
        "dynasty": "宋",
        "collection_info": null
    },
    {
        "title": "寿藤杖行",
        "author": "王柏",
        "content": "君不见奇章咨嗟削方竹，老杜作诗夸紫玉。\n又不见东坡惊喜铁铿然，灵寿曾为汉臣辱。\n我有怪藤几千岁，老髯乳节雷斧斸。\n古苔苍藓封护秘，风删雨剥枝榦秃。\n头角轩昂曲虬势，皮毛冷滑鸟蛇腹。\n鹤膝铜环不敢班，武夷湘水皆退缩。\n不借山翁荷莜去，未逢太乙然藜读。\n祥光闪闪意有在，殷勤来寿徐平叔。\n平叔乐道玄又玄，奼女婴儿丹久熟。\n两脚踏在真实地，一善满载长生箓。\n采芝觅药扶峻崄，敲云挑月相追逐。\n有时化作葛陂龙，先生骑上蓬莱宿。",
        "dynasty": "宋",
        "collection_info": null
    },
    {
        "title": "广曾敬仲",
        "author": "王柏",
        "content": "功名须少年，老大意终懒。\n学问本无穷，青春嗟有限。\n用处不需多，云霄路坦坦。\n贾生正英锐，郎潜自羞赧。\n文字浩如山，奏功五寸管。\n达者未必长，穷者未所短。\n人生穷达各有时，修为在我当自反。\n萤桉尚研摩，况有五花馆。\n当年骄惰气，犹頼世情刬。\n只有学道心，歉然不自满。\n庭外槐花任尔黄，达人高视供一莞。",
        "dynasty": "宋",
        "collection_info": null
    },
    {
        "title": "和立斋岁寒歌五章  其一",
        "author": "王柏",
        "content": "羌人生之秉贞兮孰无阳秋，惟澹而无欲兮斯能无求。\n宜此心之冰坚兮凛北风之正遒，岁寒之堂兮足以自修。",
        "dynasty": "宋",
        "collection_info": null
    },
    {
        "title": "和立斋岁寒歌五章  其二",
        "author": "王柏",
        "content": "忆昔坚保兮铭着心腑，故迹堙芜兮茫茫坠绪。\n瞻翠碧之万竿兮犹有遗矩，岁寒之句俨然如覩。",
        "dynasty": "宋",
        "collection_info": null
    },
    {
        "title": "和立斋岁寒歌五章  其三",
        "author": "王柏",
        "content": "圣人体物兮万世之训，究厥后凋兮基于不竞。\n使与春争妍兮曷保常真，岁寒之知兮宁不谓性。",
        "dynasty": "宋",
        "collection_info": null
    },
    {
        "title": "和立斋岁寒歌五章  其四",
        "author": "王柏",
        "content": "有勖我人兮先君之思，有陟尔岵兮我心伤悲。\n望松柏之苍苍兮我无令姿，岁寒之操兮炯炯心期。",
        "dynasty": "宋",
        "collection_info": null
    },
    {
        "title": "和立斋岁寒歌五章  其五",
        "author": "王柏",
        "content": "车马南归兮惠我五阕，一唱三叹兮亦孔之惙。\n盍置诸左右兮观省昭揭，岁寒之歌兮声声激烈。",
        "dynasty": "宋",
        "collection_info": null
    },
    {
        "title": "和庐山高韵",
        "author": "王柏",
        "content": "北山之北几千古兮，崷岚层嶂数百迭，岿然横枕乎浙江。\n历潜岳石磴绵延而上，是为山桥之绝景兮，惊霆喷雪终岁声击撞。\n风柔日暖花气发，綦屦杖策而一游兮，跻攀分寸猎荦确，如蹑太虚之浑庬。\n峭壁立之万仞兮，着亭对峙窥谽谾。\n云中泉石更磊磊，玉虹步步鸣淙淙。\n清风满峡振衣袂，清湍修竹飞斜矼。\n目极千里倚层槛，烟光晻暧兮，楼台城迭隠隠呈纷哤。\n上有阳精阴魄走飞毂，下有蜷松偃柏骖旌𣄛。\n安期棋局在何处，时有平空特起云车双。\n洞阳有馆足高卧，神融气一澄世痝。\n参横斗转万籁寂，夜夜山鬼窥灯缸。\n羡君胸中隘宇宙，通明疏畅开八窗。\n手闢书堂揽奇秀，芳声闻帝所锡奎画昭回五色琱贞玒。\n涵蓄平生霖雨志，不应怀宝迷其邦。\n羞芝糇菊我辈事，春猿秋鹤心空降。\n诚欲遂公赤松黄石约，更书旗常功业垂朱杠。",
        "dynasty": "宋",
        "collection_info": null
    },
    {
        "title": "题玉涧八景八首  其一",
        "author": "王柏",
        "content": "画出女墙月，老子兴不浅。\n谁识春光中，解使平湖敛。",
        "dynasty": "宋",
        "collection_info": null
    },
    {
        "title": "题玉涧八景八首  其二",
        "author": "王柏",
        "content": "断屿数行树，孤舟一叶横。\n前山风雨暗，此岸已天明。",
        "dynasty": "宋",
        "collection_info": null
    },
    {
        "title": "题玉涧八景八首  其三",
        "author": "王柏",
        "content": "山外江村晚，纵横八九家。\n过桥无路处，人思渺天涯。",
        "dynasty": "宋",
        "collection_info": null
    },
    {
        "title": "题玉涧八景八首  其四",
        "author": "王柏",
        "content": "点点飞来鴈，空中若有音。\n诗翁正牢落，识汝别离心。",
        "dynasty": "宋",
        "collection_info": null
    },
    {
        "title": "题玉涧八景八首  其五",
        "author": "王柏",
        "content": "梵宇出林杪，暝色敛烟树。\n钟声有无中，听于无听处。",
        "dynasty": "宋",
        "collection_info": null
    },
    {
        "title": "题玉涧八景八首  其六",
        "author": "王柏",
        "content": "落日下大野，江边渔事收。\n小舟横断岸，长笛一声秋。",
        "dynasty": "宋",
        "collection_info": null
    },
    {
        "title": "题玉涧八景八首  其七",
        "author": "王柏",
        "content": "惨淡经营中，落笔景已换。\n不见片帆归，危樯还泊岸。",
        "dynasty": "宋",
        "collection_info": null
    },
    {
        "title": "题玉涧八景八首  其八",
        "author": "王柏",
        "content": "独跨蓝关马，茫茫道且长。\n谁知寒彻骨，一雪到潇湘。",
        "dynasty": "宋",
        "collection_info": null
    },
    {
        "title": "题时遁泽画卷十首  其一",
        "author": "王柏",
        "content": "断岸临江渚，风声瑟瑟寒。\n苍髯五君子，莫作大夫看。",
        "dynasty": "宋",
        "collection_info": null
    },
    {
        "title": "题时遁泽画卷十首  其二",
        "author": "王柏",
        "content": "浩浩云横坞，霏霏雨不收。\n野桥人少度，寂寞卧清秋。",
        "dynasty": "宋",
        "collection_info": null
    },
    {
        "title": "题时遁泽画卷十首  其三",
        "author": "王柏",
        "content": "虎啸风生壑，龙藏气吐云。\n草庐勿高卧，天地正絪缊。",
        "dynasty": "宋",
        "collection_info": null
    },
    {
        "title": "题时遁泽画卷十首  其四",
        "author": "王柏",
        "content": "礉礉石林立，滃滃云壑閟。\n万杉最深中，莫有前朝寺。",
        "dynasty": "宋",
        "collection_info": null
    },
    {
        "title": "题时遁泽画卷十首  其五",
        "author": "王柏",
        "content": "江村依密树，目远送征鸿。\n不尽暮天碧，谁续芦花风。",
        "dynasty": "宋",
        "collection_info": null
    },
    {
        "title": "题时遁泽画卷十首  其六",
        "author": "王柏",
        "content": "巨石耸鰲脊，飞泉潄雪涛。\n一声何处笛，呼雨到江皋。",
        "dynasty": "宋",
        "collection_info": null
    },
    {
        "title": "题时遁泽画卷十首  其七",
        "author": "王柏",
        "content": "一壑云屏展，江横万里长。\n渔舟下滩去，寂寞舞斜阳。",
        "dynasty": "宋",
        "collection_info": null
    },
    {
        "title": "题时遁泽画卷十首  其八",
        "author": "王柏",
        "content": "一云山万重，天地混不分。\n须臾风浪恶，舟楫泊江濆。",
        "dynasty": "宋",
        "collection_info": null
    },
    {
        "title": "题时遁泽画卷十首  其九",
        "author": "王柏",
        "content": "精蓝夹江干，钟鼓时相应。\n两山遮不断，楼阁若争胜。",
        "dynasty": "宋",
        "collection_info": null
    },
    {
        "title": "题时遁泽画卷十首  其一○",
        "author": "王柏",
        "content": "浩浩干坤阔，微微见断山。\n颇兴浮海意，吾道正多艰。",
        "dynasty": "宋",
        "collection_info": null
    },
    {
        "title": "题泽翁小卷  其一",
        "author": "王柏",
        "content": "绿阴最深处，楼阁出林杪。\n江阔野桥间，目断行人少。",
        "dynasty": "宋",
        "collection_info": null
    },
    {
        "title": "题泽翁小卷  其二",
        "author": "王柏",
        "content": "断岸江波阔，迢迢十里宽。\n人烟藏处密，霁色媚寒滩。",
        "dynasty": "宋",
        "collection_info": null
    },
    {
        "title": "题泽翁小卷  其三",
        "author": "王柏",
        "content": "石护山溪口，溪溪自有原。\n若非江海量，曷受百川奔。",
        "dynasty": "宋",
        "collection_info": null
    },
    {
        "title": "题泽翁小卷  其四",
        "author": "王柏",
        "content": "寂寞小桥前，山人住何处。\n村童酤酒随，策杖同归去。",
        "dynasty": "宋",
        "collection_info": null
    },
    {
        "title": "题泽翁小卷  其五",
        "author": "王柏",
        "content": "两水汇长江，绝壁上苍翠。\n前头风浪恶，危樯且深避。",
        "dynasty": "宋",
        "collection_info": null
    },
    {
        "title": "题泽翁小卷  其六",
        "author": "王柏",
        "content": "缥缈云烟外，迢迢江水明。\n数家藏密树，一塔峭孤城。",
        "dynasty": "宋",
        "collection_info": null
    },
    {
        "title": "题泽翁小卷  其七",
        "author": "王柏",
        "content": "野渡人归处，纵横八九家。\n晚来寒力健，风飐酒帘斜。",
        "dynasty": "宋",
        "collection_info": null
    },
    {
        "title": "题泽翁小卷  其八",
        "author": "王柏",
        "content": "晚得知心友，芳樽日日开。\n不辞江路远，依旧抱琴来。",
        "dynasty": "宋",
        "collection_info": null
    },
    {
        "title": "题泽翁小卷  其九",
        "author": "王柏",
        "content": "名利驱驰急，江山自古今。\n舟行水上意，人立渡头心。",
        "dynasty": "宋",
        "collection_info": null
    },
    {
        "title": "题泽翁小卷  其一○",
        "author": "王柏",
        "content": "到岸未为了，行行万里涂。\n举头岐路惑，岩畔遇樵夫。",
        "dynasty": "宋",
        "collection_info": null
    },
    {
        "title": "题潘氏山水壁",
        "author": "王柏",
        "content": "迭巘云烟表，茅檐竹树中。\n起予深隠趣，笔底有高风。",
        "dynasty": "宋",
        "collection_info": null
    },
    {
        "title": "呆官人三绝  其一",
        "author": "王柏",
        "content": "直道难行久，前程岂易裁。\n逊斋姜辣口，奄有世间獃。",
        "dynasty": "宋",
        "collection_info": null
    },
    {
        "title": "呆官人三绝  其二",
        "author": "王柏",
        "content": "冷面无惭色，真心不脱空。\n虽然獃在我，终是与人忠。",
        "dynasty": "宋",
        "collection_info": null
    },
    {
        "title": "呆官人三绝  其三",
        "author": "王柏",
        "content": "獃本非嘉德，如何乐此名。\n能于獃外看，方见业之精。",
        "dynasty": "宋",
        "collection_info": null
    },
    {
        "title": "题梅",
        "author": "王柏",
        "content": "万物正摇落，梅花独可人。\n空中三五点，天地便精神。",
        "dynasty": "宋",
        "collection_info": null
    },
    {
        "title": "题流觞图",
        "author": "王柏",
        "content": "东晋羣贤事已荒，却于纸上见清狂。\n茂林修竹今何在，一段风流付夕阳。",
        "dynasty": "宋",
        "collection_info": null
    },
    {
        "title": "题浴沂图",
        "author": "王柏",
        "content": "一时言志圣师前，鼓瑟声中三月天。\n谁识咏归真乐意，如何却向画图传。",
        "dynasty": "宋",
        "collection_info": null
    },
    {
        "title": "题长江图三绝  其一",
        "author": "王柏",
        "content": "一目长江万里长，几多兴废要商量。\n时人莫作画图看，说着源头正可伤。",
        "dynasty": "宋",
        "collection_info": null
    },
    {
        "title": "题长江图三绝  其二",
        "author": "王柏",
        "content": "鱼腹江边八阵图，嶙峋于此岂良谟。\n后来浪道长蛇势，用势还须烈丈夫。",
        "dynasty": "宋",
        "collection_info": null
    },
    {
        "title": "题长江图三绝  其三",
        "author": "王柏",
        "content": "瓜步洲前水最深，几人恃此纵荒淫。\n谁云天意分南北，自是人无混一心。",
        "dynasty": "宋",
        "collection_info": null
    },
    {
        "title": "独坐看海棠二绝  其一",
        "author": "王柏",
        "content": "万翠千红各赋形，源源生意到春深。\n谁开锦帐藏妖艳，应是东皇有荡心。",
        "dynasty": "宋",
        "collection_info": null
    },
    {
        "title": "独坐看海棠二绝  其二",
        "author": "王柏",
        "content": "沈香亭下太真妃，一笑嫣然国已危。\n当日杜陵深有恨，何心更作海棠诗。",
        "dynasty": "宋",
        "collection_info": null
    },
    {
        "title": "题山桥十首  其一",
        "author": "王柏",
        "content": "轧轧飞车入翠微，人于妙处未深知。\n自从标榜新拈掇，碎却山桥一段奇。",
        "dynasty": "宋",
        "collection_info": null
    },
    {
        "title": "题山桥十首  其二",
        "author": "王柏",
        "content": "北山之北两山驰，一径蜿蜒石作梯。\n脚力倦时山始好，芙蓉东畔赤松西。",
        "dynasty": "宋",
        "collection_info": null
    },
    {
        "title": "题山桥十首  其三",
        "author": "王柏",
        "content": "石磴斜蹊下水隈，玉虹喷雪挂崔嵬。\n虽然只是泉三迭，滂湃声摇万壑雷。",
        "dynasty": "宋",
        "collection_info": null
    },
    {
        "title": "题山桥十首  其四",
        "author": "王柏",
        "content": "危岚铁面太岩岩，少憩茅栏石下龛。\n壁立晴空几万仞，承天一柱在东南。",
        "dynasty": "宋",
        "collection_info": null
    },
    {
        "title": "题山桥十首  其五",
        "author": "王柏",
        "content": "世事难凭转眼空，可人泉石在云中。\n此心多少闲丘壑，且发微机与众同。",
        "dynasty": "宋",
        "collection_info": null
    },
    {
        "title": "题山桥十首  其六",
        "author": "王柏",
        "content": "修竹清湍记永和，山阴陈迹已消磨。\n四时佳兴随人寓，曲水流觞未足多。",
        "dynasty": "宋",
        "collection_info": null
    },
    {
        "title": "题山桥十首  其七",
        "author": "王柏",
        "content": "步随流水觅清阴，乱石穿林窈窕深。\n涧谷未能忘磊磊，何如虚豁一生心。",
        "dynasty": "宋",
        "collection_info": null
    },
    {
        "title": "题山桥十首  其八",
        "author": "王柏",
        "content": "吹尽尘襟亦快哉，心期千古一时开。\n清风满峡谁收拾，即此清风播后来。",
        "dynasty": "宋",
        "collection_info": null
    },
    {
        "title": "题山桥十首  其九",
        "author": "王柏",
        "content": "滔滔利欲着人深，洒洒衿怀可出尘。\n指日洞阳斤斧息，开山一着要当人。",
        "dynasty": "宋",
        "collection_info": null
    },
    {
        "title": "题山桥十首  其一○",
        "author": "王柏",
        "content": "风云下走若冯虚，目极长空千里余。\n每日城中望山色，却来倚槛认吾庐。",
        "dynasty": "宋",
        "collection_info": null
    },
    {
        "title": "题易道传心图",
        "author": "王柏",
        "content": "图书表裏用功深，此道相传直到今。\n书裏有图图有句，图中即是圣人心。",
        "dynasty": "宋",
        "collection_info": null
    },
    {
        "title": "和易岩木犀韵  其一",
        "author": "王柏",
        "content": "昨夜西风作意凉，吹开粟粟绕枝黄。\n有时月窟閒来往，天上人间一样香。",
        "dynasty": "宋",
        "collection_info": null
    },
    {
        "title": "和易岩木犀韵  其二",
        "author": "王柏",
        "content": "对花只是月宫游，浥彼黄流注玉舟。\n莫被清光虚度了，此生更有几中秋。",
        "dynasty": "宋",
        "collection_info": null
    },
    {
        "title": "和前人韵  其一",
        "author": "王柏",
        "content": "屡作家书欲寄人，姓名愁堕软红尘。\n眼边忽见伤春句，屈指别来犹是春。",
        "dynasty": "宋",
        "collection_info": null
    },
    {
        "title": "和前人韵  其二",
        "author": "王柏",
        "content": "庭前日日见兰芽，谁把青山特地遮。\n雁影寂寥君又远，归期夜夜卜灯花。",
        "dynasty": "宋",
        "collection_info": null
    },
    {
        "title": "春雪两绝  其一",
        "author": "王柏",
        "content": "开岁晴天亦太悭，六花日日舞檐端。\n浑然一色无分别，也把梅花作雪看。",
        "dynasty": "宋",
        "collection_info": null
    },
    {
        "title": "春雪两绝  其二",
        "author": "王柏",
        "content": "无端雨雪恣痴顽，弱甚东君太失权。\n一白但为羣丑幸，雪消羣丑只依然。",
        "dynasty": "宋",
        "collection_info": null
    },
    {
        "title": "和叔崇两绝  其一",
        "author": "王柏",
        "content": "道心常要摄人心，有德之人必有隣。\n愧我空虚无一善，安能交义契兰金。",
        "dynasty": "宋",
        "collection_info": null
    },
    {
        "title": "和叔崇两绝  其二",
        "author": "王柏",
        "content": "春来风雪无虚日，老去光阴如箭急。\n窗外梅花犹未残，高标却被寒留得。",
        "dynasty": "宋",
        "collection_info": null
    },
    {
        "title": "拜明招二先生墓有感  其一",
        "author": "王柏",
        "content": "忆昔龙门续断絃，荥阳一脉浚家传。\n谁知丽泽收声蚤，梦奠于今八十年。",
        "dynasty": "宋",
        "collection_info": null
    },
    {
        "title": "拜明招二先生墓有感  其二",
        "author": "王柏",
        "content": "神皋王气点腥羶，爵命今年下日边。\n俎豆孔堂新剑佩，风烟晋国旧山川。",
        "dynasty": "宋",
        "collection_info": null
    },
    {
        "title": "拜明招二先生墓有感  其三",
        "author": "王柏",
        "content": "一原英魄一山藏，回首怀忠道路长。\n天意未开南北限，要教北学王南方。",
        "dynasty": "宋",
        "collection_info": null
    },
    {
        "title": "拜明招二先生墓有感  其四",
        "author": "王柏",
        "content": "林麓幽幽气象闲，三年肄习萃衣冠。\n自从引翼无求地，荆棘丛中路顿宽。",
        "dynasty": "宋",
        "collection_info": null
    },
    {
        "title": "拜明招二先生墓有感  其五",
        "author": "王柏",
        "content": "炯炯长空一片心，东南鼎立统斯文。\n卷藏万古春归去，只有余光在此君。",
        "dynasty": "宋",
        "collection_info": null
    },
    {
        "title": "拜明招二先生墓有感  其六",
        "author": "王柏",
        "content": "研席尝栖一柏堂，至今鱼鼓诉凄凉。\n溪山不掩中和气，发见随时草木香。",
        "dynasty": "宋",
        "collection_info": null
    },
    {
        "title": "拜明招二先生墓有感  其七",
        "author": "王柏",
        "content": "竹舆侵晓出山阿，宿露清圆忆旧哦。\n当日解衣盘礴意，明明分付一池荷。",
        "dynasty": "宋",
        "collection_info": null
    },
    {
        "title": "拜明招二先生墓有感  其八",
        "author": "王柏",
        "content": "多少门人迹已空，后生久矣失遗风。\n圣贤立教无今古，时有污隆道不穷。",
        "dynasty": "宋",
        "collection_info": null
    },
    {
        "title": "拜明招二先生墓有感  其九",
        "author": "王柏",
        "content": "束髮家庭识所宗，平生心在瓣香中。\n白头始下券台拜，的的精诚自感通。",
        "dynasty": "宋",
        "collection_info": null
    },
    {
        "title": "拜明招二先生墓有感  其一○",
        "author": "王柏",
        "content": "仲氏孤忠彻九天，青原淡月惨遗篇。\n摩挲朱子呜呼字，寂寂庭前重怆然。",
        "dynasty": "宋",
        "collection_info": null
    },
    {
        "title": "和叔崇清明后四绝  其一",
        "author": "王柏",
        "content": "把酒留春尚肯留，几多生意聚诗眸。\n可怜桃李无涵养，只有桑麻自进修。",
        "dynasty": "宋",
        "collection_info": null
    },
    {
        "title": "和叔崇清明后四绝  其二",
        "author": "王柏",
        "content": "安期老子肯过从，每恨清尊不肯空。\n好句忽来今日雨，高情终是古人风。",
        "dynasty": "宋",
        "collection_info": null
    },
    {
        "title": "和叔崇清明后四绝  其三",
        "author": "王柏",
        "content": "昌黎空作送春诗，只道门前柳絮飞。\n岂识一犂江上雨，春风于此大知非。",
        "dynasty": "宋",
        "collection_info": null
    },
    {
        "title": "和叔崇清明后四绝  其四",
        "author": "王柏",
        "content": "缓步微吟竹一枝，情怀不比少年时。\n少年春思无归宿，却是如今老会嬉。",
        "dynasty": "宋",
        "collection_info": null
    },
    {
        "title": "题立斋天台图  其一",
        "author": "王柏",
        "content": "留题已是十年前，展卷重看思惘然。\n汝以不言传至道，岂如吾道以言传。",
        "dynasty": "宋",
        "collection_info": null
    },
    {
        "title": "题立斋天台图  其二",
        "author": "王柏",
        "content": "出处于人不偶然，当时已报赤城缘。\n丹青有笔谁能画，圣则堂前月满川。",
        "dynasty": "宋",
        "collection_info": null
    },
    {
        "title": "元正  其一",
        "author": "王柏",
        "content": "开正又展一年期，霞脸醺醺酒半巵。\n独坐晴窗无一事，呼童和墨写梅诗。",
        "dynasty": "宋",
        "collection_info": null
    },
    {
        "title": "元正  其二",
        "author": "王柏",
        "content": "吟诗犹是少年情，要復当初赤子心。\n心出入时何以御，手持一卷敬斋箴。",
        "dynasty": "宋",
        "collection_info": null
    },
    {
        "title": "和玉成书秋台诗卷韵",
        "author": "王柏",
        "content": "龙蛇笔底盘枯藤，两卷风骚泣鬼神。\n此是玉成衣钵处，他年出语定惊人。",
        "dynasty": "宋",
        "collection_info": null
    },
    {
        "title": "韦轩游山遇雨",
        "author": "王柏",
        "content": "踏碎羊山黄叶堆，天飞细雨相车回。\n二皇应讶来何晚，不忍听君话别杯。",
        "dynasty": "宋",
        "collection_info": null
    },
    {
        "title": "和前人韵  其一",
        "author": "王柏",
        "content": "名山终是欠徘徊，小队轻车决意来。\n他日相思无觅处，殷勤先赠岭头梅。",
        "dynasty": "宋",
        "collection_info": null
    },
    {
        "title": "和前人韵  其二",
        "author": "王柏",
        "content": "山灵岂是少恩哉，两载从容自不来。\n羊石岂能留得住，和羹消息到寒梅。",
        "dynasty": "宋",
        "collection_info": null
    },
    {
        "title": "答子宣雪中惠吴中珍味",
        "author": "王柏",
        "content": "谁枉袁安雪裏车，忽然台馈入吾庐。\n平生安识吴中味，搅碎衰翁满腹蔬。",
        "dynasty": "宋",
        "collection_info": null
    },
    {
        "title": "跋潘默成诗",
        "author": "王柏",
        "content": "不动心斋有素规，棱棱风骨太清奇。\n残书断帖人争宝，谁识先生媿禄诗。",
        "dynasty": "宋",
        "collection_info": null
    },
    {
        "title": "书补之梅",
        "author": "王柏",
        "content": "玉质敷腴宫样妆，风流终媿水云乡。\n一邨飞落人间世，添却逃禅百倍香。",
        "dynasty": "宋",
        "collection_info": null
    },
    {
        "title": "题王伯忠雪月图",
        "author": "王柏",
        "content": "片纸裁成数寸悭，王孙风致寄毫端。\n只于天地交光裏，认得前程万里宽。",
        "dynasty": "宋",
        "collection_info": null
    },
    {
        "title": "除夜访杨此斋  其一",
        "author": "王柏",
        "content": "除夕家家整世氛，老来天赐一閒身。\n正当风雪翻空急，面拂冰花访故人。",
        "dynasty": "宋",
        "collection_info": null
    },
    {
        "title": "除夜访杨此斋  其二",
        "author": "王柏",
        "content": "一别癯仙已八年，伶俜鹤骨尚弹冠。\n相逢逆旅欢然处，各着精神子细看。",
        "dynasty": "宋",
        "collection_info": null
    },
    {
        "title": "秋兴  其一",
        "author": "王柏",
        "content": "年少荒唐德颇惭，了无佳客伴清谈。\n相亲幸有坡诗在，秋晚堂深灯一龛。",
        "dynasty": "宋",
        "collection_info": null
    },
    {
        "title": "秋兴  其二",
        "author": "王柏",
        "content": "巷底萧萧绝市尘，供愁疎雨打黄昏。\n悠然一曲泉鸣调，烧了夜香深闭门。",
        "dynasty": "宋",
        "collection_info": null
    },
    {
        "title": "涂中即景",
        "author": "王柏",
        "content": "溪边柳色露新芽，春透微波漠漠斜。\n一阵随风香颇异，定知前面有梅花。",
        "dynasty": "宋",
        "collection_info": null
    },
    {
        "title": "宿宁庵闻溪声",
        "author": "王柏",
        "content": "清溪泻出瀑泉鸣，记得昌黎语不平。\n要识中流多峙柱，故能千古振英声。",
        "dynasty": "宋",
        "collection_info": null
    },
    {
        "title": "感旧三首  其一",
        "author": "王柏",
        "content": "年时清话几黄昏，双桂亭前竹外门。\n离合盛衰方感旧，忽逢新句动诗魂。",
        "dynasty": "宋",
        "collection_info": null
    },
    {
        "title": "感旧三首  其二",
        "author": "王柏",
        "content": "交契绸缪事未磨，月窗再得共婆娑。\n君今有子全无恨，顾我伶俜奈老何。",
        "dynasty": "宋",
        "collection_info": null
    },
    {
        "title": "感旧三首  其三",
        "author": "王柏",
        "content": "却为清贫识世情，人于淡处味方珍。\n未终旧话君还去，頼有梅花似故人。",
        "dynasty": "宋",
        "collection_info": null
    },
    {
        "title": "湖上  其一",
        "author": "王柏",
        "content": "木落孤山分外孤，尖风索索响枯芦。\n暗香全未传消息，和靖还曾着意无。",
        "dynasty": "宋",
        "collection_info": null
    },
    {
        "title": "湖上  其二",
        "author": "王柏",
        "content": "笙歌只解闹花天，谁肯敲冰掉小船。\n要识湖山真面目，偷他冷月访三贤。",
        "dynasty": "宋",
        "collection_info": null
    },
    {
        "title": "归舟三绝  其一",
        "author": "王柏",
        "content": "江边踏月入孤舟，水月流光一片浮。\n夜静海门雷怒吼，潮头冻杀未甘休。",
        "dynasty": "宋",
        "collection_info": null
    },
    {
        "title": "归舟三绝  其二",
        "author": "王柏",
        "content": "波声拍枕不成眠，拥被推篷月尚圆。\n霜下夜深人正悄，数声飞雁度林颠。",
        "dynasty": "宋",
        "collection_info": null
    },
    {
        "title": "归舟三绝  其三",
        "author": "王柏",
        "content": "幸脱尘氛入帝城，又携幽恨满归程。\n鴈行不整关心事，深媿汉人千虑轻。",
        "dynasty": "宋",
        "collection_info": null
    },
    {
        "title": "伯兄新楼十首  其一",
        "author": "王柏",
        "content": "敛墙缩地保邻欢，巧作规模不见悭。\n初转层梯心似隘，一开窗了便宽闲。",
        "dynasty": "宋",
        "collection_info": null
    },
    {
        "title": "伯兄新楼十首  其二",
        "author": "王柏",
        "content": "不嫌陋巷据坡头，旋斸烟莱着小楼。\n面面有山殊不恶，倚阑销尽半生愁。",
        "dynasty": "宋",
        "collection_info": null
    },
    {
        "title": "伯兄新楼十首  其三",
        "author": "王柏",
        "content": "东山护晓日葱昽，一簇楼台紫翠中。\n鸳瓦露漙鳞甲动，参差翚影挂斜红。",
        "dynasty": "宋",
        "collection_info": null
    },
    {
        "title": "伯兄新楼十首  其四",
        "author": "王柏",
        "content": "野色晴晖展画屏，绿槐古樾两娉婷。\n却嫌一带无情竹，只放金华半段青。",
        "dynasty": "宋",
        "collection_info": null
    },
    {
        "title": "伯兄新楼十首  其五",
        "author": "王柏",
        "content": "投西眼力拓天宽，收得烟林透入关。\n双鹜断霞飞不尽，九峰斜抹有无间。",
        "dynasty": "宋",
        "collection_info": null
    },
    {
        "title": "伯兄新楼十首  其六",
        "author": "王柏",
        "content": "林间塔影鬰苍苍，向晚风传供佛香。\n灯焰万龛时炯炯，恍然文笔吐光芒。",
        "dynasty": "宋",
        "collection_info": null
    },
    {
        "title": "伯兄新楼十首  其七",
        "author": "王柏",
        "content": "未说楼居即是仙，自然高处隔尘寰。\n谁家双鹤鸣清晓，声在东边竹树间。",
        "dynasty": "宋",
        "collection_info": null
    },
    {
        "title": "伯兄新楼十首  其八",
        "author": "王柏",
        "content": "月满阑干风满衿，浪因景物动清吟。\n钟惊老鹤翻金剎，角引栖鸦投暮林。",
        "dynasty": "宋",
        "collection_info": null
    },
    {
        "title": "伯兄新楼十首  其九",
        "author": "王柏",
        "content": "楼头小圃径斜通，种竹休教势倚空。\n好是故庐犹在眼，未应修篠障西风。",
        "dynasty": "宋",
        "collection_info": null
    },
    {
        "title": "伯兄新楼十首  其一○",
        "author": "王柏",
        "content": "七絃之外数联诗，袅袅炉烟酒半巵。\n岂独对床堪听雨，不如话到月斜时。",
        "dynasty": "宋",
        "collection_info": null
    },
    {
        "title": "谢叶圣予送笋",
        "author": "王柏",
        "content": "谁念篔筜一饭贫，蛰龙头角正森森。\n殷勤惠我清贞节，减却君家几亩阴。",
        "dynasty": "宋",
        "collection_info": null
    },
    {
        "title": "寄题江山叶氏翠香亭  其一",
        "author": "王柏",
        "content": "此君来与小山盟，共挹周扬一世英。\n何用偷它当日意，男儿自要立芳名。",
        "dynasty": "宋",
        "collection_info": null
    },
    {
        "title": "寄题江山叶氏翠香亭  其二",
        "author": "王柏",
        "content": "遥想琅玕百顷强，旋栽应笑子猷忙。\n绝怜羽葆摇新绿，更有风来细细香。",
        "dynasty": "宋",
        "collection_info": null
    },
    {
        "title": "寄题江山叶氏翠香亭  其三",
        "author": "王柏",
        "content": "谁窃清香下广寒，霜风染就粟肤丹。\n须知叶叶苍圭色，花未开时自可观。",
        "dynasty": "宋",
        "collection_info": null
    },
    {
        "title": "寄题江山叶氏翠香亭  其四",
        "author": "王柏",
        "content": "小诗越境论交情，不见新亭句未精。\n寄语主人犹缺典，梅花应恨不同清。",
        "dynasty": "宋",
        "collection_info": null
    },
    {
        "title": "白荷花",
        "author": "王柏",
        "content": "玉娥独自到书屏，不管人间暑气深。\n待得诗成花已谢，应无好句惬花心。",
        "dynasty": "宋",
        "collection_info": null
    },
    {
        "title": "三衢纪所闻",
        "author": "王柏",
        "content": "青幙红裾忠懿孙，如今流落不堪听。\n丹书铁券山河誓，却与春闺赎滥刑。",
        "dynasty": "宋",
        "collection_info": null
    },
    {
        "title": "过赵清献故居",
        "author": "王柏",
        "content": "隠隠数间清献宅，只在城东竹树中。\n龟鹤不知何处去，谁将白鹿继高风。",
        "dynasty": "宋",
        "collection_info": null
    },
    {
        "title": "题思泉庵",
        "author": "王柏",
        "content": "一时人物久飞仙，诗竹和庵尽变迁。\n尚有禅师风味在，野人门外汲寒泉。",
        "dynasty": "宋",
        "collection_info": null
    },
    {
        "title": "赤松夜宿",
        "author": "王柏",
        "content": "香火悠长仙力重，山川布濩妙难控。\n诗魂飞绕翠屏中，冷雨疎风时入梦。",
        "dynasty": "宋",
        "collection_info": null
    },
    {
        "title": "中秋",
        "author": "王柏",
        "content": "中秋天气似重阳，幸有庭前桂子香。\n书册根边无一事，任他风雨送凄凉。",
        "dynasty": "宋",
        "collection_info": null
    },
    {
        "title": "寄题胡子升读易亭韵",
        "author": "王柏",
        "content": "梅花亭外倚霜晴，读易亭中一老成。\n亭在道旁还有意，几多行客想风声。",
        "dynasty": "宋",
        "collection_info": null
    },
    {
        "title": "叶西庐惠冬菊三绝  其一",
        "author": "王柏",
        "content": "风紧东篱长旧荄，主人杖屦日徘徊。\n后时独立应无恨，少待梅花相伴开。",
        "dynasty": "宋",
        "collection_info": null
    },
    {
        "title": "叶西庐惠冬菊三绝  其二",
        "author": "王柏",
        "content": "霜天无物不雕残，忽见青蕤羽葆攒。\n欲制颓龄须耐冷，一阳定有落英餐。",
        "dynasty": "宋",
        "collection_info": null
    },
    {
        "title": "叶西庐惠冬菊三绝  其三",
        "author": "王柏",
        "content": "谁知造化用工深，处士陶潜独返魂。\n白髮书生留晚节，从今岁岁典刑存。",
        "dynasty": "宋",
        "collection_info": null
    },
    {
        "title": "和乘雪游山韵  其一",
        "author": "王柏",
        "content": "千丈层崖玉作堆，瑶林璀璨路萦回。\n寒光彻骨清无敌，第一轩中第一杯。",
        "dynasty": "宋",
        "collection_info": null
    },
    {
        "title": "和乘雪游山韵  其二",
        "author": "王柏",
        "content": "肃然穷巷冻堆堆，高卧袁生梦正回。\n拥鼻微吟烧榾柮，茅柴也荐两三杯。",
        "dynasty": "宋",
        "collection_info": null
    },
    {
        "title": "三闾大夫赞",
        "author": "王柏",
        "content": "爱国忧民感慨深，沅湘浩浩魄沈沈。\n怀沙哀郢成何事，日月争光只此心。",
        "dynasty": "宋",
        "collection_info": null
    },
    {
        "title": "挽曹叔献",
        "author": "王柏",
        "content": "野草何青青，野花亦莙莙。\n王园翳烟树，东风开泉扃。\n灵辰倏祥练，祖载何因循。\n半生安陋巷，箪瓢澹无营。\n天命有穷达，书生多苦辛。\n北邙同一路，玄庐等枯荣。\n我本里中子，升堂託微婣。\n每怀桮渡语，惟士有常心。\n几杖虽疏阔，睠睠敬爱深。\n故家乔木瘁，不復典刑存。\n流水桃花窅，飘零薤露音。\n幽宫一以閟，清泪洒芳春。",
        "dynasty": "宋",
        "collection_info": null
    },
    {
        "title": "挽汪帅参  其一",
        "author": "王柏",
        "content": "一世钦斋老，声名四十年。\n冰融南省日，春满洞庭天。\n笑语当时密，交情晚节坚。\n秀英今已矣，新阁独岿然。",
        "dynasty": "宋",
        "collection_info": null
    },
    {
        "title": "挽汪帅参  其二",
        "author": "王柏",
        "content": "世路艰危极，人情政可叹。\n未闻亲子在，而有外邪干。\n轩冕多为累，箪瓢未必寒。\n此皆身外事，且閟一丘安。",
        "dynasty": "宋",
        "collection_info": null
    },
    {
        "title": "挽潜斋王枢相  其一",
        "author": "王柏",
        "content": "忠简流余庆，文忠印此心。\n词章传世早，事业得君深。\n不尽风云会，宁知岁月侵。\n九重惊殄瘁，谗者舌方瘖。",
        "dynasty": "宋",
        "collection_info": null
    },
    {
        "title": "挽潜斋王枢相  其二",
        "author": "王柏",
        "content": "治命深衣敛，亲题石像镌。\n精神传巨扁，风月掩遗编。\n流落人间境，陶镕物外天。\n建安名教在，它日配先贤。",
        "dynasty": "宋",
        "collection_info": null
    },
    {
        "title": "挽潜斋王枢相  其三",
        "author": "王柏",
        "content": "总角思先友，同宗丽泽传。\n典刑诸老尽，文献旧家全。\n交道从公晚，知音去我先。\n渊源谁与遡，愁绝伯牙絃。",
        "dynasty": "宋",
        "collection_info": null
    },
    {
        "title": "挽潜斋王枢相  其四",
        "author": "王柏",
        "content": "精舍北之北，幽宫南復南。\n两山生死寄，千古姓名谙。\n地势蟠空壮，溪声战晚酣。\n青乌发天秘，万壑拱遗龛。",
        "dynasty": "宋",
        "collection_info": null
    },
    {
        "title": "代挽王潜斋  其一",
        "author": "王柏",
        "content": "自立西山雪，声名四十年。\n清思奎画重，忠简物情怜。\n廊庙风云断，园林岁月迁。\n潜斋元不死，有子续遗编。",
        "dynasty": "宋",
        "collection_info": null
    },
    {
        "title": "代挽王潜斋  其二",
        "author": "王柏",
        "content": "先世论交早，名公不忍忘。\n共期霖雨施，忽掩斗枢光。\n北墅风烟惨，南山草木香。\n片云开白日，恤典耀龙㡛。",
        "dynasty": "宋",
        "collection_info": null
    },
    {
        "title": "挽丁知县",
        "author": "王柏",
        "content": "蚤识北平贵，从游五十年。\n迟迟登虎榜，急急到鳬仙。\n振起非无地，荣枯自有天。\n老成雕落尽，一壑锁苍烟。",
        "dynasty": "宋",
        "collection_info": null
    },
    {
        "title": "挽施子华",
        "author": "王柏",
        "content": "哭子天伦变，贤哉更可伤。\n毅翁悲祚断，学者悼师良。\n缺月窥元室，凄风锁奥冈。\n身虽随物幻，名笔起潜光。",
        "dynasty": "宋",
        "collection_info": null
    },
    {
        "title": "挽郡博士待班刘公歌",
        "author": "王柏",
        "content": "东风变九野，万物负生意。\n素韠何栾栾，清血洒幽隧。\n猗欤静寿翁，归全可无愧。\n人生託溟涬，消息同一气。\n过化来者续，自昔叹川逝。\n温温夙好修，甄陶瑚琏器。\n凝乎觚自度，澹乎靓且邃。\n诗书以为粮，忠信以为饎。\n人皆崇荣途，公独徐揽辔。\n三转坐皋比，五鹗争自致。\n上培德谊种，下开文字瑞。\n一子通金闺，一子需大对。\n衣冠绘庆图，岂料造物忌。\n学校失师模，乡闾思善类。\n梅花已流水，草木谁臭味。\n惟有笃厚心，叮咛期嗣世。",
        "dynasty": "宋",
        "collection_info": null
    },
    {
        "title": "桐花散翁挽诗",
        "author": "王柏",
        "content": "瀫水之西，巍然一峰。\n是曰道坚，翔舞而东。\n林峦蓊蔚，丘壑浑融。\n雍雍聚落，惟金之宗。\n五世积累，钟此散翁。\n散翁颀颀，生有异质。\n学敏而博，心广而实。\n乃孝乃睦，乃大其识。\n教子一经，维宽而栗。\n教人尽己，维久无斁。\n选举法坏，取士以文。\n决于一夫，升沈遂分。\n良才美德，所甘隠沦。\n负我求我，负人非人。\n两语垂训，风俗反淳。\n我之识翁，因翁二子。\n典刑是亲，翼翼亹亹。\n曾不几见，翁遽不起。\n我来哭翁，亦已晚矣。\n匍匐之义，真可愧死。\n我既哭翁，亦相佳城。\n千嶂矗矗，万壑沄沄。\n一丘永閟，昭明上征。\n万壑沄沄，千嶂矗矗。\n子子孙孙，载昌载毓。",
        "dynasty": "宋",
        "collection_info": null
    },
    {
        "title": "哭钱学老",
        "author": "王柏",
        "content": "鲁国黔娄死，升堂弔者谁。\n不邪能至此，千载有妻知。\n凛凛默成德，清风百世师。\n舅甥贫到底，终老外家祠。",
        "dynasty": "宋",
        "collection_info": null
    },
    {
        "title": "挽汪约叟  其一",
        "author": "王柏",
        "content": "幸有灵光在，天乎作么亡。\n生来最真实，病裏亦康强。\n和气留丹鼎，清尘凝笔床。\n溪山呈秀处，风露悄凄凉。",
        "dynasty": "宋",
        "collection_info": null
    },
    {
        "title": "挽汪约叟  其二",
        "author": "王柏",
        "content": "忆昔先君子，金兰气味投。\n中间有生死，一别几春秋。\n晓漏传幽梦，英魂觅旧游。\n城东烟月冷，应是访新丘。",
        "dynasty": "宋",
        "collection_info": null
    },
    {
        "title": "挽邓夫人",
        "author": "王柏",
        "content": "霜冷留宾髮，心融篆贝经。\n疏金重锦诰，琢玉璨芝庭。\n方禄参军养，俄丹寿母铭。\n可怜萱草露，也解泣仪形。",
        "dynasty": "宋",
        "collection_info": null
    },
    {
        "title": "挽司直兄  其一",
        "author": "王柏",
        "content": "老厌鸳行武，骑鲸不肯留。\n空存丹棘谳，未告紫宸猷。\n黄老辜初志，青山扬晚谋。\n夕阳无限好，心事竟悠悠。",
        "dynasty": "宋",
        "collection_info": null
    },
    {
        "title": "挽司直兄  其二",
        "author": "王柏",
        "content": "典重班诸老，声名始璧流。\n开尊口佳士，襥被闯前修。\n月冷金闺籍，尘生玉杖鸠。\n梅岩伤目处，鴈影正宾秋。",
        "dynasty": "宋",
        "collection_info": null
    },
    {
        "title": "挽司直兄  其三",
        "author": "王柏",
        "content": "晚始亲荆玉，劬愉气谊稠。\n泰坛霜月下，暑枕夜江头。\n一困关公念，连书释我忧。\n平生知己泪，寂寞洒新楸。",
        "dynasty": "宋",
        "collection_info": null
    },
    {
        "title": "挽朱侍郎  其一",
        "author": "王柏",
        "content": "国论多同异，身名有险夷。\n一从离紫橐，再不上丹墀。\n慷慨风云断，飘零岁月移。\n却因閒得早，冷眼看人痴。",
        "dynasty": "宋",
        "collection_info": null
    },
    {
        "title": "挽朱侍郎  其二",
        "author": "王柏",
        "content": "渺渺康湖水，峨峨蜀野山。\n是翁元不死，蜕骨此中间。\n草木券台绿，莓苔翁仲斑。\n白云伤北望，清泪更潸潸。",
        "dynasty": "宋",
        "collection_info": null
    },
    {
        "title": "宗夫人挽章",
        "author": "王柏",
        "content": "勋烈高忠简，夫人衍庆源。\n春风南涧藻，秋雨北堂萱。\n鸾鑑伤孤影，芝庭茂两孙。\n清霜凝素仗，璀璨满西原。",
        "dynasty": "宋",
        "collection_info": null
    },
    {
        "title": "挽何无适",
        "author": "王柏",
        "content": "二五之英，清通莹彻。\n有钟于躬，非贤则哲。\n乌乎无适，自幼卓绝。\n奴仆选骚，铨衡庄列。\n鞭霆走电，不可追籋。\n一操而存，肃整辔辙。\n着书未就，不幸短折。\n既赋以奇，未易泯灭。\n世外精神，笔头风月。\n有阅斯立，有妥斯魄。\n既妥尔魄，既筑尔阡。\n是曰反终，是曰归全。\n人生斯世，岂必百年。\n欲动情胜，万事出焉。\n孰好孰恶，孰媸孰妍。\n孰过而改，孰善而迁。\n一征物表，浩浩其天。\n风定水止，月印万川。\n阴阳不独，动静不偏。\n既静復动，太极烱然。",
        "dynasty": "宋",
        "collection_info": null
    },
    {
        "title": "马华父母叶氏挽章",
        "author": "王柏",
        "content": "力疾呼儿语，民方弄潢池。\n儿职不可缓，母疾尚可为。\n绣衣纔出境，萧斧旋芟夷。\n百姓得奠枕，归来拜慈帷。\n母训不敢坠，母喜开双眉。\n阴功覃雨露，庆报当期颐。\n孟夏草木长，庭萱何遽萎。\n平生事俭约，犹有嫔时衣。\n熏炉经卷静，不復朝莫披。\n西风秋又晚，萸菊思年时。\n瞿瞿临祖奠，清血应涟洏。\n明朝鹤岩道，旧冢连新悲。",
        "dynasty": "宋",
        "collection_info": null
    },
    {
        "title": "挽颐轩张朝奉  其一",
        "author": "王柏",
        "content": "蔼然一气备天和，不尽人间岁月多。\n乡里同声称佛子，儿孙相继奋儒科。\n蠲租捐廪今无有，刲豕然灯可奈何。\n德在人心真不朽，几多麟碣污山河。",
        "dynasty": "宋",
        "collection_info": null
    },
    {
        "title": "挽颐轩张朝奉  其二",
        "author": "王柏",
        "content": "挺挺长松施女萝，平生能得几相过。\n繐帷远辱双絇临，泪眼犹瞻两鬓皤。\n曾未经年成契阔，至今一恸竟蹉跎。\n吉人已矣难重见，山口悽悽薤露歌。",
        "dynasty": "宋",
        "collection_info": null
    },
    {
        "title": "挽张佛子  其一",
        "author": "王柏",
        "content": "嘉庆图传世所稀，夫何佛子遽西归。\n平生施予心无为，时事艰难众有依。\n德谊百年犹积累，诗书五世渐光辉。\n儿童父老倾山谷，洒泪追随丹旐飞。",
        "dynasty": "宋",
        "collection_info": null
    },
    {
        "title": "挽张佛子  其二",
        "author": "王柏",
        "content": "陟屺虽频莫慰心，见公犹幸母如存。\n东山何事遽陈迹，西路如今又断魂。\n柳翣忽临新冢道，林花空满旧时园。\n一衿和气归何处，化作功名遗子孙。",
        "dynasty": "宋",
        "collection_info": null
    },
    {
        "title": "挽徐郎中",
        "author": "王柏",
        "content": "郎潜不復坦衿期，留得清名举世知。\n老矣空还新虎节，归来只是旧鸿禧。\n危言宁免班行忌，已死犹闻海内推。\n病裏仅能成大厦，当时燕雀不胜悲。",
        "dynasty": "宋",
        "collection_info": null
    },
    {
        "title": "挽赵龙泉",
        "author": "王柏",
        "content": "满拟田庐乐莫年，谁知鳬舄遽飞仙。\n鹗书连走文场捷，麟趾多推正脉贤。\n晚锡蓝衫更鹖弁，径分蒲璧镇龙泉。\n春风满县开桃李，回首松楸锁翠烟。",
        "dynasty": "宋",
        "collection_info": null
    },
    {
        "title": "挽思泉居士  其一",
        "author": "王柏",
        "content": "平生不蓄买山钱，晚得佳城岂偶然。\n官职丛中韬素志，风波险处谒名贤。\n只将和气占心地，尚想清尊养性天。\n宗党典刑难倒指，忍看庭玉泪溅溅。",
        "dynasty": "宋",
        "collection_info": null
    },
    {
        "title": "挽思泉居士  其二",
        "author": "王柏",
        "content": "犹记年时访故山，细聆旧话侍清閒。\n汲泉倚杖临荒甃，寻塔呼僮斸野菅。\n回首恍如前日事，伤心已隔夜泉关。\n手携菖歜歌清些，泪染含风细葛班。",
        "dynasty": "宋",
        "collection_info": null
    },
    {
        "title": "挽朱侍郎",
        "author": "王柏",
        "content": "蚤亚魁躔入谏坡，却因忠谠蹈风波。\n龙墀一去江湖远，鹤骨归来岁月多。\n紫橐将随时事转，丹旌无奈夜舟何。\n万松苍翠皆亲种，月露凄凄泣陇阿。",
        "dynasty": "宋",
        "collection_info": null
    },
    {
        "title": "挽朱宜人",
        "author": "王柏",
        "content": "蜀峰飞来不记年，嶪峨崒嵂青绵联。\n康湖演漾吞万壑，风雷日夜喷飞泉。\n水西葱鬰气方壮，水南重得黄牛眠。\n深山大泽绝异处，造物冥锢难轻捐。\n龙翔凤舞萃英淑，岂非天授夫人贤。\n綵云落月相珪璧，山花庭草摇香钿。\n虎羊甲士俨成列，万松磨飐生苍烟。\n夫君笔力扛九鼎，亲着幽德熏兰荃。\n应有山灵乘赤豹，千年呵护青瑶镌。",
        "dynasty": "宋",
        "collection_info": null
    },
    {
        "title": "挽何南坡  其一",
        "author": "王柏",
        "content": "刻苦工夫真实心，一言体用已全陈。\n圣贤断续三千载，伯仲渐摩八十春。\n保护斯文勤且让，作成吾党敬而亲。\n我来不復瞻耆德，流水苍烟迹已尘。",
        "dynasty": "宋",
        "collection_info": null
    },
    {
        "title": "挽何南坡  其二",
        "author": "王柏",
        "content": "少公禀气后三年，易箦翻居三日先。\n学数弟兄犹间有，寿随父母独谁全。\n悲哉易感精神往，造化难凭祸福迁。\n应恨南山人远去，从今独卧北山阡。",
        "dynasty": "宋",
        "collection_info": null
    },
    {
        "title": "挽何南坡  其三",
        "author": "王柏",
        "content": "篱落纵横一径分，平生杖屦几登临。\n某山某水机缄露，彼室彼庐精分深。\n检校旧规心欲折，摩挲新志泪难禁。\n素车白马人归后，鹤唳猿啼总些音。",
        "dynasty": "宋",
        "collection_info": null
    },
    {
        "title": "林省吾挽辞",
        "author": "王柏",
        "content": "羌若人兮大带而深衣，张拱徐趋兮俨乎其若思。\n动有则兮神定，澹无欲兮心夷。\n便儇嵚巇之纷吾前兮，醢鸡起灭。\n忠信传习之省吾躬兮，圣贤我师。\n伊春阳之冉冉兮，生意方懋。\n何雪霜之不仁兮，荃兰遽萎。\n搴三后之纯英兮，时不得而荣瘁。\n抱太极而永归兮，哀与我之其谁。\n云沈沈兮凄巘，风棱棱兮断澌。\n长田长田兮，寂寂永夜。\n畅旨独立兮，千古名垂。",
        "dynasty": "宋",
        "collection_info": null
    },
    {
        "title": "滕勿斋内杨氏挽词  其一",
        "author": "王柏",
        "content": "东风捲地兮摧千红，松柏青葱兮启幽宫。\n龙㡛广柳兮辞帘栊，埋香掩玉兮甘长终。\n芳草萋萋兮春又空，东君寂寞兮谁与同。",
        "dynasty": "宋",
        "collection_info": null
    },
    {
        "title": "滕勿斋内杨氏挽词  其二",
        "author": "王柏",
        "content": "吴门山少兮烟水宽，一锸千金兮尚云悭。\n夫人勤俭兮同艰难，子荆苟美兮营玄关。\n平生首丘兮志应寒，双溪渺渺兮何时还。",
        "dynasty": "宋",
        "collection_info": null
    },
    {
        "title": "滕勿斋内杨氏挽词  其三",
        "author": "王柏",
        "content": "忆昔登堂兮拜淑仪，小子丱角兮勤将携。\n夫君念我兮力不遗，岁月滔迈兮鬓成丝。\n西望紫翣兮清魂飞，椷哀千里兮空涟洏。",
        "dynasty": "宋",
        "collection_info": null
    },
    {
        "title": "陈卿内邵氏挽词",
        "author": "王柏",
        "content": "羣山峨峨兮屏下环，钟为人英兮司贤关。\n风雅解颐兮簪佩珊珊，有女颖悟兮拱听帷间。\n识性情之正兮妇德闲，鸡鸣警戒兮夜漫漫。\n冰清玉润兮卿月相传，夫君骑鲸兮今几年。\n纲纪绳绳兮闺门肃然，乐山堂兮花木正妍。\n蕙槁兰萎兮弃钗钿，凄凄东坞兮藏风烟。\n画翣流云兮去翩翩，飞絮寂寞兮随珠軿。\n忍看双璧兮沈黄泉，龟趺螭首兮何时镌。\n山灵呵护兮祚绵绵。",
        "dynasty": "宋",
        "collection_info": null
    },
    {
        "title": "郑寺正挽辞  其一",
        "author": "王柏",
        "content": "北山崚嶒兮配井络之勋名，子孙绳绳兮聿彰厥声。\n一麾不顾兮番禺君，甘领祠官兮挂长缨。\n操存益固兮涵养益深，临行一念兮尤清明。",
        "dynasty": "宋",
        "collection_info": null
    },
    {
        "title": "郑寺正挽辞  其二",
        "author": "王柏",
        "content": "坦溪渺渺兮配流庆之深长，园林带宅兮风月无疆。\n鸥鹭受盟兮举清觞，胡不百年兮长徜徉。\n澡身更服兮愙气安详，遗颂洒然兮墨耿光。",
        "dynasty": "宋",
        "collection_info": null
    },
    {
        "title": "郑寺正挽辞  其三",
        "author": "王柏",
        "content": "北山寂寞兮号东风，坦溪呜咽兮绕玄宫。\n晓露滴滴兮泣苍松，芳草萋萋兮券台窿窿。\n体魄永藏兮魂徂太空，一声蒿里兮春无容。",
        "dynasty": "宋",
        "collection_info": null
    },
    {
        "title": "马华父母叶氏挽词  其一",
        "author": "王柏",
        "content": "苕溪猩鬼兮呼啸幽篁，绣衣一出兮血膏斧铓。\n笳鼓归来兮拜舞北堂，潢池夷靖兮母训是将。\n慈颜开喜兮家国之祥，熏风自南兮草木正长。\n胡不百年兮俾寿而康，庭萱夜殒兮奁玉昼藏。\n使者菲屦兮桐杖皇皇，一道生灵兮悲如我伤。",
        "dynasty": "宋",
        "collection_info": null
    },
    {
        "title": "马华父母叶氏挽词  其二",
        "author": "王柏",
        "content": "瑶岩嵯峨兮龙翔凤飞，玄庐肃启兮松楸露晞。\n东望宰陇兮券台依依，灵辰不留兮夷床晓移。\n紫萸黄菊兮奠祖一巵，熏炉经卷兮俨如生时。\n灵幄香销兮犹有嫔衣，音容寂寂兮万古永归。\n龙㡛黼翣兮骖神魌，一声万里兮风号谷悲。",
        "dynasty": "宋",
        "collection_info": null
    },
    {
        "title": "李三朝奉哀词",
        "author": "王柏",
        "content": "羌与公别兮几二十年，思渺渺兮路曼曼。\n棹剡溪兮乘兴，访故迹兮怆然。\n下晋齐之拜兮如梦，挑灯道旧兮犹平生欢。\n我少公兮六岁，悼彼此兮华颠。\n解予佩兮授予馆，言未终兮岁已阑。\n会公疾兮孔炽，怛医穷兮技殚。\n闻易箦兮数语，意穆穆兮词严。\n湛神爽兮不变，验学力兮深坚。\n自盘川与玉局兮，交一世之名贤。\n宜公之好修兮，羞芳蕙而糗荃兰。\n退静处而莫我知兮，老冉冉其流连。\n厌尘世之轇轕兮，倏昭明而遂仙。\n幸与公兮永诀，抚往事兮自怜。\n言告言归兮迈迈，有怀渭水兮渊渊。\n栖迟故隠兮，全纯愚而孤处。\n当岁莫之急景兮，闻公窀穸之有端。\n皎皎兮懿行，卓卓兮瑶镌。\n函泳以适意兮，凤冈樵隠之遗稿。\n纂记以广业兮，春秋族系之巨编。\n岂待是而不朽，掩既往之孤搴。\n兰风之皋兮望不极，歌薤露兮有泪悬泉。",
        "dynasty": "宋",
        "collection_info": null
    },
    {
        "title": "蒋叔行挽辞  其一",
        "author": "王柏",
        "content": "万山蟠兮有宅一区，吁嗟吉士兮心古而色愉。\n平生激烈兮谈忠义之事，求师教子兮必有道之儒。\n流德谊兮鼎鼎，浸策足兮功名之途。\n引壶觞兮自适，玩日月之双车。\n有淑兮尔配，丝枲兮劬劬。\n指期颐兮二竖立病，既偕老兮亦相继而长徂。\n望双旌兮有恸，酹一束兮生刍。",
        "dynasty": "宋",
        "collection_info": null
    },
    {
        "title": "蒋叔行挽辞  其二",
        "author": "王柏",
        "content": "万山蟠兮新此一丘，吁嗟乎，吉士兮灵辰不留。\n佳城鬰鬰兮马跼不进，前冈隠隠兮牛眠是求。\n竁蜿蜒兮有隧，枕皋隰兮沃流。\n东望兮庐舍，西望兮松楸。\n白云兮生死同壑，黄垆兮杖屦昔游。\n孤哀哀兮罔极，悼愁愁兮千秋。\n怅素绋兮莫执，相尔些兮商谣。",
        "dynasty": "宋",
        "collection_info": null
    },
    {
        "title": "朱昭父挽些",
        "author": "王柏",
        "content": "春风初开兮别君南浦，诔君輁轴兮冬又暮。\n曾岁律之未改兮生死异路，吁嗟乎实斋兮有前修之风度。\n瑟瑟僩僩兮凝然寒素，不忮不求兮未尝偭绳墨而改错。\n视万马之奔逸兮敛组辔而独驻，安于一实兮岂斯世之足语。\n天何赋之厚兮而夺之遽，何旅翣之未返兮合豺虎而哮呼。\n凛世道之腭兮良士瞿瞿，想君一笑于冥冥兮豁然大悟。\n山靡靡兮旁围，水潺潺兮在下。\n付万事兮云空，颛一壑兮千古。",
        "dynasty": "宋",
        "collection_info": null
    },
    {
        "title": "悼蔡修斋",
        "author": "王柏",
        "content": "羌世运之纬繣兮，何故老之不憗遗。\n持寸胶而救千丈浑兮，谁与同而共治。\n身一约而蹈遗烈兮，不沽直而不徇时。\n西极八桂东连吴会兮，贯南纪以周驰。\n以节用爱人兮，以静重为威。\n谓直方大之德才学识之长兮，亲结上知。\n方增重乎本朝兮，而疾疢以乘之。\n犹癯癯乎笔削之志兮，浩浩乎汗青之未期。\n遗稿山积兮，孰续而孰维。\n擅一代之鉅典兮，疑造物之好亏。\n吁嗟乎，修斋之典刑兮，蹇长歌乎已而。\n余幼好此奇服兮，今冉冉而华颠。\n悼窘步之数奇兮，安陋巷之瓢箪。\n公独闵其寂落兮，擥微芳而遐搴。\n时舒爱而申情兮，曾不间夫邮传。\n弭婺节而西来兮，拱茂行之渊渊。\n吸松斋之沆瀣兮，饱坐啸之兰荃。\n凤高飞而莫絷兮，徒延伫而路曼曼。\n何音问之不淑兮，骇骑箕而遂仙。\n睇长江而太息兮，涕淫淫而惘然。\n抚巨编之遗则兮，神驰乎洋奥之佳阡。\n念岁律之云莫兮，奈狂风之鼓天。",
        "dynasty": "宋",
        "collection_info": null
    },
    {
        "title": "挽时佥判  其一",
        "author": "王柏",
        "content": "灵辰不留兮，挽者何悲。\n羌茂行之皎皎兮，而今已而。\n惟孝友百行之首兮，何习俗之日醨。\n惟不亏其降衷兮，何足尚乎浮辞。\n灵辰不留兮，斯人永归。\n薤露一声兮，行人泪垂。",
        "dynasty": "宋",
        "collection_info": null
    },
    {
        "title": "挽时佥判  其二",
        "author": "王柏",
        "content": "灵辰不留兮，挽者徘徊。\n羌若人之秉德兮，佩先训之不回。\n以直道事人兮，任当路之疑猜。\n坎壈一官兮，穷达何有于我哉。\n灵辰不留兮，启社塘之夜台。\n薤露再歌兮，亦孔之哀。",
        "dynasty": "宋",
        "collection_info": null
    },
    {
        "title": "挽时佥判  其三",
        "author": "王柏",
        "content": "灵辰不留兮，挽者迈迈。\n羌前修之典刑兮，何后生之昧昧。\n平乡常人之号兮，岂直欲以之而自悔。\n静观世道之日诡兮，盖亦恶夫奇奇而怪怪。\n灵辰不留兮，路曼曼乎长夜。\n歌薤露之三章兮，识者为之永嘅。",
        "dynasty": "宋",
        "collection_info": null
    },
    {
        "title": "徐制参挽歌  其一",
        "author": "王柏",
        "content": "北风高兮岁律将残，望东陇兮目断旌丹。\n有美君子兮擥众芳而自饰，直哉惟清兮不亢不激。\n鬰十五年之朝望兮，仅彯缨于列院。\n参幙府以自诡兮，乃劬劬而忘倦。\n宜表世而厉俗兮，曷止于斯。\n灵辰不留兮，祖奠载期。\n薤歌之一章兮，孰不孔悲。",
        "dynasty": "宋",
        "collection_info": null
    },
    {
        "title": "徐制参挽歌  其二",
        "author": "王柏",
        "content": "岁律残兮北风正南，渡梅花之桥兮龙㡛镳镳。\n有美君子兮苍梧翠竹，善继善述兮恢韦斋之芳躅。\n羌世道之纬繣兮，孰识夫异体而同气。\n惟不忘其所由生兮，合羣从而一视。\n慨垂绝之叮咛兮，欲蜕而理融。\n灵人不留兮，将永閟于幽宫。\n再歌薤灵之章兮，号万壑之长松。",
        "dynasty": "宋",
        "collection_info": null
    },
    {
        "title": "徐制参挽歌  其三",
        "author": "王柏",
        "content": "北风北风兮岁律告终，岂惟岁律兮嗟世道之益穷。\n有美君子兮，非斯世之人物。\n有古人之风兮，有无我之德。\n我亦何知兮，託先世之余契。\n两书相劳苦兮，蔼然敬爱之意。\n迹虽疏兮此心不忘，死生契阔兮怅十二里之高冈。\n歌薤露之卒章兮，有泪滂滂。",
        "dynasty": "宋",
        "collection_info": null
    },
    {
        "title": "挽邵公容春  其一",
        "author": "王柏",
        "content": "北风猎猎兮申原之幽，玄扉启兮灵辰不留。\n苏黄之像兮俨其如在，容春之人兮杳不可求。\n一棺兮厚德，万古兮高丘。",
        "dynasty": "宋",
        "collection_info": null
    },
    {
        "title": "挽邵公容春  其二",
        "author": "王柏",
        "content": "申原幽幽兮北风正高，薤露一声兮山鬼夜号。\n吉人考终兮如蜕，遗编不朽兮风骚。\n一丘兮安固，万古兮滔滔。",
        "dynasty": "宋",
        "collection_info": null
    },
    {
        "title": "挽邵公容春  其三",
        "author": "王柏",
        "content": "北风北风兮丹旐飞飞，申原迈迈兮铎声孔悲。\n素缰栾栾兮二子皇皇，如有望兮魂其来归。\n地有灵兮人杰，表尔隧兮丰碑。",
        "dynasty": "宋",
        "collection_info": null
    },
    {
        "title": "宋史馆检阅所性先生时天彝父挽些",
        "author": "王柏",
        "content": "大专槃物兮刚柔荡摩，五行杂糅兮颛蒙孔多。\n陶一气之奇佹兮奄宇宙之几何，握异采之陆离兮蹇儃佪而逶迤。\n袭正轨之茂则兮耻践迹而循科，御长辕而猎太空兮摧九折之峨峨。\n孑不羣而介立兮众嚣嚣而肆呵，玄虬蹶泥兮浸雄虹于颓波。\n陇廉孟娵之莫辨兮世揜揜其层睋，神藐藐而上征兮诉纬繣于太和。\n忽修灵之聿皇兮任侏儒之傞傞，咎将谁执兮岂天赋之未薖。\n落日下大墅兮慨高风之吟哦，羌若人之莫见兮感生意于庭柯。\n卓丰词兮九里，亘千秋兮不磨。",
        "dynasty": "宋",
        "collection_info": null
    },
    {
        "title": "挽蔡文叔  其一",
        "author": "王柏",
        "content": "南风之熏兮五弦绝，可以解愠兮忧心益惙。\n念寓形于溟涬兮，藐一沤之起灭。\n前乎数千年之名世兮，后方来而未歇。\n往者不我留兮，来者不我接。\n何彼顽之弗夭兮，而独萎乎此哲。\n非夫人之立极兮，凛世路之迫阨。\n惟圣斯恻兮，建学校以寿吾道之脉。\n士不可辱兮又焉可杀，孰悟我圣明兮几袭秦之乱辙。\n我公之忠愤贯日兮，所以疾驱而朅朅。\n一去国兮一阴方猾，再去国兮重阴栗烈。\n鄙夫熟视兮，壮羣邪之蟠结。\n目断留田兮，歌南风之阕。",
        "dynasty": "宋",
        "collection_info": null
    },
    {
        "title": "挽蔡文叔  其二",
        "author": "王柏",
        "content": "南风之时兮吹彼棘薪，乔木斯坏兮栋梁曷任。\n栌栌椳闑与扂楔兮，匠瞇瞇而弗寻。\n况承天之八柱兮，穷岁月而莫登。\n天岂不生材兮，鬰牛山之嶙峋。\n雨露之所润兮，存日夜之肫肫。\n及大厦之将颠兮，无一木之可乘。\n羌小民之怨咨兮，谓天不仁。\n非道通乎三极兮，孰识天心。\n天既仁爱我民兮笃生伟人，一去就兮治乱攸分。\n天亦仁爱我公兮，不使见犬羊之骇奔，危机发兮众寐昏昏。\n秉离明以为烛兮，魂营营而上征。\n目断留田兮，歌南风之再吟。",
        "dynasty": "宋",
        "collection_info": null
    },
    {
        "title": "挽蔡文叔  其三",
        "author": "王柏",
        "content": "南风南风兮，莫苏槁质。\n坎离互宅兮，已翩翩乎月窟。\n驾朱鸟以启路兮，潜玄宫而永息。\n终长夜之漫漫兮，委人间之正则。\n道所以经世兮，名不可以虚得。\n方一去而即悟兮，可以淑艾乎士习。\n倘再去而能悟兮，庶姦谀之屏迹。\n使长孺居中司马遂相兮，狂酋当为之怵惕。\n又何至于闯江踰岭兮，喋血上国。\n思魏征而奠九龄兮，吁其何及。\n公虽九原兮，疑遗忠之尚尽。\n我被公之知兮，始终如一。\n不得哭公于堂兮，不得执公之绋。\n我何负于神明兮，两足如絷。\n歌南风之三迭兮，恨无极。",
        "dynasty": "宋",
        "collection_info": null
    },
    {
        "title": "哀倪孟容父词",
        "author": "王柏",
        "content": "忆昔见公兮，季原之堂。\n兄弟怡怡兮，清约是将。\n蔼子姓之弦歌兮，头角昂昂。\n来者起敬兮，知德义之日昌。\n造化无情兮，慨有季之先亡。\n气象少异兮，灯火凄凉。\n幸二子之自奋兮，视前有光。\n何禄养之不久兮，遽惊风木之伤。\n痛日月之未改兮，已变故常。\n以公之刚介兮，岂北面于缁黄。\n我知公之心兮，萦不足以挽其恨之长。\n东风作恶兮雪絮正狂，黄垆晓启兮松楸苍苍。\n劳生兮永佚，世事兮茫茫。\n交之道兮日落，老有泪兮滂滂。",
        "dynasty": "宋",
        "collection_info": null
    },
    {
        "title": "盛化州挽些",
        "author": "王柏",
        "content": "悼世习之纬繣兮，争骛乎险阨。\n藴异采而儃佪兮，已喧豗而吠怪。\n孰视衣冠之故宇兮，腥羶菅蒯。\n酣一盎之酰蚋兮，较得失乎晻暧。\n公胡为乎高搴兮，提一剑以北指。\n恐修名之不立兮，气轩轩而有伟。\n扪虱以谈当世之务兮，江东莫比。\n烬世雠于蔡焰兮，同雪国耻。\n驱驰乎蚕丛鱼鳬兮，上功万里。\n中原咫尺兮，莫归寸疆。\n素志剥落兮，怊惝恍而凄凉。\n霾轮絷马兮，猛思故乡。\n晚得一障兮，遥遥乎南荒。\n时缤纷而易变兮，又何可以久留。\n谪星堕境内兮，吾将奚求。\n魂营营而上征兮，叩太仪之幽幽。\n敛智囊而不售兮，遗恨千秋。\n夙闻公名兮，意卓荦而不羁。\n解后公之挥麈兮，心朗气夷。\n尝叩公之所历兮，动中事机。\n将款密乎山扉兮，杳璜佩而莫追。\n悲风起兮江村，白日下兮大墅。\n表独立兮雄碑，间一丘兮今古。",
        "dynasty": "宋",
        "collection_info": null
    },
    {
        "title": "挽通守陈帑院",
        "author": "王柏",
        "content": "羌西屴之屹然兮，钟此奇才。\n方世道之纬繣兮，弃骐骥而驾驽骀。\n以一尉而诛二凶兮，宜异言之喧豗。\n炯此念而安民兮，皇恤乎身灾。\n公论虽屡蚀兮，犹有时而復开。\n开之何未久兮，而终不能遂公之壮怀。\n诗书兮自适，优游兮力斋。\n扶疾而告修善之训兮，俄怛焉而顺隤。\n彼西屴之无情兮，忍璜佩之沈薶。\n生于是死于是兮，湛一气之去来。\n惟心无媿而气不馁之言兮，万古莫得而尘埃。\n况有不朽之铭兮，表独立于崔嵬。",
        "dynasty": "宋",
        "collection_info": null
    },
    {
        "title": "挽施子华",
        "author": "王柏",
        "content": "二五交运兮，杂糅乎刚柔。\n美恶厚薄兮，何禀生之不侔。\n厚者未必熏兮，薄者未必莸。\n羌寓形于溟涬兮，藐起灭之一沤。\n惟父母之哭子兮，蹇彼苍之大尤。\n吾尝抱此至痛兮，知毅翁之恨难收。\n虽我不识子兮，知谨实而好修。\n抚新碑而感慨兮，相铎声之口讴。\n奥山兮泉浏，凄巘兮云幽。\n夫子有命矣夫之嘆兮，可以释而翁之忧忧。",
        "dynasty": "宋",
        "collection_info": null
    },
    {
        "title": "挽王夫人  其一",
        "author": "王柏",
        "content": "秋山萧萧兮，连山之冈。\n有幽一宫兮，千古其藏。\n毓野堂之世则兮，绵瓜瓞以承芳。\n来宗牖而自度兮，如奉姑嫜。\n相君子之婉婉兮，发轫康庄。\n囿一世之天兮，遽瘗佩而沈璜。\n秋风萧萧兮，连山之冈。",
        "dynasty": "宋",
        "collection_info": null
    },
    {
        "title": "挽王夫人  其二",
        "author": "王柏",
        "content": "连山之冈兮，秋风萧萧。\n有永千古兮，幽宫迢迢。\n一编之女训兮，慨遗音之寂寥。\n蔼清芬其如在兮，鞶帨彯彯。\n忍双亲之望望兮，迟女归而魂消。\n灵辰不留，谁其拟招。\n连山之冈，秋风萧萧。",
        "dynasty": "宋",
        "collection_info": null
    },
    {
        "title": "怀古呈通守郑定斋  其一",
        "author": "王柏",
        "content": "东方有猗桐，菀彼云之岑。\n良工一斤斧，斲为膝上琴。\n朱絃轻拂抹，盎然太古音。\n不弹箕子操，不调离骚声。\n安得夔典乐，天下终和平。",
        "dynasty": "宋",
        "collection_info": null
    },
    {
        "title": "怀古呈通守郑定斋  其二",
        "author": "王柏",
        "content": "南方有良药，神妙难具写。\n沉疴一刀圭，无不立愈者。\n性烈必瞑眩，色恶如土苴。\n仓公一见之，宝爱不忍舍。\n欲起国膏肓，先当医苟且。",
        "dynasty": "宋",
        "collection_info": null
    },
    {
        "title": "怀古呈通守郑定斋  其三",
        "author": "王柏",
        "content": "西方有精铁，淬以百炼坚。\n范为三尺剑，烱烱双花寒。\n勿以埋厚地，勿以投深渊。\n未染蛟龙腥，未睨姦雄元。\n丈夫纔把握，且以破拘挛。",
        "dynasty": "宋",
        "collection_info": null
    },
    {
        "title": "怀古呈通守郑定斋  其四",
        "author": "王柏",
        "content": "北方有大井，深潜几万寻。\n煎为东阿胶，莹彻如球琳。\n持此一寸微，可救千丈浑。\n世道一以浊，贪风方襄陵。\n谁能汲此水，凈涤四海心。",
        "dynasty": "宋",
        "collection_info": null
    },
    {
        "title": "西倅厅冰雪楼次韵",
        "author": "王柏",
        "content": "我生山水窟，一静了万境。\n登临始识奇，已与凡目并。\n大哉飞跃间，一物具一性。\n冰雪有妙理，言言苦难听。\n开藏古制存，以抑扬气骋。\n棱棱六花严，中有生意莹。\n非贞曷为元，妙干舒惨正。\n燮调不可偏，相资不相病。\n阳和一以泄，品彙反不竞。\n新政冰雪清，洗濯炎蒸凈。\n阴痼一阳微，震裂万蛰儆。\n酬酢极变态，不失本来静。\n一楼驾高明，俯仰动微省。\n深恐神鉴昏，万事如捕影。\n缲藉严冷名，赓歌岁寒咏。\n即此友求心，已见无不敬。\n行到百尺头，脚力须用劲。",
        "dynasty": "宋",
        "collection_info": null
    },
    {
        "title": "迷道有感次韵",
        "author": "王柏",
        "content": "未识大安道，行行多路岐。\n人言讹近远，山路倍嵚巇。\n自有康庄处，多因便捷移。\n我今知堠子，万里不须疑。",
        "dynasty": "宋",
        "collection_info": null
    },
    {
        "title": "新竹次韵",
        "author": "王柏",
        "content": "瞻彼依依竹，来依夫子墙。\n密含千亩势，清閟一窗凉。\n直指生来瘦，贞标静裏香。\n缅怀仪凤意，不记岁年长。",
        "dynasty": "宋",
        "collection_info": null
    },
    {
        "title": "张子房",
        "author": "王柏",
        "content": "圯上相逢一老翁，诛秦蹙项笑谈中。\n报韩偶得刘郎用，更有商山听下风。",
        "dynasty": "宋",
        "collection_info": null
    },
    {
        "title": "题诸葛武侯画像",
        "author": "王柏",
        "content": "隆中高卧匪无情，鼎峙规模岂素心。\n自是将军三顾晚，坐看世变转移深。",
        "dynasty": "宋",
        "collection_info": null
    },
    {
        "title": "羊叔子画像",
        "author": "王柏",
        "content": "天下三分事未终，已施德惠过江东。\n谁知叔子深长计，但道中兴是茂弘。",
        "dynasty": "宋",
        "collection_info": null
    },
    {
        "title": "陶渊明",
        "author": "王柏",
        "content": "义熙鼎向寄奴轻，归去来兮绝宦情。\n特笔谁书晋处士，千年心事一朝明。",
        "dynasty": "宋",
        "collection_info": null
    },
    {
        "title": "元夕独坐",
        "author": "王柏",
        "content": "颇闻灯火闹荧荧，何似书窗一点青。\n尚喜今年民意乐，一般箫鼓两般听。",
        "dynasty": "宋",
        "collection_info": null
    },
    {
        "title": "赠寻贤赵相士",
        "author": "王柏",
        "content": "赤脚佯聋术有神，贤才未必要贤寻。\n寻贤牌子非贤物，自是君王坐右箴。",
        "dynasty": "宋",
        "collection_info": null
    },
    {
        "title": "兰亭记",
        "author": "王柏",
        "content": "风流盛集数兰亭，刻石纷纷岂有真。\n嗟老感时何足慕，千年谁记浴沂人。",
        "dynasty": "宋",
        "collection_info": null
    },
    {
        "title": "题书目",
        "author": "王柏",
        "content": "博而寡要岂通儒，三万牙籤亦太虚。\n一编论语用不尽，世间何必许多书。",
        "dynasty": "宋",
        "collection_info": null
    },
    {
        "title": "题愚斋梅轴",
        "author": "王柏",
        "content": "悄然笔下有心期，写出寒梢玉立时。\n何事巧藏烟雨裏，孤标深不愿人知。",
        "dynasty": "宋",
        "collection_info": null
    },
    {
        "title": "端平乙未新元",
        "author": "王柏",
        "content": "台历更新德未新，读书未济腹中贫。\n屡因快意行来错，却向閒中认得真。\n性性不忘千圣旨，惺惺毋欠满腔仁。\n荣枯冷暖自消长，但见流行总是春。",
        "dynasty": "宋",
        "collection_info": null
    },
    {
        "title": "时充之访盘溪有诗次韵",
        "author": "王柏",
        "content": "圣贤不出此心公，有为为之未必充。\n绝学当归三洞左，正源欲障百川东。\n坐春立雪谁能继，弄月吟风岂浪从。\n方己乌头力应鲜，因循又过一年终。",
        "dynasty": "宋",
        "collection_info": null
    },
    {
        "title": "何无适同宿山中次韵",
        "author": "王柏",
        "content": "虎踞龙蟠释子宫，药香时出小桥东。\n人眠依约三更后，月在清明一气中。\n千古心期应共远，半生怀抱此时融。\n清泉白日分明记，出处他年未必同。",
        "dynasty": "宋",
        "collection_info": null
    },
    {
        "title": "科举",
        "author": "王柏",
        "content": "纷纷衿佩止时文，竞巧趋新做日程。\n一试奔驰天下士，三年冷暖世间情。\n清朝不许人心坏，举子安知天爵荣。\n所用是人行是学，不知何日可升平。",
        "dynasty": "宋",
        "collection_info": null
    },
    {
        "title": "有人说用",
        "author": "王柏",
        "content": "寄语纷纷利欲人，不知何者是经纶。\n行藏未可便轻议，学问先须辨得真。\n莫把空言来误世，要明明德去新民。\n大凡体立方言用，且着工夫检自身。",
        "dynasty": "宋",
        "collection_info": null
    },
    {
        "title": "和伯兄适庄访立斋",
        "author": "王柏",
        "content": "园林襟带两三家，翁季怡怡意度嘉。\n时把酒杯倾月影，或烧石鼎煮天花。\n青编有味毋吾隠，白髮无情任汝加。\n翠竹数竿新映石，岁寒只此是生涯。",
        "dynasty": "宋",
        "collection_info": null
    },
    {
        "title": "送赵素轩去婺守为本道仓使",
        "author": "王柏",
        "content": "人物干淳旧典型，满腔全是远庵仁。\n来时懒作三刀梦，去日留为一道春。\n千里桑麻深雨露，双溪风月更精神。\n出门父老欢迎处，犹有文公旧郡民。",
        "dynasty": "宋",
        "collection_info": null
    },
    {
        "title": "乌伤行",
        "author": "王柏",
        "content": "惟皇降衷于下民，暴秦莫殄心之仁。\n孝哉颜氏一有感，毕逋衔土成丘茔。\n彼亦莫知其所以，自甘血觜含余辛。\n志壹动气气动志，凤仪麟出理亦均。\n环百里地画疆井，千有余载蒙嘉名。\n绣衣使者迂六辔，下马肃拜心凌兢。\n大书瑰辞镇松柏，便有山鬼呵崖阴。\n明刑弼教期无刑，何如先使教化明。\n流传墨本到此屋，有人心者俱作兴。\n但愿人人常此心，安得作乱干章程。",
        "dynasty": "宋",
        "collection_info": null
    },
    {
        "title": "和咏飞春蔬  其一",
        "author": "王柏",
        "content": "东轩清节乐春蔬，传到孙支百载余。\n一朝拂袖竟归去，应嗤介甫未忘鱼。",
        "dynasty": "宋",
        "collection_info": null
    },
    {
        "title": "和咏飞春蔬  其二",
        "author": "王柏",
        "content": "社日何曾梦蹴蔬，遯翁波及实君余。\n菜根牢咬真吾事，明义从知合舍鱼。",
        "dynasty": "宋",
        "collection_info": null
    },
    {
        "title": "早梅有感",
        "author": "王柏",
        "content": "新阳来復未十日，窗外梅花已狼籍。\n晴光烘过冰雪融，微风不动暗香密。\n急呼清樽相尉藉，无数落英坠巾帙。\n儿童但喜花开早，太早翻令我心栗。\n今年寒色苦未老，户穴不固泄万蛰。\n造化不翕何以张，不然生道几于息。\n明言岁事未足言，深忧南气日驰北。\n谁道东君庾岭来，煮酒银瓶荐嘉实。",
        "dynasty": "宋",
        "collection_info": null
    },
    {
        "title": "古梅行",
        "author": "王柏",
        "content": "苍龙蛰大泽，浩莫知岁华。\n不肯作霖雨，偃蹇眠烟霞。\n玉皇欲强起，六丁下谽谺。\n紫蛇掣金电，霹雳转香车。\n振鬣欲腾奋，夭矫势攫拏。\n神通学蝉蜕，僵作老树丫。\n大枝露鳞爪，雨蚀成眢污。\n小枝半朽折，苔藓封楂牙。\n生意未甘寂，时着三五花。\n花少香气壮，积雪应难遮。\n牧竖恶皴皵，梓匠嗔虬斜。\n日月自今古，独免斤斧加。\n可谓遁世巧，全真傲幽遐。\n岂知好事者，僻性寻枯髽。\n丛薄一见面，倚杖生惊嗟。\n携鉏劚明月，移入莲宇夸。\n诗翁争着句，诗价方喧譁。\n老我有深意，默默不汝嘉。\n戒汝更藏拙，慎勿抽新芽。\n寒崖枯木上，何用开冰葩。\n古樵当厌汝，乞与山人家。\n我即乘之上河汉，千载不数张骞槎。",
        "dynasty": "宋",
        "collection_info": null
    },
    {
        "title": "重聘古梅行",
        "author": "王柏",
        "content": "千金卜得繇非熊，木德将兴猎太公。\n槐安与国已陈迹，盛衰直与阴阳通。\n知羹自昔亲受记，饮冰啮雪工磨礲。\n此中洞洞无所有，彻上彻下俱玲珑。\n苔肤蜕骨半荣悴，连峯峭厉飞铜騣。\n生意虽偏未尝断，犹有王气居南东。\n南柯突出已奇甚，连蜷夭矫翔虬龙。\n东边新梢更绝特，转要作势将腾空。\n风号竹坞月黯淡，露洒松壑泉琤琮。\n一花玉立苍鬣表，万花辟易难为容。\n辙环四海无处觅，只今岁晚纔相逢。\n酹酒高歌盟万古，天意决不寒孤风。",
        "dynasty": "宋",
        "collection_info": null
    },
    {
        "title": "题墨梅  其一",
        "author": "王柏",
        "content": "岁寒无与偶，独抱幽贞长。\n笔下孤梢瘦，冰花纸上香。",
        "dynasty": "宋",
        "collection_info": null
    },
    {
        "title": "题墨梅  其二",
        "author": "王柏",
        "content": "笔头开造化，花外越精神。\n偃蹇蟉龙表，新梢最可人。",
        "dynasty": "宋",
        "collection_info": null
    },
    {
        "title": "题墨梅  其三",
        "author": "王柏",
        "content": "冰蕤开雪颖，墨妙发孤香。\n不袭逃禅印，枝头有异光。",
        "dynasty": "宋",
        "collection_info": null
    },
    {
        "title": "题墨梅  其四",
        "author": "王柏",
        "content": "穷冬天地闭，万物正雕残。\n玉立清梢表，天然独耐寒。",
        "dynasty": "宋",
        "collection_info": null
    },
    {
        "title": "题墨梅  其五",
        "author": "王柏",
        "content": "胸中含静操，笔下走寒梢。\n一见孤山客，清香尽拆苞。",
        "dynasty": "宋",
        "collection_info": null
    },
    {
        "title": "题墨梅  其六",
        "author": "王柏",
        "content": "素质天然静，清芬绕鼻根。\n更于翘楚上，一笔起冰魂。",
        "dynasty": "宋",
        "collection_info": null
    },
    {
        "title": "题墨梅  其七",
        "author": "王柏",
        "content": "一枝横出晓，霜外数花开。\n谁识生绡上，清香静处来。",
        "dynasty": "宋",
        "collection_info": null
    },
    {
        "title": "和诸庵花光十梅颂  其一",
        "author": "王柏",
        "content": "一笔划断寒崖，疎蘂数枝低亚。\n不待雪压霜摧，已自全体放下。",
        "dynasty": "宋",
        "collection_info": null
    },
    {
        "title": "和诸庵花光十梅颂  其二",
        "author": "王柏",
        "content": "孤山树槁神枯，一段底死工夫。\n脉脉不知机转，忽然嘴眼皆苏。",
        "dynasty": "宋",
        "collection_info": null
    },
    {
        "title": "和诸庵花光十梅颂  其三",
        "author": "王柏",
        "content": "空裏翻身透出，风前玉立精神。\n百草头边未觉，还他独占先春。",
        "dynasty": "宋",
        "collection_info": null
    },
    {
        "title": "和诸庵花光十梅颂  其四",
        "author": "王柏",
        "content": "不问东风来未，冷冰冰中得意。\n谁于笔外相知，更有无味之味。",
        "dynasty": "宋",
        "collection_info": null
    },
    {
        "title": "和诸庵花光十梅颂  其五",
        "author": "王柏",
        "content": "接得少林枝叶，满腰风雪馨香。\n一自飘零庾岭，花光也解流芳。",
        "dynasty": "宋",
        "collection_info": null
    },
    {
        "title": "和诸庵花光十梅颂  其六",
        "author": "王柏",
        "content": "江头千树纷纷，纸上不堪狼藉。\n翻思洞口风流，忽见半梢横出。",
        "dynasty": "宋",
        "collection_info": null
    },
    {
        "title": "和诸庵花光十梅颂  其七",
        "author": "王柏",
        "content": "孤标向背从地，枝头各自精彩。\n堂堂妙用纵横，谁识笔根所在。",
        "dynasty": "宋",
        "collection_info": null
    },
    {
        "title": "和诸庵花光十梅颂  其八",
        "author": "王柏",
        "content": "大化元无拣择，墨光随手高低。\n但得岁寒风度，自然处处皆宜。",
        "dynasty": "宋",
        "collection_info": null
    },
    {
        "title": "和诸庵花光十梅颂  其九",
        "author": "王柏",
        "content": "几度落花流水，何待空枝方省。\n要须投笔虚空，幻习与之俱尽。",
        "dynasty": "宋",
        "collection_info": null
    },
    {
        "title": "和诸庵花光十梅颂  其一○",
        "author": "王柏",
        "content": "推出突栾本相，雨肥叶底清黄。\n熟后何曾酸涩，舌根自不寻常。",
        "dynasty": "宋",
        "collection_info": null
    },
    {
        "title": "题画梅",
        "author": "王柏",
        "content": "枝头寂寞若为情，唤起毛锥为写神。\n月下风前长玉立，娟娟一纸四时春。",
        "dynasty": "宋",
        "collection_info": null
    },
    {
        "title": "题花光梅十首 悬崖放下",
        "author": "王柏",
        "content": "着脚孤高太出奇，冯空斜落两三枝。\n大风动地吹崖裂，正是冰姿藴藉时。",
        "dynasty": "宋",
        "collection_info": null
    },
    {
        "title": "题花光梅十首 绝后再苏",
        "author": "王柏",
        "content": "深山大泽老龙僵，不染樵人斧上霜。\n月魄存存枯槁裏，忽然枝上弄精光。",
        "dynasty": "宋",
        "collection_info": null
    },
    {
        "title": "题花光梅十首 平地回春",
        "author": "王柏",
        "content": "见说前村破雪开，我来雪影浸苍苔。\n平生不识春风面，却道春从花底来。",
        "dynasty": "宋",
        "collection_info": null
    },
    {
        "title": "题花光梅十首 淡中有味",
        "author": "王柏",
        "content": "一丘一壑似夷齐，劲雪繁霜特立时。\n瘦影横斜清峭峭，世间几箇赴心期。",
        "dynasty": "宋",
        "collection_info": null
    },
    {
        "title": "题花光梅十首 五叶联芳",
        "author": "王柏",
        "content": "裁冰镂雪几多工，次第开时箇箇同。\n夜半传香来庾岭，至今拈起作家风。",
        "dynasty": "宋",
        "collection_info": null
    },
    {
        "title": "题花光梅十首 一枝横出",
        "author": "王柏",
        "content": "踏雪寻香几度吟，吟诗那得似花人。\n水村云壑抽身出，月挂疎篱别有春。",
        "dynasty": "宋",
        "collection_info": null
    },
    {
        "title": "题花光梅十首 偏正自在",
        "author": "王柏",
        "content": "枝南枝北出天然，雪艷烟痕若可怜。\n冷面峥嵘无向背，何尝有意向人妍。",
        "dynasty": "宋",
        "collection_info": null
    },
    {
        "title": "题花光梅十首 高下随宜",
        "author": "王柏",
        "content": "亚水凌空任短长，枝枝风度要平章。\n一樽月下吞花影，剔在须头点点香。",
        "dynasty": "宋",
        "collection_info": null
    },
    {
        "title": "题花光梅十首 幻花减尽",
        "author": "王柏",
        "content": "孤标不肯结春缘，细雨黄昏腊正残。\n望断落花流水远，枝枝点点是微酸。",
        "dynasty": "宋",
        "collection_info": null
    },
    {
        "title": "题花光梅十首 实相圆常",
        "author": "王柏",
        "content": "青青叶底未堪尝，已作商家鼎鼐香。\n四月江南烟雨阔，安心且待那时黄。",
        "dynasty": "宋",
        "collection_info": null
    },
    {
        "title": "和遯泽韵取临江叔父墨梅",
        "author": "王柏",
        "content": "我翁久驾白云归，谁宝冰绡一旧枝。\n疎影暗香浮戏墨，光风霁月惠仙姿。\n只疑和靖旧争长，纵是逃禅甘伏雌。\n寄语古樵毋睥睨，青毡归我不应迟。",
        "dynasty": "宋",
        "collection_info": null
    },
    {
        "title": "和仰庵池上梅韵",
        "author": "王柏",
        "content": "窗外梅兄不可无，山人一见两眉舒。\n江头千树应难得，池上数根宜有余。\n蟾魄浮香无定相，虬枝压水可常居。\n只愁疎影翻多事，一片清光不得虚。",
        "dynasty": "宋",
        "collection_info": null
    },
    {
        "title": "忆昔一首",
        "author": "赵崇嶓",
        "content": "忆昔城南会，佩马轻春风。\n芳华感人心，折赠以为容。\n俯仰一相失，去若南飞鸿。\n青青女萝衣，蔚蔚石上松。\n岁寒无夕秀，安得长相从。\n愿为日月光，落君怀袖中。\n三五如循环，千里宛可同。",
        "dynasty": "宋",
        "collection_info": null
    },
    {
        "title": "题弹枭",
        "author": "赵崇嶓",
        "content": "弹枭莫弹鹤，惜此孤飞翰。\n鹤举即千里，渺在青云端。\n弹之固无益，瘦不充君盘。\n却恐梧桐枝，无復栖凤鸾。",
        "dynasty": "宋",
        "collection_info": null
    },
    {
        "title": "拟人生不满百",
        "author": "赵崇嶓",
        "content": "人生不满百，譬如朝露晞。\n白日入虞渊，胡不秉烛嬉。\n大耋嗟晷短，多忧亦奚为。\n君看玄庐道，輀车无停时。\n伺晨当及旦，佳会当及期。",
        "dynasty": "宋",
        "collection_info": null
    },
    {
        "title": "故人",
        "author": "赵崇嶓",
        "content": "故人西南风，遗我一束诗。\n长哦结幽想，慌惚若见之。\n游云霭层霄，聚散安可期。\n虚空闻妙音，意重千金赀。\n相思若行月，一夕天之涯。\n闲窗穿梦魂，碧草春离离。",
        "dynasty": "宋",
        "collection_info": null
    },
    {
        "title": "美人貌如花",
        "author": "赵崇嶓",
        "content": "美人貌如花，独立古道边。\n芳年抱幽思，艷裔春风前。\n春风固无情，桃李终欲言。\n不剪红豆枝，相思独悬悬。",
        "dynasty": "宋",
        "collection_info": null
    },
    {
        "title": "适趣",
        "author": "赵崇嶓",
        "content": "赋资在山林，适趣非任放。\n干坤入我牖，得此一昭旷。\n雨露日以深，禾黍日以长。\n妻儿喜相谓，一饱知可望。\n饭蔬适我愿，此意应勿爽。",
        "dynasty": "宋",
        "collection_info": null
    },
    {
        "title": "反輓歌二首  其一",
        "author": "赵崇嶓",
        "content": "生人送死人，哀哀泪如霰。\n生人阅寒暑，冉冉亦如电。\n来去递相送，展转不可见。\n丘樊谨封殖，陵谷犹有变。\n万古长如斯，何庸致深辩。",
        "dynasty": "宋",
        "collection_info": null
    },
    {
        "title": "反輓歌二首  其二",
        "author": "赵崇嶓",
        "content": "死生虽异涂，昭晰本一理。\n崦嵫落圆景，一诀非永逝。\n达人随元化，生死一剧耳。\n生生常痴冥，安知非真死。\n死当安吾归，生当适吾意。",
        "dynasty": "宋",
        "collection_info": null
    },
    {
        "title": "用看云体",
        "author": "赵崇嶓",
        "content": "上有悬石崖，下有滑石道。\n中有观空人，容颜半枯槁。\n坐息穷年岁，抱此希世宝。\n虽然欠奇俊，尘翳已一扫。\n或云大道初，不剩亦不少。\n用力勤修为，苦辛坐中老。\n新州有樵人，此意极了了。",
        "dynasty": "宋",
        "collection_info": null
    },
    {
        "title": "秾华",
        "author": "赵崇嶓",
        "content": "秾华侈春艷，松柏凌霜雪。\n芳时若转盼，万族畏销歇。\n人生金石交，所贵在黄髮。\n同衾异寒燠，抱藴应未察。\n贫贱张与陈，利达胡与越。\n安得皎洁心，长年似明月。",
        "dynasty": "宋",
        "collection_info": null
    },
    {
        "title": "野马",
        "author": "赵崇嶓",
        "content": "野马纷驱驰，竞此光一隙。\n世事若颔髭，朝摘暮还出。\n惟应壮与老，冉冉如过客。\n岁寒山上松，稍稍见其实。",
        "dynasty": "宋",
        "collection_info": null
    },
    {
        "title": "咏竹生花",
        "author": "赵崇嶓",
        "content": "竹老方作花，清气应自结。\n结实成琅玕，中心抱冰雪。\n世人弗肯食，欲献终不屑。\n凤凰在高冈，音响方节节。",
        "dynasty": "宋",
        "collection_info": null
    },
    {
        "title": "失题",
        "author": "赵崇嶓",
        "content": "云台会功臣，际会若风虎。\n独有严子陵，垂竿富春渚。\n相求对幽藐，相知有平素。\n吾寝惟吾真，君意应勿忤。\n归来拂苔石，整我竿上缕。\n煌煌道义间，足以照今古。",
        "dynasty": "宋",
        "collection_info": null
    },
    {
        "title": "春日",
        "author": "赵崇嶓",
        "content": "勾芒畅生意，惠风改繁霜。\n日月天清明，桃李春辉光。\n庶情悉萌达，众羽同飞翔。\n乘时各有适，皡皡齐康庄。\n山人感物化，欣惬殊未央。\n回视元气初，万端一微茫。\n我欲观其微，因之问鸿荒。",
        "dynasty": "宋",
        "collection_info": null
    },
    {
        "title": "田家",
        "author": "赵崇嶓",
        "content": "方春事锄犂，晚节多黍稌。\n鸡豚乐丰岁，一饱轻万事。\n少长情熙熙，呼唤相尔汝。\n虽无礼节拘，气象应近古。\n先进不可期，无怀在农圃。",
        "dynasty": "宋",
        "collection_info": null
    },
    {
        "title": "一莲",
        "author": "赵崇嶓",
        "content": "一莲瓶中枯，一莲池中子。\n结子心虽苦，而犹胜枯死。\n赏心一日期，讵非得生理。\n君看千岁樗，荒郊永沦弃。",
        "dynasty": "宋",
        "collection_info": null
    },
    {
        "title": "饮少",
        "author": "赵崇嶓",
        "content": "平生不善饮，饮少醉已极。\n恨不如渊明，陶陶少虚日。\n桑嵫无停景，寸晷足可惜。\n今人与古人，展转不相识。\n孰能制颓龄，扰扰竟何益。",
        "dynasty": "宋",
        "collection_info": null
    },
    {
        "title": "白莲",
        "author": "赵崇嶓",
        "content": "池上白莲花，秋风洗香雪。\n坐令红黛皆尘俗，一种凄凉不堪折。\n微波脉脉露光漙，姑射仙人步烟月。",
        "dynasty": "宋",
        "collection_info": null
    },
    {
        "title": "征妇怨",
        "author": "赵崇嶓",
        "content": "梧桐叶叶生凉秋，燕山早寒已知遒。\n则则力力叹不休，堂前月光使人愁。\n停针罢线泪沾裳，朔风渐高天雨霜。\n妾忧欲死幸未死，未死犹堪寄衣去。",
        "dynasty": "宋",
        "collection_info": null
    },
    {
        "title": "皎皎",
        "author": "赵崇嶓",
        "content": "皎皎白玉堂，有女白于玉。\n门前车马任西东，门裏苔痕四时绿。\n春风撩乱飞伯劳，樱桃花重红夭夭。\n夜深扑落金剪刀，乌龙睡稳蟾蜍高。",
        "dynasty": "宋",
        "collection_info": null
    },
    {
        "title": "代赠",
        "author": "赵崇嶓",
        "content": "双绾玉钗垂，相逢暗敛眉。\n红潮初上脸，未语两心知。\n罗袜凌波拂暗尘，露桃烟柳不胜春。\n珊瑚枝下重相见，曾是鸳鸯梦裏人。",
        "dynasty": "宋",
        "collection_info": null
    },
    {
        "title": "高楼曲",
        "author": "赵崇嶓",
        "content": "高楼漠漠东风尘，花鬚落溪生绿云。\n艷歌美酒消好春，千金难解青娥颦。\n燕鶑语言凤凰意，画空不成天似水。\n潮红晕脸浓蛾低，门前采蘩春正迟。",
        "dynasty": "宋",
        "collection_info": null
    },
    {
        "title": "进酒行",
        "author": "赵崇嶓",
        "content": "玉槽夜压葡萄碧，石溜寒泉响凌历。\n水精壶中澄琥珀，醉呼酒星下瑶席。\n小鬟春风花满头，堂堂一曲真珠喉。\n六国三朝春江流，眼花落井消千愁。",
        "dynasty": "宋",
        "collection_info": null
    },
    {
        "title": "难忘曲",
        "author": "赵崇嶓",
        "content": "弱花低绣槛，月满绿杨津。\n一笑领深意，过于三月春。\n樽前停妙舞，堂上设华裀。\n上客不须醉，相将夜向晨。",
        "dynasty": "宋",
        "collection_info": null
    },
    {
        "title": "幽居",
        "author": "赵崇嶓",
        "content": "不作无舆叹，幽居体自胖。\n能贫蔬食足，投老敝裘安。\n浊酒融春意，青灯话岁寒。\n外头无限事，忙杀不相干。",
        "dynasty": "宋",
        "collection_info": null
    },
    {
        "title": "识得",
        "author": "赵崇嶓",
        "content": "识得聱牙字，三生拙未除。\n闲居两疏传，余事二王书。\n老任衣冠古，贫从俎豆疎。\n农人适相告，早晚出犂锄。",
        "dynasty": "宋",
        "collection_info": null
    },
    {
        "title": "翠云寺",
        "author": "赵崇嶓",
        "content": "杖屦入云端，天空眼力宽。\n地因山气湿，窗带瀑声寒。\n隠几俗氛远，捲帘僧梦残。\n相逢隠沦者，妙语亦翻澜。",
        "dynasty": "宋",
        "collection_info": null
    },
    {
        "title": "汉地",
        "author": "赵崇嶓",
        "content": "汉地文书密，胡天岁月深。\n但高苏武节，不察李陵心。\n过鴈西风急，荒台朔气沉。\n同生不同恨，万里一霑襟。",
        "dynasty": "宋",
        "collection_info": null
    },
    {
        "title": "地僻",
        "author": "赵崇嶓",
        "content": "地僻逢迎少，吾生信杳冥。\n清谈养生论，兀坐太玄经。\n性拙贫逾乐，神清梦数灵。\n亭亭岁寒友，相对眼终青。",
        "dynasty": "宋",
        "collection_info": null
    },
    {
        "title": "咫尺",
        "author": "赵崇嶓",
        "content": "咫尺越山海，其如千里何。\n祗应怜命薄，不道赋情多。\n坠绾交枝玉，纤围百迭罗。\n清宵无限思，枕席起微波。",
        "dynasty": "宋",
        "collection_info": null
    },
    {
        "title": "腊月",
        "author": "赵崇嶓",
        "content": "腊月二十五，人家祓旧年。\n山人无可祷，睡着不知天。",
        "dynasty": "宋",
        "collection_info": null
    },
    {
        "title": "窗前",
        "author": "赵崇嶓",
        "content": "窗前寻丈地，种得一株梅。\n明月清风我，红尘不復来。",
        "dynasty": "宋",
        "collection_info": null
    },
    {
        "title": "失题",
        "author": "赵崇嶓",
        "content": "白玉谁家郎，红粉何处女。\n秀色总堪怜，春风密相许。",
        "dynasty": "宋",
        "collection_info": null
    },
    {
        "title": "幽意",
        "author": "赵崇嶓",
        "content": "开帘野水声，倚杖青山色。\n幽意在人间，人间不相识。",
        "dynasty": "宋",
        "collection_info": null
    },
    {
        "title": "春朝偶书",
        "author": "赵崇嶓",
        "content": "一夕春归桃李根，清寒犹勒艷阳魂。\n雪霜雨露年年事，惟有梅花地位尊。",
        "dynasty": "宋",
        "collection_info": null
    },
    {
        "title": "淮河水",
        "author": "赵崇嶓",
        "content": "秋风淮水白苍茫，中有英雄泪几行。\n流到海门流不去，会随潮汐过钱塘。",
        "dynasty": "宋",
        "collection_info": null
    },
    {
        "title": "天宝禁中",
        "author": "赵崇嶓",
        "content": "外庭班退寿王归，别有骄儿侍禁闱。\n解事老奴宁及远，君恩如许政忘机。",
        "dynasty": "宋",
        "collection_info": null
    },
    {
        "title": "广寒宫",
        "author": "赵崇嶓",
        "content": "碧海沉沉桂殿幽，满天风露四时秋。\n寒宫白兔参差老，一种凄凉各自愁。",
        "dynasty": "宋",
        "collection_info": null
    },
    {
        "title": "临汝道中",
        "author": "赵崇嶓",
        "content": "野水平田稻正青，肩舆轧轧趁新晴。\n髼头奴子无拘束，牛背醉眠歌太平。",
        "dynasty": "宋",
        "collection_info": null
    },
    {
        "title": "送还吴山稿",
        "author": "赵崇嶓",
        "content": "万卷文书一幅巾，不将风鑑落埃尘。\n桂花未绿槐花谢，独佩江蓠有几人。",
        "dynasty": "宋",
        "collection_info": null
    },
    {
        "title": "移梅",
        "author": "赵崇嶓",
        "content": "邻家争乞丽春栽，玉手轻分带月培。\n窗下老翁迂入骨，清斋三日为移梅。",
        "dynasty": "宋",
        "collection_info": null
    },
    {
        "title": "痴猫",
        "author": "赵崇嶓",
        "content": "爱汝斒斓任汝痴，了无杀意上鬚眉。\n通宵鼠子喧人睡，政尔相忘也大奇。",
        "dynasty": "宋",
        "collection_info": null
    },
    {
        "title": "醉起",
        "author": "赵崇嶓",
        "content": "醉起西窗日欲斜，新烟初试雨前茶。\n川原春意无聊頼，开尽桐花到柿花。",
        "dynasty": "宋",
        "collection_info": null
    },
    {
        "title": "幽斋",
        "author": "赵崇嶓",
        "content": "幽斋宜清復宜温，高卧腾腾百不闻。\n赢得神安无梦事，从教黄叶夜纷纷。",
        "dynasty": "宋",
        "collection_info": null
    },
    {
        "title": "大廷",
        "author": "赵崇嶓",
        "content": "大廷新革晋春秋，王气宁知在荻洲。\n泉下髯参心独快，不教司马恨枋头。",
        "dynasty": "宋",
        "collection_info": null
    },
    {
        "title": "有感",
        "author": "赵崇嶓",
        "content": "舞罢歌停岁月深，当时胜蹟尽销沉。\n飞云捲雨人争赏，留得佳名尚到今。",
        "dynasty": "宋",
        "collection_info": null
    },
    {
        "title": "倚楼",
        "author": "赵崇嶓",
        "content": "平楚连天独倚楼，楼头日日望行舟。\n相思飞尽梅花雪，江上晴云片片愁。",
        "dynasty": "宋",
        "collection_info": null
    },
    {
        "title": "田家",
        "author": "赵崇嶓",
        "content": "鸡豚白酒乐丰年，饱即高眠不问天。\n少长有恩相尔汝，淳风应似伏羲前。",
        "dynasty": "宋",
        "collection_info": null
    },
    {
        "title": "西施捧心图",
        "author": "赵崇嶓",
        "content": "吴苑风光越水春，两山眉裏笑颦分。\n腹心别有堪忧处，狂杀君王藐不闻。",
        "dynasty": "宋",
        "collection_info": null
    },
    {
        "title": "晚立",
        "author": "赵崇嶓",
        "content": "古径苔深昼掩关，外头尘土不曾闲。\n雨晴天气明如镜，静倚孤松看远山。",
        "dynasty": "宋",
        "collection_info": null
    },
    {
        "title": "独立",
        "author": "赵崇嶓",
        "content": "片云收雨入西山，望极苍茫杳霭间。\n荡荡太虚无一事，祗应日月不曾闲。",
        "dynasty": "宋",
        "collection_info": null
    },
    {
        "title": "谯楼",
        "author": "赵崇嶓",
        "content": "霜满谯楼报五更，道人睡稳几曾听。\n金街应有朝天客，佩马禁寒望晓星。",
        "dynasty": "宋",
        "collection_info": null
    },
    {
        "title": "小窗",
        "author": "赵崇嶓",
        "content": "小窗风定曲肱眠，骨冷魂清梦易圆。\n蝴蝶不飞花自落，海棠枝下月娟娟。",
        "dynasty": "宋",
        "collection_info": null
    },
    {
        "title": "小窗对客",
        "author": "赵崇嶓",
        "content": "纸帐梅花自一真，小窗对语坐无裀。\n诗家供给惟风月，病与诗疏始觉贫。",
        "dynasty": "宋",
        "collection_info": null
    },
    {
        "title": "元日云安道",
        "author": "赵崇嶓",
        "content": "元日度巴云，时逢朐䏰人。\n野梅空自落，山鸟暗知春。\n不醉新年酒，徒悲异域身。\n无穷倦行意，亭柳漫风尘。",
        "dynasty": "宋",
        "collection_info": null
    },
    {
        "title": "立春夜宿西充山驿闻雪",
        "author": "赵崇嶓",
        "content": "独宿西充馆，云雰洒竹关。\n薄寒生永夜，乱响度空山。\n残月犹共白，春风相与还。\n一枝梅未寄，归梦越巴蛮。",
        "dynasty": "宋",
        "collection_info": null
    },
    {
        "title": "立春日舟次藕池阻雪有怀",
        "author": "赵崇嶓",
        "content": "楚泽多芳草，春风昨夜生。\n空江寒欲冻，乱雪洒无声。\n独坐孤舟稳，能忘万里情。\n手持新岁酒，空绕落梅行。",
        "dynasty": "宋",
        "collection_info": null
    },
    {
        "title": "立春后三日山行喜雨",
        "author": "赵崇嶓",
        "content": "穷冬阳为沴，旱气蒸黄埃。\n春风三夜动，春雨随风来。\n万类萌甲喜，愁人生意开。\n我行竟何事，欣尔登崔嵬。",
        "dynasty": "宋",
        "collection_info": null
    },
    {
        "title": "寒食雨晴书事",
        "author": "赵崇嶓",
        "content": "如何夜来雨，欲妬清明天。\n皎皎日华晓，千门罗管絃。\n风吹绮襦艷，深入杨柳烟。\n我与君子意，归心皆浩然。",
        "dynasty": "宋",
        "collection_info": null
    },
    {
        "title": "寅卯二年八月十五夜皆不见月",
        "author": "赵崇嶓",
        "content": "万里不自照，清光随雨休。\n可堪幽魄死，还似去年秋。\n有笛悲遥夜，无人在远楼。\n共谁高枕卧，相与梦沧洲。",
        "dynasty": "宋",
        "collection_info": null
    },
    {
        "title": "除日万州临江亭",
        "author": "赵崇嶓",
        "content": "南浦逢除日，天涯有去舟。\n蛮城和雨闭，峡水带春流。\n不负新年感，唯多故国愁。\n宁无贺亲酒，徒此事羁囚。",
        "dynasty": "宋",
        "collection_info": null
    },
    {
        "title": "闺词",
        "author": "赵崇嶓",
        "content": "恨杀庭前鹊，难凭卜远期。\n朝朝来报喜，误妾画双眉。",
        "dynasty": "宋",
        "collection_info": null
    },
    {
        "title": "采莲词",
        "author": "赵崇嶓",
        "content": "别浦潮生花梦寒，片红飞下粉痕干。\n预知妾面如花面，泣向西风不忍看。",
        "dynasty": "宋",
        "collection_info": null
    },
    {
        "title": "人生叹",
        "author": "赵崇嶓",
        "content": "壮老互沦谢，百年如奔霆。\n竞将无穷忧，劳此有尽形。\n生时一幻化，死即归杳冥。\n亦有贤达人，视死如未生。\n亦有醉梦人，既死心未平。\n逆旅朝暮閒，八风无时停。\n扰扰安足计，熙然慰吾情。",
        "dynasty": "宋",
        "collection_info": null
    },
    {
        "title": "古意",
        "author": "赵崇嶓",
        "content": "阿母带儿出，儿行自回皇。\n儿不倦行路，遣儿心内伤。\n问儿何所伤，儿语不敢详。\n将儿雇织作，不忍织鸳鸯。",
        "dynasty": "宋",
        "collection_info": null
    },
    {
        "title": "松柏",
        "author": "赵崇嶓",
        "content": "松柏生高冈，不依贵者门。\n松柏长青青，却荫贵者坟。\n生非门墙交，而与丘陇亲。",
        "dynasty": "宋",
        "collection_info": null
    },
    {
        "title": "龙翔宫",
        "author": "赵崇嶓",
        "content": "地闢金光界，龙飞析木津。\n指麾开辇路，祠祀拜元辰。\n天近云光暖，花浓雨脉春。\n君王自仁寿，閒杀华封人。",
        "dynasty": "宋",
        "collection_info": null
    },
    {
        "title": "咏梅",
        "author": "赵崇嶓",
        "content": "大雅终不羣，古心应自许。\n对之鄙吝消，疑是黄叔度。",
        "dynasty": "宋",
        "collection_info": null
    },
    {
        "title": "赵飞燕姊妹",
        "author": "赵崇嶓",
        "content": "甲帐初停燕子飞，小雏相趁共差池。\n春风吹水粼粼长，又有披香博士知。",
        "dynasty": "宋",
        "collection_info": null
    },
    {
        "title": "折柳词",
        "author": "赵崇嶓",
        "content": "行人须折柳，折取最长条。\n明日天涯路，无人看舞腰。",
        "dynasty": "宋",
        "collection_info": null
    },
    {
        "title": "咏张丽华",
        "author": "赵崇嶓",
        "content": "陈事分明属绮罗，香尘吹尽井无波。\n行军长史何劳怒，次第论功妾更多。",
        "dynasty": "宋",
        "collection_info": null
    },
    {
        "title": "读陶诗  其一",
        "author": "赵崇嶓",
        "content": "端居洗尘虑，细读渊明诗。\n畴昔慕此翁，寤寐忘调饥。\n此翁非诗人，而有天然姿。\n纷纷世事中，采采黄菊枝。\n此语人共赏，此意畴復知。\n知即翁之徒，高风接皇羲。",
        "dynasty": "宋",
        "collection_info": null
    },
    {
        "title": "读陶诗  其二",
        "author": "赵崇嶓",
        "content": "有篱可种菊，有琴可无絃。\n适趣不待声，种菊真偶然。\n南山有佳气，得意终忘言。\n薄酣空庭中，一笑凉风前。",
        "dynasty": "宋",
        "collection_info": null
    },
    {
        "title": "读陶诗罢",
        "author": "赵崇嶓",
        "content": "一山秋意入柴扉，细读渊明采菊诗。\n读罢依然成一莞，闲拈野草调儿嬉。",
        "dynasty": "宋",
        "collection_info": null
    },
    {
        "title": "偶成",
        "author": "赵崇嶓",
        "content": "负郭二顷田，贸易办丧祭。\n丧祭幸已周，啼饥坐终岁。\n长贫固非病，时运矧復尔。\n幽居日月闲，糜粥胜甘腻。\n明日春风生，它山蕨薇紫。",
        "dynasty": "宋",
        "collection_info": null
    },
    {
        "title": "过鄱阳湖",
        "author": "赵崇嶓",
        "content": "烟波三万顷，着我木兰船。\n望际疑无地，寰中别有天。\n长空孤鸟没，四海一云连。\n浩荡平生意，南风正渺然。",
        "dynasty": "宋",
        "collection_info": null
    },
    {
        "title": "西湖",
        "author": "赵崇嶓",
        "content": "洞府烟霞锦绣丛，车如流水马如龙。\n东风烂熳花时节，也有人行九里松。",
        "dynasty": "宋",
        "collection_info": null
    },
    {
        "title": "画花歌与曾舜贤",
        "author": "赵崇嶓",
        "content": "小曾与花为莫逆，梦作花神住花国。\n分将天巧入画图，花不役君君自役。\n东风一夜入芳丛，春在烟尘雾雨中。\n披香阅红会花趣，工与造化相流通。\n闭门三月芳事退，马嵬春泥葬香佩。\n临邛道士神不灵，约束丹青驻光彩。\n朱门种花锦作窠，画花绝少种花多。\n百金花价千金画，羞死当年郭橐驼。",
        "dynasty": "宋",
        "collection_info": null
    },
    {
        "title": "春宫",
        "author": "赵崇嶓",
        "content": "小苑风酣雨露香，红情绿意为春忙。\n五云独遶琼花梦，三十六宫清漏长。",
        "dynasty": "宋",
        "collection_info": null
    },
    {
        "title": "凭远亭",
        "author": "赵崇嶓",
        "content": "莎庭日日报平安，幽处依然绝往还。\n平野四围天一幅，有人踏雪看南山。",
        "dynasty": "宋",
        "collection_info": null
    },
    {
        "title": "劝农",
        "author": "赵崇嶓",
        "content": "边头几日静干戈，见说朝家已讲和。\n犹惜人家有汤镬，攒眉终日为催科。",
        "dynasty": "宋",
        "collection_info": null
    },
    {
        "title": "游金精山",
        "author": "赵崇嶓",
        "content": "飞泉洒灵雨，玉田閟青芝。\n中有神仙人，宛然姑射姿。\n天巧从古今，虚窦开烟霏。\n岁深语亦诞，目极神为驰。\n我亦泉石人，夙昔梦见之。\n登临悟三生，毛髮何森縰。\n未脱区中缘，玉颜畏磷缁。\n仙春醉青桃，萝风吹轻丝。\n凡事俱尔尔，居然骇痴儿。\n留诗遗仙灵，讵解山中疑。",
        "dynasty": "宋",
        "collection_info": null
    },
    {
        "title": "句  其一",
        "author": "赵崇嶓",
        "content": "苑墙当北斗，宫树近朝阳。",
        "dynasty": "宋",
        "collection_info": null
    },
    {
        "title": "句  其二",
        "author": "赵崇嶓",
        "content": "汉月通江白，秦云入塞黄。",
        "dynasty": "宋",
        "collection_info": null
    },
    {
        "title": "句  其三",
        "author": "赵崇嶓",
        "content": "鹭依江渚冷，雁入楚云深。",
        "dynasty": "宋",
        "collection_info": null
    },
    {
        "title": "句  其四",
        "author": "赵崇嶓",
        "content": "湖海三生梦，干坤一寸心。",
        "dynasty": "宋",
        "collection_info": null
    },
    {
        "title": "句  其五",
        "author": "赵崇嶓",
        "content": "天形低赴海，潮势直通吴。",
        "dynasty": "宋",
        "collection_info": null
    },
    {
        "title": "句  其六",
        "author": "赵崇嶓",
        "content": "月入星辰大，山明天地秋。",
        "dynasty": "宋",
        "collection_info": null
    },
    {
        "title": "调渔者",
        "author": "赵崇鉘",
        "content": "山明松雪水明沙，一曲清溪着钓槎。\n我已浮湛君漫浪，谩煎我水试君茶。",
        "dynasty": "宋",
        "collection_info": null
    },
    {
        "title": "颇爱",
        "author": "赵崇鉘",
        "content": "颇爱乐天齐物我，梦随吟赏洛中桥。\n桃花细马载杨柳，半面春潮红未消。",
        "dynasty": "宋",
        "collection_info": null
    },
    {
        "title": "食化",
        "author": "赵崇鉘",
        "content": "海食多诡心，豢食令人鲁。\n山中食荠人，幽吟肺肠苦。",
        "dynasty": "宋",
        "collection_info": null
    },
    {
        "title": "青阳",
        "author": "赵崇鉘",
        "content": "青阳满芳蕤，流连度丘园。\n眄睐不忍折，恐伤造物恩。",
        "dynasty": "宋",
        "collection_info": null
    },
    {
        "title": "夜坐",
        "author": "赵崇鉘",
        "content": "自炷芳萧读道书，玄文豁落走龙鱼。\n松梢露色挂北斗，一夜风前学步虚。",
        "dynasty": "宋",
        "collection_info": null
    },
    {
        "title": "寻真夕对",
        "author": "赵崇鉘",
        "content": "春云弄月黄金丝，春山草木皆仙姿。\n松根对坐日西夕，群峰当前列青壁。\n铿铿虚壑含古音，静听宛是商山吟。\n洞石微开月当户，剪水弦冰心手语。",
        "dynasty": "宋",
        "collection_info": null
    },
    {
        "title": "有赠",
        "author": "赵崇鉘",
        "content": "别意参差绕碧栏，外头斜月逼人寒。\n鈎帘恐碍双栖鹊，乍可桃花隔雾看。",
        "dynasty": "宋",
        "collection_info": null
    },
    {
        "title": "简云卧",
        "author": "赵崇鉘",
        "content": "忆君心事如流水，流向江头作暮潮。\n想得潮平沙有雪，自铿铁版和吹箫。",
        "dynasty": "宋",
        "collection_info": null
    },
    {
        "title": "空城雀",
        "author": "赵崇鉘",
        "content": "空城雀，黄口莫啾啾。\n空城无人种禾黍，饮啄飞鸣由得汝。",
        "dynasty": "宋",
        "collection_info": null
    },
    {
        "title": "山间",
        "author": "赵崇鉘",
        "content": "山回雾气湿，生意鞠砰隠。\n石道苔藓春，松花鬰金粉。",
        "dynasty": "宋",
        "collection_info": null
    },
    {
        "title": "东风",
        "author": "赵崇鉘",
        "content": "东风吹梅梢，飘摇泣香雪。\n下有野草根，崭然竞时节。",
        "dynasty": "宋",
        "collection_info": null
    },
    {
        "title": "野园",
        "author": "赵崇鉘",
        "content": "野园对客无杯勺，共坐茅檐理钓车。\n片月渐低风露冷，隔墙山鬼啸梨花。",
        "dynasty": "宋",
        "collection_info": null
    },
    {
        "title": "至后",
        "author": "赵崇鉘",
        "content": "愔愔云气绕江城，至后寒轻讵可凭。\n两日南风将雪信，床前蝙蝠夜翻灯。",
        "dynasty": "宋",
        "collection_info": null
    },
    {
        "title": "大孤",
        "author": "赵崇鉘",
        "content": "大孤溶溶决眼青，小孤江色春冥冥。\n隔江淮壖几千里，枯荻萧椮朔风起。\n佳人何在遥相望，我无羽翼从君翔。\n为君暗整真珠裳，绿蘅翠芷参差香。",
        "dynasty": "宋",
        "collection_info": null
    },
    {
        "title": "壮节亭二松",
        "author": "赵崇鉘",
        "content": "壮节亭前野碧滋，髯龙飞去忽经时。\n祇应黄犊苍藤路，尚有清泉白石知。",
        "dynasty": "宋",
        "collection_info": null
    },
    {
        "title": "东风吹桃花",
        "author": "赵崇鉘",
        "content": "东风吹桃花，花光射春林。\n相看各媚妩，艳冶摇人心。\n憩蝶下新绿，游鱼上清浔。\n百年一须臾，冥观契飞沉。",
        "dynasty": "宋",
        "collection_info": null
    },
    {
        "title": "晓起",
        "author": "赵崇鉘",
        "content": "雨漂窗纸湿成瑕，风压瓷瓶卧枕沙。\n晓起无悰饧粥冷，自添新水救梨花。",
        "dynasty": "宋",
        "collection_info": null
    },
    {
        "title": "江上",
        "author": "赵崇鉘",
        "content": "清露初生红蓼秋，爽风先到木兰舟。\n钓丝不捲波痕稳，梦入芦花数白鸥。",
        "dynasty": "宋",
        "collection_info": null
    },
    {
        "title": "仙思  其一",
        "author": "赵崇鉘",
        "content": "水殿风清急景斜，灵君初下五云车。\n碧罗宝扇双题字，记是谁人咏落花。",
        "dynasty": "宋",
        "collection_info": null
    },
    {
        "title": "仙思  其二",
        "author": "赵崇鉘",
        "content": "麻姑擗麟不肯食，飞猿岭上餐松实。\n月冷天空涵曙光，露色凝烟白如蜜。",
        "dynasty": "宋",
        "collection_info": null
    },
    {
        "title": "东溪夜泊",
        "author": "赵崇鉘",
        "content": "雪满汀洲风满林，霁光空澈夜深深。\n推篷恰受梅花月，自喷横箫调楚吟。",
        "dynasty": "宋",
        "collection_info": null
    },
    {
        "title": "瓮天名贤集下有天字",
        "author": "赵崇鉘",
        "content": "不见瓮天人，但见石上字。\n谁能负瓮去，夺我寥天思。\n瓮破奚有余，瓮在奚不足。\n吟作瓮天辞，摩挲石苔绿。",
        "dynasty": "宋",
        "collection_info": null
    },
    {
        "title": "杂兴  其一",
        "author": "赵崇鉘",
        "content": "潮平烟敛月明高，霁宇涵空见羽毛。\n我自无能君了了，樯桿独倚调离骚。",
        "dynasty": "宋",
        "collection_info": null
    },
    {
        "title": "杂兴  其二",
        "author": "赵崇鉘",
        "content": "日日西风坐石苔，手扪苍壁倚云开。\n却来平地观空色，不信碧虚天际来。",
        "dynasty": "宋",
        "collection_info": null
    },
    {
        "title": "都昌书事",
        "author": "赵崇鉘",
        "content": "世事可无酒，春藤还有花。\n山云欲到地，街鼓又催衙。\n风紧鱼休市，官贫饭带沙。\n天机不得问，暮色欲栖鸦。",
        "dynasty": "宋",
        "collection_info": null
    },
    {
        "title": "丫头岩",
        "author": "赵崇鉘",
        "content": "烟雨斑斓石藓春，坠云谁梦宝花颦。\n行人总被虚名误，到得倾城又误人。",
        "dynasty": "宋",
        "collection_info": null
    },
    {
        "title": "月岩",
        "author": "赵崇鉘",
        "content": "玉丹仙蜕驭飞翰，便作琉璃世界看。\n大地山河浑忘却，谩依桂树舞青鸾。",
        "dynasty": "宋",
        "collection_info": null
    },
    {
        "title": "壁间韵  其一",
        "author": "赵崇鉘",
        "content": "雨又入帘风又斜，东风吹客客思家。\n浣纱西去谁家子，青绢围裙插杏花。",
        "dynasty": "宋",
        "collection_info": null
    },
    {
        "title": "壁间韵  其二",
        "author": "赵崇鉘",
        "content": "山月溪风两自由，紫兰绿桂等离忧。\n狂歌鬰鬰成何事，一片夕阳芦荻秋。",
        "dynasty": "宋",
        "collection_info": null
    },
    {
        "title": "壁间韵  其三",
        "author": "赵崇鉘",
        "content": "海棠开尽故清寒，漠漠梨花暮色闲。\n酒满绿樽愁满酒，醉凭枕障认巫山。",
        "dynasty": "宋",
        "collection_info": null
    },
    {
        "title": "壁间韵  其四",
        "author": "赵崇鉘",
        "content": "半髧婵娟垂两鸦，惊潮微隠宝簪斜。\n客愁政自游丝乱，莫戴钗头百结花。",
        "dynasty": "宋",
        "collection_info": null
    },
    {
        "title": "往体  其一",
        "author": "赵崇鉘",
        "content": "积雪久不解，下有希世珍。\n志士缊袍间，苦心终不伸。\n安得白日光，能照清夜颦。",
        "dynasty": "宋",
        "collection_info": null
    },
    {
        "title": "往体  其二",
        "author": "赵崇鉘",
        "content": "皓彩青云端，飞光落溟渤。\n浑河与清沚，同受明月魄。\n勿以清浊殊，天光本无隔。",
        "dynasty": "宋",
        "collection_info": null
    },
    {
        "title": "往体  其三",
        "author": "赵崇鉘",
        "content": "志士惜流光，游子念长道。\n流光如奔霆，长路漫浩浩。\n饥人忽梦饱，百忧悉倾倒。\n真妄安足论，荣名以为宝。",
        "dynasty": "宋",
        "collection_info": null
    },
    {
        "title": "松下",
        "author": "赵崇鉘",
        "content": "松梢凉露警孤鹤，潭面北风蟠老蛟。\n蛟老涎腥波浪恶，独吟碎月看松梢。",
        "dynasty": "宋",
        "collection_info": null
    },
    {
        "title": "癸卯除夕客中",
        "author": "赵崇鉘",
        "content": "膝下传觞事已非，瓣香千里隔庭闱。\n摧心远忆新阡上，寂寂低松雪乍晞。",
        "dynasty": "宋",
        "collection_info": null
    },
    {
        "title": "数日",
        "author": "赵崇鉘",
        "content": "数日东风欺病骨，侵凌晓色作轻寒。\n客来坐久无谈柄，共看游丝上井栏。",
        "dynasty": "宋",
        "collection_info": null
    },
    {
        "title": "梅",
        "author": "赵崇鉘",
        "content": "新阳斡坤轴，枯朽皆光荣。\n棱层冰雪中，復见天地精。\n姑射神所为，伯夷圣之清。\n太白抱轗轲，灵均拥芳馨。\n是子心魂间，不受纤芥萦。\n独立万化先，皎皎非近名。\n溪流鑑寒柯，游风吹落英。\n山明雾气湿，月落参旗横。\n群虚妙香发，一洗万虑轻。\n纷纷儿女姿，惭愧东风情。",
        "dynasty": "宋",
        "collection_info": null
    },
    {
        "title": "狭斜",
        "author": "赵崇鉘",
        "content": "吴姬凌寒吹玉笛，手彊误作迟迟声。\n却来抛眼调行客，中有二月东风情。\n东风二月杨花满，伯劳朝啼芳思乱。\n狭斜绣毂易为愁，解后相逢莫肠断。",
        "dynasty": "宋",
        "collection_info": null
    },
    {
        "title": "破褐",
        "author": "赵崇鉘",
        "content": "生松鬰寒灰，破褐出残絮。\n童儿不耐烦，微吟起身去。",
        "dynasty": "宋",
        "collection_info": null
    },
    {
        "title": "湖中",
        "author": "赵崇鉘",
        "content": "汀蒲猎猎起凉飔，碧藕香中独立时。\n机事两忘吾丧我，扁舟吟过水仙祠。",
        "dynasty": "宋",
        "collection_info": null
    },
    {
        "title": "新堤",
        "author": "赵崇鉘",
        "content": "淡烟衰草雨丝丝，小醉微吟倒接篱。\n吟到水西云影北，莞然一笑已无诗。",
        "dynasty": "宋",
        "collection_info": null
    },
    {
        "title": "书事",
        "author": "赵崇鉘",
        "content": "东邻老翁寒不寐，百结悬鹑抆悲涕。\n自云子孙学灌园，不识江湖与风水。\n大儿里胥缚送州，小儿遁逃卒未休。\n老夫忍饥特未死，犂耙典尽春无牛。\n身为王民合徭役，运米操舟操不得。\n江湖风水未足愁，檝丧樯倾误人国。",
        "dynasty": "宋",
        "collection_info": null
    },
    {
        "title": "答碧山",
        "author": "赵崇鉘",
        "content": "欲种梅花无古根，手移兰茁上瓷盆。\n却忧偪仄伤兰性，自下清招为返魂。",
        "dynasty": "宋",
        "collection_info": null
    },
    {
        "title": "答维溪",
        "author": "赵崇鉘",
        "content": "维溪插架三千轴，葺茝纫兰得自娱。\n会须握手论活法，静看碧水生玄珠。",
        "dynasty": "宋",
        "collection_info": null
    },
    {
        "title": "学诗",
        "author": "赵崇鉘",
        "content": "神仙不可学，愿学长不死。\n学诗如学仙，吞霞洁尘滓。\n渚花流水香，烟霏暮山紫。\n凉飔入修竹，一笑鸣绿绮。",
        "dynasty": "宋",
        "collection_info": null
    },
    {
        "title": "雀",
        "author": "赵崇鉘",
        "content": "短翅遍斓贝花紫，逐食飞行晓霜裏。\n祇知嘴爪求自肥，肥甘累人心弗知。\n天寒日暮向何处，前路多山慎勿去。\n吴儿织网连素空，一落牢笼腥血红。",
        "dynasty": "宋",
        "collection_info": null
    },
    {
        "title": "南内",
        "author": "赵崇鉘",
        "content": "已剪诸郎百虑轻，骄儿长大又生狞。\n祇愁南内无归日，南内归来万古情。",
        "dynasty": "宋",
        "collection_info": null
    },
    {
        "title": "题心游楼",
        "author": "刘翼",
        "content": "一自浮光抵玉融，东林山曲世为农。\n前场岁计禾麻麦，后圃年深竹荔松。\n博我多闻千载史，唤人深省五更钟。\n不消更会楞严语，面面披云挹晓峯。",
        "dynasty": "宋",
        "collection_info": null
    },
    {
        "title": "心游楼即事",
        "author": "刘翼",
        "content": "禅坐宁离此，意行何所如。\n稻粱诗七月，果木赋闲居。\n活水尝新茗，颠风落旧书。\n无才甘用拙，不是隠樵渔。",
        "dynasty": "宋",
        "collection_info": null
    },
    {
        "title": "癸卯十月同林子宜拜扫先师乐轩墓因和南谷寺壁间韵",
        "author": "刘翼",
        "content": "秋风飒飒已华颠，男女犹赊嫁娶钱。\n问道西轩空有梦，翻经南谷恐无缘。\n登坟荐酒徒为尔，对佛拈花亦偶然。\n回首白云无叫处，青山长在泪痕边。",
        "dynasty": "宋",
        "collection_info": null
    },
    {
        "title": "答林昌宗诗筌韵",
        "author": "刘翼",
        "content": "经锄小暇弄诗筌，老去仍知默是禅。\n沧海移舟尽琴趣，虽然终不似无絃。",
        "dynasty": "宋",
        "collection_info": null
    },
    {
        "title": "题东皋诗卷",
        "author": "刘翼",
        "content": "雪竹霜松不老身，尽教后进笑陈人。\n相逢亦有吟诗客，谁似先生语意真。",
        "dynasty": "宋",
        "collection_info": null
    },
    {
        "title": "书情",
        "author": "刘翼",
        "content": "萧疏远市嚣，山窟杂耕樵。\n穷鬼乘吾拙，钱神挟汝骄。\n世途自巇崄，真性本逍遥。\n尚想荣期乐，纶巾傲汉貂。",
        "dynasty": "宋",
        "collection_info": null
    },
    {
        "title": "夜意",
        "author": "刘翼",
        "content": "平生万事水东流，独有多情是风痒。\n夜长无寐月窥床，拥被孤吟起遐想。",
        "dynasty": "宋",
        "collection_info": null
    },
    {
        "title": "伯言见和拙作以汉隶书之谢以七韵",
        "author": "刘翼",
        "content": "李潮善八分，求歌杜陵叟。\n有人和我诗，半纸余科斗。\n风云生其怀，剑戟出其手。\n石经中郎蔡，新样元和柳。\n元常文不传，退之书何有。\n待我农隙时，载笔随君后。\n袖手眼亦明，聊与之饮酒。",
        "dynasty": "宋",
        "collection_info": null
    },
    {
        "title": "偶见官舍梅花作",
        "author": "刘翼",
        "content": "天然标格自潇疏，底用松篁水月俱。\n但是梅花皆可爱，何关东阁与西湖。",
        "dynasty": "宋",
        "collection_info": null
    },
    {
        "title": "挽敖仪仲  其一",
        "author": "刘翼",
        "content": "半面春风已有情，别来重见眼终青。\n空斋夜雨十年后，一醉黄花叫不醒。",
        "dynasty": "宋",
        "collection_info": null
    },
    {
        "title": "挽敖仪仲  其二",
        "author": "刘翼",
        "content": "对坐茶瓯日两迴，胸怀真率向人开。\n茶瓯对客如前度，不见先生杖屦来。",
        "dynasty": "宋",
        "collection_info": null
    },
    {
        "title": "挽敖仪仲  其三",
        "author": "刘翼",
        "content": "昼倚篮舆饯一杯，殷勤别语到帘帏。\n那知此夜成长往，书屋无人月掩扉。",
        "dynasty": "宋",
        "collection_info": null
    },
    {
        "title": "挽敖仪仲  其四",
        "author": "刘翼",
        "content": "书中有种復何愁，酒兴诗狂卒未休。\n莫唱横塘断肠句，不堪斜日独登楼。",
        "dynasty": "宋",
        "collection_info": null
    },
    {
        "title": "送二子从子宜读书",
        "author": "刘翼",
        "content": "三代读书无寸功，又将此法教儿童。\n旁人笑我背时好，不背旁人背乐翁。",
        "dynasty": "宋",
        "collection_info": null
    },
    {
        "title": "山寺听雨",
        "author": "刘翼",
        "content": "问道论诗也一宗，烧柴煨芋佛家风。\n要知真乐人间少，听雨空山破寺中。",
        "dynasty": "宋",
        "collection_info": null
    },
    {
        "title": "戏和刘雪巢题壁韵",
        "author": "刘翼",
        "content": "吟怀祗怕俗尘迷，若慕唐人也自痴。\n要识性情根极处，请观三百五篇诗。",
        "dynasty": "宋",
        "collection_info": null
    },
    {
        "title": "题平远轩呈竹溪玉堂",
        "author": "刘翼",
        "content": "溪堂闢小轩，此景绝可爱。\n蔡松道东边，千载典刑在。\n高低万顷田，面势溪向背。\n生绡一幅宽，晴雨不尽态。\n中有谪仙人，来寻莘野耒。\n畎亩虽不忘，知进不如退。\n干坤入醉眼，风月出吟喙。\n我非人境游，亭在人境内。\n心平水不波，见远山无碍。\n时携琰石游，间以刘白辈。\n仆忝老诸生，来扣佛三昧。",
        "dynasty": "宋",
        "collection_info": null
    },
    {
        "title": "题简上人西亭诗文后",
        "author": "刘翼",
        "content": "真如非字义，绮语道之疵。\n未见西亭作，长为北磵欺。\n晚因僧媚远，初实客从㬢。\n多少才名士，沉沦世不知。",
        "dynasty": "宋",
        "collection_info": null
    },
    {
        "title": "梦呈乐轩先生既觉不失一字录呈竹溪玉堂",
        "author": "刘翼",
        "content": "不见仙翁四十春，幸然丘陇在比邻。\n当年四海从游者，报佛深恩有几人。",
        "dynasty": "宋",
        "collection_info": null
    },
    {
        "title": "句",
        "author": "刘翼",
        "content": "富贵功名堪擘画，最难擘画子孙贤。",
        "dynasty": "宋",
        "collection_info": null
    },
    {
        "title": "偈颂七十一首  其一",
        "author": "释了惠",
        "content": "投胎不着，一错百错。\n周行七步惹尘埃，直至如今抖不落。\n抖不落，定慧只得将错就错。",
        "dynasty": "宋",
        "collection_info": null
    },
    {
        "title": "偈颂七十一首  其二",
        "author": "释了惠",
        "content": "物见主，眼卓竖。\n此是吾家修月斧，须凭众力共提持，无圆缺处重修补。",
        "dynasty": "宋",
        "collection_info": null
    },
    {
        "title": "偈颂七十一首  其三",
        "author": "释了惠",
        "content": "举步生荆棘，翻身堕崄崖。\n一毫不动着，当处自沉埋。",
        "dynasty": "宋",
        "collection_info": null
    },
    {
        "title": "偈颂七十一首  其四",
        "author": "释了惠",
        "content": "李下不整冠，瓜田不纳履。\n尀耐老臊胡，西来十万里。\n疑杀东震旦人，将谓单传直指。",
        "dynasty": "宋",
        "collection_info": null
    },
    {
        "title": "偈颂七十一首  其五",
        "author": "释了惠",
        "content": "大地为囹圄，鞫勘佛与祖。\n款案犹未圆，棒喝如雷雨。\n平白累山僧，有屈无雪处。\n有雪处，楖𣗖横担不顾人，直入千峰万峰去。",
        "dynasty": "宋",
        "collection_info": null
    },
    {
        "title": "偈颂七十一首  其六",
        "author": "释了惠",
        "content": "玄中之玄，妙中之妙。\n识其渊源，得其枢要。\n普化踢倒饭床，水潦呵呵大笑。",
        "dynasty": "宋",
        "collection_info": null
    },
    {
        "title": "偈颂七十一首  其七",
        "author": "释了惠",
        "content": "山空木落，秋清露寒。\n释迦卤莽，达磨颟顸。\n唯有陶靖节，东篱采黄菊，烂醉夕阳残。",
        "dynasty": "宋",
        "collection_info": null
    },
    {
        "title": "偈颂七十一首  其八",
        "author": "释了惠",
        "content": "两手指天地，周行步更多。\n可怜黄面老，螃蟹落汤锅。",
        "dynasty": "宋",
        "collection_info": null
    },
    {
        "title": "偈颂七十一首  其九",
        "author": "释了惠",
        "content": "拨乱干坤老贼精，天教化火自焚身。\n贼心贼行难磨灭，二月依前是仲春。",
        "dynasty": "宋",
        "collection_info": null
    },
    {
        "title": "偈颂七十一首  其一○",
        "author": "释了惠",
        "content": "一二三四五，不落宫商角征羽。\n混然格调超千古，白雪阳春安足数。\n此曲而今谁乐闻，夜来月在长松树。",
        "dynasty": "宋",
        "collection_info": null
    },
    {
        "title": "偈颂七十一首  其一一",
        "author": "释了惠",
        "content": "天兮高，地兮厚。\n月为夜，日为昼。\n重阳定是九月九。\n渊明采菊向东篱，山僧面南看北斗。",
        "dynasty": "宋",
        "collection_info": null
    },
    {
        "title": "偈颂七十一首  其一二",
        "author": "释了惠",
        "content": "七手八脚，三头两面。\n欢喜冤家，头头撞见。\n山僧建立宗旨，直须为我成褫。\n学人未达其源，也要请师方便。\n有方便，没方便。\n石巩张弓，三平中箭。",
        "dynasty": "宋",
        "collection_info": null
    },
    {
        "title": "偈颂七十一首  其一三",
        "author": "释了惠",
        "content": "鹰窠裏懵鸱，鸠巢中俊鹞。\n称尊未必尊，做小未必小。\n只么泥裏洗泥，到了全没分晓。\n有分晓，海水不禁杓子舀。",
        "dynasty": "宋",
        "collection_info": null
    },
    {
        "title": "偈颂七十一首  其一四",
        "author": "释了惠",
        "content": "五月端午令节，艾人苦痛不彻。\n可怜病在膏肓，又被邪神所惑。\n撞着太上老君，也是赤口白舌。\n山僧反覆思量，别无仙方秘诀。\n如今抑不得已，只得就渠身上打劫。",
        "dynasty": "宋",
        "collection_info": null
    },
    {
        "title": "偈颂七十一首  其一五",
        "author": "释了惠",
        "content": "白云深处憨眠好，野菜添油滋味长。\n千古康庐话头活，山僧笑擘紫泥香。",
        "dynasty": "宋",
        "collection_info": null
    },
    {
        "title": "偈颂七十一首  其一六",
        "author": "释了惠",
        "content": "的的此事，真不可说。\n不可说中真可说，真可说，无可说。\n齿临部临，急急敕摄。",
        "dynasty": "宋",
        "collection_info": null
    },
    {
        "title": "偈颂七十一首  其一七",
        "author": "释了惠",
        "content": "向上关，脚下路。\n才拟问如何，邯郸学唐步。",
        "dynasty": "宋",
        "collection_info": null
    },
    {
        "title": "偈颂七十一首  其一八",
        "author": "释了惠",
        "content": "楚江南畔，甬水东边。\n有一句子，不方不圆。\n四七二三，望风结舌。\n德山临济，退后垂涎。",
        "dynasty": "宋",
        "collection_info": null
    },
    {
        "title": "偈颂七十一首  其一九",
        "author": "释了惠",
        "content": "隔江回首，已涉波澜。\n官路交肩，犹添荆棘。",
        "dynasty": "宋",
        "collection_info": null
    },
    {
        "title": "偈颂七十一首  其二○",
        "author": "释了惠",
        "content": "秉太阿剑，立太平基。\n卷旗青海尾，奏凯乱峰西。\n弟应兄呼成活业，汝携鉏去我扶犁。",
        "dynasty": "宋",
        "collection_info": null
    },
    {
        "title": "偈颂七十一首  其二一",
        "author": "释了惠",
        "content": "年去年来，年来年去。\n虽有去来年，且无来去路。\n既无来去路，实无有去来。",
        "dynasty": "宋",
        "collection_info": null
    },
    {
        "title": "偈颂七十一首  其二二",
        "author": "释了惠",
        "content": "起寨重招五百兵，等闲恢復百余城。\n凌烟阁上清风起，留得将军万世名。",
        "dynasty": "宋",
        "collection_info": null
    },
    {
        "title": "偈颂七十一首  其二三",
        "author": "释了惠",
        "content": "护生须是杀，杀尽始安居。\n会得箇中意，唵悉唎苏嚧。",
        "dynasty": "宋",
        "collection_info": null
    },
    {
        "title": "偈颂七十一首  其二四",
        "author": "释了惠",
        "content": "诸佛诸祖，邪入肺腑。\n无药可医，无术可取。",
        "dynasty": "宋",
        "collection_info": null
    },
    {
        "title": "偈颂七十一首  其二五",
        "author": "释了惠",
        "content": "面壁堆危引客过，问谁那更问如何。\n道寻常已成多事，检点侬家事更多。",
        "dynasty": "宋",
        "collection_info": null
    },
    {
        "title": "偈颂七十一首  其二六",
        "author": "释了惠",
        "content": "洞山有物黑似漆，老倒玉泉裩赫赤。\n赤者吉中有凶，黑者凶中有吉，明眼衲僧难辨的。\n即今吉凶悔吝拈向一边，玉泉洞山且靠一壁，却听拄杖子出来露箇消息。",
        "dynasty": "宋",
        "collection_info": null
    },
    {
        "title": "偈颂七十一首  其二七",
        "author": "释了惠",
        "content": "迦叶擎拳，阿难合掌。\n临济入门喝，德山入门棒。\n小人道消，君子道长。\n晓来策杖过溪西，十分春在梅梢上。",
        "dynasty": "宋",
        "collection_info": null
    },
    {
        "title": "偈颂七十一首  其二八",
        "author": "释了惠",
        "content": "洪机莫测，至德难量。\n万民几鸥鹭，四海一池塘。\n日日春风相鼓舞，不知时世是羲皇。",
        "dynasty": "宋",
        "collection_info": null
    },
    {
        "title": "偈颂七十一首  其二九",
        "author": "释了惠",
        "content": "冰雪冻皮肤，麻麦饿肠肚。\n见日未尝迷，见星安有悟。\n黄面老瞿昙，甜瓜成苦瓠。\n那更错行山下路，一步两步三四步。",
        "dynasty": "宋",
        "collection_info": null
    },
    {
        "title": "偈颂七十一首  其三○",
        "author": "释了惠",
        "content": "旧岁已去，去不可追。\n新岁当来，来不可拒。",
        "dynasty": "宋",
        "collection_info": null
    },
    {
        "title": "偈颂七十一首  其三一",
        "author": "释了惠",
        "content": "诸佛日日降生，圣人时时出现。\n与大地群生，同一耳闻，同一眼见，同此一心，同此一念。\n共乐太平时，大家呈笑面。\n有谁更问，日与长老，孰近孰远，大千沙界含元殿。",
        "dynasty": "宋",
        "collection_info": null
    },
    {
        "title": "偈颂七十一首  其三二",
        "author": "释了惠",
        "content": "霜蹄一跃趁春风，看尽深红及浅红。\n鞭影未摇归路活，杜鹃声在夕阳中。",
        "dynasty": "宋",
        "collection_info": null
    },
    {
        "title": "偈颂七十一首  其三三",
        "author": "释了惠",
        "content": "大千总是神仙药，此药无多灵验多。\n七佛之师虽解用，难医无病老维摩。",
        "dynasty": "宋",
        "collection_info": null
    },
    {
        "title": "偈颂七十一首  其三四",
        "author": "释了惠",
        "content": "这些业种自何来，虽不同门共一家。\n连累山僧至今日，一重枷上又添枷。",
        "dynasty": "宋",
        "collection_info": null
    },
    {
        "title": "偈颂七十一首  其三五",
        "author": "释了惠",
        "content": "东涧一滴水，东湖千丈波。\n几多湖上客，无可奈船何。",
        "dynasty": "宋",
        "collection_info": null
    },
    {
        "title": "偈颂七十一首  其三六",
        "author": "释了惠",
        "content": "火种深埋冷寂中，几回拨着暖烘烘。\n不知将谓吹嘘力，元是东君信息通。",
        "dynasty": "宋",
        "collection_info": null
    },
    {
        "title": "偈颂七十一首  其三七",
        "author": "释了惠",
        "content": "明星照得眼睛穿，眼睛觑得明星落。\n夜半依前是子时，敢保不曾成正觉。",
        "dynasty": "宋",
        "collection_info": null
    },
    {
        "title": "偈颂七十一首  其三八",
        "author": "释了惠",
        "content": "权实双行，主宾互立。\n拏空塞空，以的破的。",
        "dynasty": "宋",
        "collection_info": null
    },
    {
        "title": "偈颂七十一首  其三九",
        "author": "释了惠",
        "content": "风前无语立须臾，接得双双锦鲤鱼。\n一等是传真的信，有通书有不通书。",
        "dynasty": "宋",
        "collection_info": null
    },
    {
        "title": "偈颂七十一首  其四○",
        "author": "释了惠",
        "content": "飞雪岩前，炎天飞雪。\n冻得虚空，七花八裂。\n至今捏聚不成团，子规夜哭松梢月。",
        "dynasty": "宋",
        "collection_info": null
    },
    {
        "title": "偈颂七十一首  其四一",
        "author": "释了惠",
        "content": "荆榛密密布前峰，塞断行人路不通。\n昨夜连山遭野火，更无芽蘗恼春风。",
        "dynasty": "宋",
        "collection_info": null
    },
    {
        "title": "偈颂七十一首  其四二",
        "author": "释了惠",
        "content": "拄杖自拄杖，山僧自山僧。\n庭空积深雪，池冷起冰棱。\n楼上未吹新岁角，窗前且点旧年灯。",
        "dynasty": "宋",
        "collection_info": null
    },
    {
        "title": "偈颂七十一首  其四三",
        "author": "释了惠",
        "content": "护生须是杀，杀尽始安居。\n会得箇中意，铁船水上浮。",
        "dynasty": "宋",
        "collection_info": null
    },
    {
        "title": "偈颂七十一首  其四四",
        "author": "释了惠",
        "content": "满目荆榛，亘天烈焰。\n百匝千重，四方八面。\n赵州拏得七斤衫，普化走入大悲院，蜡人眼光如掣电。",
        "dynasty": "宋",
        "collection_info": null
    },
    {
        "title": "偈颂七十一首  其四五",
        "author": "释了惠",
        "content": "石溪怒发，势不可遏。\n大地平沈，虚空惨怛。",
        "dynasty": "宋",
        "collection_info": null
    },
    {
        "title": "偈颂七十一首  其四六",
        "author": "释了惠",
        "content": "虎生三子尾咤沙，咂舌垂涎弄爪牙。\n但见威风起岩窦，不知月照几千家。",
        "dynasty": "宋",
        "collection_info": null
    },
    {
        "title": "偈颂七十一首  其四七",
        "author": "释了惠",
        "content": "今朝九月九，渊明开醉口。\n指点东篱菊，大駡西门柳。\n诸人听得，只么饮气吞声。\n山僧闻之，不免袖中出手。",
        "dynasty": "宋",
        "collection_info": null
    },
    {
        "title": "偈颂七十一首  其四八",
        "author": "释了惠",
        "content": "扁舟划断晓江云，一曲高歌远送君。\n惊起滩头野鸭子，海天飞去不成群。",
        "dynasty": "宋",
        "collection_info": null
    },
    {
        "title": "偈颂七十一首  其四九",
        "author": "释了惠",
        "content": "千峰沐雨，万树笼烟。\n磨盘呈旧面，水碓拜新年。",
        "dynasty": "宋",
        "collection_info": null
    },
    {
        "title": "偈颂七十一首  其五○",
        "author": "释了惠",
        "content": "六年心念已灰寒，几欲求闲不得闲。\n今日不求闲自至，一枝藤占几江山。",
        "dynasty": "宋",
        "collection_info": null
    },
    {
        "title": "偈颂七十一首  其五一",
        "author": "释了惠",
        "content": "一击华鲸吼月明，主翁魂梦已惺惺。\n海天空阔无知己，赢得潮声到客亭。",
        "dynasty": "宋",
        "collection_info": null
    },
    {
        "title": "偈颂七十一首  其五二",
        "author": "释了惠",
        "content": "南山鼈鼻蛇，撺入新罗国。\n吞却镇海珠，咬杀嘉州佛。",
        "dynasty": "宋",
        "collection_info": null
    },
    {
        "title": "偈颂七十一首  其五三",
        "author": "释了惠",
        "content": "今之房杜昔伊周，功盖东南三百州。\n十二峰前月如翦，不知分照几家楼。",
        "dynasty": "宋",
        "collection_info": null
    },
    {
        "title": "偈颂七十一首  其五四",
        "author": "释了惠",
        "content": "屋前基业，屋后生涯。\n堂堂妙用，不假安排。\n暑退凉飈起，燕归鸿鴈来。\n天台南岳，峨嵋五台。\n新罗击皷大唐斋。",
        "dynasty": "宋",
        "collection_info": null
    },
    {
        "title": "偈颂七十一首  其五五",
        "author": "释了惠",
        "content": "孟嘉已前，渊明去后。\n谁家篱畔欠黄花，那箇杯中无白酒，重阳只是九月九。\n阿呵呵，始信茱萸茶苦涩，展眉人少皱眉多。",
        "dynasty": "宋",
        "collection_info": null
    },
    {
        "title": "偈颂七十一首  其五六",
        "author": "释了惠",
        "content": "陪尽老精神，杯盘越样新。\n谁知村店酒，难劝御楼人。",
        "dynasty": "宋",
        "collection_info": null
    },
    {
        "title": "偈颂七十一首  其五七",
        "author": "释了惠",
        "content": "瞿塘三峡风波险，栈阁连云行路难。\n烽火相连兵刃接，一封乡信报平安。",
        "dynasty": "宋",
        "collection_info": null
    },
    {
        "title": "偈颂七十一首  其五八",
        "author": "释了惠",
        "content": "仲冬严寒年年事，须知事上大有事。\n若人知得事上事，到了全然不干事。",
        "dynasty": "宋",
        "collection_info": null
    },
    {
        "title": "偈颂七十一首  其五九",
        "author": "释了惠",
        "content": "东土与西土，镬汤无冷处。\n暗室裏突出鳖鼻蛇，平田中撞着白额虎。\n眼放闪电光，毒气成烟雾。\n最难行是芝峰路。",
        "dynasty": "宋",
        "collection_info": null
    },
    {
        "title": "偈颂七十一首  其六○",
        "author": "释了惠",
        "content": "四序暗推迁，钵盂口向天。\n止余三十日，便是一周年。",
        "dynasty": "宋",
        "collection_info": null
    },
    {
        "title": "偈颂七十一首  其六一",
        "author": "释了惠",
        "content": "去年今日节，海角天涯传报捷。\n今日去年朝，黄童白叟尽歌谣。\n雨不破块，风不鸣条。\n渔者自渔，樵者自樵。\n草木昆虫王化裏，万拜谁道不逢尧。",
        "dynasty": "宋",
        "collection_info": null
    },
    {
        "title": "偈颂七十一首  其六二",
        "author": "释了惠",
        "content": "星在天上，眼在眉下。\n星无暗明，眼无昼夜。\n密密绵绵无缝罅。",
        "dynasty": "宋",
        "collection_info": null
    },
    {
        "title": "偈颂七十一首  其六三",
        "author": "释了惠",
        "content": "二月十有五，瞿昙开死铺。\n摩胸告众时，椁示双趺处。\n缩不来，展不去，七手八脚一时露。",
        "dynasty": "宋",
        "collection_info": null
    },
    {
        "title": "偈颂七十一首  其六四",
        "author": "释了惠",
        "content": "贵如圭璧，贱如泥土。\n镇压山川，辉腾今古。\n有商量，没价数。\n富者得之贫，贫者得之富。\n岂不见茶陵山下郁阇梨，骑馿踏断溪桥路。",
        "dynasty": "宋",
        "collection_info": null
    },
    {
        "title": "偈颂七十一首  其六五",
        "author": "释了惠",
        "content": "重阳佳节到来，瑞岩无可安排。\n一十二峰黄栗粽，东大洋海茱萸茶。\n万象摩唇捋嘴，虚空缀齿粘牙，不知秋意落谁家。",
        "dynasty": "宋",
        "collection_info": null
    },
    {
        "title": "偈颂七十一首  其六六",
        "author": "释了惠",
        "content": "没艰难处立难难，难透村婆者一关。\n忽地假鷄啼午夜，马蹄踏月过长安。",
        "dynasty": "宋",
        "collection_info": null
    },
    {
        "title": "偈颂七十一首  其六七",
        "author": "释了惠",
        "content": "大机普应，妙用全彰。\n井通沧海，日上扶桑。\n击石火，闪电光。\n进前先蹉过，退后绝承当。",
        "dynasty": "宋",
        "collection_info": null
    },
    {
        "title": "偈颂七十一首  其六八",
        "author": "释了惠",
        "content": "冷坐雪堆中，罗睺入命宫。\n被人赃作佛，打失主人翁。\n眉间蛛网断，顶𩕳鹊巢空。\n公案今朝又一重。",
        "dynasty": "宋",
        "collection_info": null
    },
    {
        "title": "偈颂七十一首  其六九",
        "author": "释了惠",
        "content": "人间共赏元宵，瑞岩本光现瑞。\n屋上山，桥下水。\n三门八字打开，左右青叶娄至。\n头顶天，脚踏地。\n陈如觑破香积厨，释迦不受然灯记。",
        "dynasty": "宋",
        "collection_info": null
    },
    {
        "title": "偈颂七十一首  其七○",
        "author": "释了惠",
        "content": "生于秽土，不受点污。\n目顾四方，周行七步。\n看来步步讨便宜，落水也要占干处。",
        "dynasty": "宋",
        "collection_info": null
    },
    {
        "title": "偈颂七十一首  其七一",
        "author": "释了惠",
        "content": "无病之药，不传之方。\n昨朝用不得，今日恰相当。\n如何是相当处，往往呼为百草霜。",
        "dynasty": "宋",
        "collection_info": null
    },
    {
        "title": "禅会图黄檗掌沙弥",
        "author": "释了惠",
        "content": "膝下黄金贵，掌中天地宽。\n风云欣际会，四海夜涛寒。",
        "dynasty": "宋",
        "collection_info": null
    },
    {
        "title": "赵州接赵王",
        "author": "释了惠",
        "content": "跏趺迎上客，曲录对旌幢。\n不是家风别，他居礼乐邦。",
        "dynasty": "宋",
        "collection_info": null
    },
    {
        "title": "国一见代宗来起立",
        "author": "释了惠",
        "content": "立在威仪外，全身在裏头。\n重重赐龙袖，难掩面门羞。",
        "dynasty": "宋",
        "collection_info": null
    },
    {
        "title": "中原之宝",
        "author": "释了惠",
        "content": "至宝应难别，波斯双眼昏。\n何如放下手，留取镇中原。",
        "dynasty": "宋",
        "collection_info": null
    },
    {
        "title": "文宗嗜蛤蜊",
        "author": "释了惠",
        "content": "螺师蚌蛤类，大唐天子心。\n嗜好即深信，南无观世音。",
        "dynasty": "宋",
        "collection_info": null
    },
    {
        "title": "李习之见药山",
        "author": "释了惠",
        "content": "即今非见面，昔日不闻名。\n一句添三句，篇章凑不成。",
        "dynasty": "宋",
        "collection_info": null
    },
    {
        "title": "韩文公见大颠",
        "author": "释了惠",
        "content": "事繁求省要，省要事频繁。\n纵得三平老，文公只姓韩。",
        "dynasty": "宋",
        "collection_info": null
    },
    {
        "title": "庞居士见马祖",
        "author": "释了惠",
        "content": "孰是心空者，谁为选佛人。\n笊篱二尺柄，簸箕三寸唇。",
        "dynasty": "宋",
        "collection_info": null
    },
    {
        "title": "丹霞见灵照",
        "author": "释了惠",
        "content": "当风鸦臭气，一箇豆娘儿。\n熏得行人走，衝爷皱断眉。",
        "dynasty": "宋",
        "collection_info": null
    },
    {
        "title": "捧佛安名",
        "author": "释了惠",
        "content": "名正字亦正，形端影亦端。\n呼来并诺去，馿屎杂栴檀。",
        "dynasty": "宋",
        "collection_info": null
    },
    {
        "title": "说无生话",
        "author": "释了惠",
        "content": "家有全棚乐，新翻调不同。\n分明恨离别，却是喜相逢。",
        "dynasty": "宋",
        "collection_info": null
    },
    {
        "title": "女子看日",
        "author": "释了惠",
        "content": "劣女还闺閤，痴爷看日头。\n几生亲骨肉，不共戴天雠。",
        "dynasty": "宋",
        "collection_info": null
    },
    {
        "title": "庞大倚锄而化",
        "author": "释了惠",
        "content": "辨地要从苗，枝残叶后凋。\n春风收契券，锄柄亦抽条。",
        "dynasty": "宋",
        "collection_info": null
    },
    {
        "title": "重画知识壁",
        "author": "释了惠",
        "content": "幸自十方无壁落，谁将五彩画虚空。\n善财眼裏生花翳，去却一重添一重。",
        "dynasty": "宋",
        "collection_info": null
    },
    {
        "title": "鴈山出队上陈侍郎",
        "author": "释了惠",
        "content": "尊者从空掷钵来，神通用尽却成獃。\n看来不似维摩老，一默千门万户开。",
        "dynasty": "宋",
        "collection_info": null
    },
    {
        "title": "古帆",
        "author": "释了惠",
        "content": "海变桑田数莫穷，几回高挂逆流中。\n自从一饱清风后，船上时时有散工。",
        "dynasty": "宋",
        "collection_info": null
    },
    {
        "title": "雪庭",
        "author": "释了惠",
        "content": "玉砌晓光寒，家风箇样生。\n须知平白处，着脚是深坑。",
        "dynasty": "宋",
        "collection_info": null
    },
    {
        "title": "自省",
        "author": "释了惠",
        "content": "𥉌𥉍眼孔忽然开，冷汗通身笑满腮。\n数十年间将谓道，谁知今日却元来。",
        "dynasty": "宋",
        "collection_info": null
    },
    {
        "title": "闲田",
        "author": "释了惠",
        "content": "秦不耕兮汉不耘，镢头边事杳无闻。\n年来也有秋成望，三合清风半合云。",
        "dynasty": "宋",
        "collection_info": null
    },
    {
        "title": "闻叟",
        "author": "释了惠",
        "content": "不是耳从声畔去，亦非声向耳边来。\n新罗国裏打斋鼓，老汉钵盂齐展开。",
        "dynasty": "宋",
        "collection_info": null
    },
    {
        "title": "一翁",
        "author": "释了惠",
        "content": "朕兆未分初，都卢只老夫。\n包羲太多事，胡处又添鬚。",
        "dynasty": "宋",
        "collection_info": null
    },
    {
        "title": "断桥",
        "author": "释了惠",
        "content": "头枕溪西尾搭东，东西只尺不相通。\n跳不过处水千里，进得步时山万重。",
        "dynasty": "宋",
        "collection_info": null
    },
    {
        "title": "西窗",
        "author": "释了惠",
        "content": "分得竺干些子光，拓开户牖闢封疆。\n谁知迥绝安排处，昨夜三更挂夕阳。",
        "dynasty": "宋",
        "collection_info": null
    },
    {
        "title": "松坡",
        "author": "释了惠",
        "content": "白头弃镢下烟扉，正是欣逢快便时。\n岂谓傍山根脚在，至今留得碍人枝。",
        "dynasty": "宋",
        "collection_info": null
    },
    {
        "title": "病翁",
        "author": "释了惠",
        "content": "八万四千毛窍裏，如来禅与祖师禅。\n一回白汗俱通畅，忌口更须三十年。",
        "dynasty": "宋",
        "collection_info": null
    },
    {
        "title": "石室",
        "author": "释了惠",
        "content": "锤凿不到处，纵横丈许宽。\n宁教苔藓去，要下一筹难。",
        "dynasty": "宋",
        "collection_info": null
    },
    {
        "title": "别川道士",
        "author": "释了惠",
        "content": "尘中相见头颅别，座上交谈语笑同。\n拶到了无同别处，擎拳合掌各西东。",
        "dynasty": "宋",
        "collection_info": null
    },
    {
        "title": "送彻上人归蓬州",
        "author": "释了惠",
        "content": "蓬莱一尺离青天，水不行舟古语传。\n但得胸中有江海，归家陆地也撑船。",
        "dynasty": "宋",
        "collection_info": null
    },
    {
        "title": "阆州权兄归住锦屏",
        "author": "释了惠",
        "content": "归家结束盖头茅，坐看青山久不磨。\n切莫风前开臭口，恐人传作阆山歌。",
        "dynasty": "宋",
        "collection_info": null
    },
    {
        "title": "坚上人归成都",
        "author": "释了惠",
        "content": "苏州得得上凌霄，恰值山寒雪未消。\n逗到雪消山骨露，春风已在锦江桥。",
        "dynasty": "宋",
        "collection_info": null
    },
    {
        "title": "送人归昌州",
        "author": "释了惠",
        "content": "见说家山富海棠，杜陵才短没篇章。\n烦君开口道一句，撺掇教他分外香。",
        "dynasty": "宋",
        "collection_info": null
    },
    {
        "title": "送人归湖南",
        "author": "释了惠",
        "content": "白纸无端墨笔书，分明一句却模糊。\n青灯夜雨湘江上，添得平沙落雁图。",
        "dynasty": "宋",
        "collection_info": null
    },
    {
        "title": "送僧之江西",
        "author": "释了惠",
        "content": "一粒收成敌万仓，可怜别甑不炊香。\n簸箕唇外打𨁝跳，八十四人皆粃糠。",
        "dynasty": "宋",
        "collection_info": null
    },
    {
        "title": "送人之岳山",
        "author": "释了惠",
        "content": "莫珍龙袖贵金襕，试拨湖湘草裏看。\n拨看路边牛粪火，乌藤变作紫栴檀。",
        "dynasty": "宋",
        "collection_info": null
    },
    {
        "title": "送奎上人往中川",
        "author": "释了惠",
        "content": "湫间云冷不成眠，听得樵歌一曲全。\n切莫喧传江上路，此声不入钓鱼船。",
        "dynasty": "宋",
        "collection_info": null
    },
    {
        "title": "送李道士归东湖",
        "author": "释了惠",
        "content": "湫龙噀水湿髭鬚，四十九盘山画符。\n此法未传先有验，夜来驱月下东湖。",
        "dynasty": "宋",
        "collection_info": null
    },
    {
        "title": "送性侍者之冷泉",
        "author": "释了惠",
        "content": "爷儿解释死生冤，觅语欲登灵鹫山。\n借与门前溪上路，草鞋钱是你侬还。",
        "dynasty": "宋",
        "collection_info": null
    },
    {
        "title": "送日本俊上人",
        "author": "释了惠",
        "content": "钵盂捧入大唐来，饭裏无端咬着砂。\n一粒砂藏诸国土，方知寸步不离家。",
        "dynasty": "宋",
        "collection_info": null
    },
    {
        "title": "瑞上人血书莲经报亲",
        "author": "释了惠",
        "content": "二千年前血滴滴，今日分明重指出。\n所生父母知不知，一二三四五六七。",
        "dynasty": "宋",
        "collection_info": null
    },
    {
        "title": "赵山台莲花方丈",
        "author": "释了惠",
        "content": "一芙蕖是一毗耶，一叶香风一室开。\n三万二千师子座，藕丝窍裏涌将来。",
        "dynasty": "宋",
        "collection_info": null
    },
    {
        "title": "黄梅一会",
        "author": "释了惠",
        "content": "日暮下山投宿处，风前闻客诵经时。\n分明此处此时节，总在目前人不知。",
        "dynasty": "宋",
        "collection_info": null
    },
    {
        "title": "灵江",
        "author": "释了惠",
        "content": "水底乌龟无卦兆，岸头神树不相关。\n要知祸福流行处，只在波心月一弯。",
        "dynasty": "宋",
        "collection_info": null
    },
    {
        "title": "木翁",
        "author": "释了惠",
        "content": "不知天地是同根，到老全无刀斧痕。\n结得同行箇上座，夜来扶过落花村。",
        "dynasty": "宋",
        "collection_info": null
    },
    {
        "title": "鸣鴈松林接待",
        "author": "释了惠",
        "content": "望见松林笑满腮，香厨岂为者僧开。\n三千里外有知己，鸣鴈带书招不来。",
        "dynasty": "宋",
        "collection_info": null
    },
    {
        "title": "寄乐山居士",
        "author": "释了惠",
        "content": "雪鰲寒耸玉棱层，门钉桃符似不曾。\n将谓已无闲鬼祟，客床犹有不眠僧。",
        "dynasty": "宋",
        "collection_info": null
    },
    {
        "title": "奉化亭山庙接待",
        "author": "释了惠",
        "content": "只箇亭山歇脚亭，岂图一饱脚头轻。\n须知钵裏和箩饭，粒粒无非鬼眼睛。",
        "dynasty": "宋",
        "collection_info": null
    },
    {
        "title": "闻父讣二首  其一",
        "author": "释了惠",
        "content": "眉毛盖眼赤鬚胡，女嫁男婚不识渠。\n唯是我侬偏孝顺，十年不作问安书。",
        "dynasty": "宋",
        "collection_info": null
    },
    {
        "title": "闻父讣二首  其二",
        "author": "释了惠",
        "content": "见说如何与若何，恰如风向树头过。\n若论父子分明处，自古绵州所出多。",
        "dynasty": "宋",
        "collection_info": null
    },
    {
        "title": "悼虎丘枯桩和尚  其一",
        "author": "释了惠",
        "content": "佛心之子毒蛇心，欢喜无端变作嗔。\n五处住山开毒口，不知喷杀几多人。",
        "dynasty": "宋",
        "collection_info": null
    },
    {
        "title": "悼虎丘枯桩和尚  其二",
        "author": "释了惠",
        "content": "华雨台前倒法幢，海门浪裏钉枯桩。\n千古万古撼不动，碍塞泼天扬子江。",
        "dynasty": "宋",
        "collection_info": null
    },
    {
        "title": "悼灭翁  其一",
        "author": "释了惠",
        "content": "咬牙囓齿駡松源，四海五湖洪浪奔。\n天目山云梁渚月，就中嘲谤不成冤。",
        "dynasty": "宋",
        "collection_info": null
    },
    {
        "title": "悼灭翁  其二",
        "author": "释了惠",
        "content": "尽道灭翁今灭门，那知灭字塞干坤。\n道渠已灭不曾灭，总不是渠真子孙。",
        "dynasty": "宋",
        "collection_info": null
    },
    {
        "title": "谢万年淮海寄拟为上堂",
        "author": "释了惠",
        "content": "不愁台岭路岧嶤，生怕平田恶水浇。\n一杓又倾三百里，令人含恨不能消。",
        "dynasty": "宋",
        "collection_info": null
    },
    {
        "title": "寓北山小阁因事偶作",
        "author": "释了惠",
        "content": "老去将贫买得闲，十层梯下是人间。\n忽因送客闻新事，又嘱山童紧着关。",
        "dynasty": "宋",
        "collection_info": null
    },
    {
        "title": "出山相赞",
        "author": "释了惠",
        "content": "夜半见明星，山中添冷话。\n脚未出山来，此话行天下。\n我观一切众生成佛多时，只有你者老子犹欠悟在。",
        "dynasty": "宋",
        "collection_info": null
    },
    {
        "title": "达磨赞  其一",
        "author": "释了惠",
        "content": "噫吁，西来何所图。\n未开花五叶，先坏一茎芦，秋风吹恨满江湖。",
        "dynasty": "宋",
        "collection_info": null
    },
    {
        "title": "达磨赞  其二",
        "author": "释了惠",
        "content": "西土不拘，东土不管。\n口边落节，臂边拔本。\n自携隻履赋归欤，脚下至今犹未稳。",
        "dynasty": "宋",
        "collection_info": null
    },
    {
        "title": "观音赞",
        "author": "释了惠",
        "content": "字字不真，句句不实。\n真实色身，何处寻觅。\n无寻觅处，正观现前。\n菡蓞花香水接天。",
        "dynasty": "宋",
        "collection_info": null
    },
    {
        "title": "常思惟赞",
        "author": "释了惠",
        "content": "不滞闻见而受用闻见，不涉思惟而深入思惟。\n一坐至今扶不起，圆通门户草离离。",
        "dynasty": "宋",
        "collection_info": null
    },
    {
        "title": "海眼光赞",
        "author": "释了惠",
        "content": "海眼为香饵，悲心作钓钩。\n鱼龙知几许，贪者自抬头。",
        "dynasty": "宋",
        "collection_info": null
    },
    {
        "title": "又",
        "author": "释了惠",
        "content": "抱膝踞岩阿，自在特自在。\n一线柳梢风，扫浄众生界。\n苦苦，忽然变成雨。",
        "dynasty": "宋",
        "collection_info": null
    },
    {
        "title": "又",
        "author": "释了惠",
        "content": "玉腕指尖新，力能提万钧。\n上他篮子裏，未必是金鳞。",
        "dynasty": "宋",
        "collection_info": null
    },
    {
        "title": "文殊为龙女说法赞",
        "author": "释了惠",
        "content": "作狮子吼，震龙王宫。\n说者如哑，听者如聋。\n清凉山顶照明月，无垢世界生清风。",
        "dynasty": "宋",
        "collection_info": null
    },
    {
        "title": "普贤出山相赞",
        "author": "释了惠",
        "content": "驾白象王，数黑豆子。\n行愿不相应，身心不相似。\n虽然瓶泻二千酎，敢保胸中无一字。",
        "dynasty": "宋",
        "collection_info": null
    },
    {
        "title": "布袋赞",
        "author": "释了惠",
        "content": "乌藤横占阎浮界，鼻孔直撑兜率天。\n刚道化身千百亿，一身犹自不完全。",
        "dynasty": "宋",
        "collection_info": null
    },
    {
        "title": "又",
        "author": "释了惠",
        "content": "布袋没半边，乌藤欠一橛。\n手指空中底，要且不是佛。\n是什么，咄咄咄。",
        "dynasty": "宋",
        "collection_info": null
    },
    {
        "title": "又",
        "author": "释了惠",
        "content": "挑起悭囊，悭而不悋。\n回头等一箇人，知是张何李郑。\n且等且等，等到弥勒下生时，或然等得也不定。",
        "dynasty": "宋",
        "collection_info": null
    },
    {
        "title": "又",
        "author": "释了惠",
        "content": "转脑回头，百般卖弄。\n滞货只些儿，尽力拽不动。\n吽吽，我不信得恁么郑重。",
        "dynasty": "宋",
        "collection_info": null
    },
    {
        "title": "布袋赞",
        "author": "释了惠",
        "content": "扪腹一笑，笑裏戈矛。\n背手牵囊，囊中锥刺。\n将谓渠侬有底聱，元来奉化只如此。",
        "dynasty": "宋",
        "collection_info": null
    },
    {
        "title": "三教赞",
        "author": "释了惠",
        "content": "姓孔名聃，字曰瞿昙。\n禅道第二，文章第三。\n同门同出入，不是我同参。",
        "dynasty": "宋",
        "collection_info": null
    },
    {
        "title": "维摩赞",
        "author": "释了惠",
        "content": "示疾毗耶方丈，文殊亦难近傍。\n看来无药可医，只是忌口为上。",
        "dynasty": "宋",
        "collection_info": null
    },
    {
        "title": "须菩提赞",
        "author": "释了惠",
        "content": "道箇希有世尊，不知口是祸门。\n至今看经未了，立得拄杖生根。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释了惠",
        "content": "七轴莲经，自舒自卷。\n嫁人之媒，算人之本。\n金沙去后转风流，几度桃花春浪暖。",
        "dynasty": "宋",
        "collection_info": null
    },
    {
        "title": "观音坐岩中并十六罗汉赞",
        "author": "释了惠",
        "content": "应现声闻身，本身曾不动。\n众身齐说法，平地波涛涌。\n此法不知谁解听，岩谷晓来云气重。",
        "dynasty": "宋",
        "collection_info": null
    },
    {
        "title": "丰干闾丘虎赞",
        "author": "释了惠",
        "content": "虎怕人心恶，人欺虎太慈。\n虽逢贤太守，难打者官司。",
        "dynasty": "宋",
        "collection_info": null
    },
    {
        "title": "寒拾赞",
        "author": "释了惠",
        "content": "五台为床，峨嵋作枕。\n眠似不眠，惺如不惺。\n唤起来，三十苕帚柄。",
        "dynasty": "宋",
        "collection_info": null
    },
    {
        "title": "拾得磨墨寒山题岩赞  其一",
        "author": "释了惠",
        "content": "乱石当陶泓，千岩作诗轴。\n意到句不就，句到意不足。\n墨渐消，笔渐秃。\n苍松偃蹇莓苔绿。",
        "dynasty": "宋",
        "collection_info": null
    },
    {
        "title": "拾得磨墨寒山题岩赞  其二",
        "author": "释了惠",
        "content": "高兴上层巅，断崖收晚烟。\n笔底两三字，人间千百篇。\n心手不相知，石上墨成池。\n劫石有消日，此墨无尽时。",
        "dynasty": "宋",
        "collection_info": null
    },
    {
        "title": "磨鍼罗汉赞",
        "author": "释了惠",
        "content": "磨礲分寸工夫，建立针锋世界。\n尚欠些子合尖，且待石头烂坏。",
        "dynasty": "宋",
        "collection_info": null
    },
    {
        "title": "洗钵罗汉赞",
        "author": "释了惠",
        "content": "水落方能石露，有心别无用处。\n若问佛法如何，日洗钵盂两度。",
        "dynasty": "宋",
        "collection_info": null
    },
    {
        "title": "善财赞",
        "author": "释了惠",
        "content": "捏定五十三人性命若一藕丝，擎起百一十城世界如一荷叶。\n此未入母胎已前神通，正参见文殊已后时节。\n楼阁门前事若何，夜来池沼皆明月。",
        "dynasty": "宋",
        "collection_info": null
    },
    {
        "title": "四睡赞  其一",
        "author": "释了惠",
        "content": "人兮不覊，虎兮不缚。\n是四憨痴，成一火落。\n虽然合眼只一般，也有睡着睡不着。",
        "dynasty": "宋",
        "collection_info": null
    },
    {
        "title": "四睡赞  其二",
        "author": "释了惠",
        "content": "无固无必，挨肩促膝。\n人梦不祥，虎梦大吉。\n世上有谁知，天台云羃羃。",
        "dynasty": "宋",
        "collection_info": null
    },
    {
        "title": "朝阳穿破衲赞",
        "author": "释了惠",
        "content": "一衲横肩遮百丑，破处冷风吹不透。\n待伊穿线要重联，金乌已在西山后。",
        "dynasty": "宋",
        "collection_info": null
    },
    {
        "title": "对月了残经赞  其一",
        "author": "释了惠",
        "content": "破微尘出大经卷，一弹指顷千百遍。\n只因错认月为灯，至今展卷遮羞面。",
        "dynasty": "宋",
        "collection_info": null
    },
    {
        "title": "对月了残经赞  其二",
        "author": "释了惠",
        "content": "麻线贯竹针，太阳相对面。\n通身破绽多，如何补得遍。",
        "dynasty": "宋",
        "collection_info": null
    },
    {
        "title": "对月了残经赞  其三",
        "author": "释了惠",
        "content": "好念脱空经，不知山月转。\n将谓了多时，犹有者一卷。",
        "dynasty": "宋",
        "collection_info": null
    },
    {
        "title": "猪头和尚赞",
        "author": "释了惠",
        "content": "提起臭猪头，密持清浄戒。\n将谓足脂膏，元来少肉菜。\n如何出得金华界。",
        "dynasty": "宋",
        "collection_info": null
    },
    {
        "title": "又",
        "author": "释了惠",
        "content": "圣者圣何从，空中柳絮踪。\n猪头不得吃，遍地扇腥风。",
        "dynasty": "宋",
        "collection_info": null
    },
    {
        "title": "又",
        "author": "释了惠",
        "content": "猪头捧起，全苦全甘。\n饥兮不吃，饱而常贪。\n大地作柄扇子，难遮满面羞惭。",
        "dynasty": "宋",
        "collection_info": null
    },
    {
        "title": "言法华赞",
        "author": "释了惠",
        "content": "口中念底，空中写底。\n是何章句，是何宗旨。\n人道你转法华，我道法华转你。",
        "dynasty": "宋",
        "collection_info": null
    },
    {
        "title": "鷄骨和尚赞",
        "author": "释了惠",
        "content": "吃既不知数，吐亦难数渠。\n非图甜得口，意在五更初。",
        "dynasty": "宋",
        "collection_info": null
    },
    {
        "title": "政黄牛赞",
        "author": "释了惠",
        "content": "屈膝跨牛腰，山遥水更遥。\n有诗吟未就，白鹭下溪桥。",
        "dynasty": "宋",
        "collection_info": null
    },
    {
        "title": "普化赞",
        "author": "释了惠",
        "content": "铎掩洪钟，机如掣电。\n明头暗头，四方八面。\n一着得人憎，走入大悲院。",
        "dynasty": "宋",
        "collection_info": null
    },
    {
        "title": "蚬子和尚赞",
        "author": "释了惠",
        "content": "得恁么自在，得恁么快活。\n古庙当丛林，捞波作衣钵。\n脚头到处江天阔。",
        "dynasty": "宋",
        "collection_info": null
    },
    {
        "title": "又",
        "author": "释了惠",
        "content": "赤手立生涯，都卢一箇虾。\n不从江裏得，树上摝将来。",
        "dynasty": "宋",
        "collection_info": null
    },
    {
        "title": "邓隠峰赞",
        "author": "释了惠",
        "content": "金锡一震，虚空退听。\n百万雄兵，难破此阵。\n一时游戏神通，未免旁观者哂。",
        "dynasty": "宋",
        "collection_info": null
    },
    {
        "title": "五祖送六祖渡江并船子接夹山赞",
        "author": "释了惠",
        "content": "一叶舟离港口，一桡外无可有。\n子不知羞，父不觉丑。\n丑恶羞惭，万年不杇。\n岂不见黄梅路上数株松，带雨含烟，一似朱泾堤畔柳。",
        "dynasty": "宋",
        "collection_info": null
    },
    {
        "title": "五祖栽松六祖担柴赞  其一",
        "author": "释了惠",
        "content": "恨杀老头陀，山移恨不磨。\n吾今担头重，为汝种松多。",
        "dynasty": "宋",
        "collection_info": null
    },
    {
        "title": "五祖栽松六祖担柴赞  其二",
        "author": "释了惠",
        "content": "无柄锄头，无根松树。\n万古风规，一肩荷负。\n至今夜夜黄梅雨。",
        "dynasty": "宋",
        "collection_info": null
    },
    {
        "title": "五祖栽松六祖担柴赞  其三",
        "author": "释了惠",
        "content": "夯担不担柴，通经不识字。\n新州路上人，中书堂裏事。\n三更月照东禅寺。",
        "dynasty": "宋",
        "collection_info": null
    },
    {
        "title": "船子夹山赞",
        "author": "释了惠",
        "content": "一棹绿杨湾，金鳞得处难。\n长江深有恨，不合蹈船翻。",
        "dynasty": "宋",
        "collection_info": null
    },
    {
        "title": "谢三郎赞",
        "author": "释了惠",
        "content": "笠雨湿蓑烟，头陀行已圆。\n一桡横到底，不踏浙江船。",
        "dynasty": "宋",
        "collection_info": null
    },
    {
        "title": "又",
        "author": "释了惠",
        "content": "箬笠蓑衣，短篷孤艇。\n四海一钩，千江隻影。\n不知月在飞猿岭。",
        "dynasty": "宋",
        "collection_info": null
    },
    {
        "title": "普化泉大道赞",
        "author": "释了惠",
        "content": "酒肆屠门，街头市尾。\n摇破木铎，无宫商而暗合宫商。\n挑大道浆，虽不醉人而人自醉。\n是则是，我问你，不知郴州城中，何似大悲院裏。",
        "dynasty": "宋",
        "collection_info": null
    },
    {
        "title": "灵照女赞  其一",
        "author": "释了惠",
        "content": "无底篮儿，无柄笊篱。\n闲家泼具，卖与阿谁。\n自对丹霞呈丑拙，至今羞涩画蛾眉。",
        "dynasty": "宋",
        "collection_info": null
    },
    {
        "title": "灵照女赞  其二",
        "author": "释了惠",
        "content": "指点谁家子，将呈泼笊篱。\n物轻情意重，不使老爷知。",
        "dynasty": "宋",
        "collection_info": null
    },
    {
        "title": "四宗风赞",
        "author": "释了惠",
        "content": "松根石上柳阴边，三箇痴顽一箇颠。\n总道繫蛇如伏虎，不知跨犊似乘船。",
        "dynasty": "宋",
        "collection_info": null
    },
    {
        "title": "四宗风赞",
        "author": "释了惠",
        "content": "白鹭股边供大嚼，一蹄涔裏鼓波声。\n三生更待三生后，未许平田路上行。",
        "dynasty": "宋",
        "collection_info": null
    },
    {
        "title": "五祖再来赞",
        "author": "释了惠",
        "content": "前身后身，坐底立底。\n半假半真，全非全是。\n只因抬手肆乖张，万古黄梅如鼎沸。",
        "dynasty": "宋",
        "collection_info": null
    },
    {
        "title": "六祖赞",
        "author": "释了惠",
        "content": "不作樵夫作碓夫，只将脚力验精粗。\n知佗踏着踏不着，和米和糠到钵盂。",
        "dynasty": "宋",
        "collection_info": null
    },
    {
        "title": "临济赞",
        "author": "释了惠",
        "content": "三玄非玄，三要非要。\n平地起戈矛，虚空剜孔窍。\n谁知未到黄檗山，尽大地人着贼了。",
        "dynasty": "宋",
        "collection_info": null
    },
    {
        "title": "大慧宏智揖让图赞",
        "author": "释了惠",
        "content": "既不以爵，又不叙齿。\n何得过谦，让之不已。\n若谓是临济家风，洞上宗旨，笑倒磨光黑交椅。",
        "dynasty": "宋",
        "collection_info": null
    },
    {
        "title": "佛鑑和尚",
        "author": "释了惠",
        "content": "灵而不灵，不灵而灵。\n鬼不是鬼，神不是神。\n讪谤祖宗之魔孽，惑乱男女之妖精。\n天童一见便生嗔，未必灵岩肯卜邻。",
        "dynasty": "宋",
        "collection_info": null
    },
    {
        "title": "舍钱建阁深都寺",
        "author": "释了惠",
        "content": "非愚非贤，非亲非冤。\n渠不在后，我不在先。\n共行难行道路，欲了未了因缘。\n以松为誓，后五百年。\n咄，再来不直半文钱。",
        "dynasty": "宋",
        "collection_info": null
    },
    {
        "title": "小师智潮请赞",
        "author": "释了惠",
        "content": "㑃无讨处，强无讨处。\n刚道太虚空，纯是生铁铸。\n人言养子不及父，殊不知扬子江心有箇郭璞墓。",
        "dynasty": "宋",
        "collection_info": null
    },
    {
        "title": "小师智广请赞",
        "author": "释了惠",
        "content": "泽广藏山，理能伏豹。\n父既不慈，子亦不孝。\n吉凶影象自分明，不用烧香求卦兆。",
        "dynasty": "宋",
        "collection_info": null
    },
    {
        "title": "行堂请赞",
        "author": "释了惠",
        "content": "髮鬅鬙，貌棱层。\n没些火种，刚要传灯。\n破无准之有准，起南能之不能。\n有不会佛法者，许伊是箇师僧。\n恐人无信，立此为凭。",
        "dynasty": "宋",
        "collection_info": null
    },
    {
        "title": "山行赞",
        "author": "释了惠",
        "content": "入火不燎眉，溺水不湿衣。\n目前巇崄，脚下平夷。\n纵移千百步，此节不曾移。",
        "dynasty": "宋",
        "collection_info": null
    },
    {
        "title": "灵峰雪崖长老请赞",
        "author": "释了惠",
        "content": "老骨檛，恶冤家。\n无面目不听别人处分，得人憎不堪师位安排。\n衲僧要识渠端的，雪瀑千寻泻断崖。",
        "dynasty": "宋",
        "collection_info": null
    },
    {
        "title": "僊岩海山长老请赞",
        "author": "释了惠",
        "content": "百炼金色不变，有人要见不得见，有底不愿见他面。\n不识腕头力，多于弦上辨。\n射透海山千万重，都来一隻蓬蒿箭。",
        "dynasty": "宋",
        "collection_info": null
    },
    {
        "title": "颂古",
        "author": "释了惠",
        "content": "雪峯踏者僧不杀，长生扶者僧不起。\n可怜一束烂枯藤，狼藉至今愁满地。",
        "dynasty": "宋",
        "collection_info": null
    },
    {
        "title": "句",
        "author": "余玠",
        "content": "老子也曾来伺候，诸公聊復忍须臾。",
        "dynasty": "宋",
        "collection_info": null
    },
    {
        "title": "山行",
        "author": "汤志道",
        "content": "攀藤缘绝壑，野鹿场边去。\n鸟衔山果来，落在鹿眠处。",
        "dynasty": "宋",
        "collection_info": null
    },
    {
        "title": "梅花  其一",
        "author": "江万里",
        "content": "草际春回残雪消，强扶衰病傍溪桥。\n东风不管梅花落，自酿新黄染柳条。",
        "dynasty": "宋",
        "collection_info": null
    },
    {
        "title": "梅花  其二",
        "author": "江万里",
        "content": "床头周易用心来，旧卷经年病不开。\n到得初冬梦颜子，欠伸俄健起寻梅。",
        "dynasty": "宋",
        "collection_info": null
    },
    {
        "title": "荷花",
        "author": "江万里",
        "content": "结亭临水似舟中，夜雨潇潇乱打篷。\n荷叶晓看元不湿，却疑误听五更风。",
        "dynasty": "宋",
        "collection_info": null
    },
    {
        "title": "诗退风涛",
        "author": "江万里",
        "content": "万里为官彻底清，舟中行止甚分明。\n如今若有亏心事，一任碧波深处沉。",
        "dynasty": "宋",
        "collection_info": null
    },
    {
        "title": "道番昜登龙虎",
        "author": "江万里",
        "content": "瞻彼高山，苍苍相缪。\n云舒霞张，溪谷险幽。\n鸣鹤在树，猿猱啾啾。\n青松多风，白露已秋。\n仙乎曷去，胡不少留。",
        "dynasty": "宋",
        "collection_info": null
    },
    {
        "title": "劝农",
        "author": "江万里",
        "content": "农岂犹需我劝农，且从人意卜年丰。\n喜闻布谷声声急，莫为催科处处穷。\n父老来前吾语汝，官民相近古遗风。\n欲知太守乐其乐，乐在田家欢笑中。",
        "dynasty": "宋",
        "collection_info": null
    },
    {
        "title": "钟陵归舟即事",
        "author": "江万里",
        "content": "昨日北风今日强，归船又过斫柴江。\n浮槎却被春流误，挂在沙头古柳桩。",
        "dynasty": "宋",
        "collection_info": null
    },
    {
        "title": "龙虎山",
        "author": "江万里",
        "content": "凿开风月长生地，占却烟霞不老身。\n虚靖当年仙去后，未知丹诀付何人。",
        "dynasty": "宋",
        "collection_info": null
    },
    {
        "title": "和瑞雪",
        "author": "江万里",
        "content": "与天通处在人和，未有人和天荐瘥。\n消息连朝来玉阙，川原满眼尽银河。\n坡书已得欧公体，力士宜尊太白靴。\n人物于今如越雪，欲令惯见不嫌多。",
        "dynasty": "宋",
        "collection_info": null
    },
    {
        "title": "辟妖禽吟",
        "author": "江万里",
        "content": "去国离家路八千，平生不爱半文钱。\n苍天鉴我无私意，莫使妖禽夜叫冤。",
        "dynasty": "宋",
        "collection_info": null
    },
    {
        "title": "嘲元宰相",
        "author": "江万里",
        "content": "钓得金鰲休便休，何须垂上钓鱼鈎。\n昨宵试向江头望，明月芦花别是秋。",
        "dynasty": "宋",
        "collection_info": null
    },
    {
        "title": "朝贺",
        "author": "江万里",
        "content": "四海衣冠拜九重，圣君在位像飞龙。\n遥瞻雉扇双开处，万岁齐呼瑞气浓。",
        "dynasty": "宋",
        "collection_info": null
    },
    {
        "title": "题黄鹤楼",
        "author": "江万里",
        "content": "黄鹤楼高倚半天，楼中黄鹤去千年。\n檐楹自是留真境，几席何妨得老仙。\n云护山光秋驻马，日笼江影昼停船。\n良工改写归图画，俯仰令人一慨然。",
        "dynasty": "宋",
        "collection_info": null
    },
    {
        "title": "柯山图",
        "author": "江万里",
        "content": "柯山千仞鬰嶙峋，喜见丹青写送人。\n洞府无人留永日，神仙有路隔重云。\n苍松白石秋容凈，绝壁悬崖晓势分。\n归向公庭对真景，却疑人是画中身。",
        "dynasty": "宋",
        "collection_info": null
    },
    {
        "title": "句",
        "author": "江万里",
        "content": "不忍骤开还骤落，殷勤含蕊待君来。",
        "dynasty": "宋",
        "collection_info": null
    },
    {
        "title": "有所思",
        "author": "高吉",
        "content": "上山采芳桂，不盈一掬金。\n金色容易变，零落伤我心。\n欲以遗所思，山遥水沈沈。\n微物岂足贵，但感岁月深。",
        "dynasty": "宋",
        "collection_info": null
    },
    {
        "title": "胡不归二首  其一",
        "author": "高吉",
        "content": "客从暑中来，清风入我户。\n佩带楚兰香，囊瘿湘蓠句。\n一笑忘形骸，百年示肺腑。\n烹鲤唤曲生，劳苦竹深处。\n远游焉伥伥，归梦应栩栩。\n回首白云飞，下有白髮母。\n白髮不堪剪，儿去定何所。\n频频占鹊喜，嗷嗷待乌哺。\n去时萱始华，执手泪如雨。\n萱华几飘风，月落啼杜宇。",
        "dynasty": "宋",
        "collection_info": null
    },
    {
        "title": "胡不归二首  其二",
        "author": "高吉",
        "content": "茕茕荡子妻，空房守幽独。\n缠绵心绪长，吞声忍夜哭。\n背灯耿孤影，香冷云幕低。\n绝怜屋上乌，替人呜呜啼。",
        "dynasty": "宋",
        "collection_info": null
    },
    {
        "title": "试长沙胡邦明墨",
        "author": "高吉",
        "content": "墨卿溯源流，甄陶何远矣。\n系出五大夫，杀身成人美。\n策勋凌烟阁，繇此着姓氏。\n开国从胶东，裂土封黑水。\n平生好太玄，握手忘汝尔。\n一笑吐奇芬，熏透诗人髓。\n磨礲去圭角，耐久坚莫比。\n朋来自远方，陶泓管城子。\n传文章心印，千古尽在是。\n我老久绝交，未忘抄录耳。\n种树书一编，养生论盈纸。\n烦卿为记之，岁晚吾事已。",
        "dynasty": "宋",
        "collection_info": null
    },
    {
        "title": "秋窗杂兴",
        "author": "高吉",
        "content": "月朗众星稀，天高万籁息。\n草露湿秋虫，悲悽声唧唧。\n隔窗听鸣机，寒光曙犹织。\n微物固催人，尤为贫女惜。",
        "dynasty": "宋",
        "collection_info": null
    },
    {
        "title": "塞南",
        "author": "高吉",
        "content": "塞南月冷乌夜飞，茫茫旷野无枝栖。\n防边夜歌大风起，铁衣如冰冻不死。\n功成那忍乞爱卿，叫阍已献龟形绮。\n钱塘江边乌欲栖，小卿醉软红玉肌。\n亸云溜簪困未醒，山头赤乌啄金餠。\n春宵恨不长如年，无情银漏何溅溅，起来一笑花嫣然。",
        "dynasty": "宋",
        "collection_info": null
    },
    {
        "title": "快阁",
        "author": "高吉",
        "content": "不跨扬州鹤，来寻快阁鸥。\n澄江依旧月，落木几番秋。\n山色横青眼，交情叹白头。\n一声何处笛，我欲理归舟。",
        "dynasty": "宋",
        "collection_info": null
    },
    {
        "title": "雨肥",
        "author": "高吉",
        "content": "雨肥蔬解甲，坡暖竹添丁。\n物态俱自得，人痴终不醒。\n独行宁媿影，真懒遂忘形。\n巢燕归何晚，柴门风为扃。",
        "dynasty": "宋",
        "collection_info": null
    },
    {
        "title": "送客之楚",
        "author": "高吉",
        "content": "嘶骑随鞭尾，诗囊挂杖头。\n好风吹客去，落日启予愁。\n涉水搴沅芷，邀春醉楚楼。\n故人如问讯，云卧懒如鸥。",
        "dynasty": "宋",
        "collection_info": null
    },
    {
        "title": "忆潇湘故人",
        "author": "高吉",
        "content": "竹好无多箇，江清不觉深。\n余香随去蝶，软语爱幽禽。\n美景翻成恨，经年不寄音。\n长沙一樽酒，得共几回斟。",
        "dynasty": "宋",
        "collection_info": null
    },
    {
        "title": "觅桂花",
        "author": "高吉",
        "content": "金粟如来佛，拈花微笑时。\n烦君修月斧，分我占秋枝。\n且约黄香住，莫令青女知。\n夜窗清不寐，剩读几篇诗。",
        "dynasty": "宋",
        "collection_info": null
    },
    {
        "title": "庾岭  其一",
        "author": "高吉",
        "content": "庾公陈迹已悠悠，春到江南天尽头。\n依旧冰花照行客，瘴烟原不犯清流。",
        "dynasty": "宋",
        "collection_info": null
    },
    {
        "title": "庾岭  其二",
        "author": "高吉",
        "content": "江水悠悠去莫追，箇中造道有深机。\n我来岂为观鱼说，人笑无鈎钓傍矶。",
        "dynasty": "宋",
        "collection_info": null
    },
    {
        "title": "读渊明传",
        "author": "高吉",
        "content": "谁为栖栖鲁孔丘，辙环天下果何求。\n爱人学道行吾志，束带何伤见督邮。",
        "dynasty": "宋",
        "collection_info": null
    },
    {
        "title": "巫山秀丽为四川之奇观其一晴",
        "author": "高吉",
        "content": "巫峡秋深景最幽，山岚泼翠淡烟浮。\n看来不復成云雨，空锁襄王旧日愁。",
        "dynasty": "宋",
        "collection_info": null
    },
    {
        "title": "墨梅",
        "author": "高吉",
        "content": "识破宫粧色是空，香魂分付与东风。\n黑云泼眼催诗急，着我江头春暗中。",
        "dynasty": "宋",
        "collection_info": null
    },
    {
        "title": "倦游",
        "author": "高吉",
        "content": "参透诸方向上机，瘦藤靠壁倦游时。\n充然有得机之外，口不能言心自知。",
        "dynasty": "宋",
        "collection_info": null
    },
    {
        "title": "题梦笔山",
        "author": "黄从龙",
        "content": "芙蓉幻出画难成，文藻由来属俊英。\n五采曾遗当日梦，百年犹有故山名。\n岁寒寥落松筠秀，月夜悲凉猿鹤惊。\n惆怅江淹人去远，载瞻南浦暮云横。",
        "dynasty": "宋",
        "collection_info": null
    },
    {
        "title": "景灵旧钟",
        "author": "李知退",
        "content": "思昔祥符日，先皇建景灵。\n六飞亲奠币，万国尽来庭。\n睹物知全盛，闻声识典刑。\n孤臣肠九折，不忍视斯铭。",
        "dynasty": "宋",
        "collection_info": null
    },
    {
        "title": "洞霄宫二首  其一",
        "author": "李知退",
        "content": "霁色横空碧，凉飈透客襟。\n萦迴山九锁，崭绝石千寻。\n爱景心虽切，怀贤意更深。\n摩挲旧诗刻，拥鼻独行吟。",
        "dynasty": "宋",
        "collection_info": null
    },
    {
        "title": "洞霄宫二首  其二",
        "author": "李知退",
        "content": "早已飞昇去，人间不记年。\n潜龙犹守卫，飞鼠尚蹁跹。\n烟锁栖真洞，云横抚掌泉。\n徘徊空竟日，令我忆坡仙。",
        "dynasty": "宋",
        "collection_info": null
    },
    {
        "title": "昊天道院",
        "author": "李知退",
        "content": "脱屣繁机后，骑鲸到此山。\n一编藏玉笈，千古镇雪关。\n仙仗今虽远，龙鳞尚欲攀。\n凝尘横御榻，拜起涕应潸。",
        "dynasty": "宋",
        "collection_info": null
    },
    {
        "title": "龙泉山",
        "author": "孟点",
        "content": "污渎横鳣鲸，蝼蚁得而制。\n所据非所容，悲叹生贾谊。\n吾疑洛阳叟，所见未超诣。\n卷之不能伸，无乃为形累。\n朅来姚江滨，稽首龙山寺。\n泓澄尺余水，龙乃于此憇。\n饮之还可小，泥蟠纵兀肆。\n乘时大其用，云行復雨施。\n出无而入有，莫得窥其际。\n兹龙之为龙，所以超万类。\n彼哉横江鲸，舟楫诧吞噬。\n莫知屈伸理，已大不可细。\n沧溟有时竭，鬐鬛何足恃。\n惟龙神以天，不足以迹泥。\n洪涛再翻播，勺水或游戏。\n江河固所便，岩穴亦可寄。\n深潜若终隠，奋迅倏已逝。\n小大无定名，变化莫拟议。\n吾闻黄面老，法门传不二。\n细能入无閒，大可周天地。\n芥子纳须弥，妙语言下契。\n蛰龙徘徊久，其亦悟此意。",
        "dynasty": "宋",
        "collection_info": null
    },
    {
        "title": "劝农即事",
        "author": "孟点",
        "content": "阡陌躬行谨邵农，平郊快马蹴东风。\n土膏流润雨初足，花锦暄晴春正中。\n旗阵折旋知路曲，乐声递响觉山空。\n长官元是扶犁手，乐与耕夫笑语同。",
        "dynasty": "宋",
        "collection_info": null
    },
    {
        "title": "题苏端明书乳泉赋后",
        "author": "尤煓",
        "content": "万籁既寂，一气孔神。\n吸彼沆瀣，沃此肺膺。\n至阳之精，天一所生。\n钦哉此词，展也大成。",
        "dynasty": "宋",
        "collection_info": null
    },
    {
        "title": "北山访僧晚归",
        "author": "王琮",
        "content": "吟僧山北住，又买过湖船。\n半日得闲话，一生无此缘。\n波光□酒兴，竹色带茶烟。\n归路斜阳裏，徐行听乱蝉。",
        "dynasty": "宋",
        "collection_info": null
    },
    {
        "title": "蓬莱",
        "author": "王琮",
        "content": "一棹三万里，何修入窈深。\n水痕涵雨意，岩影带秋阴。\n虽愧无仙骨，终能长道心。\n古人殊错计，空向海中寻。",
        "dynasty": "宋",
        "collection_info": null
    },
    {
        "title": "读书楼作",
        "author": "王琮",
        "content": "近来闲过日，幽事颇相关。\n远树开晴昼，归云当晚山。\n宦情随处薄，诗稿逐时删。\n骨若无仙分，何因住此间。",
        "dynasty": "宋",
        "collection_info": null
    },
    {
        "title": "哭潘令",
        "author": "王琮",
        "content": "河阳桃李树，惆怅不逢春。\n官为吟诗折，家因好客贫。\n故山归去远，遗像挂来真。\n谁向江头哭，共乡三数人。",
        "dynasty": "宋",
        "collection_info": null
    },
    {
        "title": "三岩",
        "author": "王琮",
        "content": "闲携一壶酒，来对雪岩斟。\n秋老瀑飞瘦，石寒云宿深。\n坐无僧共话，行有鹤随琴。\n此处尽不俗，令人生隠心。",
        "dynasty": "宋",
        "collection_info": null
    },
    {
        "title": "题独醒小亭",
        "author": "王琮",
        "content": "退食多留此，翛然一散襟。\n凉从晓来觉，秋向雨中深。\n墙竹侵山色，檐茅杂柳阴。\n有谁能载酒，过我共幽寻。",
        "dynasty": "宋",
        "collection_info": null
    },
    {
        "title": "挽何耐轩",
        "author": "王琮",
        "content": "调度如儒素，相门中所难。\n一心唯好佛，半世懒求官。\n星近缇屏落，坟依宰木寒。\n遗恩满溪麓，鱼鸟亦辛酸。",
        "dynasty": "宋",
        "collection_info": null
    },
    {
        "title": "客裏有怀徐太古",
        "author": "王琮",
        "content": "近来真倦客，怕蹋软尘红。\n独向一楼坐，静观诸境空。\n官河添夜雨，宫树带秋风。\n还忆能吟者，襟期何日同。",
        "dynasty": "宋",
        "collection_info": null
    },
    {
        "title": "与刘天游伯仲夜话霅中戏赠",
        "author": "王琮",
        "content": "水亭新得月，坐对白苹洲。\n共说一夜话，惜无多日留。\n手抄诗许借，口诵呪如流。\n最羡同吟处，对床风雨秋。",
        "dynasty": "宋",
        "collection_info": null
    },
    {
        "title": "秋夜有怀醉书十韵",
        "author": "王琮",
        "content": "秋风从何来，飒飒入窗牖。\n残镫耿不寐，照我客颜厚。\n故园岂不佳，亦颇兴怀否。\n黄金桂百树，碧玉池十亩。\n猿鹤响空山，亭台映疏柳。\n觥筹杂野蔌，笔砚得佳友。\n愁无弹鹊句，隽有持螯手。\n人生行乐耳，功名有时有。\n点检屐几两，土苴米五斗。\n浩然归去来，万事不如酒。",
        "dynasty": "宋",
        "collection_info": null
    },
    {
        "title": "城西即事",
        "author": "王琮",
        "content": "清晓离家去路遥，绝怜寒景太萧条。\n松深渐觉风声紧，云动还知雪意销。\n沙嘴客担鱼种卖，山头人拾树枝烧。\n梅华多处谁家酒，斜舞青帘隔小桥。",
        "dynasty": "宋",
        "collection_info": null
    },
    {
        "title": "次韵项君玉",
        "author": "王琮",
        "content": "惠然乘兴访幽栖，细雨冥冥湿杖藜。\n七尺身强于鹤瘦，一生心不向人低。\n日寻灵药行寒麓，时有新诗付小奚。\n欲解貂金同一醉，酒垆闻只在前溪。",
        "dynasty": "宋",
        "collection_info": null
    },
    {
        "title": "答友人",
        "author": "王琮",
        "content": "秋山曾是共登临，感慨兰亭后视今。\n炎热不过能炙手，笑谈未必到知心。\n前言衮衮风波去，后约寥寥岁月深。\n室迩岂应人自远，酒盟诗社要重寻。",
        "dynasty": "宋",
        "collection_info": null
    },
    {
        "title": "京华病中",
        "author": "王琮",
        "content": "自移药鼎在床头，桂玉令人分外愁。\n因病始知归计好，虽贫不向俗人谋。\n僧曾带雨来看脉，仆为伤风懒上楼。\n頼有壁间新买画，寒灯相对两山秋。",
        "dynasty": "宋",
        "collection_info": null
    },
    {
        "title": "客南徐一首",
        "author": "王琮",
        "content": "秋来客裏几蹉跎，醉铗唯堪浩浩歌。\n盛世未应知己少，诸公自是阅人多。\n潮生瓜步风犹急，苔满浯溪石欠磨。\n忆昔祖生忠愤后，更无一楫是如何。",
        "dynasty": "宋",
        "collection_info": null
    },
    {
        "title": "次韵徐献可兼别重巽",
        "author": "王琮",
        "content": "谁怜范叔恋袍寒，犹有徐卿二子看。\n大率率中多物忤，相知知到此心难。\n最怜风雪分吟笔，安得江山共倚栏。\n后夜小窗怀素帖，挑灯应忆我同观。",
        "dynasty": "宋",
        "collection_info": null
    },
    {
        "title": "代辟客送总卿归吴",
        "author": "王琮",
        "content": "使星卿月照淮壖，百万貔貅饱据鞍。\n出处岂无公论在，规模应有后人看。\n半年水驿衣犹湿，一纸天笺墨未干。\n事与心违知已异，折梅花别岁之寒。",
        "dynasty": "宋",
        "collection_info": null
    },
    {
        "title": "邺中书怀",
        "author": "王琮",
        "content": "苦无官况莫来休，羞见傍人说宦游。\n九十日秋蛩共语，两三夜雨雁供愁。\n腐红只有虚名在，坚白难将实意酬。\n驿路梅花归正好，苦无官况莫来休。",
        "dynasty": "宋",
        "collection_info": null
    },
    {
        "title": "喜赵居父赴班",
        "author": "王琮",
        "content": "西台自是旧相知，来了为山一篑亏。\n入幕虽无多日在，改官已是十年迟。\n金闺接武人争羡，玉牒能文世所奇。\n此去锦乡纔两宿，仙茅绿景正堪诗。",
        "dynasty": "宋",
        "collection_info": null
    },
    {
        "title": "题多景楼",
        "author": "王琮",
        "content": "秋满阑干晚共凭，残烟衰草最关情。\n西风吹起江心浪，犹作当时击楫声。",
        "dynasty": "宋",
        "collection_info": null
    },
    {
        "title": "汉荆王墓",
        "author": "王琮",
        "content": "落落庙碑摹瘗鹤，阴阴宰木宿神鸦。\n可怜宝剑凌云气，散作金灯满地花。",
        "dynasty": "宋",
        "collection_info": null
    },
    {
        "title": "独醒午坐",
        "author": "王琮",
        "content": "小槽停溜务厅闲，幕府文书省却难。\n竟日裴回无俗意，祇因竹外有秋山。",
        "dynasty": "宋",
        "collection_info": null
    },
    {
        "title": "旅兴",
        "author": "王琮",
        "content": "经年客食向京华，懒对春风祇忆家。\n觉道近来全俗了，略无一语及梅花。",
        "dynasty": "宋",
        "collection_info": null
    },
    {
        "title": "客中从厚禄故人乞米",
        "author": "王琮",
        "content": "范甑欲尘贫亦甚，陶腰未折计何如。\n小窗独对萧萧雨，临得唐人乞米书。",
        "dynasty": "宋",
        "collection_info": null
    },
    {
        "title": "舟过孤山",
        "author": "王琮",
        "content": "寂寞梅花处士坟，竹围岩脚一泉深。\n隃瞻翠辇曾游处，水钥年年护绿阴。",
        "dynasty": "宋",
        "collection_info": null
    },
    {
        "title": "秘省金鱼池一首",
        "author": "王琮",
        "content": "落叶阑干小立时，诸公慨想到腰围。\n但知官餠堪为饵，不识人间有钓矶。",
        "dynasty": "宋",
        "collection_info": null
    },
    {
        "title": "观潮",
        "author": "王琮",
        "content": "旗彩斜飞一命轻，舟人却立万舟迎。\n不应当日将军事，犹到如今气未平。",
        "dynasty": "宋",
        "collection_info": null
    },
    {
        "title": "献可约游北山阻雨",
        "author": "王琮",
        "content": "共约湖边唤短蓬，晓来何事雨兼风。\n山林只合闲人到，不入时官眼界中。",
        "dynasty": "宋",
        "collection_info": null
    },
    {
        "title": "立春有怀",
        "author": "王琮",
        "content": "十千呼酒醉长安，犹记年时客裏欢。\n有约南山南畔去，只挑野菜当春槃。",
        "dynasty": "宋",
        "collection_info": null
    },
    {
        "title": "京城元夕",
        "author": "王同祖",
        "content": "鼓吹喧喧月色新，天街灯火夜通晨。\n玉皇不赐传柑宴，散与千门万户春。",
        "dynasty": "宋",
        "collection_info": null
    },
    {
        "title": "湖上  其一",
        "author": "王同祖",
        "content": "长安三月又三日，绣毂狨鞍富贵家。\n笙鼓喧天兰棹稳，卖花声裏夕阳斜。",
        "dynasty": "宋",
        "collection_info": null
    },
    {
        "title": "湖上  其二",
        "author": "王同祖",
        "content": "偶出城来日未西，百花丛底草萋萋。\n游人过尽归来晚，行遍苏公十里堤。",
        "dynasty": "宋",
        "collection_info": null
    },
    {
        "title": "送客",
        "author": "王同祖",
        "content": "千金难买是心知，谁遣相亲又语违。\n杨柳若知行客恨，不教飞絮扑春衣。",
        "dynasty": "宋",
        "collection_info": null
    },
    {
        "title": "太乙宫即事  其一",
        "author": "王同祖",
        "content": "金殿重重昼不开，盘窠苍柏两行栽。\n角门东畔瞻宸几，仙仗曾迎翠辇来。",
        "dynasty": "宋",
        "collection_info": null
    },
    {
        "title": "太乙宫即事  其二",
        "author": "王同祖",
        "content": "绿阴密处着危亭，佳气葱葱王武林。\n一片红尘飞不入，杜鹃啼处白云深。",
        "dynasty": "宋",
        "collection_info": null
    },
    {
        "title": "夜步内门",
        "author": "王同祖",
        "content": "静夜孤灯人未眠，等闲行过内门前。\n一声唱彻连珠喏，碧月朱栏绿柳边。",
        "dynasty": "宋",
        "collection_info": null
    },
    {
        "title": "时事感怀  其一",
        "author": "王同祖",
        "content": "壮心如铁气填膺，万里中原尚虏尘。\n一枕西风两行泪，封疆谁是死绥人。",
        "dynasty": "宋",
        "collection_info": null
    },
    {
        "title": "时事感怀  其二",
        "author": "王同祖",
        "content": "羽书昨夜下长安，胡骑骎骎犯蜀关。\n愁杀闺中年少妇，朝朝空望戍夫还。",
        "dynasty": "宋",
        "collection_info": null
    },
    {
        "title": "时事感怀  其三",
        "author": "王同祖",
        "content": "襄州蹀血荆州乱，千里金汤狐兔凭。\n未定樊城关羽死，汉民何日见中兴。",
        "dynasty": "宋",
        "collection_info": null
    },
    {
        "title": "时事感怀  其四",
        "author": "王同祖",
        "content": "蜀又交侵淮又危，江湖风浪沸潢池。\n连朝云气浓于墨，想是英雄血战时。",
        "dynasty": "宋",
        "collection_info": null
    },
    {
        "title": "晚秋",
        "author": "王同祖",
        "content": "世变无穷客恨长，栏干遍倚怕斜阳。\n满篱黄菊无心看，付与游蜂自在忙。",
        "dynasty": "宋",
        "collection_info": null
    },
    {
        "title": "明堂观礼杂咏十三首 尚书省观莅誓",
        "author": "王同祖",
        "content": "中辛㫝吉建斋坛，宰相前期誓百官。\n尊祖敬宗天子孝，仪文莫作等闲看。",
        "dynasty": "宋",
        "collection_info": null
    },
    {
        "title": "明堂观礼杂咏十三首 端门观习肆赦仪 其一",
        "author": "王同祖",
        "content": "百官常服拱端门，丹凤衔书下九阍。\n宰相近前宣授了，齐班舞蹈谢君恩。",
        "dynasty": "宋",
        "collection_info": null
    },
    {
        "title": "明堂观礼杂咏十三首 端门观习肆赦仪 其二",
        "author": "王同祖",
        "content": "两边黄幕护朱檐，中贵当头候捲帘。\n扶起金鸡争抢取，要教天表庶民瞻。",
        "dynasty": "宋",
        "collection_info": null
    },
    {
        "title": "明堂观礼杂咏十三首 车驾宿太庙",
        "author": "王同祖",
        "content": "金甲重矛两内臣，阶前对立气英英。\n巡更场内知谁问，听得传呼宰相名。",
        "dynasty": "宋",
        "collection_info": null
    },
    {
        "title": "明堂观礼杂咏十三首 车驾回太庙",
        "author": "王同祖",
        "content": "瑞霭祥云傍晓开，九重法驾太宫迴。\n一声静跸千官肃，卫士传呼御座来。",
        "dynasty": "宋",
        "collection_info": null
    },
    {
        "title": "明堂观礼杂咏十三首 天街夜步",
        "author": "王同祖",
        "content": "风不停云月更清，千门绣幕笑歌声。\n御营巡检无拘束，走马天街夜达明。",
        "dynasty": "宋",
        "collection_info": null
    },
    {
        "title": "明堂观礼杂咏十三首 内前",
        "author": "王同祖",
        "content": "青帷朱簴柳阴旁，玉磬金钟列两行。\n辇路旋添泥细细，鸡竿揭处瑞云黄。",
        "dynasty": "宋",
        "collection_info": null
    },
    {
        "title": "明堂观礼杂咏十三首 和宁门观驾",
        "author": "王同祖",
        "content": "星斗中天夜向晨，寸云不点月华明。\n六飞过尽灯如昼，宫漏迟迟报五更。",
        "dynasty": "宋",
        "collection_info": null
    },
    {
        "title": "明堂观礼杂咏十三首 肆赦",
        "author": "王同祖",
        "content": "九重夙夜畏天威，何事晴明一夕非。\n不放明堂大朝贺，尽抛坊乐独行归。",
        "dynasty": "宋",
        "collection_info": null
    },
    {
        "title": "明堂观礼杂咏十三首 观景灵宫恭谢 其一",
        "author": "王同祖",
        "content": "圣皇宗祀怀多福，恭谢回来看带花。\n柷敔笙镛齐合奏，举头更见日光华。",
        "dynasty": "宋",
        "collection_info": null
    },
    {
        "title": "明堂观礼杂咏十三首 观景灵宫恭谢 其二",
        "author": "王同祖",
        "content": "膳羞进彻静无譁，宰执斋宫坐赐茶。\n不比常朝添覆奏，报来除目十余家。",
        "dynasty": "宋",
        "collection_info": null
    },
    {
        "title": "明堂观礼杂咏十三首 回龙桥望驾 其一",
        "author": "王同祖",
        "content": "回龙桥上望龙颜，毅采英英仰视难。\n须信吾皇自神武，何忧中国不尊安。",
        "dynasty": "宋",
        "collection_info": null
    },
    {
        "title": "明堂观礼杂咏十三首 回龙桥望驾 其二",
        "author": "王同祖",
        "content": "两行卫士锦宫袍，万岁声长彻九皋。\n过尽羽旄风细细，彩云不动御炉高。",
        "dynasty": "宋",
        "collection_info": null
    },
    {
        "title": "晚秋登楼  其一",
        "author": "王同祖",
        "content": "独上危楼望落晖，昏鸦归处远烟微。\n湖光洗得秋容凈，争奈江南雁又飞。",
        "dynasty": "宋",
        "collection_info": null
    },
    {
        "title": "晚秋登楼  其二",
        "author": "王同祖",
        "content": "读罢黄庭倦倚楼，乱云挟雨过湖头。\n年来无復登临思，闲捻黄花送暮秋。",
        "dynasty": "宋",
        "collection_info": null
    },
    {
        "title": "观雨",
        "author": "王同祖",
        "content": "萧萧疏雨逐斜风，三两归鸦暮霭中。\n看到菊花无可看，一年秋事又成空。",
        "dynasty": "宋",
        "collection_info": null
    },
    {
        "title": "送刘方石归旴江  其一",
        "author": "王同祖",
        "content": "岁云暮矣始成行，珍重刘公半月程。\n四海干戈风物改，乱离时节别离轻。",
        "dynasty": "宋",
        "collection_info": null
    },
    {
        "title": "送刘方石归旴江  其二",
        "author": "王同祖",
        "content": "昨日新闻未忍听，忧时赢得鬓毛星。\n归休高卧西江上，祗恐川原草木腥。",
        "dynasty": "宋",
        "collection_info": null
    },
    {
        "title": "与月船周君话别  其一",
        "author": "王同祖",
        "content": "明日须知子遂行，一灯对语过三更。\n离魂已逐歌声断，清梦空随夜雨生。",
        "dynasty": "宋",
        "collection_info": null
    },
    {
        "title": "与月船周君话别  其二",
        "author": "王同祖",
        "content": "鸭炉烟冷夜窗寒，着尽冬衣尚怯单。\n忽忆故人千里别，雁赍芳恨度扶栏。",
        "dynasty": "宋",
        "collection_info": null
    },
    {
        "title": "霜风",
        "author": "王同祖",
        "content": "一夜霜风动地寒，塞垣火未报平安。\n嫦娥亦带伤心色，为照征人尚抱鞍。",
        "dynasty": "宋",
        "collection_info": null
    },
    {
        "title": "夜坐  其一",
        "author": "王同祖",
        "content": "独对寒灯客梦孤，数声征雁下平芜。\n古今多少难言事，笑指梅花解语无。",
        "dynasty": "宋",
        "collection_info": null
    },
    {
        "title": "夜坐  其二",
        "author": "王同祖",
        "content": "坐到中宵未忍眠，祗今身世两茫然。\n悲欢转眼俱陈迹，休对寒灯说旧年。",
        "dynasty": "宋",
        "collection_info": null
    },
    {
        "title": "寒夜  其一",
        "author": "王同祖",
        "content": "匝地阴风黯淡天，怯寒时候只宜眠。\n毡裘羔酒非吾事，自碾新茶和雪煎。",
        "dynasty": "宋",
        "collection_info": null
    },
    {
        "title": "寒夜  其二",
        "author": "王同祖",
        "content": "风收云捲月当天，独立中庭思悄然。\n市井不知边塞事，呜呜鼓吹乐新年。",
        "dynasty": "宋",
        "collection_info": null
    },
    {
        "title": "寄诗人  其一",
        "author": "王同祖",
        "content": "忆君夜夜看灯花，暗数归期未到家。\n儿女团栾生计足，还知边塞走胡沙。",
        "dynasty": "宋",
        "collection_info": null
    },
    {
        "title": "寄诗人  其二",
        "author": "王同祖",
        "content": "恰回午枕自华胥，忽得周郎一纸书。\n江上春风能几日，莫教门外柳萧疏。",
        "dynasty": "宋",
        "collection_info": null
    },
    {
        "title": "观锡宴宣劝",
        "author": "王同祖",
        "content": "中使传宣内裏来，辅臣拜饮九霞杯。\n君王万岁三边静，寿域先从塞北开。",
        "dynasty": "宋",
        "collection_info": null
    },
    {
        "title": "湖上早行",
        "author": "王同祖",
        "content": "钱塘门外买湖船，雾气衝云水接天。\n只有苏堤金线柳，半笼早日半笼烟。",
        "dynasty": "宋",
        "collection_info": null
    },
    {
        "title": "阴夕",
        "author": "王同祖",
        "content": "恰则晴明天又阴，霜风如剑二毛侵。\n淮城夜雪深多少，不见擒吴奏捷音。",
        "dynasty": "宋",
        "collection_info": null
    },
    {
        "title": "岁晚即事",
        "author": "王同祖",
        "content": "矻矻穷年漫逐名，不知七日换新正。\n困人天气浓于酒，頼有梅花唤眼醒。",
        "dynasty": "宋",
        "collection_info": null
    },
    {
        "title": "元日  其一",
        "author": "王同祖",
        "content": "一夜东风换斗杓，千门晓色雪初消。\n君王已奏平淮雅，犹自谦冲免会朝。",
        "dynasty": "宋",
        "collection_info": null
    },
    {
        "title": "元日  其二",
        "author": "王同祖",
        "content": "云集衣冠拜紫宸，榻前除目报来真。\n君恩先到宫门柳，占得人间第一春。",
        "dynasty": "宋",
        "collection_info": null
    },
    {
        "title": "观宰相早朝",
        "author": "王同祖",
        "content": "五更三点内门开，御路传呼宰相来。\n天子未明思政理，退朝常是过辰牌。",
        "dynasty": "宋",
        "collection_info": null
    },
    {
        "title": "春社",
        "author": "王同祖",
        "content": "廉纤雾雨四山昏，寂寂茅檐半掩门。\n客裏不知今日社，偶过野庙见分膰。",
        "dynasty": "宋",
        "collection_info": null
    },
    {
        "title": "雨意  其一",
        "author": "王同祖",
        "content": "春愁如织雨如麻，倦倚吟窗拾落花。\n坐不忍眠心似醉，悠悠身世在天涯。",
        "dynasty": "宋",
        "collection_info": null
    },
    {
        "title": "雨意  其二",
        "author": "王同祖",
        "content": "曀曀重阴昼不分，归鸦林裏认黄昏。\n人间春信知多少，但觉轻寒入梦魂。",
        "dynasty": "宋",
        "collection_info": null
    },
    {
        "title": "内前  其一",
        "author": "王同祖",
        "content": "两桁垂杨护九重，翠眉羞画旧隋宫。\n柔条似怕君恩重，低拂朱栏舞晓风。",
        "dynasty": "宋",
        "collection_info": null
    },
    {
        "title": "内前  其二",
        "author": "王同祖",
        "content": "丽正门开晓色鲜，万丝绿柳御沟边。\n禁中恐有题红怨，不放涓流出内前。",
        "dynasty": "宋",
        "collection_info": null
    },
    {
        "title": "小立",
        "author": "王同祖",
        "content": "小立危楼望眼遥，晚烟淡处见湖桥。\n梅花落尽寒犹力，留得东风候柳条。",
        "dynasty": "宋",
        "collection_info": null
    },
    {
        "title": "湖上",
        "author": "王同祖",
        "content": "湖头春水千丈碧，湖堤袅柳不盈尺。\n唱歌女儿棹船回，惊起沙鸥对对立。",
        "dynasty": "宋",
        "collection_info": null
    },
    {
        "title": "庙山道中",
        "author": "王同祖",
        "content": "萧萧疏雨点孤蓬，舟子招呼语顺风。\n小麦青青春恰半，一犂江上看田翁。",
        "dynasty": "宋",
        "collection_info": null
    },
    {
        "title": "春日杂兴  其一",
        "author": "王同祖",
        "content": "迢迢清夜静无譁，月色千门噪乱鸦。\n坐久忽惊寒力重，不知残雪在梅花。",
        "dynasty": "宋",
        "collection_info": null
    },
    {
        "title": "春日杂兴  其二",
        "author": "王同祖",
        "content": "粉墙红杏半离披，春满人间花自知。\n幽鸟不言如有思，等闲飞上海棠枝。",
        "dynasty": "宋",
        "collection_info": null
    },
    {
        "title": "春日杂兴  其三",
        "author": "王同祖",
        "content": "轻寒漠漠雨霏霏，春院人闲半掩扉。\n风力不知多几许，出门只见杏花飞。",
        "dynasty": "宋",
        "collection_info": null
    },
    {
        "title": "春日杂兴  其四",
        "author": "王同祖",
        "content": "百花时节燕莺忙，昼日如年懒课香。\n午枕梦回人悄悄，一声啼鸟傍斜阳。",
        "dynasty": "宋",
        "collection_info": null
    },
    {
        "title": "春日杂兴  其五",
        "author": "王同祖",
        "content": "清明过了柳花飞，帘外萋萋草正肥。\n唤起惜春情绪处，空山残月杜鹃啼。",
        "dynasty": "宋",
        "collection_info": null
    },
    {
        "title": "严陵舟中",
        "author": "王同祖",
        "content": "万水千山霁色新，临风一苇捷于神。\n羊裘滩下休停棹，闻说狂奴解笑人。",
        "dynasty": "宋",
        "collection_info": null
    },
    {
        "title": "郊行  其一",
        "author": "王同祖",
        "content": "牧牛童子坐田头，摘草簪花两两讴。\n路绕青山山绕涧，残蝉夕照澹于秋。",
        "dynasty": "宋",
        "collection_info": null
    },
    {
        "title": "郊行  其二",
        "author": "王同祖",
        "content": "火云散尽晚风凉，曲涧流空草自长。\n蚕箔成丝秧贴水，数声布谷为谁忙。",
        "dynasty": "宋",
        "collection_info": null
    },
    {
        "title": "午窗",
        "author": "王同祖",
        "content": "破午幽禽惊客梦，隔窗疏雨唤离愁。\n浮云得丧知何益，早悟庄周蝶梦休。",
        "dynasty": "宋",
        "collection_info": null
    },
    {
        "title": "独行",
        "author": "王同祖",
        "content": "终日长廊独自行，幻身未信一丝轻。\n自家心绪忡忡急，枉恨邻墙捣练声。",
        "dynasty": "宋",
        "collection_info": null
    },
    {
        "title": "初秋",
        "author": "王同祖",
        "content": "晚趁凉飔上小楼，忽看梧叶始惊秋。\n悲怀无奈狂风雨，数尽归鸦懒转头。",
        "dynasty": "宋",
        "collection_info": null
    },
    {
        "title": "晚登层楼",
        "author": "王同祖",
        "content": "西风吹我上层楼，千载兴亡逝水流。\n数点鸦归江浦晚，一声雁过塞垣秋。",
        "dynasty": "宋",
        "collection_info": null
    },
    {
        "title": "天津桥",
        "author": "王同祖",
        "content": "行阙千重锁暮烟，山如洛邑水如瀍。\n黄尘障断中原路，忍立桥头听杜鹃。",
        "dynasty": "宋",
        "collection_info": null
    },
    {
        "title": "晚出昇州门",
        "author": "王同祖",
        "content": "晚驱羸马出东城，过尽三岗路却平。\n村店夜深人语静，隔桥风递暗潮声。",
        "dynasty": "宋",
        "collection_info": null
    },
    {
        "title": "京口",
        "author": "王同祖",
        "content": "晚风来候过淮舟，闲上南徐多景楼。\n落日寒城伴荒草，江南人指是瓜洲。",
        "dynasty": "宋",
        "collection_info": null
    },
    {
        "title": "道间晚景",
        "author": "王同祖",
        "content": "断桥流水涵虚碧，远岸空山锁晚青。\n勒马为看溪畔景，森森古木暗长汀。",
        "dynasty": "宋",
        "collection_info": null
    },
    {
        "title": "题郑云谷梅窗  其一",
        "author": "王同祖",
        "content": "匆匆岁月为谁忙，静倚梅窗到夕阳。\n老菊不知秋已去，晚风时送短篱香。",
        "dynasty": "宋",
        "collection_info": null
    },
    {
        "title": "题郑云谷梅窗  其二",
        "author": "王同祖",
        "content": "爱梅来访小春花，闲卧云房避俗譁。\n唤醒昏昏尘世梦，旋移石鼎煮新茶。",
        "dynasty": "宋",
        "collection_info": null
    },
    {
        "title": "岁晚杂兴  其一",
        "author": "王同祖",
        "content": "拨尽寒灰恨转添，不知片雪点疏帘。\n梅花帐冷炉烟歇，架上黄庭信手拈。",
        "dynasty": "宋",
        "collection_info": null
    },
    {
        "title": "岁晚杂兴  其二",
        "author": "王同祖",
        "content": "时势危棋局转低，丈夫有志竟何为。\n优游输与田家乐，问着朝廷事不知。",
        "dynasty": "宋",
        "collection_info": null
    },
    {
        "title": "岁晚杂兴  其三",
        "author": "王同祖",
        "content": "雨雪霏霏岁又除，鲤庭目断数行书。\n销金帐下羊羔酒，便学粗人也不如。",
        "dynasty": "宋",
        "collection_info": null
    },
    {
        "title": "夏日金陵制幕即事  其一",
        "author": "王同祖",
        "content": "五更三点造辕门，了却文书日欲昏。\n出入戴星吾岂惮，要须一饭不忘恩。",
        "dynasty": "宋",
        "collection_info": null
    },
    {
        "title": "夏日金陵制幕即事  其二",
        "author": "王同祖",
        "content": "早来留得气清明，吏捧军书课日程。\n秉烛搀先书押了，闲欹凉枕数残更。",
        "dynasty": "宋",
        "collection_info": null
    },
    {
        "title": "夏日金陵制幕即事  其三",
        "author": "王同祖",
        "content": "荷花池畔竹凉，一枕闲消夏日长。\n燎过水沉天正午，旋移小艇采莲房。",
        "dynasty": "宋",
        "collection_info": null
    },
    {
        "title": "夏日金陵制幕即事  其四",
        "author": "王同祖",
        "content": "幕府人才不在多，同寅难得是恭和。\n一堂宾主春风裏，剩有工夫到切磋。",
        "dynasty": "宋",
        "collection_info": null
    },
    {
        "title": "夏日金陵制幕即事  其五",
        "author": "王同祖",
        "content": "入夏边烽渐报安，不妨拄笏共观山。\n西风易把江涛涌，整暇规摹肯放闲。",
        "dynasty": "宋",
        "collection_info": null
    },
    {
        "title": "郡圃观白莲  其一",
        "author": "王同祖",
        "content": "翠盖亭亭映玉裳，临风𢔄彴暗飘香。\n六郎正被繁华困，不爱浓妆爱淡妆。",
        "dynasty": "宋",
        "collection_info": null
    },
    {
        "title": "郡圃观白莲  其二",
        "author": "王同祖",
        "content": "娇羞处子临妆后，淡浄佳人出浴时。\n无语倚栏如有恨，生嫌别岸污臙脂。",
        "dynasty": "宋",
        "collection_info": null
    },
    {
        "title": "郡圃观白莲  其三",
        "author": "王同祖",
        "content": "掩昼娇春敛恨浓，莲包欲实又成空。\n都缘不肯为云雨，开落非关一夜风。",
        "dynasty": "宋",
        "collection_info": null
    },
    {
        "title": "郡圃观白莲  其四",
        "author": "王同祖",
        "content": "采菱人散夕阳收，冷落西溪风露头。\n飞入白鸥花一色，暗香来处月如鈎。",
        "dynasty": "宋",
        "collection_info": null
    },
    {
        "title": "郡圃观白莲  其五",
        "author": "王同祖",
        "content": "泰华根株本一同，何分白白与红红。\n半池只怕霜风倒，输与苍颜百丈松。",
        "dynasty": "宋",
        "collection_info": null
    },
    {
        "title": "秋日金陵制幕书事  其一",
        "author": "王同祖",
        "content": "幕府秋来事更多，夜深犹自拟诸窠。\n平安号火新来急，虏骑连宵已渡河。",
        "dynasty": "宋",
        "collection_info": null
    },
    {
        "title": "秋日金陵制幕书事  其二",
        "author": "王同祖",
        "content": "点尽官军点到民，三千新遣殿司兵。\n流移更讲关防策，预结强丁戍列营。",
        "dynasty": "宋",
        "collection_info": null
    },
    {
        "title": "秋日金陵制幕书事  其三",
        "author": "王同祖",
        "content": "哨马纷纷一水间，渡头分戍要防姦。\n可怜生计渔舟者，官给旗牌禁往还。",
        "dynasty": "宋",
        "collection_info": null
    },
    {
        "title": "秋日金陵制幕书事  其四",
        "author": "王同祖",
        "content": "元帅谦谦尽下情，麟堂垂晚更延宾。\n遇风尽是同舟客，肯把秦人视越人。",
        "dynasty": "宋",
        "collection_info": null
    },
    {
        "title": "秋日金陵制幕书事  其五",
        "author": "王同祖",
        "content": "明朝玉帐过江边，骑卒行营一日先。\n出得公庭天向夜，通宵又散起家钱。",
        "dynasty": "宋",
        "collection_info": null
    },
    {
        "title": "秋闺  其一",
        "author": "王同祖",
        "content": "西风昨夜到庭梧，晓看窗前一叶无。\n秋月照人眠不得，等闲拈弄绣工夫。",
        "dynasty": "宋",
        "collection_info": null
    },
    {
        "title": "秋闺  其二",
        "author": "王同祖",
        "content": "满目凄凉只自知，閒将心事寄琴徽。\n无情梁上双双燕，带取秋光一半归。",
        "dynasty": "宋",
        "collection_info": null
    },
    {
        "title": "秋闺  其三",
        "author": "王同祖",
        "content": "入秋情思可曾忺，深琐朱扉怯捲帘。\n书几无人尘不扫，一鈎蛛网挂牙籤。",
        "dynasty": "宋",
        "collection_info": null
    },
    {
        "title": "秋闺  其四",
        "author": "王同祖",
        "content": "江南贾客去忘归，扑面边尘自在飞。\n想得那边寒较早，夜来密地翦征衣。",
        "dynasty": "宋",
        "collection_info": null
    },
    {
        "title": "秋闺  其五",
        "author": "王同祖",
        "content": "零露瀼瀼夜气浮，嫩寒差力五更头。\n邻鸡啼破交加梦，冷浸梧桐月一鈎。",
        "dynasty": "宋",
        "collection_info": null
    },
    {
        "title": "冬日金陵制幕书事  其一",
        "author": "王同祖",
        "content": "督制堂堂两重臣，驻师移府夹江滨。\n资粮屝屦多多办，更有舟车乞与邻。",
        "dynasty": "宋",
        "collection_info": null
    },
    {
        "title": "冬日金陵制幕书事  其二",
        "author": "王同祖",
        "content": "官军闻说定庐州，破虏功成一滴油。\n智勇功名付元凯，王三锡命到康侯。",
        "dynasty": "宋",
        "collection_info": null
    },
    {
        "title": "冬日金陵制幕书事  其三",
        "author": "王同祖",
        "content": "城中守将方投死，阵面将军已卖降。\n版筑纷纷成底事，那知靠后是长江。",
        "dynasty": "宋",
        "collection_info": null
    },
    {
        "title": "冬日金陵制幕书事  其四",
        "author": "王同祖",
        "content": "薄晚官军得胜归，家家户户挂旌旗。\n阵前纪律明于日，师入城来半不知。",
        "dynasty": "宋",
        "collection_info": null
    },
    {
        "title": "冬日金陵制幕书事  其五",
        "author": "王同祖",
        "content": "三五同寮出幕迟，公余终日意怡怡。\n归来又被梅花恼，拨冗铜彝插数枝。",
        "dynasty": "宋",
        "collection_info": null
    },
    {
        "title": "蛾眉亭",
        "author": "周月船",
        "content": "一片沙明万古秋，半规月印两眉头。\n无人不有关心事，各自看山各自愁。",
        "dynasty": "宋",
        "collection_info": null
    },
    {
        "title": "句",
        "author": "周月船",
        "content": "归去门前栽柳树，逢春先绿向阳枝。",
        "dynasty": "宋",
        "collection_info": null
    },
    {
        "title": "蝴蝶洞",
        "author": "王铎",
        "content": "庄周已与蝶俱飞，说着遗衣事可疑。\n只怪山中蝴蝶洞，仙家四季总春时。",
        "dynasty": "宋",
        "collection_info": null
    },
    {
        "title": "自命",
        "author": "上官统",
        "content": "官氏亘古至于今，历派源流振家声。\n吾今生尔九兄弟，各在一方以安身。\n人人立志守豪富，个个撑持家业均。\n但今嘱咐清明节，永世皆临祭视亲。",
        "dynasty": "宋",
        "collection_info": null
    },
    {
        "title": "题翠蛟亭",
        "author": "李斗南",
        "content": "壮士传观山石间，腰头宝剑祥光吐。\n摩挲醉眼叱海神，嫌杀蛟龙作妖舞。",
        "dynasty": "宋",
        "collection_info": null
    },
    {
        "title": "游九锁  其一",
        "author": "刘应子",
        "content": "大涤仙山不易寻，仙人楼阁倚林垧。\n地环九锁溪为路，殿合诸峯石作屏。\n落日烟岚呈紫翠，清秋木石写丹青。\n我生素负元龙气，东望沧溟醉眼醒。",
        "dynasty": "宋",
        "collection_info": null
    },
    {
        "title": "游九锁  其二",
        "author": "刘应子",
        "content": "忆昔梦中游，高怀怅冥邈。\n箯舆入山来，精爽欲飞跃。\n九锁相迴环，羣峯俱卓荦。\n地胜幻蓬莱，天低眇嵩岳。\n古道矗危亭，断涧横略彴。\n流泉翠蛟舞，怪石紫鳞错。\n坡仙不可见，墨香俨犹昨。\n迤逦跨五洞，解衣小盘礴。\n烟萝蔓千树，风松鼓万壑。\n元放时往来，仙家有真乐。\n石鼓叩即鸣，乳泉甘比酪。\n对此黄花秋，风景良不恶。\n更欲穷绝顶，不惮疲两脚。\n谢屐随纵横，嘉帽任落魄。\n回首日已晡，空山唳猿鹤。\n羽衣坐玄石，呼茗待佳客。\n拂弦写秋声，洗琖营晚酌。\n诗成走风雨，鬼神亦惊愕。\n何时了功名，来寻赤松约。",
        "dynasty": "宋",
        "collection_info": null
    },
    {
        "title": "隋堤柳",
        "author": "江鉌",
        "content": "锦缆龙舟万里来，醉乡繁盛忽尘埃。\n空遗两岸千株柳，雨叶风花作恨媒。",
        "dynasty": "宋",
        "collection_info": null
    },
    {
        "title": "句",
        "author": "刘雪巢",
        "content": "不知何处有唐诗。",
        "dynasty": "宋",
        "collection_info": null
    },
    {
        "title": "小园梅未尽放叔用府教以诗索和勉用韵以谢",
        "author": "魏近思",
        "content": "造化机缄莫恨迟，须知开谢各因时。\n物华未分随春意，梅蘂先饶露玉肌。\n雪裏精神千万态，水边潇洒两三枝。\n何当携酒浇花去，且遣诗筒为报知。",
        "dynasty": "宋",
        "collection_info": null
    },
    {
        "title": "染丝上春机",
        "author": "许玠",
        "content": "锦江之水来蜀西，女红染丝上春机。\n可怜欲织未织时，思君意绪如乱丝。\n乱丝尚可理，妾愁渺无际。\n寒窗轧轧千万梭，断魂随梭暗来去。\n荡子醉花月，妾辜鸾镜妆。\n寒蛩只解趣机杼，争奈情如刀剑伤。\n织成回纹诗，寄与白玉郎。\n愿郎勿弃置，上有双鸳鸯。\n𩕚着双鸳鸯，忍教孤妾守空房。",
        "dynasty": "宋",
        "collection_info": null
    },
    {
        "title": "美人对镜歌",
        "author": "许玠",
        "content": "天上雄鸡啼一声，人间万鸡相应鸣。\n美人红酣尚未醒，锁掣金匙鹦鹉惊。\n鹦鹉从来巧言语，声聒锦帏残梦起。\n猛揎罗袖窝绿云，步逼妆台趁梳洗。\n玉奁脱覆光烁人，洞房环曲惊晓春。\n不是清空月飞入，如何中有姮娥身。\n轩辕百炼今湮灭，扬州青铜却奇绝。\n人非照镜镜照人，镜亦分明为人说。\n媸妍一镜固两般，狐妇怀姦心胆寒。\n闺中少女色庄丽，眉颊不妨终日看。",
        "dynasty": "宋",
        "collection_info": null
    },
    {
        "title": "汉宫春夜",
        "author": "许玠",
        "content": "虚轮绚采千门外，窗眼渗光金箔碎。\n渴龙滴水续铜壶，檐马呼风摇玉佩。\n宫车声远翠幌幽，珠帘闲却珊瑚鈎。\n眉山两点亦何有，中锁万斛相思愁。\n蜀罗蜜炬光明灭，红泪难溅守宫血。\n遥夜春寒听晓钟，角声满地梨花雪。",
        "dynasty": "宋",
        "collection_info": null
    },
    {
        "title": "句  其一",
        "author": "许玠",
        "content": "宇宙双蓬鬓。",
        "dynasty": "宋",
        "collection_info": null
    },
    {
        "title": "句  其二",
        "author": "许玠",
        "content": "兴随流水远。",
        "dynasty": "宋",
        "collection_info": null
    },
    {
        "title": "句  其三",
        "author": "许玠",
        "content": "立尽疏帘落絮风。",
        "dynasty": "宋",
        "collection_info": null
    },
    {
        "title": "句  其四",
        "author": "许玠",
        "content": "不办扁舟访安道。",
        "dynasty": "宋",
        "collection_info": null
    },
    {
        "title": "句  其五",
        "author": "许玠",
        "content": "苔封曲径无人到。",
        "dynasty": "宋",
        "collection_info": null
    },
    {
        "title": "红苋",
        "author": "史绳祖",
        "content": "易称红苋美柔英，夬决穷阴日旅辰。\n不以色红为贵尚，何因赤苋有仙人。",
        "dynasty": "宋",
        "collection_info": null
    },
    {
        "title": "岩桂",
        "author": "史绳祖",
        "content": "四出花中异，三开格外芳。\n名高评月品，韵胜霸秋香。",
        "dynasty": "宋",
        "collection_info": null
    },
    {
        "title": "南楼",
        "author": "刘似祖",
        "content": "雁过危栏字字愁，谁将官柳繫行舟。\n不知东去大江水，流出西川第几州。\n汉上仅遗孤垒在，斗边忽见数星浮。\n夜深莫问当年事，不是祢衡鹦鹉洲。",
        "dynasty": "宋",
        "collection_info": null
    },
    {
        "title": "病中二首",
        "author": "方左钺",
        "content": "日费行将典到琴，穷愁那復病相侵。\n倩人合药无真料，就枕吟诗苦见心。\n仆献奇方单用草，医言速效莫如参。\n池亭咫尺无由到，空听蝉声想绿深。",
        "dynasty": "宋",
        "collection_info": null
    },
    {
        "title": "海口",
        "author": "方左钺",
        "content": "家园几本芙蓉树，蘂渐红时又出来。\n却向秋风山路上，别人池馆看花开。",
        "dynasty": "宋",
        "collection_info": null
    },
    {
        "title": "忘机",
        "author": "宋伯仁",
        "content": "我以沤为我，沤为我即沤。\n非沤亦非我，机事两忘不。",
        "dynasty": "宋",
        "collection_info": null
    },
    {
        "title": "渔人",
        "author": "宋伯仁",
        "content": "不求豪富不求官，衣钵相传一钓竿。\n醉展绿蓑眠便得，满城风雨自春寒。",
        "dynasty": "宋",
        "collection_info": null
    },
    {
        "title": "春晴",
        "author": "宋伯仁",
        "content": "风淡帘栊花弄影，雨余池馆燕争泥。\n春光去就轻如叶，一任声声杜宇啼。",
        "dynasty": "宋",
        "collection_info": null
    },
    {
        "title": "无题",
        "author": "宋伯仁",
        "content": "落花帘箔雨垂垂，重念长亭折柳时。\n人在一犂春水外，此情唯有鹁鸠知。",
        "dynasty": "宋",
        "collection_info": null
    },
    {
        "title": "村市",
        "author": "宋伯仁",
        "content": "山暗风屯雨，溪浑水浴沙。\n小桥通古寺，疎柳纳残鸦。\n苜蓿重沽酒，芝麻旋点茶。\n愿人长似旧，岁岁插桃花。",
        "dynasty": "宋",
        "collection_info": null
    },
    {
        "title": "初夏",
        "author": "宋伯仁",
        "content": "杜宇枝头雨未干，晓来犹学夜来寒。\n花如旧日全然少，梅亦何心只尔酸。\n世事浅深连酌酒，春光行止一凭阑。\n流莺默默浑无语，只把游人冷眼看。",
        "dynasty": "宋",
        "collection_info": null
    },
    {
        "title": "夏日  其一",
        "author": "宋伯仁",
        "content": "满庭新绿午阴阴，风弄疎帘雨弄晴。\n窗下岸书眠一觉，不知人世有公卿。",
        "dynasty": "宋",
        "collection_info": null
    },
    {
        "title": "夏日  其二",
        "author": "宋伯仁",
        "content": "泓泓圆碧漾新荷，猎猎斜风颤绿莎。\n农事正忙三月后，野田齐唱插秧歌。",
        "dynasty": "宋",
        "collection_info": null
    },
    {
        "title": "夏日  其三",
        "author": "宋伯仁",
        "content": "数点沙鸥掠野塘，雨声初歇水微茫。\n桥边十里荷花荡，输与渔人卧晚凉。",
        "dynasty": "宋",
        "collection_info": null
    },
    {
        "title": "寓兴",
        "author": "宋伯仁",
        "content": "又近重阳节，伤心事可嗟。\n塞鸿河洛志，篱菊古今花。\n苦雨床俱漏，颠风扇莫遮。\n渔船如一叶，快活似侬家。",
        "dynasty": "宋",
        "collection_info": null
    },
    {
        "title": "农家",
        "author": "宋伯仁",
        "content": "茅屋三间槿作篱，白头婆子葺冬衣。\n儿童饱饭黄昏后，短笛横吹唤不归。",
        "dynasty": "宋",
        "collection_info": null
    },
    {
        "title": "观书",
        "author": "宋伯仁",
        "content": "一篝灯影夜窗寒，静展青编子细看。\n会得圣贤千古意，不须场屋苦求官。",
        "dynasty": "宋",
        "collection_info": null
    },
    {
        "title": "夜坐",
        "author": "宋伯仁",
        "content": "柏香烟裏瀹山茶，穷似烧丹道士家。\n窗纸渐明寒月上，一肱清梦入梅花。",
        "dynasty": "宋",
        "collection_info": null
    },
    {
        "title": "简如皋赵买盐",
        "author": "宋伯仁",
        "content": "倾盖相逢尽故人，如君喜色更津津。\n三更虽共金樽月，半日难留玉麈尘。\n淮海浮名徒惹手，田园归计好谋身。\n何时同醉孤山路，笑捻梅花问早春。",
        "dynasty": "宋",
        "collection_info": null
    },
    {
        "title": "月夕得友偶集文选古诗句赋感怀一首",
        "author": "宋伯仁",
        "content": "人生寄一世，但伤知音稀。\n明月何皎皎，游子寒无衣。\n客从远方来，携手同车归。\n愁多知夜长，各在天一涯。\n生平不满百，岁暮一何速。\n冠带自相索，何不策高足。\n还顾望故乡，冉冉孤生竹。\n含意俱未申，谁能为此曲。",
        "dynasty": "宋",
        "collection_info": null
    },
    {
        "title": "秋田小立",
        "author": "宋伯仁",
        "content": "两间茅屋是谁家，浅水汀洲舞荻花。\n牧笛数声红日晚，自惭身世客天涯。",
        "dynasty": "宋",
        "collection_info": null
    },
    {
        "title": "寄海安林监镇",
        "author": "宋伯仁",
        "content": "风摇红叶下林端，又见长淮九月寒。\n诗草未谐唐律吕，菊花如忆晋衣冠。\n目穷鹾竈烟初息，梦想亭沙雨未干。\n客宦有缘随处好，不须来作小场官。",
        "dynasty": "宋",
        "collection_info": null
    },
    {
        "title": "闷中",
        "author": "宋伯仁",
        "content": "一千里外鬓斑斑，枉被微官夺笑颜。\n酒后稍知寒力退，闷中尤惜世途艰。\n丹砂药剂宁如健，钟鼎功名不似闲。\n何日五湖深处住，四窗烟雨纳青山。",
        "dynasty": "宋",
        "collection_info": null
    },
    {
        "title": "答林行父",
        "author": "宋伯仁",
        "content": "男儿未肯着渔蓑，且把屠龙一剑磨。\n宣室岂容无贾谊，词林尚可着廉颇。\n壮怀每被愁怀恼，官况宁如旅况多。\n我欲便归归未得，江南孤负采菱歌。",
        "dynasty": "宋",
        "collection_info": null
    },
    {
        "title": "留春",
        "author": "宋伯仁",
        "content": "春事无多始得晴，江头纔有丽人行。\n柳丝绾住东风脚，落尽桃花去未成。",
        "dynasty": "宋",
        "collection_info": null
    },
    {
        "title": "苦雨督鹾课甚迫",
        "author": "宋伯仁",
        "content": "仆仆驱驰梦不安，猥哉谁恤买鹾官。\n星台阁住春来俸，雨意翻成夜半寒。\n可说话人能几辈，难区处事更多般。\n桃花一日都开了，插满铜瓶亦倦看。",
        "dynasty": "宋",
        "collection_info": null
    },
    {
        "title": "寄旧友二首  其一",
        "author": "宋伯仁",
        "content": "男儿未遇总英雄，漂饭非怜计已穷。\n鲍叔但能知管仲，孔明何必拜庞公。\n秋江萍梗人何处，夜月梅花梦亦同。\n借问选诗编几许，玄晖潇散渐唐风。",
        "dynasty": "宋",
        "collection_info": null
    },
    {
        "title": "寄旧友二首  其二",
        "author": "宋伯仁",
        "content": "微官宁得似穷儒，俛首逢迎气不舒。\n便是伐薪能煮海，何如烧叶自观书。\n半蓬寒雨苕溪酒，一线西风震泽鱼。\n但得此身无繫束，江南有地着顽疎。",
        "dynasty": "宋",
        "collection_info": null
    },
    {
        "title": "通新代者书偶作",
        "author": "宋伯仁",
        "content": "庭阴日日杜鹃啼，问我胡为未赋归。\n官况苦如梅豆小，人情轻似柳绵飞。\n三年独自知操纵，两耳从他说是非。\n瓜戍喜催新代者，獃衫应许换征衣。",
        "dynasty": "宋",
        "collection_info": null
    },
    {
        "title": "秋雨简刘主簿",
        "author": "宋伯仁",
        "content": "秋到天涯未两旬，西风无日不霖霪。\n数行新雁千门晓，十幅轻帆万里心。\n薄宦只宜闻早去，长淮未许作狂吟。\n江南谁倚阑干曲，丹桂香中酒自斟。",
        "dynasty": "宋",
        "collection_info": null
    },
    {
        "title": "寄海安赵路分",
        "author": "宋伯仁",
        "content": "雨湿中秋节，重阳始得晴。\n菊花荣辱重，萍梗去留轻。\n诗卷抄无尽，乡书写未成。\n鲈鱼如钓得，分我一杯羹。",
        "dynasty": "宋",
        "collection_info": null
    },
    {
        "title": "拼桑得替题道院",
        "author": "宋伯仁",
        "content": "煮海三年不等闲，几多归梦绕青山。\n鸢肩诗瘦羞郊岛，蜗角名虚愧触蛮。\n戈淅剑炊恬砑耐，云翻雨覆任痴顽。\n知机人识圆机意，尽在西风一笑间。",
        "dynasty": "宋",
        "collection_info": null
    },
    {
        "title": "归渡柴墟江口",
        "author": "宋伯仁",
        "content": "白头浪裏叶舟轻，全靠樯桅寄死生。\n唯有青山无一事，不忧风雨不忧晴。",
        "dynasty": "宋",
        "collection_info": null
    },
    {
        "title": "送杨提干过淮求辟",
        "author": "宋伯仁",
        "content": "功名会底不为难，莫把登科作等闲。\n豪杰岂容忘矢石，行藏只要识机关。\n天连芳草千家雨，月照长芦四面山。\n但是辟书休自懒，偏亲绿鬓已成斑。",
        "dynasty": "宋",
        "collection_info": null
    },
    {
        "title": "兀坐",
        "author": "宋伯仁",
        "content": "坐对清清一穗香，悄无人语日偏长。\n砚盘数点梅花片，暗引游蜂度粉墙。",
        "dynasty": "宋",
        "collection_info": null
    },
    {
        "title": "晚凉",
        "author": "宋伯仁",
        "content": "两两蝉声送夕阳，竹阴移绿上藤床。\n黄昏急雨无多子，喜得今宵梦亦凉。",
        "dynasty": "宋",
        "collection_info": null
    },
    {
        "title": "湖上",
        "author": "宋伯仁",
        "content": "一泓寒玉浸青山，粧点楼台夕照间。\n歌管满船春未懒，惜无人伴白鸥闲。",
        "dynasty": "宋",
        "collection_info": null
    },
    {
        "title": "都闉遭爇",
        "author": "宋伯仁",
        "content": "融风何事入神州，一扫天衢万百楼。\n莫为朱门夸炙手，又令赤子嘆焦头。\n诗人幸有湖山在，壮士难为富贵谋。\n世事可惊言不尽，得休休处便休休。",
        "dynasty": "宋",
        "collection_info": null
    },
    {
        "title": "赠写梅者",
        "author": "宋伯仁",
        "content": "学画梅花又学诗，不须频说见钱迟。\n知音自有和羹手，祇恐知音未得知。",
        "dynasty": "宋",
        "collection_info": null
    },
    {
        "title": "寓西马塍",
        "author": "宋伯仁",
        "content": "十亩荒林屋数间，门通小艇水湾湾。\n人行远路多嫌僻，我得安居却称闲。\n樽酒相忘霜后菊，一诗难尽雨中山。\n何时漾下浮名事，只与田翁剩往还。",
        "dynasty": "宋",
        "collection_info": null
    },
    {
        "title": "残菊",
        "author": "宋伯仁",
        "content": "黄华十月愈风流，不把重阳作话头。\n昨夜满林霜似雪，笑他红叶冷飕飕。",
        "dynasty": "宋",
        "collection_info": null
    },
    {
        "title": "初冬",
        "author": "宋伯仁",
        "content": "过了重阳便作寒，貂裘心事未容安。\n贫时侯伯人难识，醉裏干坤我自宽。\n红叶已飘千万点，黄花羞对两三般。\n小窗破处须频补，莫放西风正眼看。",
        "dynasty": "宋",
        "collection_info": null
    },
    {
        "title": "西湖晚归  其一",
        "author": "宋伯仁",
        "content": "一轮红日倚青山，只在湖光数里间。\n听得画船人说道，钱塘门到夜深关。",
        "dynasty": "宋",
        "collection_info": null
    },
    {
        "title": "西湖晚归  其二",
        "author": "宋伯仁",
        "content": "风力尖纤酒力微，重添脱下薄绵衣。\n心忙愈觉苏堤远，趁得渔船载得归。",
        "dynasty": "宋",
        "collection_info": null
    },
    {
        "title": "得石刻戏书",
        "author": "宋伯仁",
        "content": "兰亭墨妙总非真，石鼓遗文字亦湮。\n更有断崖刊诅楚，辽哉千载笑亡秦。",
        "dynasty": "宋",
        "collection_info": null
    },
    {
        "title": "观寺中盂兰盆会有嘆",
        "author": "宋伯仁",
        "content": "欣欣来认祖先名，梵杵丁东月二更。\n满地纸钱香篆冷，更无真哭两三声。",
        "dynasty": "宋",
        "collection_info": null
    },
    {
        "title": "羊角埂晚行",
        "author": "宋伯仁",
        "content": "葛裙蒲履帽乌纱，迤逦乘凉到水涯。\n数寺晚钟声未歇，满身明月看荷花。",
        "dynasty": "宋",
        "collection_info": null
    },
    {
        "title": "别妻",
        "author": "宋伯仁",
        "content": "又买扁舟又客游，泪痕羞染黑貂裘。\n西风庭户从潇索，莫把黄花当我愁。",
        "dynasty": "宋",
        "collection_info": null
    },
    {
        "title": "村庄即事",
        "author": "宋伯仁",
        "content": "青旗猎猎又村庄，僊景还他是水乡。\n人近七旬头未白，山无重数叶初黄。\n稻畦明月家家酒，茅屋清歌处处霜。\n满地菊花秋欲老，客怀牢落愧重阳。",
        "dynasty": "宋",
        "collection_info": null
    },
    {
        "title": "勉吟者",
        "author": "宋伯仁",
        "content": "诗不穷人穷乃工，蹇馿宜立灞桥风。\n安排两箇推敲字，岂在梨花院落中。",
        "dynasty": "宋",
        "collection_info": null
    },
    {
        "title": "烂溪",
        "author": "宋伯仁",
        "content": "几家篱落傍溪居，只看青山尽自如。\n隔岸有桥多卖酒，小篮无处不提鱼。\n何时茅屋人同住，旋买瓜田雨自锄。\n寄语牧童休笑我，都缘错读半生书。",
        "dynasty": "宋",
        "collection_info": null
    },
    {
        "title": "泊船吴江",
        "author": "宋伯仁",
        "content": "垂虹一抹跨晴江，好解帆绳繫矮桩。\n水浸碧天天浸月，只消推起小篷窗。",
        "dynasty": "宋",
        "collection_info": null
    },
    {
        "title": "荷包鲊",
        "author": "宋伯仁",
        "content": "买得荷包酒旋沽，荷包惜不是鲈鱼。\n鲈鱼不见张翰辈，自向沧波隠处居。",
        "dynasty": "宋",
        "collection_info": null
    },
    {
        "title": "吴江四桥",
        "author": "宋伯仁",
        "content": "不独吴江第四桥，风波处处险如潮。\n人心但得平如水，浪自滔天橹自摇。",
        "dynasty": "宋",
        "collection_info": null
    },
    {
        "title": "买笺纸",
        "author": "宋伯仁",
        "content": "丁宁黄帽入苏州，吉利桥边泊小舟。\n买得吴笺纔可去，诗成免得向人求。",
        "dynasty": "宋",
        "collection_info": null
    },
    {
        "title": "西津渡",
        "author": "宋伯仁",
        "content": "掀天雪浪镇三边，亿万王师未必然。\n可惜大江如旧日，苦无人着祖生鞭。",
        "dynasty": "宋",
        "collection_info": null
    },
    {
        "title": "登海陵城",
        "author": "宋伯仁",
        "content": "淮楚年年一番秋，西风惯识古谯楼。\n金汤城壁休清野，玉帐英雄未白头。\n霜草万家人冷落，冻云千迭雁绸缪。\n中原目即难修整，且对屯兵说近愁。",
        "dynasty": "宋",
        "collection_info": null
    },
    {
        "title": "寄白子元",
        "author": "宋伯仁",
        "content": "一番书满两番求，千里重来我更羞。\n薄世告人难启口，小官何事不担忧。\n知心唯有长天月，把酒还思故国秋。\n只待菊花开遍了，半蓑寒雨上轻舟。",
        "dynasty": "宋",
        "collection_info": null
    },
    {
        "title": "自叹",
        "author": "宋伯仁",
        "content": "又作淮南客，边尘压鬓毛。\n夜长蛩聒聒，家远雁忉忉。\n把酒天徒问，推篷月正高。\n英雄四方志，休恋故人袍。",
        "dynasty": "宋",
        "collection_info": null
    },
    {
        "title": "闻角",
        "author": "宋伯仁",
        "content": "晓角经秋每厌听，那堪和月在边城。\n从来只说梅花引，未识梅花曲外声。",
        "dynasty": "宋",
        "collection_info": null
    },
    {
        "title": "别朱冷官",
        "author": "宋伯仁",
        "content": "客中奔走易蹉跎，学馆痴留月又过。\n橙蟹醉斟知己重，莼鲈乡话忆人多。\n吴陵今夜三更月，霅水明朝一棹歌。\n船在白苹亭下过，有无传语晒渔蓑。",
        "dynasty": "宋",
        "collection_info": null
    },
    {
        "title": "出陆",
        "author": "宋伯仁",
        "content": "吴陵咫尺是惟扬，徒步方知去路长。\n渔屋试霜芦叶老，酒家留客豆花香。\n秋光浅淡人同瘦，雁影参差我共忙。\n仆子莫嗟行李重，担头强半旧诗囊。",
        "dynasty": "宋",
        "collection_info": null
    },
    {
        "title": "扬州骑鹤楼",
        "author": "宋伯仁",
        "content": "醉倚阑干独黯然，淮南不比数年前。\n只宜跨鹤翩然去，休说腰缠十万钱。",
        "dynasty": "宋",
        "collection_info": null
    },
    {
        "title": "琼花",
        "author": "宋伯仁",
        "content": "莫讶重栽聚八仙，几经边警亦堪怜。\n珠帘十里春狼籍，且把天香作旧年。",
        "dynasty": "宋",
        "collection_info": null
    },
    {
        "title": "值雨",
        "author": "宋伯仁",
        "content": "吴陵两月雨留连，来问琼花雨亦然。\n市酒未销狂客恨，塞鸿先作嫩寒天。\n只忧松下无三径，不管囊中欠一钱。\n扬子渡头风正急，未知何日买归船。",
        "dynasty": "宋",
        "collection_info": null
    },
    {
        "title": "民夫",
        "author": "宋伯仁",
        "content": "阃帅差夫欲太平，浚河纔了又修城。\n挑泥锹镢无休日，失业妻儿有嘆声。\n两箇布衫寒透骨，半盂蒸饭冷无羹。\n何时一统山河了，只向春田带雨耕。",
        "dynasty": "宋",
        "collection_info": null
    },
    {
        "title": "行色",
        "author": "宋伯仁",
        "content": "拟作惟扬数月留，西风劝我买归舟。\n功名得失千年梦，豪杰穷通万斛愁。\n黄菊已花休恋酒，青山何处不登楼。\n渔翁自倚船篷睡，一任男儿白尽头。",
        "dynasty": "宋",
        "collection_info": null
    },
    {
        "title": "瓜洲阻风",
        "author": "宋伯仁",
        "content": "狂风未许放归船，借得僧房半榻眠。\n落雁影收帆脚外，怒涛声到枕头边。\n黄芦叶底秋将老，白羽书中病未痊。\n传语将军多着力，扬州不比旧家年。",
        "dynasty": "宋",
        "collection_info": null
    },
    {
        "title": "焦山简主僧无庵",
        "author": "宋伯仁",
        "content": "轻摇风桨过焦山，山色相留半日闲。\n万顷月波秋雨后，一篝烟翠夕阳间。\n城依铁瓮心尤壮，酒对金峯鬓惜斑。\n愿得淮头来好语，吸江亭下且怡颜。",
        "dynasty": "宋",
        "collection_info": null
    },
    {
        "title": "边头老马",
        "author": "宋伯仁",
        "content": "解下缰绳便欲眠，绝无筋力可胜鞭。\n霜蹄遍识淮南地，夜草犹吞塞北烟。\n怕逐綵旗排偃月，宁思金镫趁朝天。\n华山自有安身处，试问将军在几年。",
        "dynasty": "宋",
        "collection_info": null
    },
    {
        "title": "夜过乌镇",
        "author": "宋伯仁",
        "content": "望极模糊古树林，弯弯溪港似难寻。\n荻芦花重霜初下，桑柘阴移月未沉。\n恨别情怀虽恋酒，送衣时节怕闻砧。\n夜行船上山歌意，说尽还家一片心。",
        "dynasty": "宋",
        "collection_info": null
    },
    {
        "title": "家书",
        "author": "宋伯仁",
        "content": "未得还乡泪欲珠，一书封了又踌躇。\n家人会得征夫意，门外西风即是书。",
        "dynasty": "宋",
        "collection_info": null
    },
    {
        "title": "看邸报",
        "author": "宋伯仁",
        "content": "朝家日日有迁除，休说人才媿国初。\n岩穴几多茅盖屋，安知不是孔明庐。",
        "dynasty": "宋",
        "collection_info": null
    },
    {
        "title": "荷叶浦",
        "author": "宋伯仁",
        "content": "小舡摇荡水中央，喜得归程近帝乡。\n秋与荻花俱淡薄，地名荷叶素凄凉。\n几番来往人虽熟，两月奔波话更长。\n巡检不知何日满，一堤衰柳对夕阳。",
        "dynasty": "宋",
        "collection_info": null
    },
    {
        "title": "到家",
        "author": "宋伯仁",
        "content": "尘压征裘满，今朝喜到家。\n牵衣儿欲泪，满地菊初花。\n瓦甑添蒸芋，铜铛旋煮茶。\n安贫儒者事，何必恋天涯。",
        "dynasty": "宋",
        "collection_info": null
    },
    {
        "title": "简张寄翁秀才",
        "author": "宋伯仁",
        "content": "徽外琴声局外棋，此心能得几人知。\n纵横谩说三千字，陶写须吟百一诗。\n秋到蓼花蝉噪后，雨敲荷叶钓归时。\n西湖尽着张公子，莫把吟篷月共移。",
        "dynasty": "宋",
        "collection_info": null
    },
    {
        "title": "送马廿七秀才归小枯村",
        "author": "宋伯仁",
        "content": "轻轻飞絮扑花枝，喜傍兰亭说旧诗。\n君去小枯应为我，细看山带晚晴时。",
        "dynasty": "宋",
        "collection_info": null
    },
    {
        "title": "上安晚先生郑左相",
        "author": "宋伯仁",
        "content": "直上昭文便乞闲，貂蝉鬓底未全斑。\n静看世事千年后，总在梅花一笑间。\n松菊主宾虽自得，君王休戚暗相关。\n更须正笏岩廊上，整顿皇家若泰山。",
        "dynasty": "宋",
        "collection_info": null
    },
    {
        "title": "题李长啸漕元赁居",
        "author": "宋伯仁",
        "content": "可种梅花便可居，此身安处即吾庐。\n胸中丘壑无今古，笔底烟霞自卷舒。\n着脚且坚君子操，知心自有圣人书。\n吾侪幸是苕川客，只好溪头学钓鱼。",
        "dynasty": "宋",
        "collection_info": null
    },
    {
        "title": "呈菊坡先生陈枢使",
        "author": "宋伯仁",
        "content": "但知猿鹤伴闲居，不觉忧时鬓已疎。\n对客怕言今日事，挑灯重读少年书。\n楼迎山色诗堪画，门对梅花月共锄。\n相业累兴明主意，先生只恐自踌躇。",
        "dynasty": "宋",
        "collection_info": null
    },
    {
        "title": "和浙东童仓使建昌家圃梅花玉雪亭诗三首  其一",
        "author": "宋伯仁",
        "content": "要识生涯便有涯，暗香丛裏作人家。\n纷纷红紫休相角，别是春风一样花。",
        "dynasty": "宋",
        "collection_info": null
    },
    {
        "title": "和浙东童仓使建昌家圃梅花玉雪亭诗三首  其二",
        "author": "宋伯仁",
        "content": "云绕疎篱水绕亭，主人清处着梅清。\n虽然借得坡翁意，人与梅花更有情。",
        "dynasty": "宋",
        "collection_info": null
    },
    {
        "title": "和浙东童仓使建昌家圃梅花玉雪亭诗三首  其三",
        "author": "宋伯仁",
        "content": "黄昏约略酒醒时，塞管何烦特地吹。\n是则调羹消息早，不妨留伴月鈎垂。",
        "dynasty": "宋",
        "collection_info": null
    },
    {
        "title": "寄题天台王主簿约牖",
        "author": "宋伯仁",
        "content": "世道巇岖可厌寻，牖名以约孰知音。\n数櫺秋雨千年事，一剔寒篝万古心。\n山入酒巵青耿耿，风摇槐影绿愔愔。\n坎爻六四君休说，笑拍阑干月满襟。",
        "dynasty": "宋",
        "collection_info": null
    },
    {
        "title": "贺游先生再入元枢",
        "author": "宋伯仁",
        "content": "粤从宝绍历嘉淳，国事如棋局几新。\n欲识万年占气脉，须教一着顿精神。\n重臣休惮头盈雪，赤子咸期屋自春。\n天下倚公心更切，泰山宗社在垂绅。",
        "dynasty": "宋",
        "collection_info": null
    },
    {
        "title": "贺凤山先生李文昌赴召",
        "author": "宋伯仁",
        "content": "国老如公仅几人，岂宜长啸太湖滨。\n畴咨宰相调元化，诏趣尚书侍紫宸。\n欲振国威千载立，当从局面一番新。\n先生莫作前时看，多少枯根望早春。",
        "dynasty": "宋",
        "collection_info": null
    },
    {
        "title": "呈可斋先生陈侍郎",
        "author": "宋伯仁",
        "content": "男儿心事少陵诗，不与英雄说又谁。\n衰鬓未甘无用处，壮怀图见太平时。\n休惭夜雨挑寒灺，喜听春枰改旧棋。\n一信暖风花万蕾，孤根应发冻梅枝。",
        "dynasty": "宋",
        "collection_info": null
    },
    {
        "title": "呈留耕先生王侍郎",
        "author": "宋伯仁",
        "content": "夜雨篝灯梦未闲，十年殊愧屋头山。\n喜闻局面棋声别，不惮吟髭雪样斑。\n渔钓醉歌人所愿，功名心事国相关。\n辟书笑倒梅边鹤，尽在先生指顾间。",
        "dynasty": "宋",
        "collection_info": null
    },
    {
        "title": "贺元枢游先生除右相",
        "author": "宋伯仁",
        "content": "元枢登相未为奇，奇在先生甚懒为。\n四海熙熙今有日，九重眷眷已多时。\n人才岂用拘彝调，边事常如援拙棋。\n天下儿童颂君实，太平欣卜万年基。",
        "dynasty": "宋",
        "collection_info": null
    },
    {
        "title": "贺鹤林吴尚书赴召除隆兴",
        "author": "宋伯仁",
        "content": "鸾翔芝检下溪堂，醉梦惊回午正凉。\n宠报帝俞催宰相，且将州绂召文昌。\n苹花襟袖宫花近，诗草帘栊谏草香。\n大化一新多吉士，卷阿历历告成王。",
        "dynasty": "宋",
        "collection_info": null
    },
    {
        "title": "寄郑贡父秀才",
        "author": "宋伯仁",
        "content": "至友惜分飞，嘹嘹雁独知。\n想斟新社酒，多读盛唐诗。\n白髮愁何虑，清贫久却宜。\n曾观时事否，又是一盘棋。",
        "dynasty": "宋",
        "collection_info": null
    },
    {
        "title": "送庐陵王月窗秀才之武昌谒秋壑贾侍郎",
        "author": "宋伯仁",
        "content": "一緉芒鞋一橐诗，等闲西上欲何之。\n青原山下家虽远，黄鹤楼前笛未吹。\n秋壑最宜秋到后，月窗当趁月明时。\n问君如见调羹手，说寄梅花寄阿谁。",
        "dynasty": "宋",
        "collection_info": null
    },
    {
        "title": "上存耕先生赵大资",
        "author": "宋伯仁",
        "content": "清朝登用旧英耆，圣主忧民展皱眉。\n万寓已绵千岁脉，十年新改一盘棋。\n吟髭雪映尧黄屋，讲厦春生汉玉巵。\n补衮日增盘石重，诗人喜见太平时。",
        "dynasty": "宋",
        "collection_info": null
    },
    {
        "title": "题象山县栖霞观应真亭简住持张羽士  其一",
        "author": "宋伯仁",
        "content": "杜鹃声裏立东风，山色应怜鬓已蓬。\n二麦晓寒新雨后，一年春事落花中。\n醉斟浮蚁邀仙客，笑揖飞鸥问钓翁。\n檐外万竿君子竹，虚心能得几人同。",
        "dynasty": "宋",
        "collection_info": null
    },
    {
        "title": "题象山县栖霞观应真亭简住持张羽士  其二",
        "author": "宋伯仁",
        "content": "万玉丛中屋四檐，柳花时候笑掀髯。\n谁将海上山千点，幻作人间画一缣。\n药竈未寒丹可炼，春风犹力酒宜添。\n透瓶泉冷无人酌，输与黄冠自养恬。",
        "dynasty": "宋",
        "collection_info": null
    },
    {
        "title": "寄题临江玉实斋司户百花洲",
        "author": "宋伯仁",
        "content": "锦囊诗裏识花洲，何日清江得醉游。\n百亩故园重饾饤，四贤遗像愈风流。\n香浮红树春应早，雪压寒梅月想留。\n我有烟波鱼具了，一丝风底愿维舟。",
        "dynasty": "宋",
        "collection_info": null
    },
    {
        "title": "寄呈东甽先生曹侍郎",
        "author": "宋伯仁",
        "content": "芝书催觐已多时，底事归班似懒归。\n诸老正缘无定说，先生只得暗知机。\n柳花樽俎春千点，竹屋云山绿四围。\n东甽东边行乐遍，不妨款曲上黄扉。",
        "dynasty": "宋",
        "collection_info": null
    },
    {
        "title": "曹娥谢赵菊庄相访",
        "author": "宋伯仁",
        "content": "江程潮汛小，沙碛缆行舟。\n挈酒寻诗好，披心话客愁。\n云归山欲晚，风急雨如秋。\n可惜相逢处，匆匆不少留。",
        "dynasty": "宋",
        "collection_info": null
    },
    {
        "title": "寄呈检正徐侍郎",
        "author": "宋伯仁",
        "content": "纹楸一着响新棋，惊起英雄睡足时。\n南渡欲恢前汉业，北窗谁恋晚唐诗。\n熬波沧海徒劳尔，举酒青天欲问之。\n吾道正归公造化，暖风须到落花枝。",
        "dynasty": "宋",
        "collection_info": null
    },
    {
        "title": "题智门寺寄住山伊岩玉老  其一",
        "author": "宋伯仁",
        "content": "紫微深处着招提，古蹟名臣事两奇。\n宣子画由高庙治，越王心有孝宗知。\n万竿玉立春来早，六角池深月上迟。\n禅定十年帘不卷，不知门外几盘棋。",
        "dynasty": "宋",
        "collection_info": null
    },
    {
        "title": "题智门寺寄住山伊岩玉老  其二",
        "author": "宋伯仁",
        "content": "笋轿衝烟落翠巅，白岩山裏借床眠。\n饱听溪水云深处，笑索梅花雪后天。\n几世世修三世福，万灯灯是一灯缘。\n吾生误读磨崖颂，落得吴霜点鬓边。",
        "dynasty": "宋",
        "collection_info": null
    },
    {
        "title": "谢沿海制使颜侍郎举",
        "author": "宋伯仁",
        "content": "羞把床头短铗弹，弓裘殊媿一丝官。\n但知晓雪侵髭满，不拟春风着眼看。\n东閤选抡前固有，西班腾踏近尤难。\n先生浓点陶镕笔，安得梅花月共寒。",
        "dynasty": "宋",
        "collection_info": null
    },
    {
        "title": "谢浙东赵宪使举",
        "author": "宋伯仁",
        "content": "未肯归耕负郭田，举杯方欲问青天。\n乡心固忆张翰鲙，壮志还思祖逖鞭。\n政化一番新事业，春风千里頼陶甄。\n男儿得遇人知己，愿听鸡声夜不眠。",
        "dynasty": "宋",
        "collection_info": null
    },
    {
        "title": "赠僧妙源新创宝叶庵",
        "author": "宋伯仁",
        "content": "立锥无地未为穷，况有三椽似鹤笼。\n细纳海山听夜雨，旋栽松竹引秋风。\n诗如东野肩头瘦，禅与西来鼻孔同。\n他日寺成君记取，维摩床画雪岩翁。",
        "dynasty": "宋",
        "collection_info": null
    },
    {
        "title": "秋风歌上游丞相及台谏",
        "author": "宋伯仁",
        "content": "噫吁嚱，秋风从天来，一扫酷吏热。\n嗷嗷天下心，无復苦炊爇。\n丛丛篱边花，幽香知素节。\n与花同一啸，世事花能说。\n前兮酷暑在，击楫志如铁。\n岂无如谢安，围棋声未歇。\n胸中森甲兵，千里胜自决。\n诗人扪蝨穷，忧时心惙惙。\n歌秋风兮歌国风，问知音兮问豪杰。",
        "dynasty": "宋",
        "collection_info": null
    },
    {
        "title": "四十",
        "author": "宋伯仁",
        "content": "役役人间世，齐头四十年。\n读书虽未已，作事亦徒然。\n宦业蕉中鹿，生涯叶底蝉。\n愿逢时务好，一榻醉时眠。",
        "dynasty": "宋",
        "collection_info": null
    },
    {
        "title": "寓目  其一",
        "author": "宋伯仁",
        "content": "暖风轻拨绣帘开，放入双双紫燕来。\n燕子似于人有旧，细衔花片落粧台。",
        "dynasty": "宋",
        "collection_info": null
    },
    {
        "title": "寓目  其二",
        "author": "宋伯仁",
        "content": "昼景逢春渐渐长，博山添爇半匙香。\n梅花一片娇无力，自趁晴风过粉墙。",
        "dynasty": "宋",
        "collection_info": null
    },
    {
        "title": "久雨",
        "author": "宋伯仁",
        "content": "暗数春来雨，曾无两日晴。\n树连山莫辨，桥与水俱平。\n闭户惟便懒，逢人且问耕。\n海棠花落尽，顦顇几流莺。",
        "dynasty": "宋",
        "collection_info": null
    },
    {
        "title": "访高菊磵",
        "author": "宋伯仁",
        "content": "可惜吴中不见君，短篷空载一溪云。\n知君已到孤山下，日日梅花酒半醺。",
        "dynasty": "宋",
        "collection_info": null
    },
    {
        "title": "张监税新居",
        "author": "宋伯仁",
        "content": "为爱滩头只两家，也来随分作生涯。\n依山筑屋先栽柳，买地为园旋种花。\n聊把功名循世态，只凭诗酒度年华。\n与梅一夜论心事，石鼎茶干月未斜。",
        "dynasty": "宋",
        "collection_info": null
    },
    {
        "title": "寻孙花翁",
        "author": "宋伯仁",
        "content": "东风吹雨湿西湖，未许苏堤酒剩酤。\n试向花翁问花讯，不知花似去年无。",
        "dynasty": "宋",
        "collection_info": null
    },
    {
        "title": "春雪不止",
        "author": "宋伯仁",
        "content": "春来雪意愈迟遛，又学飞绵过小楼。\n暖逐东风虽易化，猛如前月未容休。\n莺花消息孤诗课，蚕麦生涯累客愁。\n莫道远人多冻杀，王师亦有在边头。",
        "dynasty": "宋",
        "collection_info": null
    },
    {
        "title": "无事",
        "author": "宋伯仁",
        "content": "日日溪头看好山，尘嚣无一可相关。\n梅花未必能如我，花谢花开未得閒。",
        "dynasty": "宋",
        "collection_info": null
    },
    {
        "title": "访林可山",
        "author": "宋伯仁",
        "content": "可山无日不吟诗，我欲论诗未有期。\n几次孤山明月下，手挼梅蕊立多时。",
        "dynasty": "宋",
        "collection_info": null
    },
    {
        "title": "简施芸隠",
        "author": "宋伯仁",
        "content": "雪后东风作峭寒，客怀零乱客眉攒。\n杭州虽近西湖月，宁似湖州把钓竿。",
        "dynasty": "宋",
        "collection_info": null
    },
    {
        "title": "丁家村",
        "author": "宋伯仁",
        "content": "不满十来家，门闾半以柴。\n日烘兰入鼻，风掠草侵鞋。\n土酒融春兴，行歌放客怀。\n何须高买屋，一一近天街。",
        "dynasty": "宋",
        "collection_info": null
    },
    {
        "title": "再会夏石芝",
        "author": "宋伯仁",
        "content": "自与君相别，骎骎已数年。\n一缄书不寄，千里梦徒然。\n雨店花新长，风櫺月几圆。\n岭梅无恙否，愁满鬓丝边。",
        "dynasty": "宋",
        "collection_info": null
    },
    {
        "title": "旧同官张法曹",
        "author": "宋伯仁",
        "content": "熬波同看楚天秋，多少艰难说未休。\n今日共依湖柳住，梦中犹怕踏边头。",
        "dynasty": "宋",
        "collection_info": null
    },
    {
        "title": "雪后",
        "author": "宋伯仁",
        "content": "暖地难为雪，春天易得晴。\n落梅狂客意，啼鸟故园声。\n愁乐从他事，湖山寄此生。\n愿将身与世，浑似柳梢轻。",
        "dynasty": "宋",
        "collection_info": null
    },
    {
        "title": "纸鹞",
        "author": "宋伯仁",
        "content": "弄假如真舞碧空，吹嘘全在一丝风。\n唯惭尺五天将近，犹在儿童掌握中。",
        "dynasty": "宋",
        "collection_info": null
    },
    {
        "title": "湖上新晴",
        "author": "宋伯仁",
        "content": "湖边膏雨弄晴时，桃杏红争锦一机。\n杨柳也如新及第，向人争舞绿罗衣。",
        "dynasty": "宋",
        "collection_info": null
    },
    {
        "title": "晚春溪行",
        "author": "宋伯仁",
        "content": "青山数里一溪横，片片花边舞燕轻。\n耕遍水田新雨足，晴天晓色柳风清。",
        "dynasty": "宋",
        "collection_info": null
    },
    {
        "title": "闷甚",
        "author": "宋伯仁",
        "content": "酴醾开已残，窗户尚轻寒。\n往事多因拙，清尊强自宽。\n对妻怜病久，顾影易心酸。\n更展渊明集，从头子细看。",
        "dynasty": "宋",
        "collection_info": null
    },
    {
        "title": "雨中",
        "author": "宋伯仁",
        "content": "终日翻盆雨，池亭晚更凉。\n对琴思古意，酾酒惜韶光。\n绿涨便鸥懒，残花笑蝶忙。\n高田皆可插，好与报君王。",
        "dynasty": "宋",
        "collection_info": null
    },
    {
        "title": "妙智庵",
        "author": "宋伯仁",
        "content": "结屋占山巅，源流未有年。\n便非真隠者，且喜得安然。\n石洞云同卧，茶铛客对煎。\n我来聊小憩，诗满夕阳天。",
        "dynasty": "宋",
        "collection_info": null
    },
    {
        "title": "嘲不识字",
        "author": "宋伯仁",
        "content": "难字逢人问，村中一小儿。\n璋麞宁易辨，亥豕似堪疑。\n卤莽原非莽，耕犂别字犂。\n识丁何足道，煮字不充饥。",
        "dynasty": "宋",
        "collection_info": null
    },
    {
        "title": "村学究",
        "author": "宋伯仁",
        "content": "八九顽童一草庐，土朱勤点七言书。\n晚听学长吹樵笛，国子先生殆不如。",
        "dynasty": "宋",
        "collection_info": null
    },
    {
        "title": "读林可山西湖衣钵",
        "author": "宋伯仁",
        "content": "梅花花下月黄昏，独自行歌掩竹门。\n只道梅花全属我，不知和靖有仍孙。",
        "dynasty": "宋",
        "collection_info": null
    },
    {
        "title": "寄楼云卧",
        "author": "宋伯仁",
        "content": "云卧西湖又几年，吟鞍多在酒鑪边。\n定知今古皆春梦，不把功名作宿缘。\n芳草满汀山带雨，黄梅落地水连天。\n相逢未说江南事，且问何时理钓船。",
        "dynasty": "宋",
        "collection_info": null
    },
    {
        "title": "村姑二首  其一",
        "author": "宋伯仁",
        "content": "翠鬟双妥未梳头，纺纬车边坐欲羞。\n几度采桑归较晚，阿孃疑看落花愁。",
        "dynasty": "宋",
        "collection_info": null
    },
    {
        "title": "村姑二首  其二",
        "author": "宋伯仁",
        "content": "底事蹉跎二八年，嫁时装着未周旋。\n年年织得新丝绢，又被家翁作税钱。",
        "dynasty": "宋",
        "collection_info": null
    },
    {
        "title": "简吴荆溪",
        "author": "宋伯仁",
        "content": "薄宦从来错，宁容着意求。\n自惭千里梦，空作一番愁。\n笑我人如昨，知心雨未休。\n荆溪清彻底，愿泊钓鱼舟。",
        "dynasty": "宋",
        "collection_info": null
    },
    {
        "title": "学馆閒题",
        "author": "宋伯仁",
        "content": "据见定时俱是足，苦思量处便成痴。\n请君打退閒烦恼，啜粥烹茶细和诗。",
        "dynasty": "宋",
        "collection_info": null
    },
    {
        "title": "答林巡检惠诗",
        "author": "宋伯仁",
        "content": "客久情怀恶，逢人懒说诗。\n不堪秋到后，将近雁来时。\n欹枕皆归梦，同心只旧知。\n渊明篱下菊，谁伴傲霜枝。",
        "dynasty": "宋",
        "collection_info": null
    },
    {
        "title": "秋花",
        "author": "宋伯仁",
        "content": "凤儿花杂雁来红，更有鷄冠弄紫茸。\n可笑倚阑人醉后，只将青眼看芙蓉。",
        "dynasty": "宋",
        "collection_info": null
    },
    {
        "title": "早秋",
        "author": "宋伯仁",
        "content": "秋天一饷晚风凉，笑语人传早稻香。\n楼上醉时帘半捲，愁添客鬓两苍苍。",
        "dynasty": "宋",
        "collection_info": null
    },
    {
        "title": "别友人",
        "author": "宋伯仁",
        "content": "菊花村晚雁来天，同住兰舟未十年。\n今日送君须尽醉，离人独上洞庭船。",
        "dynasty": "宋",
        "collection_info": null
    },
    {
        "title": "对菊",
        "author": "宋伯仁",
        "content": "少有惺惺得到头，此心何苦懒方收。\n五湖烟雨常如昔，一稔功名自不由。\n世事莫将真箇看，客程难作旧时留。\n人间岂少渊明□，见着黄花便合羞。",
        "dynasty": "宋",
        "collection_info": null
    },
    {
        "title": "累字戏作解愁吟简旧同寮",
        "author": "宋伯仁",
        "content": "愁。\n知不。\n空白头。\n心事惊秋。\n归兴满沧洲。\n貂蝉虽出兜鍪。\n功名有愧黑貂裘。\n夷齐与盗跖总荒丘。\n无非蘧蘧栩栩梦庄周。\n空教笑倒江上烟雨汀鸥。\n一琴一剑一童一鹤一茶瓯。\n自不须苦苦高卧元龙百尺楼。\n着眼看翻云覆雨处豪杰总成羞。\n牙旗金甲蹇馿破帽穷通一任前修。\n五湖千万顷明月则尽可棹歌横钓舟。",
        "dynasty": "宋",
        "collection_info": null
    },
    {
        "title": "苏州有感",
        "author": "宋伯仁",
        "content": "秋意满姑苏，扁舟忆五湖。\n铃声边报急，帆影客心孤。\n野港青如染，遥山澹欲无。\n英雄应念我，时事满银鬚。",
        "dynasty": "宋",
        "collection_info": null
    },
    {
        "title": "棋",
        "author": "宋伯仁",
        "content": "乱鸦飞鹭势纵横，对面机心岂易萌。\n一着错时都是错，宁无冷眼看输赢。",
        "dynasty": "宋",
        "collection_info": null
    },
    {
        "title": "水边闻雁",
        "author": "宋伯仁",
        "content": "芦花新有雁，四面水连天。\n清浄非人世，吾诗咏不全。",
        "dynasty": "宋",
        "collection_info": null
    },
    {
        "title": "嘲醉者",
        "author": "宋伯仁",
        "content": "李白日斟三百盏，醉时宁记脱朝靴。\n一千八十万杯酒，百岁消磨未是多。",
        "dynasty": "宋",
        "collection_info": null
    },
    {
        "title": "村",
        "author": "宋伯仁",
        "content": "又是江南割稻天，家家儿女笑相牵。\n芙蓉占断清溪水，独许渔人醉舣船。",
        "dynasty": "宋",
        "collection_info": null
    },
    {
        "title": "离维扬",
        "author": "宋伯仁",
        "content": "不为鲈鱼忆故乡，只缘心事近重阳。\n鬓丝添得三分白，空被黄花笑一场。",
        "dynasty": "宋",
        "collection_info": null
    },
    {
        "title": "维扬万花园",
        "author": "宋伯仁",
        "content": "细柳营基锁绿苔，万花新种小亭台。\n芙蓉喜见江南客，故向西风一夜开。",
        "dynasty": "宋",
        "collection_info": null
    },
    {
        "title": "雨中远望",
        "author": "宋伯仁",
        "content": "山匝浓云水匝天，秋容黯淡荻花边。\n潇湘八景谁收去，留下波心小钓船。",
        "dynasty": "宋",
        "collection_info": null
    },
    {
        "title": "劝僧还乡",
        "author": "宋伯仁",
        "content": "世事无过尔尔，禅心只好休休。\n江上数峯如削，西风不碍归舟。",
        "dynasty": "宋",
        "collection_info": null
    },
    {
        "title": "舟中九日",
        "author": "宋伯仁",
        "content": "巴得重阳未到家，短篷根底忆黄花。\n乌纱不为西风舞，空与同舟说孟嘉。",
        "dynasty": "宋",
        "collection_info": null
    },
    {
        "title": "安居",
        "author": "宋伯仁",
        "content": "穷通岂在苦劳神，且作安居懒散人。\n买地种花多种竹，煮茶邀客也邀邻。\n求名岂识书三上，得兴无过醉一巡。\n喜得满𥰭收芋栗，杜陵应未笑全贫。",
        "dynasty": "宋",
        "collection_info": null
    },
    {
        "title": "有感",
        "author": "宋伯仁",
        "content": "窗户清清半掩门，小儿揩泪立黄昏。\n几多心事无人问，独看梅花月半痕。",
        "dynasty": "宋",
        "collection_info": null
    },
    {
        "title": "听琴",
        "author": "宋伯仁",
        "content": "静夜听鸣琴，秋风动幽谷。\n何为钟子期，千古无人续。",
        "dynasty": "宋",
        "collection_info": null
    },
    {
        "title": "楮先生",
        "author": "宋伯仁",
        "content": "先生邂逅龙亭日，多少云仍满世间。\n千古典谟文独记，九流毫髮事相关。\n代庖阿堵名尤重，制甲防边职未閒。\n只与道人为鹤帐，始能清梦绕湖山。",
        "dynasty": "宋",
        "collection_info": null
    },
    {
        "title": "岁旦",
        "author": "宋伯仁",
        "content": "居閒无贺客，早起只如常。\n桃版随人换，梅花隔岁香。\n春风回笑语，云气卜丰穰。\n柏酒何劳劝，心平寿自长。",
        "dynasty": "宋",
        "collection_info": null
    },
    {
        "title": "五老  其一",
        "author": "宋伯仁",
        "content": "壮年期佐汉中兴，岂谓蟠螭睡不醒。\n可惜满床廷对稿，白头翻录道家经。",
        "dynasty": "宋",
        "collection_info": null
    },
    {
        "title": "五老  其二",
        "author": "宋伯仁",
        "content": "髀肉丰腴鬓髮疎，将军健饭待何如。\n七禽不了中原事，羞读君王问劳书。",
        "dynasty": "宋",
        "collection_info": null
    },
    {
        "title": "五老  其三",
        "author": "宋伯仁",
        "content": "齿髮俱无背已驼，雨耕摩破几青蓑。\n高皇庆寿推恩诏，暗读全文忘不多。",
        "dynasty": "宋",
        "collection_info": null
    },
    {
        "title": "五老  其四",
        "author": "宋伯仁",
        "content": "短髮衰髯一棹船，白头波浪几掀天。\n儿孙各占芦花住，网得鲈鱼即酒钱。",
        "dynasty": "宋",
        "collection_info": null
    },
    {
        "title": "五老  其五",
        "author": "宋伯仁",
        "content": "着破箱中欲嫁衣，翠颦何止只忧葵。\n春来偷摘斑斑髮，泪湿菱花只自知。",
        "dynasty": "宋",
        "collection_info": null
    },
    {
        "title": "远访友人不值",
        "author": "宋伯仁",
        "content": "寒食花枝插满头，长亭搔首晚悠悠。\n灞陵老子无人识，别是天涯一段愁。",
        "dynasty": "宋",
        "collection_info": null
    },
    {
        "title": "寄征夫",
        "author": "宋伯仁",
        "content": "待君君未归，寄书书不去。\n寄书书可去，有意殊难语。\n深夜弹琵琶，思君在何处，知君在何处。\n不禁春事已阑珊，东风吹起杨花絮，东风吹落杨花絮。",
        "dynasty": "宋",
        "collection_info": null
    },
    {
        "title": "客楼戏集唐人句",
        "author": "宋伯仁",
        "content": "门掩杨花一夜风，自怜羁客尚飘篷。\n不堪吟罢东回首，鸟傍岩花戏晚红。",
        "dynasty": "宋",
        "collection_info": null
    },
    {
        "title": "赠僧了性",
        "author": "宋伯仁",
        "content": "虽然年纪小，胸次已江湖。\n贝叶连宵看，梅花一样臞。\n记诗诚敢许，戒酒恐应无。\n好向苏堤上，行行掐数珠。",
        "dynasty": "宋",
        "collection_info": null
    },
    {
        "title": "醉中登楼",
        "author": "宋伯仁",
        "content": "明主何尝弃浩然，杯中有物且随缘。\n倚楼心事谁消遣，一点飞禽落钓船。",
        "dynasty": "宋",
        "collection_info": null
    },
    {
        "title": "嘲燕",
        "author": "宋伯仁",
        "content": "年来乳燕亦堪羞，不学杨花得自由。\n飞过几家门户去，直须寻见最高楼。",
        "dynasty": "宋",
        "collection_info": null
    },
    {
        "title": "瓶梅",
        "author": "宋伯仁",
        "content": "南枝斜插古军持，瘦影参差落砚池。\n莫道人家窗户暖，等閒忘却陇头时。",
        "dynasty": "宋",
        "collection_info": null
    },
    {
        "title": "春半",
        "author": "宋伯仁",
        "content": "春到已多时，游人替衲衣。\n柳眠莺唤醒，花瘦雨添肥。\n官事痴能了，人情久易非。\n一贫能自守，赢得掩柴扉。",
        "dynasty": "宋",
        "collection_info": null
    },
    {
        "title": "散愁四首  其一",
        "author": "宋伯仁",
        "content": "着意功名四十年，柳花空满鬓丝边。\n男儿无补朝廷事，有愧饥餐困即眠。",
        "dynasty": "宋",
        "collection_info": null
    },
    {
        "title": "散愁四首  其二",
        "author": "宋伯仁",
        "content": "小楼呼酒揖青山，翠碧珑璁一笑间。\n山若有情应问我，如何犹似野人閒。",
        "dynasty": "宋",
        "collection_info": null
    },
    {
        "title": "散愁四首  其三",
        "author": "宋伯仁",
        "content": "清贫如水尽无妨，只愿伊周立庙堂。\n扶起太平千载脉，且随农父乐耕桑。",
        "dynasty": "宋",
        "collection_info": null
    },
    {
        "title": "散愁四首  其四",
        "author": "宋伯仁",
        "content": "旋买犁锄学种田，一声长啸霅溪边。\n微茫白水山如画，好箇江南万里天。",
        "dynasty": "宋",
        "collection_info": null
    },
    {
        "title": "午睡",
        "author": "宋伯仁",
        "content": "午梦惊回笋簟凉，坦夷襟度即潇湘。\n诗高自与梅花好，食淡方知菜味长。\n事说万端多画虎，人无一念不亡羊。\n满头飞絮春零乱，莫笑狂夫老更狂。",
        "dynasty": "宋",
        "collection_info": null
    },
    {
        "title": "酒边",
        "author": "宋伯仁",
        "content": "一醉復一醉，陶陶醉未休。\n何伤于日月，知我者春秋。\n万事难追昔，千金不解愁。\n白鸥飞浩荡，此兴属渔舟。",
        "dynasty": "宋",
        "collection_info": null
    },
    {
        "title": "小舟晚赏荷花",
        "author": "宋伯仁",
        "content": "天浮月影水浮天，路绕山头树绕烟。\n船小小行人意适，藕花新索酒杯传。",
        "dynasty": "宋",
        "collection_info": null
    },
    {
        "title": "清明插柳",
        "author": "宋伯仁",
        "content": "清明是处插垂杨，院宇深深绿翠藏。\n心地不为尘俗累，不簪杨柳也何妨。",
        "dynasty": "宋",
        "collection_info": null
    },
    {
        "title": "晚春二首  其一",
        "author": "宋伯仁",
        "content": "风甃残花满地红，别离樽俎谩匆匆。\n春光未肯收心去，却在荼䕷细影中。",
        "dynasty": "宋",
        "collection_info": null
    },
    {
        "title": "晚春二首  其二",
        "author": "宋伯仁",
        "content": "绿阴阴裏惜韶华，自缚筠梢扫落花。\n可笑游人心未懒，杜鹃啼处拨琵琶。",
        "dynasty": "宋",
        "collection_info": null
    },
    {
        "title": "清和",
        "author": "宋伯仁",
        "content": "诗债还无足，家园亦倦看。\n客游宜致仕，午睡当之官。\n舌笑张仪在，心凭达摩安。\n清和天气好，应免夹衣寒。",
        "dynasty": "宋",
        "collection_info": null
    },
    {
        "title": "久坐",
        "author": "宋伯仁",
        "content": "坐久如忘世，松窗日未斜。\n营巢鸦噪树，作梦蝶眠花。\n易课推三画，医方录数家。\n瓶笙声未绝，更点土山茶。",
        "dynasty": "宋",
        "collection_info": null
    },
    {
        "title": "戏作",
        "author": "宋伯仁",
        "content": "青梅黄尽雨无多，柳影重重午日过。\n忽听隔篱人语笑，采莲艇子上新河。",
        "dynasty": "宋",
        "collection_info": null
    },
    {
        "title": "玉泉寺金鱼",
        "author": "宋伯仁",
        "content": "金鳞韬隠已多时，寺壁重泥又有诗。\n龙若久怀霖雨志，不应蟠屈小方池。",
        "dynasty": "宋",
        "collection_info": null
    },
    {
        "title": "僻居",
        "author": "宋伯仁",
        "content": "居僻恬无事，开轩挹晚晴。\n雨耽云脚重，风约燕身轻。\n有子争梨栗，无朋问死生。\n每忧人载酒，剥啄打门声。",
        "dynasty": "宋",
        "collection_info": null
    },
    {
        "title": "倦吟",
        "author": "宋伯仁",
        "content": "竞病推敲欲呕心，何如危坐拆桐阴。\n新蝉咽咽知人意，学我年来抱膝吟。",
        "dynasty": "宋",
        "collection_info": null
    },
    {
        "title": "云云",
        "author": "宋伯仁",
        "content": "休将閒耳听云云，只作深居耳不闻。\n素志肯随时节改，清贫难许利名分。\n忘情茅屋无非燕，着脚春山独是云。\n试问急流谁勇退，故园同看木欣欣。",
        "dynasty": "宋",
        "collection_info": null
    },
    {
        "title": "愁",
        "author": "宋伯仁",
        "content": "愁怀难画亦难诗，惟有流莺暗得知。\n我亦无言莺不语，柳边相看立多时。",
        "dynasty": "宋",
        "collection_info": null
    },
    {
        "title": "蓼花",
        "author": "宋伯仁",
        "content": "秋到梧桐我未宜，蓼花何事已先知。\n朝来数点西风雨，喜见深红四五枝。",
        "dynasty": "宋",
        "collection_info": null
    },
    {
        "title": "懒",
        "author": "宋伯仁",
        "content": "懒懒懒復懒，而今懒更宜。\n此身聊復尔，万事欲何之。\n尚觉瓢为赘，奚烦锸自随。\n客来眠正熟，裙幅任题诗。",
        "dynasty": "宋",
        "collection_info": null
    },
    {
        "title": "书座左",
        "author": "宋伯仁",
        "content": "天地一蘧庐，吾身自卷舒。\n翁能从失马，子亦岂知鱼。\n谨独甘居漏，安贫且饭疏。\n昨非今未是，宁不赋归欤。",
        "dynasty": "宋",
        "collection_info": null
    },
    {
        "title": "书座右",
        "author": "宋伯仁",
        "content": "蛮触小功名，须教一念轻。\n受恩知报饭，临事贵惩羹。\n寿域惟仁宅，心田以道耕。\n泰然忘物我，无使狎鸥惊。",
        "dynasty": "宋",
        "collection_info": null
    },
    {
        "title": "凉",
        "author": "宋伯仁",
        "content": "不拟西风一顿凉，看看凉近木樨香。\n人家未得征夫信，蚤有砧声怯雁行。",
        "dynasty": "宋",
        "collection_info": null
    },
    {
        "title": "荷花",
        "author": "宋伯仁",
        "content": "绿盖半篙新雨，红香一点清风。\n天赋本根如玉，濂溪以道心同。",
        "dynasty": "宋",
        "collection_info": null
    },
    {
        "title": "扇",
        "author": "宋伯仁",
        "content": "师璋今有几家同，名重蒲葵价亦穹。\n髹柄但夸千缕骨，不知曾未掩西风。",
        "dynasty": "宋",
        "collection_info": null
    },
    {
        "title": "中秋月",
        "author": "宋伯仁",
        "content": "只与閒时月一般，宁知今夕最团栾。\n竹边借柄还如扇，花下传杯可当盘。\n野兔易忘终夜梦，林乌未许一枝安。\n人生几箇中秋节，那得都将笑眼看。",
        "dynasty": "宋",
        "collection_info": null
    },
    {
        "title": "席上有举东坡集归去来字成诗十首醉中戏续一首",
        "author": "宋伯仁",
        "content": "傲世欲何求，归来已倦游。\n琴诗聊自啸，丘壑復相留。\n问菊时携酒，乘风或棹舟。\n乐天良有以，心事老田畴。",
        "dynasty": "宋",
        "collection_info": null
    },
    {
        "title": "渔父吟",
        "author": "宋伯仁",
        "content": "小舟如雁许，稳稳下波心。\n蓑笠几风雨，江山无古今。\n清歌鸣短棹，红叶满疎林。\n一醉不知世，前村月未沈。",
        "dynasty": "宋",
        "collection_info": null
    },
    {
        "title": "秋风",
        "author": "宋伯仁",
        "content": "秋风卷秋叶，秋思满秋天。\n骨立山如削，声低雁欲眠。\n客愁无暇日，农事喜丰年。\n说着鲈莼事，归心满钓船。",
        "dynasty": "宋",
        "collection_info": null
    },
    {
        "title": "听雨",
        "author": "宋伯仁",
        "content": "冻雨潇潇未肯晴，洒窗声似煮茶声。\n山童酤得邻家酒，炒栗炉头独自倾。",
        "dynasty": "宋",
        "collection_info": null
    },
    {
        "title": "村田乐",
        "author": "宋伯仁",
        "content": "打稻天如二月天，满村和气乐丰年。\n田翁烂醉身如舞，两箇儿童策上船。",
        "dynasty": "宋",
        "collection_info": null
    },
    {
        "title": "问梅",
        "author": "宋伯仁",
        "content": "痴风衮衮送寒来，竹裏人家总未开。\n唯有老岩心事苦，瘦筇敲雪问梅腮。",
        "dynasty": "宋",
        "collection_info": null
    },
    {
        "title": "山下",
        "author": "宋伯仁",
        "content": "山下六七里，山前八九家。\n家家清到骨，只卖水仙花。",
        "dynasty": "宋",
        "collection_info": null
    },
    {
        "title": "落叶",
        "author": "宋伯仁",
        "content": "捲地西风促雨来，扫除黄叶满苍苔。\n垂杨蚤有青青眼，只碍梅花未敢开。",
        "dynasty": "宋",
        "collection_info": null
    },
    {
        "title": "梅兰",
        "author": "宋伯仁",
        "content": "清标同插古军持，清似西山冻馁时。\n嚼蕊弄香无说处，屈平和靖已何之。",
        "dynasty": "宋",
        "collection_info": null
    },
    {
        "title": "佳人歌",
        "author": "宋伯仁",
        "content": "淡傅粉，浅画眉，鬓边休插桃花枝。\n白面郎君马如箭，回头再盼情依依。\n文君未识相如面，朱弦声裏犹相恋，风流胜事千古传。\n宁如文君当时深深深处深庭院，临邛亦免王孙怨。\n佳人佳人休捲帘，门外落花春正甜。\n绣床午困语声寂，博山篆冷香频添。\n佳人噫，佳人吁，今人安得人人思秋胡，黄金不认真丈夫。",
        "dynasty": "宋",
        "collection_info": null
    },
    {
        "title": "丑女歌",
        "author": "宋伯仁",
        "content": "梳风杨柳笑，沐雨杏花羞。\n看看三十余，不敢下粧楼。\n待媒媒不来，对娘娘共哭。\n何时王右军，来坦东床腹。\n君不见西施绝色天下白，能使麋鹿走吴宫。\n玉环一笑百媚生，能使渔阳鞞鼓惊玄宗。\n无盐无盐形貌恶，当时一段议论千古生清风。\n美妇未必美，所美貌徒美。\n丑妇未必丑，所丑行不丑。\n丑妻恶妾寿乃翁，何须能劝羊羔酒。",
        "dynasty": "宋",
        "collection_info": null
    },
    {
        "title": "梅花喜神谱 蓓蕾四枝 其一",
        "author": "宋伯仁",
        "content": "南枝发岐颖，崆峒占岁登。\n当思汉光武，一饭能中兴。",
        "dynasty": "宋",
        "collection_info": null
    },
    {
        "title": "梅花喜神谱 蓓蕾四枝 其二",
        "author": "宋伯仁",
        "content": "静看隋堤人，纷纷几荣辱。\n蛮腰休逞妍，所见元非俗。",
        "dynasty": "宋",
        "collection_info": null
    },
    {
        "title": "梅花喜神谱 蓓蕾四枝 其三",
        "author": "宋伯仁",
        "content": "献颂侈春朝，争期千岁寿。\n凌寒傲岁时，自与冰霜久。",
        "dynasty": "宋",
        "collection_info": null
    },
    {
        "title": "梅花喜神谱 蓓蕾四枝 其四",
        "author": "宋伯仁",
        "content": "爬沙走江海，惯识风波恶。\n东君为主张，显戮逃砧镬。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其一",
        "author": "宋伯仁",
        "content": "药性贵温凉，胡为辛且烈。\n无与桂附徒，天资更趋热。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其二",
        "author": "宋伯仁",
        "content": "樊素艷而歌，乐天何所羡。\n须结帝王知，拜宠明光殿。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其三",
        "author": "宋伯仁",
        "content": "风掣五云开，明星灿南极。\n嘉祥自朝廷，何幸愚亲识。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其四",
        "author": "宋伯仁",
        "content": "佛有光明台，蚌胎奚足贵。\n聊以矜俗人，徒为宝所费。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其五",
        "author": "宋伯仁",
        "content": "阿堵本何物，贯朽殊堪羞。\n空囊留得一，千古钦清流。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其六",
        "author": "宋伯仁",
        "content": "善舞几当场，妖姿呈窈窕。\n当场人自迷，郭郎未容笑。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其七",
        "author": "宋伯仁",
        "content": "三窟不须营，蒙恬素心友。\n识尽天下书，只要文章手。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其八",
        "author": "宋伯仁",
        "content": "寒风偃枯草，掉尾来山巅。\n出柙势可畏，老鬚宁易编。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其九",
        "author": "宋伯仁",
        "content": "锦囊藴珠玑，长养南风力。\n当年东老家，曾代中书笔。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其一○",
        "author": "宋伯仁",
        "content": "来自淤泥中，根苗何足取。\n饾饤上盘登，敢为梨栗伍。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其一一",
        "author": "宋伯仁",
        "content": "宛陵有灵根，圆红珍可芼。\n卫人感齐恩，琼琚未容报。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其一二",
        "author": "宋伯仁",
        "content": "纔脱锦衣䙀，童颜娇可诧。\n只恐粧鬼时，爱之还又怕。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其一三",
        "author": "宋伯仁",
        "content": "垂垂生井上，游子休整冠。\n道旁徒自苦，青眼谁能看。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其一四",
        "author": "宋伯仁",
        "content": "东陵人已仙，黯淡斜阳暮。\n可惭名利心，孜孜问葵戍。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其一五",
        "author": "宋伯仁",
        "content": "生长沧波中，收罗向书室。\n剡藤无不平，祇恐无椽笔。",
        "dynasty": "宋",
        "collection_info": null
    },
    {
        "title": "梅花喜神谱 小蕊一十六枝 其一六",
        "author": "宋伯仁",
        "content": "清波漾蛙子，古书形似之。\n可惜书废久，时人无能知。",
        "dynasty": "宋",
        "collection_info": null
    },
    {
        "title": "梅花喜神谱 大蕊八枝 其一",
        "author": "宋伯仁",
        "content": "高山流水音，泠泠生指下。\n无与俗人弹，伯牙恐嘲駡。",
        "dynasty": "宋",
        "collection_info": null
    },
    {
        "title": "梅花喜神谱 大蕊八枝 其二",
        "author": "宋伯仁",
        "content": "蟾宫有兔臼，捣药千万年。\n药有长生术，世人无计传。",
        "dynasty": "宋",
        "collection_info": null
    },
    {
        "title": "梅花喜神谱 大蕊八枝 其三",
        "author": "宋伯仁",
        "content": "休与鹬相持，自有山川隔。\n祝君无孕珠，恐非保身策。",
        "dynasty": "宋",
        "collection_info": null
    },
    {
        "title": "梅花喜神谱 大蕊八枝 其四",
        "author": "宋伯仁",
        "content": "曳颈吟松梢，何异扬州鹤。\n胡为鹤未成，苦被玄裳错。",
        "dynasty": "宋",
        "collection_info": null
    },
    {
        "title": "梅花喜神谱 大蕊八枝 其五",
        "author": "宋伯仁",
        "content": "中尊严祀典，鬯未祼而实。\n将祼而实彜，礼文知有秩。",
        "dynasty": "宋",
        "collection_info": null
    },
    {
        "title": "梅花喜神谱 大蕊八枝 其六",
        "author": "宋伯仁",
        "content": "方深有制度，撞之以合乐。\n止乐戛以敔，始终知所觉。",
        "dynasty": "宋",
        "collection_info": null
    },
    {
        "title": "梅花喜神谱 大蕊八枝 其七",
        "author": "宋伯仁",
        "content": "苍竹纬琅玕，为形有如豆。\n遇祭何所容，干桃与修糗。",
        "dynasty": "宋",
        "collection_info": null
    },
    {
        "title": "梅花喜神谱 大蕊八枝 其八",
        "author": "宋伯仁",
        "content": "柱取饮不尽，量容惟一升。\n足如戈示戒，君子当兢兢。",
        "dynasty": "宋",
        "collection_info": null
    },
    {
        "title": "梅花喜神谱 欲开八枝 其一",
        "author": "宋伯仁",
        "content": "斗醉石亦醉，无量不及乱。\n独醒谁得知，憔悴沧江畔。",
        "dynasty": "宋",
        "collection_info": null
    },
    {
        "title": "梅花喜神谱 欲开八枝 其二",
        "author": "宋伯仁",
        "content": "灯火迫新凉，志士功名重。\n十年窗下愁，会见金莲宠。",
        "dynasty": "宋",
        "collection_info": null
    },
    {
        "title": "梅花喜神谱 欲开八枝 其三",
        "author": "宋伯仁",
        "content": "蛮触国谁雄，战争犹未息。\n由此夺虚名，费尽人间力。",
        "dynasty": "宋",
        "collection_info": null
    },
    {
        "title": "梅花喜神谱 欲开八枝 其四",
        "author": "宋伯仁",
        "content": "骐骥无伯乐，尖轻徒竹披。\n北台深雪裏，且读坡仙诗。",
        "dynasty": "宋",
        "collection_info": null
    },
    {
        "title": "梅花喜神谱 欲开八枝 其五",
        "author": "宋伯仁",
        "content": "祭器古不轻，斯焉盛黍稷。\n内方而外圆，无乃器之特。",
        "dynasty": "宋",
        "collection_info": null
    },
    {
        "title": "梅花喜神谱 欲开八枝 其六",
        "author": "宋伯仁",
        "content": "如盘而柄圭，崇祼以为器。\n秬鬯次第陈，岂容忘古意。",
        "dynasty": "宋",
        "collection_info": null
    },
    {
        "title": "梅花喜神谱 欲开八枝 其七",
        "author": "宋伯仁",
        "content": "苏秦鞭疋马，六国饱风烟。\n纍纍悬肘下，郭外惭无田。",
        "dynasty": "宋",
        "collection_info": null
    },
    {
        "title": "梅花喜神谱 欲开八枝 其八",
        "author": "宋伯仁",
        "content": "鸿门罢樽酒，舞剑事还差。\n范增徒怒撞，汉业成刘家。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其一",
        "author": "宋伯仁",
        "content": "五采会章服，汝明以垂教。\n虎蜼宗庙器，于以象其孝。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其二",
        "author": "宋伯仁",
        "content": "象明十二章，斧形不可玩。\n黻以取其辨，斯以取其断。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其三",
        "author": "宋伯仁",
        "content": "溢满而覆虚，盈亏俱有病。\n万事得于中，乌乎云不正。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其四",
        "author": "宋伯仁",
        "content": "五更山外鸣，斗低残月小。\n唤起利名人，仆仆浑无了。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其五",
        "author": "宋伯仁",
        "content": "九华并六角，流传名不同。\n无如慰黎庶，为我扬仁风。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其六",
        "author": "宋伯仁",
        "content": "水精行素鳞，琉璃走夜光。\n铭垂日日新，万古稽商汤。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其七",
        "author": "宋伯仁",
        "content": "举头见长安，志士欣有託。\n葵藿一生心，岂容天负却。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其八",
        "author": "宋伯仁",
        "content": "仙掌在何处，徒成千载羞。\n唯有故园菊，沾濡当九秋。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其九",
        "author": "宋伯仁",
        "content": "郏鄏至汾阴，重名垂不朽。\n天下望调羹，有谁能着手。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其一○",
        "author": "宋伯仁",
        "content": "堂下杂𥲤鼗，如钟而罄腹。\n夫子闻于齐，三月不知肉。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其一一",
        "author": "宋伯仁",
        "content": "麀鹿同呦呦，山林风雨秋。\n姑苏台上月，子胥曾约游。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其一二",
        "author": "宋伯仁",
        "content": "一声长啸处，霜月凄林扉。\n与鹤每相问，贵人胡未归。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其一三",
        "author": "宋伯仁",
        "content": "西施无限愁，后人何必效。\n只好笑呵呵，不损红粧貌。",
        "dynasty": "宋",
        "collection_info": null
    },
    {
        "title": "梅花喜神谱 大开一十四枝 其一四",
        "author": "宋伯仁",
        "content": "相见是非多，但旁观便了。\n庶无人共知，鼻孔长多少。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一",
        "author": "宋伯仁",
        "content": "尘匣启菱花，丑妍无不识。\n羞杀几英雄，霜髯太煎逼。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二",
        "author": "宋伯仁",
        "content": "谁嘆月娟娟，霜天闲却手。\n醉者未能醒，不必重斟酒。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其三",
        "author": "宋伯仁",
        "content": "兖鷩毳希元，君尊十二旒。\n璪取玉以文，五采宗成周。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其四",
        "author": "宋伯仁",
        "content": "秀铁压肩寒，中原思未报。\n何日扫边尘，别裹朝天帽。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其五",
        "author": "宋伯仁",
        "content": "汉帝欲成仙，王母从天下。\n结实动千年，三偷尤可诧。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其六",
        "author": "宋伯仁",
        "content": "缯殻烂缃枝，夏果收新绿。\n玉真望甘鲜，不管邮兵哭。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其七",
        "author": "宋伯仁",
        "content": "览辉千仞高，君子思在治。\n朝阳如不鸣，敢言当自愧。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其八",
        "author": "宋伯仁",
        "content": "经纬出天机，画檐斜挂箅。\n可惜巧于蚕，无补人间世。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其九",
        "author": "宋伯仁",
        "content": "舣艇白鸥边，寒雨敲青箬。\n骇浪不回头，方识江湖乐。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一○",
        "author": "宋伯仁",
        "content": "八珍风味清，藜肠岂曾识。\n堪嗤尝脔人，欲与鱼兼得。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一一",
        "author": "宋伯仁",
        "content": "花香专引蝶，非蝶亦飞来。\n顾影不知耻，良为贪者哀。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一二",
        "author": "宋伯仁",
        "content": "足下一封书，子卿归自虏。\n虽曰诳单于，孤忠传万古。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一三",
        "author": "宋伯仁",
        "content": "十钻无遗策，宁免刳肠忧。\n何如隠莲叶，千岁成仙游。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一四",
        "author": "宋伯仁",
        "content": "苍生望云霓，难作池中物。\n孔明卧隆中，天子势亦屈。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一五",
        "author": "宋伯仁",
        "content": "三拍羽翎寒，风雨不改度。\n起舞何人斯，男儿当自寤。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一六",
        "author": "宋伯仁",
        "content": "赤壁梦醒时，雨洒玄裳湿。\n声欲闻于天，故向松梢立。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一七",
        "author": "宋伯仁",
        "content": "新绿小池沼，田田浮翠钱。\n雨中珠万颗，巧妇其能穿。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一八",
        "author": "宋伯仁",
        "content": "世久无渊明，黄花为谁好。\n青女自凌威，寒香未容老。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其一九",
        "author": "宋伯仁",
        "content": "点异二三子，铿尔舍而作。\n江上数峰青，湘灵徒寂寞。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二○",
        "author": "宋伯仁",
        "content": "冬冬和歌管，蒉桴无復存。\n堪笑不知量，以布过雷门。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二一",
        "author": "宋伯仁",
        "content": "紫陌暖风细，露房山更深。\n蜜甜不知味，万花空损心。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二二",
        "author": "宋伯仁",
        "content": "东风开绣帘，且向花梢立。\n主人忘旧交，雕梁不须入。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二三",
        "author": "宋伯仁",
        "content": "雪羽卧晴沙，渔人无可虑。\n机事亦难忘，不如且飞去。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二四",
        "author": "宋伯仁",
        "content": "很禽忘所俦，翻身拏鸟雀。\n羽毛同所天，何苦强凌弱。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二五",
        "author": "宋伯仁",
        "content": "世道多巇⿱山虚，进趋思退却。\n一步一回头，庶无轻失脚。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二六",
        "author": "宋伯仁",
        "content": "粉黛巧粧施，菱花还自照。\n底事不争妍，又恐西施笑。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二七",
        "author": "宋伯仁",
        "content": "万里收纤云，一鈎悬碧落。\n缺圆无定时，人间几愁乐。",
        "dynasty": "宋",
        "collection_info": null
    },
    {
        "title": "梅花喜神谱 烂熳二十八枝 其二八",
        "author": "宋伯仁",
        "content": "无心出岫时，山腰横一抹。\n为霖覆手间，岂容留旱魃。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其一",
        "author": "宋伯仁",
        "content": "星会饰以玉，灿灿光朝仪。\n重臣头似雪，左右应皋夔。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其二",
        "author": "宋伯仁",
        "content": "烂醉是生涯，折腰良可嘅。\n欲酒对黄华，乌纱奚足爱。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其三",
        "author": "宋伯仁",
        "content": "槐柳午阴浓，凄凉声愈健。\n饮露已成仙，孰云齐女怨。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其四",
        "author": "宋伯仁",
        "content": "一梦在人间，东风吹不觉。\n庄周鸿冥冥，胡恋花枝巧。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其五",
        "author": "宋伯仁",
        "content": "倦翼已知还，投林谋夜宿。\n弋宿无容心，机深未为福。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其六",
        "author": "宋伯仁",
        "content": "人好乌亦好，寒枝不轻踏。\n月明如可依，飞绕犹三匝。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其七",
        "author": "宋伯仁",
        "content": "舞处更宜长，十笋藏纤指。\n脱得戏衫时，方知有獃底。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其八",
        "author": "宋伯仁",
        "content": "丝丝丝共白，历遍风霜寒。\n君王岂轻剪，欲疗将军安。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其九",
        "author": "宋伯仁",
        "content": "金梭抛翠丝，东风弄晴昼。\n求友不须鸣，绿窗人倦绣。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其一○",
        "author": "宋伯仁",
        "content": "怒翮摩青天，秋风真得意。\n可怜乌鹊俦，一枝聊自寄。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其一一",
        "author": "宋伯仁",
        "content": "滕六雨天花，南枝香斗白。\n琼玉两糢糊，冷笑从君索。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其一二",
        "author": "宋伯仁",
        "content": "暗香从何来，寒飈为轻扇。\n东君须护持，莫点宫粧面。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其一三",
        "author": "宋伯仁",
        "content": "四翼薄于纱，纤尘不相着。\n只在钓丝边，渔翁素盟约。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其一四",
        "author": "宋伯仁",
        "content": "我臂不能固，捕蝉非所宜。\n蝉琴声未怯，黄鸟窥高枝。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其一五",
        "author": "宋伯仁",
        "content": "天上会双星，桥渡银河水。\n一别动经年，楂楂徒报喜。",
        "dynasty": "宋",
        "collection_info": null
    },
    {
        "title": "梅花喜神谱 欲谢一十六枝 其一六",
        "author": "宋伯仁",
        "content": "春透水波明，江湖从落魄。\n三十六鳞成，禹门看一跃。",
        "dynasty": "宋",
        "collection_info": null
    },
    {
        "title": "梅花喜神谱 就实六枝 其一",
        "author": "宋伯仁",
        "content": "羽翼汉家了，忘形天地间。\n箇中有真乐，奚必拘商山。",
        "dynasty": "宋",
        "collection_info": null
    },
    {
        "title": "梅花喜神谱 就实六枝 其二",
        "author": "宋伯仁",
        "content": "品字列轻舠，占尽吴江雪。\n丁宁红蓼花，莫与利名说。",
        "dynasty": "宋",
        "collection_info": null
    },
    {
        "title": "梅花喜神谱 就实六枝 其三",
        "author": "宋伯仁",
        "content": "东门风飘飘，双佩清如水。\n出门相送人，胡不共知止。",
        "dynasty": "宋",
        "collection_info": null
    },
    {
        "title": "梅花喜神谱 就实六枝 其四",
        "author": "宋伯仁",
        "content": "一竿风雨寒，独占严陵濑。\n苟非伸脚眠，曷见光武大。",
        "dynasty": "宋",
        "collection_info": null
    },
    {
        "title": "梅花喜神谱 就实六枝 其五",
        "author": "宋伯仁",
        "content": "醉帽不轻飞，秋菊有佳色。\n自惭羣座中，主人犹未识。",
        "dynasty": "宋",
        "collection_info": null
    },
    {
        "title": "梅花喜神谱 就实六枝 其六",
        "author": "宋伯仁",
        "content": "脱白弄青玉，风味犹辛酸。\n指日梦惟肖，羹调天下安。",
        "dynasty": "宋",
        "collection_info": null
    },
    {
        "title": "柬赵监盐",
        "author": "宋伯仁",
        "content": "西风吹破黑貂裘，多少江山惜倦游。\n红叶已霜天欲暮，绿蓑初雨客吟秋。\n人逢知己无荣辱，事不萦怀任去留。\n但是菊花开便好，醉中休说异乡愁。",
        "dynasty": "宋",
        "collection_info": null
    },
    {
        "title": "古意",
        "author": "叶茵",
        "content": "悠悠涧边人，溅溅涧中水。\n水流无返时，人生流水耳。",
        "dynasty": "宋",
        "collection_info": null
    },
    {
        "title": "偶成",
        "author": "叶茵",
        "content": "春阴晴復阴，因物悟浮生。\n杜宇乡心重，杨花世事轻。\n知非蘧伯玉，觉是晋渊明。\n此意谁人会，骑牛访偶耕。",
        "dynasty": "宋",
        "collection_info": null
    },
    {
        "title": "苏堤",
        "author": "叶茵",
        "content": "南北山围翡翠堤，堤边绿涨软琉璃。\n参差台榭无余地，杂沓轮蹄了四时。\n杨柳又多前日树，梅花祗少近人诗。\n停篙不看春风面，閒伴渔翁理钓丝。",
        "dynasty": "宋",
        "collection_info": null
    },
    {
        "title": "野望",
        "author": "叶茵",
        "content": "白水沿堤护绿苗，鷄鸣犬卧柳边桥。\n数家虽不成村落，一梦何曾到市朝。",
        "dynasty": "宋",
        "collection_info": null
    },
    {
        "title": "次潘紫岩虎丘韵",
        "author": "叶茵",
        "content": "潭深剑气鉎，树瘦岚光薄。\n石坛古即今，藤花开又落。\n晋士已结庐，吴市犹舞鹤。\n沈吟发幽怀，人世舟藏壑。",
        "dynasty": "宋",
        "collection_info": null
    },
    {
        "title": "别韩菊山",
        "author": "叶茵",
        "content": "结庐甫里邻，顾瞻谁与游。\n掩荆乐鱼鸟，握管成樵讴。\n有客赏兹趣，柳下时停舟。\n自缔十年契，投簪不愿侯。\n一朝过我别，匪伊趋东州。\n敢问何为尔，读书松竹幽。\n辇母远之官，谩作升斗谋。\n执手话劳役，挥杯忘献酬。\n离怀聿云悲，重来如此不。\n何当羽厥身，千里云悠悠。\n上下相追逐，赤城少延留。\n其中有玉人，而可为吾俦。\n此志不可得，迢迢水东流。\n载言涉征途，途修暑气遒。\n袗絺自金玉，脂车裹粮糇。\n我将植佳菊，长对南山秋。",
        "dynasty": "宋",
        "collection_info": null
    },
    {
        "title": "水竹墅十咏 曲水流觞",
        "author": "叶茵",
        "content": "兰亭饮者徒，因物寓天理。\n着眼静中观，坎止流行耳。",
        "dynasty": "宋",
        "collection_info": null
    },
    {
        "title": "水竹墅十咏 峭壁寒潭",
        "author": "叶茵",
        "content": "百丈崖悬立，一泓流绿漪。\n品题无好语，摹写冷泉诗。",
        "dynasty": "宋",
        "collection_info": null
    },
    {
        "title": "水竹墅十咏 安乐窝",
        "author": "叶茵",
        "content": "受用十三诗，不离方寸地。\n门外自风波，行之以无事。",
        "dynasty": "宋",
        "collection_info": null
    },
    {
        "title": "水竹墅十咏 野堂",
        "author": "叶茵",
        "content": "风来无市声，景物占深浄。\n鸥狎堂上翁，时来点天镜。",
        "dynasty": "宋",
        "collection_info": null
    },
    {
        "title": "水竹墅十咏 竹风水月",
        "author": "叶茵",
        "content": "造物无尽藏，散在林泉中。\n结亭相周旋，人与万境空。",
        "dynasty": "宋",
        "collection_info": null
    },
    {
        "title": "水竹墅十咏 广寒世界",
        "author": "叶茵",
        "content": "鼻祖旧游地，留得老桂香。\n有能培植之，此香传诸郎。",
        "dynasty": "宋",
        "collection_info": null
    },
    {
        "title": "水竹墅十咏 盟鸥",
        "author": "叶茵",
        "content": "同此江湖心，有盟非知己。\n我亦畏机人，莫入惊波裏。",
        "dynasty": "宋",
        "collection_info": null
    },
    {
        "title": "水竹墅十咏 得春桥",
        "author": "叶茵",
        "content": "策馿风雪中，东君献诗料。\n花惊非故吾，聊復索花笑。",
        "dynasty": "宋",
        "collection_info": null
    },
    {
        "title": "水竹墅十咏 赏心桥",
        "author": "叶茵",
        "content": "沿堤过竹所，履声惊龟鱼。\n人生适意耳，何必驷马车。",
        "dynasty": "宋",
        "collection_info": null
    },
    {
        "title": "水竹墅十咏 寻源桥",
        "author": "叶茵",
        "content": "躞蹀水穷处，鸡犬非人间。\n褰裳不用涉，迤逦逃秦山。",
        "dynasty": "宋",
        "collection_info": null
    },
    {
        "title": "爱閒亭",
        "author": "叶茵",
        "content": "苔深雨径寒，花落径斓斑。\n此处无名利，谁人肯往还。\n性慵棋局废，坐久茗瓯閒。\n禅观非难事，休官学住山。",
        "dynasty": "宋",
        "collection_info": null
    },
    {
        "title": "江湖伟观",
        "author": "叶茵",
        "content": "此地旧寒碧，留题护竹君。\n窗虚不碍月，壁老易生云。\n一水东西隔，两山南北分。\n未堪低着眼，世事正纷纷。",
        "dynasty": "宋",
        "collection_info": null
    },
    {
        "title": "何氏书堂",
        "author": "叶茵",
        "content": "千岁松阴护一亭，风来犹带读书声。\n虽无芳史摹勋业，自有青山说姓名。\n客抚丰碑苔剥落，春归暗径草生成。\n几年访古谋清隠，好借虚檐着短檠。",
        "dynasty": "宋",
        "collection_info": null
    },
    {
        "title": "天平山谒范文正祠登白云亭",
        "author": "叶茵",
        "content": "为谒先儒马鬣茔，倚藤得得上天平。\n直疑寺外崚嶒石，犹是胸中数万兵。\n松障四开心目快，山泉一歃骨毛清。\n坐间恰动思亲念，隠隠白云何处生。",
        "dynasty": "宋",
        "collection_info": null
    },
    {
        "title": "次林和靖先生梅韵",
        "author": "叶茵",
        "content": "世上羣芳未敢妍，独将春色占南园。\n生来清质十分瘦，肯受红尘一点昏。\n东阁诗成应动兴，西湖僊去谩招魂。\n便须结客陪花笑，句引幽香入酒尊。",
        "dynasty": "宋",
        "collection_info": null
    },
    {
        "title": "蟠松灵岩寺草堂之前旧有蟠松尤古",
        "author": "叶茵",
        "content": "一亩清阴覆客衣，相逢疑是草堂时。\n隠然错节盘根势，欠者昂霄耸壑姿。\n天遣蛰龙凭石窟，人攀巢鹘俯霜枝。\n百年培植今谁属，何待岁寒然后知。",
        "dynasty": "宋",
        "collection_info": null
    },
    {
        "title": "寄所思",
        "author": "叶茵",
        "content": "淅淅竹下风，活活桥畔水。\n萧萧掩柴荆，去去隠君子。\n夙夜劳我思，之德洵且美。\n瞻彼南山阿，有桂发丛蘂。\n奋手折其荣，怀袖香盈只。\n愿为灵鹊飞，递声入君耳。",
        "dynasty": "宋",
        "collection_info": null
    },
    {
        "title": "春去",
        "author": "叶茵",
        "content": "几阵红侵野草，一团绿染庭槐。\n梦裏未知春去，翩翩胡蝶飞来。",
        "dynasty": "宋",
        "collection_info": null
    },
    {
        "title": "归途",
        "author": "叶茵",
        "content": "春来天气半阴晴，那更奔驰一月程。\n又恐花时成草草，还家插柳佐清明。",
        "dynasty": "宋",
        "collection_info": null
    },
    {
        "title": "山行",
        "author": "叶茵",
        "content": "青山不识我姓字，我亦不识青山名。\n飞来白鸟似相识，对我对山三两声。",
        "dynasty": "宋",
        "collection_info": null
    },
    {
        "title": "次出郊韵",
        "author": "叶茵",
        "content": "支藤乘兴入春郊，梅压疎篱亚竹梢。\n剩喜此行诗有料，吟来浑不费推敲。",
        "dynasty": "宋",
        "collection_info": null
    },
    {
        "title": "生日口占",
        "author": "叶茵",
        "content": "举室相先起五更，为翁诞日寿金觥。\n痴儿未识翁年甲，五十年前今夜生。",
        "dynasty": "宋",
        "collection_info": null
    },
    {
        "title": "酒边次赵东阁韵",
        "author": "叶茵",
        "content": "竹褪粉痕新，销磨九十春。\n中年真率性，上古太平人。\n有梦诗将圣，无愁酒不神。\n静看红紫路，翻覆几回尘。",
        "dynasty": "宋",
        "collection_info": null
    },
    {
        "title": "友人自淮至",
        "author": "叶茵",
        "content": "别子若为久，于心终不忘。\n一杯评旧雨，两鬓对新霜。\n客裏春行早，愁边夜坐长。\n明时成摈弃，无语及淮乡。",
        "dynasty": "宋",
        "collection_info": null
    },
    {
        "title": "霅城",
        "author": "叶茵",
        "content": "爱向其中舣短篷，眼前景物总玲珑。\n神僊窟宅垂杨裏，图画溪山落照中。\n甚是繁华输侠少，也须幽胜属衰翁。\n世间风月无如此，卖鹤来谋地一弓。",
        "dynasty": "宋",
        "collection_info": null
    },
    {
        "title": "次中秋不见月韵",
        "author": "叶茵",
        "content": "五分秋色到银河，应是蟾蜍浴细波。\n握手相期千里共，举头无柰片云何。\n愁边幸自逢欢伯，清处何须着艷娥。\n未可来宵倦游赏，光辉依旧向人多。",
        "dynasty": "宋",
        "collection_info": null
    },
    {
        "title": "雨中梅",
        "author": "叶茵",
        "content": "竛竮竹外枝，啼妆凌晓霰。\n东君不主盟，对人作此面。",
        "dynasty": "宋",
        "collection_info": null
    },
    {
        "title": "即事",
        "author": "叶茵",
        "content": "竹暗笋无数，江晴水有痕。\n田蛙喧麦陇，野犬卧柴门。",
        "dynasty": "宋",
        "collection_info": null
    },
    {
        "title": "过溪",
        "author": "叶茵",
        "content": "笋舆轧轧乱山中，篱落桃花泼眼红。\n小驻渡头呼艇子，一溪浅绿漾晴风。",
        "dynasty": "宋",
        "collection_info": null
    },
    {
        "title": "白髮",
        "author": "叶茵",
        "content": "半世持竿笠泽滨，鬓边留得几茎春。\n近来白髮无公道，暗把黑头饶贵人。",
        "dynasty": "宋",
        "collection_info": null
    },
    {
        "title": "泊舟溪口",
        "author": "叶茵",
        "content": "万柳阴中繫客船，桑条如竹叶如钱。\n大姑小妇挑甘荠，摇手乌儿正二眠。",
        "dynasty": "宋",
        "collection_info": null
    },
    {
        "title": "赋顺适堂",
        "author": "叶茵",
        "content": "暗触少陵机，茅居峙竹扉。\n安时贫亦乐，闻道咏而归。\n鳬鹤从长短，鸢鱼自跃飞。\n吾犹臧谷耳，夷跖是耶非。",
        "dynasty": "宋",
        "collection_info": null
    },
    {
        "title": "除夜立春",
        "author": "叶茵",
        "content": "别岁传佳话，论文忆旧盟。\n黄柑凝腊酿，爆竹带春声。\n节序有终始，儿童争送迎。\n此身强健在，列炬到天明。",
        "dynasty": "宋",
        "collection_info": null
    },
    {
        "title": "梅",
        "author": "叶茵",
        "content": "疎影几黄昏，明明野水滨。\n未风先信息，无雪更精神。\n一白见真色，万红随后尘。\n自来花下饮，肺腑尽生春。",
        "dynasty": "宋",
        "collection_info": null
    },
    {
        "title": "晋子生日",
        "author": "叶茵",
        "content": "今朝阿晋纪桑弧，郎罢持杯勉读书。\n断莫绕家觅梨栗，更须为国习耘鉏。\n义方授汝心还愧，阴德于予计肯疎。\n学取老莱如许寿，年年綵袖拜庭除。",
        "dynasty": "宋",
        "collection_info": null
    },
    {
        "title": "自和",
        "author": "叶茵",
        "content": "壮士须张燕角弧，男儿须诵圣人书。\n譬如田叟祈多稼，未有春时不荷鉏。\n分内功名从早晚，腹中学问怕空疎。\n老夫犹记昌黎语，潢潦朝盈夕已除。",
        "dynasty": "宋",
        "collection_info": null
    },
    {
        "title": "又",
        "author": "叶茵",
        "content": "一鴈云间落劲弧，经秋不见寄来书。\n人情自昔如翻纸，世道从今甚借鉏。\n鹿梦隍中知得丧，爵罗门外看亲疎。\n岁寒独有梅花月，香影年年到户除。",
        "dynasty": "宋",
        "collection_info": null
    },
    {
        "title": "别可山",
        "author": "叶茵",
        "content": "松江之左，可渔可农。\n古树阴阴，碧波溶溶。\n子契予好，携家而从。\n载笑载语，乃棹轻篷。\n冥访前修，天随室迩。\n中心孔嘉，爰居爰止。\n有熏自南，景物清美。\n槐柳于前，烦歊潜弭。\n我有旨酒，与子酌之。\n既醉且舞，且歌而诗。\n陶然乐只，厥情怡怡。\n一日舍去，岂不念兹。\n客怀先秋，兴言欲别。\n屡止屡辞，行计已决。\n送子于舟，期我乎雪。\n敬哉前迈，于时炎热。\n惆怅若失，延伫长津。\n復面犹赊，柰何夕晨。\n岂无他友，白首如新。\n念子实繁，融融天真。\n北山有梅，南山有云。\n下有猿鹤，中有隠君。\n千里命驾，予敢不厪。\n乃志必获，载歌斯文。",
        "dynasty": "宋",
        "collection_info": null
    },
    {
        "title": "止庵",
        "author": "叶茵",
        "content": "时事艰难路险巇，得来名利亦何为。\n赵州茶罢速归去，莫待钟鸣漏尽时。",
        "dynasty": "宋",
        "collection_info": null
    },
    {
        "title": "读钓台集",
        "author": "叶茵",
        "content": "万仞山头放一丝，争吟好句记当时。\n能诗若不能垂钓，祗恐先生不受诗。",
        "dynasty": "宋",
        "collection_info": null
    },
    {
        "title": "游西洞庭山",
        "author": "叶茵",
        "content": "漫游三十载，屐齿晕苍苔。\n两地无多里，一生能几回。\n洞深龙未蛰，丹熟竈无灰。\n已觉忘身世，松梢有鹤来。",
        "dynasty": "宋",
        "collection_info": null
    },
    {
        "title": "山行",
        "author": "叶茵",
        "content": "未了行春债，因哦遣兴诗。\n寒多啼鸟噤，路滑蹇馿迟。\n久雨红辞树，深林绿授枝。\n惊心衰朽日，容易过花时。",
        "dynasty": "宋",
        "collection_info": null
    },
    {
        "title": "入山",
        "author": "叶茵",
        "content": "到来非俗境，一片隠心生。\n晓雾沈山色，春禽和水声。\n逢人多古貌，对语率真情。\n同在无怀世，炉熏答圣明。",
        "dynasty": "宋",
        "collection_info": null
    },
    {
        "title": "蝉",
        "author": "叶茵",
        "content": "柳外声残日未残，栖身未稳择枝安。\n不须过有螳螂虑，黄雀从傍冷眼看。",
        "dynasty": "宋",
        "collection_info": null
    },
    {
        "title": "萤",
        "author": "叶茵",
        "content": "自明自灭度方池，熠熠飞来去觉迟。\n入坐点衣情分熟，纳交元在读书时。",
        "dynasty": "宋",
        "collection_info": null
    },
    {
        "title": "蝉",
        "author": "叶茵",
        "content": "壁间吟不待秋时，吟苦中宵动客悲。\n劝汝不须催妇织，家家五月卖新丝。",
        "dynasty": "宋",
        "collection_info": null
    },
    {
        "title": "酷暑",
        "author": "叶茵",
        "content": "动息汗流珠，无风可涤除。\n炎威狱下吏，生意鼎中鱼。\n席地抔冰水，扃门谢客车。\n因思游宦者，曾未忆家居。",
        "dynasty": "宋",
        "collection_info": null
    },
    {
        "title": "秋至",
        "author": "叶茵",
        "content": "节序暗推移，清商渐戒期。\n旅怀{萘示=虫}早计，凉信柳先知。\n万事到双鬓，余生消几诗。\n最怜梁上燕，巢稳又归时。",
        "dynasty": "宋",
        "collection_info": null
    },
    {
        "title": "苦雨",
        "author": "叶茵",
        "content": "农事正纷纷，天时异所闻。\n举头方见日，翻手又为云。\n茅舍蛙分部，槐庭蚁失羣。\n裁成忧国疏，斋沐告吾君。",
        "dynasty": "宋",
        "collection_info": null
    },
    {
        "title": "出郊",
        "author": "叶茵",
        "content": "多谢天公佐好晴，只今载酒作郊行。\n飞花恋客閒中意，远笛吟春景外声。\n已把物情归幻相，且将足力趁浮生。\n南堂办得休休计，燕雀充庭亦贺成。",
        "dynasty": "宋",
        "collection_info": null
    },
    {
        "title": "谢朱宜中隶字",
        "author": "叶茵",
        "content": "隶法如公有典刑，拙中藏巧混天成。\n因观体制超前辈，旋闢轩窗乞扁名。\n气象晋人遒且劲，源流汉刻古而清。\n得来喜对儿曹语，一字千金胜满籯。",
        "dynasty": "宋",
        "collection_info": null
    },
    {
        "title": "鲈脍",
        "author": "叶茵",
        "content": "圉圉洞庭阴，西风苦不情。\n堕罾云叶乱，落刃雪花明。\n列俎移桃菊，香齑捣桂橙。\n四腮传雅咏，巨口窃嘉名。\n误上僊翁钓，羞陪虏使觥。\n甘腴殊机肉，鲜脆厌侯鲭。\n银鲫将同调，丝莼久共盟。\n祗缘乡味重，自觉宦情轻。\n风度偏宜酒，头颅尚可羹。\n谪僊空汗漫，何处脍长鲸。",
        "dynasty": "宋",
        "collection_info": null
    },
    {
        "title": "竹夫人",
        "author": "叶茵",
        "content": "风神林下秀，宠数梦中新。\n假使不如肉，争知见似人。\n茗奴甘谢事，黄妳喜论亲。\n凛凛百年操，从教进退频。",
        "dynasty": "宋",
        "collection_info": null
    },
    {
        "title": "城下小庵",
        "author": "叶茵",
        "content": "水缘城诘曲，水际暗桑麻。\n篱落深村路，闾阎处士家。\n烟篁黏半箨，风柳扬轻花。\n随喜跏趺坐，香寒月影斜。",
        "dynasty": "宋",
        "collection_info": null
    },
    {
        "title": "棹雪",
        "author": "叶茵",
        "content": "放船中流天模糊，淅淅霎霎鸣茭芦。\n万顷剎那成玉壶，柔艣荡漾歌吴歈。\n老渔直前相招呼，骨相子猷洵且都。\n其人岂是斯人徒，相顾而笑掀虬鬚。\n汝为汝兮吾非吾，剡溪风景今何如。\n谁能为人作画图，予方奋臂持竿独钓于江湖。",
        "dynasty": "宋",
        "collection_info": null
    },
    {
        "title": "寿藏十韵",
        "author": "叶茵",
        "content": "门限何须铁，因为浅近谋。\n假令长富贵，消得几春秋。\n寿固缘心地，人谁免首丘。\n子能忘后虑，是亦慕前修。\n茧室名犹在，鱼山志可求。\n迴冈许埋骨，吉兆协眠牛。\n懒作化台号，何妨引客游。\n不愁饱蝼蚁，最喜近松楸。\n物变终于尽，吾生行且休。\n年年春色裏，洗勺听溪流。",
        "dynasty": "宋",
        "collection_info": null
    },
    {
        "title": "田父吟五首  其一",
        "author": "叶茵",
        "content": "去年积潦苦无收，今岁逢人说有秋。\n未拟香秔供一饱，穇穇新藁盖檐头。",
        "dynasty": "宋",
        "collection_info": null
    },
    {
        "title": "田父吟五首  其二",
        "author": "叶茵",
        "content": "夜登车桁昼耘秧，怕说风伤与水伤。\n历尽艰辛双鬓白，今秋方觉稻花香。",
        "dynasty": "宋",
        "collection_info": null
    },
    {
        "title": "田父吟五首  其三",
        "author": "叶茵",
        "content": "老天应是念农夫，万顷黄云着地铺。\n有谷未为儿女计，半偿私债半官租。",
        "dynasty": "宋",
        "collection_info": null
    },
    {
        "title": "田父吟五首  其四",
        "author": "叶茵",
        "content": "记得年时竈不烟，土仓今番遶门边。\n已占此后无忧色，绿遍村前菜麦田。",
        "dynasty": "宋",
        "collection_info": null
    },
    {
        "title": "田父吟五首  其五",
        "author": "叶茵",
        "content": "逢逢社鼓佐丰年，酒熟那逢酿雪天。\n擘橘煮鸡偿一醉，布衾烘暖抱孙眠。",
        "dynasty": "宋",
        "collection_info": null
    },
    {
        "title": "林可山至",
        "author": "叶茵",
        "content": "梅花山底伴云閒，谩逐閒云出故山。\n君慰我思君莫去，一诗先遣白云还。",
        "dynasty": "宋",
        "collection_info": null
    },
    {
        "title": "杂兴二首  其一",
        "author": "叶茵",
        "content": "兀兀北窗下，嘈嘈林间鸣。\n声各奏小大，谅亦随其形。\n倏然气肃冽，一夕俱沈冥。\n试语尘中士，细听秋虫声。",
        "dynasty": "宋",
        "collection_info": null
    },
    {
        "title": "杂兴二首  其二",
        "author": "叶茵",
        "content": "七十云古希，予年三之二。\n来景殊无多，那復就枯瘁。\n窘步惊畏途，抚心慨时事。\n何以怡余生，一日委一醉。",
        "dynasty": "宋",
        "collection_info": null
    },
    {
        "title": "垂虹亭",
        "author": "叶茵",
        "content": "东西耕钓窟，左右利名津。\n倚遍阑干曲，知几有几人。",
        "dynasty": "宋",
        "collection_info": null
    },
    {
        "title": "鲈乡道院",
        "author": "叶茵",
        "content": "田可耕兮圃可蔬，几年梦不到亨衢。\n山林受用琴书鹤，天地交游风月吾。\n事变无涯人老矣，死生有命汝知乎。\n客来时復一杯酒，画作鲈乡醉隠图。",
        "dynasty": "宋",
        "collection_info": null
    },
    {
        "title": "送徐兄访陈宰",
        "author": "叶茵",
        "content": "投老持竿柳外村，尺书久不抵修门。\n料应下榻从容日，自说通家好子孙。",
        "dynasty": "宋",
        "collection_info": null
    },
    {
        "title": "山行",
        "author": "叶茵",
        "content": "舍棹入山村，山深树自繁。\n短歌田舍乐，长揖野人尊。\n苔老云生石，松高月闯门。\n不闻名利语，太古一干坤。",
        "dynasty": "宋",
        "collection_info": null
    },
    {
        "title": "潇湘八景图 平沙鴈落",
        "author": "叶茵",
        "content": "江风飘尘白如练，征翰远赴芦花岸。\n寒雾昏昏渔火明，欲飞不飞行阵乱。\n相从万里多崎岖，呼鸣警察夜有奴。\n衡阳路杳速归去，未可容易来江湖。",
        "dynasty": "宋",
        "collection_info": null
    },
    {
        "title": "潇湘八景图 远浦帆归",
        "author": "叶茵",
        "content": "水天冥冥日催暮，轻蒲饱风疾飞羽。\n回头遥指舟前湾，浪急篷欹下柔艣。\n稠杨枯桑深处村，老妻挟儿环在门。\n莼羹香滑茅柴熟，对语别时应断魂。",
        "dynasty": "宋",
        "collection_info": null
    },
    {
        "title": "潇湘八景图 山市晴岚",
        "author": "叶茵",
        "content": "岩麓新霁浮紫烟，几家鸡犬喧一鄽。\n憧憧人得蝇头利，不了青帘酤酒钱。\n松阴散乱日易暝，风光渐入牛羊径。\n赪肩赤脚分途归，野唱樵歌动幽听。",
        "dynasty": "宋",
        "collection_info": null
    },
    {
        "title": "潇湘八景图 江天暮雪",
        "author": "叶茵",
        "content": "痴云贴水天四垂，寒鸦冻雀无树栖。\n纷纷万顷水花乱，光眩银海迷东西。\n中有轻舠移断浦，玉笠琼蓑一渔父。\n鼓枻而歌歌丰年，田家有麦无愁苦。",
        "dynasty": "宋",
        "collection_info": null
    },
    {
        "title": "潇湘八景图 洞庭秋月",
        "author": "叶茵",
        "content": "长波淼淼七百里，蒹葭飒飒西风起。\n玉轮辗出琉璃宫，碧落空明无表裏。\n几峯森列青崔嵬，不知人世皆尘埃。\n夜深丝竹递清响，疑是楚王曾归来。",
        "dynasty": "宋",
        "collection_info": null
    },
    {
        "title": "潇湘八景图 潇湘夜雨",
        "author": "叶茵",
        "content": "云气浮江天已夕，江树号风飞雨迫。\n凄凉正则赋怀沙，疑与渔翁分半席。\n一声暧乃隔中流，打篷淅霎添旅愁。\n土膏动脉晓色媚，农将有事于西畴。",
        "dynasty": "宋",
        "collection_info": null
    },
    {
        "title": "潇湘八景图 烟寺晚钟",
        "author": "叶茵",
        "content": "冥蒙一抹笼峥嵘，峥嵘深处传疎声。\n溪横古槎低欲折，隠约前村通去程。\n万里征夫不知宿，数尽飞鸦栖古木。\n输与中边三四僧，枯藤挑云归佛屋。",
        "dynasty": "宋",
        "collection_info": null
    },
    {
        "title": "潇湘八景图 渔村夕照",
        "author": "叶茵",
        "content": "家家傍水开柴扉，绿杨影裏沈斜晖。\n妻炊黄粱子挂网，独枕莓苔眠钓矶。\n得鱼博钱平生志，世间宠辱不能累。\n路近桃源多裔孙，定知秦晋兴亡事。",
        "dynasty": "宋",
        "collection_info": null
    },
    {
        "title": "古意二首  其一",
        "author": "叶茵",
        "content": "逝波不可迴，白鸟不可驯。\n古人成感慨，今人犹古人。",
        "dynasty": "宋",
        "collection_info": null
    },
    {
        "title": "古意二首  其二",
        "author": "叶茵",
        "content": "境空纳风月，心远辞埃尘。\n终日穷目力，得景亡天真。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "生涯老布衾，清处更清吟。\n旧事即新梦，今人非古心。\n意行双谢屐，道在一陶琴。\n谁解无名利，其中有浅深。",
        "dynasty": "宋",
        "collection_info": null
    },
    {
        "title": "次池亭韵",
        "author": "叶茵",
        "content": "凭虚结草亭，占得古来清。\n睡债茶驱遣，诗情酒发明。\n梅撑拳石瘦，芦障一阑平。\n未尽逍遥意，重寻枕簟盟。",
        "dynasty": "宋",
        "collection_info": null
    },
    {
        "title": "秀实长子玉麟朞晬",
        "author": "叶茵",
        "content": "门左蓬弧喜事新，四朝先佛庆生辰。\n峣峣已露峙头玉，表表因名繫角麟。\n鼻祖同庚光后叶，卯君着瑞定前身。\n我来摩顶为儿寿，一岁从今百岁春。",
        "dynasty": "宋",
        "collection_info": null
    },
    {
        "title": "琉璃炮灯",
        "author": "叶茵",
        "content": "体制先天太极图，灯笼真是水晶无。\n远看玉兔光中魄，近得骊龙颔下珠。\n一焰空明疑火燧，寸波静定即冰壶。\n游鱼且作沈潜计，鳞甲成时入五湖。",
        "dynasty": "宋",
        "collection_info": null
    },
    {
        "title": "幼弟墓下",
        "author": "叶茵",
        "content": "春到棣无色，风来松亦悲。\n细看云起处，不復鴈归时。\n忆汝九京隔，嗟予两鬓衰。\n寥寥今古意，独许杜陵知。",
        "dynasty": "宋",
        "collection_info": null
    },
    {
        "title": "室人墓下",
        "author": "叶茵",
        "content": "楚怆埋香地，卿须念藁砧。\n齐眉中道诀，同穴百年心。\n刀尺凝余泽，松梧带老阴。\n可能如馌妇，相对白头吟。",
        "dynasty": "宋",
        "collection_info": null
    },
    {
        "title": "次孙花翁韵",
        "author": "叶茵",
        "content": "湖海几经年，论交岂偶然。\n坐间尊岛佛，客裏识坡仙。\n解使狂心服，还羞懒腹便。\n拈来唐句法，玄入小乘禅。",
        "dynasty": "宋",
        "collection_info": null
    },
    {
        "title": "吴江三高祠 范蠡",
        "author": "叶茵",
        "content": "越敢吞吴皆范子，后来庙食太湖滨。\n邦人岂是忘仇怨，要勉吴臣似越臣。",
        "dynasty": "宋",
        "collection_info": null
    },
    {
        "title": "吴江三高祠 张翰",
        "author": "叶茵",
        "content": "脍鲈元不动乡思，拂袖西风已见几。\n江上如今来往客，但言鲈脍不言归。",
        "dynasty": "宋",
        "collection_info": null
    },
    {
        "title": "吴江三高祠 陆龟蒙",
        "author": "叶茵",
        "content": "江湖萧散乐平生，夜课图书日课耕。\n一段高风犹凛凛，逢人肯说鸭呼名。",
        "dynasty": "宋",
        "collection_info": null
    },
    {
        "title": "欲别",
        "author": "叶茵",
        "content": "欲别哽无语，蘸酒评归期。\n潮汐有朝暮，郎心无转移。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "懒作千年调，偷閒得几回。\n吟坛元不峻，俗驾可曾来。\n藓碧墙阴合，榴红屋角开。\n枕肱真乐在，饮水当传杯。",
        "dynasty": "宋",
        "collection_info": null
    },
    {
        "title": "夜坐偶成",
        "author": "叶茵",
        "content": "莼鲈江上乡，稳处着虚堂。\n却扫百念息，贪吟万景忙。\n萤流风户牖，蛙闹雨池塘。\n梦熟田家事，牛衣趁莳秧。",
        "dynasty": "宋",
        "collection_info": null
    },
    {
        "title": "次月蚀韵",
        "author": "叶茵",
        "content": "起来搔首夜如何，瞥见虾蟇影裏过。\n幸自十分悬素魄，岂应一息驻妖魔。\n光清于水尘难滓，色白如圭玷可磨。\n休诵玉川艰险句，终篇比兴为元和。",
        "dynasty": "宋",
        "collection_info": null
    },
    {
        "title": "次弔原韵",
        "author": "叶茵",
        "content": "为怜举世不曾醒，放浪形骸泽畔行。\n会得危言危行意，佐成濯足濯缨名。\n义无可去缘同姓，心亦何求要独清。\n今日龙舟虽古意，吴人未必楚人情。",
        "dynasty": "宋",
        "collection_info": null
    },
    {
        "title": "笑靥花",
        "author": "叶茵",
        "content": "蔟蔟琼瑶屑，花神点缀工。\n似知吟兴动，满面是春风。",
        "dynasty": "宋",
        "collection_info": null
    },
    {
        "title": "涵空阁",
        "author": "叶茵",
        "content": "浪说涵空未是空，一阑罗列几巃嵸。\n世人若问空中景，此景从来是梦中。",
        "dynasty": "宋",
        "collection_info": null
    },
    {
        "title": "草堂",
        "author": "叶茵",
        "content": "几年蜗蚓占山扉，唤转风光似旧时。\n从此禅门多事在，篆香重课少陵诗。",
        "dynasty": "宋",
        "collection_info": null
    },
    {
        "title": "琴堂",
        "author": "叶茵",
        "content": "片石邻空掌样平，吴儿曾此御瑶琴。\n琴中腔调谁人识，独有颦妃是赏音。",
        "dynasty": "宋",
        "collection_info": null
    },
    {
        "title": "洗妆池",
        "author": "叶茵",
        "content": "离宫脂粉尚秾香，人去僧来岁月长。\n钟磬咒成功德水，根尘洗尽水清凉。",
        "dynasty": "宋",
        "collection_info": null
    },
    {
        "title": "卓笔峰",
        "author": "叶茵",
        "content": "疑是飞来天柱峯，一尖秀出白云中。\n料应宰相书成后，留得残毫倚半空。",
        "dynasty": "宋",
        "collection_info": null
    },
    {
        "title": "一片峰",
        "author": "叶茵",
        "content": "十丈苍圭似削齐，摩挲信是古来碑。\n不刊二范忠劳绩，合写诸贤唱咏诗。",
        "dynasty": "宋",
        "collection_info": null
    },
    {
        "title": "头陀岩",
        "author": "叶茵",
        "content": "旧说头陀坐石巅，披肩坏衲不知年。\n空岩圣得头陀号，啼鸟枯松也解禅。",
        "dynasty": "宋",
        "collection_info": null
    },
    {
        "title": "一线泉",
        "author": "叶茵",
        "content": "银潢万丈下嵯峨，想是天孙挂玉梭。\n休道此泉丝样小，涓涓将见作江河。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "时清叹陆沈，楚泽伴渔吟。\n探索圣贤语，发明天地心。\n无机棋少着，有趣树多阴。\n坐上皆知己，赓酬夜向深。",
        "dynasty": "宋",
        "collection_info": null
    },
    {
        "title": "春晚二首  其一",
        "author": "叶茵",
        "content": "红紫雨离披，风光别壮时。\n世情杨絮觉，心事杜鹃知。\n屋角溪连井，林梢菊障篱。\n幸无尘役役，倚槛数晴丝。",
        "dynasty": "宋",
        "collection_info": null
    },
    {
        "title": "春晚二首  其二",
        "author": "叶茵",
        "content": "春色渐昏昏，那逢日带曛。\n落花红一尺，新笋绿三分。\n忆友盟留石，寻诗思入云。\n风光到田舍，瘦策看耕耘。",
        "dynasty": "宋",
        "collection_info": null
    },
    {
        "title": "自遣",
        "author": "叶茵",
        "content": "蚁梦功名觉即休，驹阴岁月去难留。\n伤今不復并三乐，拟古犹堪续四愁。\n松下抱琴尘外境，雨余莳药柳边洲。\n老来莫问浮生事，醉后同为造物游。",
        "dynasty": "宋",
        "collection_info": null
    },
    {
        "title": "题顺适堂",
        "author": "叶茵",
        "content": "甫里相望江尽头，得邻而隠了浮休。\n落花流水元无碍，野鹤孤云尽自由。\n顺裏委心彭泽赋，适时乘兴剡溪舟。\n区区世上分蛮触，对客忘言茗一瓯。",
        "dynasty": "宋",
        "collection_info": null
    },
    {
        "title": "曹娥庙",
        "author": "叶茵",
        "content": "孝本当为事，时人或不然。\n娥兮知此理，命也委之天。\n五日抱尸出，千年作史传。\n英灵犹耿耿，有慊莫登船。",
        "dynasty": "宋",
        "collection_info": null
    },
    {
        "title": "忆弟",
        "author": "叶茵",
        "content": "支藤来海峤，骨肉海西边。\n对月成千里，举头同一天。\n更沈寒戍角，歌急晚潮船。\n孤鴈商予意，声声落枕前。",
        "dynasty": "宋",
        "collection_info": null
    },
    {
        "title": "相逢",
        "author": "叶茵",
        "content": "相逢疑旧识，敲火自煎茶。\n盛欲为留计，其如未是家。\n东西分地脉，南北两天涯。\n别后思君处，空斋谶烛花。",
        "dynasty": "宋",
        "collection_info": null
    },
    {
        "title": "自感二首  其一",
        "author": "叶茵",
        "content": "未险先藜杖，逢亭便小留。\n今番已非昔，后去可能游。",
        "dynasty": "宋",
        "collection_info": null
    },
    {
        "title": "自感二首  其二",
        "author": "叶茵",
        "content": "倦听花卿曲，狂歌侠士行。\n年华与心事，醉裏自分明。",
        "dynasty": "宋",
        "collection_info": null
    },
    {
        "title": "山居",
        "author": "叶茵",
        "content": "古木环池竹数竿，疎篱补菊屋三间。\n白云不放红尘入，无怪山人懒出山。",
        "dynasty": "宋",
        "collection_info": null
    },
    {
        "title": "元夕",
        "author": "叶茵",
        "content": "一簇莲灯亦可观，隔墙箫鼓二更残。\n平生未识繁华事，旋借宣和国史看。",
        "dynasty": "宋",
        "collection_info": null
    },
    {
        "title": "省墓",
        "author": "叶茵",
        "content": "陇上松杉手自移，至今苔藓半寒枝。\n梦中不记重泉隔，犹学儿童戏綵时。",
        "dynasty": "宋",
        "collection_info": null
    },
    {
        "title": "梅",
        "author": "叶茵",
        "content": "霜月相摩漏二更，书窗伴我一枝横。\n自矜前辈持清白，妬紫妖红总后生。",
        "dynasty": "宋",
        "collection_info": null
    },
    {
        "title": "虎柙",
        "author": "叶茵",
        "content": "生长古林丘，擒来铁繫囚。\n休怜文变豹，尚觉气吞牛。\n槛穽终难脱，咆哮亦可休。\n山中藜藿少，君合早为谋。",
        "dynasty": "宋",
        "collection_info": null
    },
    {
        "title": "崇道叔庆七十",
        "author": "叶茵",
        "content": "寄意南丰一瓣香，愿公耆艾炽而昌。\n历经七甲鬓浮绿，带锡万钉眉映黄。\n疑是函关逢老子，岿然鲁国有灵光。\n阴功更说燕山桂，留与时人作义方。",
        "dynasty": "宋",
        "collection_info": null
    },
    {
        "title": "柳",
        "author": "叶茵",
        "content": "态度脂韦不自持，对人无柰小腰肢。\n好于彭泽归来日，瘦似章台别去时。\n隠隠轮蹄端不恶，深深亭榭最相宜。\n流莺百啭春光老，拟折柔条寄所思。",
        "dynasty": "宋",
        "collection_info": null
    },
    {
        "title": "可山写梅",
        "author": "叶茵",
        "content": "放出东风手段，写成江路枝梢。\n君復无声句法，要与广平解嘲。",
        "dynasty": "宋",
        "collection_info": null
    },
    {
        "title": "信步",
        "author": "叶茵",
        "content": "九十日春未老，两三番醉如泥。\n行遍菜畦麦陇，未饶十里苏堤。",
        "dynasty": "宋",
        "collection_info": null
    },
    {
        "title": "严子陵祠",
        "author": "叶茵",
        "content": "横足齁齁梦御床，祗将故旧视君王。\n意嫌汉室干坤小，归占严江日月长。\n独茧丝头忘宠辱，生刍庭上阅兴亡。\n留题多是功名士，也为留题姓字香。",
        "dynasty": "宋",
        "collection_info": null
    },
    {
        "title": "参选有感",
        "author": "叶茵",
        "content": "元是江湖萧散客，谁将幽梦落南柯。\n十年不调幸然好，一着纔差悟处多。\n肯使北山驰鹤信，且随西舍唱渔歌。\n野人自喜无弹缴，却恐金章羡绿蓑。",
        "dynasty": "宋",
        "collection_info": null
    },
    {
        "title": "春晚二首  其一",
        "author": "叶茵",
        "content": "闭户蚕新浴，开帘燕早归。\n何曾春欲去，自是物华非。",
        "dynasty": "宋",
        "collection_info": null
    },
    {
        "title": "春晚二首  其二",
        "author": "叶茵",
        "content": "胡蝶梦中意，杜鹃声外愁。\n问春春不语，柳絮暗汀洲。",
        "dynasty": "宋",
        "collection_info": null
    },
    {
        "title": "诗僧",
        "author": "叶茵",
        "content": "同住西州一水滨，东州胜处始逢君。\n诗成又逐行云去，后日相思祗看云。",
        "dynasty": "宋",
        "collection_info": null
    },
    {
        "title": "偶成",
        "author": "叶茵",
        "content": "留得春风趁马蹄，日长无事绿杨堤。\n菜花篱落谁家酒，缓辔长歌过小溪。",
        "dynasty": "宋",
        "collection_info": null
    },
    {
        "title": "西湖",
        "author": "叶茵",
        "content": "湘桃深处五陵家，堤柳阴中百宝车。\n多是问桃寻柳去，近来山下少梅花。",
        "dynasty": "宋",
        "collection_info": null
    },
    {
        "title": "忆友",
        "author": "叶茵",
        "content": "萧萧檐角雨，冉冉雨中舟。\n年老难于别，春寒重却愁。\n风窗乱书叶，尘壁暗灯篝。\n夜半无来鴈，披衣对小楼。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "疎窗小博山，窗外鸟关关。\n占得江湖隠，佐成天地閒。\n檐牙丛篠碧，墙隙两鸠斑。\n痴坐不知晚，渔篷捲钓还。",
        "dynasty": "宋",
        "collection_info": null
    },
    {
        "title": "次赋顺适堂韵",
        "author": "叶茵",
        "content": "万卷藏书抵万金，翛然轩宇绝尘侵。\n顺时不作荣枯想，适意元无胜负心。\n蒲石疎帘真道院，柏香浄几小丛林。\n四时剩有閒风月，醒裏寻题醉裏吟。",
        "dynasty": "宋",
        "collection_info": null
    },
    {
        "title": "有所思",
        "author": "叶茵",
        "content": "仰天有所思，心远目苦短。\n西风驱残云，千里月华满。",
        "dynasty": "宋",
        "collection_info": null
    },
    {
        "title": "阿育王寺舍利塔",
        "author": "叶茵",
        "content": "粒粟悬悬左角钟，几年镇压梵王宫。\n要知八万四千所，元在寻常一念中。\n佛现紫金归胜地，僧夸乌石坠虚空。\n毫光起处无人见，明月堂前玉几东。",
        "dynasty": "宋",
        "collection_info": null
    },
    {
        "title": "山居",
        "author": "叶茵",
        "content": "朝踏山根云，暮归云中扉。\n野鸟始惊避，今焉情依依。\n异哉海上鸥，猜疑未忘机。",
        "dynasty": "宋",
        "collection_info": null
    },
    {
        "title": "己酉生日敬次靖节先生拟挽歌辞三首  其一",
        "author": "叶茵",
        "content": "放浪宇宙间，世事笑局促。\n骎骎影中人，不受时采录。\n奄然长夜归，赍志空山木。\n昔日堂上欢，今夕堂下哭。\n哭之欲其生，予亦不自觉。\n天道元无私，纷纷徒宠辱。\n素心惟坡僊，一死万事足。",
        "dynasty": "宋",
        "collection_info": null
    },
    {
        "title": "己酉生日敬次靖节先生拟挽歌辞三首  其二",
        "author": "叶茵",
        "content": "自古皆有死，载歌酹清觞。\n嗟予早失怙，艰阻亦备尝。\n母兮岁六十，终古青松傍。\n陟冈恸伯氏，忘簪悲孟光。\n后波逐前波，同归溟漠乡。\n飘风相飞旐，轝铎声央央。",
        "dynasty": "宋",
        "collection_info": null
    },
    {
        "title": "己酉生日敬次靖节先生拟挽歌辞三首  其三",
        "author": "叶茵",
        "content": "重云翳苍柏，零露栖白萧。\n骨肉慕音容，慌惚哀空郊。\n肴核班几席，椒浆浇岧嶤。\n人归天已沬，纸钱悬枯条。\n逝者如此耳，暮暮仍朝朝。\n暮暮仍朝朝，人兮柰若何。\n未死不能乐，既死空有家。\n僮仆几恩怨，交朋几悲歌。\n若人会斯语，属和纷阳阿。",
        "dynasty": "宋",
        "collection_info": null
    },
    {
        "title": "既次韵或非之作解嘲",
        "author": "叶茵",
        "content": "揆子初度日，抚杯拟歌辞。\n衰龄踰五十，敢必登古希。\n自传始迁固，志铭传牧之。\n谛观子俨疏，直与浮世违。\n靖节百世师，汝无轻笑嗤。\n讳之宁免殁，不讳达者为。\n假我以耆艾，年年续斯诗。",
        "dynasty": "宋",
        "collection_info": null
    },
    {
        "title": "庚戌生日再拟去岁挽歌辞",
        "author": "叶茵",
        "content": "忆昨岁莫止，慷慨生死机。\n拟韵追先哲，持为自寿诗。\n成篇示叔季，心然口交非。\n讵知不一霜，季兮先露晞。\n兴思发永叹，载言涕肆颐。\n万化同于尽，彭铿空厖眉。\n日月不我与，去去气力衰。\n且进尊中醁，勿作儿女悲。\n殷勤晋鼎心，趋前舞莱衣。",
        "dynasty": "宋",
        "collection_info": null
    },
    {
        "title": "少陵骑蹇馿图",
        "author": "叶茵",
        "content": "帽破衣宽骨相寒，为花日日醉吟鞍。\n时人祗道题风月，后世将诗作史看。",
        "dynasty": "宋",
        "collection_info": null
    },
    {
        "title": "孟浩然归南山图",
        "author": "叶茵",
        "content": "笑指南山跃马归，明知举似弃才诗。\n亭前千古标芳姓，未可穷通论一时。",
        "dynasty": "宋",
        "collection_info": null
    },
    {
        "title": "李白诗百篇图",
        "author": "叶茵",
        "content": "长安市上醉如泥，旁若无人且赋诗。\n谁识隠然为计国，沈香亭畔脱鞾时。",
        "dynasty": "宋",
        "collection_info": null
    },
    {
        "title": "岑参醉落魄图",
        "author": "叶茵",
        "content": "醉裏沈思世道危，不堪着眼只攒眉。\n空留忠愤声名在，不见招归旧日诗。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其一",
        "author": "叶茵",
        "content": "人人苦炎歊，于我觉太甚。\n北户其清凉，万事付一枕。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其二",
        "author": "叶茵",
        "content": "叩门真丈夫，一揖弃拘检。\n人物晋风流，班坐黄玉簟。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其三",
        "author": "叶茵",
        "content": "谭垒争尘清，诗坛传令急。\n今日有公事，俗驾不可入。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其四",
        "author": "叶茵",
        "content": "墙外水泠泠，水边木阴阴。\n相遇聊自适，兹辰犹竹林。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其五",
        "author": "叶茵",
        "content": "同为山泽臞，半分渔樵席。\n我不践斯境，谁肯赏兹僻。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其六",
        "author": "叶茵",
        "content": "意到景自到，荣荣窗下花。\n一张彭泽琴，一瓯阳羡茶。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其七",
        "author": "叶茵",
        "content": "有酒斟酌之，欢然成諠譁。\n何必五侯鲭，李绿兮香瓜。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其八",
        "author": "叶茵",
        "content": "一会良不易，载言翻令愁。\n清风有时度，白日不可留。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其九",
        "author": "叶茵",
        "content": "君颜犹少年，我髮不胜帻。\n百岁垒一丘，主翁惊是客。",
        "dynasty": "宋",
        "collection_info": null
    },
    {
        "title": "枕簟入林僻茶瓜留客迟十韵  其一○",
        "author": "叶茵",
        "content": "数面成骨肉，子归将何之。\n长啸盼天外，云意俱迟迟。",
        "dynasty": "宋",
        "collection_info": null
    },
    {
        "title": "酒边次徐灵渊韵",
        "author": "叶茵",
        "content": "柳外绿阴重，绿阴生远风。\n温凉三月后，醒醉百年中。\n桑秃吴蚕熟，林幽蜀鸟空。\n不祈朝市梦，高卧太湖东。",
        "dynasty": "宋",
        "collection_info": null
    },
    {
        "title": "过旧相府",
        "author": "叶茵",
        "content": "寂寞相公宅，枯杨枕绿波。\n老兵犹自语，贵客旧曾过。\n壁暗蛛生网，门空爵可罗。\n问他桃与李，何处得春多。",
        "dynasty": "宋",
        "collection_info": null
    },
    {
        "title": "南塘偶成",
        "author": "叶茵",
        "content": "静向南塘验物情，东风又绿柳边汀。\n梅花密点残棋局，蜗篆斜题小砚屏。\n浮世虚无春后雪，故人零落晓来星。\n逢时且进杯中醁，休学怀沙赋独醒。",
        "dynasty": "宋",
        "collection_info": null
    },
    {
        "title": "僧房夜坐",
        "author": "叶茵",
        "content": "四十二间廊底客，不知春向柳边深。\n三旬禁足持僧戒，终日看书养道心。\n露草带云眠野鹿，风枝摇月唳幽禽。\n一尘不到炉烟静，自向空寮续近吟。",
        "dynasty": "宋",
        "collection_info": null
    },
    {
        "title": "旅邸",
        "author": "叶茵",
        "content": "湫隘嚣尘不可居，卜诸清旷亦蘧庐。\n虽无傍水梅依竹，喜有对楼人读书。\n工雀一枝聊尔耳，战蜗两角竟何如。\n西风渐劲未归去，空说张翰忆脍鱼。",
        "dynasty": "宋",
        "collection_info": null
    },
    {
        "title": "记颜",
        "author": "叶茵",
        "content": "五十一年前素昧，相逢元是镜中人。\n他时鹤髮鸡皮样，却道今番画未真。",
        "dynasty": "宋",
        "collection_info": null
    },
    {
        "title": "身后寄颜",
        "author": "叶茵",
        "content": "生前喜作死规模，强把冠裳束幻躯。\n儿辈对人抛好语，吾家南极老人图。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "燕入虚檐教子飞，风帘不捲和新诗。\n绿阴满径蜻蜓小，正是梅黄欲雨时。",
        "dynasty": "宋",
        "collection_info": null
    },
    {
        "title": "春事",
        "author": "叶茵",
        "content": "春事又如此，犹人欲老时。\n绿稠烟外树，白紧鬓边丝。\n天道有还日，吾年无返期。\n从今安适境，莫放酒杯迟。",
        "dynasty": "宋",
        "collection_info": null
    },
    {
        "title": "晚春",
        "author": "叶茵",
        "content": "游事一番了，愁多锁昼长。\n因思来岁赏，未必少年狂。\n野鸟学蛮语，岸花浮楚香。\n鱼应知我者，圉圉到池塘。",
        "dynasty": "宋",
        "collection_info": null
    },
    {
        "title": "琉璃炮灯中鱼",
        "author": "叶茵",
        "content": "头角未峥嵘，潜宫号水晶。\n游时虽逼窄，乐处在圆明。\n有火疑烧尾，无波可动情。\n一朝开混沌，变化趁雷轰。",
        "dynasty": "宋",
        "collection_info": null
    },
    {
        "title": "赠陈芸居",
        "author": "叶茵",
        "content": "气貌老成闻见熟，江湖指作定南鍼。\n得书爱与世人读，选句长教野客吟。\n富贵天街纷耳目，清閒地位当山林。\n料君阅遍兴亡事，对坐萧然一片心。",
        "dynasty": "宋",
        "collection_info": null
    },
    {
        "title": "伯氏墓下",
        "author": "叶茵",
        "content": "敬长于今我独亡，转头惊见十飞霜。\n心乎爱矣兄如在，陟彼冈兮木已苍。\n直喜克家犹有子，回思疗疾苦无方。\n伏波不忍离坟墓，泪洒归舟重感伤。",
        "dynasty": "宋",
        "collection_info": null
    },
    {
        "title": "次游十洲之一亭韵",
        "author": "叶茵",
        "content": "抵掌论文酒易酣，岸巾风外鬓䰐鬖。\n十洲所有今之一，七步而成尔乃三。\n桥压平堤波捲绿，烟封远沚草舒蓝。\n閒边得侣评佳境，留与他时作美谈。",
        "dynasty": "宋",
        "collection_info": null
    },
    {
        "title": "渔村",
        "author": "叶茵",
        "content": "古柳溪头枕断槎，横篙挂网几渔家。\n得鱼去换红蒸米，呼子来挑荠菜花。",
        "dynasty": "宋",
        "collection_info": null
    },
    {
        "title": "蚕妇叹",
        "author": "叶茵",
        "content": "浴蚕纔罢餧蚕忙，朝暮蓬头去采桑。\n辛苦得丝了租税，终年祗着布衣裳。",
        "dynasty": "宋",
        "collection_info": null
    },
    {
        "title": "机女叹",
        "author": "叶茵",
        "content": "机声吚轧到天明，万缕千丝织得成。\n售与绮罗人不顾，看纱嫌重绢嫌轻。",
        "dynasty": "宋",
        "collection_info": null
    },
    {
        "title": "废墓有感",
        "author": "叶茵",
        "content": "轩冕委尘埃，今人为古哀。\n百年丘陇废，几箇子孙来。\n蔓草栖朝露，穷猿泣夜台。\n世间类如此，当乐且衔杯。",
        "dynasty": "宋",
        "collection_info": null
    },
    {
        "title": "扫榻",
        "author": "叶茵",
        "content": "扫榻卧终日，香销百念除。\n不愁浑厌酒，无事剩钞书。\n粉浅庭前笋，青齐雨后蔬。\n自嫌犹有累，添水种金鱼。",
        "dynasty": "宋",
        "collection_info": null
    },
    {
        "title": "风雨",
        "author": "叶茵",
        "content": "昨夜东风急，疎窗荐雨入。\n溪南梅正花，狼藉随尘沙。\n皓皓多易污，不得全春华。\n春华能有几，纷纷入桃李。\n时哉小兴衰，人生犹物理。\n明发檐沈声，鸟雀喧新晴。\n老农脱袯襫，一犁原上耕。",
        "dynasty": "宋",
        "collection_info": null
    },
    {
        "title": "投所知",
        "author": "叶茵",
        "content": "中流砥柱一宗臣，长把丹衷动玉宸。\n三十四番如此疏，百千载后更无人。\n堂留薇药谁知己，路长萧茅谩得春。\n自是不曾轻出处，到头着着为斯民。",
        "dynasty": "宋",
        "collection_info": null
    },
    {
        "title": "虎丘",
        "author": "叶茵",
        "content": "心境空时喜地偏，杖藜来勘点头禅。\n重门锁住海心石，一剑截开冰底天。\n谁记珣珉曾院宇，尚传吴越共山川。\n阑风剩月知人意，塔影松声落坐边。",
        "dynasty": "宋",
        "collection_info": null
    },
    {
        "title": "游园",
        "author": "叶茵",
        "content": "碧琅玕裏几亭台，万朵芙蕖照水开。\n可醉可吟尤可卧，主人无暇客长来。",
        "dynasty": "宋",
        "collection_info": null
    },
    {
        "title": "即事",
        "author": "叶茵",
        "content": "去去晴云送客舟，客舟刚把去云留。\n云心不定客心乱，一阵飞花两岸愁。",
        "dynasty": "宋",
        "collection_info": null
    },
    {
        "title": "村居",
        "author": "叶茵",
        "content": "数舍茅茨簇水涯，傍檐一树早梅花。\n年丰便觉村居好，竹裏新添卖酒家。",
        "dynasty": "宋",
        "collection_info": null
    },
    {
        "title": "半塘寺",
        "author": "叶茵",
        "content": "寺枕彩云桥，残碑纪晋朝。\n地平垂塔影，林古镇塘腰。\n夜月松千阜，春风柳万条。\n景多僧住少，近觉有尘嚣。",
        "dynasty": "宋",
        "collection_info": null
    },
    {
        "title": "勋业",
        "author": "叶茵",
        "content": "勋业占渔蓑，因閒学种荷。\n春秋几燕垒，人世一鸡窠。\n雨急溪声壮，堂宽野趣多。\n狂歌狂且醉，还感醉时歌。",
        "dynasty": "宋",
        "collection_info": null
    },
    {
        "title": "夜坐",
        "author": "叶茵",
        "content": "秋院穉凉生，看书睡未能。\n扇閒萤扑袂，窗破鼠窥灯。\n晚境物华异，清宵道气增。\n邻家犹不寐，席地话丰登。",
        "dynasty": "宋",
        "collection_info": null
    },
    {
        "title": "偶题",
        "author": "叶茵",
        "content": "曲肱玩味圣贤书，识破人间总畏途。\n盛欲对君言所以，又应诮我爱之乎。\n百年役役鴈来去，一梦昏昏鹿有无。\n堪笑季鹰犹左计，求归何必待莼鲈。",
        "dynasty": "宋",
        "collection_info": null
    },
    {
        "title": "偶成",
        "author": "叶茵",
        "content": "醉敲牛角过前村，此世应无利禄昏。\n有水可渔田可稼，即松而径竹而门。\n宾朋连属琴书乐，亭榭参差鸟雀喧。\n不假山灵回俗驾，会心同是一干坤。",
        "dynasty": "宋",
        "collection_info": null
    },
    {
        "title": "读骚",
        "author": "叶茵",
        "content": "举世昏昏醉未醒，独醒寂寞楚江滨。\n后人爱把离骚读，不道离骚误后人。",
        "dynasty": "宋",
        "collection_info": null
    },
    {
        "title": "偶成",
        "author": "叶茵",
        "content": "人间总利名，此地此心清。\n雨架笔多润，风櫺琴自声。\n虚堂回古味，逆境见真情。\n脱帽寻蕲簟，酣眠小太平。",
        "dynasty": "宋",
        "collection_info": null
    },
    {
        "title": "浮世",
        "author": "叶茵",
        "content": "浮世即浮家，书车与钓车。\n梦中行熟境，尘外立生涯。\n篱落千丝柳，池塘两部蛙。\n儿曹问农事，䆉稏隔田花。",
        "dynasty": "宋",
        "collection_info": null
    },
    {
        "title": "出城",
        "author": "叶茵",
        "content": "清晓出江城，波平觉棹轻。\n烟荷学人老，风柳作秋声。\n岁稔时无事，心和物有情。\n客来慵与语，苦苦问功名。",
        "dynasty": "宋",
        "collection_info": null
    },
    {
        "title": "题水竹弟寿山觉庵",
        "author": "叶茵",
        "content": "照邻营墓牧之铭，一理融明古亦今。\n政为后先同此觉，不将生死动其心。\n天教棠棣分春色，地接松楸合昼阴。\n自谓老身强健在，时时来和寿藏吟。",
        "dynasty": "宋",
        "collection_info": null
    },
    {
        "title": "酒边次韵",
        "author": "叶茵",
        "content": "天末星流小似萤，因将时事语家庭。\n久晴未厌田多雨，众醉难教我独醒。\n梅下有人编野史，竹间犹子课羲经。\n晚年喜不为身累，闭户何求阮眼青。",
        "dynasty": "宋",
        "collection_info": null
    },
    {
        "title": "荔枝",
        "author": "叶茵",
        "content": "绉红纱护水晶团，驿骑飞来露未干。\n胡羯垂涎犹不悟，马嵬山底梦长安。",
        "dynasty": "宋",
        "collection_info": null
    },
    {
        "title": "橄榄",
        "author": "叶茵",
        "content": "落尽红盐子更青，余甘风韵未为珍。\n从来独有茶知己，勘破生生一点仁。",
        "dynasty": "宋",
        "collection_info": null
    },
    {
        "title": "偶成",
        "author": "叶茵",
        "content": "江湖千万顷，小艇熟烟波。\n无梦世情薄，有吟春思多。\n百年空反覆，两鬓暗消磨。\n钓叟同吾志，鸣榔柳外过。",
        "dynasty": "宋",
        "collection_info": null
    },
    {
        "title": "元夕",
        "author": "叶茵",
        "content": "梦想传柑宴，村醪可试沽。\n谩酬元夕尔，不復去年吾。\n旧事思清汴，幽情卜紫姑。\n六分春已一，秉烛步通衢。",
        "dynasty": "宋",
        "collection_info": null
    },
    {
        "title": "野堂即事",
        "author": "叶茵",
        "content": "纤尘不到芰荷边，好向阑干繫小船。\n得句未工吟竞病，有书可读笑便眠。\n老于胶扰宁中圣，暂尔萧閒即半僊。\n人境两忘天地寂，一声柳外咽新蝉。",
        "dynasty": "宋",
        "collection_info": null
    },
    {
        "title": "诗僧归儒",
        "author": "叶茵",
        "content": "厌作人间粥饭僧，等閒来续义铦灯。\n近吟气味无蔬笋，旧学工夫尚葛藤。\n花下飞鞭身洒落，风前扶帽髮鬅鬙。\n浪僊素不修书问，有愧昌黎诧可朋。",
        "dynasty": "宋",
        "collection_info": null
    },
    {
        "title": "打坐",
        "author": "叶茵",
        "content": "一卷黄庭日未移，跏趺坐处篆香迟。\n儿曹问我新官职，顺适堂中老住持。",
        "dynasty": "宋",
        "collection_info": null
    },
    {
        "title": "春去",
        "author": "叶茵",
        "content": "一片飞花落酒缸，风光渐觉远书窗。\n草深两部青蛙闹，芹湿重檐紫燕双。",
        "dynasty": "宋",
        "collection_info": null
    },
    {
        "title": "小垂虹桥",
        "author": "叶茵",
        "content": "冯夷掣开潜蛟锁，御云飞过松江左。\n悬腰展鬣眠东湖，生绡描作垂虹图。\n隠君骑背占空阔，百尺阑干景轩豁。\n有亭翼然芙蕖开，风朝月夕尤佳哉。\n柳边何曾官船来，回视驿桥多尘埃。",
        "dynasty": "宋",
        "collection_info": null
    },
    {
        "title": "爱香亭",
        "author": "叶茵",
        "content": "有君子兮居沧波，芝兰之室未足多。\n为香终日成痴绝，不着此亭如香何。\n光风霁月荡心目，幸甚吴侬沾剩馥。\n兹时消得为衣裳，对翁更把离骚读。",
        "dynasty": "宋",
        "collection_info": null
    },
    {
        "title": "偶成",
        "author": "叶茵",
        "content": "世事如今不可知，相逢茶罢且吟诗。\n无风古鼎香烟直，未午空庭树影迟。\n袖手好看棋胜败，论心休问酒醇醨。\n谋居恰与松江近，斫脍羹莼渐及时。",
        "dynasty": "宋",
        "collection_info": null
    },
    {
        "title": "舫斋",
        "author": "叶茵",
        "content": "居家巧作浮家样，此即人生不繫舟。\n政恐风波起平地，直教砥柱屹中流。\n浪花影动重帘月，潮汛声喧万叶秋。\n梦裏不知容膝计，翻身栩栩逐轻鸥。",
        "dynasty": "宋",
        "collection_info": null
    },
    {
        "title": "苕溪行",
        "author": "叶茵",
        "content": "吴松江头田舍翁，年年苕溪摇飞篷。\n沿溪杨柳旧相识，问翁何事犹西东。\n心欲无言泪如洗，松楸正在西山裏。\n余生五十五番春，七十为期春梦耳。\n追思畴昔谋亲茔，鴈行差差三弟兄。\n伯兮季兮不可作，老来隻影嗟零丁。\n手种青杉踰百尺，藤花薜蔓笼台石。\n一年一到一徘徊，此后徘徊几朝夕。\n九泉属望天潜知，寸草难报阳春晖。\n教子一经答先志，买山傍墓终焉计。\n读书可大吾门闾，没世可从先大夫。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "童去鹤归迟，青山皓首期。\n池塘圆草梦，家世受梅知。\n拂石和云卧，分鱼换米炊。\n人生裁足耳，舍子更其谁。",
        "dynasty": "宋",
        "collection_info": null
    },
    {
        "title": "次抚松韵",
        "author": "叶茵",
        "content": "昂藏苍髯翁，违世号独立。\n女萝千丈丝，依倚忘岌岌。\n有客眠疎阴，感慨百世人。\n不悟女萝累，甘为女萝亲。\n猗欤山下兰，清芬传楚泽。\n野蔓不可干，此道何曾息。",
        "dynasty": "宋",
        "collection_info": null
    },
    {
        "title": "晚年闢地为圃僭用老坡和靖节归田园居六韵  其一",
        "author": "叶茵",
        "content": "太湖三万顷，湖中东西山。\n谋隠媿不早，欲往嗟衰年。\n道南地夷旷，半占龟鱼渊。\n断岸连疎村，浮云栖平田。\n得此愿可酬，不啻湖山间。\n瞻彼闵子巷，卜居千载前。\n犹存六七舍，古柳生青烟。\n邻曲来无时，为予喜欲颠。\n畴知在尘境，中有风月閒。\n吾将老此乡，草木俱欣然。",
        "dynasty": "宋",
        "collection_info": null
    },
    {
        "title": "晚年闢地为圃僭用老坡和靖节归田园居六韵  其二",
        "author": "叶茵",
        "content": "已受鲈乡招，柴车异尘鞅。\n方春融融时，红紫形梦想。\n胜游计自今，乐事何曾往。\n迎意引壶觞，班荆集少长。\n容膝地有余，意不在袤广。\n牧竖良知心，长歌振林莽。",
        "dynasty": "宋",
        "collection_info": null
    },
    {
        "title": "晚年闢地为圃僭用老坡和靖节归田园居六韵  其三",
        "author": "叶茵",
        "content": "蚕姑馈新蛹，篱落桑柘稀。\n一茧视万事，浮生同于归。\n水浅凉可濯，荷深香可衣。\n载言老圃计，勇决无依违。",
        "dynasty": "宋",
        "collection_info": null
    },
    {
        "title": "晚年闢地为圃僭用老坡和靖节归田园居六韵  其四",
        "author": "叶茵",
        "content": "疏牖炷柏子，日与琴书娱。\n已復迴商飈，凉意浮郊墟。\n自成松菊趣，不杂轩冕居。\n悠悠鸟脱罟，局局兔守株。\n试叩塞上翁，得丧为何如。\n元亮抱至道，诗发道之余。\n利名莫能束，精神游太虚。\n冥想田园归，其乐无时无。",
        "dynasty": "宋",
        "collection_info": null
    },
    {
        "title": "晚年闢地为圃僭用老坡和靖节归田园居六韵  其五",
        "author": "叶茵",
        "content": "控馿灞桥坳，纵棹剡溪曲。\n缤纷天上花，拍拍春意足。\n能追兹辰欢，独许苏玉局。\n憧憧市朝人，继晷犹秉烛。\n野翁太无营，借暖待晴旭。",
        "dynasty": "宋",
        "collection_info": null
    },
    {
        "title": "晚年闢地为圃僭用老坡和靖节归田园居六韵  其六",
        "author": "叶茵",
        "content": "结庐田畴间，稔步东西陌。\n时哉休且休，聊以适吾适。\n汗漫游难逢，崦嵫日易夕。\n篠影延户深，苔晕补阶隙。\n而有蛙蚓居，口腹犹役役。\n顾予安一閒，顶踵蒙帝绩。\n发为四时吟，吟中自规益。",
        "dynasty": "宋",
        "collection_info": null
    },
    {
        "title": "鲈乡道院",
        "author": "叶茵",
        "content": "步兵旧游地，野人今结庐。\n千载同一调，志隠不志鱼。",
        "dynasty": "宋",
        "collection_info": null
    },
    {
        "title": "光风霁月",
        "author": "叶茵",
        "content": "濂溪有此天，天外得此景。\n景中一衰翁，融入吟哦境。",
        "dynasty": "宋",
        "collection_info": null
    },
    {
        "title": "耕钓境",
        "author": "叶茵",
        "content": "一犁足春雨，一丝摇晴风。\n乐此至乐地，其惟蓑笠翁。",
        "dynasty": "宋",
        "collection_info": null
    },
    {
        "title": "春咏",
        "author": "叶茵",
        "content": "舍瑟声不传，咏归声在道。\n风乎野水滨，夕阳转芳草。",
        "dynasty": "宋",
        "collection_info": null
    },
    {
        "title": "见天地心",
        "author": "叶茵",
        "content": "百卉伏穷阴，一枝倚春色。\n因易探真机，生意何曾息。",
        "dynasty": "宋",
        "collection_info": null
    },
    {
        "title": "存方寸地",
        "author": "叶茵",
        "content": "客问燕山地，燕山地不多。\n祗因解培植，桂子绿婆娑。",
        "dynasty": "宋",
        "collection_info": null
    },
    {
        "title": "翠波",
        "author": "叶茵",
        "content": "萧疎拂行云，清阴笼远汀。\n水色元无色，相逢眼自青。",
        "dynasty": "宋",
        "collection_info": null
    },
    {
        "title": "皆春",
        "author": "叶茵",
        "content": "一气融万象，大哉造化仁。\n自耕还自凿，熙熙康衢民。",
        "dynasty": "宋",
        "collection_info": null
    },
    {
        "title": "尘外",
        "author": "叶茵",
        "content": "自有此山扃，疑与浮世隔。\n清风袭我裳，竹下有来客。",
        "dynasty": "宋",
        "collection_info": null
    },
    {
        "title": "云思",
        "author": "叶茵",
        "content": "交柯叆苍寒，不碍青霄路。\n油然隠者心，一声孤鹤度。",
        "dynasty": "宋",
        "collection_info": null
    },
    {
        "title": "道院",
        "author": "叶茵",
        "content": "园林悭十亩，天赐老生涯。\n雪境吟终夜，春时醉一家。\n篱疎簪菊种，石古络藤花。\n莫有同盟者，多煎谷雨茶。",
        "dynasty": "宋",
        "collection_info": null
    },
    {
        "title": "舟中即事",
        "author": "叶茵",
        "content": "草舍密还稀，编篱枕钓矶。\n鸭羣迎棹去，牛背晒衣归。\n风紧浪千迭，村深柳四围。\n倚樯无与语，数鴈失斜晖。",
        "dynasty": "宋",
        "collection_info": null
    },
    {
        "title": "新春",
        "author": "叶茵",
        "content": "老来分外喜新春，春事关心世事轻。\n棋肯输时方是着，路疑险处不须行。\n雨催农业鸠夫妇，风带边声鴈弟兄。\n办得斗园邻屋角，剩栽芝朮了余生。",
        "dynasty": "宋",
        "collection_info": null
    },
    {
        "title": "严子陵",
        "author": "叶茵",
        "content": "怕被刘郎认故人，披裘钓泽隠余生。\n无端伸足龙床上，多却严陵一姓名。",
        "dynasty": "宋",
        "collection_info": null
    },
    {
        "title": "陶渊明",
        "author": "叶茵",
        "content": "唤得归来是督邮，东篱千古占风流。\n白衣未至秋萧索，曾记公田种秫不。",
        "dynasty": "宋",
        "collection_info": null
    },
    {
        "title": "贾浪僊",
        "author": "叶茵",
        "content": "举世知心独有韩，为何无髮强加冠。\n若人了得推敲事，僧服儒衣一样看。",
        "dynasty": "宋",
        "collection_info": null
    },
    {
        "title": "孟东野",
        "author": "叶茵",
        "content": "出仕因诗忤长官，布衣时节更孤寒。\n长安得意春风裏，百岁都来一日欢。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "举世一枰棋，谁能着着奇。\n懒皆安乐法，醉即太平时。\n梅雨飞不断，茶烟凝欲垂。\n吟诗为无事，多事又因诗。",
        "dynasty": "宋",
        "collection_info": null
    },
    {
        "title": "天童山",
        "author": "叶茵",
        "content": "着足万松关，东州第一山。\n听泉穷地脉，历栈近天颜。\n奎画疎烟外，钟声远树间。\n衲翁曾有约，分我片时閒。",
        "dynasty": "宋",
        "collection_info": null
    },
    {
        "title": "次守岁韵",
        "author": "叶茵",
        "content": "爆竹散千灾，从今事事谐。\n五辛空䬦饤，六甲已安排。\n井贮屠苏药，庭辉榾柮柴。\n谩教添一岁，依旧好情怀。",
        "dynasty": "宋",
        "collection_info": null
    },
    {
        "title": "道院偶成二首  其一",
        "author": "叶茵",
        "content": "水生远岸拍蒲芽，春色骎骎染物华。\n伎𠐒一诗安老草，眵昏两眼眩空花。\n楼分古柳烟光薄，桥倚青帘日影斜。\n此乐未知谁可共，隔篱独许钓鱼家。",
        "dynasty": "宋",
        "collection_info": null
    },
    {
        "title": "道院偶成二首  其二",
        "author": "叶茵",
        "content": "柳长柔丝草长芽，随时委化答年华。\n呼来便了能酤酒，抱去添丁共看花。\n忧世中宵心耿耿，题春半壁字斜斜。\n江湖风月今犹昔，能学龟蒙有几家。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "鬓边惊雪点，腰下欠金围。\n已绝功名想，甘为耕钓归。\n浮生醒亦醉，往事是耶非。\n独有楼前景，年年霞鹜飞。",
        "dynasty": "宋",
        "collection_info": null
    },
    {
        "title": "二十里云亭",
        "author": "叶茵",
        "content": "蔽空青不断，杉径影中行。\n僧指夜无月，客嫌春少晴。\n卧龙安旧窟，倦翼乱归程。\n吟到长虹背，人间天上惊。",
        "dynasty": "宋",
        "collection_info": null
    },
    {
        "title": "田父吟五首  其一",
        "author": "叶茵",
        "content": "桃花深映水边庄，夫妇相携笑语香。\n耕耨有粮蚕有种，丁男戽水女条桑。",
        "dynasty": "宋",
        "collection_info": null
    },
    {
        "title": "田父吟五首  其二",
        "author": "叶茵",
        "content": "家家柳色染轻黄，柳外归鸦噪夕阳。\n屋角有烟青不断，粞儿饭熟淡齑香。",
        "dynasty": "宋",
        "collection_info": null
    },
    {
        "title": "田父吟五首  其三",
        "author": "叶茵",
        "content": "羣来野雀遶林梢，三五人家住水坳。\n翁媪语人年岁好，屋山添得一层茅。",
        "dynasty": "宋",
        "collection_info": null
    },
    {
        "title": "田父吟五首  其四",
        "author": "叶茵",
        "content": "未晓催车水满沟，男儿鬼面妇蓬头。\n但求一熟偿逋债，留得糠粞便不忧。",
        "dynasty": "宋",
        "collection_info": null
    },
    {
        "title": "田父吟五首  其五",
        "author": "叶茵",
        "content": "往来鸡酒乐村村，一稔难忘大造恩。\n粜谷可酬婚嫁愿，今年好事属柴门。",
        "dynasty": "宋",
        "collection_info": null
    },
    {
        "title": "僧舍小泊",
        "author": "叶茵",
        "content": "屏息小胡床，心魔已受降。\n香留烟出户，云过雨来窗。\n自许参禅观，谁能折慢幢。\n山童求说偈，竹影落寒江。",
        "dynasty": "宋",
        "collection_info": null
    },
    {
        "title": "雪",
        "author": "叶茵",
        "content": "春意满庭除，红尘半点无。\n山川同变化，天地一模糊。\n石友耸冰骨，松公掀寿鬚。\n相望王子宅，不见夜篷孤。",
        "dynasty": "宋",
        "collection_info": null
    },
    {
        "title": "梅",
        "author": "叶茵",
        "content": "溪桥一树玉精神，香色中间集大成。\n疎影逼真前处士，羣花推重老先生。\n春回陇首人千里，月到窗前梦五更。\n甚欲折来还不忍，岁寒留取看峥嵘。",
        "dynasty": "宋",
        "collection_info": null
    },
    {
        "title": "次韵二首  其一",
        "author": "叶茵",
        "content": "几载江湖兄弟心，老夫吟了听君吟。\n休论聚散时难易，要识推敲意浅深。\n昼静床头便竹简，风清墙角度松琴。\n山灵应是驰山檄，知向孤山何处寻。",
        "dynasty": "宋",
        "collection_info": null
    },
    {
        "title": "次韵二首  其二",
        "author": "叶茵",
        "content": "古貌如君更古心，舣舟来伴故人吟。\n十分酒醉忧时切，一点灯昏语夜深。\n半似画图经雨壁，不成宫征乱风琴。\n箇中好办栽梅计，胜友从教载月寻。",
        "dynasty": "宋",
        "collection_info": null
    },
    {
        "title": "次得雨韵",
        "author": "叶茵",
        "content": "畎亩思国事，笺天泪成流。\n鲜风鼓中夜，涷雨喧西畴。\n一饱将如愿，卒岁应莫愁。\n料得廊庙心，犹怀沟壑忧。\n香灯答帝力，籉笠悬车头。\n白首逢三登，酣歌娱春秋。",
        "dynasty": "宋",
        "collection_info": null
    },
    {
        "title": "次吴菊潭八月十四夜韵二首  其一",
        "author": "叶茵",
        "content": "来夕九秋半，月同心迹清。\n已知千里共，祇欠一分明。\n流水往来影，幽人今古情。\n撞钟先得句，尘世不须惊。",
        "dynasty": "宋",
        "collection_info": null
    },
    {
        "title": "次吴菊潭八月十四夜韵二首  其二",
        "author": "叶茵",
        "content": "月过市无声，令人毛髮清。\n连村三鼓急，隔水一灯明。\n琢句醉时语，簪花老后情。\n凭栏发长啸，不管卧龙惊。",
        "dynasty": "宋",
        "collection_info": null
    },
    {
        "title": "又",
        "author": "叶茵",
        "content": "昨雨转今晴，晴新越样清。\n恐孤秋半赏，为补夜来明。\n检点有斜影，看承无异情。\n微吟樵唱句，犹恐鬼神惊。",
        "dynasty": "宋",
        "collection_info": null
    },
    {
        "title": "喜义庄成",
        "author": "叶茵",
        "content": "以义名庄遗后昆，隠然文正典刑存。\n当知疎远诸亲族，同是高曾下子孙。\n先世家风传不坠，废祠香烬喜重温。\n更能培植诗书种，忠孝他年萃一门。",
        "dynasty": "宋",
        "collection_info": null
    },
    {
        "title": "多景楼",
        "author": "叶茵",
        "content": "北望中原惨莫烟，楼头风物故依然。\n后人拍得阑干碎，往日轻教眼界偏。\n水撼金焦声亦怒，云连楚泗势犹全。\n壮怀且付生前酒，千古英雄冢道边。",
        "dynasty": "宋",
        "collection_info": null
    },
    {
        "title": "旅况",
        "author": "叶茵",
        "content": "未惯秋情绪，客中方觉难。\n酒悭疏旧识，衣薄怯新寒。\n雨过浮云湿，风来病叶干。\n倚楼搔短鬓，一鴈掠阑干。",
        "dynasty": "宋",
        "collection_info": null
    },
    {
        "title": "读梅雪村诗",
        "author": "叶茵",
        "content": "雪村吟有稿，名峻斗牛低。\n声调唐之上，精神江以西。\n爱君忧国意，临水傍山题。\n何代无风雅，人心自鹜鷄。",
        "dynasty": "宋",
        "collection_info": null
    },
    {
        "title": "北窗",
        "author": "叶茵",
        "content": "八面玲珑静向阴，静中时现定中身。\n解传佛祖从前意，便是羲皇向上人。\n背日一檐浑不暑，依山百卉若为春。\n未逢惠远相招致，厌杀浮生有劫尘。",
        "dynasty": "宋",
        "collection_info": null
    },
    {
        "title": "桂谢",
        "author": "叶茵",
        "content": "广寒世界放新晴，景物萧疎八月深。\n窗外方疑天雨粟，风前已见地流金。\n举留清致为诗助，收拾余香付酒斟。\n但得僊根耐霜雪，不妨携囝步繁阴。",
        "dynasty": "宋",
        "collection_info": null
    },
    {
        "title": "次禊帖韵",
        "author": "叶茵",
        "content": "梅花旧刻字将磨，勘辨其如病眼何。\n千载鼠鬚遗墨少，一时贋本误人多。\n肯将金谷序文比，因想山阴气候和。\n最喜孤居山下姥，慕名特特为烹鹅。",
        "dynasty": "宋",
        "collection_info": null
    },
    {
        "title": "寄社友",
        "author": "叶茵",
        "content": "近来何事倦于吟，岂是因吟误却身。\n此道自来多冷淡，郊寒岛瘦少陵贫。",
        "dynasty": "宋",
        "collection_info": null
    },
    {
        "title": "买鱼",
        "author": "叶茵",
        "content": "柳线穿来网上鱼，宽偿所直办朝厨。\n烹鲜不及为亲养，一笑分羹问二雏。",
        "dynasty": "宋",
        "collection_info": null
    },
    {
        "title": "石佛",
        "author": "叶茵",
        "content": "一段无情作有情，如来相貌十分真。\n不因人世皆尘土，谁识山头不坏身。",
        "dynasty": "宋",
        "collection_info": null
    },
    {
        "title": "僧舍偶成",
        "author": "叶茵",
        "content": "枝头红白乱飘零，又是风光入柳汀。\n自笑半生成草草，不知双鬓已星星。\n贪吟为有诗磨勘，戒饮从教酒勒停。\n旋学禅床诸衲子，蒙头相对一函经。",
        "dynasty": "宋",
        "collection_info": null
    },
    {
        "title": "谢韩菊山道院诗",
        "author": "叶茵",
        "content": "正传国子先生印，远访松陵隠士庐。\n二十四篇风月句，几千万卷圣贤书。\n地偏自觉因人重，日涉从教与世疎。\n已戒园丁多种菊，重来对菊脍鲈鱼。",
        "dynasty": "宋",
        "collection_info": null
    },
    {
        "title": "晚秋即事",
        "author": "叶茵",
        "content": "曳筇独独倚柴扉，翠泼西山漾落晖。\n衲子顶云随鴈远，牧童腰笛挽牛归。",
        "dynasty": "宋",
        "collection_info": null
    },
    {
        "title": "晚梅",
        "author": "叶茵",
        "content": "锦样桃花占晓晴，桃边梅树尚寒英。\n莫羞老大无颜色，自是前贤畏后生。",
        "dynasty": "宋",
        "collection_info": null
    },
    {
        "title": "友人见借放翁绝笔",
        "author": "叶茵",
        "content": "放翁今已矣，犹有未刊诗。\n阅稿无三豕，还书欠一鸱。\n听儿弦诵罢，留客笑谈时。\n发越吟边思，心香答所知。",
        "dynasty": "宋",
        "collection_info": null
    },
    {
        "title": "水天一色亭上即事  其一",
        "author": "叶茵",
        "content": "芰荷深处小壶天，时见征帆破晚烟。\n非主非宾和气裏，似晴似雨绿阴边。\n凭阑笑语惊鱼鸟，信步游行废管絃。\n剩喜利名尘不到，持竿柳下问渔船。",
        "dynasty": "宋",
        "collection_info": null
    },
    {
        "title": "水天一色亭上即事  其二",
        "author": "叶茵",
        "content": "得得寻幽到水天，开樽洗勺动庖烟。\n败欢红袖翻棋局，惯客乌衣拂坐边。\n好景自应分半席，雅歌政不欠繁絃。\n黄昏未忍轻归去，长笛一声何处船。",
        "dynasty": "宋",
        "collection_info": null
    },
    {
        "title": "遇风",
        "author": "叶茵",
        "content": "捲地沙尘扑面来，归舟不进去帆飞。\n世间何事无迟速，逆者由来顺者机。",
        "dynasty": "宋",
        "collection_info": null
    },
    {
        "title": "次台州巾子山任翻韵",
        "author": "叶茵",
        "content": "天留胜处占清凉，山挟波光薄我裳。\n看遍尘寰兴废事，竹阴千古一禅房。",
        "dynasty": "宋",
        "collection_info": null
    },
    {
        "title": "舟次",
        "author": "叶茵",
        "content": "轻舟小驻绿杨堤，载得閒云过别溪。\n云本无心天欲暮，一声何处杜鹃啼。",
        "dynasty": "宋",
        "collection_info": null
    },
    {
        "title": "寿水竹弟",
        "author": "叶茵",
        "content": "人生真乐在家山，况有名园五亩宽。\n眼底不随花富贵，水边长报竹平安。\n养心澹泊千诗稿，种德蕃滋九畹兰。\n以此寿君君必寿，年年新月照杯盘。",
        "dynasty": "宋",
        "collection_info": null
    },
    {
        "title": "秋夜",
        "author": "叶茵",
        "content": "秋满读书林，篝灯报夜深。\n肯閒诗有趣，为拙仕无心。\n惊鹊择枝宿，幽蝉抱叶吟。\n未能游梦境，何处捣衣砧。",
        "dynasty": "宋",
        "collection_info": null
    },
    {
        "title": "江湖伟观山亭二首  其一",
        "author": "叶茵",
        "content": "结束虚亭近太清，山光水影互逢迎。\n人心祗觉山多险，几箇人心水样平。",
        "dynasty": "宋",
        "collection_info": null
    },
    {
        "title": "江湖伟观山亭二首  其二",
        "author": "叶茵",
        "content": "软红尘外耸嵯峩，题品先曾属老坡。\n立脚愈高天愈阔，静看舟楫驾风波。",
        "dynasty": "宋",
        "collection_info": null
    },
    {
        "title": "次七夕游松江韵",
        "author": "叶茵",
        "content": "谪仙歌洞庭，坡翁赋赤壁。\n逢时汗漫游，元不计何夕。\n慨慷晞英豪，老大谩悽恻。\n矧兹笠泽区，万顷混空碧。\n一苇纵所如，卧虹控秋色。\n云軿驾双星，银潢几经历。\n柳州乞巧文，我欲为己易。\n邂逅竹林贤，胸次小八极。\n气胜棋声高，量宽酒杯窄。\n载笑轻公侯，一閒抵金璧。\n多谢简斋孙，遗诗话平昔。\n二雏掖吾旁，对景亦自得。\n髣髴真率会，相与鄙肉食。\n驻睇芙蕖边，拟卜子云宅。\n清风继三高，名利焉能役。\n因夸江上人，有此坐中客。",
        "dynasty": "宋",
        "collection_info": null
    },
    {
        "title": "试问",
        "author": "叶茵",
        "content": "在在江湖芦苇，家家杨柳楼台。\n试问燕鸿心事，为谁飞去飞来。",
        "dynasty": "宋",
        "collection_info": null
    },
    {
        "title": "己酉九日次靖节是岁是日韵",
        "author": "叶茵",
        "content": "采采篱下菊，熙熙白首交。\n挈觞酬佳节，先惊蒲柳凋。\n日月不再与，名位空相高。\n岿然龙山青，千古擎丹霄。\n彼美一晋士，长接辞尘劳。\n留钱寄酒家，快饮如沃焦。\n尚友前辈意，兀兀而陶陶。\n且了今日欢，谁能忧来朝。",
        "dynasty": "宋",
        "collection_info": null
    },
    {
        "title": "长相思",
        "author": "叶茵",
        "content": "长相思，情万折，年少不来春又别。\n宝奁香，绣帏月。\n鸿鴈音信稀，鸳鸯魂梦绝。\n尚持百年愿，料理丁香结。",
        "dynasty": "宋",
        "collection_info": null
    },
    {
        "title": "松江",
        "author": "叶茵",
        "content": "占得中吴第一清，莼鲈里社可鸥盟。\n七层灯火重湖影，千尺阑干两市声。\n欵乃歌分长短律，往来帆带古今情。\n三高岂是无名利，祗与时人有重轻。",
        "dynasty": "宋",
        "collection_info": null
    },
    {
        "title": "南明楼",
        "author": "叶茵",
        "content": "重檐敞处受槐熏，扫尽江村雨后云。\n佛法本无南北异，世情强有晦明分。\n箇中苟住元无住，此外无闻却是闻。\n谁道结楼入已去，床头诗版几朝曛。",
        "dynasty": "宋",
        "collection_info": null
    },
    {
        "title": "壶中林壑",
        "author": "叶茵",
        "content": "山下水一泓，山上云一朵。\n有尘飞不来，终年风月我。",
        "dynasty": "宋",
        "collection_info": null
    },
    {
        "title": "柿叶",
        "author": "叶茵",
        "content": "柿叶红如染，横陈几席间。\n小题秋样句，客思满江山。",
        "dynasty": "宋",
        "collection_info": null
    },
    {
        "title": "道院",
        "author": "叶茵",
        "content": "菰蒲卫竹居，适意在江湖。\n富贵诸公有，清閒举世无。\n四时盘谷序，一景辋川图。\n何处无芳草，堪嗟楚大夫。",
        "dynasty": "宋",
        "collection_info": null
    },
    {
        "title": "旅中",
        "author": "叶茵",
        "content": "节序几循环，重来秋又残。\n霜晴生酒熟，风冷夹衣单。\n未羡千钟禄，宁求一枕安。\n白头逢岁稔，忧国素心宽。",
        "dynasty": "宋",
        "collection_info": null
    },
    {
        "title": "寄台守",
        "author": "叶茵",
        "content": "半世困尘埃，烟霞入梦来。\n谁能缩地脉，我已思天台。\n城古清云气，山灵秀药材。\n春时穿径去，郡守莫惊猜。",
        "dynasty": "宋",
        "collection_info": null
    },
    {
        "title": "林和靖祠",
        "author": "叶茵",
        "content": "鹤去山孤草亦荒，旋吟长句谒虚堂。\n束刍尚拟人如玉，一朵梅花当瓣香。",
        "dynasty": "宋",
        "collection_info": null
    },
    {
        "title": "三高祠",
        "author": "叶茵",
        "content": "一为功成一见几，一逢叔世老渔矶。\n后人欲隠求其志，志不因时隠亦非。",
        "dynasty": "宋",
        "collection_info": null
    },
    {
        "title": "白牡丹",
        "author": "叶茵",
        "content": "洛阳分种入侯家，魏紫姚黄谩自夸。\n素质不为颜色污，看来清得似梅花。",
        "dynasty": "宋",
        "collection_info": null
    },
    {
        "title": "生日对梅口占",
        "author": "叶茵",
        "content": "一生已得半生閒，出入诗篇酒盏间。\n祗把小儿看造化，不妨老子号痴顽。\n幻身且喜无诸恙，灵药谁能觅大还。\n多谢梅花来荐寿，年年雪裏破春颜。",
        "dynasty": "宋",
        "collection_info": null
    },
    {
        "title": "次王竹斋韵",
        "author": "叶茵",
        "content": "忘身忘世老方回，适处从教节物催。\n几日吟情为热恼，一天生意趁凉来。\n屋边花竹时时好，水外轩窗面面开。\n独有此君同此趣，百年事业两三杯。",
        "dynasty": "宋",
        "collection_info": null
    },
    {
        "title": "渔家行",
        "author": "叶茵",
        "content": "湖滨江浒疎疎村，村村渔家人子孙。\n为鱼不管波浪恶，出未天明归黄昏。\n得来鱼可数，妻儿相对语。\n瓮头有齑熟，锅中无米煮。\n昔日鱼多江湖宽，今日江湖半属官。\n钓筒钓车谩百尺，团罟帆罟空多般。\n盖蓑腊雪杨柳岸，笼手西风芦荻滩。\n差差舴艋千百隻，尽向其中仰衣食。\n几谋脱离江湖归犂鉏，似闻岁恶农家尤费力。",
        "dynasty": "宋",
        "collection_info": null
    },
    {
        "title": "石湖",
        "author": "叶茵",
        "content": "千古湖山人物，百年翰墨文章。\n寂寞梅花开处，一尊自酹寒香。",
        "dynasty": "宋",
        "collection_info": null
    },
    {
        "title": "蚕妇吟二首  其一",
        "author": "叶茵",
        "content": "九日三眠火力齐，五朝又报四眠时。\n辛勤一月方能茧，缲得成丝却卖丝。",
        "dynasty": "宋",
        "collection_info": null
    },
    {
        "title": "蚕妇吟二首  其二",
        "author": "叶茵",
        "content": "扫下乌儿毛样细，满箱桑叶翦青柔。\n大姑不似三姑巧，今岁缲丝两倍收。",
        "dynasty": "宋",
        "collection_info": null
    },
    {
        "title": "昭君怨",
        "author": "叶茵",
        "content": "塞上将军且罢兵，一身万里自经营。\n将军歌舞升平日，却调琵琶寄怨声。",
        "dynasty": "宋",
        "collection_info": null
    },
    {
        "title": "自适",
        "author": "叶茵",
        "content": "澹薄野人心，难教着利名。\n重农田舍熟，省事世情生。\n石老旗枪叶，池喧鼓吹声。\n东风知此乐，飞絮荡新晴。",
        "dynasty": "宋",
        "collection_info": null
    },
    {
        "title": "霉后",
        "author": "叶茵",
        "content": "半日断梅雨，两山生火云。\n窗明书少蠹，壁润帐多蚊。\n无计清时暑，何心解世纷。\n追思河朔辈，倚箑对炉熏。",
        "dynasty": "宋",
        "collection_info": null
    },
    {
        "title": "垂虹桥",
        "author": "叶茵",
        "content": "何年现采虹，悬足控西东。\n两地烟波隔，一天风月同。\n艣声摇鴈柱，檐影覆龙宫。\n雠虏曾垂钓，谁收饵虏功。",
        "dynasty": "宋",
        "collection_info": null
    },
    {
        "title": "意亭",
        "author": "叶茵",
        "content": "泉石聊復尔，杖屦亦偶然。\n万化同一适，鱼鸢兮天渊。",
        "dynasty": "宋",
        "collection_info": null
    },
    {
        "title": "野云庵",
        "author": "叶茵",
        "content": "变态分阴晴，悠悠浮太虚。\n冥与此心契，时哉道卷舒。",
        "dynasty": "宋",
        "collection_info": null
    },
    {
        "title": "鹤陇",
        "author": "叶茵",
        "content": "一陇以鹤名，疑是终南径。\n山灵无献嘲，出处由来定。",
        "dynasty": "宋",
        "collection_info": null
    },
    {
        "title": "雪磴",
        "author": "叶茵",
        "content": "不记门前路，门前一尺深。\n梅花如有语，参透老逋心。",
        "dynasty": "宋",
        "collection_info": null
    },
    {
        "title": "槃磵",
        "author": "叶茵",
        "content": "盘旋山水间，隠者固所乐。\n寐寤独言时，𤱶亩心犹昨。",
        "dynasty": "宋",
        "collection_info": null
    },
    {
        "title": "耐久交",
        "author": "叶茵",
        "content": "彼哉市道交，出语指天日。\n未逢魏与裴，三叹扁斯石。",
        "dynasty": "宋",
        "collection_info": null
    },
    {
        "title": "意行桥",
        "author": "叶茵",
        "content": "枯槎浸清溪，飘飘野云度。\n徘徊復徘徊，捻髭未成句。",
        "dynasty": "宋",
        "collection_info": null
    },
    {
        "title": "次游法喜寺韵",
        "author": "叶茵",
        "content": "招提四百载，不与世劫俱。\n松陵拱空觉，柏香祠真如。\n时秋兆嫩凉，揖客登其庐。\n廊邃碑篆剥，阁迥钟声疎。\n中有白足侣，光现摩尼珠。\n勘问点头石，奔走观心狐。\n坐我六和室，风回晴窗虚。\n棋枰迭胜负，譁音发酒余。\n饱分蔬笋供，似可山林居。\n同是百年客，得此一日娱。\n远社不復见，熟与斯人徒。\n松日簸斜影，麾儿呼移厨。\n驾流来鲈乡，野云黏菰蒲。\n客散渔火稀，冉冉吟篷孤。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "枯坐如僧欠钵单，年来梦不赴槐安。\n稀行种竹容风入，大字钞书就月看。\n为有故人同冷淡，非干明主弃孤寒。\n因閒悟得家山趣，堪笑世间行路难。",
        "dynasty": "宋",
        "collection_info": null
    },
    {
        "title": "次韵二首  其一",
        "author": "叶茵",
        "content": "过墙新竹粉痕黏，蛙闹池塘燕掠檐。\n自喜江乡成懒散，从教世界要庄严。\n稻秧井井畦千纬，荷叶田田水一奁。\n心事太平风物好，与人无爱亦无嫌。",
        "dynasty": "宋",
        "collection_info": null
    },
    {
        "title": "次韵二首  其二",
        "author": "叶茵",
        "content": "难把来笺向后黏，载持珠玉傍风檐。\n吟根此性辞平易，学本于经意简严。\n未逊弥明联石鼎，还嗤韩渥赋香奁。\n阳春政不容人和，自听巴音亦自嫌。",
        "dynasty": "宋",
        "collection_info": null
    },
    {
        "title": "香奁体五首  其一",
        "author": "叶茵",
        "content": "相思独向小窗明，试翦春衣趁晚晴。\n还觉此情丝样小，欲裁不断柰何情。",
        "dynasty": "宋",
        "collection_info": null
    },
    {
        "title": "香奁体五首  其二",
        "author": "叶茵",
        "content": "雌蝶雄蜂缀杏枝，此时此意妾心知。\n等閒绣在香囊上，寄与东风赠所思。",
        "dynasty": "宋",
        "collection_info": null
    },
    {
        "title": "香奁体五首  其三",
        "author": "叶茵",
        "content": "千里相思两寂寥，东阳应减旧时腰。\n书中喜有归来字，携傍红窗把笔描。",
        "dynasty": "宋",
        "collection_info": null
    },
    {
        "title": "香奁体五首  其四",
        "author": "叶茵",
        "content": "绿杨红杏闹墙头，画出眉山却带秋。\n一行珠帘休捲上，怕春知道有人愁。",
        "dynasty": "宋",
        "collection_info": null
    },
    {
        "title": "香奁体五首  其五",
        "author": "叶茵",
        "content": "倚楼目断暮江边，约定归期夜不眠。\n香篆有烟灯有晕，笑移鍼线向床前。",
        "dynasty": "宋",
        "collection_info": null
    },
    {
        "title": "秋感",
        "author": "叶茵",
        "content": "苹洲起壮风，秋事太怱怱。\n节候一番别，心期几处同。\n牛沈苔晕碧，蟹断蓼拖红。\n有客愁无柰，人生总客中。",
        "dynasty": "宋",
        "collection_info": null
    },
    {
        "title": "泊然亭",
        "author": "叶茵",
        "content": "举世正营营，閒中意味深。\n无忧伸足梦，自乐曲肱吟。\n火软香凝穗，檐虚树长阴。\n客来难举似，指水印禅心。",
        "dynasty": "宋",
        "collection_info": null
    },
    {
        "title": "菊",
        "author": "叶茵",
        "content": "寿客若为情，风流友曲生。\n殿秋安晚节，为隠被香名。\n曼衍南阳种，凄凉楚泽英。\n见山应自语，今古几渊明。",
        "dynasty": "宋",
        "collection_info": null
    },
    {
        "title": "一万宗推篷图",
        "author": "叶茵",
        "content": "载月船空漾寒绿，掀篷半卧听渔曲。\n谁家留连万玉妃，羞露腰肢和面目。\n有缘窃见驼酥胸，灵坚习习生香风。\n剡溪藤下路如掌，忆在西湖烟雨中。\n迦叶相迎开笑口，汤休谢昼几搔首。\n世间不尽有余机，除却逃禅人解不。",
        "dynasty": "宋",
        "collection_info": null
    },
    {
        "title": "晚春",
        "author": "叶茵",
        "content": "年少逢春不惜春，惜春还是白头人。\n飞花入坐儿曹舞，细草蒙阶醉后裀。\n未羡食前罗五鼎，静看檐隙走双轮。\n此心已与尧夫似，同为清时作幸民。",
        "dynasty": "宋",
        "collection_info": null
    },
    {
        "title": "用东坡韵贺可山得子",
        "author": "叶茵",
        "content": "祥光一夜照乡闾，迟晓邻翁毓凤雏。\n举坐已夸沾玉果，传家应不负诗书。\n生时恰恰逢秋半，长日骎骎课夜余。\n自顾阿戎愚且鲁，提孩敢说巧相如。",
        "dynasty": "宋",
        "collection_info": null
    },
    {
        "title": "再韵贺可山新生弥月",
        "author": "叶茵",
        "content": "人夸旌表旧门闾，梅长新枝鹤长雏。\n八叶可提和靖印，十箱须读阿宜书。\n诞弥厥月生无害，积善之家庆有余。\n准拟一饕汤餠供，柰何逢疾似相如。",
        "dynasty": "宋",
        "collection_info": null
    },
    {
        "title": "春寒",
        "author": "叶茵",
        "content": "寒禁蕨芽拳尚小，雨缄茶觜舌无香。\n山翁不信春光老，祗道侬家未种秧。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "世间何事不何楼，莫为何楼苦苦愁。\n贵客五更驰宝勒，海翁终日对沙鸥。",
        "dynasty": "宋",
        "collection_info": null
    },
    {
        "title": "次范无外孙花翁游法喜寺韵二首  其一",
        "author": "叶茵",
        "content": "两桥横处放潮回，桥外花村涨晚埃。\n省事老禅门闭早，焚香对月礼如来。",
        "dynasty": "宋",
        "collection_info": null
    },
    {
        "title": "次范无外孙花翁游法喜寺韵二首  其二",
        "author": "叶茵",
        "content": "江流环合路纡回，香火千年地少埃。\n佛法本从方寸起，逢人刚道自西来。",
        "dynasty": "宋",
        "collection_info": null
    },
    {
        "title": "简閒云",
        "author": "叶茵",
        "content": "咫尺不相见，隔江应见难。\n有孤今雨约，转觉暮云寒。\n是处莲堪社，何时芋共餐。\n相思正无頼，鹊喜近阑干。",
        "dynasty": "宋",
        "collection_info": null
    },
    {
        "title": "二子读诗戏成",
        "author": "叶茵",
        "content": "翁琢五七字，儿亲三百篇。\n要知皆学力，未可以言传。\n得处有深浅，觉来无后先。\n殊途归一辙，飞跃自鱼鸢。",
        "dynasty": "宋",
        "collection_info": null
    },
    {
        "title": "舟行次韵二首  其一",
        "author": "叶茵",
        "content": "相逢隠者流，同是五湖舟。\n为老铭三住，因閒话四休。\n黄沙明野渡，画角咽谯楼。\n已践登山约，煎茶更少留。",
        "dynasty": "宋",
        "collection_info": null
    },
    {
        "title": "舟行次韵二首  其二",
        "author": "叶茵",
        "content": "河汉浄如流，枯槎便可舟。\n掉头诸事懒，弹指半生休。\n撼竹风疑雨，依山屋当楼。\n此游情味好，应不待苛留。",
        "dynasty": "宋",
        "collection_info": null
    },
    {
        "title": "自释",
        "author": "叶茵",
        "content": "繁红妒紫绚前林，杖策来栖花下阴。\n休道游情难似昔，可能他日尚如今。\n乍晴涧曲萦流水，未晓庭皋调野禽。\n毕竟老天怜老子，幽閒断送一生心。",
        "dynasty": "宋",
        "collection_info": null
    },
    {
        "title": "寄越倅",
        "author": "叶茵",
        "content": "几欲扁舟载雪来，可人风月相蓬莱。\n因思渭北吟春树，消得江南寄早梅。\n应接山川公事省，主盟觞咏旷怀开。\n何当身与浮云似，朝暮飘飘往又回。",
        "dynasty": "宋",
        "collection_info": null
    },
    {
        "title": "林可山荐毛监场写梅",
        "author": "叶茵",
        "content": "汉庭延寿丹青名，解使蛾眉休甲兵。\n之子懒作乃翁画，直向梅花苦用情。\n笔端不復污脂粉，临成天地无边清。\n更将此意语君復，岁寒应与孤山盟。",
        "dynasty": "宋",
        "collection_info": null
    },
    {
        "title": "赠立虚舟",
        "author": "叶茵",
        "content": "植杖踞盘石，邂逅跄踉师。\n叩之何方来，偃息招鼋池。\n杭芦访莼江，临流弄涟漪。\n春老芳事歇，风前蒲差差。\n人景与心会，聊以声吾伊。\n作茗话今昔，几逢夜壑移。\n达哉无住想，遥与蒙庄期。\n名似囿于物，非庄所能知。\n三语三不答，出门宾晴曦。",
        "dynasty": "宋",
        "collection_info": null
    },
    {
        "title": "舟中即事",
        "author": "叶茵",
        "content": "一岸茭芦何处村，小舟荡漾日黄昏。\n栖鸦散乱风惊柳，渔火清荧人倚门。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "看月过天中，贪幽臭味同。\n竹光延野碧，灯影染窗红。\n听客谈时务，呼儿诵国风。\n还思浮世事，到底是匆匆。",
        "dynasty": "宋",
        "collection_info": null
    },
    {
        "title": "饯族侄入幕",
        "author": "叶茵",
        "content": "衝寒谒子陵，好挹钓台清。\n若遇多梅处，须宽半日程。\n少年先器识，实地作功名。\n太守贤明甚，当如事父兄。",
        "dynasty": "宋",
        "collection_info": null
    },
    {
        "title": "道院偶成",
        "author": "叶茵",
        "content": "把茅为屋竹为城，柏子香销道气生。\n九十春光花一片，万千心事雨三更。\n连村鼍鼓相高下，断浦渔灯半灭明。\n闭户和衣寻小榻，梦回犹听读书声。",
        "dynasty": "宋",
        "collection_info": null
    },
    {
        "title": "邑宰劭农",
        "author": "叶茵",
        "content": "双鳬小驻柳边洲，岂是花时作胜游。\n着意劝民躬耒耜，终朝把酒话田畴。\n三年两下车尘拜，九客同为野景留。\n桃李成阴春欲去，寸心耿耿夕阳舟。",
        "dynasty": "宋",
        "collection_info": null
    },
    {
        "title": "饯友归侍",
        "author": "叶茵",
        "content": "闽江闽山相对青，照人肝胆寒如冰。\n路旁修松夹古桂，风鼓吟髭月随袂。\n君有莱衣我独无，此乐不能与之俱。\n老夫耄矣君年少，喜见功名将远到。\n归欤归欤盍归欤，长途玉汝千金躯。\n来秋来作广寒客，相携醉舞红尘陌。",
        "dynasty": "宋",
        "collection_info": null
    },
    {
        "title": "去去",
        "author": "叶茵",
        "content": "去去扁舟对晚晖，晴和直欲减绵衣。\n风来一阵芦花过，祗道春残柳絮飞。",
        "dynasty": "宋",
        "collection_info": null
    },
    {
        "title": "溪上偶成二首  其一",
        "author": "叶茵",
        "content": "霜冷信冬晴，苕溪半日程。\n正篷辞月色，欹枕受松声。\n渔隠前时约，山讴古样情。\n料应朝市客，笑我独为清。",
        "dynasty": "宋",
        "collection_info": null
    },
    {
        "title": "溪上偶成二首  其二",
        "author": "叶茵",
        "content": "新月试新晴，扁舟夜奔程。\n咿哑千万意，暧乃两三声。\n熟识旅中事，生嫌世上情。\n愿为山简醉，休问伯夷清。",
        "dynasty": "宋",
        "collection_info": null
    },
    {
        "title": "桃花",
        "author": "叶茵",
        "content": "漫山高下武陵花，一片红酣散晚霞。\n要识当时秦晋事，隔溪修竹两三家。",
        "dynasty": "宋",
        "collection_info": null
    },
    {
        "title": "优钵罗花",
        "author": "叶茵",
        "content": "九房六瓣瑞天山，香色清严入坐寒。\n不悟岑参题品意，后人祗作佛花看。",
        "dynasty": "宋",
        "collection_info": null
    },
    {
        "title": "次韵",
        "author": "叶茵",
        "content": "竹满园林水满沟，幽深地位度春秋。\n坐中不可无侯喜，歌处何须有莫愁。\n别墅帘栊风飐燕，远村籉笠雨耕牛。\n老来应物犹强健，多少壮年成梦休。",
        "dynasty": "宋",
        "collection_info": null
    },
    {
        "title": "清晖亭",
        "author": "叶茵",
        "content": "半点嚣尘不敢留，晴光野色自浮游。\n一泉走石夜多雨，万竹围松风似秋。\n剩喜有诗堪献佛，从教无骨可封侯。\n上人回施清閒供，兰芷香中着茗瓯。",
        "dynasty": "宋",
        "collection_info": null
    },
    {
        "title": "别曾源一",
        "author": "叶茵",
        "content": "梅边又上帝王都，柳下俄空处士庐。\n汉月楚星人去后，淮云蜀雨事何如。\n东龟不食西征缺，南雁难期北信疎。\n此去叫阍天路直，何时快覩茂陵书。",
        "dynasty": "宋",
        "collection_info": null
    },
    {
        "title": "洪都宗人则明盛年择宗子之秀名之曰绍弟书来欲求语则明上侍重亲承志笃学恤贫乐善绳绳蛰蛰未可涯也因书昔所赋广平同系诗一章载赓以庆之",
        "author": "叶茵",
        "content": "善积端如水涤源，源深自可羡来昆。\n岁当有室讵为老，意者重闱思弄孙。\n和乐定知江有渚，硕蕃伫见叶流根。\n河南心印元同自，秋干虷中细讨论。",
        "dynasty": "宋",
        "collection_info": null
    },
    {
        "title": "耐久交",
        "author": "叶茵",
        "content": "鱼水时暂欢，芝兰近同臭。\n惟有石丈人，万古情如旧。",
        "dynasty": "宋",
        "collection_info": null
    },
    {
        "title": "烂柯山",
        "author": "郑起",
        "content": "春风万古洞门开，尘世兴亡是几回。\n棋局至今无处觅，樵人于此遇仙来。\n飞梁横跨丹虹影，绝顶平铺白玉堆。\n天下纷纷无好着，斜阳下岭共徘徊。",
        "dynasty": "宋",
        "collection_info": null
    },
    {
        "title": "卜居",
        "author": "郑起",
        "content": "久欲谋归力不任，浮云踪迹谩巢林。\n功名未入屠龙手，贫贱常怀买鹤心。\n月下开门微雨过，楼头闻笛二更深。\n世间万事俱陈迹，空倚西风阅古今。",
        "dynasty": "宋",
        "collection_info": null
    },
    {
        "title": "自黄山还途中作",
        "author": "郑起",
        "content": "屈指还京十日程，每逢歇处问村名。\n春沙脉脉溪初涨，夜雨垂垂晓又晴。\n山下有人传虎出，店中炊饭见牛鸣。\n天涯行客无宁日，不及田家业在耕。",
        "dynasty": "宋",
        "collection_info": null
    },
    {
        "title": "谒岳王坟",
        "author": "郑起",
        "content": "我来拜谒岳王坟，松柏苍苍上宿云。\n臣子报君终一死，权奸卖国欲中分。\n鹰扬当日谁能及，雁叫中原不可闻。\n石马石人山寂寂，英雄于此忆将军。",
        "dynasty": "宋",
        "collection_info": null
    },
    {
        "title": "次照晦岩韵",
        "author": "郑起",
        "content": "便骑老虎不须鞍，忍辱仙人出宰官。\n入内讲经千佛现，跏趺对御六龙寒。\n指头有月娑罗冷，舌上悬河海水干。\n圣主赐衣漫大地，西方国土未为宽。",
        "dynasty": "宋",
        "collection_info": null
    },
    {
        "title": "再登南楼",
        "author": "郑起",
        "content": "客中重上倚层台，天阔云收八面开。\n雁带岳阳秋晓过，浪涵巴峡影西来。\n诸营种柳今何在，老子登楼得几回。\n自是江山雄壮处，兴亡不必问寒灰。",
        "dynasty": "宋",
        "collection_info": null
    },
    {
        "title": "思耕",
        "author": "郑起",
        "content": "江湖渐老身，山泽本来心。\n经济不敢问，耕耘犹可寻。\n一顷半顷许，三更二更深。\n亲朋相接近，鸡酒开尘襟。",
        "dynasty": "宋",
        "collection_info": null
    },
    {
        "title": "登荆南城楼",
        "author": "郑起",
        "content": "因为古荆州，翻成一段愁。\n孟嘉曾落帽，王粲此登楼。\n唐邓通襄路，沱潜并汉流。\n太平官府盛，昔日欠来游。",
        "dynasty": "宋",
        "collection_info": null
    },
    {
        "title": "宿虎丘",
        "author": "郑起",
        "content": "到晚归不去，因而此宿休。\n云深千古寺，月冷一天秋。\n崖裂池如束，天虚塔欲浮。\n最宜初日上，高处看烟收。",
        "dynasty": "宋",
        "collection_info": null
    },
    {
        "title": "宿洞霄山中",
        "author": "郑起",
        "content": "入山时八月，岚气似深冬。\n岩洞生风雨，窠巢落桧松。\n山中九重锁，月下一声钟。\n警省非人世，今秋得异逢。",
        "dynasty": "宋",
        "collection_info": null
    },
    {
        "title": "喜静",
        "author": "郑起",
        "content": "素来嫌僻静，今渐与相安。\n师友凋零尽，年时出处难。\n春风双屐暖，夜雨一灯寒。\n洙泗曾颜辈，何曾作好官。",
        "dynasty": "宋",
        "collection_info": null
    },
    {
        "title": "余杭界早发",
        "author": "郑起",
        "content": "早发促程期，篮舆带月低。\n山中如白昼，斗下渡清溪。\n群动霜初落，四邻鸡未啼。\n惟闻兵递舖，星急过淮西。",
        "dynasty": "宋",
        "collection_info": null
    },
    {
        "title": "余杭道上",
        "author": "郑起",
        "content": "五年兹路上，频往又频还。\n岁月孤松老，风霜苦竹班。\n溪流天目水，云出洞霄山。\n马上因閒眺，蜉蝣宇宙间。",
        "dynasty": "宋",
        "collection_info": null
    },
    {
        "title": "病后",
        "author": "郑起",
        "content": "渐懒说功名，修真喜道经。\n凄凉秋听雨，空阔夜观星。\n有病色先见，无心梦最灵。\n阶前风叶响，还又感飘零。",
        "dynasty": "宋",
        "collection_info": null
    },
    {
        "title": "归去好",
        "author": "郑起",
        "content": "归去岂不好，平田带浅林。\n春猿鸣雪涧，晴日上云岑。\n世久无鸣犊，时当学展禽。\n吾生今老矣，梁父岂能吟。",
        "dynasty": "宋",
        "collection_info": null
    },
    {
        "title": "送友人之淮",
        "author": "郑起",
        "content": "积得读书身，从教此道贫。\n逢秋为远客，知己是何人。\n天下方多事，西风至不仁。\n但于登眺处，杯酒莫辞频。",
        "dynasty": "宋",
        "collection_info": null
    },
    {
        "title": "吴江三高祠堂",
        "author": "郑起",
        "content": "吾拜三高堂，三高在何许。\n香炉上苍苔，破屋落大雨。\n石泐水弹痕，地洞龙潜处。\n清魂汗漫游，芳名垂万古。",
        "dynasty": "宋",
        "collection_info": null
    },
    {
        "title": "吴江太湖龙王殿",
        "author": "郑起",
        "content": "吾谒龙王殿，龙王在何许。\n太湖三万顷，水族龙为主。\n离离明月宫，渺渺寒烟渚。\n天下有旱蝗，吾亦能行雨。",
        "dynasty": "宋",
        "collection_info": null
    },
    {
        "title": "荆南别贾制书东归",
        "author": "郑起",
        "content": "来时秋雨满江楼，归日春风度客舟。\n回首荆南天一角，月明吹笛下扬州。",
        "dynasty": "宋",
        "collection_info": null
    },
    {
        "title": "送友人之鄂",
        "author": "郑起",
        "content": "湖海声名落搢绅，由江而鄂遡鳞鳞。\n烦君黄鹤楼头看，天下英雄有几人。",
        "dynasty": "宋",
        "collection_info": null
    },
    {
        "title": "晚春即事",
        "author": "郑起",
        "content": "轻寒时节牡丹开，叶底青青又见梅。\n门外数枝杨柳薄，一春莺燕不曾来。",
        "dynasty": "宋",
        "collection_info": null
    },
    {
        "title": "荆江口望见君山",
        "author": "郑起",
        "content": "荆江江口望漫漫，一白无边夕照寒。\n只是青云浮水上，教人错认作山看。",
        "dynasty": "宋",
        "collection_info": null
    },
    {
        "title": "繁昌江边见两獭祭鱼人立而拜",
        "author": "郑起",
        "content": "寒食清明在客途，片帆飘泊老无庐。\n松楸方念无人扫，忽见江边獭祭鱼。",
        "dynasty": "宋",
        "collection_info": null
    },
    {
        "title": "虎丘尹和靖书院示开讲",
        "author": "郑起",
        "content": "和靖书堂八面开，新分半席在山隈。\n若无人听都归去，传语生公借石来。",
        "dynasty": "宋",
        "collection_info": null
    },
    {
        "title": "为九华王此山赋宁石",
        "author": "郑起",
        "content": "我谓此山天作石，石不是石人不识。\n千年野鹤独见君，石上采芝石上吃。",
        "dynasty": "宋",
        "collection_info": null
    },
    {
        "title": "关山月",
        "author": "郑起",
        "content": "霜下月色白，沙飞月色黄。\n征人此暴露，未有不辛伤。\n满野髑髅骨，依山鱼雁行。\n祁连与瀚海，惨淡更苍茫。",
        "dynasty": "宋",
        "collection_info": null
    },
    {
        "title": "赤壁歌",
        "author": "郑起",
        "content": "赤壁山，赤壁水。\n江有蛟龙，野有蛇虺。\n天苍苍，云茫茫。\n周瑜于此走曹操，声名万古随风长。",
        "dynasty": "宋",
        "collection_info": null
    },
    {
        "title": "君乘黄",
        "author": "郑起",
        "content": "君乘黄，臣乘青，二乘先后如流星。\n君乘黄金漆照镜，臣乘青竹织作櫺。\n道逢相揖失恭敬，君乃伛偻庄其形。\n世人多认车与笠，交道如此今犹馨。",
        "dynasty": "宋",
        "collection_info": null
    },
    {
        "title": "天高高",
        "author": "郑起",
        "content": "天高高兮色青青，夜沉沉兮星荧荧。\n不知余命何，所繫兮何星。",
        "dynasty": "宋",
        "collection_info": null
    },
    {
        "title": "采桑曲",
        "author": "郑起",
        "content": "晴采桑，雨采桑，田头陌上家家忙。\n去年养蚕十分熟，蚕姑只着麻衣裳。",
        "dynasty": "宋",
        "collection_info": null
    },
    {
        "title": "樵歌三首  其一",
        "author": "郑起",
        "content": "上山斸山山丁登，下山嵌山山棱层。\n秋残日暮归来晚，茅檐洗脚月又明，明朝早入芙蓉城。",
        "dynasty": "宋",
        "collection_info": null
    },
    {
        "title": "樵歌三首  其二",
        "author": "郑起",
        "content": "入城不识公与卿，行歌道上旁无人。\n衣衫蓝缕鹑百结，与妻索笑妻生嗔，那知不是朱买臣。",
        "dynasty": "宋",
        "collection_info": null
    },
    {
        "title": "樵歌三首  其三",
        "author": "郑起",
        "content": "山坳筑着牧牛儿，白石凿凿蒙茸披。\n缪公无人宁戚死，独吹觱栗谁得知，不如采樵同路归。",
        "dynasty": "宋",
        "collection_info": null
    },
    {
        "title": "读冯道传",
        "author": "郑起",
        "content": "西山有薇，二子采之。\n二子竟死，薇不疗饥。\n匪恶周粟，食不下咽。\n君臣义重，彼苍者天。\n尔道何人，数主一身。\n有何颜面，冠冕搢绅。\n乔固诸贤，宁死道边。\n曹操不帝，清议凛然。",
        "dynasty": "宋",
        "collection_info": null
    },
    {
        "title": "短歌行",
        "author": "郑起",
        "content": "览镜摩挱，岁月蹉跎。\n道长命窄，忧虑如何。\n何以消除，非酒莫祛。\n醉来不见，醒復如初。\n跖蹻锵锵，孔孟皇皇。\n何非何是，孰劣孰强。\n日出杲兮，月出皓兮。\n无风无雨，可以同携。\n人生朝露，保不及暮。\n青青纍纍，皆是坟墓。\n天机转深，转用劳心。\n不如坦荡，驱遣光阴。",
        "dynasty": "宋",
        "collection_info": null
    },
    {
        "title": "饮马长城窟",
        "author": "郑起",
        "content": "饮马长城窟，下见征人骨。\n长城窟虽深，见骨不见心。\n谁知征人心，怨杀秦至今。\n北边风打山，草地荒漫漫。\n五月方见青，七月霜便寒。\n古来无井饮，赍带粮尽干。\n自从征人掘此窟，戍马饮之如飞翰。\n朝呷一口水，暮破千重关。\n秦皇极是无道理，长城万里谁能比。",
        "dynasty": "宋",
        "collection_info": null
    },
    {
        "title": "鄂州南楼",
        "author": "郑起",
        "content": "淳佑六年冬十月，我来独自上南楼。\n晓雾江山都不见，雾收日出城东头。\n照见汉阳树，照见鹦鹉洲。\n浪涛江汉出岷峡，洞庭云梦天共流。\n大船如龙捲寒碧，小船如叶飞洪沟。\n费袆霞佩跨黄鹤，洞宾玉笛横清秋。\n泬寥突兀不可状，开阖风雨晴烟浮。\n空中一一都照见，照见今来古往丝粟无限愁。\n夜郎逐客心胆大，醉欲搥碎醒又休。\n此山此水长不老，英雄消尽山水留。\n何当大雪夜明月，摩挱老眼看九州。\n春风吹雪变红绿，牛羊被野边无忧。",
        "dynasty": "宋",
        "collection_info": null
    },
    {
        "title": "洞庭君山辞",
        "author": "郑起",
        "content": "山为君兮水为臣，水为臣兮象为兵。\n君有定位兮兵无定形，知山知水兮知君臣之性情。\n不知师不知比兮又奚知用兵之精。\n余经山之外兮覩山水之杳冥，佳气葱鬰兮或天香而龙腥。\n烟云变化兮或狗状而人形，风涛汹涌兮或崖立而天平。\n或夕阳兮渔歌，或晓霜兮钟声。\n或雪下兮雁叫，或夜半兮鼍鸣。\n或仙人张乐兮霞佩之軿軿，或神丁从驾兮车骑之辚辚。\n冬寒春暖兮湖草几番之青青，今来古往兮人物几代之废兴。\n嗟余行役兮顾鬓影之星星，无由登山临水兮与鸥鹭盟。\n北风吹袂兮又将之荆，徘徊不忍去兮聊以歌而行。",
        "dynasty": "宋",
        "collection_info": null
    },
    {
        "title": "辞弔富沙梨山大王祠",
        "author": "郑起",
        "content": "梨山之阳兮有庙煌煌，州人祭享兮酾酒椎羊。\n王之未死兮守土此方，王之既死兮州人不忘。\n建山之峭兮建水之长，建秔之粲兮建茗之香。\n州人祷福兮王锡吉祥，魂之来歆兮灵旗央央。\n蛇虎遁伏兮松桂芬芳，梨花烨烨兮王之甘棠。\n自古诗人兮憔悴异常，王之爵位兮何啬于唐。\n昔驾五马兮今衣衮裳，诗人之穷兮诗人之昌。",
        "dynasty": "宋",
        "collection_info": null
    },
    {
        "title": "招魂酹翁宾旸",
        "author": "郑起",
        "content": "君之在世帝敕下，君之谢世帝敕回。\n魂之为变性原返，气之为物情本开。\n于戏龙兮凤兮神气盛，噫嘻鬼兮归兮大块埃。\n身可朽名不可朽，骨可灰神不可灰。\n采石捉月李白非醉，耒阳避水子美非灾。\n长孙王吉命不夭，玉川老子诗不俳。\n新城罗隠大奇特，钱塘潘阆终崔嵬。\n阴兮魄兮曷往，阳兮魄兮曷来。\n君其归来，故交寥落更散漫。\n君其归来，帝城绚烂可徘徊。\n君其归来，东西南北不可去。\n君其归来，春秋霜露令人哀。\n花之明吾无与笑，叶之陨吾实若摧。\n晓猿啸吾闻泪堕，宵鹤立吾见心猜。\n玉泉其清可鉴，西湖其甘可杯。\n孤山暖梅香可嗅，花翁葬荐菊之隈。\n君其归来，可伴逋仙之梅，去此又奚之哉。",
        "dynasty": "宋",
        "collection_info": null
    },
    {
        "title": "采莲曲",
        "author": "郑起",
        "content": "郎采莲，妾采莲，莲花开似妾初年。\n莲房结实妾生子，郎今采取应相怜，暖香虽断相牵连。",
        "dynasty": "宋",
        "collection_info": null
    },
    {
        "title": "寄题梵才大士台州安隠堂",
        "author": "郑起",
        "content": "巢禽託静林，潜鱼恋深壑。\n岂不能自安，翔泳得所乐。\n达士远纷华，于兹守冲漠。\n堂前鸣松风，堂后馥花药。\n好鸟时一呼，澄明望寥廓。\n诗兴犹不忘，禅心讵云着。\n所以得自然，宁必万缘缚。\n未能与之游，怀慕徒有作。",
        "dynasty": "宋",
        "collection_info": null
    },
    {
        "title": "寄题杭州广法善堂",
        "author": "郑起",
        "content": "淘清研朱画屋梁，黄漆柏障连曲房。\n日晖月色不须照，了了自可窥毫芒。\n夕阴花敛似欲病，飞鸟不惊乌帽郎。\n深山穷谷谩幽僻，喜得吴侬是药囊。",
        "dynasty": "宋",
        "collection_info": null
    },
    {
        "title": "题画兰",
        "author": "郑起",
        "content": "向来俯首问羲皇，汝是何人到此乡。\n未有画前开鼻孔，满天浮动古馨香。",
        "dynasty": "宋",
        "collection_info": null
    },
    {
        "title": "句",
        "author": "郑起",
        "content": "湘妃雨后来池看，碧玉盘中弄水晶。",
        "dynasty": "宋",
        "collection_info": null
    },
    {
        "title": "山居十六咏 入山林处",
        "author": "方岳",
        "content": "穷涂一何恸，多岐一何泣。\n指似世间人，路头从此入。",
        "dynasty": "宋",
        "collection_info": null
    },
    {
        "title": "山居十六咏 幽谷",
        "author": "方岳",
        "content": "入林不厌深，避世不厌独。\n倦飞鸟知还，毋惮下乔木。",
        "dynasty": "宋",
        "collection_info": null
    },
    {
        "title": "山居十六咏 便是山",
        "author": "方岳",
        "content": "东皋或巾车，西园亦飞盖。\n以我方古人，两脚大自在。",
        "dynasty": "宋",
        "collection_info": null
    },
    {
        "title": "山居十六咏 石梯",
        "author": "方岳",
        "content": "山险者夷之，梯以石齿齿。\n于间遂成台，有梅适堪倚。",
        "dynasty": "宋",
        "collection_info": null
    },
    {
        "title": "山居十六咏 清樾",
        "author": "方岳",
        "content": "山林有灌木，其大可蔽牛。\n藓石眠清阴，坐间天地秋。",
        "dynasty": "宋",
        "collection_info": null
    },
    {
        "title": "山居十六咏 雪林",
        "author": "方岳",
        "content": "若以雪见我，以林为吾家。\n君其非诗人，不能识梅花。",
        "dynasty": "宋",
        "collection_info": null
    },
    {
        "title": "山居十六咏 小山",
        "author": "方岳",
        "content": "拳石以为山，勺水以为池。\n我观于世间，何者非儿嬉。",
        "dynasty": "宋",
        "collection_info": null
    },
    {
        "title": "山居十六咏 桃李蹊",
        "author": "方岳",
        "content": "竹径转西麓，山花能白红。\n要知造物心，政在无言中。",
        "dynasty": "宋",
        "collection_info": null
    },
    {
        "title": "山居十六咏 归来馆",
        "author": "方岳",
        "content": "归来遽云出，既出又归来。\n自处苟如此，渊明安在哉。",
        "dynasty": "宋",
        "collection_info": null
    },
    {
        "title": "山居十六咏 着图书所",
        "author": "方岳",
        "content": "钟乳三千两，胡椒八百斛。\n笑杀山中人，破纸塞故屋。",
        "dynasty": "宋",
        "collection_info": null
    },
    {
        "title": "山居十六咏 草堂",
        "author": "方岳",
        "content": "烟低一片春，留与贫受用。\n阿连自能诗，吾衰不復梦。",
        "dynasty": "宋",
        "collection_info": null
    },
    {
        "title": "山居十六咏 锦巢",
        "author": "方岳",
        "content": "佳日春酣酣，一色锦步障。\n谁知山中人，如此富贵相。",
        "dynasty": "宋",
        "collection_info": null
    },
    {
        "title": "山居十六咏 寒泓",
        "author": "方岳",
        "content": "子盍观于泉，遇险维其止。\n流行非所知，一寒清到底。",
        "dynasty": "宋",
        "collection_info": null
    },
    {
        "title": "山居十六咏 饭牛庵",
        "author": "方岳",
        "content": "宁与厓下人，烟雨耕荦确。\n读书亦何为，谨勿累吾角。",
        "dynasty": "宋",
        "collection_info": null
    },
    {
        "title": "山居十六咏 秋厓",
        "author": "方岳",
        "content": "凿空为此名，忽已落众口。\n聊结一间茅，承当作厓叟。",
        "dynasty": "宋",
        "collection_info": null
    },
    {
        "title": "山居十六咏 田园居",
        "author": "方岳",
        "content": "秋风新饭香，蔬亦美可茹。\n宁知世有人，万钱无下筯。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其一",
        "author": "方岳",
        "content": "此君款吾室，高人跂吾亭。\n邂逅两相逆，保此岁晚青。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其二",
        "author": "方岳",
        "content": "茗盌漱藜苋，诗肠许坚顽。\n是间可无我，不可无此山。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其三",
        "author": "方岳",
        "content": "鸥鹭之与侣，竹石之与居。\n子虚亡是公，付之渴相如。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其四",
        "author": "方岳",
        "content": "苔寒两不借，对面宁尔劳。\n欲语二三子，卑之毋甚高。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其五",
        "author": "方岳",
        "content": "爱之不我疎，狎则不我亲。\n山耶其竹欤，君子哉若人。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其六",
        "author": "方岳",
        "content": "吾侪磊块胸，所见不相远。\n借我竹外山，一榻供昼偃。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其七",
        "author": "方岳",
        "content": "烟霏日夕佳，隠固胜于显。\n孰从而诗之，要亦山一蹇。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其八",
        "author": "方岳",
        "content": "终南有捷径，涧恧而林羞。\n其人岂其山，宁勿相累不。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其九",
        "author": "方岳",
        "content": "相从文字盟，不与如此酒。\n他日有移文，毋令猿鹤受。",
        "dynasty": "宋",
        "collection_info": null
    },
    {
        "title": "次韵方蒙仲高人亭  其一○",
        "author": "方岳",
        "content": "老子可林壑，诸公自烟霄。\n缅怀归耕归，底用招隠招。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其一",
        "author": "方岳",
        "content": "居千卿者三，至九卿者四。\n不博牛背眠，咸酸信殊嗜。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其二",
        "author": "方岳",
        "content": "玉虹横吾腰，金貂直吾首。\n宁知千载名，不如一杯酒。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其三",
        "author": "方岳",
        "content": "事有俄顷间，遗臭及万代。\n吾观于斯人，不过一字爱。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其四",
        "author": "方岳",
        "content": "东坡真天人，落笔蓬莱宫。\n何如赤壁笛，一鹤横秋风。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其五",
        "author": "方岳",
        "content": "周有说爱莲，陶有诗爱菊。\n吾居则谁与，其诸子猷竹。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其六",
        "author": "方岳",
        "content": "朝吾一笭箵，夕吾一觳觫。\n诗肠其殷雷，此事底须卜。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其七",
        "author": "方岳",
        "content": "秋云七尺藤，夜雨一卷书。\n寂寞空山人，微此谁与居。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其八",
        "author": "方岳",
        "content": "吾心如铁石，命则薄于纸。\n藉口见古人，则亦頼有此。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其九",
        "author": "方岳",
        "content": "彭殇同此躯，颜跖同此心。\n哀哉宇宙间，羣生政林林。",
        "dynasty": "宋",
        "collection_info": null
    },
    {
        "title": "以嗜酒爱风竹卜居此林泉为韵作十小诗  其一○",
        "author": "方岳",
        "content": "吾犹金在冶，惟冶者所甄。\n谨毋出光怪，夜半号龙泉。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其一",
        "author": "方岳",
        "content": "灯寒岳麓雪，帆饱湘江春。\n过家谁起予，岂无独醒人。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其二",
        "author": "方岳",
        "content": "襄蜀莽万里，战骨高于城。\n湖南宁几州，耕凿偷余生。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其三",
        "author": "方岳",
        "content": "民愚一何鼠，民怒一何虎。\n谨毋芟刈之，持以报九五。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其四",
        "author": "方岳",
        "content": "宁骑踏雪馿，莫骤追风马。\n霜蹄失衔勒，多是快意者。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其五",
        "author": "方岳",
        "content": "三十已专城，斯亦未足贵。\n潘舆归故乡，吾乐宁可既。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其六",
        "author": "方岳",
        "content": "维东有夕烽，维西有秋柝。\n行春独何悰，此段待民莫。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其七",
        "author": "方岳",
        "content": "餂以澜翻口，箝以霹雳手。\n俗吏訾儒腐，吾曹自甘受。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其八",
        "author": "方岳",
        "content": "吾道一而已，惟诚一之至。\n毋或参以三，亦勿贰以二。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其九",
        "author": "方岳",
        "content": "借筹渭阳幕，边画分毫毛。\n邵州二千里，能勿鉴寐劳。",
        "dynasty": "宋",
        "collection_info": null
    },
    {
        "title": "以人生五马贵莫受二毛侵为韵送胡献叔守邵阳  其一○",
        "author": "方岳",
        "content": "迢迢烟水寒，猎猎霜风侵。\n此行何当还，民瘼简帝心。",
        "dynasty": "宋",
        "collection_info": null
    },
    {
        "title": "此君室  其一",
        "author": "方岳",
        "content": "匪书谁与稽，匪竹谁与居。\n以书造竹所，俯仰千载余。",
        "dynasty": "宋",
        "collection_info": null
    },
    {
        "title": "此君室  其二",
        "author": "方岳",
        "content": "亭亭几长身，斯可谓之士。\n以我为隠乎，指以二三子。",
        "dynasty": "宋",
        "collection_info": null
    },
    {
        "title": "此君室  其三",
        "author": "方岳",
        "content": "不肯一世人，草木自宾友。\n举杯问樵岚，见有此客否。",
        "dynasty": "宋",
        "collection_info": null
    },
    {
        "title": "此君室  其四",
        "author": "方岳",
        "content": "可臞不可腴，可独不可俗。\n君看室中人，今已不趐足。",
        "dynasty": "宋",
        "collection_info": null
    },
    {
        "title": "此君室  其五",
        "author": "方岳",
        "content": "曲士多在今，节士多从古。\n此君岂易得，仅可一二数。",
        "dynasty": "宋",
        "collection_info": null
    },
    {
        "title": "此君室  其六",
        "author": "方岳",
        "content": "翛然数竿玉，带以一溪水。\n惟我有是夫，孰能与于此。",
        "dynasty": "宋",
        "collection_info": null
    },
    {
        "title": "此君室  其七",
        "author": "方岳",
        "content": "泉石宁我癖，烟雨宁我惛。\n是间有佳趣，不可无此君。",
        "dynasty": "宋",
        "collection_info": null
    },
    {
        "title": "此君室  其八",
        "author": "方岳",
        "content": "一径自明月，谁能此婆娑。\n床头易未了，如此良夜何。",
        "dynasty": "宋",
        "collection_info": null
    },
    {
        "title": "此君室  其九",
        "author": "方岳",
        "content": "竹意吾为谁，山曰子非我。\n未知回孰贤，自赞午也可。",
        "dynasty": "宋",
        "collection_info": null
    },
    {
        "title": "此君室  其一○",
        "author": "方岳",
        "content": "俗士不足语，之子谁与娱。\n闭门但痴坐，尔辈宁可无。",
        "dynasty": "宋",
        "collection_info": null
    },
    {
        "title": "山径",
        "author": "方岳",
        "content": "一径浄于秋，山中夜来雨。\n倚松不知还，幽禽妙言语。",
        "dynasty": "宋",
        "collection_info": null
    },
    {
        "title": "湘源庄舍",
        "author": "方岳",
        "content": "馋虎过新蹄，怒貍争旧穴。\n悲哉两翁姥，西山采薇蕨。",
        "dynasty": "宋",
        "collection_info": null
    },
    {
        "title": "梦书十字史记册上太史公此书真是笔斡造化梦语非夸也因足之识于策",
        "author": "方岳",
        "content": "禹穴探幽眇，神功接混茫。\n绝麟纔此笔，春梦试平章。",
        "dynasty": "宋",
        "collection_info": null
    },
    {
        "title": "斑竹夫人",
        "author": "方岳",
        "content": "山谷青奴娱夜，秋崖斑媛专房。\n尔家婕妤失笑，尔孙流落荒凉。",
        "dynasty": "宋",
        "collection_info": null
    },
    {
        "title": "演雅  其一",
        "author": "方岳",
        "content": "蟏蛸网罗遗逸，离留劝课农桑。\n鸣蜩吸风饮露，反舌吹笙鼓簧。",
        "dynasty": "宋",
        "collection_info": null
    },
    {
        "title": "演雅  其二",
        "author": "方岳",
        "content": "苍鹰守株待兔，白鹭临渊羡鱼。\n鸤鸠妇嘆于室，蜗牛亦爱吾庐。",
        "dynasty": "宋",
        "collection_info": null
    },
    {
        "title": "赵玉汝自作戏墨见寄各题六言其上 鹁鸠",
        "author": "方岳",
        "content": "村北村南雨暗，舍东舍西水生。\n去妇復还何日，烟簑处处春耕。",
        "dynasty": "宋",
        "collection_info": null
    },
    {
        "title": "赵玉汝自作戏墨见寄各题六言其上 鹭鸶",
        "author": "方岳",
        "content": "雪以一江烟水，风乎两岸菰蒲。\n但得鱼矶无恙，曲肱之外何须。",
        "dynasty": "宋",
        "collection_info": null
    },
    {
        "title": "赵玉汝自作戏墨见寄各题六言其上 脊令",
        "author": "方岳",
        "content": "水落寒塘初冷，霜倒枯荷半倾。\n莫倚尾能涎涎，踏沈一片秋声。",
        "dynasty": "宋",
        "collection_info": null
    },
    {
        "title": "赵玉汝自作戏墨见寄各题六言其上 鸜鹆",
        "author": "方岳",
        "content": "晴树暖以流憩，霜实饱而倦飞。\n何与人间世事，再三自整缁衣。",
        "dynasty": "宋",
        "collection_info": null
    },
    {
        "title": "谢人致蟹  其一",
        "author": "方岳",
        "content": "樵岚无蟹有监州，已负诗肠过一秋。\n莫怪渊明便归去，得渠自合老菟裘。",
        "dynasty": "宋",
        "collection_info": null
    },
    {
        "title": "谢人致蟹  其二",
        "author": "方岳",
        "content": "此去江头只两程，寒蒲解缚便横行。\n无肠政要空虚腹，满贮芦花与月明。",
        "dynasty": "宋",
        "collection_info": null
    },
    {
        "title": "谢人致蟹  其三",
        "author": "方岳",
        "content": "雪砍双螯玉一壶，樵中曾有此奇无。\n始知张翰思归意，不为秋风只为鲈。",
        "dynasty": "宋",
        "collection_info": null
    },
    {
        "title": "谢人致蟹  其四",
        "author": "方岳",
        "content": "除却金虀霜后枨，更无一物可诗情。\n诚斋配以彭生脔，岂不冤哉五鼎烹。",
        "dynasty": "宋",
        "collection_info": null
    },
    {
        "title": "送荔子方蒙仲  其一",
        "author": "方岳",
        "content": "风枝露叶走筠笼，玉润冰寒擘绉红。\n自往胸中评史记，久闻格调略相同。",
        "dynasty": "宋",
        "collection_info": null
    },
    {
        "title": "送荔子方蒙仲  其二",
        "author": "方岳",
        "content": "曾识坡仙海上山，清冰寒露洗熇袢。\n老天不与诗为地，却欠闽中住一番。",
        "dynasty": "宋",
        "collection_info": null
    },
    {
        "title": "即事",
        "author": "方岳",
        "content": "自刈香秔税水舂，旋篘新酒搦泥封。\n晚菘种已无余地，不枉归田学老农。",
        "dynasty": "宋",
        "collection_info": null
    },
    {
        "title": "赠诗僧  其一",
        "author": "方岳",
        "content": "瀑泉癞可能诗最，毕竟难为本色僧。\n要识庐山真面目，一溪明月冷于冰。",
        "dynasty": "宋",
        "collection_info": null
    },
    {
        "title": "赠诗僧  其二",
        "author": "方岳",
        "content": "从来佛法无多子，底用芒鞋半九州。\n赢得诸人诗满袖，草深一丈法堂秋。",
        "dynasty": "宋",
        "collection_info": null
    },
    {
        "title": "蒙恩予祠  其一",
        "author": "方岳",
        "content": "坚卧牛庵饱岁寒，恩书初许作黄冠。\n孙僊彭老如相问，筋力犹堪上醮坛。",
        "dynasty": "宋",
        "collection_info": null
    },
    {
        "title": "蒙恩予祠  其二",
        "author": "方岳",
        "content": "月明弄影雪巅癯，只似胡僧不似吾。\n忽予牙绯称羽客，道官儒黻释头颅。",
        "dynasty": "宋",
        "collection_info": null
    },
    {
        "title": "祷晴福善  其一",
        "author": "方岳",
        "content": "稻压田塍米似珠，老农为说几年无。\n一晴不费君王力，莫等香烟上化炉。",
        "dynasty": "宋",
        "collection_info": null
    },
    {
        "title": "祷晴福善  其二",
        "author": "方岳",
        "content": "夜落檐花未肯晴，灯寒等不到天明。\n自怜短髮垂垂老，一滴秋霖白一茎。",
        "dynasty": "宋",
        "collection_info": null
    },
    {
        "title": "祷晴福善  其三",
        "author": "方岳",
        "content": "背犊腰牛忽觧颜，摩挲一饱政相关。\n王于霓望无终极，孰与侯邦年岁间。",
        "dynasty": "宋",
        "collection_info": null
    },
    {
        "title": "题致堂新州坐石  其一",
        "author": "方岳",
        "content": "苍寒瘴面新州石，直不话头传不休。\n秦负儒耶君误矣，二书今与大江流。",
        "dynasty": "宋",
        "collection_info": null
    },
    {
        "title": "题致堂新州坐石  其二",
        "author": "方岳",
        "content": "棱层不隔梅花岭，万里相从识两翁。\n却怪牧牛亭下路，石麟咫尺卧秋风。",
        "dynasty": "宋",
        "collection_info": null
    },
    {
        "title": "九日墨紫开",
        "author": "方岳",
        "content": "九日年年负物华，野香未肯到山家。\n今年九日风光别，不独黄花更紫花。",
        "dynasty": "宋",
        "collection_info": null
    },
    {
        "title": "中秋日社未五鼓祀社归月明如昼",
        "author": "方岳",
        "content": "月明如水带寒流，饮福灵坛晓未收。\n不是社公唤我起，何缘一日两中秋。",
        "dynasty": "宋",
        "collection_info": null
    },
    {
        "title": "次韵杜监簿  其一",
        "author": "方岳",
        "content": "风雨重阳又一秋，白衣人至復何忧。\n东篱只此黄花是，未必渊明风马牛。",
        "dynasty": "宋",
        "collection_info": null
    },
    {
        "title": "次韵杜监簿  其二",
        "author": "方岳",
        "content": "杜曲无边风露秋，瓮头酒熟了无忧。\n一诗连夜穿兵卫，略似齐城战火牛。",
        "dynasty": "宋",
        "collection_info": null
    },
    {
        "title": "次韵杜监簿  其三",
        "author": "方岳",
        "content": "赢得萧萧两鬓秋，山城斗大转多忧。\n人间纵有万钱鹤，身外何如十具牛。",
        "dynasty": "宋",
        "collection_info": null
    },
    {
        "title": "次韵杜监簿  其四",
        "author": "方岳",
        "content": "不须把浅不防秋，底事山樵亦过忧。\n说与诸公那解此，但知两角战蜗牛。",
        "dynasty": "宋",
        "collection_info": null
    },
    {
        "title": "明日诗至过相称谓次韵还之",
        "author": "方岳",
        "content": "捲还一幅玉壶秋，无实之名我所忧。\n不似蒙庄解齐物，以吾为马以为牛。",
        "dynasty": "宋",
        "collection_info": null
    },
    {
        "title": "次韵程弟  其一",
        "author": "方岳",
        "content": "一船月自不嫌贫，伴我荒湾理钓缗。\n归去莫横深夜笛，怕惊溪友与山宾。",
        "dynasty": "宋",
        "collection_info": null
    },
    {
        "title": "次韵程弟  其二",
        "author": "方岳",
        "content": "三径风烟手自开，春猿秋鹤几徘徊。\n松根石铫烹鱼眼，老子行山又一回。",
        "dynasty": "宋",
        "collection_info": null
    },
    {
        "title": "次韵程弟  其三",
        "author": "方岳",
        "content": "槿援茅茨隠者家，底须日历记年华。\n山花山草无终极，秋后寂寥春自葩。",
        "dynasty": "宋",
        "collection_info": null
    },
    {
        "title": "次韵程弟  其四",
        "author": "方岳",
        "content": "眼中转觉可人稀，得似孤云自在飞。\n花落花开俱有意，略于閒处见几微。",
        "dynasty": "宋",
        "collection_info": null
    },
    {
        "title": "次韵程弟  其五",
        "author": "方岳",
        "content": "草堂四壁一瓢空，举世无人与我同。\n黄犊山南又山北，犂春犹有古人风。",
        "dynasty": "宋",
        "collection_info": null
    },
    {
        "title": "次韵程弟  其六",
        "author": "方岳",
        "content": "柴门虽设不曾开，俗面向人三寸埃。\n却是前溪双白鹭，门关不住又飞来。",
        "dynasty": "宋",
        "collection_info": null
    },
    {
        "title": "次韵程弟  其七",
        "author": "方岳",
        "content": "垒曲成台糟筑丘，衰迟无復少年游。\n君看烟草离离外，不问人间第一流。",
        "dynasty": "宋",
        "collection_info": null
    },
    {
        "title": "次韵程弟  其八",
        "author": "方岳",
        "content": "莫为盘飱烹不鸣，借公松石听溪声。\n貂蝉只是麒麟楦，寄语诸公卿自卿。",
        "dynasty": "宋",
        "collection_info": null
    },
    {
        "title": "次韵程弟  其九",
        "author": "方岳",
        "content": "鱼鸟相忘不世情，浮生于我一丝轻。\n夜凉月色光如水，莫遣微云滓太清。",
        "dynasty": "宋",
        "collection_info": null
    },
    {
        "title": "次韵程弟  其一○",
        "author": "方岳",
        "content": "此腹宁须文字香，漫淹虀瓮半青黄。\n午窗一枕齁齁睡，世上何人最得忙。",
        "dynasty": "宋",
        "collection_info": null
    },
    {
        "title": "书维扬张君梅卷  其一",
        "author": "方岳",
        "content": "平生何逊扬州梦，到得扬州月自寒。\n谁遣雪蓬春半树，诗情更作故人看。",
        "dynasty": "宋",
        "collection_info": null
    },
    {
        "title": "书维扬张君梅卷  其二",
        "author": "方岳",
        "content": "月明临得霜桥影，只恁横斜自一奇。\n唤起江南归梦远，竹村烟水有茅茨。",
        "dynasty": "宋",
        "collection_info": null
    },
    {
        "title": "雪中迓新宪",
        "author": "方岳",
        "content": "踏碎琼瑶千里寒，新年纔此试吟鞍。\n不须更说逢迎恶，只作灞桥诗兴看。",
        "dynasty": "宋",
        "collection_info": null
    },
    {
        "title": "雪后草亭",
        "author": "方岳",
        "content": "梅花面目冷于冰，亦笑山翁草作亭。\n一夜雪寒重整过，碧琉璃瓦水晶钉。",
        "dynasty": "宋",
        "collection_info": null
    },
    {
        "title": "雪后梅边  其一",
        "author": "方岳",
        "content": "老来筋力倦登山，契阔梅花几日间。\n莫与梅花筋力倦，且推一雪阻跻攀。",
        "dynasty": "宋",
        "collection_info": null
    },
    {
        "title": "雪后梅边  其二",
        "author": "方岳",
        "content": "与君只隔竹笆篱，踏雪过从自一奇。\n开口便遭花问当，老夫媿面了无辞。",
        "dynasty": "宋",
        "collection_info": null
    },
    {
        "title": "雪后梅边  其三",
        "author": "方岳",
        "content": "半身苍藓雪槎枒，直到顶头纔数花。\n看尽玉林山上下，还须渠是当行家。",
        "dynasty": "宋",
        "collection_info": null
    },
    {
        "title": "雪后梅边  其四",
        "author": "方岳",
        "content": "花中淡竚只梅花，未见梅中萼绿华。\n一色琼瑶裾织翠，尚嫌红蜡蔕村些。",
        "dynasty": "宋",
        "collection_info": null
    },
    {
        "title": "雪后梅边  其五",
        "author": "方岳",
        "content": "玉蕤五出是天姿，六出时时更绝奇。\n夜半同参雪花去，春风元自不曾知。",
        "dynasty": "宋",
        "collection_info": null
    },
    {
        "title": "雪后梅边  其六",
        "author": "方岳",
        "content": "小小茅亭面面寒，玉花能薄雪花干。\n今年不是开迟着，等得羣花比并看。",
        "dynasty": "宋",
        "collection_info": null
    },
    {
        "title": "雪后梅边  其七",
        "author": "方岳",
        "content": "一枝密密一枝疎，一树亭亭一树枯。\n月是毛锥烟是纸，为予写作百梅图。",
        "dynasty": "宋",
        "collection_info": null
    },
    {
        "title": "雪后梅边  其八",
        "author": "方岳",
        "content": "野径茅茨竹作墙，岁寒曾亦几平章。\n高人风味天然别，不在横斜不在香。",
        "dynasty": "宋",
        "collection_info": null
    },
    {
        "title": "雪后梅边  其九",
        "author": "方岳",
        "content": "寒雀羣飞最上头，啄残香玉翠云裘。\n老坡诗裏么么凤，待与梅花渠是不。",
        "dynasty": "宋",
        "collection_info": null
    },
    {
        "title": "雪后梅边  其一○",
        "author": "方岳",
        "content": "春风且莫一齐开，留与山翁逐日来。\n只恐难将冰雪面，伴渠桃李併尘埃。",
        "dynasty": "宋",
        "collection_info": null
    },
    {
        "title": "观梅  其一",
        "author": "方岳",
        "content": "苍烟乔木野人家，数掩山篱一径斜。\n此老不知何面目，只将空手对梅花。",
        "dynasty": "宋",
        "collection_info": null
    },
    {
        "title": "观梅  其二",
        "author": "方岳",
        "content": "卧疴半月不曾来，等得来时渐次开。\n世外交情无久近，岁寒然后始知梅。",
        "dynasty": "宋",
        "collection_info": null
    },
    {
        "title": "观梅  其三",
        "author": "方岳",
        "content": "几日商量雪不成，竹边寒得瘦棱层。\n秋崖老子缩如猬，捻断吟髭寸寸冰。",
        "dynasty": "宋",
        "collection_info": null
    },
    {
        "title": "观梅  其四",
        "author": "方岳",
        "content": "片片随风隔坞飘，野香相逐过溪桥。\n今年便觉春风早，雪不成绵到地消。",
        "dynasty": "宋",
        "collection_info": null
    },
    {
        "title": "观梅  其五",
        "author": "方岳",
        "content": "较似年时劣不如，花头小小两疎疎。\n但令半点微酸在，憔悴空山尽有余。",
        "dynasty": "宋",
        "collection_info": null
    },
    {
        "title": "观梅  其六",
        "author": "方岳",
        "content": "老树槎枒只一花，气条亦不放横斜。\n无风无雨无烟月，独立人间莫怨嗟。",
        "dynasty": "宋",
        "collection_info": null
    },
    {
        "title": "观梅  其七",
        "author": "方岳",
        "content": "去年今日雪平檐，烧叶谈诗酒屡添。\n一笑今年又今日，不成飞絮不成盐。",
        "dynasty": "宋",
        "collection_info": null
    },
    {
        "title": "寄梅",
        "author": "方岳",
        "content": "枝北枝南恨未除，春风误到寿阳居。\n诗家不识梅花讳，把做好看夸道渠。",
        "dynasty": "宋",
        "collection_info": null
    },
    {
        "title": "代赠",
        "author": "方岳",
        "content": "碧玉香深冷翠篝，梦魂不到玉搔头。\n暮天欲雪寒如此，且问梅花愁不愁。",
        "dynasty": "宋",
        "collection_info": null
    },
    {
        "title": "壬寅元日",
        "author": "方岳",
        "content": "一元坱圠先天易，万物胚太极图。\n自嚼梅花冰片片，无人先后饮屠苏。",
        "dynasty": "宋",
        "collection_info": null
    },
    {
        "title": "癸卯元日  其一",
        "author": "方岳",
        "content": "政坐聪明误乃翁，莫将鞭影戏儿童。\n春皋本分扶犂手，共驾乌犍待岁丰。",
        "dynasty": "宋",
        "collection_info": null
    },
    {
        "title": "癸卯元日  其二",
        "author": "方岳",
        "content": "远色苍茫草际烟，春风也到雪崖边。\n不知最后屠苏酒，增一年欤减一年。",
        "dynasty": "宋",
        "collection_info": null
    },
    {
        "title": "立春  其一",
        "author": "方岳",
        "content": "冰丝玉缕簇青红，已逗花梢一信风。\n梦到谢池新雪尽，暖烟含雨绿匆匆。",
        "dynasty": "宋",
        "collection_info": null
    },
    {
        "title": "立春  其二",
        "author": "方岳",
        "content": "綵燕双簪翡翠翘，巧裁银胜试春韶。\n东风已到阑干北，看见娇黄上柳条。",
        "dynasty": "宋",
        "collection_info": null
    },
    {
        "title": "立春  其三",
        "author": "方岳",
        "content": "池痕吹皱绿粼粼，才见池痕认得春。\n香沁綵鞭旗脚转，自题兰帖记春新。",
        "dynasty": "宋",
        "collection_info": null
    },
    {
        "title": "立春都堂受誓祭九宫坛  其一",
        "author": "方岳",
        "content": "欠伸残梦雪髼松，只等三茅午夜钟。\n传钥省门星斗湿，不知春已转苍龙。",
        "dynasty": "宋",
        "collection_info": null
    },
    {
        "title": "立春都堂受誓祭九宫坛  其二",
        "author": "方岳",
        "content": "辇路香融雪未干，鸡人初唱五更寒。\n琼幡第一番花信，吹上东皇太乙坛。",
        "dynasty": "宋",
        "collection_info": null
    },
    {
        "title": "立春谢司法有诗次韵  其一",
        "author": "方岳",
        "content": "明日琼幡遶鬓飞，土牛纔出草痕肥。\n送寒正不关渠事，雪不来时未肯归。",
        "dynasty": "宋",
        "collection_info": null
    },
    {
        "title": "立春谢司法有诗次韵  其二",
        "author": "方岳",
        "content": "谁将健笔破天葩，清晓园林尽是花。\n寒入崖云斋未久，诗肠虽吼尚禁茶。",
        "dynasty": "宋",
        "collection_info": null
    },
    {
        "title": "立春谢司法有诗次韵  其三",
        "author": "方岳",
        "content": "一夜挼云作雪飞，池塘已自绿生肥。\n凭君检校阑干北，柳上新青归未归。",
        "dynasty": "宋",
        "collection_info": null
    },
    {
        "title": "立春谢司法有诗次韵  其四",
        "author": "方岳",
        "content": "草亭亦欲识诗葩，连夜开将雪树花。\n清处尽强陶学士，不关羔酒与龙茶。",
        "dynasty": "宋",
        "collection_info": null
    },
    {
        "title": "君用致红梅云不开数年矣",
        "author": "方岳",
        "content": "山家已作枯槎看，带雪移来却自春。\n一夜揣摩花意思，宁将醉面向村人。",
        "dynasty": "宋",
        "collection_info": null
    },
    {
        "title": "再用韵奉酬  其一",
        "author": "方岳",
        "content": "灞桥洗浄冰霜面，拂略潮红笑向春。\n莫作野桃看过了，烦诗说似武陵人。",
        "dynasty": "宋",
        "collection_info": null
    },
    {
        "title": "再用韵奉酬  其二",
        "author": "方岳",
        "content": "昔公安在见何晚，宁欲霜埋不受春。\n不是三生曾一面，宁堪开向世间人。",
        "dynasty": "宋",
        "collection_info": null
    },
    {
        "title": "婺源道中",
        "author": "方岳",
        "content": "梦中绿遍谢家池，梦觉山村雪拥篱。\n尽道春寒花未在，晓来开到野棠梨。",
        "dynasty": "宋",
        "collection_info": null
    },
    {
        "title": "春夜",
        "author": "方岳",
        "content": "酒不能多诗又尘，栏干月午奈何春。\n天寒莫到海棠瘦，一夜东风吹倒人。",
        "dynasty": "宋",
        "collection_info": null
    },
    {
        "title": "湖上八首  其一",
        "author": "方岳",
        "content": "沙暖鸳鸯傍柳眠，春来亦懒避湖船。\n佳人窈窕惜颜色，自照晴波整翠钿。",
        "dynasty": "宋",
        "collection_info": null
    },
    {
        "title": "湖上八首  其二",
        "author": "方岳",
        "content": "今岁春风特地寒，百花无頼已摧残。\n马塍晓雨如尘细，处处筠篮卖牡丹。",
        "dynasty": "宋",
        "collection_info": null
    },
    {
        "title": "湖上八首  其三",
        "author": "方岳",
        "content": "轻尘不动雨霏微，堤外芹香燕子飞。\n庭院日长帘幙静，含情脉脉看春归。",
        "dynasty": "宋",
        "collection_info": null
    },
    {
        "title": "湖上八首  其四",
        "author": "方岳",
        "content": "绿波如画雨初晴，一岸烟芜极望平。\n日暮落花风欲定，小楼絃管压新声。",
        "dynasty": "宋",
        "collection_info": null
    },
    {
        "title": "湖上八首  其五",
        "author": "方岳",
        "content": "春连禁籞绿阴交，对面晴烟舞翠蛟。\n最是君王游幸少，宫花浑未识鸣鞘。",
        "dynasty": "宋",
        "collection_info": null
    },
    {
        "title": "湖上八首  其六",
        "author": "方岳",
        "content": "连天芳草晚凄凄，蹀躞花边马不嘶。\n蜂蝶已归絃管静，犹闻人语画桥西。",
        "dynasty": "宋",
        "collection_info": null
    },
    {
        "title": "湖上八首  其七",
        "author": "方岳",
        "content": "游人抵死爱春韶，风暖花香酒未消。\n须向先贤堂上去，画船无数泊长桥。",
        "dynasty": "宋",
        "collection_info": null
    },
    {
        "title": "湖上八首  其八",
        "author": "方岳",
        "content": "秋韆人散雨千丝，谁把秦笙隔院吹。\n但觉小桥烟外柳，春风无力逞腰支。",
        "dynasty": "宋",
        "collection_info": null
    },
    {
        "title": "梦中",
        "author": "方岳",
        "content": "屋头晴咔已交交，更向春风打一遭。\n花片已肥红欲绽，柳丝烟重绿如缫。",
        "dynasty": "宋",
        "collection_info": null
    },
    {
        "title": "社日",
        "author": "方岳",
        "content": "燕子今年掯社来，翠瓶犹有去年梅。\n丁宁莫管杏花俗，付与春风一道开。",
        "dynasty": "宋",
        "collection_info": null
    },
    {
        "title": "社日益明叔见过",
        "author": "方岳",
        "content": "溪云醖酿社公雨，肯踏寒莎过阿戎。\n亦有小诗拈未出，且携瀑布煮春风。",
        "dynasty": "宋",
        "collection_info": null
    },
    {
        "title": "春思  其一",
        "author": "方岳",
        "content": "杨柳生寒莫上楼，夕阳芳草泥人愁。\n情知社近迎新燕，尽捲湘帘不下鈎。",
        "dynasty": "宋",
        "collection_info": null
    },
    {
        "title": "春思  其二",
        "author": "方岳",
        "content": "杜鹃花落石阑干，新染晴波绿遶湾。\n小立伫诗风满袖，一双睡鸭占春閒。",
        "dynasty": "宋",
        "collection_info": null
    },
    {
        "title": "清明日舟次吴门  其一",
        "author": "方岳",
        "content": "篷窗恰受夕阳明，杨柳梨花半月程。\n老去不知寒食近，一篙烟水载春行。",
        "dynasty": "宋",
        "collection_info": null
    },
    {
        "title": "清明日舟次吴门  其二",
        "author": "方岳",
        "content": "片片飞花更异乡，人家插柳抵愁长。\n晴沙烟草几今古，春去春来燕子忙。",
        "dynasty": "宋",
        "collection_info": null
    },
    {
        "title": "清明",
        "author": "方岳",
        "content": "淡烟疎雨清明日，飞絮落花游子心。\n燕话春愁初睡起，一帘草色暮池深。",
        "dynasty": "宋",
        "collection_info": null
    },
    {
        "title": "次韵梁倅",
        "author": "方岳",
        "content": "把住新花做好看，伤春时共倚阑干。\n醉中不记暮烟碧，杨柳楼深燕子寒。",
        "dynasty": "宋",
        "collection_info": null
    },
    {
        "title": "次韵陈侍郎谢送牡丹  其一",
        "author": "方岳",
        "content": "人在金华殿角头，诗情却遣为花留。\n春风不入癯仙眼，六六峰寒隔几州。",
        "dynasty": "宋",
        "collection_info": null
    },
    {
        "title": "次韵陈侍郎谢送牡丹  其二",
        "author": "方岳",
        "content": "手劚苍苔玉一栏，山家初见眼犹寒。\n移根莫厌凡红紫，只做春风一样看。",
        "dynasty": "宋",
        "collection_info": null
    },
    {
        "title": "次韵牡丹  其一",
        "author": "方岳",
        "content": "银壶贮雪褪轻红，费尽思量句不工。\n若使春风但桃李，春风殊未可雌雄。",
        "dynasty": "宋",
        "collection_info": null
    },
    {
        "title": "次韵牡丹  其二",
        "author": "方岳",
        "content": "娇红深倚翠云团，髣髴三生吴綵鸾。\n诗眼顿惊春富贵，雨侵衫袖不知寒。",
        "dynasty": "宋",
        "collection_info": null
    },
    {
        "title": "次韵双头牡丹",
        "author": "方岳",
        "content": "春入多情草木妖，霓裳相倚奏咸韶。\n玉栏一样红如洗，不比觚棱锁二乔。",
        "dynasty": "宋",
        "collection_info": null
    },
    {
        "title": "溪店回文",
        "author": "方岳",
        "content": "啼莺几处垂垂柳，乳燕双飞片片花。\n溪浅度云山带雨，岸崩欹树草连沙。",
        "dynasty": "宋",
        "collection_info": null
    },
    {
        "title": "春望",
        "author": "方岳",
        "content": "春深酒熟溪桥鼓，午过斋闻野寺钟。\n花不知名香自永，倚风临水为谁容。",
        "dynasty": "宋",
        "collection_info": null
    },
    {
        "title": "闻莺",
        "author": "方岳",
        "content": "绿窗愁寂雨凄凄，春老江南花乱飞。\n莺亦自知人意思，垂杨深院尽情啼。",
        "dynasty": "宋",
        "collection_info": null
    },
    {
        "title": "约鲁山兄",
        "author": "方岳",
        "content": "莫说寻芳已后时，春蔬解甲茗搴旗。\n松风石铫晴云盌，不是吾曹未必奇。",
        "dynasty": "宋",
        "collection_info": null
    },
    {
        "title": "春暮",
        "author": "方岳",
        "content": "卷中未有好诗看，草满池塘梦已阑。\n客又不来春又暮，一帘新雨杏花残。",
        "dynasty": "宋",
        "collection_info": null
    },
    {
        "title": "春晚  其一",
        "author": "方岳",
        "content": "一樽无计遣春留，落日伤情独倚楼。\n柔绿拍堤如可染，老红满径为谁愁。",
        "dynasty": "宋",
        "collection_info": null
    },
    {
        "title": "春晚  其二",
        "author": "方岳",
        "content": "青梅如豆带烟垂，紫蕨成拳着雨肥。\n只有小桥杨柳外，杏花未肯放春归。",
        "dynasty": "宋",
        "collection_info": null
    },
    {
        "title": "春晚  其三",
        "author": "方岳",
        "content": "山杏溪桃睡欲昏，青旗邀客过孤村。\n杨花不肯随春去，惹住晴风自入门。",
        "dynasty": "宋",
        "collection_info": null
    },
    {
        "title": "次韵谢兄立春戏拟春帖子  其一",
        "author": "方岳",
        "content": "泉脉晴融太液池，内人初晓玉参差。\n东风认得农祥正，吹作丰年御制诗。",
        "dynasty": "宋",
        "collection_info": null
    },
    {
        "title": "次韵谢兄立春戏拟春帖子  其二",
        "author": "方岳",
        "content": "天家观阙玉重重，逼入春皇一信风。\n生意无边青欲动，微茫淡霭暖烟中。",
        "dynasty": "宋",
        "collection_info": null
    },
    {
        "title": "次韵谢兄立春戏拟春帖子  其三",
        "author": "方岳",
        "content": "天地春回万寿杯，宫云留雪玉崔嵬。\n晓供帖子琼幡重，携得韶风下殿来。",
        "dynasty": "宋",
        "collection_info": null
    },
    {
        "title": "次韵谢兄立春戏拟春帖子  其四",
        "author": "方岳",
        "content": "天与君王共一仁，只将仁与物为春。\n要令率土无枯槁，未赏冰池皱玉粼。",
        "dynasty": "宋",
        "collection_info": null
    },
    {
        "title": "次韵谢兄立春戏拟春帖子  其五",
        "author": "方岳",
        "content": "青旗簇仗赐银幡，共以昇平奉至尊。\n阊阖千官花底散，紫泥香熟诏书温。",
        "dynasty": "宋",
        "collection_info": null
    },
    {
        "title": "春思  其一",
        "author": "方岳",
        "content": "无何桃李又成荫，水抱孤村岸岸深。\n径草不锄随意绿，要观天地发生心。",
        "dynasty": "宋",
        "collection_info": null
    },
    {
        "title": "春思  其二",
        "author": "方岳",
        "content": "烟草茸茸匝岸齐，晴天鳬浴喜清溪。\n一春造化花开尽，大欠渠诗共品题。",
        "dynasty": "宋",
        "collection_info": null
    },
    {
        "title": "春思  其三",
        "author": "方岳",
        "content": "春风多可太忙生，长共花边柳外行。\n与燕可泥蜂酿蜜，纔吹小雨又须晴。",
        "dynasty": "宋",
        "collection_info": null
    },
    {
        "title": "春词  其一",
        "author": "方岳",
        "content": "翠鼎香深旋作茶，余酲牵梦几还家。\n梦中记得春池绿，曾共丁宁下番花。",
        "dynasty": "宋",
        "collection_info": null
    },
    {
        "title": "春词  其二",
        "author": "方岳",
        "content": "花不知愁句又尘，晚寒独自倚栏频。\n一分心事一分雨，春负予耶予负春。",
        "dynasty": "宋",
        "collection_info": null
    },
    {
        "title": "春词  其三",
        "author": "方岳",
        "content": "剪得春词不忍看，雨深怕近碧阑干。\n春无些力吹成雪，未必杏花能耐寒。",
        "dynasty": "宋",
        "collection_info": null
    },
    {
        "title": "春词  其四",
        "author": "方岳",
        "content": "草色将寒上客衣，柔情只了得花飞。\n湘帘不隔社公雨，百姓人家燕未归。",
        "dynasty": "宋",
        "collection_info": null
    },
    {
        "title": "春词  其五",
        "author": "方岳",
        "content": "一春直是柳风流，只恁风流只恁愁。\n客又不来寒食近，碧蘅红杜满芳洲。",
        "dynasty": "宋",
        "collection_info": null
    },
    {
        "title": "道中即事  其一",
        "author": "方岳",
        "content": "春泥滑滑欲溅裾，肯为梅花顾草庐。\n唤作诗人看得未，雨籉笠雪一肩舆。",
        "dynasty": "宋",
        "collection_info": null
    },
    {
        "title": "道中即事  其二",
        "author": "方岳",
        "content": "家人不寄扊扅诗，直恐藁砧官尚微。\n到了不过相爱耳，未论此语是耶非。",
        "dynasty": "宋",
        "collection_info": null
    },
    {
        "title": "道中即事  其三",
        "author": "方岳",
        "content": "十日山寒雨不休，仆其痡矣得无愁。\n老夫自爱归程好，肯为春泥怨鹁鸠。",
        "dynasty": "宋",
        "collection_info": null
    },
    {
        "title": "道中即事  其四",
        "author": "方岳",
        "content": "梅已飘零尚典刑，断魂篱落野烟青。\n灵均憔悴乃知此，到老可人宁独醒。",
        "dynasty": "宋",
        "collection_info": null
    },
    {
        "title": "道中即事  其五",
        "author": "方岳",
        "content": "荦确连云路不分，云侵衫袖白纷纷。\n亦知云自青山出，不见青山只有云。",
        "dynasty": "宋",
        "collection_info": null
    },
    {
        "title": "道中即事  其六",
        "author": "方岳",
        "content": "衝雨衝风莫管渠，晨炊蓐食便巾车。\n能无几日到茅舍，睡到日高相折除。",
        "dynasty": "宋",
        "collection_info": null
    },
    {
        "title": "道中即事  其七",
        "author": "方岳",
        "content": "对竈何妨客燎衣，溪翁且莫键柴扉。\n日之夕矣樵风冷，觳觫一牛将犊归。",
        "dynasty": "宋",
        "collection_info": null
    },
    {
        "title": "道中即事  其八",
        "author": "方岳",
        "content": "上到春山顶𩕳头，更携烟雨入吾州。\n梅花便作乡人看，飞落酒杯相劝酬。",
        "dynasty": "宋",
        "collection_info": null
    },
    {
        "title": "道中即事  其九",
        "author": "方岳",
        "content": "画中亦爱雨中山，连雨山行却厌看。\n一夜东风吹作雪，问谁画我访袁安。",
        "dynasty": "宋",
        "collection_info": null
    },
    {
        "title": "道中即事  其一○",
        "author": "方岳",
        "content": "野涨平溪已断桥，悔将辛苦上岧嶤。\n朝来雨断纔堪厉，依旧绿杨山径遥。",
        "dynasty": "宋",
        "collection_info": null
    },
    {
        "title": "道中即事  其一一",
        "author": "方岳",
        "content": "晨光漏日鸟深春，况此泥行雨宿人。\n夜半瓦鸣惊梦觉，悔将蓬笠当劳薪。",
        "dynasty": "宋",
        "collection_info": null
    },
    {
        "title": "道中即事  其一二",
        "author": "方岳",
        "content": "田翁不省雪糢糊，紧闭柴门拥地炉。\n自许小厖分席坐，是间宁復着吾徒。",
        "dynasty": "宋",
        "collection_info": null
    },
    {
        "title": "道中即事  其一三",
        "author": "方岳",
        "content": "剡溪船后灞桥馿，着我荒村一笋舆。\n却后几年俱作画，未知雪句定何如。",
        "dynasty": "宋",
        "collection_info": null
    },
    {
        "title": "农谣  其一",
        "author": "方岳",
        "content": "春雨初晴水拍堤，村南村北鹁鸪啼。\n含风宿麦青相接，刺水柔秧绿未齐。",
        "dynasty": "宋",
        "collection_info": null
    },
    {
        "title": "农谣  其二",
        "author": "方岳",
        "content": "问舍求田计未成，一蓑鉏月每含情。\n春山树暖莺相觅，晓陇雨晴人独耕。",
        "dynasty": "宋",
        "collection_info": null
    },
    {
        "title": "农谣  其三",
        "author": "方岳",
        "content": "小麦青青大麦黄，护田沙径遶羊肠。\n秧畦岸岸水初饱，尘甑家家饭已香。",
        "dynasty": "宋",
        "collection_info": null
    },
    {
        "title": "农谣  其四",
        "author": "方岳",
        "content": "雨过一村桑柘烟，林梢日暮鸟声妍。\n青裙老姥遥相语，今岁春寒蚕未眠。",
        "dynasty": "宋",
        "collection_info": null
    },
    {
        "title": "农谣  其五",
        "author": "方岳",
        "content": "漠漠余香着草花，森森柔绿长桑麻。\n池塘水满蛙成市，门巷春深燕作家。",
        "dynasty": "宋",
        "collection_info": null
    },
    {
        "title": "观天井",
        "author": "方岳",
        "content": "雷斧何年翠凿成，老龙吟苦雪涛惊。\n霜晴未用为霖在，留与春蓑作太平。",
        "dynasty": "宋",
        "collection_info": null
    },
    {
        "title": "上巳游显亲寺题其壁  其一",
        "author": "方岳",
        "content": "一犂初试茧栗犊，两岸对鸣晴雨鸠。\n摇落碧桃花片片，石阑干下钓鱼舟。",
        "dynasty": "宋",
        "collection_info": null
    },
    {
        "title": "上巳游显亲寺题其壁  其二",
        "author": "方岳",
        "content": "松房小小雨留客，竹径深深鸟唤人。\n烂醉不知三月暮，等閒又是一年春。",
        "dynasty": "宋",
        "collection_info": null
    },
    {
        "title": "上巳游显亲寺题其壁  其三",
        "author": "方岳",
        "content": "芳草垂杨水底天，半晴半雨作春妍。\n幅巾道服篷船坐，不是诗僊即酒僊。",
        "dynasty": "宋",
        "collection_info": null
    },
    {
        "title": "上巳游显亲寺题其壁  其四",
        "author": "方岳",
        "content": "属玉双飞水满塘，石炉柏子掩山房。\n一瓶瀑煮春风湿，只听松声意自长。",
        "dynasty": "宋",
        "collection_info": null
    },
    {
        "title": "胡登仕送花  其一",
        "author": "方岳",
        "content": "一年春是牡丹时，不负花时只有诗。\n老去自知才思尽，枉分风月到山篱。",
        "dynasty": "宋",
        "collection_info": null
    },
    {
        "title": "胡登仕送花  其二",
        "author": "方岳",
        "content": "红酣紫腻不胜春，肯上先生垫角巾。\n芳草醉眠今老矣，惜花心在怕花嗔。",
        "dynasty": "宋",
        "collection_info": null
    },
    {
        "title": "题八士图  其一",
        "author": "方岳",
        "content": "雅闻八士春俱秀，未觉三贤迹已陈。\n投分不论曾识面，此图到手便情亲。",
        "dynasty": "宋",
        "collection_info": null
    },
    {
        "title": "题八士图  其二",
        "author": "方岳",
        "content": "飞絮游丝芳草路，淡烟疎雨落花天。\n偶然画出寻诗意，未必新诗待画传。",
        "dynasty": "宋",
        "collection_info": null
    },
    {
        "title": "次韵酬率翁  其一",
        "author": "方岳",
        "content": "戍楼梦不到中州，杜牧新愁亦倦游。\n留得荷锄双手在，山寒芋栗要人收。",
        "dynasty": "宋",
        "collection_info": null
    },
    {
        "title": "次韵酬率翁  其二",
        "author": "方岳",
        "content": "但得清溪裹草堂，溪头山色有炎凉。\n秋崖一出四年矣，想见松花满石床。",
        "dynasty": "宋",
        "collection_info": null
    },
    {
        "title": "山樊  其一",
        "author": "方岳",
        "content": "只有江梅合是兄，水僊终似号夫人。\n季方政尔难为弟，每恨诗评未逼真。",
        "dynasty": "宋",
        "collection_info": null
    },
    {
        "title": "山樊  其二",
        "author": "方岳",
        "content": "竹屋寒无石鼎烟，春风吹作白龙涎。\n平生奇处何关染，字以山樊亦自然。",
        "dynasty": "宋",
        "collection_info": null
    },
    {
        "title": "重宿储文",
        "author": "方岳",
        "content": "只有诗囊澹似僧，却嫌官屋冷于冰。\n桃花尽頼春风笑，惯与刘郎面熟能。",
        "dynasty": "宋",
        "collection_info": null
    },
    {
        "title": "次韵别友",
        "author": "方岳",
        "content": "长汀草色恨连天，一片飞红涨绿川。\n寒入湘帘君又去，只随燕子过年年。",
        "dynasty": "宋",
        "collection_info": null
    },
    {
        "title": "有客",
        "author": "方岳",
        "content": "晚径云深雨未干，爱闲有客过方干。\n茶瓯之外无祗待，清坐不言松韵寒。",
        "dynasty": "宋",
        "collection_info": null
    },
    {
        "title": "夏夜",
        "author": "方岳",
        "content": "河汉微明星乍稀，碧莲香湿袭人衣。\n夜凉如水琉璃滑，自起开窗放月归。",
        "dynasty": "宋",
        "collection_info": null
    },
    {
        "title": "山家  其一",
        "author": "方岳",
        "content": "午阴蒙密路萦纡，两两丽黄对引雏。\n自可曲肱惊短梦，南山丛薄有于菟。",
        "dynasty": "宋",
        "collection_info": null
    },
    {
        "title": "山家  其二",
        "author": "方岳",
        "content": "明月相看未厌贫，好风无价一披襟。\n苔檐不扫少来往，两部鸣蛙草自深。",
        "dynasty": "宋",
        "collection_info": null
    },
    {
        "title": "夜大风",
        "author": "方岳",
        "content": "一夜东风太放颠，草塘打破钓鱼船。\n頼渠自任修船费，无数乱堆榆荚钱。",
        "dynasty": "宋",
        "collection_info": null
    },
    {
        "title": "夜雨屋漏",
        "author": "方岳",
        "content": "莫怨乖龙横见治，满床诗卷尽淋漓。\n人间书疏何为者，径挽天河一洗之。",
        "dynasty": "宋",
        "collection_info": null
    },
    {
        "title": "重午",
        "author": "方岳",
        "content": "重午无人肯访临，竹低沙浅绿连阴。\n倚松自读离骚坐，一笑独醒江水深。",
        "dynasty": "宋",
        "collection_info": null
    },
    {
        "title": "茉莉",
        "author": "方岳",
        "content": "闽雨揉香摘未稀，鈎帘顿觉暑风微。\n只应雪外梅花笑，肯与儿曹入枕帏。",
        "dynasty": "宋",
        "collection_info": null
    },
    {
        "title": "素馨",
        "author": "方岳",
        "content": "雪骨冰肌合耐寒，怕寒却不离家山。\n老夫怀土与渠等，一镢移来得许顽。",
        "dynasty": "宋",
        "collection_info": null
    },
    {
        "title": "次韵杨梅",
        "author": "方岳",
        "content": "筠笼带雨摘初残，粟粟生寒鹤项殷。\n众口但便甜似蜜，宁知奇处是微酸。",
        "dynasty": "宋",
        "collection_info": null
    },
    {
        "title": "方红  其一",
        "author": "方岳",
        "content": "炎蒸官屋如樊笼，安得雪嚼郎官红。\n海山僊人隔千里，忽到眼中宗派同。",
        "dynasty": "宋",
        "collection_info": null
    },
    {
        "title": "方红  其二",
        "author": "方岳",
        "content": "羣仙南游三神山，亲留冰丹祛暑袢。\n蘂珠侍宸辄分似，我其诗之累百番。",
        "dynasty": "宋",
        "collection_info": null
    },
    {
        "title": "次韵至能湖上",
        "author": "方岳",
        "content": "春山如染费人诗，骤马新堤拂柳丝。\n杜宇一声春欲暮，海棠睡去未曾知。",
        "dynasty": "宋",
        "collection_info": null
    },
    {
        "title": "杨柳枝  其一",
        "author": "方岳",
        "content": "绿阴深护碧阑干，拂拂春愁不忍看。\n燕子未归花落尽，一帘香雪晚风寒。",
        "dynasty": "宋",
        "collection_info": null
    },
    {
        "title": "杨柳枝  其二",
        "author": "方岳",
        "content": "抝尽青青恨未消，春风一夜长新条。\n多情也似相欺得，爱惹钗头翡翠翘。",
        "dynasty": "宋",
        "collection_info": null
    },
    {
        "title": "杨柳枝  其三",
        "author": "方岳",
        "content": "晴日游丝乱入帘，夕阳更添酒家帘。\n粥香饧白清明近，斗挽柔条插画檐。",
        "dynasty": "宋",
        "collection_info": null
    },
    {
        "title": "杨柳枝  其四",
        "author": "方岳",
        "content": "小桥风定绿烟垂，几送行人此别离。\n蹀躞玉骢嘶草去，啼莺寂寞雨千丝。",
        "dynasty": "宋",
        "collection_info": null
    },
    {
        "title": "杨柳枝  其五",
        "author": "方岳",
        "content": "几日春寒怯上楼，楼头烟缕拂帘鈎。\n相看瘦尽浑无奈，一种风流各自愁。",
        "dynasty": "宋",
        "collection_info": null
    },
    {
        "title": "观山",
        "author": "方岳",
        "content": "一层云放一层山，小市人家翠欲环。\n检点只疑低数尺，一层山向隠云间。",
        "dynasty": "宋",
        "collection_info": null
    },
    {
        "title": "过湖",
        "author": "方岳",
        "content": "纔出城来便不同，绿杨微拂藕花风。\n过湖船用百钱买，卧看云归南北峰。",
        "dynasty": "宋",
        "collection_info": null
    },
    {
        "title": "暑中杂兴  其一",
        "author": "方岳",
        "content": "一刻之间值万金，苦无人可共幽襟。\n几年不作西湖想，听得啼莺不自禁。",
        "dynasty": "宋",
        "collection_info": null
    },
    {
        "title": "暑中杂兴  其二",
        "author": "方岳",
        "content": "不惯山中夜月寒，满窗树影藓花干。\n移床近壁不敢卧，恐是龙蛇之屈蟠。",
        "dynasty": "宋",
        "collection_info": null
    },
    {
        "title": "暑中杂兴  其三",
        "author": "方岳",
        "content": "今年不上一竿竹，渠岂于人亦世情。\n风雨尚余千个在，结巢吾欲听秋声。",
        "dynasty": "宋",
        "collection_info": null
    },
    {
        "title": "暑中杂兴  其四",
        "author": "方岳",
        "content": "白鸥吾有一日雅，畴昔见之相与亲。\n沧浪忽欲从此逝，嗔我手揖无诗人。",
        "dynasty": "宋",
        "collection_info": null
    },
    {
        "title": "暑中杂兴  其五",
        "author": "方岳",
        "content": "是非不到野溪边，只就梧桐听雨眠。\n睡熟不知溪水长，鹭鸶飞上钓鱼船。",
        "dynasty": "宋",
        "collection_info": null
    },
    {
        "title": "暑中杂兴  其六",
        "author": "方岳",
        "content": "平生多可曹修士，说我唐诗最逼真。\n不道蹇馿风雪裏，何如黄犊过比邻。",
        "dynasty": "宋",
        "collection_info": null
    },
    {
        "title": "暑中杂兴  其七",
        "author": "方岳",
        "content": "俚谓革鞾乌脚鬼，吾尊毛颖黑头公。\n与鞾作传何为者，颖则万世文辞工。",
        "dynasty": "宋",
        "collection_info": null
    },
    {
        "title": "暑中杂兴  其八",
        "author": "方岳",
        "content": "只锄蔬甲亦妨閒，久与溪云断往还。\n今日偶来僧却在，共煎茶吃话庐山。",
        "dynasty": "宋",
        "collection_info": null
    },
    {
        "title": "立秋",
        "author": "方岳",
        "content": "秋日寻诗独自行，藕花香冷水风清。\n一凉转觉诗难做，付与梧桐夜雨声。",
        "dynasty": "宋",
        "collection_info": null
    },
    {
        "title": "书元可扇",
        "author": "方岳",
        "content": "南熏殿上熏风老，雨便飞来占取凉。\n书带香眠愁杳渺，云侵清簟竹方床。",
        "dynasty": "宋",
        "collection_info": null
    },
    {
        "title": "记画",
        "author": "方岳",
        "content": "閒云古木山藏寺，野渡孤舟水落矶。\n秋色无人空黯淡，竹门未掩待僧归。",
        "dynasty": "宋",
        "collection_info": null
    },
    {
        "title": "渔父词  其一",
        "author": "方岳",
        "content": "晚晴铺网占鸥沙，各自分鱼就酒家。\n洞口醉眠船正暖，碧桃流出两三花。",
        "dynasty": "宋",
        "collection_info": null
    },
    {
        "title": "渔父词  其二",
        "author": "方岳",
        "content": "阴阴深树晚生烟，雨急归来失繫船。\n白鹭不惊沙水浅，依然共在绿杨边。",
        "dynasty": "宋",
        "collection_info": null
    },
    {
        "title": "渔父词  其三",
        "author": "方岳",
        "content": "烟波渺渺一轻篷，浦溆生寒芦荻风。\n昨夜新霜鱼自少，满江明月笛声中。",
        "dynasty": "宋",
        "collection_info": null
    },
    {
        "title": "渔父词  其四",
        "author": "方岳",
        "content": "沽酒归来雪满船，一蓑撑傍断矶边。\n谁家庭院无梅看，不似江村欲暮天。",
        "dynasty": "宋",
        "collection_info": null
    },
    {
        "title": "龟巢夜宴",
        "author": "方岳",
        "content": "落日鸳鸯睡浅坡，荷花初醒水微波。\n玉箫吹断晴云湿，最觉池宽得月多。",
        "dynasty": "宋",
        "collection_info": null
    },
    {
        "title": "送刘仲子就试  其一",
        "author": "方岳",
        "content": "竹雨梧风满袖凉，踏槐仍逐众人忙。\n一觞共滴蟾蜍露，併遣五千书传香。",
        "dynasty": "宋",
        "collection_info": null
    },
    {
        "title": "送刘仲子就试  其二",
        "author": "方岳",
        "content": "小技文章道未尊，入时新样更难论。\n鹄袍纔脱须重读，六籍久为场屋昏。",
        "dynasty": "宋",
        "collection_info": null
    },
    {
        "title": "羹莼",
        "author": "方岳",
        "content": "烟雨中间几白鸥，藕花菱叶小亭幽。\n紫莼共煮香涎滑，吐出新诗字字秋。",
        "dynasty": "宋",
        "collection_info": null
    },
    {
        "title": "郑文振席上",
        "author": "方岳",
        "content": "香篆烧残小玉虬，荷花深处浴鳬鸥。\n谈诗未了催行酒，忽送清歌浅黛愁。",
        "dynasty": "宋",
        "collection_info": null
    },
    {
        "title": "寄越友  其一",
        "author": "方岳",
        "content": "茂竹修林已陈迹，禹穴剡溪俱胜游。\n秋风倘未理归梦，我欲买船官渡头。",
        "dynasty": "宋",
        "collection_info": null
    },
    {
        "title": "寄越友  其二",
        "author": "方岳",
        "content": "湖山掩映信乐国，烟雨凄迷非故乡。\n青灯何日一杯酒，江头极目吴山长。",
        "dynasty": "宋",
        "collection_info": null
    },
    {
        "title": "跋至能所书西湖洞天事  其一",
        "author": "方岳",
        "content": "西湖天下奇绝处，定有老僊时下观。\n重来俯仰已陈迹，但见孤山烟雾漫。",
        "dynasty": "宋",
        "collection_info": null
    },
    {
        "title": "跋至能所书西湖洞天事  其二",
        "author": "方岳",
        "content": "圮上老人亲堕履，衡山道士共联诗。\n向来此事亦多矣，我故于君了不疑。",
        "dynasty": "宋",
        "collection_info": null
    },
    {
        "title": "陪刘提察少集四圣观  其一",
        "author": "方岳",
        "content": "江山于我故眼青，我亦辄以诗酬之。\n东华昨梦已尘土，千万勿令鸥鹭知。",
        "dynasty": "宋",
        "collection_info": null
    },
    {
        "title": "陪刘提察少集四圣观  其二",
        "author": "方岳",
        "content": "诗人胸次倒磊块，试浇之酒将何如。\n作诗不压林逋倒，正恐湖山亦厌余。",
        "dynasty": "宋",
        "collection_info": null
    },
    {
        "title": "宿芳润用壁间韵",
        "author": "方岳",
        "content": "只为梧桐怨夜长，不知杨柳老年芳。\n林梢一片过云雨，便作秋声占取凉。",
        "dynasty": "宋",
        "collection_info": null
    },
    {
        "title": "次韵牟监簿  其一",
        "author": "方岳",
        "content": "几携笔砚傍书林，吟到更寒月未沈。\n有客忽从天禄至，人间便隔五云深。",
        "dynasty": "宋",
        "collection_info": null
    },
    {
        "title": "次韵牟监簿  其二",
        "author": "方岳",
        "content": "秋声满院有谁来，亦欲从君话老怀。\n隔竹已敲茶臼雪，不知何日又清斋。",
        "dynasty": "宋",
        "collection_info": null
    },
    {
        "title": "梦放翁为予作贫乐斋扁诚斋许画斋壁予本无是斋亦不省诚斋之能画也",
        "author": "方岳",
        "content": "晴窗欲晓鸟声春，唤起藜床入定身。\n老去不知三月暮，梦中亲见两诗人。",
        "dynasty": "宋",
        "collection_info": null
    },
    {
        "title": "早春山中  其一",
        "author": "方岳",
        "content": "空蒙山翠湿乌纱，逗密穿深一径斜。\n谁画秋厓满头雪，石坛倚竹看梅花。",
        "dynasty": "宋",
        "collection_info": null
    },
    {
        "title": "早春山中  其二",
        "author": "方岳",
        "content": "竹边门自不须关，留与山云共往还。\n芳草初齐梅点点，绿丝茸地鹿胎斑。",
        "dynasty": "宋",
        "collection_info": null
    },
    {
        "title": "早春山中  其三",
        "author": "方岳",
        "content": "兰未曾芽柳未丝，是渠春早是春迟。\n草塘寻见春风处，问讯如何自不知。",
        "dynasty": "宋",
        "collection_info": null
    },
    {
        "title": "早春山中  其四",
        "author": "方岳",
        "content": "吟入梅花倚树腰，不知声撼雪飘飘。\n山翁只道春无力，半日黏鬚未肯消。",
        "dynasty": "宋",
        "collection_info": null
    },
    {
        "title": "早春山中  其五",
        "author": "方岳",
        "content": "同时乞得杏花栽，一样高低一处裁。\n自是春风不齐整，半零落尽半胚胎。",
        "dynasty": "宋",
        "collection_info": null
    },
    {
        "title": "元夕  其一",
        "author": "方岳",
        "content": "团蒲曲几雪鬅鬙，寒入青灯澹似僧。\n只有梅花一林月，酒杯诗笔已无能。",
        "dynasty": "宋",
        "collection_info": null
    },
    {
        "title": "元夕  其二",
        "author": "方岳",
        "content": "去年人老已苍华，野蔌山醪办咄嗟。\n到得今年人又老，也无筋力看梅花。",
        "dynasty": "宋",
        "collection_info": null
    },
    {
        "title": "元夕  其三",
        "author": "方岳",
        "content": "莫道山家不挂灯，修身宝月一团冰。\n清寒照见诸人胆，却问诸人见未曾。",
        "dynasty": "宋",
        "collection_info": null
    },
    {
        "title": "元夕  其四",
        "author": "方岳",
        "content": "老去欢悰久已无，病来瘦骨不胜扶。\n山居幸自依青士，身事何曾问紫姑。",
        "dynasty": "宋",
        "collection_info": null
    },
    {
        "title": "入村  其一",
        "author": "方岳",
        "content": "十日春霖一日晴，打包作意办山行。\n月明夜半雨声急，不道老天无十成。",
        "dynasty": "宋",
        "collection_info": null
    },
    {
        "title": "入村  其二",
        "author": "方岳",
        "content": "山深未必得春迟，处处山樱花压枝。\n桃李不言随雨意，亦知终是有晴时。",
        "dynasty": "宋",
        "collection_info": null
    },
    {
        "title": "入村  其三",
        "author": "方岳",
        "content": "闭门觅句每无悰，句在茅茨烟雨中。\n和烟和雨收拾取，等晴却写与东风。",
        "dynasty": "宋",
        "collection_info": null
    },
    {
        "title": "入村  其四",
        "author": "方岳",
        "content": "宿雨初晴晓日晶，弥川满谷白云平。\n烂银堆裏素螺髻，画出江潮万里横。",
        "dynasty": "宋",
        "collection_info": null
    },
    {
        "title": "雁来红  其一",
        "author": "方岳",
        "content": "是叶青青花片红，剪裁无巧似春风。\n谁将叶作花颜色，更与春风迥不同。",
        "dynasty": "宋",
        "collection_info": null
    },
    {
        "title": "雁来红  其二",
        "author": "方岳",
        "content": "秋入山篱叶正丹，老天浑误作花看。\n不知宋玉今何似，雁欲来时霜正寒。",
        "dynasty": "宋",
        "collection_info": null
    },
    {
        "title": "月下  其一",
        "author": "方岳",
        "content": "月明正午一声雁，山静如秋两袖风。\n鹤与苍头齐睡着，无人知我此山中。",
        "dynasty": "宋",
        "collection_info": null
    },
    {
        "title": "月下  其二",
        "author": "方岳",
        "content": "春风不到莓苔石，山月自随烟水身。\n穷是世间常事耳，不知颠倒几多人。",
        "dynasty": "宋",
        "collection_info": null
    },
    {
        "title": "买兰",
        "author": "方岳",
        "content": "几人曾识离骚面，说与兰花枉自开。\n却是樵夫生鼻孔，担头带得入城来。",
        "dynasty": "宋",
        "collection_info": null
    },
    {
        "title": "荼䕷  其一",
        "author": "方岳",
        "content": "山径阴阴雨未干，春风已暖却成寒。\n不缘天气浑无准，要护荼䕷继牡丹。",
        "dynasty": "宋",
        "collection_info": null
    },
    {
        "title": "荼䕷  其二",
        "author": "方岳",
        "content": "手插春风十万条，野香落絮玉摇摇。\n黄鹂莫误看花眼，等得南熏雪未消。",
        "dynasty": "宋",
        "collection_info": null
    },
    {
        "title": "牡丹多不开花",
        "author": "方岳",
        "content": "少作花头多作丛，十分能有几分红。\n春工自不容人力，抱瓮穷年笑此翁。",
        "dynasty": "宋",
        "collection_info": null
    },
    {
        "title": "观荷  其一",
        "author": "方岳",
        "content": "南熏独擅水云乡，不许人间别有香。\n是草是花开一遍，春风却似欠商量。",
        "dynasty": "宋",
        "collection_info": null
    },
    {
        "title": "观荷  其二",
        "author": "方岳",
        "content": "春红树树或丛丛，一一托根尘土中。\n不道独清冰氏子，炎天玉立水晶宫。",
        "dynasty": "宋",
        "collection_info": null
    },
    {
        "title": "观荷  其三",
        "author": "方岳",
        "content": "红红白白两娉婷，一种风流各典刑。\n红亦非红白非白，阿娇微醉阿环醒。",
        "dynasty": "宋",
        "collection_info": null
    },
    {
        "title": "观荷  其四",
        "author": "方岳",
        "content": "莲有濂溪梅有逋，两家言句满江湖。\n自怜尚与梅花隔，曾识先生太极图。",
        "dynasty": "宋",
        "collection_info": null
    },
    {
        "title": "观荷  其五",
        "author": "方岳",
        "content": "花叶根茎迥不同，略无些子犯春风。\n羽衣纵落寻芳后，解作清凉烈日中。",
        "dynasty": "宋",
        "collection_info": null
    },
    {
        "title": "山桥月夜",
        "author": "方岳",
        "content": "寒声策策琅玕碧，香气浮浮菡萏红。\n六月人间苦炎热，独搔残雪月明中。",
        "dynasty": "宋",
        "collection_info": null
    },
    {
        "title": "秋热  其一",
        "author": "方岳",
        "content": "藴隆日日等西风，等得西风更藴隆。\n四十日秋无点雨，谁将消息到梧桐。",
        "dynasty": "宋",
        "collection_info": null
    },
    {
        "title": "秋热  其二",
        "author": "方岳",
        "content": "山气爞爞旱火光，墙头枯草半青黄。\n饥肠惯作晴雷吼，且乞梧桐一夜凉。",
        "dynasty": "宋",
        "collection_info": null
    },
    {
        "title": "晚秋犹热  其一",
        "author": "方岳",
        "content": "九月年时已肃霜，今年九月尚追凉。\n幸吾絺绤犹无恙，杜老何烦苦自伤。",
        "dynasty": "宋",
        "collection_info": null
    },
    {
        "title": "晚秋犹热  其二",
        "author": "方岳",
        "content": "适自相遭各有时，莫悲团扇与秋辞。\n班姬不死天无准，定悔当时作许悲。",
        "dynasty": "宋",
        "collection_info": null
    },
    {
        "title": "即事十首  其一",
        "author": "方岳",
        "content": "窥园何物愠无端，疥手偷将玉雪团。\n不道主林神忌讳，鸟乌声乐併催残。",
        "dynasty": "宋",
        "collection_info": null
    },
    {
        "title": "即事十首  其二",
        "author": "方岳",
        "content": "野塘尺水亦生烟，宁有余波可及田。\n商略且为鱼作计，须臾毋死待丰年。",
        "dynasty": "宋",
        "collection_info": null
    },
    {
        "title": "即事十首  其三",
        "author": "方岳",
        "content": "畦丁亸懒欲谁欺，趁我山行始一犂。\n只有山花山鸟笑，主人元自不曾知。",
        "dynasty": "宋",
        "collection_info": null
    },
    {
        "title": "即事十首  其四",
        "author": "方岳",
        "content": "藤蔓穿篱碍草扉，与僮扶起绕松围。\n髯龙鳞甲动云雨，缚着空山莫遣飞。",
        "dynasty": "宋",
        "collection_info": null
    },
    {
        "title": "即事十首  其五",
        "author": "方岳",
        "content": "龙骨翻翻水倒流，藕花借与稻花秋。\n鱼兼熊掌不可得，宁负风光救口休。",
        "dynasty": "宋",
        "collection_info": null
    },
    {
        "title": "即事十首  其六",
        "author": "方岳",
        "content": "记得秋风此削瓜，偶遗子亦自成花。\n生生造化无终极，但有根芽未可涯。",
        "dynasty": "宋",
        "collection_info": null
    },
    {
        "title": "即事十首  其七",
        "author": "方岳",
        "content": "岩暝林霏日夕佳，百年宁復此秋崖。\n不须更问青乌子，一锸相随死便埋。",
        "dynasty": "宋",
        "collection_info": null
    },
    {
        "title": "即事十首  其八",
        "author": "方岳",
        "content": "赤日黄埃槁欲焚，赛神迎佛正纷纷。\n天公老手何关汝，一雨晴无一点云。",
        "dynasty": "宋",
        "collection_info": null
    },
    {
        "title": "即事十首  其九",
        "author": "方岳",
        "content": "得摇牙处尽摇牙，底用鸣声遶鬓譁。\n政自为渠眠不熟，西风吹叶打窗纱。",
        "dynasty": "宋",
        "collection_info": null
    },
    {
        "title": "即事十首  其一○",
        "author": "方岳",
        "content": "残鬓萧萧不满梳，秋风椎髻立庭除。\n日明照见崚嶒影，自是山僧不是予。",
        "dynasty": "宋",
        "collection_info": null
    },
    {
        "title": "钓台",
        "author": "方岳",
        "content": "羊裘偃蹇钓烟沙，不肯云台定等差。\n汉室了无尘土在，满江风月自芦花。",
        "dynasty": "宋",
        "collection_info": null
    },
    {
        "title": "题雄观",
        "author": "方岳",
        "content": "送出青山点点愁，数声柔艣隔沧洲。\n白鸥不受人间暑，明月一江天地秋。",
        "dynasty": "宋",
        "collection_info": null
    },
    {
        "title": "次韵酬因胜老  其一",
        "author": "方岳",
        "content": "误脱农蓑拾汉科，空山奈此月明何。\n秋风又跨扬州鹤，行路正难愁思多。",
        "dynasty": "宋",
        "collection_info": null
    },
    {
        "title": "次韵酬因胜老  其二",
        "author": "方岳",
        "content": "雁落平沙字字愁，打包不肯与山留。\n一篷烟雨载秋去，诗在江南芦荻洲。",
        "dynasty": "宋",
        "collection_info": null
    },
    {
        "title": "次韵酬因胜老  其三",
        "author": "方岳",
        "content": "浅山如霁水连天，江北江南路几千。\n入梦老亲双白髮，归欤早及菊花前。",
        "dynasty": "宋",
        "collection_info": null
    },
    {
        "title": "客饟银茄不敢送场屋士",
        "author": "方岳",
        "content": "秋风谁怒水中蟹，昨梦不疑杯裏蛇。\n迸齿清寒银粟粟，不随盐酪供毗耶。",
        "dynasty": "宋",
        "collection_info": null
    },
    {
        "title": "次韵郑省仓  其一",
        "author": "方岳",
        "content": "买鱼聊復醉𨠵船，万事从来付老天。\n欲办把茅无计可，不量吾力更筹边。",
        "dynasty": "宋",
        "collection_info": null
    },
    {
        "title": "次韵郑省仓  其二",
        "author": "方岳",
        "content": "归去来兮月一船，世途难似上青天。\n烟蓑自与轻鸥狎，却在风涛阿那边。",
        "dynasty": "宋",
        "collection_info": null
    },
    {
        "title": "丁祭",
        "author": "方岳",
        "content": "紫薇花下玉丁东，夜午牵牛亦未中。\n孔壁尚余金石奏，捲班翻过玉成宫。",
        "dynasty": "宋",
        "collection_info": null
    },
    {
        "title": "中秋",
        "author": "方岳",
        "content": "黄尘茫茫行野马，白髮混混争蜗牛。\n老心如水夜声寂，明月不减山间秋。",
        "dynasty": "宋",
        "collection_info": null
    },
    {
        "title": "次韵斋宿  其一",
        "author": "方岳",
        "content": "可是诗边欠老干，藓床相对话灯残。\n秋城一夜江湖晚，风雨重阳菊自寒。",
        "dynasty": "宋",
        "collection_info": null
    },
    {
        "title": "次韵斋宿  其二",
        "author": "方岳",
        "content": "黄花白髮两关情，併入斋房长短更。\n久客自知秋意思，底须蛩雨做寒声。",
        "dynasty": "宋",
        "collection_info": null
    },
    {
        "title": "题甘露寺中峰  其一",
        "author": "方岳",
        "content": "六朝晴树一江秋，尽入风烟顶𩕳头。\n老手更擎江色出，小亭景却胜于楼。",
        "dynasty": "宋",
        "collection_info": null
    },
    {
        "title": "题甘露寺中峰  其二",
        "author": "方岳",
        "content": "金焦两点自东西，着我于中亦一奇。\n菰叶苹花秋共晚，山寒未必白鸥知。",
        "dynasty": "宋",
        "collection_info": null
    },
    {
        "title": "送琴遂还楚东  其一",
        "author": "方岳",
        "content": "一生坐与蛇添足，万事不如龟缩头。\n亦笑军持太多事，孤桐自了月明秋。",
        "dynasty": "宋",
        "collection_info": null
    },
    {
        "title": "送琴遂还楚东  其二",
        "author": "方岳",
        "content": "脚根踏地袈裟破，鼻孔撩天拄杖横。\n归扫秋云趺足坐，荻花半落晚风晴。",
        "dynasty": "宋",
        "collection_info": null
    },
    {
        "title": "梦中  其一",
        "author": "方岳",
        "content": "凡我同盟鸥鹭羣，既盟之后亦幽欣。\n山中芝朮香堪煮，鹤未归来空暮云。",
        "dynasty": "宋",
        "collection_info": null
    },
    {
        "title": "梦中  其二",
        "author": "方岳",
        "content": "树擎晚色柔枝碧，兔睡晴香老月寒。\n自滴玉蜍秋满袖，轻云片片泊阑干。",
        "dynasty": "宋",
        "collection_info": null
    },
    {
        "title": "东津",
        "author": "方岳",
        "content": "秋老江南隔岸山，断云衰草雨斑斑。\n烟帆未可横江去，鸣艣恐妨鸥鹭閒。",
        "dynasty": "宋",
        "collection_info": null
    },
    {
        "title": "雨宿",
        "author": "方岳",
        "content": "雨宿疎篷不耐閒，苹花菰叶老江干。\n鹭飞欲下忽惊起，秋水新添一寸寒。",
        "dynasty": "宋",
        "collection_info": null
    },
    {
        "title": "次韵梁倅秋日白牡丹",
        "author": "方岳",
        "content": "自掩窗纱护夕阳，碧壶深贮溜晴光。\n可曾见此春风面，浄洗铅华试晓霜。",
        "dynasty": "宋",
        "collection_info": null
    },
    {
        "title": "赪桐花  其一",
        "author": "方岳",
        "content": "厥草惟夭簇绛缯，猩红初滴尚炎蒸。\n西风坐阅芙蓉老，合是花中耐久朋。",
        "dynasty": "宋",
        "collection_info": null
    },
    {
        "title": "赪桐花  其二",
        "author": "方岳",
        "content": "似子圆红不似花，绿丛擎出野人家。\n亦知吟骨今当换，火候初成独体砂。",
        "dynasty": "宋",
        "collection_info": null
    },
    {
        "title": "题偶爱  其一",
        "author": "方岳",
        "content": "每评吾郡佳山水，当以水西为最奇。\n径向水西非具眼，不眠偶爱不渠知。",
        "dynasty": "宋",
        "collection_info": null
    },
    {
        "title": "题偶爱  其二",
        "author": "方岳",
        "content": "长汀宜日山宜雨，尽在鸥看鹭听中。\n想见夜寒留客醉，倚阑拍手唤渔篷。",
        "dynasty": "宋",
        "collection_info": null
    },
    {
        "title": "题偶爱  其三",
        "author": "方岳",
        "content": "随行茶竈曾同宿，看尽朝岚与夕霏。\n一片诗愁秋渺渺，树林深处见僧归。",
        "dynasty": "宋",
        "collection_info": null
    },
    {
        "title": "题偶爱  其四",
        "author": "方岳",
        "content": "溪云莫怪尘埃面，更与青山把一杯。\n未省此诗容写否，闻渠曾识谪僊来。",
        "dynasty": "宋",
        "collection_info": null
    },
    {
        "title": "湖上醉题",
        "author": "方岳",
        "content": "山知吾亦以诗豪，畴昔于山只淡交。\n清得不多赢得瘦，一生悔读楚离骚。",
        "dynasty": "宋",
        "collection_info": null
    },
    {
        "title": "梦过湖",
        "author": "方岳",
        "content": "万柄风荷秋渺然，百钱又买过湖船。\n菰蒲鸥鹭浑相识，惊怪人间已十年。",
        "dynasty": "宋",
        "collection_info": null
    },
    {
        "title": "行田  其一",
        "author": "方岳",
        "content": "屋头乌桕午阴密，牛与牧童相对眠。\n不是官中催税急，十年前已学耕田。",
        "dynasty": "宋",
        "collection_info": null
    },
    {
        "title": "行田  其二",
        "author": "方岳",
        "content": "老农具榻茅茨底，准拟先生欲岸巾。\n笑道已呼儿贳酒，月明且不厌家贫。",
        "dynasty": "宋",
        "collection_info": null
    },
    {
        "title": "月蚀",
        "author": "方岳",
        "content": "老兔酣眠一夜霜，妖蟇健啖未渠央。\n人间今欠玉川子，生语聱牙满世香。",
        "dynasty": "宋",
        "collection_info": null
    },
    {
        "title": "次韵陈帐管秋思  其一",
        "author": "方岳",
        "content": "秋风吹裂旧荷衣，自读离骚倚落晖。\n已觉芦花洲渚冷，水天归雁着行飞。",
        "dynasty": "宋",
        "collection_info": null
    },
    {
        "title": "次韵陈帐管秋思  其二",
        "author": "方岳",
        "content": "人家一样捲湘帘，惹起新愁到酒边。\n久客不知诗瘦损，小楼孤倚月娟娟。",
        "dynasty": "宋",
        "collection_info": null
    },
    {
        "title": "访恭率翁不值",
        "author": "方岳",
        "content": "且容晴梦泊鸥沙，传语茶头莫点茶。\n山客不归秋自老，满城风雨又黄花。",
        "dynasty": "宋",
        "collection_info": null
    },
    {
        "title": "还留石亭",
        "author": "方岳",
        "content": "枯荷折苇卧鳬鸥，小雨轻烟画出秋。\n自唤短篷将老砚，石亭寻客了诗愁。",
        "dynasty": "宋",
        "collection_info": null
    },
    {
        "title": "次韵客饟鲈蟹",
        "author": "方岳",
        "content": "江鲈淮蟹不论钱，肯到湖边明月船。\n玉鲙雪螯新煮酒，桂花香后菊花前。",
        "dynasty": "宋",
        "collection_info": null
    },
    {
        "title": "戏简王尉  其一",
        "author": "方岳",
        "content": "半床明月老秋风，未必诗人一例穷。\n比似乐天犹欠在，是非已落酒杯中。",
        "dynasty": "宋",
        "collection_info": null
    },
    {
        "title": "戏简王尉  其二",
        "author": "方岳",
        "content": "楚云迟上木兰船，惹得秋辞亦浪传。\n不直翠眉亲唱与，故应无分学彭宣。",
        "dynasty": "宋",
        "collection_info": null
    },
    {
        "title": "少微楼",
        "author": "方岳",
        "content": "不奈梅花尔许愁，天寒孤倚夕阳楼。\n近城鸥鹭逢人惯，肯与渔蓑共钓舟。",
        "dynasty": "宋",
        "collection_info": null
    },
    {
        "title": "洞元小集",
        "author": "方岳",
        "content": "鹤骨清寒不受吹，白云侵砚懒题诗。\n雨深更觅山寒甚，过了重阳菊未知。",
        "dynasty": "宋",
        "collection_info": null
    },
    {
        "title": "答惠楮衾",
        "author": "方岳",
        "content": "吴宫金蹙凤花绫，春暖熏笼换水沈。\n那似冰桥楮夫子，满床明月解微吟。",
        "dynasty": "宋",
        "collection_info": null
    },
    {
        "title": "次韵别友",
        "author": "方岳",
        "content": "砚香不肯与山留，雨浥寒花断送秋。\n后夜酒醒诗更好，淡烟荒草并渔舟。",
        "dynasty": "宋",
        "collection_info": null
    },
    {
        "title": "重阳",
        "author": "方岳",
        "content": "帽不禁吹怯酒觞，只携老砚了重阳。\n黄花未抵渊明瘦，却做离骚以上香。",
        "dynasty": "宋",
        "collection_info": null
    },
    {
        "title": "九日道中凄然忆潘邠老之句",
        "author": "方岳",
        "content": "满城风雨近重阳，城脚谁家菊自黄。\n又是江南离别处，寒烟吹雁不成行。",
        "dynasty": "宋",
        "collection_info": null
    },
    {
        "title": "用吕宗卿山亭韵",
        "author": "方岳",
        "content": "约住山云倚断栏，云如秋薄与山环。\n为山醉矣无山句，山不负予予负山。",
        "dynasty": "宋",
        "collection_info": null
    },
    {
        "title": "田头  其一",
        "author": "方岳",
        "content": "田头科斗古文字，石上臼漥山鼎彜。\n勘破世间烦恼障，醉而已矣不吟诗。",
        "dynasty": "宋",
        "collection_info": null
    },
    {
        "title": "田头  其二",
        "author": "方岳",
        "content": "秧田多种八月白，草树初开九里香。\n但得有牛横短笛，一蓑春雨自农桑。",
        "dynasty": "宋",
        "collection_info": null
    },
    {
        "title": "严陵待锁  其一",
        "author": "方岳",
        "content": "一舸秋风梦亦寒，津人只作贾胡看。\n断桥袖手暮烟合，等得芦花雪满滩。",
        "dynasty": "宋",
        "collection_info": null
    },
    {
        "title": "严陵待锁  其二",
        "author": "方岳",
        "content": "关却疎篷只恁休，莫留霜月伴孤舟。\n津亭万一商分数，锁到明朝何处求。",
        "dynasty": "宋",
        "collection_info": null
    },
    {
        "title": "过陈汤卿溪堂",
        "author": "方岳",
        "content": "手葺溪堂旋补茅，好山带郭转林梢。\n与君共有吟诗癖，月下柴门不厌敲。",
        "dynasty": "宋",
        "collection_info": null
    },
    {
        "title": "宿珠溪",
        "author": "方岳",
        "content": "一钱不直管城子，万事称好孔方兄。\n山房自做松风梦，星斗阑干霜月明。",
        "dynasty": "宋",
        "collection_info": null
    },
    {
        "title": "种芥",
        "author": "方岳",
        "content": "不论青紫已离离，烟湿春畦手自治。\n一笑摩挲空洞腹，是间尽纳几须弥。",
        "dynasty": "宋",
        "collection_info": null
    },
    {
        "title": "种韭",
        "author": "方岳",
        "content": "下秧已觉齿生津，坐想堆盘雨夜春。\n政恐厨人无变馔，庾郎贫不似吾贫。",
        "dynasty": "宋",
        "collection_info": null
    },
    {
        "title": "种菘",
        "author": "方岳",
        "content": "老圃相传秋后菘，砖炉石铫一年冬。\n宁知迟种迟于我，又见南熏上番风。",
        "dynasty": "宋",
        "collection_info": null
    },
    {
        "title": "采筇",
        "author": "方岳",
        "content": "此君有节瘦如许，老子无心酷似之。\n莫向人间危处去，溪云径雪尽扶持。",
        "dynasty": "宋",
        "collection_info": null
    },
    {
        "title": "观刈  其一",
        "author": "方岳",
        "content": "石田荦确底须嫌，苦说频年不下鎌。\n烟雨一犂经老手，翻匙香雪十分甜。",
        "dynasty": "宋",
        "collection_info": null
    },
    {
        "title": "观刈  其二",
        "author": "方岳",
        "content": "蹄豚盂酒祝瓯窭，一饱人间百事休。\n已约山妻同野饭，今年又胜去年秋。",
        "dynasty": "宋",
        "collection_info": null
    },
    {
        "title": "观刈  其三",
        "author": "方岳",
        "content": "秋来谁不负归田，炊玉尝新喜欲颠。\n乞我一年横短笛，太平有象是丰年。",
        "dynasty": "宋",
        "collection_info": null
    },
    {
        "title": "李监饟四物各以一绝答之 土瓜",
        "author": "方岳",
        "content": "蹲鸱不紫茯苓黄，初斸春烟带土香。\n久觉相如诗肺渴，入山餐玉不传方。",
        "dynasty": "宋",
        "collection_info": null
    },
    {
        "title": "李监饟四物各以一绝答之 甘蔗",
        "author": "方岳",
        "content": "老境于我渐不佳，一生拗性旧秋厓。\n笑人煮箦何时熟，生啖青青竹一排。",
        "dynasty": "宋",
        "collection_info": null
    },
    {
        "title": "李监饟四物各以一绝答之 鲟鲊",
        "author": "方岳",
        "content": "肉未为奇骨最奇，透明玛瑙碎琉璃。\n老饕不奈残牙齿，却爱桃花软玉脂。",
        "dynasty": "宋",
        "collection_info": null
    },
    {
        "title": "李监饟四物各以一绝答之 鹅鲊",
        "author": "方岳",
        "content": "翠箬红泥曲米春，篆滩风月入厨珍。\n谁令渠识黄庭字，且醉胸中无字人。",
        "dynasty": "宋",
        "collection_info": null
    },
    {
        "title": "擘蟹",
        "author": "方岳",
        "content": "秋来何但食无鱼，老去宁须腹有书。\n空洞略容君几辈，草泥郭索一从渠。",
        "dynasty": "宋",
        "collection_info": null
    },
    {
        "title": "次韵姚监丞斫鲙  其一",
        "author": "方岳",
        "content": "冰盘飞缕落芳馨，雪色微红糁玉霙。\n唤起笭箵十年梦，诗肠平截鹭波清。",
        "dynasty": "宋",
        "collection_info": null
    },
    {
        "title": "次韵姚监丞斫鲙  其二",
        "author": "方岳",
        "content": "旋捣金虀剁玉葱，半盂膏酒洗冬烘。\n吴中风物今犹尔，说与厨人宁舍熊。",
        "dynasty": "宋",
        "collection_info": null
    },
    {
        "title": "少微山观橘",
        "author": "方岳",
        "content": "手劚苍烟竹径深，霜寒错落万黄金。\n何年共话商山旧，分种归来欲满林。",
        "dynasty": "宋",
        "collection_info": null
    },
    {
        "title": "闻角",
        "author": "方岳",
        "content": "残角吹霜月欲斜，天寒无奈客思家。\n不知野竹沧江上，开到梅梢第几花。",
        "dynasty": "宋",
        "collection_info": null
    },
    {
        "title": "闻雪",
        "author": "方岳",
        "content": "黄尘没马长安道，残酒初醒雪打窗。\n客子惯眠芦苇岸，梦成孤桨泊寒江。",
        "dynasty": "宋",
        "collection_info": null
    },
    {
        "title": "风月堂夜饮",
        "author": "方岳",
        "content": "霜洗横枝月上初，春彜更可共谈无。\n玉杯一一寒于雪，贮以诗肠渺似湖。",
        "dynasty": "宋",
        "collection_info": null
    },
    {
        "title": "嘲鹭",
        "author": "方岳",
        "content": "曾有诗矜白鹭閒，一生诗眼乞山漫。\n朝来更觉忙于我，雪冱苍溪不道寒。",
        "dynasty": "宋",
        "collection_info": null
    },
    {
        "title": "刘逊子架阁饷江茶  其一",
        "author": "方岳",
        "content": "琵琶亭下春寒夜，湿尽青衫竟为谁。\n江草江花恨何极，雪瓯如此却无诗。",
        "dynasty": "宋",
        "collection_info": null
    },
    {
        "title": "刘逊子架阁饷江茶  其二",
        "author": "方岳",
        "content": "醉眠彭泽几何日，只与吟诗办秫田。\n灵草独醒山雨外，可曾持到漉巾前。",
        "dynasty": "宋",
        "collection_info": null
    },
    {
        "title": "光孝寺作茶供",
        "author": "方岳",
        "content": "一藤碎踏两山云，看尽朝岚与夕曛。\n留得如来舍身相，共敲苍雪了炉熏。",
        "dynasty": "宋",
        "collection_info": null
    },
    {
        "title": "次韵君用寄茶",
        "author": "方岳",
        "content": "茅舍生苔费梦思，竹炉烹雪復何时。\n北山怕有移文在，谨勿便令猿鹤知。",
        "dynasty": "宋",
        "collection_info": null
    },
    {
        "title": "除夜  其一",
        "author": "方岳",
        "content": "雪片初飞岁已除，竹篱梅自可吾庐。\n归来只有穷相守，未议移文送却渠。",
        "dynasty": "宋",
        "collection_info": null
    },
    {
        "title": "除夜  其二",
        "author": "方岳",
        "content": "莫笑青衫霜叶枯，六年不改旧称呼。\n人间书疏非吾事，菜缕春盘何处无。",
        "dynasty": "宋",
        "collection_info": null
    },
    {
        "title": "除夜  其三",
        "author": "方岳",
        "content": "更与梅花把一杯，醉题帖子等春来。\n须臾便是隔年事，留得寒香一併开。",
        "dynasty": "宋",
        "collection_info": null
    },
    {
        "title": "除夜  其四",
        "author": "方岳",
        "content": "春入荷葭坞亦奇，坞名不枉与天知。\n绿章併按閒池沼，岂但乌台要勘诗。",
        "dynasty": "宋",
        "collection_info": null
    },
    {
        "title": "除夜  其五",
        "author": "方岳",
        "content": "幸有牛衣暖似春，可曾半字日边人。\n不知相国何为者，撩得诸公屋大嗔。",
        "dynasty": "宋",
        "collection_info": null
    },
    {
        "title": "除夜  其六",
        "author": "方岳",
        "content": "眼底童乌已七龄，吾伊略亦记群经。\n丁宁莫就中书试，只可松边竹下听。",
        "dynasty": "宋",
        "collection_info": null
    },
    {
        "title": "山庵",
        "author": "方岳",
        "content": "枯松煮瀑香可啜，野竹生萌甜可掘。\n山中道士归不归，一夜猿鹤老明月。",
        "dynasty": "宋",
        "collection_info": null
    },
    {
        "title": "题赵漕小蓬莱  其一",
        "author": "方岳",
        "content": "干坤不尽一蘧庐，方寸中间几太虚。\n办着海涛三万里，乃翁底用费分疎。",
        "dynasty": "宋",
        "collection_info": null
    },
    {
        "title": "题赵漕小蓬莱  其二",
        "author": "方岳",
        "content": "老夫曾到道家山，太乙青藜夜叩关。\n着作承明今付子，仙壶元不隔人间。",
        "dynasty": "宋",
        "collection_info": null
    },
    {
        "title": "寄游山友人",
        "author": "方岳",
        "content": "不是山阴访戴船，真成迷局烂柯仙。\n径行处用规摹取，归与都人作画传。",
        "dynasty": "宋",
        "collection_info": null
    },
    {
        "title": "紫极宫用吕宗卿韵",
        "author": "方岳",
        "content": "云湿棋枰不堪着，满壑松寒鸟声乐。\n向来石鼎老弥明，松下无人启玄钥。",
        "dynasty": "宋",
        "collection_info": null
    },
    {
        "title": "书客星阁  其一",
        "author": "方岳",
        "content": "平生看破刘文叔，不肯依乘赤伏符。\n底处只缘曾识面，故应人唤作狂奴。",
        "dynasty": "宋",
        "collection_info": null
    },
    {
        "title": "书客星阁  其二",
        "author": "方岳",
        "content": "小留不过貂蝉耳，亦恐遭人白眼看。\n已自费辞侯霸辈，归来漱石暮江寒。",
        "dynasty": "宋",
        "collection_info": null
    },
    {
        "title": "紫虚观",
        "author": "方岳",
        "content": "小炷炉熏待瀹茶，瓦盆添水养蒲芽。\n江南地暖得春早，开尽雪篱无数花。",
        "dynasty": "宋",
        "collection_info": null
    },
    {
        "title": "寄题章氏起青楼  其一",
        "author": "方岳",
        "content": "结楼多与青山对，却是青山不对渠。\n见说蜃岩排闼入，一窗晴色共残书。",
        "dynasty": "宋",
        "collection_info": null
    },
    {
        "title": "寄题章氏起青楼  其二",
        "author": "方岳",
        "content": "寒青拔起二千石，山是一分云一分。\n切莫向渠谈世事，怕渠说与沈休文。",
        "dynasty": "宋",
        "collection_info": null
    },
    {
        "title": "题郭氏继一堂  其一",
        "author": "方岳",
        "content": "径与三茅借一峰，自携周易听松风。\n隠居本为逃名计，结入头衔却不中。",
        "dynasty": "宋",
        "collection_info": null
    },
    {
        "title": "题郭氏继一堂  其二",
        "author": "方岳",
        "content": "渔蓑钓艇越中居，底处烟波不属渠。\n一曲鑑湖须敕赐，却令鸥鸟费分疎。",
        "dynasty": "宋",
        "collection_info": null
    },
    {
        "title": "寄题赵德成东岩  其一",
        "author": "方岳",
        "content": "好山倒合诗人管，新出东岩付此公。\n略向画图曾半面，石床定许听松风。",
        "dynasty": "宋",
        "collection_info": null
    },
    {
        "title": "寄题赵德成东岩  其二",
        "author": "方岳",
        "content": "人间无处着我辈，只可飞泉藓石边。\n习气犹余子虚赋，苦令猿鹤怨风烟。",
        "dynasty": "宋",
        "collection_info": null
    },
    {
        "title": "寄题赵德成东岩  其三",
        "author": "方岳",
        "content": "空山谁可閒来往，自种梅花伴月明。\n小筑便为身后计，此奇千古未忘情。",
        "dynasty": "宋",
        "collection_info": null
    },
    {
        "title": "陈汤卿致绍梅",
        "author": "方岳",
        "content": "林下风流自一家，纵施朱亦不奢华。\n冷香犹带灞桥雪，不比春风桃杏花。",
        "dynasty": "宋",
        "collection_info": null
    },
    {
        "title": "次韵徐宰集珠溪",
        "author": "方岳",
        "content": "瀑煮春风生意长，梅花吹雪入诗香。\n夜寒记得僧房梦，修竹半窗云一床。",
        "dynasty": "宋",
        "collection_info": null
    },
    {
        "title": "林和靖墓",
        "author": "方岳",
        "content": "结庐旧与青山对，修竹萧疎半不存。\n惟有亭前古梅在，暗香疎影几黄昏。",
        "dynasty": "宋",
        "collection_info": null
    },
    {
        "title": "晴梦",
        "author": "方岳",
        "content": "尘土侵人懒出门，小窗容我负晴暾。\n梦骑瘦马寻诗去，曾到梅花深雪村。",
        "dynasty": "宋",
        "collection_info": null
    },
    {
        "title": "逢梅  其一",
        "author": "方岳",
        "content": "水僊婉弱山樊冗，自我视之儿女曹。\n鲁直径令相伯仲，至今未敢广离骚。",
        "dynasty": "宋",
        "collection_info": null
    },
    {
        "title": "逢梅  其二",
        "author": "方岳",
        "content": "人言草没孤山冢，从此梅花不要诗。\n却是未嫌吾辈在，一枝开过竹巴篱。",
        "dynasty": "宋",
        "collection_info": null
    },
    {
        "title": "梅花  其一",
        "author": "方岳",
        "content": "竹遶疎篱水遶村，一枝无语更黄昏。\n暗香似识骚人意，月澹无风自入门。",
        "dynasty": "宋",
        "collection_info": null
    },
    {
        "title": "梅花  其二",
        "author": "方岳",
        "content": "枯梢横出竹疎疎，挟雪吹香梦自孤。\n立到夜深难着语，怕渠去说与林逋。",
        "dynasty": "宋",
        "collection_info": null
    },
    {
        "title": "梅花  其三",
        "author": "方岳",
        "content": "雪压横枝卧浅波，三花五蘂不须多。\n平生为尔添诗兴，今日无诗奈尔何。",
        "dynasty": "宋",
        "collection_info": null
    },
    {
        "title": "梅花  其四",
        "author": "方岳",
        "content": "茅茨烟水隔孤村，雪冷谁敲月下门。\n只与梅花曾有旧，暗香时肯到漥尊。",
        "dynasty": "宋",
        "collection_info": null
    },
    {
        "title": "寻诗",
        "author": "方岳",
        "content": "蹇馿踏雪灞桥春，画出茅茨野水滨。\n纔见梅花诗便好，梅花却是定诗人。",
        "dynasty": "宋",
        "collection_info": null
    },
    {
        "title": "次韵赵尉梅句  其一",
        "author": "方岳",
        "content": "冰雪之晨草木屯，南枝亦有未招魂。\n一愁泥就孤山骨，正恐诗谈太不根。",
        "dynasty": "宋",
        "collection_info": null
    },
    {
        "title": "次韵赵尉梅句  其二",
        "author": "方岳",
        "content": "疎花不受世间寒，得圣之清自可餐。\n今日湖山人已朽，何如茅屋雪中看。",
        "dynasty": "宋",
        "collection_info": null
    },
    {
        "title": "雪中",
        "author": "方岳",
        "content": "行缠不了醉生涯，空宿沙头卖酒家。\n最是晓寒吟未稳，雪深无面见梅花。",
        "dynasty": "宋",
        "collection_info": null
    },
    {
        "title": "次韵李山窗",
        "author": "方岳",
        "content": "一船明月秋江冷，曾与梅花有约来。\n谁唤雪溪回短棹，宁孤何逊莫孤梅。",
        "dynasty": "宋",
        "collection_info": null
    },
    {
        "title": "閒居无与酬答因假庭下三物作 桃讽梅",
        "author": "方岳",
        "content": "不肯春风时世粧，岁寒崖谷倚冰霜。\n人间亦有知香者，盍遣一枝横出墙。",
        "dynasty": "宋",
        "collection_info": null
    },
    {
        "title": "閒居无与酬答因假庭下三物作 梅谢桃",
        "author": "方岳",
        "content": "下欲成蹊春已残，雨红犹自有人看。\n极知不与君同调，但守平生一点酸。",
        "dynasty": "宋",
        "collection_info": null
    },
    {
        "title": "閒居无与酬答因假庭下三物作 梅问竹",
        "author": "方岳",
        "content": "一壑烟寒孰与娱，横斜影对此君臞。\n风饕雪虐转强项，惟我与君其是夫。",
        "dynasty": "宋",
        "collection_info": null
    },
    {
        "title": "閒居无与酬答因假庭下三物作 竹答梅",
        "author": "方岳",
        "content": "不随桃李共争春，犹作疎花向世人。\n耸壑未妨吾独步，要看晚节玉璘珣。",
        "dynasty": "宋",
        "collection_info": null
    },
    {
        "title": "书赵相公梅卷",
        "author": "方岳",
        "content": "一梢两梢晓滩月，三花五花暮江雪。\n春风到手眼生寒，烟水村深有茅蕝。",
        "dynasty": "宋",
        "collection_info": null
    },
    {
        "title": "次韵酬奚兄  其一",
        "author": "方岳",
        "content": "亦笑诗书记姓名，到头为祟若为情。\n汉家礼乐今尘土，不欠当时鲁两生。",
        "dynasty": "宋",
        "collection_info": null
    },
    {
        "title": "次韵酬奚兄  其二",
        "author": "方岳",
        "content": "但得梅花过一冬，那须圣酒送文穷。\n扬州不见梅花面，莫是何郎句未工。",
        "dynasty": "宋",
        "collection_info": null
    },
    {
        "title": "昭仪春浴",
        "author": "方岳",
        "content": "红薇滴露护轻寒，微鬓香丝卸玉鸾。\n只道春风庭掖秘，外间已作画图看。",
        "dynasty": "宋",
        "collection_info": null
    },
    {
        "title": "贵妃夜游",
        "author": "方岳",
        "content": "凤鞾又上玉花骢，恩在君王一笑中。\n三十六宫瑶草碧，不知多少恨春风。",
        "dynasty": "宋",
        "collection_info": null
    },
    {
        "title": "浄明斋",
        "author": "方岳",
        "content": "山径留云雨未干，松声长共涧声寒。\n青鞋莫踏苍苔破，借与秋厓半日看。",
        "dynasty": "宋",
        "collection_info": null
    },
    {
        "title": "次韵菖蒲",
        "author": "方岳",
        "content": "瓦盆犹带涧声寒，亦有诗情几砚间。\n抱石小龙鳞甲老，夜窗云气故斑斑。",
        "dynasty": "宋",
        "collection_info": null
    },
    {
        "title": "贷钱买牡丹屏",
        "author": "方岳",
        "content": "作券西家贷子钱，略容书卷识春妍。\n杜陵妇忍长贫面，夸与樵青亦自贤。",
        "dynasty": "宋",
        "collection_info": null
    },
    {
        "title": "宿不老山  其一",
        "author": "方岳",
        "content": "未必催租能办诗，不妨扶老上烟霏。\n彭仙一去夜坛冷，老鹤不归云自飞。",
        "dynasty": "宋",
        "collection_info": null
    },
    {
        "title": "宿不老山  其二",
        "author": "方岳",
        "content": "借得松风一觉眠，旋烧枯叶煮山泉。\n人间蚁蛭王侯梦，不到梅花纸帐边。",
        "dynasty": "宋",
        "collection_info": null
    },
    {
        "title": "得祠  其一",
        "author": "方岳",
        "content": "十年梦不到清都，云满寒簑雪满颅。\n一片青山一黄犊，底须更着旧称呼。",
        "dynasty": "宋",
        "collection_info": null
    },
    {
        "title": "得祠  其二",
        "author": "方岳",
        "content": "石床散髮洒松风，安用黄冠累此翁。\n但喜太平今有象，渔樵亦在万几中。",
        "dynasty": "宋",
        "collection_info": null
    },
    {
        "title": "汪运干饷酒  其一",
        "author": "方岳",
        "content": "长鬚手挈一壶酒，问识浣花工部无。\n簑笠荷锄烟雨外，再三不信是耕夫。",
        "dynasty": "宋",
        "collection_info": null
    },
    {
        "title": "汪运干饷酒  其二",
        "author": "方岳",
        "content": "酒吾甚爱径须醉，快洗平生老瓦盆。\n中有笔峰能画我，一牛横笛过孤村。",
        "dynasty": "宋",
        "collection_info": null
    },
    {
        "title": "自嘲",
        "author": "方岳",
        "content": "耕雨虽微负郭田，卧云不用买山钱。\n春簑健犊宁无语，又写前衔见集贤。",
        "dynasty": "宋",
        "collection_info": null
    },
    {
        "title": "被劾  其一",
        "author": "方岳",
        "content": "鹿走山林尽自娱，宁知性命繫庖厨。\n一杯羹足为奇货，野弋山渔何处无。",
        "dynasty": "宋",
        "collection_info": null
    },
    {
        "title": "被劾  其二",
        "author": "方岳",
        "content": "谁将物命作勤渠，黄雀头行万里余。\n每为世情三太息，不知吾亦是苞苴。",
        "dynasty": "宋",
        "collection_info": null
    },
    {
        "title": "报旱",
        "author": "方岳",
        "content": "将军此腹忍饥惯，时事乃尔当何如。\n百骸受病惫甚矣，微此一脉民其鱼。",
        "dynasty": "宋",
        "collection_info": null
    },
    {
        "title": "猫叹",
        "author": "方岳",
        "content": "雪齿霜毛入画图，食无鱼亦饱于菟。\n床头鼠辈翻盆盎，自向花间捕乳雏。",
        "dynasty": "宋",
        "collection_info": null
    },
    {
        "title": "次韵程兄投赠  其一",
        "author": "方岳",
        "content": "北里南邻尽往还，那知有客住云间。\n相过肯作乡人面，问讯春溪两岸山。",
        "dynasty": "宋",
        "collection_info": null
    },
    {
        "title": "次韵程兄投赠  其二",
        "author": "方岳",
        "content": "知无燕颔可封侯，索米长安亦强留。\n输与鲈肥菰叶滑，吴中风味老孤舟。",
        "dynasty": "宋",
        "collection_info": null
    },
    {
        "title": "次韵赵尉",
        "author": "方岳",
        "content": "世于吾道转崎岖，是与非耶一子虚。\n借得祁山两间屋，一间分与月明居。",
        "dynasty": "宋",
        "collection_info": null
    },
    {
        "title": "别子才司令",
        "author": "方岳",
        "content": "不如意事常八九，可与语人无二三。\n自识荆门子才甫，梦驰铁马战城南。",
        "dynasty": "宋",
        "collection_info": null
    },
    {
        "title": "简徐宰  其一",
        "author": "方岳",
        "content": "雨外茅茨黄叶村，老农相语一灯昏。\n山深未识新官姓，但说无人夜打门。",
        "dynasty": "宋",
        "collection_info": null
    },
    {
        "title": "简徐宰  其二",
        "author": "方岳",
        "content": "自织春簑学治田，山寒辛苦不逢年。\n摩挲此腹何时饱，黄犊夕阳相对眠。",
        "dynasty": "宋",
        "collection_info": null
    },
    {
        "title": "简徐宰  其三",
        "author": "方岳",
        "content": "西山有蕨北山薇，荷雨锄烟不疗饥。\n但得县官如卓鲁，此言只恐未曾知。",
        "dynasty": "宋",
        "collection_info": null
    },
    {
        "title": "简徐宰  其四",
        "author": "方岳",
        "content": "俗吏相传作县难，及民那有一分宽。\n闻君犹逮从诸老，说到民贫鼻亦酸。",
        "dynasty": "宋",
        "collection_info": null
    },
    {
        "title": "受诰口号  其一",
        "author": "方岳",
        "content": "归我南山老不遭，孟亭几梦赭黄袍。\n强渠枉费平生力，不直君王一字褒。",
        "dynasty": "宋",
        "collection_info": null
    },
    {
        "title": "受诰口号  其二",
        "author": "方岳",
        "content": "雪寒月瘦鬓成丝，缘底天家圣得知。\n从此江山尽驱使，小民奉敕遣吟诗。",
        "dynasty": "宋",
        "collection_info": null
    },
    {
        "title": "元英先生家鸬鷀步当文正时其裔孙楷登进士赠之诗云唐家三百年冠盖谁有诗书到远孙予家自严徙徽而谱系远矣因览石刻次韵左方",
        "author": "方岳",
        "content": "唐人犹有故家存，山裏鸬鷀步下村。\n宗派傥容诗嗣续，横枝吾亦是儿孙。",
        "dynasty": "宋",
        "collection_info": null
    },
    {
        "title": "赠写照吴生  其一",
        "author": "方岳",
        "content": "山须未压棱层骨，诗不能平磊磈胸。\n烦画雪溪诗意思，梅花苍石一横筇。",
        "dynasty": "宋",
        "collection_info": null
    },
    {
        "title": "赠写照吴生  其二",
        "author": "方岳",
        "content": "几人堪画麒麟阁，万事不如鹦鹉杯。\n只谓故吾诗瘦耳，寒沙鸥鹭莫惊猜。",
        "dynasty": "宋",
        "collection_info": null
    },
    {
        "title": "题刊匠图书册",
        "author": "方岳",
        "content": "黄金汉鼎青错落，绿玉秦玺红屈蟠。\n龙翔凤翥入刀笔，宝晋山林风月寒。",
        "dynasty": "宋",
        "collection_info": null
    },
    {
        "title": "次韵叶宗丞湘梅  其一",
        "author": "方岳",
        "content": "双娥洒泣凝春竹，粉落脂残不忍粧。\n开作疎花寄幽独，雪中仍作楚骚香。",
        "dynasty": "宋",
        "collection_info": null
    },
    {
        "title": "次韵叶宗丞湘梅  其二",
        "author": "方岳",
        "content": "庾岭以南非楚产，离骚不载亦堪嗟。\n行吟傥见灵均否，且与辛夷定等差。",
        "dynasty": "宋",
        "collection_info": null
    },
    {
        "title": "赠谈命苏秦",
        "author": "方岳",
        "content": "一蓑牛背饱看山，扣角前冈烟雨寒。\n客自纵横三尺觜，与吾烟雨不相干。",
        "dynasty": "宋",
        "collection_info": null
    },
    {
        "title": "书手实簿",
        "author": "方岳",
        "content": "随缘常住薄于秋，不了钟鱼粥饭头。\n叹息结绳人远矣，例教吾负剡籐羞。",
        "dynasty": "宋",
        "collection_info": null
    },
    {
        "title": "部索印纸",
        "author": "方岳",
        "content": "瀑涧茶烟雪屋灯，乱家更入乱云层。\n老僧今已倦行脚，不用维那吃饭凭。",
        "dynasty": "宋",
        "collection_info": null
    },
    {
        "title": "赠算数汪生  其一",
        "author": "方岳",
        "content": "十年不读床头易，山雨鸣蓑为口忙。\n行矣公无落吾事，水田漠漠正移秧。",
        "dynasty": "宋",
        "collection_info": null
    },
    {
        "title": "赠算数汪生  其二",
        "author": "方岳",
        "content": "貂蝉勋业麒麟画，自有夔龙向上人。\n数本不为吾辈设，风烟之句水云身。",
        "dynasty": "宋",
        "collection_info": null
    },
    {
        "title": "堪笑  其一",
        "author": "方岳",
        "content": "堪笑平原血溅衣，但知忠义未知机。\n命悬鬼貌千秋事，年及悬车自不归。",
        "dynasty": "宋",
        "collection_info": null
    },
    {
        "title": "堪笑  其二",
        "author": "方岳",
        "content": "堪笑萧生入受遗，八年师傅不相知。\n偶离廷尉痴如昨，直等朱游和药罙。",
        "dynasty": "宋",
        "collection_info": null
    },
    {
        "title": "堪笑  其三",
        "author": "方岳",
        "content": "堪笑刘安苦学僊，云中鸡犬事茫然。\n早知官职乃如许，悔不人间差自贤。",
        "dynasty": "宋",
        "collection_info": null
    },
    {
        "title": "堪笑  其四",
        "author": "方岳",
        "content": "堪笑山阳汉鼎移，智如文若岂难知。\n定嫌佐命居人后，略一昌言死亦痴。",
        "dynasty": "宋",
        "collection_info": null
    },
    {
        "title": "堪笑  其五",
        "author": "方岳",
        "content": "堪笑张华死不休，谩精象数古无俦。\n中台星拆何曾识，祗识龙泉动斗牛。",
        "dynasty": "宋",
        "collection_info": null
    },
    {
        "title": "入闽  其一",
        "author": "方岳",
        "content": "山云底事夜来雨，藏却奇峰不与看。\n政说雨中看更好，划然捲起出晴峦。",
        "dynasty": "宋",
        "collection_info": null
    },
    {
        "title": "入闽  其二",
        "author": "方岳",
        "content": "雪龙怒吼出山去，二十里云行上天。\n老去极知诗力退，只将日历记山川。",
        "dynasty": "宋",
        "collection_info": null
    },
    {
        "title": "游九曲  其一",
        "author": "方岳",
        "content": "掀蓬仰看玉峥嵘，借得渔船一日晴。\n九曲水穷山雨急，老僊于我岂无情。",
        "dynasty": "宋",
        "collection_info": null
    },
    {
        "title": "游九曲  其二",
        "author": "方岳",
        "content": "鹤怨空山久勒文，买船又访武夷君。\n一声铁笛不知处，但觉满身生白云。",
        "dynasty": "宋",
        "collection_info": null
    },
    {
        "title": "游九曲  其三",
        "author": "方岳",
        "content": "莫问神僊定有无，地灵断不着凡夫。\n我来便觉芒鞋好，飞上前山不用扶。",
        "dynasty": "宋",
        "collection_info": null
    },
    {
        "title": "又和晦翁棹歌  其一",
        "author": "方岳",
        "content": "烧药炉存草亦灵，煮茶竈冷水犹清。\n老僊一去无消息，只有飞泉落佩声。",
        "dynasty": "宋",
        "collection_info": null
    },
    {
        "title": "又和晦翁棹歌  其二",
        "author": "方岳",
        "content": "桃花认得捕鱼船，醉着归来月满川。\n山鬼已磨苍玉碧，要留名字与风烟。",
        "dynasty": "宋",
        "collection_info": null
    },
    {
        "title": "又和晦翁棹歌  其三",
        "author": "方岳",
        "content": "家在清溪第几峯，谁搴薜荔采芙蓉。\n渔歌未断忽归去，翠壁一重云一重。",
        "dynasty": "宋",
        "collection_info": null
    },
    {
        "title": "又和晦翁棹歌  其四",
        "author": "方岳",
        "content": "羣仙曾此醉𨠵船，插向苍厓不记年。\n蕙帐夜寒闻鹤语，人民城郭自堪怜。",
        "dynasty": "宋",
        "collection_info": null
    },
    {
        "title": "又和晦翁棹歌  其五",
        "author": "方岳",
        "content": "宿雨留云被半岩，晴光飘散雪毵毵。\n沾衣不识骨轻重，下有老龙无底潭。",
        "dynasty": "宋",
        "collection_info": null
    },
    {
        "title": "又和晦翁棹歌  其六",
        "author": "方岳",
        "content": "竹遶寒栖藓径深，茎茎手种玉成林。\n翠屏向晚无人对，犹识先生一寸心。",
        "dynasty": "宋",
        "collection_info": null
    },
    {
        "title": "又和晦翁棹歌  其七",
        "author": "方岳",
        "content": "又撑小艇过前湾，竹外庵居昼掩关。\n桃李无言开未了，春风元自不曾閒。",
        "dynasty": "宋",
        "collection_info": null
    },
    {
        "title": "又和晦翁棹歌  其八",
        "author": "方岳",
        "content": "云气藏山雪捲滩，地灵不与俗人看。\n一篙略借秋崖便，九曲欲穷山雨寒。",
        "dynasty": "宋",
        "collection_info": null
    },
    {
        "title": "又和晦翁棹歌  其九",
        "author": "方岳",
        "content": "莫说水穷山势开，匆匆急棹酒船回。\n溪山欲尽兴无尽，撑入白云深处来。",
        "dynasty": "宋",
        "collection_info": null
    },
    {
        "title": "又和晦翁棹歌  其一○",
        "author": "方岳",
        "content": "乘兴而来亦偶然，谁将阴壑作晴川。\n笋舆更问星村路，去看溪南一线天。",
        "dynasty": "宋",
        "collection_info": null
    },
    {
        "title": "次韵方教采芹亭  其一",
        "author": "方岳",
        "content": "手劚风烟不占多，春来物物是阳和。\n极知山与诗为地，老去无诗奈若何。",
        "dynasty": "宋",
        "collection_info": null
    },
    {
        "title": "次韵方教采芹亭  其二",
        "author": "方岳",
        "content": "亭与樵岚一样新，诗书不受世间尘。\n清风明月来无尽，不在溪山只在人。",
        "dynasty": "宋",
        "collection_info": null
    },
    {
        "title": "次韵方教采芹亭  其三",
        "author": "方岳",
        "content": "竹外清溪溪外峯，谁搴薜荔采芙蓉。\n所思渺渺隔何许，我欲从之骑九龙。",
        "dynasty": "宋",
        "collection_info": null
    },
    {
        "title": "次韵方教采芹亭  其四",
        "author": "方岳",
        "content": "终日看山自一奇，寒溪更与月相宜。\n采芹人去夜岑寂，政是先生得意时。",
        "dynasty": "宋",
        "collection_info": null
    },
    {
        "title": "次韵方教采芹亭  其五",
        "author": "方岳",
        "content": "莫问秋风八月槎，一簑欲老水之涯。\n笔床茶竈肯同住，毕竟吾宗是作家。",
        "dynasty": "宋",
        "collection_info": null
    },
    {
        "title": "次韵方教采芹亭  其六",
        "author": "方岳",
        "content": "客怀老去向谁开，白雪茎茎不用栽。\n只有爱书余习在，待携残藁过溪来。",
        "dynasty": "宋",
        "collection_info": null
    },
    {
        "title": "次韵方教采芹亭  其七",
        "author": "方岳",
        "content": "默坐焚香尽自佳，莫随俗眼乱空花。\n古今人物不相及，元只中间隔一些。",
        "dynasty": "宋",
        "collection_info": null
    },
    {
        "title": "次韵方教采芹亭  其八",
        "author": "方岳",
        "content": "山自西来玉作层，千峯住处一溪萦。\n宜晴宜雨乍明灭，不是老天无十成。",
        "dynasty": "宋",
        "collection_info": null
    },
    {
        "title": "次韵方教采芹亭  其九",
        "author": "方岳",
        "content": "山是乌山落一支，径烦诗眼相亭基。\n舞雩人在春风裏，清坐不言山更奇。",
        "dynasty": "宋",
        "collection_info": null
    },
    {
        "title": "次韵方教采芹亭  其一○",
        "author": "方岳",
        "content": "研朱滴露月三更，见说羣书作堵环。\n君自苦于经传癖，不如借我去看山。",
        "dynasty": "宋",
        "collection_info": null
    },
    {
        "title": "次韵宋尚书山居 日涉园",
        "author": "方岳",
        "content": "老石山苔手自治，爱閒诗最与山宜。\n园官莫惜频来往，破费春风又几时。",
        "dynasty": "宋",
        "collection_info": null
    },
    {
        "title": "次韵宋尚书山居 虚静堂",
        "author": "方岳",
        "content": "世事鸥忘句肯卑，云深料理旧花枝。\n了无一鸟传幽意，只对青山自解颐。",
        "dynasty": "宋",
        "collection_info": null
    },
    {
        "title": "次韵宋尚书山居 息斋",
        "author": "方岳",
        "content": "尘途长逐众人忙，不抵斋扉一枕凉。\n世路巇岖吾倦至，底须辛苦为膏粱。",
        "dynasty": "宋",
        "collection_info": null
    },
    {
        "title": "次韵宋尚书山居 见南山亭",
        "author": "方岳",
        "content": "能令诗腹化神奇，香到黄花秋力微。\n我醉悠然山亦醉，竹深啼鸟自忘机。",
        "dynasty": "宋",
        "collection_info": null
    },
    {
        "title": "次韵宋尚书山居 赋梅堂",
        "author": "方岳",
        "content": "夜草春笺奏玉皇，横波曾识水曹郎。\n砚香留得东风在，一吐嵬崔冰雪肠。",
        "dynasty": "宋",
        "collection_info": null
    },
    {
        "title": "次韵宋尚书山居 𪟷然堂",
        "author": "方岳",
        "content": "心亦元如止水渊，断无尘想到诸贤。\n左蜗不断追𪟷梦，说与青山恐未然。",
        "dynasty": "宋",
        "collection_info": null
    },
    {
        "title": "次韵宋尚书山居 亦乐堂",
        "author": "方岳",
        "content": "分得山云老一瓢，梦寒不记紫宸朝。\n无人画出閒中味，吟入梅花雪径遥。",
        "dynasty": "宋",
        "collection_info": null
    },
    {
        "title": "次韵宋尚书山居 醉陶轩",
        "author": "方岳",
        "content": "时復中之兴已高，是非一付与春醪。\n向来醉眼略四海，粗记柴桑人姓陶。",
        "dynasty": "宋",
        "collection_info": null
    },
    {
        "title": "题郑尉爱山楼  其一",
        "author": "方岳",
        "content": "青山不入俗士眼，谁肯着楼招唤渠。\n径草不锄花又老，一帘新雨了残书。",
        "dynasty": "宋",
        "collection_info": null
    },
    {
        "title": "题郑尉爱山楼  其二",
        "author": "方岳",
        "content": "三间屋与佛同住，纸帐梅花烟雨寒。\n有客肯来清话否，上楼借与好山看。",
        "dynasty": "宋",
        "collection_info": null
    },
    {
        "title": "雨中",
        "author": "方岳",
        "content": "春泥得雨滑于镜，晓树带云淡似图。\n只作寻诗看便了，梅花曾识灞桥馿。",
        "dynasty": "宋",
        "collection_info": null
    },
    {
        "title": "别汤卿不值",
        "author": "方岳",
        "content": "云深只以竹为墙，新雨纔干径草长。\n野鹤已随溪客远，一方玄玉带诗香。",
        "dynasty": "宋",
        "collection_info": null
    },
    {
        "title": "将入僊都",
        "author": "方岳",
        "content": "客如我亦未为俗，着我于中何忝渠。\n苦作春阴愁又绝，蕙花香冷雨疎疎。",
        "dynasty": "宋",
        "collection_info": null
    },
    {
        "title": "洞元观",
        "author": "方岳",
        "content": "窗林绿气冷香彜，山带斜晖半入溪。\n幽鸟似嫌人至数，瞥然飞过隔林啼。",
        "dynasty": "宋",
        "collection_info": null
    },
    {
        "title": "过缙云胡君作茶古松下丛兰中",
        "author": "方岳",
        "content": "十丈苍皮带雪僵，山云归晚泊书床。\n不缘曾读离骚熟，兰亦欺人未肯香。",
        "dynasty": "宋",
        "collection_info": null
    },
    {
        "title": "饮荼䕷花下招蔡公庆",
        "author": "方岳",
        "content": "春工管不了霓裳，风自南来占取香。\n一夜谢池晴雪满，无人说与蔡中郎。",
        "dynasty": "宋",
        "collection_info": null
    },
    {
        "title": "次韵酬清修老",
        "author": "方岳",
        "content": "玉堂老作清修记，曾许渠为我辈人。\n髣髴三生虎溪笑，偶然一见面如春。",
        "dynasty": "宋",
        "collection_info": null
    },
    {
        "title": "过楚道人舍  其一",
        "author": "方岳",
        "content": "纷纷俗子俗到骨，对面有山那得看。\n不料楚髯能辨此，夜深月冷石阑干。",
        "dynasty": "宋",
        "collection_info": null
    },
    {
        "title": "过楚道人舍  其二",
        "author": "方岳",
        "content": "平生诗友刘宾客，醉墨曾传到雪庐。\n煞说竹溪茅屋好，便能诗亦不如渠。",
        "dynasty": "宋",
        "collection_info": null
    },
    {
        "title": "次韵清修老墨梅新茗",
        "author": "方岳",
        "content": "此诗合让简斋老，尽洗世间声色尘。\n我更凿空难着语，蹇馿粗记雪桥春。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 驻屐亭",
        "author": "方岳",
        "content": "等得轻晴便一来，逢花不住恐花猜。\n丁宁莫挂桄榔去，怕损亭前称意苔。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 金沙荼蘼径",
        "author": "方岳",
        "content": "露浥晴光对洗粧，柔条无力不成行。\n阿环淡竚阿娇丽，一种风流各自香。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 竹径",
        "author": "方岳",
        "content": "此君老去更风猷，冰雪生寒我辈流。\n穿径略容携客共，交情畴昔雅相投。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 清音亭",
        "author": "方岳",
        "content": "浄洗从前两耳埃，溪声併逐雨声来。\n此奇頼有诗能领，一笑钟期安在哉。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 海棠径",
        "author": "方岳",
        "content": "酒泻银壶莫近傍，怕惊花睡损残粧。\n拟题报答春风句，也恐春风未敢当。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 烂柯台",
        "author": "方岳",
        "content": "玉行敲断欲生尘，翻手那知局面新。\n到了不妨饶一着，旁观自有识机人。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 茶岩",
        "author": "方岳",
        "content": "壑底云香不等雷，便携石鼎与俱来。\n鹁鸠唤得西溪雨，顿得春从齿颊回。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 见一庵",
        "author": "方岳",
        "content": "有山如此且深登，等一逍遥鷃与鹏。\n只作住庵看便了，华阳衔亦不须称。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 卧云庵",
        "author": "方岳",
        "content": "半坞云侵藓石床，向来忧乐已俱忘。\n墙西有竹曾留鹤，梦亦相携入帝乡。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 梅坡",
        "author": "方岳",
        "content": "风雪灞桥篱落间，寒馿乘兴寄曾攀。\n三生习气除难尽，也许渠分一半山。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 木瓜坞",
        "author": "方岳",
        "content": "与山作计未为疎，尽有奇功可屡书。\n但得相寻双脚健，不须论报计琼璩。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 见溪亭",
        "author": "方岳",
        "content": "碧壶时与故人提，山带僧钟日去西。\n深不知寒双鹭浴，雪滩烟重碎玻璃。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 正己亭",
        "author": "方岳",
        "content": "少日横刀属两鞬，玉花曾几试戎鞯。\n归来聊復观仁耳，不在惊鸿落劲弦。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 紫阳阁",
        "author": "方岳",
        "content": "隔岸烟云一望间，夜深笙鹤与俱还。\n不缘曾识谪僊面，未必烟云住此山。",
        "dynasty": "宋",
        "collection_info": null
    },
    {
        "title": "次韵宋尚书山居十五咏 东斋",
        "author": "方岳",
        "content": "佳木扶疎漏晓暾，书床留得夜来云。\n幽经谈尽无功课，自理东窗芝朮熏。",
        "dynasty": "宋",
        "collection_info": null
    },
    {
        "title": "记客语  其一",
        "author": "方岳",
        "content": "蒲萄斗酒自堪醉，何用苦博西凉州。\n使我堆钱一百屋，醉倒春风更掉头。",
        "dynasty": "宋",
        "collection_info": null
    },
    {
        "title": "记客语  其二",
        "author": "方岳",
        "content": "奶婆关节入书馆，政可倨坐令庭参。\n吾曹致身苟如此，九渊骊颔令谁探。",
        "dynasty": "宋",
        "collection_info": null
    },
    {
        "title": "次韵赵佥为赵宰画野水多于地春山半是云盖宰之尊公诗也",
        "author": "方岳",
        "content": "竹屋无人肯见过，寒云自傍钓船多。\n老僊更在云深处，奈此春山野水何。",
        "dynasty": "宋",
        "collection_info": null
    },
    {
        "title": "卖花翁",
        "author": "方岳",
        "content": "不论袍紫与鞓红，一朵千金费化工。\n人共醉花花亦醉，莫教山圃不春风。",
        "dynasty": "宋",
        "collection_info": null
    },
    {
        "title": "汪圣权自开寿域作小亭其前植桂环之谒予作扁有诗云不分桂籍一毫月枉踏槐花十八秋其志亦可悲也已为题曰桂穴而系之诗  其一",
        "author": "方岳",
        "content": "老蚕作茧自缠裹，不肯生前只么休。\n却后百年牢记取，满身明月桂花秋。",
        "dynasty": "宋",
        "collection_info": null
    },
    {
        "title": "汪圣权自开寿域作小亭其前植桂环之谒予作扁有诗云不分桂籍一毫月枉踏槐花十八秋其志亦可悲也已为题曰桂穴而系之诗  其二",
        "author": "方岳",
        "content": "白头不了秋风债，桂穴锄云种一枝。\n与世今迷日五色，莫教地下有人知。",
        "dynasty": "宋",
        "collection_info": null
    },
    {
        "title": "独立  其一",
        "author": "方岳",
        "content": "村夫子挟兔园册，教得黄鹂解读书。\n能记蒙求中一句，百般娇姹可怜渠。",
        "dynasty": "宋",
        "collection_info": null
    },
    {
        "title": "独立  其二",
        "author": "方岳",
        "content": "从来人说天难做，纔怨春阴又怨晴。\n昨夜雷驱三尺水，更愁桥断不通行。",
        "dynasty": "宋",
        "collection_info": null
    },
    {
        "title": "赠谈命者赵生自号千两金",
        "author": "方岳",
        "content": "人间万事一杯酒，之子五行千两金。\n听我自穷诗自老，半江明月苇花深。",
        "dynasty": "宋",
        "collection_info": null
    },
    {
        "title": "至日",
        "author": "方岳",
        "content": "至日观书不几行，梅梢横影月昏黄。\n汉家红影无人见，未必曾添一线长。",
        "dynasty": "宋",
        "collection_info": null
    },
    {
        "title": "梅花十绝  其一",
        "author": "方岳",
        "content": "尽道春风有等差，从前谩语待诗家。\n今年雪屋亲曾见，的当南枝先着花。",
        "dynasty": "宋",
        "collection_info": null
    },
    {
        "title": "梅花十绝  其二",
        "author": "方岳",
        "content": "日日寻梅未肯春，几番和月倚吟身。\n一枝斜入丛篁裏，人不见渠渠见人。",
        "dynasty": "宋",
        "collection_info": null
    },
    {
        "title": "梅花十绝  其三",
        "author": "方岳",
        "content": "自有诗来几许诗，玉堂吹彻又茅茨。\n阿谁不爱梅花句，未省梅花爱阿谁。",
        "dynasty": "宋",
        "collection_info": null
    },
    {
        "title": "梅花十绝  其四",
        "author": "方岳",
        "content": "是处溪桥浅带流，山中别有一深幽。\n规模略比林君復，开上风烟顶𩕳头。",
        "dynasty": "宋",
        "collection_info": null
    },
    {
        "title": "梅花十绝  其五",
        "author": "方岳",
        "content": "自插斜枝垫角巾，诗狂又有老精神。\n黄昏酒醒欲归去，月出山来唤住人。",
        "dynasty": "宋",
        "collection_info": null
    },
    {
        "title": "梅花十绝  其六",
        "author": "方岳",
        "content": "老树生苔冻欲枯，山村雪意晚糢糊。\n一梢横打竹边过，造化工成水墨图。",
        "dynasty": "宋",
        "collection_info": null
    },
    {
        "title": "梅花十绝  其七",
        "author": "方岳",
        "content": "逋僊解道影南斜，二百年来蔑以加。\n别有脱胎诗一句，自从梅后更无花。",
        "dynasty": "宋",
        "collection_info": null
    },
    {
        "title": "梅花十绝  其八",
        "author": "方岳",
        "content": "三分香有七分清，月冷霜寒太瘦生。\n山泽之儒君识否，乐天姓氏谪僊名。",
        "dynasty": "宋",
        "collection_info": null
    },
    {
        "title": "梅花十绝  其九",
        "author": "方岳",
        "content": "有梅无雪不精神，有雪无诗俗了人。\n薄暮诗成天又雪，与梅併作十分春。",
        "dynasty": "宋",
        "collection_info": null
    },
    {
        "title": "梅花十绝  其一○",
        "author": "方岳",
        "content": "竹缘货殖比封君，松爱微官不避秦。\n至竟羞与哙等伍，岁寒谁障庾公尘。",
        "dynasty": "宋",
        "collection_info": null
    },
    {
        "title": "即事  其一",
        "author": "方岳",
        "content": "野径孤横雪外枝，岁寒了不受春知。\n世间所谓奇男子，除却梅花更是谁。",
        "dynasty": "宋",
        "collection_info": null
    },
    {
        "title": "即事  其二",
        "author": "方岳",
        "content": "荒烟疎树野人家，竹外寻诗一径斜。\n山鸟亦知人意思，忽翻残雪啄梅花。",
        "dynasty": "宋",
        "collection_info": null
    },
    {
        "title": "二月朔日食阴雨不见",
        "author": "方岳",
        "content": "飞飞细雨湿花朝，不省阳乌影动摇。\n晚色漏晴山又紫，始知阴沴已潜消。",
        "dynasty": "宋",
        "collection_info": null
    },
    {
        "title": "苦雨  其一",
        "author": "方岳",
        "content": "稼欲登场只等晴，入仓方始是收成。\n雨须小住为佳耳，已约邻翁话太平。",
        "dynasty": "宋",
        "collection_info": null
    },
    {
        "title": "苦雨  其二",
        "author": "方岳",
        "content": "翁自无田望有秋，有秋翁自饱齁齁。\n此愁不遣吾人管，欲遣何人管此愁。",
        "dynasty": "宋",
        "collection_info": null
    },
    {
        "title": "除夜  其一",
        "author": "方岳",
        "content": "日月无根走弹丸，年来年去几椒盘。\n秋崖老却浑閒事，老却梅花不耐寒。",
        "dynasty": "宋",
        "collection_info": null
    },
    {
        "title": "除夜  其二",
        "author": "方岳",
        "content": "莫嫌工部太侵寻，老杜称呼直到今。\n我但六年难改口，不知老杜更年深。",
        "dynasty": "宋",
        "collection_info": null
    },
    {
        "title": "除夜  其三",
        "author": "方岳",
        "content": "春缸落面滑于油，旋泼醅来不用篘。\n穷鬼相随政相熟，莫题荼垒恼渠休。",
        "dynasty": "宋",
        "collection_info": null
    },
    {
        "title": "除夜  其四",
        "author": "方岳",
        "content": "山中寒尽不知年，只道梅花欲雪天。\n未到五更春已动，干坤生意本无边。",
        "dynasty": "宋",
        "collection_info": null
    },
    {
        "title": "除夜  其五",
        "author": "方岳",
        "content": "不是催租夜打门，那知宝佑改新元。\n人间测度春风意，李白桃红又一番。",
        "dynasty": "宋",
        "collection_info": null
    },
    {
        "title": "除夜  其六",
        "author": "方岳",
        "content": "尽处生机衮衮新，花情柳思已精神。\n岁堂堂去谁能守，睡到明朝又是春。",
        "dynasty": "宋",
        "collection_info": null
    },
    {
        "title": "立春日雷  其一",
        "author": "方岳",
        "content": "胜裏春从午夜回，自挑生菜压春醅。\n阿香不解人间事，便驾雷车送雨来。",
        "dynasty": "宋",
        "collection_info": null
    },
    {
        "title": "立春日雷  其二",
        "author": "方岳",
        "content": "出地奔霆便发声，寒花衰草亦欣荣。\n天公只要新羣听，不等春来蛰已惊。",
        "dynasty": "宋",
        "collection_info": null
    },
    {
        "title": "独立",
        "author": "方岳",
        "content": "茅茨烟树水溶溶，篱落人家带晚舂。\n独立西风无一事，自撑短艇看芙蓉。",
        "dynasty": "宋",
        "collection_info": null
    },
    {
        "title": "悼栖云主人",
        "author": "方岳",
        "content": "羽士岩前烟树深，乱云堆屋自无心。\n鹤惊蕙帐夜岑寂，霜月正寒愁不禁。",
        "dynasty": "宋",
        "collection_info": null
    },
    {
        "title": "挽曹侍郎  其一",
        "author": "方岳",
        "content": "诸老各凋零，公乎独典刑。\n草堂春得句，雪户夜谈经。\n岁月头从白，江山眼共青。\n斯文今已矣，天亦自冥冥。",
        "dynasty": "宋",
        "collection_info": null
    },
    {
        "title": "挽曹侍郎  其二",
        "author": "方岳",
        "content": "一角玉麟寒，何心獬豸冠。\n满腔秋沆瀣，披腹玉琅玕。\n讲入经三昧，书成义不刊。\n阳城遗碣在，老泪不胜弹。",
        "dynasty": "宋",
        "collection_info": null
    },
    {
        "title": "挽曹侍郎  其三",
        "author": "方岳",
        "content": "笔橐上严宸，真为侍从臣。\n袖中周礼在，言外孔堂春。\n亟草閒居赋，宁惭勇退人。\n空余文作冢，书带已成尘。",
        "dynasty": "宋",
        "collection_info": null
    },
    {
        "title": "挽曹侍郎  其四",
        "author": "方岳",
        "content": "我昔识平川，初鸣偃室絃。\n议题春雨夜，探榜晚秋天。\n两柳今安在，枯梅画不传。\n向来诗酒地，独立意茫然。",
        "dynasty": "宋",
        "collection_info": null
    },
    {
        "title": "斋宿学宫",
        "author": "方岳",
        "content": "竹外一灯青，残书伴古厅。\n叶干闻雨急，山近觉岚腥。\n多病身为累，无心梦亦灵。\n明朝有痴事，须到采芹亭。",
        "dynasty": "宋",
        "collection_info": null
    },
    {
        "title": "山居十首  其一",
        "author": "方岳",
        "content": "我爱山居好，林梢一片晴。\n野烟禽谇语，春水柳閒情。\n藓石随行枕，藤花醒酒羹。\n吾诗不堪煮，亦足了吾生。",
        "dynasty": "宋",
        "collection_info": null
    },
    {
        "title": "山居十首  其二",
        "author": "方岳",
        "content": "我爱山居好，红稠处处花。\n云粘居士屩，藤覆野人家。\n入馔春烧笋，分灯夜作茶。\n无人共襟抱，烟雨话桑麻。",
        "dynasty": "宋",
        "collection_info": null
    },
    {
        "title": "山居十首  其三",
        "author": "方岳",
        "content": "我爱山居好，閒吟树倚身。\n田园无事日，天地自由人。\n野竹穷三径，山苗草八珍。\n醉归浑不记，黄犊自知津。",
        "dynasty": "宋",
        "collection_info": null
    },
    {
        "title": "山居十首  其四",
        "author": "方岳",
        "content": "我爱山居好，林霏晓未开。\n龙蛇松薜荔，虎兕石莓苔。\n太古云犹在，常时雨亦来。\n暝岩眠处冷，不记到蓬莱。",
        "dynasty": "宋",
        "collection_info": null
    },
    {
        "title": "山居十首  其五",
        "author": "方岳",
        "content": "我爱山居好，堆豗忽坐忘。\n草塘银泼剌，庵户铁琅珰。\n只道云藏坞，那知市隔墙。\n人嫌吾寂寞，吾亦笑人忙。",
        "dynasty": "宋",
        "collection_info": null
    },
    {
        "title": "山居十首  其六",
        "author": "方岳",
        "content": "我爱山居好，跻攀缭暝烟。\n偃松低可坐，横石劣容眠。\n菊径重阳酒，梅花雪后天。\n一筇吾事足，与世自无缘。",
        "dynasty": "宋",
        "collection_info": null
    },
    {
        "title": "山居十首  其七",
        "author": "方岳",
        "content": "我爱山居好，干坤自一丘。\n牡丹新富贵，杨柳旧风流。\n妇喜醅新熟，儿夸麦有秋。\n人生行乐耳，身外更何求。",
        "dynasty": "宋",
        "collection_info": null
    },
    {
        "title": "山居十首  其八",
        "author": "方岳",
        "content": "我爱山居好，新篁绿上竿。\n草蕃侵路狭，地阔占云宽。\n山响棋声湿，堂深树影寒。\n柴门底须掩，非意不相干。",
        "dynasty": "宋",
        "collection_info": null
    },
    {
        "title": "山居十首  其九",
        "author": "方岳",
        "content": "我爱山居好，遥岑碧四围。\n云沈平钓石，草蔓亚樵扉。\n野水喧姑恶，春阴怨姊归。\n坐来还失笑，吾道是耶非。",
        "dynasty": "宋",
        "collection_info": null
    },
    {
        "title": "山居十首  其一○",
        "author": "方岳",
        "content": "我爱山居好，畦蔬手自耘。\n鸟声穿户过，鹤唳隔村闻。\n石溜浑如雨，溪船尽是云。\n烦君谢逋客，不用北山文。",
        "dynasty": "宋",
        "collection_info": null
    },
    {
        "title": "意行",
        "author": "方岳",
        "content": "小彴通幽径，半山生夕阴。\n鸟声花外急，春意柳边深。\n人事云无定，吾生日已沈。\n不知松作么，也换去年心。",
        "dynasty": "宋",
        "collection_info": null
    },
    {
        "title": "送章监丞守广信  其一",
        "author": "方岳",
        "content": "近世无佳郡，中朝有此公。\n再三疑坏证，第一是贪风。\n野雪深耕耒，春苔蚀缿筒。\n龚黄只如此，为问玉山翁。",
        "dynasty": "宋",
        "collection_info": null
    },
    {
        "title": "送章监丞守广信  其二",
        "author": "方岳",
        "content": "勇去何为者，寻盟少可人。\n雁声江国晓，梅蕊雪篱春。\n同舍谁如子，为州独有亲。\n月岩吟处碧，物物是吾仁。",
        "dynasty": "宋",
        "collection_info": null
    },
    {
        "title": "社日次韵  其一",
        "author": "方岳",
        "content": "社日神林鼓，丰年处处祈。\n水痕深浸谷，野烧暖生薇。\n农务相寻急，吾诗不疗饥。\n夜长閒扣角，亦喜饭牛肥。",
        "dynasty": "宋",
        "collection_info": null
    },
    {
        "title": "社日次韵  其二",
        "author": "方岳",
        "content": "邂逅治聋酒，春风免破除。\n燕来双鬓雪，花覆一床书。\n野碓生茨草，山盂饱饭蔬。\n宰平无此手，自觉老怀纾。",
        "dynasty": "宋",
        "collection_info": null
    },
    {
        "title": "五月初四大水",
        "author": "方岳",
        "content": "山云一夜雨，溪涨疾于飞。\n小市通为壑，幽居半及扉。\n木披龙有迹，墙断鹤无归。\n书帙方狼籍，谁看旧钓矶。",
        "dynasty": "宋",
        "collection_info": null
    },
    {
        "title": "不寐  其一",
        "author": "方岳",
        "content": "不寐何为者，幽居事更稠。\n怯风思鹤冷，闻雨为花愁。\n草合妨游屐，沙崩压钓舟。\n春蓑故无恙，欹枕数更筹。",
        "dynasty": "宋",
        "collection_info": null
    },
    {
        "title": "不寐  其二",
        "author": "方岳",
        "content": "不寐何为者，閒人最号忙。\n酿方传得法，诗未足成章。\n药草霜多损，寒蔬雨半荒。\n幸无天下责，夔卨在岩廊。",
        "dynasty": "宋",
        "collection_info": null
    },
    {
        "title": "次韵林同年",
        "author": "方岳",
        "content": "岁月半行李，与君荆蒌间。\n十年场屋梦，何日道家山。\n征棹江千里，雩坛月一间。\n岂无经济意，生世政多囏。",
        "dynasty": "宋",
        "collection_info": null
    },
    {
        "title": "次韵话别",
        "author": "方岳",
        "content": "一雨桐江滑，佳哉月一篷。\n归犹惭怨鹤，悔不蚤冥鸿。\n涉世书无用，寻山酒有功。\n诸人如见问，贫耳却非穷。",
        "dynasty": "宋",
        "collection_info": null
    },
    {
        "title": "程伯茂尊公挽诗",
        "author": "方岳",
        "content": "雨昏先友记，犹復有斯人。\n周易相传授，唐衫自隠沦。\n翳桑秋廪共，结草夜台春。\n为酹月塘月，何年琢石麟。",
        "dynasty": "宋",
        "collection_info": null
    },
    {
        "title": "知瑞州罗大夫挽诗",
        "author": "方岳",
        "content": "污俗狂澜倒，公平今独贤。\n折腰惭为米，绝口不言钱。\n笔橐名臣后，箪瓢素士先。\n只消廉吏字，题作墓门镌。",
        "dynasty": "宋",
        "collection_info": null
    },
    {
        "title": "用赵尉韵寄题约山楼",
        "author": "方岳",
        "content": "可人期不至，楼外有佳山。\n几点寒林画，一帘秋水环。\n只烦诗五字，相与月三间。\n贵贱交情薄，何妨自往还。",
        "dynasty": "宋",
        "collection_info": null
    },
    {
        "title": "阻风",
        "author": "方岳",
        "content": "佳处何妨住，江晴倚落晖。\n野船穿树过，沙鸟带云飞。\n寺有唐碑古，山羞汉鼎非。\n长安多过客，留墨满苔矶。",
        "dynasty": "宋",
        "collection_info": null
    },
    {
        "title": "知郡陈告院挽诗",
        "author": "方岳",
        "content": "旧隠真僊宅，论诗得老干。\n云沈海屋古，书拥雪灯残。\n一棹横秋色，九华生暮寒。\n空余青眼在，肯作故人看。",
        "dynasty": "宋",
        "collection_info": null
    },
    {
        "title": "次韵酬戴式之",
        "author": "方岳",
        "content": "山房秋藓滑，吾亦为诗来。\n家远雁初到，边寒菊未开。\n贫知心事古，老觉鬓毛催。\n能共清谈否，呼童急洗杯。",
        "dynasty": "宋",
        "collection_info": null
    },
    {
        "title": "再用韵约式之",
        "author": "方岳",
        "content": "已扫秋庭月，蹇馿来未来。\n一官连我俗，双眼向谁开。\n书癖工为祟，诗穷不受催。\n是中惟酒可，到手莫停杯。",
        "dynasty": "宋",
        "collection_info": null
    },
    {
        "title": "寄侄",
        "author": "方岳",
        "content": "尔亦为贫驱，窗间砚欲枯。\n自从村墅别，曾到陕山无。\n寒圃应肥菜，秋霖怕损租。\n有书供夜读，时一唤吾雏。",
        "dynasty": "宋",
        "collection_info": null
    },
    {
        "title": "送吕提干併简谢泉",
        "author": "方岳",
        "content": "山云一夜雨，稳放过阊船。\n坑发宁遗圹，民贫不为钱。\n范碑秋寺古，楚观暮江前。\n寄谢东山老，灵砂併欲僊。",
        "dynasty": "宋",
        "collection_info": null
    },
    {
        "title": "送刘子范倅宜春",
        "author": "方岳",
        "content": "一念到吾亲，人间万事轻。\n邻州纔半刺，行李只诸生。\n问路重阳雨，迎家两日程。\n笑谈灯火夜，边雁自秋声。",
        "dynasty": "宋",
        "collection_info": null
    },
    {
        "title": "送应武谕倅庐陵",
        "author": "方岳",
        "content": "乞倅庐陵郡，予为第一人。\n天悭终未肯，人好自相亲。\n诸老诗书在，平园草木春。\n鸥朋嘲薄分，山屐蚀京尘。",
        "dynasty": "宋",
        "collection_info": null
    },
    {
        "title": "敬亭道中",
        "author": "方岳",
        "content": "小谢曾临郡，山应自识诗。\n空余春草梦，无復敬亭碑。\n暝色如相觅，秋云不受吹。\n买鱼寻宿处，烟水有茅茨。",
        "dynasty": "宋",
        "collection_info": null
    },
    {
        "title": "宿奉圣寺下",
        "author": "方岳",
        "content": "幽事随人撰，兹行亦屡逢。\n饭多依钓艇，宿喜近僧钟。\n野水连秋暝，溪烟急晚舂。\n诚斋题石老，细读得从容。",
        "dynasty": "宋",
        "collection_info": null
    },
    {
        "title": "舟次当涂",
        "author": "方岳",
        "content": "一似余杭路，寒洲半是芦。\n客依秋泊岸，渔带晚收罛。\n远树齐于荠，平芜杂以鳬。\n可怜沙上月，相见又当涂。",
        "dynasty": "宋",
        "collection_info": null
    },
    {
        "title": "七夕郑文振席上姬有楚云者为作三弄",
        "author": "方岳",
        "content": "帝子经年别，秋风远客情。\n断云含宿雨，古木落寒声。\n河汉低逾润，江潮夜未平。\n巫云莫吹笛，吾意正凄清。",
        "dynasty": "宋",
        "collection_info": null
    },
    {
        "title": "次韵王尉",
        "author": "方岳",
        "content": "雪屋谁堪语，惟愁鹤共居。\n梦灵山有分，门冷客无书。\n诗岂于人癖，吾元与世疎。\n穷知书作祟，牵率费春锄。",
        "dynasty": "宋",
        "collection_info": null
    },
    {
        "title": "寄汤卿",
        "author": "方岳",
        "content": "书册依官屋，何如自在身。\n且无山得看，犹有竹相邻。\n性野回书懒，诗痴易藁频。\n便归吾已俗，往往白鸥嗔。",
        "dynasty": "宋",
        "collection_info": null
    },
    {
        "title": "舟次严陵  其一",
        "author": "方岳",
        "content": "人语山相应，舟行岸自移。\n鱼因寒越隽，鹭到晚犹饥。\n岁尽难为客，江晴易得诗。\n渺予烟水阔，何以此行为。",
        "dynasty": "宋",
        "collection_info": null
    },
    {
        "title": "舟次严陵  其二",
        "author": "方岳",
        "content": "与雁分洲宿，连云做梦清。\n江风人事老，夜雨客心惊。\n潮急仍吞濑，更寒不过城。\n子陵吾所韪，簑外底须名。",
        "dynasty": "宋",
        "collection_info": null
    },
    {
        "title": "送别史佥",
        "author": "方岳",
        "content": "二月寒如此，君胡不少留。\n夕阳随水去，春草泥人愁。\n江上三年别，诗边两鬓秋。\n折腰贫尚尔，天地一扁舟。",
        "dynasty": "宋",
        "collection_info": null
    },
    {
        "title": "热甚有怀山间",
        "author": "方岳",
        "content": "终是山间别，寒泉在脚边。\n戏鱼争美荫，啼鸟破佳眠。\n山寂夜如水，僧閒日抵年。\n欲来来未得，戽斗救枯田。",
        "dynasty": "宋",
        "collection_info": null
    },
    {
        "title": "寄鲁山兄",
        "author": "方岳",
        "content": "摇落山城暮，行人返照边。\n乱蝉鸣古柳，独鹤下遥川。\n秋事无多日，寒花又一年。\n故应深夜雨，重忆对床眠。",
        "dynasty": "宋",
        "collection_info": null
    },
    {
        "title": "次韵王尉天宁晚饭",
        "author": "方岳",
        "content": "借得山房住，清溪带晚林。\n云应随鹤宿，诗亦对僧吟。\n杯滑知能隽，窗深苦易阴。\n剧知归思浩，吾亦识琴心。",
        "dynasty": "宋",
        "collection_info": null
    },
    {
        "title": "煮茶",
        "author": "方岳",
        "content": "瀑近春风湿，松花满石坛。\n不知茶鼎沸，但觉雨声寒。\n山好僧吟久，云深鹤睡宽。\n诗成不须写，怕有俗人看。",
        "dynasty": "宋",
        "collection_info": null
    },
    {
        "title": "猿",
        "author": "方岳",
        "content": "三峡巴江水，何年离尔羣。\n艰难俱未免，清切不堪闻。\n羁旅仍春浦，愁怀况暮云。\n尚思灵涧冷，萝茑月纷纷。",
        "dynasty": "宋",
        "collection_info": null
    },
    {
        "title": "解榻",
        "author": "方岳",
        "content": "解榻留云宿，山居事事幽。\n长贫吾道在，多病此生浮。\n野色连溪暝，虫声满院秋。\n那知一丁字，蚤白十年头。",
        "dynasty": "宋",
        "collection_info": null
    },
    {
        "title": "听雨",
        "author": "方岳",
        "content": "竹斋眠听雨，梦裏长青苔。\n门寂山相对，身閒鸟不猜。\n客应嫌酒尽，花却为诗开。\n莫下帘尤好，恐妨云徃来。",
        "dynasty": "宋",
        "collection_info": null
    },
    {
        "title": "初秋",
        "author": "方岳",
        "content": "残暑何时退，秋风日夜生。\n已嫌湘簟冷，稍觉楚天清。\n山路晴犹湿，星河夜自明。\n时闻梧叶落，一似打门声。",
        "dynasty": "宋",
        "collection_info": null
    },
    {
        "title": "晚兴",
        "author": "方岳",
        "content": "山淡长疑雨，看山自捻髭。\n暝云延晚径，秋蔓亚疎篱。\n院静凉于水，人閒瘦似诗。\n移床眠对竹，莫与俗人知。",
        "dynasty": "宋",
        "collection_info": null
    },
    {
        "title": "送子用弟游学番昜",
        "author": "方岳",
        "content": "顿觉溪流滑，番湖草欲春。\n船轻携砚易，家近寄书频。\n山雨同离别，寒窗自宠珍。\n但于灯火夜，报子倚门亲。",
        "dynasty": "宋",
        "collection_info": null
    },
    {
        "title": "唐律十首  其一",
        "author": "方岳",
        "content": "云木上苍冥，行藏只草亭。\n雁随秋到早，山入市来青。\n投老余渔具，能诗例鹤形。\n髮根风露入，肺渴喜初醒。",
        "dynasty": "宋",
        "collection_info": null
    },
    {
        "title": "唐律十首  其二",
        "author": "方岳",
        "content": "尽日此徘徊，青粘两屦苔。\n鸟声穿户去，暝色过溪来。\n象齿劙鞭茁，银刀罾绘材。\n空山人自老，醉眼向谁开。",
        "dynasty": "宋",
        "collection_info": null
    },
    {
        "title": "唐律十首  其三",
        "author": "方岳",
        "content": "有客共攒眉，蚕丛事可悲。\n渡泸诸葛表，哀汴老韩诗。\n谁又青冥钺，吾方白接䍦。\n神谟自坚定，豺虎莫恫疑。",
        "dynasty": "宋",
        "collection_info": null
    },
    {
        "title": "唐律十首  其四",
        "author": "方岳",
        "content": "松露滴深幽，山寒草径秋。\n蔓藤行伏兔，野竹上牵牛。\n日月双车毂，干坤一传邮。\n功名成底事，何苦觅封侯。",
        "dynasty": "宋",
        "collection_info": null
    },
    {
        "title": "唐律十首  其五",
        "author": "方岳",
        "content": "捲雨对遥岑，诗寒不自禁。\n猿猱三径小，虎豹九关深。\n道眼虚空界，閒身自在心。\n荷锄今亦倦，年与病相寻。",
        "dynasty": "宋",
        "collection_info": null
    },
    {
        "title": "唐律十首  其六",
        "author": "方岳",
        "content": "老去脚犹轻，吟边不杖行。\n孤亭深野色，高木易秋声。\n岁事纔中熟，山居亦太平。\n不辞遭泥饮，谨勿杀能鸣。",
        "dynasty": "宋",
        "collection_info": null
    },
    {
        "title": "唐律十首  其七",
        "author": "方岳",
        "content": "经月魃为妖，连宵雨似潮。\n山田禾侧耳，野涨树平腰。\n古语天难做，民生日不聊。\n忍饥吾亦惯，古色一箪瓢。",
        "dynasty": "宋",
        "collection_info": null
    },
    {
        "title": "唐律十首  其八",
        "author": "方岳",
        "content": "寂寞断过从，行山又一重。\n烟村秋色画，茅屋夕阳舂。\n得句多题竹，观书半倚松。\n心閒身已老，悔不早归农。",
        "dynasty": "宋",
        "collection_info": null
    },
    {
        "title": "唐律十首  其九",
        "author": "方岳",
        "content": "谷口岂其卿，胡然朝市争。\n远山长晚色，幽鸟乍春声。\n老觉人情薄，閒于世累轻。\n早红香可饭，何必又鱼羹。",
        "dynasty": "宋",
        "collection_info": null
    },
    {
        "title": "唐律十首  其一○",
        "author": "方岳",
        "content": "吾亦爱吾贫，樵山采堕薪。\n百年双短鬓，九职一閒民。\n秋蔓茶僧老，春泓酒母淳。\n两生谁可致，此外不关身。",
        "dynasty": "宋",
        "collection_info": null
    },
    {
        "title": "挽彭制机  其一",
        "author": "方岳",
        "content": "场屋峥嵘气，虽平岂易干。\n江湖双鬓古，师友一灯寒。\n戍柝犹传檄，渔烟自钓竿。\n极知书有种，吾道未凋残。",
        "dynasty": "宋",
        "collection_info": null
    },
    {
        "title": "挽彭制机  其二",
        "author": "方岳",
        "content": "山中亦云乐，蔬甲手耘芟。\n面熟鸟窥户，眼生云穴岩。\n树蟠根可坐，路碍石休劖。\n每笑陶弘景，犹将隠结衔。",
        "dynasty": "宋",
        "collection_info": null
    },
    {
        "title": "简杜子昕节邠",
        "author": "方岳",
        "content": "买屋湖边住，湖光入酒巵。\n向来多说剑，老去只耽诗。\n时序宽衣带，年华上鬓丝。\n肯收湖海气，了事觉儿痴。",
        "dynasty": "宋",
        "collection_info": null
    },
    {
        "title": "出关",
        "author": "方岳",
        "content": "江雨正冥冥，江鸥聚晚汀。\n云深城阙丽，潮落海门青。\n宇宙双蓬鬓，江湖几驿亭。\n不须关卒逻，吾亦厌铜腥。",
        "dynasty": "宋",
        "collection_info": null
    },
    {
        "title": "泊歙浦",
        "author": "方岳",
        "content": "此路难为别，丹枫似去年。\n人行秋色裏，雁落客愁边。\n霜月欹寒渚，江声惊夜船。\n孤城吹角处，独立渺风烟。",
        "dynasty": "宋",
        "collection_info": null
    },
    {
        "title": "重阳",
        "author": "方岳",
        "content": "古岸维舟夜，萧萧秋叶丹。\n野烟连竹暗，江雨洒灯寒。\n亦喜重阳健，谁知行路难。\n吾亲应念我，更把菊花看。",
        "dynasty": "宋",
        "collection_info": null
    },
    {
        "title": "九日",
        "author": "方岳",
        "content": "逢人提菊卖，方省是重阳。\n山晓雨初霁，江秋树亦凉。\n年华犹故我，烽火更殊乡。\n有客那无酒，令人忆草堂。",
        "dynasty": "宋",
        "collection_info": null
    },
    {
        "title": "秋晓登山",
        "author": "方岳",
        "content": "发兴在丘林，其如老见寻。\n身余持蟹手，脚负看山心。\n秋色苍厓暝，晓篱黄叶深。\n惟应负苓者，来往古松阴。",
        "dynasty": "宋",
        "collection_info": null
    },
    {
        "title": "兰溪晚泊",
        "author": "方岳",
        "content": "岸岸芦花白，空江多月明。\n一帘秋色老，千里暮云平。\n寒入霜前韭，香传雨后橙。\n烦诗题品看，此酒旧知名。",
        "dynasty": "宋",
        "collection_info": null
    },
    {
        "title": "八咏楼",
        "author": "方岳",
        "content": "郡古低临水，城荒早闭门。\n岸沙分路细，江南带云昏。\n山岂缘诗瘦，楼应厌市喧。\n前朝碑尚在，半已蚀苔痕。",
        "dynasty": "宋",
        "collection_info": null
    },
    {
        "title": "次韵赵尉",
        "author": "方岳",
        "content": "括山随处好，况復有诗人。\n粘壁多诗藁，看山少讼尘。\n夜寒琴伴月，香冷砚生春。\n鹤亦能留客，敲门不厌频。",
        "dynasty": "宋",
        "collection_info": null
    },
    {
        "title": "次韵陈汤卿  其一",
        "author": "方岳",
        "content": "括苍烟雨顶，客木晚巑岏。\n家远书难到，云深梦亦寒。\n僧邀携茗试，客许借诗看。\n琴冷梅花月，何时为一弹。",
        "dynasty": "宋",
        "collection_info": null
    },
    {
        "title": "次韵陈汤卿  其二",
        "author": "方岳",
        "content": "野径渔樵共，霜寒江上村。\n乱山横紫翠，孤笛送黄昏。\n满壁题诗暗，连墙贳酒浑。\n往来今已熟，稚子又譍门。",
        "dynasty": "宋",
        "collection_info": null
    },
    {
        "title": "次梁倅录囚上饶",
        "author": "方岳",
        "content": "此老清如许，宁求使节知。\n檄分风宪重，山到月岩奇。\n秋色深宜雨，寒花併入诗。\n圣朝本仁厚，鼠辈亦吾儿。",
        "dynasty": "宋",
        "collection_info": null
    },
    {
        "title": "陈帐管尊公挽诗",
        "author": "方岳",
        "content": "不独于书癖，论边语亦奇。\n丘园身竟老，场屋世谁知。\n客下陈蕃榻，人传窦谏碑。\n九华山翠外，烟草正离离。",
        "dynasty": "宋",
        "collection_info": null
    },
    {
        "title": "道中连雨  其一",
        "author": "方岳",
        "content": "老屋村舂急，归鸦半暝烟。\n断厓留宿雨，野水没春田。\n昨梦山须记，幽情鸟不传。\n也知晴更好，草木已争妍。",
        "dynasty": "宋",
        "collection_info": null
    },
    {
        "title": "道中连雨  其二",
        "author": "方岳",
        "content": "蚤晏逢人问，荒村店亦稀。\n竹舆穿雨过，沙鸟带云飞。\n野渡疑无树，春山尽有薇。\n不缘诗是伴，谁与倚荆扉。",
        "dynasty": "宋",
        "collection_info": null
    },
    {
        "title": "道中连雨  其三",
        "author": "方岳",
        "content": "尘蚀貂裘敝，吾生奈尔何。\n雷声春蛰怒，山意暮寒多。\n穷不弹长铗，归应负短簑。\n自知机事浅，或可共鸥波。",
        "dynasty": "宋",
        "collection_info": null
    },
    {
        "title": "次韵汪少卿赠别",
        "author": "方岳",
        "content": "一诗传戟外，春亦肯随行。\n老不论圭瓒，寒于嚼水晶。\n梦惊池草合，香泛墨花轻。\n立尽沙头月，鸥清睡不成。",
        "dynasty": "宋",
        "collection_info": null
    },
    {
        "title": "次韵酬其乂",
        "author": "方岳",
        "content": "心事一鸥轻，邮籤夜卜程。\n春寒眼对雨，别久语连明。\n砚有诗能秀，山于梦亦清。\n歙溪多老石，一一待题名。",
        "dynasty": "宋",
        "collection_info": null
    },
    {
        "title": "再用汪少卿韵",
        "author": "方岳",
        "content": "毕竟春晴好，杨花也送行。\n驿程寒冉冉，江树晓晶晶。\n水长船能驶，诗多担转轻。\n江湖吾倦矣，茅屋几时成。",
        "dynasty": "宋",
        "collection_info": null
    },
    {
        "title": "次韵别元可",
        "author": "方岳",
        "content": "帆带春风梦，鸥知远客心。\n暮愁随雨做，逸兴与江深。\n书不厌频读，诗须放淡吟。\n绝怜寒食酒，与子不同斟。",
        "dynasty": "宋",
        "collection_info": null
    },
    {
        "title": "次韵赵尉",
        "author": "方岳",
        "content": "昨过骑馿尉，香深茗一杯。\n杏寒春且住，芹老燕初来。\n山自相知甚，僊今安在哉。\n晚洲分鹭宿，了不受嫌猜。",
        "dynasty": "宋",
        "collection_info": null
    },
    {
        "title": "送别薛丞  其一",
        "author": "方岳",
        "content": "肯为祁山住，晴浮草木春。\n溪晴随砚转，心远与鸥亲。\n几佐弦歌旧，宁矜硎刃新。\n萧规元好在，传语憇棠人。",
        "dynasty": "宋",
        "collection_info": null
    },
    {
        "title": "送别薛丞  其二",
        "author": "方岳",
        "content": "题遍南墙玉，与春相伴归。\n花明晴岸阔，帆转暮江肥。\n鹃老催红药，云香近紫微。\n樯竿两燕子，也带笑声飞。",
        "dynasty": "宋",
        "collection_info": null
    },
    {
        "title": "灼艾",
        "author": "方岳",
        "content": "人生不满百，忧患况中年。\n藜苋工为祟，参苓那得钱。\n不虞波及晋，聊復火攻燕。\n一笑遭秦厄，残书累腹便。",
        "dynasty": "宋",
        "collection_info": null
    },
    {
        "title": "次韵程兄见寄",
        "author": "方岳",
        "content": "旧日曾来处，厅寒云月閒。\n坐忘无局务，起晏不朝班。\n苔竹关幽事，湖山怪老颜。\n一生忧治世，今转觉多艰。",
        "dynasty": "宋",
        "collection_info": null
    },
    {
        "title": "被盗",
        "author": "方岳",
        "content": "鼠辈真成误，吾墉底用穿。\n近诗贫有藁，旧物冷无毡。\n辇路沈秋柝，干掫老禁堧。\n故应萑苇外，薄暮不堪船。",
        "dynasty": "宋",
        "collection_info": null
    },
    {
        "title": "山墅  其一",
        "author": "方岳",
        "content": "竹径裹茅茨，荒烟晚未炊。\n氄禽争灌木，吠犬守巴篱。\n涉世终于拙，归田已自迟。\n老亲头白尽，眠雨话吾私。",
        "dynasty": "宋",
        "collection_info": null
    },
    {
        "title": "山墅  其二",
        "author": "方岳",
        "content": "山冱雪云低，荒芜略有蹊。\n逢人多说虎，隔坞忽闻鸡。\n寒剖蜂房户，晴分麦町畦。\n迩来神亦健，薄饭厌羹藜。",
        "dynasty": "宋",
        "collection_info": null
    },
    {
        "title": "山墅  其三",
        "author": "方岳",
        "content": "且莫嫌穷僻，山居尽自奇。\n候樵分玉蕈，熏穴得香貍。\n杯隽明冰片，崖寒孕雪芝。\n不遗吾一美，惭尔野人为。",
        "dynasty": "宋",
        "collection_info": null
    },
    {
        "title": "山墅  其四",
        "author": "方岳",
        "content": "近况居然野，称呼只墅民。\n有诗供课最，无债恼比邻。\n性亦无嫌懒，人多不解贫。\n每过田父宿，吾自认吾真。",
        "dynasty": "宋",
        "collection_info": null
    },
    {
        "title": "山墅  其五",
        "author": "方岳",
        "content": "牛背夕阳暖，沙头霜叶寒。\n酒生宁可薄，橘老尚多酸。\n友昔几相卖，山吾素所欢。\n墙阴有茅茨，留得菊花看。",
        "dynasty": "宋",
        "collection_info": null
    },
    {
        "title": "赵尉催筑秋崖",
        "author": "方岳",
        "content": "只尔三间屋，吾贫未易云。\n与山先定谥，有客屡移文。\n竹喜今年活，梅从隔坞闻。\n犹嫌灌园力，多为读书分。",
        "dynasty": "宋",
        "collection_info": null
    },
    {
        "title": "送王尉归觐  其一",
        "author": "方岳",
        "content": "喜有吟诗癖，吾侪得往还。\n客惟依竹语，官只似僧閒。\n夜雨灯谁共，秋厓藁未删。\n柴门黄叶下，别后正须关。",
        "dynasty": "宋",
        "collection_info": null
    },
    {
        "title": "送王尉归觐  其二",
        "author": "方岳",
        "content": "不以登朝急，归欤有母慈。\n新炊甘野荠，秋思老江蓠。\n薄宦惟琴在，孤征与月随。\n几时湖上去，吾欲报鸥知。",
        "dynasty": "宋",
        "collection_info": null
    },
    {
        "title": "次韵县圃即事",
        "author": "方岳",
        "content": "鳬鸭能閒暇，相依睡浅波。\n海棠经雨过，杨柳受春多。\n未必诗穷在，其如酒病何。\n闭门春草长，吾亦断经过。",
        "dynasty": "宋",
        "collection_info": null
    },
    {
        "title": "阻雪  其一",
        "author": "方岳",
        "content": "客饭江豚美，仍须滞此留。\n竹深通酒舍，沙冷歇渔舟。\n专与诗为地，明将雪作愁。\n此行乘兴耳，吾亦尽风猷。",
        "dynasty": "宋",
        "collection_info": null
    },
    {
        "title": "阻雪  其二",
        "author": "方岳",
        "content": "风烟两不借，此岭復南岗。\n阴石无霜滑，寒梅未雪香。\n逢山贪看画，得句不成章。\n月下门须掩，多应说短长。",
        "dynasty": "宋",
        "collection_info": null
    },
    {
        "title": "阻雪  其三",
        "author": "方岳",
        "content": "犹及干淳旧，庐山一老儒。\n典坟行楚蜀，科目不皋夔。\n秋迥人何在，江空树欲无。\n重阳风雨近，谁与束生刍。",
        "dynasty": "宋",
        "collection_info": null
    },
    {
        "title": "题宋氏小赤壁",
        "author": "方岳",
        "content": "自有梅花赋，何烦苦觅诗。\n鹤能嗔客俗，山亦忌人痴。\n岸断流春急，峰高吐月迟。\n吾诗不须刻，万一老坡知。",
        "dynasty": "宋",
        "collection_info": null
    },
    {
        "title": "题汤郎中玉峡",
        "author": "方岳",
        "content": "平擘苍厓破，晴空雪溜湍。\n双湫岚气重，一派雨声寒。\n自有云相伴，只消僧共看。\n括芽春可煮，移鼎对巑岏。",
        "dynasty": "宋",
        "collection_info": null
    },
    {
        "title": "离括日子安汤卿子贯同宿天宁",
        "author": "方岳",
        "content": "数月苍州住，山犹有故情。\n雨如知去日，诗亦了行程。\n官柳因寒损，僧茶带雪清。\n怕无书信便，一夜语连明。",
        "dynasty": "宋",
        "collection_info": null
    },
    {
        "title": "次严陵",
        "author": "方岳",
        "content": "二月寒如此，杨花不受春。\n路生寻店早，家近梦归频。\n白鸟无尘事，青山自故人。\n几时茅屋下，卜与尔为邻。",
        "dynasty": "宋",
        "collection_info": null
    },
    {
        "title": "入歙",
        "author": "方岳",
        "content": "野竹吾乡路，逢人似故知。\n社寒催燕早，夜雨勒花迟。\n草入思连梦，山邀到歙诗。\n客中春一半，煞是负春彜。",
        "dynasty": "宋",
        "collection_info": null
    },
    {
        "title": "到家",
        "author": "方岳",
        "content": "路远都无信，灯花亦未知。\n晴看寒食近，归及牡丹时。\n亲却俱差健，儿犹不解痴。\n在家贫亦好，雪梦几相思。",
        "dynasty": "宋",
        "collection_info": null
    },
    {
        "title": "寄曹云台  其一",
        "author": "方岳",
        "content": "尚记梅花否，相看只有君。\n肯辜清夜梦，去管华山云。\n帆到知何日，诗今瘦几分。\n惟应问安处，晓角月中闻。",
        "dynasty": "宋",
        "collection_info": null
    },
    {
        "title": "寄曹云台  其二",
        "author": "方岳",
        "content": "难得宜春便，经时不报书。\n雨多花较损，雪尽草频锄。\n灯火贫如故，山林拙未除。\n有诗无话处，一向闭门居。",
        "dynasty": "宋",
        "collection_info": null
    },
    {
        "title": "访僧",
        "author": "方岳",
        "content": "夏气仍清美，疎林绿未交。\n旧移花亚竹，新乳鸟争巢。\n池地多宜箭，山寮只盖茅。\n每思分一榻，从客借书抄。",
        "dynasty": "宋",
        "collection_info": null
    },
    {
        "title": "次韵王尉致香",
        "author": "方岳",
        "content": "客有知吾癖，能分一雪凉。\n只将诗意思，自与梦商量。\n竹密雨声隽，窗深山意长。\n研朱对周易，老鼎亦英扬。",
        "dynasty": "宋",
        "collection_info": null
    },
    {
        "title": "挽懒庵处士",
        "author": "方岳",
        "content": "万事从吾懒，庵居隠者家。\n酒深牵率月，诗办事治花。\n健犊閒耕具，轻鸥忆钓槎。\n归来谁晤语，野艇渡寒沙。",
        "dynasty": "宋",
        "collection_info": null
    },
    {
        "title": "次韵秋崖落成",
        "author": "方岳",
        "content": "高亭着处出奇峰，不枉平生此兴浓。\n力士铛随狂李白，华阳巾垫郭林宗。\n菊花篱落秋寥廓，山市人家翠迭重。\n病起不论双足茧，层巅更欲试诗筇。",
        "dynasty": "宋",
        "collection_info": null
    },
    {
        "title": "次韵田园居",
        "author": "方岳",
        "content": "带郭林塘尽可居，秫田虽少不如归。\n荒烟五亩竹中半，明月一间山四围。\n草卧夕阳牛犊健，菊留秋色蟹螯肥。\n园翁溪友过从惯，怕有人来莫掩扉。",
        "dynasty": "宋",
        "collection_info": null
    },
    {
        "title": "次韵閒中",
        "author": "方岳",
        "content": "玲珑压辔繫绒鞍，付与诗人洗眼看。\n老子只凭双脚健，梅花相对一溪寒。\n吾生焉往不三黜，此乐未央并四难。\n併与竹间孤鹤语，倦飞底用插修翰。",
        "dynasty": "宋",
        "collection_info": null
    },
    {
        "title": "牛庵睡起",
        "author": "方岳",
        "content": "自束生刍起饭牛，隔林扣角更深幽。\n半分不得诗书力，一饭常存𤱶亩忧。\n老去有肠堪贮酒，生来无骨可封侯。\n开荒厓下田无几，种秫宁须与妇谋。",
        "dynasty": "宋",
        "collection_info": null
    },
    {
        "title": "牛庵后古松五株",
        "author": "方岳",
        "content": "山中老子一间屋，屋后秦人五大夫。\n丘壑得专閒日月，衣冠甚伟古眉鬚。\n计今当是百年物，着我添成六老图。\n已有茯苓巢可俯，待烹石鼎疗诗癯。",
        "dynasty": "宋",
        "collection_info": null
    },
    {
        "title": "竹下",
        "author": "方岳",
        "content": "松阴竹影当行窝，日日扶筇一再过。\n与世无求干牍少，对人可语笑谈多。\n一夔一契付公等，某水某丘如我何。\n岁晚只愁年谷尽，杞其毋棘菊毋莎。",
        "dynasty": "宋",
        "collection_info": null
    },
    {
        "title": "山行",
        "author": "方岳",
        "content": "野鹤相将拄杖前，倚松穿竹各欣然。\n山行一匝又一日，云作四邻今四年。\n名教之中元有地，吾心以外别无天。\n平生老仆犹疑我，不是凡夫不是僊。",
        "dynasty": "宋",
        "collection_info": null
    },
    {
        "title": "山中  其一",
        "author": "方岳",
        "content": "久无筋力踞虬龙，西崦东塘漫倚筇。\n白练带随红练带，木夫容并水夫容。\n宁消几两生前屐，忽忆当年饭后钟。\n孤负草堂今夜月，径眠谁与吐奇胸。",
        "dynasty": "宋",
        "collection_info": null
    },
    {
        "title": "山中  其二",
        "author": "方岳",
        "content": "解缨聊復濯沧浪，晞髮松阴藓石床。\n有味是贫琳馆俸，无功于懒玉函方。\n自参老子鼻端白，未羡诸公腰下黄。\n蔗境渐佳惟习静，笔床茶竈併荒唐。",
        "dynasty": "宋",
        "collection_info": null
    },
    {
        "title": "山中  其三",
        "author": "方岳",
        "content": "已付身心毕竟空，念头了不到穷通。\n既愚宁免日三省，是圣未妨时一中。\n物外禽鱼相尔汝，生前乌兔几西东。\n谁云双手都无用，自种山田岁便丰。",
        "dynasty": "宋",
        "collection_info": null
    },
    {
        "title": "探梅",
        "author": "方岳",
        "content": "穿林傍水几平章，合有春风到草堂。\n自入冬来多是暖，无寻花处忽闻香。\n枝南枝北一痕月，山后山前两屐霜。\n直看过年开未了，醉吟且放老夫狂。",
        "dynasty": "宋",
        "collection_info": null
    },
    {
        "title": "梅边约客",
        "author": "方岳",
        "content": "昨日今日雪欲落，一梢两梢梅正开。\n携壶野亭醉復醉，折简故人来不来。\n山翁意重百金值，俗士面有三寸埃。\n临风叹息重叹息，玉飞片片相徘徊。",
        "dynasty": "宋",
        "collection_info": null
    },
    {
        "title": "与客观雪  其一",
        "author": "方岳",
        "content": "鹤帐奇寒被欲冰，开门千嶂雪峥嵘。\n频年无此丰年玉，一夜移将不夜城。\n富贵园林行树密，模糊水墨画图横。\n与诗小住为佳耳，莫管梅花太瘦生。",
        "dynasty": "宋",
        "collection_info": null
    },
    {
        "title": "与客观雪  其二",
        "author": "方岳",
        "content": "未怕风威酒亦冰，凭虚吞以气峥嵘。\n何人出此六奇计，我辈贤于五字城。\n松压钓簑银独速，麦分棋局玉纵横。\n自然石鼎煎鱼眼，解致邹枚汉两生。",
        "dynasty": "宋",
        "collection_info": null
    },
    {
        "title": "与客观雪  其三",
        "author": "方岳",
        "content": "肺渴初供醒酒冰，又思携客上峥嵘。\n十分宇宙无尘事，一色琼瑶是化城。\n病起未堪论斗醉，诗狂且莫到参横。\n剡溪可是忙回棹，冻合琉璃作么生。",
        "dynasty": "宋",
        "collection_info": null
    },
    {
        "title": "次韵梅花  其一",
        "author": "方岳",
        "content": "岁晚何人肯卜邻，梅于我辈最情亲。\n两山尽是经行处，一雪不知多少春。\n先后花随人意思，横斜枝写月精神。\n寒香嚼得成诗句，落纸云烟行草真。",
        "dynasty": "宋",
        "collection_info": null
    },
    {
        "title": "次韵梅花  其二",
        "author": "方岳",
        "content": "云藏山坞坞藏梅，春意适从何许来。\n天与此翁娱寂寞，日携扶老上崔嵬。\n草堂须小难为客，霜月正高谁与杯。\n分上下番开自好，登临且莫遣诗催。",
        "dynasty": "宋",
        "collection_info": null
    },
    {
        "title": "次韵郑总干  其一",
        "author": "方岳",
        "content": "底须咄咄漫书空，未觉人间欠此翁。\n黄犊自随谙寂寞，青山亦讳话穷通。\n人方怒及水中蟹，我亦冥如天外鸿。\n醉眼不知人几品，久将樵牧等三公。",
        "dynasty": "宋",
        "collection_info": null
    },
    {
        "title": "次韵郑总干  其二",
        "author": "方岳",
        "content": "我亦思兮天一涯，樊川诗老此曾家。\n九夫容隔秋风浦，一独速眠春雨蛙。\n竹屋有灯谁与共，秫田可酿不须赊。\n何年又赋高轩过，豆粥犹能办咄嗟。",
        "dynasty": "宋",
        "collection_info": null
    },
    {
        "title": "次韵郑总干  其三",
        "author": "方岳",
        "content": "过从一笑酒瓶空，不是樵翁即钓翁。\n偶种竹成俱崛强，旋移花活尚神通。\n前身已化归辽鹤，醉帖犹传戏海鸿。\n新贵少年吾自老，世间白髮几曾公。",
        "dynasty": "宋",
        "collection_info": null
    },
    {
        "title": "次韵郑总干  其四",
        "author": "方岳",
        "content": "蚁丘得丧事无涯，冷眼难瞒老作家。\n公等功名千里马，山居鼓吹两池蛙。\n牛羊野径通村近，虎豹天关去国赊。\n本是秋风钓竿手，故吾犹在復何嗟。",
        "dynasty": "宋",
        "collection_info": null
    },
    {
        "title": "宿多景楼奉简吴总侍",
        "author": "方岳",
        "content": "客怀孤倚夕阳楼，烟老平芜岸岸秋。\n往事六朝南北史，晴江一片古今愁。\n嘅其嘆矣山吞吐，何以酬之酒拍浮。\n此意政须诸老共，容分芦雨寄渔舟。",
        "dynasty": "宋",
        "collection_info": null
    },
    {
        "title": "书戴式之诗卷",
        "author": "方岳",
        "content": "七十行年戴石屏，同时诸老各凋零。\n扁舟归去自渔舍，冷骨秋来更鹤形。\n天地无情头尽白，江山有分眼终青。\n剡溪定有人乘兴，月下柴门不用扃。",
        "dynasty": "宋",
        "collection_info": null
    },
    {
        "title": "石孙受命",
        "author": "方岳",
        "content": "圣泽如春雨露宽，弃遗犹不绝衣冠。\n万钉宝带翁无分，一幅花绫孙有官。\n得免白丁何啻足，亲曾黄甲不堪看。\n九经幸自澜翻熟，但守青灯雪屋寒。",
        "dynasty": "宋",
        "collection_info": null
    },
    {
        "title": "答赵玉汝",
        "author": "方岳",
        "content": "人间无处不风波，潮打西兴雨一簑。\n难与命争俱老矣，径寻诗去奈吾何。\n园成次第自花草，山是知闻空薜萝。\n頼有月明千里共，烟寒数笔落行窝。",
        "dynasty": "宋",
        "collection_info": null
    },
    {
        "title": "梦陈和仲如平生交有三言觉而记其一曰错后乱梦中了了以为事错之后此心撩乱不如早谋其始也",
        "author": "方岳",
        "content": "睡残寒月海东头，不起斯人孰与游。\n天下事宁堪几错，梦中语亦戒前筹。\n江湖浩浩二三子，风雨寥寥十五秋。\n莫向断云多感慨，孔颜无命不伊周。",
        "dynasty": "宋",
        "collection_info": null
    },
    {
        "title": "梦余义夫以剑请铭",
        "author": "方岳",
        "content": "黑水梁州百二关，青天蜀道古云难。\n貔貅夜柝身何在，麋鹿秋风骨未寒。\n宠辱可惊沤起灭，荒凉只有月悲酸。\n蒯缑忽堕空山梦，不道幽人意转阑。",
        "dynasty": "宋",
        "collection_info": null
    },
    {
        "title": "次韵费司法  其一",
        "author": "方岳",
        "content": "有客谁为数击鲜，西风孤我雁声前。\n酒无多酌何如醒，诗不能奇莫浪传。\n秋色淡于人寂寂，桂花香得月娟娟。\n五经不到山翁腹，且听便便引老边。",
        "dynasty": "宋",
        "collection_info": null
    },
    {
        "title": "次韵费司法  其二",
        "author": "方岳",
        "content": "山居未省佩弦韦，紧闭柴扉不问谁。\n自钓鳜鱼西塞雨，久盟猿鹤北山移。\n古今不遇岂惟我，宇宙无穷付与诗。\n直道背时宁敢尔，白云深处要耘芝。",
        "dynasty": "宋",
        "collection_info": null
    },
    {
        "title": "次韵费司法  其三",
        "author": "方岳",
        "content": "空谷跫然余故人，且谈风月未论文。\n长房僊去几何日，陆羽泉边多少云。\n谁向唐诗参句律，只将周易对炉熏。\n纵无今古飞谈屑，稼穑平生亦饱闻。",
        "dynasty": "宋",
        "collection_info": null
    },
    {
        "title": "次韵滕和叔投赠  其一",
        "author": "方岳",
        "content": "犹及溪斋识老成，万琅玕外一溪清。\n诸郎与我雪灯共，两眼观书霜月明。\n二十一年如梦过，五三六籍尚谁赓。\n鹿车忽到苍厓底，老木惊秋亦向荣。",
        "dynasty": "宋",
        "collection_info": null
    },
    {
        "title": "次韵滕和叔投赠  其二",
        "author": "方岳",
        "content": "白髮相过各暮年，颜间老气自轩轩。\n沧浪供砚心犹在，博雅藏书手自翻。\n举世共知名父子，此身莫负晦翁门。\n重阳风雨何堪别，只和名章当赠言。",
        "dynasty": "宋",
        "collection_info": null
    },
    {
        "title": "观诸弟子射石孙七龄亦能二十步四十的",
        "author": "方岳",
        "content": "饱闻吾季艺穿杨，试手春风百步彊。\n赤白羽飞低日月，东西朋立凛冰霜。\n共观栖鹄如环堵，亦笑童乌敢擅场。\n莫计草间狐兔尽，关河久已失耕桑。",
        "dynasty": "宋",
        "collection_info": null
    },
    {
        "title": "次韵汪宰见寄  其一",
        "author": "方岳",
        "content": "行行骢马劾粗豪，叱叱黄牛倦作劳。\n穷则有余名迹在，言之无作语声高。\n谁求封禅家徒壁，自谓羲皇人似陶。\n见说醉乡天地阔，此生聊向此中逃。",
        "dynasty": "宋",
        "collection_info": null
    },
    {
        "title": "次韵汪宰见寄  其二",
        "author": "方岳",
        "content": "半世青灯眼欲昏，谁知曾亦望中原。\n雨荒塞草秋如洗，雪拥春蓑夜自温。\n宠辱易生分别想，是非政可鹘崙吞。\n不论茅屋锄犂外，但守平生六二坤。",
        "dynasty": "宋",
        "collection_info": null
    },
    {
        "title": "石孙试童子郡广文赠之诗代赓为谢  其一",
        "author": "方岳",
        "content": "不缘青紫不明经，科目多惭旧两生。\n三豕鲁鱼曾未学，一蜗蛮触已争名。\n栋梁材欲丘山重，沧海珠遗星斗明。\n未必童乌能辨此，乃翁先已荷陶成。",
        "dynasty": "宋",
        "collection_info": null
    },
    {
        "title": "石孙试童子郡广文赠之诗代赓为谢  其二",
        "author": "方岳",
        "content": "命穷久已付之天，草木閒兮月一川。\n无地可容携锸处，有孙犹在佩觿年。\n老夫耄矣耕方熟，小子识之攻益坚。\n万岁石场今尔耳，当家衣钵底须传。",
        "dynasty": "宋",
        "collection_info": null
    },
    {
        "title": "次韵胡兄  其一",
        "author": "方岳",
        "content": "钓蓑烟雨断矶头，恋阙丹心付子牟。\n腹有一丁长作祟，背无三甲不封侯。\n惯贫已识山林趣，投老归从造物游。\n自笑骨寒癯似鹤，忍饥犹未怯茶瓯。",
        "dynasty": "宋",
        "collection_info": null
    },
    {
        "title": "次韵胡兄  其二",
        "author": "方岳",
        "content": "猿惊鹤怨老江蓠，留得离骚到景差。\n愚智共知穷有分，浮休俱与醉无涯。\n人间狡兔自三窟，身外鹪鹩只一枝。\n非意相干吾岂敢，年来端为冷虀吹。",
        "dynasty": "宋",
        "collection_info": null
    },
    {
        "title": "输棋",
        "author": "方岳",
        "content": "半崦山云旧草堂，鸟啼花落几平章。\n酒无贤圣同归醉，风有雌雄各自凉。\n頼与鸥盟同保社，不随蚁垤梦侯王。\n未偿诗债逢棋敌，谁信閒人最得忙。",
        "dynasty": "宋",
        "collection_info": null
    },
    {
        "title": "次韵刘簿祷雨西峰  其一",
        "author": "方岳",
        "content": "句律清圆蚌剖胎，断无尘土到灵台。\n开张九虎排云入，约束五龙驱雨来。\n造物无私心感动，太平有象笔追回。\n焚香小待生呈佛，未放青天万里开。",
        "dynasty": "宋",
        "collection_info": null
    },
    {
        "title": "次韵刘簿祷雨西峰  其二",
        "author": "方岳",
        "content": "爱民端与共胞胎，消得黄金为筑台。\n一道香烟随牒去，五更风雨入诗来。\n雪灯字暗心犹在，霜叶衫枯首独回。\n气格老苍能过我，柴门不厌为君开。",
        "dynasty": "宋",
        "collection_info": null
    },
    {
        "title": "感怀  其一",
        "author": "方岳",
        "content": "独擅松风一壑哀，竹门虽设为谁开。\n宦情已矣随流去，老色苍然上面来。\n已惯山居无历日，不知人世有公台。\n天生此手终何用，只解持杯亦快哉。",
        "dynasty": "宋",
        "collection_info": null
    },
    {
        "title": "感怀  其二",
        "author": "方岳",
        "content": "三十年前气挂天，老来身世竟茫然。\n穷愁正坐识丁字，生事不聊称子钱。\n得见古人千载上，已忘今我一沤边。\n刘伶坟上宁须酒，併与声名不用传。",
        "dynasty": "宋",
        "collection_info": null
    },
    {
        "title": "感怀  其三",
        "author": "方岳",
        "content": "异人曾授相牛经，奇字初传瘗鹤铭。\n敲月不知僧某甲，锄烟頼有老畦丁。\n山灵呵护閒居赋，象纬森罗处士星。\n俯仰中间无愧怍，芋区瓜陇亦朝廷。",
        "dynasty": "宋",
        "collection_info": null
    },
    {
        "title": "感怀  其四",
        "author": "方岳",
        "content": "去国何年老一丘，于今已换几公侯。\n不知我者谓为拙，是有命焉那用求。\n舴艋舟应容钓蟹，麒麟阁不画骑牛。\n百年长短身余几，付与西风汗漫游。",
        "dynasty": "宋",
        "collection_info": null
    },
    {
        "title": "感怀  其五",
        "author": "方岳",
        "content": "野圹风高一欠伸，平生俯仰已成陈。\n老天无意独穷我，直道有时能误人。\n悔不可追身是胆，怒何堪触腹生鳞。\n忍饥罢乞祠官禄，只么扶犂亦幸民。",
        "dynasty": "宋",
        "collection_info": null
    },
    {
        "title": "感怀  其六",
        "author": "方岳",
        "content": "非干宠辱不能惊，一付之天莫我撄。\n举世忙时赢得懒，是人爱处放教轻。\n生为柱国身何在，死象祁连冢亦平。\n千古在前儿戏耳，且容高枕听秋声。",
        "dynasty": "宋",
        "collection_info": null
    },
    {
        "title": "感怀  其七",
        "author": "方岳",
        "content": "从古幽閒在涧阿，不将齿髮犯风波。\n共知韩愈亦人耳，子谓伯寮如命何。\n野处生成盘谷序，襟期写在醉时歌。\n尚嫌山浅人知处，更与移床入薜萝。",
        "dynasty": "宋",
        "collection_info": null
    },
    {
        "title": "感怀  其八",
        "author": "方岳",
        "content": "拄入风烟更一层，瘦藤对倚玉崚嶒。\n左花右竹自昭穆，春鹤秋猿相友朋。\n五亩园为终老计，半间云住在家僧。\n蹲鸱生奶菰如臂，莫道山翁百不能。",
        "dynasty": "宋",
        "collection_info": null
    },
    {
        "title": "感怀  其九",
        "author": "方岳",
        "content": "四壁空空长物无，松风之外復何须。\n竹夫人爽夜当直，木上座臞新给扶。\n老去云山空跌宕，秋来风月不支吾。\n何人能败吟诗兴，自在成章不欠租。",
        "dynasty": "宋",
        "collection_info": null
    },
    {
        "title": "感怀  其一○",
        "author": "方岳",
        "content": "曩昔行藏已熟筹，最为上策是无求。\n看人面孔有何好，如此头颅只么休。\n草草园庐山北住，匆匆岁月水东流。\n莫因一片梧桐叶，瘦损能诗沈隠侯。",
        "dynasty": "宋",
        "collection_info": null
    },
    {
        "title": "山居",
        "author": "方岳",
        "content": "春溪甘滑漱山瓢，归卧藤阴藓径遥。\n云气酿成巫峡雨，松声寒似浙江潮。\n书生与世例迂阔，山意向人殊寂寥。\n却喜庾郎贫到骨，韭畦时一摘烟苗。",
        "dynasty": "宋",
        "collection_info": null
    },
    {
        "title": "次韵行甫小集平山  其一",
        "author": "方岳",
        "content": "不奈花时两手閒，共携诗砚对孱颜。\n江南江北音书外，春去春来杨柳间。\n骑鹤重寻烟雨句，征鸿欲没夕阳山。\n百年风物一杯酒，叹息人间两触蛮。",
        "dynasty": "宋",
        "collection_info": null
    },
    {
        "title": "次韵行甫小集平山  其二",
        "author": "方岳",
        "content": "春风多可几曾閒，又为平山入醉颜。\n流恨不穷江万里，与翁长在月三间。\n半清半浊圣贤酒，似有似无烟雨山。\n试问黄鹂相识否，绿阴深树自绵蛮。",
        "dynasty": "宋",
        "collection_info": null
    },
    {
        "title": "次韵行甫小集平山  其三",
        "author": "方岳",
        "content": "一片花飞不等閒，对花空手亦何颜。\n醉乡别在干坤外，诗社宁容季孟间。\n妙句屡移青玉案，佳游仍隔小金山。\n只应江上烟霏笑，蛮府参军语自蛮。",
        "dynasty": "宋",
        "collection_info": null
    },
    {
        "title": "次韵行甫小集平山  其四",
        "author": "方岳",
        "content": "欲将春睡了春閒，谁遣杨花点暮颜。\n世事不如眠白堕，人情何啻抵黄间。\n茫无措手句中句，悔已噬脐山外山。\n蚤晚定编长庆集，併教传写落乌蛮。",
        "dynasty": "宋",
        "collection_info": null
    },
    {
        "title": "次韵行甫小集平山  其五",
        "author": "方岳",
        "content": "客愁聊以酒防闲，非復春风桃李颜。\n北望未忘诸老在，中兴已是百年间。\n非无烟雨无奇语，自有干坤有此山。\n杨柳岂知兴废事，夕阳依旧舞腰蛮。",
        "dynasty": "宋",
        "collection_info": null
    },
    {
        "title": "次韵潘令君访予半村",
        "author": "方岳",
        "content": "锄烟荷雨自村村，不惯高车入里门。\n石老只堪麋鹿伴，山寒未放蝶蜂喧。\n欲分桃李春何限，共话桑麻道转尊。\n但得诸公如卓鲁，晚菘早韭且窥园。",
        "dynasty": "宋",
        "collection_info": null
    },
    {
        "title": "再用韵",
        "author": "方岳",
        "content": "终须西塞老渔村，抵用南昌隠市门。\n时序略如飞鸟过，世终何啻聚蚊喧。\n竹其安否六太息，梅自癯然三可尊。\n贫味却愁儿辈觉，未妨壁立病文园。",
        "dynasty": "宋",
        "collection_info": null
    },
    {
        "title": "三用韵酬诸丈",
        "author": "方岳",
        "content": "家在江南黄叶村，归来重葺柳边门。\n溪云排闼砚犹湿，山溜通池水自喧。\n但得梅花容着语，无烦桃叶为开尊。\n逢迎车马荷衣老，面目何堪向绮园。",
        "dynasty": "宋",
        "collection_info": null
    },
    {
        "title": "四用韵答才老",
        "author": "方岳",
        "content": "江山带郭数家村，穷僻谁敲月下门。\n谢绝往来缘事尽，争论胜负为棋喧。\n爱閒宁有万金产，投老当夸两足尊。\n不惜梅花三寸雪，併令回施给孤园。",
        "dynasty": "宋",
        "collection_info": null
    },
    {
        "title": "劝耕  其一",
        "author": "方岳",
        "content": "郡如斗大亦何堪，耕雨锄烟亦饱谙。\n共话桑麻真有味，久抛蓑笠得无惭。\n野田春水自深浅，晴日鸟声时两三。\n安得一牛横短笛，南山之北北山南。",
        "dynasty": "宋",
        "collection_info": null
    },
    {
        "title": "劝耕  其二",
        "author": "方岳",
        "content": "归欤我亦耦耕人，麦陇桑畦意自亲。\n纔出郭收连日雨，已拚花负一年春。\n农安用劝村村急，文不须工字字真。\n自是非材头白尽，不缘方寸在吾民。",
        "dynasty": "宋",
        "collection_info": null
    },
    {
        "title": "熙春台用王簿韵",
        "author": "方岳",
        "content": "共携社瓮上春台，踏破缘云一径苔。\n岁月略如飞鸟过，宾朋不为看花来。\n霜前老翠依然在，眼底凡红不用开。\n未害悭风相料理，放迟归与月徘徊。",
        "dynasty": "宋",
        "collection_info": null
    },
    {
        "title": "又用胡尉韵",
        "author": "方岳",
        "content": "便觉寻春负一筹，老怀无復少年游。\n茶桑天似鹅黄酒，杨柳花飞狐白裘。\n试问独醒观众醉，何如一笑失千忧。\n不知多少人间事，付与溪声自在流。",
        "dynasty": "宋",
        "collection_info": null
    },
    {
        "title": "别陈尉",
        "author": "方岳",
        "content": "市桥晴柳拂朱旗，天际九华劳梦思。\n鸂鶒滩深犹昨日，鸬鷀杓醉復何时。\n微官梅隠亦风度，寒食梨花更别离。\n蚤晚暮云春树底，烹鱼倘有入京诗。",
        "dynasty": "宋",
        "collection_info": null
    },
    {
        "title": "寄别参政",
        "author": "方岳",
        "content": "一见臞仙眼为清，寒温未了与谈经。\n有书欲问文中子，无策重窥傅说星。\n马瘦不妨吟下泽，鹤归宁復唳华亭。\n独于知己难忘在，投老残编傥乞灵。",
        "dynasty": "宋",
        "collection_info": null
    },
    {
        "title": "次韵王尉贺雨",
        "author": "方岳",
        "content": "老天自不负吾君，谁向灵均三沐熏。\n鹤立待收连夜雨，龙归看带入山云。\n摩挲一饱岂易得，愁嘆多年不忍闻。\n亦欲买牛横短笛，华山一半倘容分。",
        "dynasty": "宋",
        "collection_info": null
    },
    {
        "title": "观稼西庵用文懿壁间韵",
        "author": "方岳",
        "content": "太平只是丰年做，山雨不休公出游。\n捲野晴云堆作堵，翻匙香雪滑如流。\n人行黄犊夕阳外，诗在丹枫古渡头。\n老我无田归自种，可怜鹤怨贾胡留。",
        "dynasty": "宋",
        "collection_info": null
    },
    {
        "title": "祷晴",
        "author": "方岳",
        "content": "曾几何时屡乞晴，炉烟未断已收声。\n天于老子亦多可，国有丰年方太平。\n风土不堪人佩犊，月明无復夜啼鼪。\n及今便可归田去，牛背斜阳一笛横。",
        "dynasty": "宋",
        "collection_info": null
    },
    {
        "title": "闻罢",
        "author": "方岳",
        "content": "面骨岩棱不入流，放归何止四宜休。\n束书自可供儿读，斗酒聊须与妇谋。\n旧藁如山应有误，老夫于世本无求。\n一犂春雨平生事，莫与诸公作话头。",
        "dynasty": "宋",
        "collection_info": null
    },
    {
        "title": "报具阙",
        "author": "方岳",
        "content": "百不如人且罢休，又携书册上孤舟。\n归欤雅有一黄犊，愧甚向来双白鸥。\n但得浊醪供燕社，不妨明月老菟裘。\n研冰自补山人处，莫为区区费庙筹。",
        "dynasty": "宋",
        "collection_info": null
    },
    {
        "title": "得归",
        "author": "方岳",
        "content": "日日言归始得归，归欤好在旧牛衣。\n青山未害欠诗屋，白鸟倘能看钓矶。\n欲问古人今在否，不知吾道是耶非。\n里中父老如相过，应嘆艰难带解围。",
        "dynasty": "宋",
        "collection_info": null
    },
    {
        "title": "山行漫兴",
        "author": "方岳",
        "content": "野性惟便水竹居，老来自觉转迂疎。\n图书四壁饭不足，烟雨一犂春有余。\n纸上古人俱已矣，山中今我定何如。\n春风独立鸟声碎，不是言诗亦起予。",
        "dynasty": "宋",
        "collection_info": null
    },
    {
        "title": "次韵雨阻游人",
        "author": "方岳",
        "content": "村坞花飞片片红，横遭涩雨又悭风。\n无何春事三分过，不肯游人一笑同。\n穷胜园林惟我辈，傥来轩冕付诸公。\n烟云两屐亦堪醉，莫问圣贤时一中。",
        "dynasty": "宋",
        "collection_info": null
    },
    {
        "title": "登山  其一",
        "author": "方岳",
        "content": "一番雨过长莓苔，乘兴登临倦眼开。\n花落无声春取去，社寒有信燕将来。\n人间事已不啻足，海上翁今莫见猜。\n负郭曾微耕雨处，自题诗句觅桤栽。",
        "dynasty": "宋",
        "collection_info": null
    },
    {
        "title": "登山  其二",
        "author": "方岳",
        "content": "物华无处不东风，只恐东风笑此翁。\n双鬓不随春草绿，一尊聊借老颜红。\n棋声未急雨声急，眼力无穷脚力穷。\n穿径本为行散计，却将篮笋上空蒙。",
        "dynasty": "宋",
        "collection_info": null
    },
    {
        "title": "种松先公墓下",
        "author": "方岳",
        "content": "一壑风衰二十秋，俛行诘曲翳松楸。\n冢前无路草欲没，泉下有知山亦愁。\n翁仲不言关气运，衣冠如在想神游。\n何年夹道虬龙侣，泪湿春泥儿白头。",
        "dynasty": "宋",
        "collection_info": null
    },
    {
        "title": "采蕨",
        "author": "方岳",
        "content": "野烧初肥紫玉圆，枯松瀑布煮春烟。\n偃徐妙处元无骨，鈎弋生来已作拳。\n蚤韭不甘同臭味，秋莼虽滑带腥涎。\n食经岂为儿曹设，弱脚寒中愁未然。",
        "dynasty": "宋",
        "collection_info": null
    },
    {
        "title": "舟行省墓",
        "author": "方岳",
        "content": "半篙新绿落寒沙，芳草王孙自物华。\n春事已随蝴蝶梦，人情犹有杜鹃花。\n百年易尽一弹指，两曜不停双转车。\n手种寸苗今老大，满山鳞甲动龙蛇。",
        "dynasty": "宋",
        "collection_info": null
    },
    {
        "title": "次韵所居龙池巷",
        "author": "方岳",
        "content": "从来绝技似屠龙，莫倚神奇阿堵中。\n但得直声如汲黯，尽渠曲学付孙洪。\n草堂自作冥鸿计，药市宁收汗马功。\n古井无波门巷静，再三不用起雷风。",
        "dynasty": "宋",
        "collection_info": null
    },
    {
        "title": "次韵羹苋",
        "author": "方岳",
        "content": "琉璃蒸乳压㹠膏，未抵斋厨格调高。\n脱粟饭香供野苋，荷锄人饱捻霜毛。\n断无文伯可相累，比似何曾无大毫。\n见说能医射工毒，人间此物政骚骚。",
        "dynasty": "宋",
        "collection_info": null
    },
    {
        "title": "次韵閒中",
        "author": "方岳",
        "content": "区中何日了尘缘，落草牛须蓦鼻穿。\n干没一生空岁月，见成三径老风烟。\n山林有味从今我，钟鼎无心付老天。\n田彼南山多种豆，不愁饥火苦相煎。",
        "dynasty": "宋",
        "collection_info": null
    },
    {
        "title": "麦嘆",
        "author": "方岳",
        "content": "田家望麦在须臾，何啻中流济一壶。\n黑雨漫天殊未已，黄云委地不堪扶。\n禽声快活真成误，鸠妇流离空自呼。\n亦笑此翁长负腹，又寻杞菊诳斋盂。",
        "dynasty": "宋",
        "collection_info": null
    },
    {
        "title": "旧传有客谒一士夫题其刺云琴棋诗酒客因与谈笑戏成此诗",
        "author": "方岳",
        "content": "痴书到底成何事，只有穷愁上鬓丝。\n铸错空糜六州铁，补鞋不似两钱锥。\n谁欤莫逆溪山我，幸甚无能诗酒棋。\n依旧挂书牛角去，笑渠到底是书痴。",
        "dynasty": "宋",
        "collection_info": null
    },
    {
        "title": "次韵张录携书见过  其一",
        "author": "方岳",
        "content": "家在屏山东復东，高轩肯过白云中。\n石桥自是神仙处，竹屋相传工律工。\n日暮春江愁李白，山寒秋菊老龟蒙。\n时平莫袖挥毫手，此论于予却未公。",
        "dynasty": "宋",
        "collection_info": null
    },
    {
        "title": "次韵张录携书见过  其二",
        "author": "方岳",
        "content": "君家自有神奇在，底用浓熏到马班。\n黄石一编灯火外，紫芒双剑斗牛间。\n谁能莫府初开印，闻有诗人便入山。\n雨过勘厅春草绿，与吾意思政相关。",
        "dynasty": "宋",
        "collection_info": null
    },
    {
        "title": "西崦",
        "author": "方岳",
        "content": "西崦东冈取次行，倚松小立又诗成。\n山风溪月宝无价，牧笛樵歌画有声。\n半顷莱田供伏腊，一间茅屋老昇平。\n未知沮溺今何似，却怕诸生问姓名。",
        "dynasty": "宋",
        "collection_info": null
    },
    {
        "title": "答客问",
        "author": "方岳",
        "content": "本自沧浪一钓竿，秋风还我旧沙滩。\n未论袁圣宜休去，只作刘蕡不第看。\n书授我犹惭取履，位因人莫便弹冠。\n不然林下何曾见，灵澈能拈作笑端。",
        "dynasty": "宋",
        "collection_info": null
    },
    {
        "title": "以越笺与三四弟有诗次韵",
        "author": "方岳",
        "content": "无復花生拙笔头，一生长负剡藤羞。\n过门尽是陈惊坐，得句今谁赵倚楼。\n社友书来烦寄语，山翁鬓已不禁秋。\n老干仙去吾宗冷，有继华星一字不。",
        "dynasty": "宋",
        "collection_info": null
    },
    {
        "title": "百十一弟致陶印",
        "author": "方岳",
        "content": "不妨主掌旧林泉，山泽癯儒半列仙。\n判月可无方寸印，勘书犹有一朝权。\n陶人解作虫鱼篆，道号宁须金石镌。\n约束风烟听驱使，吾家季子似差贤。",
        "dynasty": "宋",
        "collection_info": null
    },
    {
        "title": "小集次韵",
        "author": "方岳",
        "content": "纔能诗便不能閒，与客提壶且看山。\n紫翠夕阳烟漠漠，绿阴深树鸟关关。\n酒杯不负林泉约，春事已非桃李颜。\n我醉欲眠君莫去，竹间自有月三间。",
        "dynasty": "宋",
        "collection_info": null
    },
    {
        "title": "时事",
        "author": "方岳",
        "content": "閒身久矣属烟波，时事谁传到钓蓑。\n无一可忻真老矣，有三太息奈渠何。\n君为尧舜宁非幸，人在羲皇不啻过。\n击壤共歌年谷熟，此生帝力已居多。",
        "dynasty": "宋",
        "collection_info": null
    },
    {
        "title": "买菊栽",
        "author": "方岳",
        "content": "新绿丛丛手自培，东篱准拟白衣来。\n荷锄政欠半畦雨，抱瓮空遗满径苔。\n说与园丁重九近，毋烦老子再三催。\n径须寻觅谁家有，带土移将一两栽。",
        "dynasty": "宋",
        "collection_info": null
    },
    {
        "title": "木犀  其一",
        "author": "方岳",
        "content": "香到人间香更幽，月明风露正飕飕。\n天开金粟如来藏，人立广寒宫殿秋。\n几许多清冰脑片，一些来大雪花头。\n此生若并凡红紫，安得奇芬死不休。",
        "dynasty": "宋",
        "collection_info": null
    },
    {
        "title": "木犀  其二",
        "author": "方岳",
        "content": "叶叶寒清粟粟黄，何年月斧落吴刚。\n秋风误到人间世，幽壑难藏天上香。\n渺立尘氛羣玉府，独餐沆瀣碧云乡。\n生来不并凡红紫，合在蟾蜍砚滴旁。",
        "dynasty": "宋",
        "collection_info": null
    },
    {
        "title": "木犀  其三",
        "author": "方岳",
        "content": "羽觞和月嚼冰黄，自笑诗肠老更刚。\n四出雪花些小大，五千书传一齐香。\n君从底处移仙籍，日饮无何作醉乡。\n风露清寒付谁可，携归天禄校偏旁。",
        "dynasty": "宋",
        "collection_info": null
    },
    {
        "title": "枕石",
        "author": "方岳",
        "content": "短簟相携入薜萝，且容眠石略婆娑。\n未曾八月暑如此，何处中秋天最多。\n一壑风烟贫受用，百年时序老消磨。\n夕阳篱落谁横笛，似识山樵扣角歌。",
        "dynasty": "宋",
        "collection_info": null
    },
    {
        "title": "八月十四月食中秋遂无月",
        "author": "方岳",
        "content": "妖蟇不为中秋地，老兔先奔昨夜寒。\n世事相违剧晴雨，人生何苦许悲欢。\n云窗自照青藜杖，月户重修白玉盘。\n坐想西风万袍鹄，政飞健笔写琅玕。",
        "dynasty": "宋",
        "collection_info": null
    },
    {
        "title": "山中  其一",
        "author": "方岳",
        "content": "缭碧萦青一径深，倦随扶老上遥岑。\n耕云自识本来面，曝日谁知见在心。\n浮世事如风雨过，贵人头亦雪霜侵。\n草庵虽窄干坤阔，野鹤孤云不可寻。",
        "dynasty": "宋",
        "collection_info": null
    },
    {
        "title": "山中  其二",
        "author": "方岳",
        "content": "十亩荒园斸野烟，蔬畦麦陇带平田。\n相忘鱼鸟无余地，自信貂蝉有老天。\n静处亦忙诗意思，贫中之乐酒因缘。\n梅花不隔前村路，只在霜桥雪屋边。",
        "dynasty": "宋",
        "collection_info": null
    },
    {
        "title": "次韵探梅首尾吟",
        "author": "方岳",
        "content": "三花五蘂把春来，缟袂谁将玉尺裁。\n世外风烟甘寂寞，胸中冰雪自崔嵬。\n提壶东阁诗仍在，检点南枝暖独回。\n已办藤溪泻寒月，三花五蘂把春来。",
        "dynasty": "宋",
        "collection_info": null
    },
    {
        "title": "次韵魏监丞鹿鸣诗",
        "author": "方岳",
        "content": "舍盖中堂肯治齐，山川人物凤师师。\n拔鲸牙一添宾贡，歌鹿鸣三乐圣时。\n郡有龚黄金玉汝，君为尧舜蓼萧斯。\n老农扣角风烟外，但播中和乐职诗。",
        "dynasty": "宋",
        "collection_info": null
    },
    {
        "title": "十二月十日",
        "author": "方岳",
        "content": "酒醒开门雪满山，径穿疎竹上危栏。\n溪山与我俱成画，草树惟梅大耐寒。\n留伴夜深银凿落，莫缘春近玉阑珊。\n老枝擎重供诗嚼，一洗相如渴肺肝。",
        "dynasty": "宋",
        "collection_info": null
    },
    {
        "title": "送程伯茂佥书武昌",
        "author": "方岳",
        "content": "平时浪说笔如杠，谁不玉堂云雾窗。\n采石月明纔夜讲，武昌鱼美又春江。\n洲横鹦鹉天为限，竈列貔貅阵未降。\n重国西门烦老檄，秋风莫倚暗埋桩。",
        "dynasty": "宋",
        "collection_info": null
    },
    {
        "title": "饭牛",
        "author": "方岳",
        "content": "北阙南门各路头，不才多病两相投。\n无钱使鬼贫何害，有句惊人死亦休。\n春意不关花代谢，吾生聊与世沈浮。\n挼挲双手烟岚湿，笑向前坡饱饭牛。",
        "dynasty": "宋",
        "collection_info": null
    },
    {
        "title": "上巳溪泛",
        "author": "方岳",
        "content": "舴艋舟轻暖欲酣，鸬鷀杓重老何堪。\n风霜两鬓五十五，杨柳几番三月三。\n禊帖又逢今癸丑，兰亭仍是旧东南。\n死生政亦寻常事，却笑诸贤苦未谙。",
        "dynasty": "宋",
        "collection_info": null
    },
    {
        "title": "次韵贻侄",
        "author": "方岳",
        "content": "鹤形炼得不胜癯，樵笛渔竿只自娱。\n人倚草亭今夜月，天开山市晚晴图。\n片云留住吾焉往，斗酒能携谁与俱。\n三十年前头已雪，久知公道世间无。",
        "dynasty": "宋",
        "collection_info": null
    },
    {
        "title": "凿山为坟贻侄有诗次韵",
        "author": "方岳",
        "content": "着书无復可藏山，朽骨何堪定眼观。\n从左右旋天倚盖，哉生死魄月循环。\n虚空身亦为吾患，见在心谁乞汝安。\n试问春风旧踪迹，不知天上与人间。",
        "dynasty": "宋",
        "collection_info": null
    },
    {
        "title": "郡为表弟程起状元坊并为陈人重起省元坊",
        "author": "方岳",
        "content": "场屋华然采选图，采来喝雉偶成卢。\n敢同君子名吾里，不料公卿出此涂。\n华表自旌新进士，废人併起躄浮屠。\n少年三五时堪笑，差觉今吾非故吾。",
        "dynasty": "宋",
        "collection_info": null
    },
    {
        "title": "墐屋",
        "author": "方岳",
        "content": "旋墐山寮准备冬，石炉松火尽从容。\n功名那及生前酒，机会多如饭后钟。\n谁寄一诗同保社，自将千竹比侯封。\n客来欲觅秋崖去，知在白云何处峯。",
        "dynasty": "宋",
        "collection_info": null
    },
    {
        "title": "老态",
        "author": "方岳",
        "content": "看书之眼看山脚，二事俱妨可奈渠。\n药自不能专忌蟹，酒吾甚爱未浮蛆。\n处人间世每如此，微造物游谁与居。\n衰病老来常态耳，莫教左右手孤予。",
        "dynasty": "宋",
        "collection_info": null
    },
    {
        "title": "九日",
        "author": "方岳",
        "content": "把住秋云绕菊篱，野情未觉老垂垂。\n古今不遇岂惟我，风雨相过莫问谁。\n未郭索前空有酒，自陶潜后久无诗。\n底须计较明年健，只么悠然自一奇。",
        "dynasty": "宋",
        "collection_info": null
    },
    {
        "title": "雪后",
        "author": "方岳",
        "content": "雪后山斋鹤睡残，登临等得藓泥干。\n毋多酌酒亦成醉，尽足看梅不道寒。\n篱落十分春意思，人家一色玉栏干。\n小诗未足冰生砚，洗尽人间渴肺肝。",
        "dynasty": "宋",
        "collection_info": null
    },
    {
        "title": "梅边",
        "author": "方岳",
        "content": "野人暖入狼头帽，雪后寒生鹤膝枝。\n杖屦与峯回路转，溪山又物换星移。\n酒能作祟可忘酒，诗不穷人未是诗。\n笔走秋蛇情烂熳，谁知方寸太平时。",
        "dynasty": "宋",
        "collection_info": null
    },
    {
        "title": "復雪  其一",
        "author": "方岳",
        "content": "老夫茅屋住冰壶，山市人家亦画图。\n世界空花春势力，神仙干汞水工夫。\n诗情浩浩迷高厚，元气茫茫混有无。\n一夜东风天万里，併归石铫小砖炉。",
        "dynasty": "宋",
        "collection_info": null
    },
    {
        "title": "復雪  其二",
        "author": "方岳",
        "content": "自领苍头挈短壶，兴成何必剡溪图。\n有难为者梅兄弟，岂易卑哉竹丈夫。\n宾从野情纷烂熳，山川云气上虚无。\n相随石鼎清如水，底用侯家暖玉炉。",
        "dynasty": "宋",
        "collection_info": null
    },
    {
        "title": "转孙初生程弟有诗次韵时予头风适愈",
        "author": "方岳",
        "content": "一庵深掩两三峯，白髮从渠自不公。\n但有孙同开口笑，纵无檄亦愈头风。\n鸢肩火色非吾事，牛背烟霏在眼中。\n要识之无堪底用，归锄荷月且扶翁。",
        "dynasty": "宋",
        "collection_info": null
    },
    {
        "title": "病目",
        "author": "方岳",
        "content": "病眸未老已昏眵，近废秋堂几卷书。\n世事难看宁闭却，人生自扰正纷如。\n棋声久避灯前雨，菜本犹堪月下锄。\n面壁且容趺足坐，此心雅与俗人疎。",
        "dynasty": "宋",
        "collection_info": null
    },
    {
        "title": "山间逢梅",
        "author": "方岳",
        "content": "自脱羸骖野水滨，隔桥孤倚欲迎人。\n经年不覩雪霜面，一夜顿回天地春。\n姑射仙犹疑昨梦，首阳人恐是前身。\n岁寒莫问香何晚，毕竟凡花落后尘。",
        "dynasty": "宋",
        "collection_info": null
    },
    {
        "title": "胡得唯索写近诗",
        "author": "方岳",
        "content": "生涯未办阔疎酒，书册相携检点梅。\n过眼事真如堕甑，向人口合且衔枚。\n昨窥古镜十分瘦，病起晴窗一砚埃。\n举世好竽吾好瑟，故人犹索写诗来。",
        "dynasty": "宋",
        "collection_info": null
    },
    {
        "title": "简王尉",
        "author": "方岳",
        "content": "买书终欲寄幽村，槿树篱遮水际门。\n满听秋声移竹母，径眠明月枕桐孙。\n诸公未逸市朝累，六籍坐为场屋昏。\n有客不来吾亦病，欲推此语与谁论。",
        "dynasty": "宋",
        "collection_info": null
    },
    {
        "title": "用叶司理韵简赵尉",
        "author": "方岳",
        "content": "灞桥曾繫雪中鞍，本自无愁可得宽。\n山雨吹灯留客醉，官梅隔屋挟诗寒。\n月明乌鹊占佳晤，莼老鲈鱼梦故关。\n住近短墙通草径，却须时一过方干。",
        "dynasty": "宋",
        "collection_info": null
    },
    {
        "title": "十月六日园丁置墨紫",
        "author": "方岳",
        "content": "已是年时欲雪天，谁回冷落作芳妍。\n极知品在羣葩上，忽与梅争一着先。\n颜色依然香墨重，花头不减暮春圆。\n人言桃李多如此，有底能移造化权。",
        "dynasty": "宋",
        "collection_info": null
    },
    {
        "title": "欧阳相士谒书诣梁权郡诗以代之",
        "author": "方岳",
        "content": "江皋误洗荷锄手，滴尽沧浪书满家。\n第一讳穷人谬甚，再三称好子虚耶。\n霜眠茅屋可无酒，春到梅梢怕有花。\n烦见歙州梁别驾，为言诗骨雪槎牙。",
        "dynasty": "宋",
        "collection_info": null
    },
    {
        "title": "病起木犀已谢",
        "author": "方岳",
        "content": "一年秋是桂花开，谁道今年负酒杯。\n造物小儿真恶剧，痴顽老子久摧颓。\n清风明月不常有，溪友山翁试与来。\n夜寂尚怜诗骨在，时能引手作敲推。",
        "dynasty": "宋",
        "collection_info": null
    },
    {
        "title": "桂子白大监饟酒冰炭",
        "author": "方岳",
        "content": "尺雪专为我辈寒，故人亦肯记袁安。\n麒麟红作千金直，鹦鹉绿随双玉干。\n贷米不烦临古帖，敲门未敢兀吟鞍。\n明朝第一番花信，也办琼丝翠缕盘。",
        "dynasty": "宋",
        "collection_info": null
    },
    {
        "title": "除夜宿桐庐",
        "author": "方岳",
        "content": "才有佳山便歇程，岛烟汀雨正关情。\n世于吾道亦聊尔，我与梅花各瘦生。\n无处不曾供夜话，有田谁肯废春耕。\n年华俱在客中过，只为天公乞一晴。",
        "dynasty": "宋",
        "collection_info": null
    },
    {
        "title": "除夜  其一",
        "author": "方岳",
        "content": "年华三百六十日，尘劳八万四千门。\n高眠茅屋人亦老，相对梅花灯欲昏。\n静中颇窥造物意，极处是为天地根。\n生菜春盘一杯酒，明朝花柳又村村。",
        "dynasty": "宋",
        "collection_info": null
    },
    {
        "title": "除夜  其二",
        "author": "方岳",
        "content": "挑尽寒灯岁又残，一年弹指几悲欢。\n人情何啻吴江冷，世路从来蜀道难。\n春酒正须今夕共，梅花併作百年看。\n团栾但得吾亲健，未办生涯意自宽。",
        "dynasty": "宋",
        "collection_info": null
    },
    {
        "title": "上巳修禊社谢两园",
        "author": "方岳",
        "content": "海棠过了只垂杨，合与良辰卜醉乡。\n定胜永和三月禊，併游社谢两流觞。\n定州刻石犹真贋，晋代衣冠今在亡。\n陶写岂无丝竹在，不醻酒渴与诗狂。",
        "dynasty": "宋",
        "collection_info": null
    },
    {
        "title": "检校坞中",
        "author": "方岳",
        "content": "检校平生瓜芋区，锄云荷月尽堪娱。\n山中鹤帐依然在，天下鱼羹何处无。\n古藓苍厓松老大，夕阳黄犊草荒芜。\n纵无田亦归来是，说与秋风不为鲈。",
        "dynasty": "宋",
        "collection_info": null
    },
    {
        "title": "次韵郑佥判  其一",
        "author": "方岳",
        "content": "老我菟裘月一间，仰眠黄犊看青山。\n有诗倚竹猿猱径，无梦排云虎豹关。\n城郭是非溪隔断，风烟灭没笔追还。\n底须一局销长日，併不能棋方是閒。",
        "dynasty": "宋",
        "collection_info": null
    },
    {
        "title": "次韵郑佥判  其二",
        "author": "方岳",
        "content": "不论山北与山南，是处移将竹两三。\n亦爱村深工部屋，尚嫌门对相公潭。\n夕阳归鸟占花坞，山雨饭牛规草庵。\n口挂壁从生白醭，是中除酒百无堪。",
        "dynasty": "宋",
        "collection_info": null
    },
    {
        "title": "次韵郑佥判  其三",
        "author": "方岳",
        "content": "渔村留得旧蓑衣，鹭侣鸥朋共断矶。\n衰髮三千余丈白，倦游五十二年非。\n清风明月天四壁，老木苍藤草半扉。\n寂寞相从交有道，骊驹未可遽言归。",
        "dynasty": "宋",
        "collection_info": null
    },
    {
        "title": "次韵郑佥判  其四",
        "author": "方岳",
        "content": "一枕羲皇失午熇，久知吾道定寥寥。\n客来且拨浮蛆瓮，事过真成覆鹿蕉。\n野性从来便水石，此生自合老渔樵。\n移床更入深云处，厥木惟乔厥草夭。",
        "dynasty": "宋",
        "collection_info": null
    },
    {
        "title": "次韵郑佥判  其五",
        "author": "方岳",
        "content": "十亩山园赋遂初，左花右竹了无余。\n择阴老我自麋鹿，甘带何人不蝍蛆。\n佛社独容陶令醉，帝城难作子公书。\n行山且不携诗卷，只许鸱夷载后车。",
        "dynasty": "宋",
        "collection_info": null
    },
    {
        "title": "次韵郑佥判  其六",
        "author": "方岳",
        "content": "白菰紫芰更红蕖，不枉平生水竹居。\n醉眼岂知吾是我，机心亦笑子非鱼。\n无能涉世何妨睡，有道登山只是徐。\n六月好风清樾底，付渠天地一蘧蒢。",
        "dynasty": "宋",
        "collection_info": null
    },
    {
        "title": "次韵郑佥判  其七",
        "author": "方岳",
        "content": "烟藤云木捲苍虬，更放琅玕出一头。\n山下人家方酷暑，此中棋局自惊秋。\n图书如昨不堪煮，风月无多谁与酬。\n怪得纵横苏季子，岁寒也忆旧貂裘。",
        "dynasty": "宋",
        "collection_info": null
    },
    {
        "title": "次韵郑佥判  其八",
        "author": "方岳",
        "content": "诗穷不易办亭材，只恁荒寒处处苔。\n种秫便当终老去，爱花能有几人来。\n生前尽足竹三径，身外无穷水一杯。\n未必诸贤知此意，柴门虽设不曾开。",
        "dynasty": "宋",
        "collection_info": null
    },
    {
        "title": "次韵陈祭酒直舍木犀",
        "author": "方岳",
        "content": "西雝夜直秋风底，断是龙涎不敢香。\n月府肯分金粟粟，书床相对玉琅琅。\n人间富贵梦不到，世外高寒味尽长。\n亦笑柴桑千载士，同时祇识菊花黄。",
        "dynasty": "宋",
        "collection_info": null
    },
    {
        "title": "雨花台",
        "author": "方岳",
        "content": "孤云落日倚西风，历历兴亡望眼中。\n山入六朝青未了，江浮五马恨无穷。\n客愁已付葡萄绿，径雨空余玛瑙红。\n我亦欲谈当世事，无人唤醒紫髯翁。",
        "dynasty": "宋",
        "collection_info": null
    },
    {
        "title": "凤凰台",
        "author": "方岳",
        "content": "白髮久孤鹦鹉杯，碧梧自老凤凰台。\n管夷吾亦仅知许，李谪仙今安在哉。\n城郭是非秋雨外，江山形胜暮潮来。\n小留只等中秋月，且放青冥万里开。",
        "dynasty": "宋",
        "collection_info": null
    },
    {
        "title": "白鹭亭",
        "author": "方岳",
        "content": "荻花芦叶老风烟，独上秋城思渺然。\n白鹭不知如许事，赤乌又復几何年。\n六朝往事秦淮水，一笛晚风江浦船。\n我辈人今竟谁是，只堪渔艇夕阳边。",
        "dynasty": "宋",
        "collection_info": null
    },
    {
        "title": "次韵王兄",
        "author": "方岳",
        "content": "江分晓色洗征衣，吾道非邪傥是欤。\n与世无缘伤骨鲠，归田有日放眉舒。\n虎头食肉亦安用，牛背看山却自如。\n留得荷锄双手在，尽堪老瓦一轩渠。",
        "dynasty": "宋",
        "collection_info": null
    },
    {
        "title": "次韵陈料院  其一",
        "author": "方岳",
        "content": "红旗破贼本非才，白首为郎更此来。\n羣玉府应羞哙伍，碧油幢误筑燕台。\n江行莫等蛟鼍怒，雨歇能令鸥鹭猜。\n三径未荒归路好，秋风篱落菊花开。",
        "dynasty": "宋",
        "collection_info": null
    },
    {
        "title": "次韵陈料院  其二",
        "author": "方岳",
        "content": "涉世曾经几折肱，径须归卧北村灯。\n往来屑屑无家燕，去住匆匆旦过僧。\n浦淑舟寒秋婉娩，江湖人老雪鬅鬙。\n草堂便在山深处，无復莼鲈累季鹰。",
        "dynasty": "宋",
        "collection_info": null
    },
    {
        "title": "次韵陈料院  其三",
        "author": "方岳",
        "content": "书册元非幕府才，江山牵率老夫来。\n略分秋色归吟卷，又误春蓑下钓台。\n有意及时常轗轲，无心于物莫惊猜。\n幽居亦有穷生活，麦陇蔬畦手自开。",
        "dynasty": "宋",
        "collection_info": null
    },
    {
        "title": "次韵陈料院  其四",
        "author": "方岳",
        "content": "久矣寒窗美曲肱，绝交书到短檠灯。\n向来问舍渔樵侣，肯作归田粥饭僧。\n耕罢夕阳牛觳觫，睡残明月鹤鬅鬙。\n年来老懒略相似，见兔何能便放鹰。",
        "dynasty": "宋",
        "collection_info": null
    },
    {
        "title": "乌衣园",
        "author": "方岳",
        "content": "吴宫晋苑半桑麻，路入长干野草花。\n秋晚夕阳空巷陌，蓄时燕子几人家。\n不携妓与东山醉，曾赌碁输别墅譁。\n已近重阳风雨少，菊花篱落酒旗斜。",
        "dynasty": "宋",
        "collection_info": null
    },
    {
        "title": "次韵吴枢密乌衣园旧韵",
        "author": "方岳",
        "content": "旧家门巷绿岧嶤，尚忆狨鞯马意骄。\n金凿落浮朱雀浦，玉丁东上紫宸朝。\n燕随往事秋萧瑟，鴈带夕阳江泬寥。\n九日黄华晴亦好，底须风雨又潇潇。",
        "dynasty": "宋",
        "collection_info": null
    },
    {
        "title": "九日集清凉佳处",
        "author": "方岳",
        "content": "老笔盘空墨未干，最佳处与着危栏。\n江山分与诸贤管，风雨专为九日寒。\n白髮自惊秋节序，黄花曾识晋衣冠。\n未须计较明年健，别做茱萸一等看。",
        "dynasty": "宋",
        "collection_info": null
    },
    {
        "title": "移饮治城楼",
        "author": "方岳",
        "content": "亭皋渺渺叶声干，更与西风一倚栏。\n鹦鹉杯深遗恨在，麒麟冢没莫烟寒。\n山如有约欲排闼，诗不中书屡免冠。\n采菊东篱偶然耳，有人传作画图看。",
        "dynasty": "宋",
        "collection_info": null
    },
    {
        "title": "金陵怀古",
        "author": "方岳",
        "content": "过江诸老尽风流，煞有佳娱竟未酬。\n杯滑酿成千古恨，角寒吹老一城秋。\n蟹初上簖诗仍隽，燕已还家客自愁。\n渔父不知兴废事，月明多在荻花洲。",
        "dynasty": "宋",
        "collection_info": null
    },
    {
        "title": "病中酬王尉",
        "author": "方岳",
        "content": "造物无何亦小儿，一生心事只山知。\n江湖晚岁勤行李，风雨重阳倒接䍦。\n砚老自研明月露，蟹香新在菊花时。\n与君共住维摩室，何日重携鹤膝枝。",
        "dynasty": "宋",
        "collection_info": null
    },
    {
        "title": "雨夜持螯",
        "author": "方岳",
        "content": "白鸥盟在且归休，吾道非邪自白鸥。\n识字不供余子笑，能诗赢得一生愁。\n寒花已共岁年晚，薄酒难禁烟雨秋。\n郭索解围功独隽，中书君拟内黄侯。",
        "dynasty": "宋",
        "collection_info": null
    },
    {
        "title": "吕宗卿以病谢客明日约饭则予行矣诗以代简",
        "author": "方岳",
        "content": "长松落落雪霜姿，欲往从之我所思。\n剥啄始知摩诘病，推敲谁话贾僧诗。\n可羞吾事蚊䖟等，坐失先生鷄黍期。\n细雨断云秋晚路，此情犹有菊花知。",
        "dynasty": "宋",
        "collection_info": null
    },
    {
        "title": "寄别季桐庐",
        "author": "方岳",
        "content": "一湖寒渌记传杯，三见孤山雪底梅。\n脱我素冠惟骨在，听君清话得眉开。\n底须政事喧京辇，例合诗人管钓台。\n债县近来那可向，江山虽美盍归来。",
        "dynasty": "宋",
        "collection_info": null
    },
    {
        "title": "次韵赵同年赠示进退格  其一",
        "author": "方岳",
        "content": "半生湖海老元龙，不肯函书问子公。\n蓬鬓此来真潦倒，荷衣久已倦迎逢。\n春风期集几年梦，夜醉比邻一笑同。\n已洗从前筝笛耳，岂堪奉缶杂倕钟。",
        "dynasty": "宋",
        "collection_info": null
    },
    {
        "title": "次韵赵同年赠示进退格  其二",
        "author": "方岳",
        "content": "鬼自揶揄刘伯龙，文穷断不怨天公。\n诸侯王表今安用，中圣贤人时一逢。\n凡事无心从我拙，独诗有癖与君同。\n檐花细雨从容夜，待发华鲸铿鉅钟。",
        "dynasty": "宋",
        "collection_info": null
    },
    {
        "title": "有蟹无酒",
        "author": "方岳",
        "content": "左手持螯欠酒杯，枉烹郭索亦冤哉。\n老饕借尔为诗地，多病凭谁作睡媒。\n归钓兴随春浩荡，独醒人与月徘徊。\n渊明未必穷于我，薄有公田办秫材。",
        "dynasty": "宋",
        "collection_info": null
    },
    {
        "title": "九日与同年沈贯卿饮月墅",
        "author": "方岳",
        "content": "自摘黄花插满头，谁怜白髮不禁秋。\n同年肯过卢仝屋，九日共登王粲楼。\n天气政为吾辈设，酒香莫对俗人篘。\n渠侬尽把茱萸看，更与渊明风马牛。",
        "dynasty": "宋",
        "collection_info": null
    },
    {
        "title": "春行",
        "author": "方岳",
        "content": "藓石阑干一欠伸，垂杨无力不禁颦。\n清明此去几何日，燕子未来谁可人。\n病起不知双鬓雪，雨中老却一分春。\n西山云卧蕨拳紫，待约溪翁饱食新。",
        "dynasty": "宋",
        "collection_info": null
    },
    {
        "title": "饶监丞惠诗有未能上下逐东野之句次韵寄呈",
        "author": "方岳",
        "content": "谁肯低头老孟郊，譬之草木等荃茅。\n倚松人好传闻久，采蕨山深梦寐劳。\n飞兔妙摛青玉案，胎仙重脱紫云胞。\n小奚容入江西社，四海眼空毋甚高。",
        "dynasty": "宋",
        "collection_info": null
    },
    {
        "title": "修胥山路",
        "author": "方岳",
        "content": "两山壁立束微行，石齿参差半已倾。\n莫等危时扶使稳，但逢险处放教平。\n一毫以上诸人力，半月之间乐事成。\n安得坦夷三万里，家家门外是鹏程。",
        "dynasty": "宋",
        "collection_info": null
    },
    {
        "title": "宿耕舍",
        "author": "方岳",
        "content": "题诗藓壁墨花新，俛仰之间迹已陈。\n检点不同今老大，受持只是旧清贫。\n蓬蔂笠渍班班雨，荷叶衫枯䔩䔩尘。\n枉废春锄成底事，重来惭见耦耕人。",
        "dynasty": "宋",
        "collection_info": null
    },
    {
        "title": "僧至",
        "author": "方岳",
        "content": "生计萧条老杜陵，秋风检校又东屯。\n碧云句好山围屋，黄叶村深僧扣门。\n雨滑且留煨芋栗，夜长聊欲话田园。\n掉歌笑指风僧耳，已喜闻思断一根。",
        "dynasty": "宋",
        "collection_info": null
    },
    {
        "title": "郡宅旧有飞泉湮废不治予接竹重理之",
        "author": "方岳",
        "content": "竹泉重理旧潺湲，能费亭前玉几竿。\n云卧半檐晴亦雨，雪飞六月午犹寒。\n野人久有烟霞癖，官屋何如天地宽。\n白傅极知儿戏耳，一生水石作奇观。",
        "dynasty": "宋",
        "collection_info": null
    },
    {
        "title": "送史子贯归觐且迎妇也",
        "author": "方岳",
        "content": "久住西湖梦亦佳，鹭朋鸥侣自烟沙。\n江行枫叶几何里，春到梅梢次第花。\n尽有好山容对榻，却因吾子转思家。\n青灯书册夜深雨，莫为乘鸾学画鸦。",
        "dynasty": "宋",
        "collection_info": null
    },
    {
        "title": "官满将归与同幕别平山堂  其一",
        "author": "方岳",
        "content": "鸥未寒盟傥可寻，归与雅不负登临。\n江南山作故人面，云北鴈知游子心。\n淮海三年双鬓短，干坤万里一杯深。\n秋风正惬莼羹腹，松菊犹存月满林。",
        "dynasty": "宋",
        "collection_info": null
    },
    {
        "title": "官满将归与同幕别平山堂  其二",
        "author": "方岳",
        "content": "貂敝那禁塞上寒，所成何事许悲酸。\n雪深茅屋归巢冷，月老芦洲鴈影单。\n官薄偶书三考满，客怀已受一分宽。\n秋帆但趁好风便，酒在不愁行路难。",
        "dynasty": "宋",
        "collection_info": null
    },
    {
        "title": "陪吴总侍集研山用赵端明送行韵",
        "author": "方岳",
        "content": "烟波画出暮江天，着我芦花明月船。\n官满只称前进士，路贫休问小行年。\n一归已后陶元亮，众论宁无班孟坚。\n不负登临重九约，过江犹及菊花前。",
        "dynasty": "宋",
        "collection_info": null
    },
    {
        "title": "次韵郑司理时以掌故赘捆幙归未能也",
        "author": "方岳",
        "content": "二月江南柳正花，扶携贫病又天涯。\n愁予夜雨莼鲈梦，老却春山笋蕨芽。\n太白有芒兵未歇，杀青无补事堪嗟。\n书生迂阔多如此，不为吟诗两鬓华。",
        "dynasty": "宋",
        "collection_info": null
    },
    {
        "title": "惠山月印师用予寻家韵诗见简辄復赓载寺前老松僵卧风雨中月印因其摧剥而封殖之返成奇观欲为下一转语未暇也故卒章及之",
        "author": "方岳",
        "content": "相逢僧话了幽寻，不负沧浪一访临。\n对菊莫谈当世事，品茶犹识古人心。\n白云共住山前后，黄叶自知秋浅深。\n龙卧苍髯曾有约，鴈回分月供丛林。",
        "dynasty": "宋",
        "collection_info": null
    },
    {
        "title": "九日道中",
        "author": "方岳",
        "content": "重阳却喜无风雨，野菊迎人亦自花。\n年去年来秋又老，江南江北鬓将华。\n离骚如此那无酒，羁旅虽谙不似家。\n但得东篱堪种菊，尽容吾子岸乌纱。",
        "dynasty": "宋",
        "collection_info": null
    },
    {
        "title": "送蔡子奇节推之官庐陵",
        "author": "方岳",
        "content": "春不多寒风已柔，数君到日正红稠。\n庵藏澹叟诗成集，山护醉翁书满楼。\n岸柳欲眠维鹢首，幕莲俱起看鳌头。\n无忘晓殿三千字，一洗公孙富贵羞。",
        "dynasty": "宋",
        "collection_info": null
    },
    {
        "title": "宋君挽词",
        "author": "方岳",
        "content": "持家不废夜窗书，未了功名志竟违。\n是处青山曾对饮，祇今白羽为谁挥。\n杨花乱落春无极，燕子重来人已非。\n手斸苍烟营葬地，可堪晴树转斜晖。",
        "dynasty": "宋",
        "collection_info": null
    },
    {
        "title": "次韵谢兄见寄",
        "author": "方岳",
        "content": "寒入吟肩兀蹇鞍，灞桥风雪几跻攀。\n诸贤有意起更化，老我无能悔出山。\n谈到时文真破碎，情知吾道转间关。\n武元衡事传闻否，倦翼孤飞正欲还。",
        "dynasty": "宋",
        "collection_info": null
    },
    {
        "title": "蟹至十数日而价比异时特贵贫者只得忍口薄暮有以为饷者作诗回饷",
        "author": "方岳",
        "content": "蟹之风月元无价，只卖百钱那是钱。\n醉堕多生贪爱业，贫随现在喜欢缘。\n以名怒尔吾何敢，谓腹负予谁不然。\n新与客尝秋已老，岂堪持到菊花前。",
        "dynasty": "宋",
        "collection_info": null
    },
    {
        "title": "陪汪少卿游紫阳次梁倅韵",
        "author": "方岳",
        "content": "此行许老亦津津，连夜催将雪树春。\n溪隔更无尘土事，山矜便识谪仙人。\n云依栏过香仍湿，墨带冰磨句转新。\n丘壑自容吾入社，不论五马两朱轮。",
        "dynasty": "宋",
        "collection_info": null
    },
    {
        "title": "次韵酬洪监仓",
        "author": "方岳",
        "content": "我辈从来不入时，知心粗有砚相随。\n肯分雪屋十年梦，写作秋山一段奇。\n帘静堂深无比客，岁寒亭老有先师。\n梧桐带晚西风起，笑拂床头铁蒺藜。",
        "dynasty": "宋",
        "collection_info": null
    },
    {
        "title": "再用韵简赵簿",
        "author": "方岳",
        "content": "相逢倾盖几何时，世俗于君亦诡随。\n但觉文名惊朽钝，径令诗腹化神奇。\n别来已赋三秋句，久欲尊为一字师。\n洗耳正须过习簿，强于太乙夜烧藜。",
        "dynasty": "宋",
        "collection_info": null
    },
    {
        "title": "次韵王尉赠别  其一",
        "author": "方岳",
        "content": "十载春泥溅客衣，江湖半已入吾诗。\n事今岂得文章力，心亦难求世俗知。\n山意向人如有语，鸥盟于我合归谁。\n月明昨夜欺寒梦，未了西斋竹外棋。",
        "dynasty": "宋",
        "collection_info": null
    },
    {
        "title": "次韵王尉赠别  其二",
        "author": "方岳",
        "content": "摩挲老砚欲生衣，煞欠梅花别后诗。\n明月夜怜无客共，故人心岂不吾知。\n相看白眼了无忤，除却青山更有谁。\n但得秫田供醉梦，世情付与烂柯棋。",
        "dynasty": "宋",
        "collection_info": null
    },
    {
        "title": "次韵王尉白事幕府",
        "author": "方岳",
        "content": "一痴便了公家事，尽可与诗宽作程。\n书册不嫌官屋冷，香匜相对歙溪晴。\n熟知白鹭难为伴，烦见青山且寄声。\n此别不过旬日耳，又携孤啸上江城。",
        "dynasty": "宋",
        "collection_info": null
    },
    {
        "title": "山中用放翁韵  其一",
        "author": "方岳",
        "content": "一盂之饭一盘蔬，底用横身犯毁誉。\n与世无缘空落落，登山有道但徐徐。\n体中不快惟读易，老去更贫常典书。\n四海谁知今夜月，梅花飘雪缟吾庐。",
        "dynasty": "宋",
        "collection_info": null
    },
    {
        "title": "山中用放翁韵  其二",
        "author": "方岳",
        "content": "山畦夜雨入春蔬，此手犹存足自誉。\n甚爱踏青人已至，未能浮白子姑徐。\n有山拄颊宁须笏，无策资身不为书。\n莫向夕阳多感慨，百年长短一蘧庐。",
        "dynasty": "宋",
        "collection_info": null
    },
    {
        "title": "元日",
        "author": "方岳",
        "content": "钓寂耕閒老病身，何堪附翼与攀鳞。\n山中是处有诗思，天上自来无故人。\n岁事共知双鬓雪，梅花又过一年春。\n晴妍已有溪村兴，牛下柴车或可巾。",
        "dynasty": "宋",
        "collection_info": null
    },
    {
        "title": "元日",
        "author": "方岳",
        "content": "坎止流行一任他，年华其奈老夫何。\n贫知醉有回天日，早得閒为却日戈。\n野烧青归烟髣髴，溪痕晴涨雪坡陀。\n屠苏只对梅花饮，茅屋竹篱春意多。",
        "dynasty": "宋",
        "collection_info": null
    },
    {
        "title": "元日雨  其一",
        "author": "方岳",
        "content": "那得工夫作往还，一犂取日破荒湾。\n春今又绿山中草，酒不能朱镜裏颜。\n六十只余三岁在，百年亦是霎时间。\n村村雨色冥蒙外，已觉天公露一斑。",
        "dynasty": "宋",
        "collection_info": null
    },
    {
        "title": "元日雨  其二",
        "author": "方岳",
        "content": "云泥隔断拜年人，天自怜予老病身。\n荠菜共挑元日雨，梅花未放去年春。\n风烟不尽惟吾老，造化无他只此仁。\n小试园林栽接手，山中亦是一洪钧。",
        "dynasty": "宋",
        "collection_info": null
    },
    {
        "title": "立春  其一",
        "author": "方岳",
        "content": "初信东风入綵幡，自挑雪荠饤春盘。\n土牛又送一年老，野鹤不知三径寒。\n筋力尚堪耕绿野，鬓毛併欲挂黄冠。\n无人共跨南山犊，便作寻花问柳看。",
        "dynasty": "宋",
        "collection_info": null
    },
    {
        "title": "立春  其二",
        "author": "方岳",
        "content": "诗傥穷人莫送穷，但穷诗亦不须工。\n银幡雪柳人何似，翠缕琼丝菜则同。\n百事到头惟早白，一年弹指又春红。\n渔溪亦喜溪冰冸，新绿生肥撼钓筒。",
        "dynasty": "宋",
        "collection_info": null
    },
    {
        "title": "立春前一日雪  其一",
        "author": "方岳",
        "content": "入冬妍暖几兼旬，明日银幡岁又新。\n绝意六花无復腊，等閒一尺不胜春。\n老天咳唾何难事，瘦地耕鉏亦幸民。\n径就梅梢嚼清冷，相如渴肺久生尘。",
        "dynasty": "宋",
        "collection_info": null
    },
    {
        "title": "立春前一日雪  其二",
        "author": "方岳",
        "content": "历眼看看剩浃旬，山河大地一齐新。\n不成过腊都无雪，只隔明朝便是春。\n夜半有谁过剡曲，年丰无处不尧民。\n草亭只在梅花外，知与人间隔几尘。",
        "dynasty": "宋",
        "collection_info": null
    },
    {
        "title": "立春",
        "author": "方岳",
        "content": "花柳胚胎午夜风，一尊聊与破红封。\n醉余安用淄渑口，妙处元无泾渭胸。\n纸帐不知寒浩荡，银幡自爱雪髼松。\n小楼认得春来处，晴霭苍茫南北峯。",
        "dynasty": "宋",
        "collection_info": null
    },
    {
        "title": "人日  其一",
        "author": "方岳",
        "content": "柳思花情晓夜春，空山烟水亦精神。\n閒中富贵阳和月，静处干坤自在身。\n久悟前三吾是客，又经上七日为人。\n一蓑耕绿山南北，有赋何烦问大钧。",
        "dynasty": "宋",
        "collection_info": null
    },
    {
        "title": "人日  其二",
        "author": "方岳",
        "content": "頼有空山着此翁，不然高论与谁同。\n百年会尽玄尚白，一气不停春又红。\n诗卷每随烟水外，鸟声多在夕阳中。\n年丰已卜晴人日，亦是平生𤱶亩忠。",
        "dynasty": "宋",
        "collection_info": null
    },
    {
        "title": "人日吴明辅招不往",
        "author": "方岳",
        "content": "江湖老我百无堪，懒过紬书太史谈。\n雨脚又连人日暗，酒肠那似少年酣。\n一生出处龟藏六，万事乘除狙赋三。\n且试半篙春水绿，南山之北北山南。",
        "dynasty": "宋",
        "collection_info": null
    },
    {
        "title": "元夕",
        "author": "方岳",
        "content": "茅屋相看冷似冰，蒲团孤坐澹于僧。\n数行老墨閒居赋，一炷寒灯耐久朋。\n时异不供三太息，吾衰何啻百无能。\n后山亦有梅花月，不復年时兴可乘。",
        "dynasty": "宋",
        "collection_info": null
    },
    {
        "title": "元夕雪用韵",
        "author": "方岳",
        "content": "山蹊一色轻明玉，遮尽青青印屐苔。\n元夕不知今日是，春愁政用此时来。\n年华鼎鼎双蓬鬓，身世悠悠一酒杯。\n好事断无人问字，竹门隔坞不须开。",
        "dynasty": "宋",
        "collection_info": null
    },
    {
        "title": "归来馆成再用韵",
        "author": "方岳",
        "content": "后门穿过荷葭坞，春草池塘一径苔。\n尽废秫田妨醉去，旋苫山馆号归来。\n知无骨相取金印，莫与春秋着玉杯。\n自有梅花可人意，南枝开了北枝开。",
        "dynasty": "宋",
        "collection_info": null
    },
    {
        "title": "上元大雪重赋",
        "author": "方岳",
        "content": "愁霖半月办此雪，元夕山城特地寒。\n顿有园林春富贵，略无灯火夜阑珊。\n年饥那得花成市，天巧聊将玉作栏。\n百紫千红生意动，不知后土几时干。",
        "dynasty": "宋",
        "collection_info": null
    },
    {
        "title": "明日登后山用韵",
        "author": "方岳",
        "content": "雪林篱落行清晓，毕竟山人太耐寒。\n酒圣坐来春泛泛，梅仙飞去玉珊珊。\n草塘唤就荷葭坞，竹径生成花药栏。\n诗敌只愁成小怯，迩来自觉笔头干。",
        "dynasty": "宋",
        "collection_info": null
    },
    {
        "title": "闻雨",
        "author": "方岳",
        "content": "夜闻一霎两霎雨，春着村南村北花。\n紫绵扑扑海棠藟，翠毯茸茸沙蒋芽。\n游芳要非老者事，幽意自属山人家。\n东风莫漫尽桃李，留与绕屋深桑麻。",
        "dynasty": "宋",
        "collection_info": null
    },
    {
        "title": "大雨",
        "author": "方岳",
        "content": "蛰龙怒欲起春霆，併挟髯虬上杳冥。\n老色干云鳞甲动，苍皮粘雹爪痕腥。\n物方神变谁能测，山不高深亦有灵。\n谁与护持诗墨在，略无风雨损吾亭。",
        "dynasty": "宋",
        "collection_info": null
    },
    {
        "title": "春雨",
        "author": "方岳",
        "content": "茅斋坚坐日日雨，竹杖长閒处处苔。\n半面不曾梅别去，四愁无奈草生来。\n好山能费几两屐，胜日须倾三百杯。\n说与海棠毋造次，不论蚤晚待晴开。",
        "dynasty": "宋",
        "collection_info": null
    },
    {
        "title": "雨中有感",
        "author": "方岳",
        "content": "山蛰惊尘已发声，移花移竹正忙生。\n相成老子一春事，只费天公几日晴。\n何以消忧惟酒可，无能为役以诗鸣。\n身其隠矣名安用，寄语诸贤月旦评。",
        "dynasty": "宋",
        "collection_info": null
    },
    {
        "title": "百舌",
        "author": "方岳",
        "content": "巧语如簧不待频，东皇已为转洪钧。\n五更风雨知巢冷，几处宫商隔坞春。\n时说一篇新陆贾，横连六国旧苏秦。\n恃吾舌在吾何患，从古不无渠辈人。",
        "dynasty": "宋",
        "collection_info": null
    },
    {
        "title": "泗州之约令君以雨不至次韵奉酬",
        "author": "方岳",
        "content": "已料天公作好晴，近山初试一筇轻。\n溪平染就縠纹绉，雨急眠惊瀑布声。\n醉裏梨花俱瘦尽，梦中池草太愁生。\n未知谁是文昌段，看得春风亦世情。",
        "dynasty": "宋",
        "collection_info": null
    },
    {
        "title": "次韵徐宰集珠溪  其一",
        "author": "方岳",
        "content": "山家鳬鹜散平田，沙路云深屐屡穿。\n半醉半醒寒食酒，欲晴欲雨杏花天。\n春能醖藉如相识，柳自风流未肯眠。\n野老不知诗思好，但言啼鸟亦欣然。",
        "dynasty": "宋",
        "collection_info": null
    },
    {
        "title": "次韵徐宰集珠溪  其二",
        "author": "方岳",
        "content": "僧不须敲饭后钟，自携茶去借松风。\n斩新山色佛头绿，依旧桃花人面红。\n春瓮贮冰摇玉螘，夜堂烘蜡缀钗虫。\n山灵共欲留人住，新月隔溪烟雾蒙。",
        "dynasty": "宋",
        "collection_info": null
    },
    {
        "title": "乙酉岁游浙中道闻盗起霅川遂寓珠溪",
        "author": "方岳",
        "content": "未到山阴兴已阑，相传道路正间关。\n故人坐隔月千里，老宿肯分云半间。\n有客谁家无白酒，能诗何处不青山。\n一声啼鸟长廊静，花落花开春自閒。",
        "dynasty": "宋",
        "collection_info": null
    },
    {
        "title": "过北固山下旧居",
        "author": "方岳",
        "content": "池塘燕子旧人家，杨柳春寒一径斜。\n夜读自生书带草，朝饥曾对米囊花。\n侯谁在矣山如昨，今我来思鬓已华。\n舍馆不知何日定，竹舆鸣雨又吚哑。",
        "dynasty": "宋",
        "collection_info": null
    },
    {
        "title": "有感",
        "author": "方岳",
        "content": "桃花红雨柳花绵，风物愁予重惘然。\n满目江山分楚越，旧游池馆锁尘烟。\n朝云漠漠今安在，夜月荒荒空自圆。\n只有雪衣孤鹤在，竹间曾共耸吟肩。",
        "dynasty": "宋",
        "collection_info": null
    },
    {
        "title": "社日万监招饮不往",
        "author": "方岳",
        "content": "土润如酥麦已鞭，社公满意作丰年。\n吹筒挝鼓儿童竞，宰肉分膰父老专。\n欲事田园供岁课，未甘花鸟老春烟。\n客中不饮聋何害，正厌夜窗啼杜鹃。",
        "dynasty": "宋",
        "collection_info": null
    },
    {
        "title": "约君用",
        "author": "方岳",
        "content": "十日春寒挟雨俱，新晴物色总欢娱。\n花曾识面若含笑，鸟不知名时自呼。\n流水短桥宜画取，暖风迟日有诗无。\n傥来须蜡登山屐，村北村南路欲芜。",
        "dynasty": "宋",
        "collection_info": null
    },
    {
        "title": "留别",
        "author": "方岳",
        "content": "唤得篷船载幅巾，岛烟画出渭城春。\n匆匆笑语情何限，草草杯盘意甚真。\n经岁别家千里梦，浮生寄我一鸥身。\n舟人报道潮平早，举白浮君莫厌频。",
        "dynasty": "宋",
        "collection_info": null
    },
    {
        "title": "子鱼",
        "author": "方岳",
        "content": "桃花水暖正鱼肥，子胀连胞迸腹腴。\n黄栗玉燖春寸寸，水晶盐醋粟铢铢。\n鲛人泣下甘孥戮，龙伯刑淫併孕刳。\n老子胸中兵百万，酒船不枉到江湖。",
        "dynasty": "宋",
        "collection_info": null
    },
    {
        "title": "上冢  其一",
        "author": "方岳",
        "content": "烟水初平稳放阊，解缨聊復濯沧浪。\n每年上冢天无准，是处下田春正忙。\n岁月可惊寒悄悄，贤愚同尽绿茫茫。\n早知识字能为祟，不废吾翁百本桑。",
        "dynasty": "宋",
        "collection_info": null
    },
    {
        "title": "上冢  其二",
        "author": "方岳",
        "content": "一杯麦饭洒悲辛，不尽烟芜旧与新。\n地下岂无担板汉，世间但有乞墦人。\n荼䕷芍药几何日，寒食清明又一春。\n自是老怀多感慨，非干芳草负蹄轮。",
        "dynasty": "宋",
        "collection_info": null
    },
    {
        "title": "春日杂兴  其一",
        "author": "方岳",
        "content": "渔翁樵叟自行藏，裹饭过从乐未央。\n扑满自缘钱作祟，鸱夷聊以酒为乡。\n老来愿弃人间世，病去欲荒墙下桑。\n黄犊不嫌人日雨，村村犂晓绿微茫。",
        "dynasty": "宋",
        "collection_info": null
    },
    {
        "title": "春日杂兴  其二",
        "author": "方岳",
        "content": "残雪初消月正明，茅檐自雨竹窗晴。\n肩寒耸耸吟诗骨，肺渴泠泠醉酒羹。\n苟有梅方成野趣，不多松亦作江声。\n高人合着山岩裏，纵有穷愁彻底清。",
        "dynasty": "宋",
        "collection_info": null
    },
    {
        "title": "春日杂兴  其三",
        "author": "方岳",
        "content": "野性最于鱼鸟亲，自知不是世间人。\n生成雪壑冰崖面，收得烟蓑雨笠身。\n杨柳春来青眼旧，山林老去白头新。\n毋多感慨令君瘦，独立斜阳一欠伸。",
        "dynasty": "宋",
        "collection_info": null
    },
    {
        "title": "春日杂兴  其四",
        "author": "方岳",
        "content": "吾生身世信天缘，一死何须较后先。\n未怕时逢真太岁，或言寿过古稀年。\n穷余禄料虀百瓮，醉负生涯囊一钱。\n又见山林春意思，办随芳草落花眠。",
        "dynasty": "宋",
        "collection_info": null
    },
    {
        "title": "春日杂兴  其五",
        "author": "方岳",
        "content": "天与之愚竟不移，经年兀兀槿花篱。\n拙于生事可无粥，工乃穷人頼有诗。\n只恁么休身是客，知何以故鬓成丝。\n寒欺雪屋青灯夜，六十犹痴始是痴。",
        "dynasty": "宋",
        "collection_info": null
    },
    {
        "title": "春日杂兴  其六",
        "author": "方岳",
        "content": "绿绕西畴小作劳，溪村寒入旧绨袍。\n五穷政坐没梁斗，百技不如无口匏。\n穫稻条桑豳雅颂，纫兰餐菊楚离骚。\n客来更话唐虞上，盍且卑之毋甚高。",
        "dynasty": "宋",
        "collection_info": null
    },
    {
        "title": "春日杂兴  其七",
        "author": "方岳",
        "content": "鹤骨崭崭疾未瘳，怯行山亦倦登楼。\n久知老去事当尔，自入春来雨不休。\n虚器甚惭居士屩，实封难觅醉乡侯。\n小迟须有佳晴日，待试山翁已健不。",
        "dynasty": "宋",
        "collection_info": null
    },
    {
        "title": "春日杂兴  其八",
        "author": "方岳",
        "content": "春来多病感颓龄，草药泥瓶不暂停。\n身似漏船难补贴，齿如败屐久凋零。\n炎黄岂解留年寿，庄老聊堪悦性灵。\n长剑拄颐儿戏耳，底须麟阁更图形。",
        "dynasty": "宋",
        "collection_info": null
    },
    {
        "title": "春日杂兴  其九",
        "author": "方岳",
        "content": "花柳村村奈老何，一春门巷断经过。\n无绳可繫西沈日，有水皆随东逝波。\n妄想已空骑鹤梦，劳生亦厌饭牛歌。\n正须秉烛游清夜，转眼兰亭旧永和。",
        "dynasty": "宋",
        "collection_info": null
    },
    {
        "title": "春日杂兴  其一○",
        "author": "方岳",
        "content": "幽蹊几日不曾来，半是红香半绿苔。\n乐事每从忙裏过，好花偏向雨中开。\n惯贫可使居无竹，高隠共忻山有莱。\n投老田庐筋力倦，不才多病两悠哉。",
        "dynasty": "宋",
        "collection_info": null
    },
    {
        "title": "春日杂兴  其一一",
        "author": "方岳",
        "content": "高下云藏野老家，纵横水漱竹篱斜。\n勒将春去许多雨，流出山来都是花。\n白首风烟三径草，清时鼓吹一池蛙。\n身閒不耐閒双手，洗甑炊香夜作茶。",
        "dynasty": "宋",
        "collection_info": null
    },
    {
        "title": "春日杂兴  其一二",
        "author": "方岳",
        "content": "南冈北岭对窗扉，看尽朝岚与夕霏。\n社后未曾闻燕语，雨中谁不惜花飞。\n山醅约莫几时熟，沙笋轮囷一尺围。\n莫怨风光损桃李，荼䕷芍药又芳菲。",
        "dynasty": "宋",
        "collection_info": null
    },
    {
        "title": "春日杂兴  其一三",
        "author": "方岳",
        "content": "衝雨衝泥处处行，物情殊不可诗情。\n牡丹又是一年过，春事略无三日晴。\n先后笋争滕薛长，东西鸥背晋齐盟。\n山居寂寞谁堪共，杞𦶓菊苗俱可耕。",
        "dynasty": "宋",
        "collection_info": null
    },
    {
        "title": "春日杂兴  其一四",
        "author": "方岳",
        "content": "绿阴芳树鸟啼春，与客相携发兴新。\n半落杏花初过雨，微酸梅子已生仁。\n每寻诗去必迁坐，稳跨牛归不问津。\n筋力尚堪蓑笠在，莫欺老子髮如银。",
        "dynasty": "宋",
        "collection_info": null
    },
    {
        "title": "春日杂兴  其一五",
        "author": "方岳",
        "content": "凈扫山房不以贫，旋炊野饭唤比邻。\n子规啼处一村雨，芍药开时三径春。\n丘壑自成安乐国，渔樵尚有老成人。\n茅檐相对坐终日，只说桑麻语自真。",
        "dynasty": "宋",
        "collection_info": null
    },
    {
        "title": "山中  其一",
        "author": "方岳",
        "content": "山中从事亦贤劳，安得眠云独自高。\n两席地栽青紫芥，一株树接碧红桃。\n春风多可移花信，夜雨无声入土膏。\n那办工夫到诗句，溪灯穿屋未编茅。",
        "dynasty": "宋",
        "collection_info": null
    },
    {
        "title": "山中  其二",
        "author": "方岳",
        "content": "世间尘土隔丘林，竹遶松园不厌深。\n一片野云人寂寂，几番山雨夜沈沈。\n桑麻事业本来面，竹帛功名过去心。\n持戒十年今始定，邯郸梦不到寒衾。",
        "dynasty": "宋",
        "collection_info": null
    },
    {
        "title": "山中  其三",
        "author": "方岳",
        "content": "人间久矣倦迎逢，归路牛羊带夕舂。\n千点梅沈山店月，一溪烟咽寺楼钟。\n穷犹羞涩巉岩面，老自平夷磊磈胸。\n曾笑古人多晚谬，草庵虽小幸相容。",
        "dynasty": "宋",
        "collection_info": null
    },
    {
        "title": "山中  其四",
        "author": "方岳",
        "content": "消閒未必在林泉，要自胸中别有天。\n面壁九年曾悟道，观棋一局偶成仙。\n不知老圃风烟外，请祝圣人香火缘。\n莫道秋崖长是懒，无求何处不超然。",
        "dynasty": "宋",
        "collection_info": null
    },
    {
        "title": "送春",
        "author": "方岳",
        "content": "不等熏风已问津，小楼无处认蹄轮。\n极知中岁难为别，未必明朝不是春。\n黄鸟闹时山寂寂，绿阴深处水粼粼。\n老来宁与芳菲竞，俯仰人间迹已陈。",
        "dynasty": "宋",
        "collection_info": null
    },
    {
        "title": "山行  其一",
        "author": "方岳",
        "content": "亦爱卢仝屋数间，野猿皋鹤共跻攀。\n纔登楼见一溪月，不出门行十里山。\n有兴自携残藁醉，无人得似老夫閒。\n樵青莫掩柴扉路，留与春风作往还。",
        "dynasty": "宋",
        "collection_info": null
    },
    {
        "title": "山行  其二",
        "author": "方岳",
        "content": "诗卷空留紫翠间，风花飞絮岂堪攀。\n埋云已笑梦中梦，敲月更烦山上山。\n长短百年谁是主，死生一概匹如閒。\n病余勘破人间事，底用瞿昙说八还。",
        "dynasty": "宋",
        "collection_info": null
    },
    {
        "title": "山行  其三",
        "author": "方岳",
        "content": "寒食清明数日间，青青杨柳与谁攀。\n干坤不尽云边眼，冰雪相堪屋上山。\n时序只将诗拨遣，穷愁聊以酒防閒。\n无心自是长生药，莫误丹炉觅大还。",
        "dynasty": "宋",
        "collection_info": null
    },
    {
        "title": "山行  其四",
        "author": "方岳",
        "content": "声名空自落人间，要是龙鳞不可攀。\n春水白鸥多载酒，夕阳黄犊饱看山。\n老吾于传懒成癖，之子有诗忙是閒。\n四海流传如见问，为言飞鸟倦知还。",
        "dynasty": "宋",
        "collection_info": null
    },
    {
        "title": "山行  其五",
        "author": "方岳",
        "content": "人情何翅抵黄间，鴥彼鸿冥杳莫攀。\n宠辱可惊浮世事，是非不到好溪山。\n怒鹏已较三千里，老马宁思十二閒。\n丘壑傥容诗入社，肯将宗派继还还。",
        "dynasty": "宋",
        "collection_info": null
    },
    {
        "title": "山行  其六",
        "author": "方岳",
        "content": "不肯诸贤季孟间，归来云月尽跻攀。\n谁憎命达昔工部，未必诗穷今巨山。\n两鬓雪霜多是病，一蓑烟雨可曾閒。\n花前得酒微成醉，欢颊春红觉顿还。",
        "dynasty": "宋",
        "collection_info": null
    },
    {
        "title": "山行  其七",
        "author": "方岳",
        "content": "住世间须出世间，世情何事苦牵攀。\n蟠胸自作三分国，觌面相悬两戒山。\n大好闭门赢得睡，不多识字煞妨閒。\n长鬚赤脚顽于我，未必淳风不再还。",
        "dynasty": "宋",
        "collection_info": null
    },
    {
        "title": "乞梅花",
        "author": "方岳",
        "content": "晚云撩乱商量雪，家傍梅花合有诗。\n不寄一枝春苦吝，相思五夜梦先知。\n乘云而下惟姑射，得圣之清者伯夷。\n已戒管城三盥沐，讵令空手对冰姿。",
        "dynasty": "宋",
        "collection_info": null
    },
    {
        "title": "约黄成之观琼花予不及从以诗代简",
        "author": "方岳",
        "content": "杜宇声中鬓欲华，春风将绿又天涯。\n欠随江夏无双士，共看扬州第一花。\n想像烟云人跨鹤，淋漓诗句字栖鸦。\n蹇馿不管唐衫湿，醉兀归鞍暮雨斜。",
        "dynasty": "宋",
        "collection_info": null
    },
    {
        "title": "梦寻梅",
        "author": "方岳",
        "content": "野径深藏隠者家，岸莎分路带溪斜。\n马蹄残雪六七里，山觜有梅三四花。\n黄叶拥篱埋药草，青灯煨芋话桑麻。\n一生烟雨蓬茅底，不梦金貂侍玉华。",
        "dynasty": "宋",
        "collection_info": null
    },
    {
        "title": "赵龙学寄阳羡茶为汲蜀井对琼花烹之",
        "author": "方岳",
        "content": "三印谁分阳羡茶，自煎蜀井瀹琼花。\n数间明月玉川屋，两腋清风银汉槎。\n团凤烹来奴仆等，老龙毕竟当行家。\n相思几梦山阴雪，搜搅平生书五车。",
        "dynasty": "宋",
        "collection_info": null
    },
    {
        "title": "茧窝",
        "author": "方岳",
        "content": "百年三万六千场，拟挈干坤入睡乡。\n世事何常云聚散，古人安在草荒凉。\n不禁杜宇催春老，莫怪吴蚕作茧忙。\n已擅一丘吾事足，人间蚁垤自侯王。",
        "dynasty": "宋",
        "collection_info": null
    },
    {
        "title": "夏日简王尉",
        "author": "方岳",
        "content": "松萝为屋芰荷衣，只与鳬鸥共钓矶。\n雌霓横溪遮雨断，雄风吹雨作尘飞。\n山林谁可閒来往，世俗难论真是非。\n颇喜雪舟王逸少，夜凉吾欲扣斋扉。",
        "dynasty": "宋",
        "collection_info": null
    },
    {
        "title": "叶秘书致白龙涎",
        "author": "方岳",
        "content": "闭门老去着幽禅，趺坐时参柏子烟。\n书册懒随黄犊角，岩霏宁识白龙涎。\n蓬莱山復在何处，杞菊赋今谁与传。\n不道宝书天尺五，肯分风月到林泉。",
        "dynasty": "宋",
        "collection_info": null
    },
    {
        "title": "去年五月十七庐山祷而雨尝有诗今年五月十七昭武祷而晴因用韵",
        "author": "方岳",
        "content": "浪漫东西不自期，此公犹有鬼神知。\n江闽易地谁为祟，晴雨在天皆及时。\n年熟且从犀首饮，宦情聊付虎头痴。\n举杯试问樵溪月，今世宁须我辈为。",
        "dynasty": "宋",
        "collection_info": null
    },
    {
        "title": "黄倅饟鲎一徐尉饟蝤蛑十同时至",
        "author": "方岳",
        "content": "谁饟螯如径尺盘，更分鲎似惠文冠。\n麯生醉嚼玉五殻，剑客生劙珠一箪。\n我与尔元同蠢动，冤哉烹亦到蹒跚。\n不知南食诗何似，待问昌黎老子看。",
        "dynasty": "宋",
        "collection_info": null
    },
    {
        "title": "热  其一",
        "author": "方岳",
        "content": "脱巾无计避炎熇，安得长风上泬寥。\n自浴寒泉眉子砚，时浇苍石胆瓶蕉。\n老来转觉身为累，贫甚岂为山可樵。\n坐想草亭新竹上，一林碎月玉翛翛。",
        "dynasty": "宋",
        "collection_info": null
    },
    {
        "title": "热  其二",
        "author": "方岳",
        "content": "借使长空插羽翰，人间无地着高寒。\n一丘自作清凉国，两曜谁司赤白丸。\n老去诗犹堪杖屦，快哉风亦懒衣冠。\n贵人要与常人别，宝带围腰大耐官。",
        "dynasty": "宋",
        "collection_info": null
    },
    {
        "title": "熙春台用戴式之韵",
        "author": "方岳",
        "content": "山城无处着鳌头，与客相携汗漫游。\n六月亦寒空翠合，一溪不尽夕阳流。\n有蔬笋气诗逾好，无绮罗人山更幽。\n白雪翻匙秋已近，洗吾老瓦起相酬。",
        "dynasty": "宋",
        "collection_info": null
    },
    {
        "title": "宿芙蓉驿",
        "author": "方岳",
        "content": "凤皇山下芙蓉驿，零落残碑半蚀苔。\n黄鸟有时穿户过，青山无数摺溪迴。\n麦秋天气半明暗，蚕月人家忌往来。\n俯仰十年如梦耳，旧题剥落已尘埃。",
        "dynasty": "宋",
        "collection_info": null
    },
    {
        "title": "寄至能",
        "author": "方岳",
        "content": "江上归来即定巢，墙阴野竹破新梢。\n有人问字时相过，无事观书手自抄。\n世态十年多客梦，月明千里少朋交。\n茅斋亦有秋崖藁，留与青山作解嘲。",
        "dynasty": "宋",
        "collection_info": null
    },
    {
        "title": "山中  其一",
        "author": "方岳",
        "content": "此身只合着林泉，安得缠腰十万钱。\n百事懦无拖地胆，一生愚似信天缘。\n青山有约不知老，黄犊与人相对眠。\n问讯春蓑故无恙，乱云深处更超然。",
        "dynasty": "宋",
        "collection_info": null
    },
    {
        "title": "山中  其二",
        "author": "方岳",
        "content": "茅葺山堂竹打篱，尚余老鹤共襟期。\n一生朝市几何日，五亩园林都是诗。\n身后谁浇胸磊磊，命中不带印纍纍。\n薄田有秫聊堪酿，尽足秋崖作受持。",
        "dynasty": "宋",
        "collection_info": null
    },
    {
        "title": "山中  其三",
        "author": "方岳",
        "content": "老去筋骸转觉衰，閒忙犹復费支持。\n傍山新接龟头屋，为菊重编麂眼篱。\n仕宦已忘如隔世，力田断不似逢时。\n北窗高卧美无价，山鸟竟知吾是谁。",
        "dynasty": "宋",
        "collection_info": null
    },
    {
        "title": "山中  其四",
        "author": "方岳",
        "content": "古木苍藤自一丘，草庐吾亦爱深幽。\n断无俗物敢排闼，尽有好山堪倚楼。\n已老始知书作祟，不才宁与命为仇。\n石床只在松阴底，拳手支头百不忧。",
        "dynasty": "宋",
        "collection_info": null
    },
    {
        "title": "送留圯父寺簿倅严",
        "author": "方岳",
        "content": "纔立班行便佐州，九年回首不渠留。\n千峰榭与柯山对，七里滩从严子游。\n未用笑谈惊五马，只销诗句狎双鸥。\n团纲殿最非吾事，夜半一编归借筹。",
        "dynasty": "宋",
        "collection_info": null
    },
    {
        "title": "过李季子丈",
        "author": "方岳",
        "content": "易在床头注未成，晦庵往矣与谁评。\n深衣静对山逾好，语录重抄眼尚明。\n春晚有诗供杖屦，日长无事乐锄耕。\n家风终与常人别，只听芭蕉滴雨声。",
        "dynasty": "宋",
        "collection_info": null
    },
    {
        "title": "独往",
        "author": "方岳",
        "content": "黄冠野服随孤鹤，竹径松冈共往还。\n不肯避人当道笋，相看如客对门山。\n穷居作计未为左，造物于吾本不悭。\n径扫石床供昼寝，自怜诗骨尚坚顽。",
        "dynasty": "宋",
        "collection_info": null
    },
    {
        "title": "赵尉送菜  其一",
        "author": "方岳",
        "content": "虚老空山学圃翁，荷锄头白雪髼松。\n芥台如臂何曾梦，菜脑生筋漫自供。\n不料官园苍玉束，绝胜禁脔紫驼峯。\n更烦诗手剪春雨，剩与一番风露胸。",
        "dynasty": "宋",
        "collection_info": null
    },
    {
        "title": "赵尉送菜  其二",
        "author": "方岳",
        "content": "岂可常贫料此翁，斋盂顿有玉珑松。\n春山药草能同饭，夜雨茅堂未缺供。\n杞菊共传寒绿赋，柴桑不隔紫霄峯。\n冰甆嚼出宫商羽，一洗人间芥蔕胸。",
        "dynasty": "宋",
        "collection_info": null
    },
    {
        "title": "赵尉送菜  其三",
        "author": "方岳",
        "content": "山云一坞住山翁，菘韭成畦带雪松。\n飞食肉奚关我事，乳蒸豚亦为谁供。\n衡茅高枕人间世，蓑笠归锄雨外峯。\n曾读坡公菜羹赋，断无尘土到奇胸。",
        "dynasty": "宋",
        "collection_info": null
    },
    {
        "title": "江尉见过",
        "author": "方岳",
        "content": "梦笔诸郎住笔峰，断桥春水肯过从。\n千岩万壑真仙吏，两屦一蓑予老农。\n铁硬脊梁长偃蹇，糊涂面目易迎逢。\n半生误我难相误，只许秋崖独自惷。",
        "dynasty": "宋",
        "collection_info": null
    },
    {
        "title": "太庙斋宿",
        "author": "方岳",
        "content": "正尔梅蒸苦翳霾，翛然清庙得心斋。\n云连魏阙天尤近，树暗吴山雨亦佳。\n黄道正中垂日月，赤囊犹遽接江淮。\n思皇列考神灵在，傥许孤臣借玉阶。",
        "dynasty": "宋",
        "collection_info": null
    },
    {
        "title": "山中  其一",
        "author": "方岳",
        "content": "莫怪山翁老更迂，竹庵终日一团蒲。\n万言万当不如默，百技百穷同是愚。\n往事自惊天大胆，近诗空捻雪成鬚。\n未忧卒岁无衣褐，紫凤天吴拆海图。",
        "dynasty": "宋",
        "collection_info": null
    },
    {
        "title": "山中  其二",
        "author": "方岳",
        "content": "长啸出门山月高，古来宁独我蓬蒿。\n拙于生事岂无粥，犹有故情焉用袍。\n壠亩桑麻豳雅颂，亭皋木叶楚离骚。\n不知公相今谁是，已与人间久绝交。",
        "dynasty": "宋",
        "collection_info": null
    },
    {
        "title": "山中  其三",
        "author": "方岳",
        "content": "野烟啼鸟各忻然，一枕山篱又几年。\n不可奈何天有命，久当已矣世无缘。\n跨牛仰面自横笛，骑鹤缠腰那办钱。\n芦苇秋声石桥月，只餐荷气亦成仙。",
        "dynasty": "宋",
        "collection_info": null
    },
    {
        "title": "山中  其四",
        "author": "方岳",
        "content": "半坞幽深近物情，一筇老健惬山行。\n月于水底见逾好，风打松边过便清。\n鹤睡不惊舂药臼，鸟啼时作读书声。\n山翁两手浑无用，只把犂锄做太平。",
        "dynasty": "宋",
        "collection_info": null
    },
    {
        "title": "山中  其五",
        "author": "方岳",
        "content": "剩斸荒寒地百弓，尽供弄月与吟风。\n太平世界丰登外，小有洞天閒适中。\n野服染成驼样褐，山花开到鴈来红。\n夕阳篱落谁呼唤，盂酒蹄肩赛社翁。",
        "dynasty": "宋",
        "collection_info": null
    },
    {
        "title": "山中  其六",
        "author": "方岳",
        "content": "无心出岫懒于云，生死交情一付君。\n五柳当门陶令宅，百梅共坞老逋坟。\n山虽甚浅略堪隠，砚不能灵併可焚。\n我亦平生轻俗子，向来鱼鸟自同羣。",
        "dynasty": "宋",
        "collection_info": null
    },
    {
        "title": "次韵才老",
        "author": "方岳",
        "content": "藏拙欲分萝月阴，十年回首愧重临。\n吾徒空倚横天剑，此老长閒布地金。\n案有法华山寂寂，门无俗客竹深深。\n瘦藤莫厌频来往，同社壶觞手自斟。",
        "dynasty": "宋",
        "collection_info": null
    },
    {
        "title": "性老致庐山茶",
        "author": "方岳",
        "content": "枉作江南半世人，安知五老不吾嗔。\n自参茶壑风烟美，略识庐山面目真。\n涧汲每思佳客共，云眠谁谓老师贫。\n秋崖只有诗如此，回向山灵报答春。",
        "dynasty": "宋",
        "collection_info": null
    },
    {
        "title": "息轩",
        "author": "方岳",
        "content": "种田尽办瓮头春，倦矣风波谩损神。\n万事不偿双短鬓，百年等是一微尘。\n祇今蜗战谁知误，凡我同盟人认真。\n梦亦妄生颠倒想，何如明月自由人。",
        "dynasty": "宋",
        "collection_info": null
    },
    {
        "title": "入局",
        "author": "方岳",
        "content": "鴈鹜行余纸尾箝，岸湖老屋压题籤。\n印文生绿空藏柜，草色蟠青欲刺檐。\n茶话略无尘土杂，荷香剩有水风兼。\n官曹那得閒如此，亦奉一囊惭属厌。",
        "dynasty": "宋",
        "collection_info": null
    },
    {
        "title": "僦舍",
        "author": "方岳",
        "content": "僦舍真如百漏船，一番风雨一骚然。\n从头避席遍迁坐，併手移书已绝编。\n叹息敢为三宿恋，支吾那得一囊钱。\n世间事更多如屋，聊復因循过目前。",
        "dynasty": "宋",
        "collection_info": null
    },
    {
        "title": "葛帐",
        "author": "方岳",
        "content": "水纹湘簟碧云厨，从旧诗穷一例无。\n豹脚羣飞相料理，麈毛併落不支吾。\n泠然欲作乘风兴，老去谁临却暑图。\n付与北窗黄葛帐，逍遥略与世人俱。",
        "dynasty": "宋",
        "collection_info": null
    },
    {
        "title": "水月园送王侍郎",
        "author": "方岳",
        "content": "送别孤山步绕湖，阑干尽处倚菰蒲。\n翁之乐者山林也，客亦知夫水月乎。\n万事不如归自好，百年聊与醉为徒。\n藕花初醒莼丝老，唤住罾船鲙腹腴。",
        "dynasty": "宋",
        "collection_info": null
    },
    {
        "title": "次韵章太博迁匠丞不入  其一",
        "author": "方岳",
        "content": "谁唤山民亦此来，苍浪犹带野田埃。\n秋风吊古琴三迭，夜雨论文酒一杯。\n巨笔泻成鹦鹉赋，细书飞过凤凰台。\n恨君不入秋堂琐，校定雄文鼎亚魁。",
        "dynasty": "宋",
        "collection_info": null
    },
    {
        "title": "次韵章太博迁匠丞不入  其二",
        "author": "方岳",
        "content": "问字无人载酒来，渴思老瓦洗晴埃。\n半生自作鸥盟主，何物遽移蛇影杯。\n官品强令松出世，家园苦忆芥生台。\n青衫潦倒枯荷似，惭媿炉亭夜聚魁。",
        "dynasty": "宋",
        "collection_info": null
    },
    {
        "title": "次韵章太博迁匠丞不入  其三",
        "author": "方岳",
        "content": "解颐鼎鼎得匡来，浄洗诗脾万古埃。\n何以报君青玉案，谁其醑我紫霞杯。\n此生只可夸耕墅，小藁曾经到讲台。\n富贵自嫌吟骨瘦，底须雌甲问河魁。",
        "dynasty": "宋",
        "collection_info": null
    },
    {
        "title": "直汀晚望",
        "author": "方岳",
        "content": "沙头新雨没潮痕，独立苍茫欲断魂。\n如以长江限南北，何堪丑虏共干坤。\n中年岁月疾飞鸟，旧隠文移惊夜猿。\n鸥鹭不能知许事，烟寒袖手与谁论。",
        "dynasty": "宋",
        "collection_info": null
    },
    {
        "title": "泊龙湾",
        "author": "方岳",
        "content": "安得蓬笼雨一蓑，芦花深处卧烟波。\n筹边事付韩擒虎，种树书传郭橐驼。\n从古市朝如此耳，搀閒天地奈之何。\n秫田虽少亦堪酿，底处不容人醉歌。",
        "dynasty": "宋",
        "collection_info": null
    },
    {
        "title": "登瓜步山",
        "author": "方岳",
        "content": "繫船孤屿重跻攀，衰草荒烟亦厚颜。\n丁日不为春燕许，卯年犹放佛狸还。\n诸贤所恃江千尺，此虏奚为第一间。\n欲访前朝无故老，浪痕自溅藓花斑。",
        "dynasty": "宋",
        "collection_info": null
    },
    {
        "title": "次韵徐太博  其一",
        "author": "方岳",
        "content": "宗派鸬鷀烟雨外，钓蓑能得几多清。\n坐无相印田二顷，捻到吟髭雪几茎。\n剡曲船今寒昨梦，灞桥馿亦笑尘缨。\n南州高士难为客，相许相从文字盟。",
        "dynasty": "宋",
        "collection_info": null
    },
    {
        "title": "次韵徐太博  其二",
        "author": "方岳",
        "content": "沈郎吟处秋风老，今代何人诗斗南。\n炼石补天君特妙，追云逐月我何堪。\n极知才倍曹丕十，不但人如汉杰三。\n欲与东湖传活法，当家衣钵付谁参。",
        "dynasty": "宋",
        "collection_info": null
    },
    {
        "title": "次韵徐太博  其三",
        "author": "方岳",
        "content": "湖山雨过晚云湿，解榻文堂梦亦清。\n秋入黄香金粟粟，苔侵苍翠玉茎茎。\n虫鱼枉註书连屋，蛮触令人笑绝缨。\n讲罢肯同诗保社，有如江水敢寒盟。",
        "dynasty": "宋",
        "collection_info": null
    },
    {
        "title": "次韵徐太博  其四",
        "author": "方岳",
        "content": "芦荻花寒山月小，西风吹鴈又江南。\n夜谈往事六太息，老觉吾侪七不堪。\n举世人情如格五，平生分量等朝三。\n次山亦復漫吾耳，清梦何曾到四参。",
        "dynasty": "宋",
        "collection_info": null
    },
    {
        "title": "次韵牟监簿斋宫",
        "author": "方岳",
        "content": "蛮触追奔竞一豪，市朝酣战万灵鼍。\n斋房只在秋山外，吟卷自随明月多。\n问字人须烦谢绝，敲门僧亦莫谁何。\n竹宫曾见神君否，且乞天瓢为挽河。",
        "dynasty": "宋",
        "collection_info": null
    },
    {
        "title": "是夕雨再用韵",
        "author": "方岳",
        "content": "生计萧条老杜陵，秋风检点又东屯。\n碧云句好山围屋，黄叶村深僧扣门。\n雨滑且留煨芋栗，夜长聊欲话田园。\n棹歌笑指风僧耳，已喜闻思断一根。",
        "dynasty": "宋",
        "collection_info": null
    },
    {
        "title": "漫兴",
        "author": "方岳",
        "content": "秋风寂寞断过从，只有残书伴夜蛬。\n官职到头三品石，世情对面九疑峯。\n人间漫浪老元结，鬼物揶揄刘伯龙。\n明日黄花定何似，无钱相待若为容。",
        "dynasty": "宋",
        "collection_info": null
    },
    {
        "title": "古岩",
        "author": "方岳",
        "content": "廿年前此借僧单，留得松声入梦寒。\n岁月可惊吾辈老，风烟仍作故人看。\n山泉与佛结茶供，石屋无人蚀藓瘢。\n亭角雨晴秋更碧，断云片片泊栏干。",
        "dynasty": "宋",
        "collection_info": null
    },
    {
        "title": "晚眺",
        "author": "方岳",
        "content": "晴沙漠漠水沄沄，更倚翠微搔白纷。\n不可以风秋后叶，何伤于月晚来云。\n忧时自有夔龙在，投老政须麛鹿羣。\n旋拾枯松浇瀑布，小奚亦足张吾军。",
        "dynasty": "宋",
        "collection_info": null
    },
    {
        "title": "七夕",
        "author": "方岳",
        "content": "明河此夕会双星，滓秽圆清太不经。\n牛岂其然耕觳觫，女何为者嫁娉婷。\n閒中但觉人间巧，老去谁邀帝子灵。\n千古文章柳州事，解将蹇拙说惺惺。",
        "dynasty": "宋",
        "collection_info": null
    },
    {
        "title": "题登云约",
        "author": "方岳",
        "content": "昨夜秋风到汉庭，又催鹏翮上青冥。\n同年前有三人杰，浑化今联千佛经。\n路入桂花通月府，笔摇霜气动文星。\n宫商十四絃俱应，总向祁山一处听。",
        "dynasty": "宋",
        "collection_info": null
    },
    {
        "title": "偶题",
        "author": "方岳",
        "content": "空烦社友问何如，筋力犹堪月下鉏。\n为米折腰长乞米，缘书损目苦观书。\n山翁迂阔每如此，吾道寂寥谁与居。\n独立西风人自老，枉悲宋玉不关渠。",
        "dynasty": "宋",
        "collection_info": null
    },
    {
        "title": "野步  其一",
        "author": "方岳",
        "content": "秋风欲下题诗叶，午枕初醒破闷茶。\n六七里行溪诘曲，二三子共酒讙譁。\n干坤何似一传舍，日月不停双转车。\n富贵政妨人作乐，抵须辛苦问乘槎。",
        "dynasty": "宋",
        "collection_info": null
    },
    {
        "title": "野步  其二",
        "author": "方岳",
        "content": "云埋莎径閒看竹，瀑煮松风旋作茶。\n山骨未如诗骨瘦，涧声欲乱语声譁。\n相逢杯有友名玉，所恨坐无人姓车。\n到手新诗遣谁写，惊鸦栖壁落枯槎。",
        "dynasty": "宋",
        "collection_info": null
    },
    {
        "title": "送别赵尉",
        "author": "方岳",
        "content": "细草轻烟画出愁，一船明月大刀头。\n苔痕欲暗蓝田记，枫叶正寒江渚楼。\n无酒可浇鹦鹉赋，有山频典鹔鹴裘。\n功名正恐不免耳，拄笏练溪南北秋。",
        "dynasty": "宋",
        "collection_info": null
    },
    {
        "title": "次韵吴侍郎同集砚山",
        "author": "方岳",
        "content": "晚寒閒袖挥毫手，曲角栏干倚断云。\n丘壑尽容诗独步，江淮相望月平分。\n艰难鬓葆成霜茁，冷落梅花带雪芬。\n酒不能平诗磊磈，杯行到手已醺醺。",
        "dynasty": "宋",
        "collection_info": null
    },
    {
        "title": "再用韵酬退庵侍郎",
        "author": "方岳",
        "content": "飞盖重临霜叶老，江山吞吐自烟云。\n诗情不论隔千里，酒令何妨宽一分。\n到处经行多旧感，等閒谈笑亦奇芬。\n平生不负梅花月，未是黄昏已半醺。",
        "dynasty": "宋",
        "collection_info": null
    },
    {
        "title": "瓜洲晚渡",
        "author": "方岳",
        "content": "天地中间一叶舟，与鸥等是此生浮。\n江淮千里水天碧，南北六朝烟树愁。\n浪挟禹功吞巨海，寺骑娲石碍中流。\n渔蓑不涉兴亡事，自醉自醒今白头。",
        "dynasty": "宋",
        "collection_info": null
    },
    {
        "title": "晚眺",
        "author": "方岳",
        "content": "摩挲倦眼风烟上，万木归根叶已零。\n衰髮不知何事白，遥岑只是旧时青。\n功名一梦屈伸肘，身世百年长短亭。\n莫向夕阳多感慨，夜寒重勘相牛经。",
        "dynasty": "宋",
        "collection_info": null
    },
    {
        "title": "次韵  其一",
        "author": "方岳",
        "content": "书册元非幕府才，江山牵率老夫来。\n略分秋色归吟卷，又误春簑下钓台。\n有意及时常轗轲，无心于物莫惊猜。\n幽居亦有穷生活，麦陇蔬畦手自栽。",
        "dynasty": "宋",
        "collection_info": null
    },
    {
        "title": "次韵  其二",
        "author": "方岳",
        "content": "久矣寒窗美曲肱，绝交书到短檠灯。\n向来问舍渔樵侣，肯作归堂粥饭僧。\n耕罢夕阳牛觳觫，睡残明月鹤鬅鬙。\n年来老懒略相似，见兔何能便放鹰。",
        "dynasty": "宋",
        "collection_info": null
    },
    {
        "title": "次韵秋夜",
        "author": "方岳",
        "content": "雨浥浮梁逗碧纱，短更催睡不停挝。\n一声鴈带塞愁过，八月槎随乡信赊。\n别后故人频入梦，秋来燕子已还家。\n相逢却喜诗无恙，醉墨淋漓黑老鸦。",
        "dynasty": "宋",
        "collection_info": null
    },
    {
        "title": "中秋",
        "author": "方岳",
        "content": "晓入云堂已起单，病留法喜太无端。\n当涂月拟中秋见，建邺水仍江上寒。\n与世不供三笑别，暮年转觉四并难。\n鸬鷀杓有铜花绿，最负今宵白玉盘。",
        "dynasty": "宋",
        "collection_info": null
    },
    {
        "title": "月夜",
        "author": "方岳",
        "content": "人间执热难为睡，起听松风视月明。\n天浄略无云一点，夜深已是鹤三更。\n自经秋后可曾雨，纔入山来如许清。\n能得几多残暑在，草根何处不蛩声。",
        "dynasty": "宋",
        "collection_info": null
    },
    {
        "title": "闰中秋",
        "author": "方岳",
        "content": "摩挲倦眼一登楼，鴈落寒声半古愁。\n付与老天推甲子，径将明月闰中秋。\n功名不直一杯水，人世宁须万户侯。\n坐对青山谈到此，政应举白与君浮。",
        "dynasty": "宋",
        "collection_info": null
    },
    {
        "title": "月墅",
        "author": "方岳",
        "content": "老我初营茅盖头，墅成林壑恰中秋。\n诗人例合三间月，余子从教百尺楼。\n已斸荒畦秧早韭，旋呼老瓦压新篘。\n客来问字烦传语，扣角前冈政饭牛。",
        "dynasty": "宋",
        "collection_info": null
    },
    {
        "title": "次韵梁倅中秋日雨",
        "author": "方岳",
        "content": "天公不吝常时月，每到中秋苦作难。\n醽醁又孤今夕醉，梧桐仍是去年寒。\n萍花风老鲈鱼梦，芦叶雨宜鸥鹭看。\n我欲与公天柱去，月明多处倚阑干。",
        "dynasty": "宋",
        "collection_info": null
    },
    {
        "title": "次韵梁倅",
        "author": "方岳",
        "content": "只与青山对面居，白云侵屦有诗无。\n故人咫尺隔千里，明月婵娟共一壶。\n鸥鹭盟应怜久客，梧桐雨亦问归涂。\n近来煞得秋风力，老桂吹香满座隅。",
        "dynasty": "宋",
        "collection_info": null
    },
    {
        "title": "此君亭",
        "author": "方岳",
        "content": "此君雅有冰雪操，阿堵难为金石交。\n亭上月明晚色浄，江头潮落秋声高。\n举杯相属非俗物，着我于中亦世豪。\n对之清坐欲忘日，凛有直气如吾曹。",
        "dynasty": "宋",
        "collection_info": null
    },
    {
        "title": "送胡兄归岳",
        "author": "方岳",
        "content": "风饱横江十幅蒲，秋声正有玉花鲈。\n淮渜一梦雨中别，岳麓诸峯天下无。\n场屋抵须新议论，书堂更做好规模。\n未知雪径青灯夜，谁记临分岸岸芦。",
        "dynasty": "宋",
        "collection_info": null
    },
    {
        "title": "次韵吴殿撰多景楼见寄",
        "author": "方岳",
        "content": "多情王粲怕登楼，谁遣人间汗漫游。\n莼菜梦回千里月，苹花老却一江秋。\n人如沙燕年年别，骚到湘纍字字愁。\n正尔相观衣带水，角声孤起暮云稠。",
        "dynasty": "宋",
        "collection_info": null
    },
    {
        "title": "旅思",
        "author": "方岳",
        "content": "索米长安鬓易丝，向来书剑亦奚为。\n无诗传与鸡林去，有赋羞令狗监知。\n两戒山河饶虎落，五湖烟水欠鸱夷。\n喜无光范三书草，此段差强韩退之。",
        "dynasty": "宋",
        "collection_info": null
    },
    {
        "title": "寄友人",
        "author": "方岳",
        "content": "面熟青山亦故人，霜逢肯负月粼粼。\n如闻行李且家住，未必梅花知路贫。\n荠老自堪供野饭，罾寒谁与鲙溪鳞。\n商量只有归耕是，不料归耕也误身。",
        "dynasty": "宋",
        "collection_info": null
    },
    {
        "title": "次韵叶兄云崖",
        "author": "方岳",
        "content": "以酒为乡墨作庄，厓寒云亦为诗忙。\n春山药草谁同斸，云径梅花只自香。\n竹不碍山青入户，藓缘谢客绿侵床。\n岂无枫叶吴江句，夜雨何时稻韭黄。",
        "dynasty": "宋",
        "collection_info": null
    },
    {
        "title": "客有饷水母线者坐人赋之因次其韵",
        "author": "方岳",
        "content": "苍潮漱雪尽风流，寒拥春沙了隽游。\n霜髓英英矜客梦，冰丝一一做诗愁。\n有骚风味秋能老，非酒生涯谁与酬。\n解佩楚皋云杳渺，月明正在玉搔头。",
        "dynasty": "宋",
        "collection_info": null
    },
    {
        "title": "山行  其一",
        "author": "方岳",
        "content": "岁晚谁同涧谷槃，一牛呼犊野烟寒。\n村如有雪荞花白，山未着霜桐叶丹。\n是处丰登茅店酒，老夫閒散竹皮冠。\n醉归更草郊居赋，传与诗人作画看。",
        "dynasty": "宋",
        "collection_info": null
    },
    {
        "title": "山行  其二",
        "author": "方岳",
        "content": "亦笑先生蔬一槃，云沈作坞卧荒寒。\n童颜併已无班白，槁面旧曾如渥丹。\n底用鱼烹双素尺，共知鹤化一黄冠。\n芙蓉冷落秋萧索，只有篱花耐久看。",
        "dynasty": "宋",
        "collection_info": null
    },
    {
        "title": "送别季观",
        "author": "方岳",
        "content": "山留迁客秋风寺，想得梧桐怨夜长。\n正欠蹇馿相就语，其如征燕欲归忙。\n苹花思与晴江渺，桂树寒生老月香。\n一路有诗烦拾取，寄书犹及鴈前霜。",
        "dynasty": "宋",
        "collection_info": null
    },
    {
        "title": "偶阅夷坚志见梁郑公有九月梅花诗因復次韵",
        "author": "方岳",
        "content": "秋容正待满林雪，春色因何到草堂。\n地脉顿回消息早，天葩不作等閒香。\n丹枫欲老已如许，黄菊同时未敢芳。\n不等岁寒催鼎实，角声自与月平章。",
        "dynasty": "宋",
        "collection_info": null
    },
    {
        "title": "道中",
        "author": "方岳",
        "content": "山寒苦厌连宵雨，溪滑顿添兼尺水。\n舆行两驿费十程，篷卧一篙余百里。\n世事乘除类如此，人生俛仰知何似。\n紫螯美不负秋风，但媿前头子陵耳。",
        "dynasty": "宋",
        "collection_info": null
    },
    {
        "title": "呈知郡汪少卿",
        "author": "方岳",
        "content": "集英赐对已专城，竟拂炉烟上翠瀛。\n跸静共传新太守，砚寒仍是旧书生。\n诗如霜月五更晓，人与梅花一样清。\n昨夜紫阳山雪外，漏传鼓角亦分明。",
        "dynasty": "宋",
        "collection_info": null
    },
    {
        "title": "次韵汪少卿祷雪有感",
        "author": "方岳",
        "content": "梅梢了未知寒在，剪取清溪作雪飞。\n正草绿章笺玉帝，顿惊碧宙舞瑶妃。\n卖刀我亦耕侯土，歌袴今谁典客衣。\n想得夜窗春满袖，燕彜香暖醉吟归。",
        "dynasty": "宋",
        "collection_info": null
    },
    {
        "title": "陪汪少卿游紫阳次梁倅韵",
        "author": "方岳",
        "content": "此行许老亦津津，连夜催将雪树春。\n溪隔便无尘土事，山矜便识谪僊人。\n云依栏过香仍湿，墨带冰磨句转新。\n丘壑自容吾入社，不论五马两朱轮。",
        "dynasty": "宋",
        "collection_info": null
    },
    {
        "title": "三岩",
        "author": "方岳",
        "content": "山入苍州翠作层，何年凿此玉崚嶒。\n瀑从峭壁飞将落，雪冱苍崖危欲崩。\n寺老尚堪支古佛，地灵不肯着凡僧。\n定应嫌客留名姓，云逼人寒一砚冰。",
        "dynasty": "宋",
        "collection_info": null
    },
    {
        "title": "简竹外",
        "author": "方岳",
        "content": "山肯相容作此行，又携老石寄江城。\n毛锥于我独无补，欢伯向人如有情。\n几梦不知连鴈远，一诗元只为梅清。\n蹇馿欲过吴门尉，云冻商量雪未成。",
        "dynasty": "宋",
        "collection_info": null
    },
    {
        "title": "得家信",
        "author": "方岳",
        "content": "云冻窗櫺香未残，月欹沙渚角声干。\n相思千里梦初断，又是五更霜正寒。\n客路不知花代谢，家书只报竹平安。\n诗情却与山如旧，但做吾乡一等看。",
        "dynasty": "宋",
        "collection_info": null
    },
    {
        "title": "次韵方叔",
        "author": "方岳",
        "content": "江楼识面一跫然，语带烟霞似欲仙。\n山雨竟寒清夜约，好风吹落碧云篇。\n相逢客路思归日，几立梅花欲暮天。\n有兴话诗吾傥住，一蓑须办雪溪船。",
        "dynasty": "宋",
        "collection_info": null
    },
    {
        "title": "简王尉借书画",
        "author": "方岳",
        "content": "雪屋灯寒费廿年，春皋悔不早归田。\n书无灵圣今犹尔，句有神奇亦偶然。\n如此溪山那得酒，幸而风月不论钱。\n三三习气除难尽，忽忆朱家书画船。",
        "dynasty": "宋",
        "collection_info": null
    },
    {
        "title": "次韵山居  其一",
        "author": "方岳",
        "content": "孤亭危受众峯朝，岁晚移床借避嚣。\n梅次第花春漠漠，鹤相随睡夜寥寥。\n诸公安用怒生瘿，老子岂为饥折腰。\n更入乱云深处去，极知与世不同条。",
        "dynasty": "宋",
        "collection_info": null
    },
    {
        "title": "次韵山居  其二",
        "author": "方岳",
        "content": "诸老鸣靴日上朝，有人幽处厌喧嚣。\n江乡十月稻成熟，茅屋一灯山寂寥。\n天不与生犀插脑，人今能几宝围腰。\n从吾所好宁相误，洙泗坛荒有玉条。",
        "dynasty": "宋",
        "collection_info": null
    },
    {
        "title": "次韵山居  其三",
        "author": "方岳",
        "content": "文如翻海百川朝，不说从前两耳嚣。\n径与此山俱寂寂，未应吾道竟寥寥。\n一生不办雕龙口，十万谁缠骑鹤腰。\n但得草茅休歇去，何如快活有新条。",
        "dynasty": "宋",
        "collection_info": null
    },
    {
        "title": "次韵山居  其四",
        "author": "方岳",
        "content": "閒民亦幸乐清朝，蓑笠过从语不嚣。\n儵忽岂能知混沌，玄冥颇亦识参寥。\n年华鼎鼎分杯面，筋力时时借树腰。\n月冷霜寒惊鹤帐，住山活计太萧条。",
        "dynasty": "宋",
        "collection_info": null
    },
    {
        "title": "重题钓台",
        "author": "方岳",
        "content": "落帆曾傍芦花宿，借得先生月一滩。\n鸥鸟未忘吾道在，江山肯作故人看。\n树昏断岸潮声急，雪洗孤台石罅寒。\n最喜吾宗诗有派，每依苍石插樯竿。",
        "dynasty": "宋",
        "collection_info": null
    },
    {
        "title": "送客",
        "author": "方岳",
        "content": "瘦马孤征雪满衣，山长谁不念庭闱。\n灯寒竹屋无人共，月到梅花有梦归。\n抵掌相逢连夕语，转头顿觉十年非。\n武夷人老君行矣，莫待墨池春浪肥。",
        "dynasty": "宋",
        "collection_info": null
    },
    {
        "title": "次韵郑省仓见寄  其一",
        "author": "方岳",
        "content": "倦客京华鬓已疎，诗颠草圣了无余。\n别离菊酒纔秋晚，流落椒盘忽岁除。\n东阁士应羞哙伍，北山人有绝秦书。\n草芦十具牛如办，却是求田胜本初。",
        "dynasty": "宋",
        "collection_info": null
    },
    {
        "title": "次韵郑省仓见寄  其二",
        "author": "方岳",
        "content": "老年梦不到歌姝，一笑离尊孰与娱。\n岁事沈沈江上月，时情泛泛水中鳬。\n路贫如此谁来往，山意于人定有无。\n牢落不堪持说似，诗成时一寄奚奴。",
        "dynasty": "宋",
        "collection_info": null
    },
    {
        "title": "访张居卿不值",
        "author": "方岳",
        "content": "与客敲门野竹边，蹇馿何许兀吟鞭。\n苍头不访孤山鹤，素手空回剡曲船。\n书不疗饥聊尔耳，酒能作病岂其然。\n曾留一则山中话，可问南湖雪后天。",
        "dynasty": "宋",
        "collection_info": null
    },
    {
        "title": "湖上",
        "author": "方岳",
        "content": "老藤支我步湖滣，借与晴光一欠伸。\n杨柳得春青眼旧，山峦留雪白头新。\n铁琅珰语寻斋钵，银鱍剌肥收钓缗。\n有两黄冠共棋局，相携便作所欢人。",
        "dynasty": "宋",
        "collection_info": null
    },
    {
        "title": "易地昭武去之日与家人集新作南门书水镜壁上盖十一月廿六也",
        "author": "方岳",
        "content": "晦庵呼我住山南，五老人知百不堪。\n极目无穷江渺渺，满头归去雪毵毵。\n吾生只可龟藏六，世事何如狙赋三。\n政有梅花管迎送，岁寒行路饱曾谙。",
        "dynasty": "宋",
        "collection_info": null
    },
    {
        "title": "十二月二十四日雪盖予三年于淮纔见此耳时东师援淝水捷书西来走笔呈赵公借官奴与幕友一醉",
        "author": "方岳",
        "content": "淝水风声欲破苻，文城雪意趁禽吴。\n诗筒拟醉玉跳脱，捷羽已飞金仆姑。\n剡曲但能乘兴逸，灞桥仅不负诗癯。\n那知莫府文书外，更解飞琼打阵图。",
        "dynasty": "宋",
        "collection_info": null
    },
    {
        "title": "除日雪甚约客不至乃拥貂骤马于郊外独饮摘星楼举鞭谢客曰未可使城中诸公知之但当夸与灞桥馿子上郑五耳",
        "author": "方岳",
        "content": "扬州二十四桥月，莫作灞桥同调看。\n诗果位登银色界，酒风流倚玉阑干。\n六花比似琼花巧，一岁翻成两岁寒。\n明日屠苏催短鬓，过从更觉欠袁安。",
        "dynasty": "宋",
        "collection_info": null
    },
    {
        "title": "催雪",
        "author": "方岳",
        "content": "作笺拟上朝元殿，为说梅须雪转香。\n杯隽已生诗意思，砚寒更作夜商量。\n轻明玉费天工巧，顷刻花催帝子忙。\n醉梦蓬莱宫阙冷，共题新曲按霓裳。",
        "dynasty": "宋",
        "collection_info": null
    },
    {
        "title": "次韵梁权郡喜雪",
        "author": "方岳",
        "content": "雪易商量不等诗，径传寒令舞冰夷。\n梦分晓殿香仍悄，心到春蓑帝未知。\n拟寄新花夸北客，共怜英气小南枝。\n冻云满有丰年意，併与农谣入燕彝。",
        "dynasty": "宋",
        "collection_info": null
    },
    {
        "title": "雪作泊七里滩",
        "author": "方岳",
        "content": "春声宾鴈鴈宾年，倚尽沙头欲暮天。\n苍石生成严子濑，雪篷画出剡溪船。\n相望江树隔千里，不与梅花留一钱。\n此去更寻林处士，南山之后北山前。",
        "dynasty": "宋",
        "collection_info": null
    },
    {
        "title": "次韵汪少卿雪晴",
        "author": "方岳",
        "content": "夜寒吹角落孤城，吹得诗成天未明。\n雪冱宾鸿催岁事，霜晴乌鸟作春声。\n一床书老客中梦，二顷田微郭外耕。\n但得年丰歌袴饮，茅斋犹有旧甆觥。",
        "dynasty": "宋",
        "collection_info": null
    },
    {
        "title": "次韵陈祭酒喜雪  其一",
        "author": "方岳",
        "content": "晓听炉亭泻竹声，老仙呵墨已诗成。\n春连宇宙开皇极，天与君王作太平。\n草木有生皆润泽，山河无处不清明。\n寒蓑莫袖垂纶手，万里长江一艇横。",
        "dynasty": "宋",
        "collection_info": null
    },
    {
        "title": "次韵陈祭酒喜雪  其二",
        "author": "方岳",
        "content": "飞到裘茸不肯飞，危樵孤倚暮江时。\n袁安家在鸿蒙外，剡曲人谁汗漫期。\n氛祲不传青海箭，丰年又入紫皇诗。\n春风吹落人间世，只有梅花圣得知。",
        "dynasty": "宋",
        "collection_info": null
    },
    {
        "title": "餐雪辘轳体",
        "author": "方岳",
        "content": "酒渴来时海不供，山寒餐玉有奇功。\n柘浆滴处丝糕紫，冰盌擎将片脑松。\n透骨洗清烟火气，满腔顿着水晶宫。\n人间尘土何堪住，径住琼瑶第一峯。",
        "dynasty": "宋",
        "collection_info": null
    },
    {
        "title": "岁晚",
        "author": "方岳",
        "content": "山云之东东復东，一蓑寂历鸣霜风。\n傥来轩冕外物外，别有宇宙中扃中。\n春容已自柳梢碧，人面未必桃花红。\n六十看看遽如许，世间白髮何曾公。",
        "dynasty": "宋",
        "collection_info": null
    },
    {
        "title": "除夜",
        "author": "方岳",
        "content": "雪瓮冰齑了岁除，停杯且听话迂疎。\n山居虽窄可无竹，家计甚贫犹有书。\n但觉是非惊化鹤，不将喜怒等羣狙。\n耦耕久与邻翁约，春雨宁辞手拮据。",
        "dynasty": "宋",
        "collection_info": null
    },
    {
        "title": "岁朝",
        "author": "方岳",
        "content": "青山不似岁华老，白酒最于鸥鸟亲。\n十事九休书作祟，百无一有砚生春。\n贫中只是寻常日，醉裏何知见在身。\n却喜东风公道在，池塘吹绿涨痕新。",
        "dynasty": "宋",
        "collection_info": null
    },
    {
        "title": "约刘良叔观苔梅  其一",
        "author": "方岳",
        "content": "雪侵横驿苔枝古，莫作江南一样看。\n醖藉春情何逊老，棱层诗骨孟郊寒。\n也知余子十分俗，雅有书生半点酸。\n政恐刘郎识桃耳，相从冷澹亦良难。",
        "dynasty": "宋",
        "collection_info": null
    },
    {
        "title": "约刘良叔观苔梅  其二",
        "author": "方岳",
        "content": "黄昏疎影横斜月，说似诗人仔细看。\n藓树卧龙鳞甲老，霜桥立马骨毛寒。\n共寻雪句心犹苦，只嚼冰鬚齿亦酸。\n涪老未为知己在，水仙毕竟弟兄难。",
        "dynasty": "宋",
        "collection_info": null
    },
    {
        "title": "约刘良叔观苔梅  其三",
        "author": "方岳",
        "content": "自洗铜壶倚碧栏，丁宁莫遣俗人看。\n春柔转觉沈郎瘦，雨重那知范叔寒。\n东阁酒深诗兴浩，南枝月冷角声酸。\n孤山逋老曾题品，到得吾曹着语难。",
        "dynasty": "宋",
        "collection_info": null
    },
    {
        "title": "约刘良叔观苔梅  其四",
        "author": "方岳",
        "content": "白玉为堂月一栏，何如茅屋雪中看。\n笑堪索否便堪醉，盟可寻欤不可寒。\n枝北春风惊婉娩，江南烟雨几悲酸。\n清香吹落骚人手，墨妙笔精并二难。",
        "dynasty": "宋",
        "collection_info": null
    },
    {
        "title": "约刘良叔观苔梅  其五",
        "author": "方岳",
        "content": "水曹为骨逋为髓，风雪灞桥谁共看。\n千里梦回归路远，一枝春占暮江寒。\n飞飞两片犹堪醉，点点晴香亦带酸。\n双玉瓶干情正洽，与君落笔不辞难。",
        "dynasty": "宋",
        "collection_info": null
    },
    {
        "title": "以梅送王尉  其一",
        "author": "方岳",
        "content": "雪涧偶逢山泽癯，相携茅屋对团蒲。\n古心不为世情改，老气了非流俗徒。\n三读离骚多楚怨，一生知己只林逋。\n诗成不值渠为伴，持醉主人双玉壶。",
        "dynasty": "宋",
        "collection_info": null
    },
    {
        "title": "以梅送王尉  其二",
        "author": "方岳",
        "content": "才有骚情例合癯，只销清供老伊蒲。\n孔方兄自非吾党，木上座堪寻酒徒。\n寄子梅花逢驿使，败人诗兴苦催逋。\n夜寒梦到西窗竹，明月一床冰一壶。",
        "dynasty": "宋",
        "collection_info": null
    },
    {
        "title": "正月尽山间梅花犹有未放者",
        "author": "方岳",
        "content": "南枝寒尽着花迟，入我新年第一诗。\n明月向人应有语，老天于物本无私。\n自逋之后谁相得，未雪以前春不知。\n尽让世间凡草木，再三守此岁寒姿。",
        "dynasty": "宋",
        "collection_info": null
    },
    {
        "title": "次韵海棠  其一",
        "author": "方岳",
        "content": "暖酣翠袖倚清妍，露洗轻红待举鞭。\n娇懒不知春二月，风流堪聘晋诸贤。\n天生富贵家何在，花有神仙谱未编。\n谁锁二乔深院落，只将愁思过年年。",
        "dynasty": "宋",
        "collection_info": null
    },
    {
        "title": "次韵海棠  其二",
        "author": "方岳",
        "content": "残风剩雨今如此，莫遣臙脂雪满枝。\n洛浦梦酣花半醉，华清浴困手双垂。\n一杯而别亦何恨，十日之春能几时。\n不遇少陵休怅惋，醉中试作补亡诗。",
        "dynasty": "宋",
        "collection_info": null
    },
    {
        "title": "次韵",
        "author": "方岳",
        "content": "海棠寂寂香埋玉，山雨浪浪负双足。\n闭门长憾虎头痴，对客不供貂尾续。\n径呼伯雅相拍浮，试坐毛锥三沐浴。\n满身花片为谁春，政欠太虚明月烛。",
        "dynasty": "宋",
        "collection_info": null
    },
    {
        "title": "海棠盛开而雨  其一",
        "author": "方岳",
        "content": "闭门十日雨淋漓，洗尽红香了未知。\n纔一霎晴齐睡去，几何人见半开时。\n世无解语玉超脱，春欲负予金屈巵。\n自是晦明天不定，非干工部欠渠诗。",
        "dynasty": "宋",
        "collection_info": null
    },
    {
        "title": "海棠盛开而雨  其二",
        "author": "方岳",
        "content": "醉红睡去不胜扶，遮尽丹荑盖绿芜。\n四立壁成花世界，一年春在锦屠苏。\n山中富贵遽如许，诗外豪奢有是夫。\n已与妇谋须斗酒，不知明日定晴无。",
        "dynasty": "宋",
        "collection_info": null
    },
    {
        "title": "又次韵谢司法",
        "author": "方岳",
        "content": "风光已是二分时，翻覆人间几局棋。\n山雨不容春到眼，海棠无復晓凝脂。\n情怀未必禽鱼识，岁月何堪驷马追。\n只有荼䕷香似酒，等閒开自不妨迟。",
        "dynasty": "宋",
        "collection_info": null
    },
    {
        "title": "接花",
        "author": "方岳",
        "content": "楚箨并刀社雨前，掇红接紫自年年。\n颠风稗子僧成佛，白日烂柯人诈仙。\n半霎时移愚智性，一丸泥夺化工权。\n可怜人自生荆棘，却变初心失本然。",
        "dynasty": "宋",
        "collection_info": null
    },
    {
        "title": "种瑞香",
        "author": "方岳",
        "content": "自种幽香傍短櫺，荷锄政用雨冥冥。\n山家安得瑞龙脑，春事不专红鹤翎。\n持向东风论甲乙，与遮西日费丁宁。\n何年得似熏笼锦，茗盌时时为乞灵。",
        "dynasty": "宋",
        "collection_info": null
    },
    {
        "title": "食猫笋",
        "author": "方岳",
        "content": "此君乃有宁馨儿，犀角丰盈玉不如。\n老去烟姿元耸壑，生来风骨已专车。\n诗肠惯识猫头笋，食指宁知熊掌鱼。\n莫遣匆匆上竿绿，一春心事政关渠。",
        "dynasty": "宋",
        "collection_info": null
    },
    {
        "title": "杨妃牡丹",
        "author": "方岳",
        "content": "马嵬残恨久销沈，花捻粧痕尚不禁。\n当日愿为连理木，春风不负合欢心。\n病维摩减诗情尽，穷孟尝添酒债深。\n醉面欲醒如有旧，沈香亭北记曾吟。",
        "dynasty": "宋",
        "collection_info": null
    },
    {
        "title": "次韵牡丹",
        "author": "方岳",
        "content": "洛阳儿女惜花残，认得愁痕入黛峦。\n夜雨正惊春冉冉，晴风欲堕玉珊珊。\n一诗自直连城璧，千叶谁分径尺槃。\n烦与丁宁留醉在，窗绡深掩护轻寒。",
        "dynasty": "宋",
        "collection_info": null
    },
    {
        "title": "答惠牡丹",
        "author": "方岳",
        "content": "不识桃花过一年，已甘无分牡丹边。\n开园肯剪夜栏雨，抱瓮亟分山涧泉。\n书室乍惊春富贵，草庐谁结酒因缘。\n如闻花贡今成例，独未时情也自贤。",
        "dynasty": "宋",
        "collection_info": null
    },
    {
        "title": "水仙初花",
        "author": "方岳",
        "content": "丛丛低绿玉参差，抱瓮春畦手自治。\n地暖乍离烟雨气，岁寒不改雪霜姿。\n太真妃以香为骨，虢国人嫌粉涴眉。\n莫道秋崖无造化，解令朽壤出神奇。",
        "dynasty": "宋",
        "collection_info": null
    },
    {
        "title": "晚泛草塘有鱼入舟呼童鲙之适见瑞莲骈植与客赋首尾吟  其一",
        "author": "方岳",
        "content": "草塘晚泛亦佳哉，谁为贫谋献鲙才。\n自入船来银泼剌，且留客共月徘徊。\n不须溪友投竿线，径与诗人上酒杯。\n着意出奇殊未也，柳边又报瑞莲开。",
        "dynasty": "宋",
        "collection_info": null
    },
    {
        "title": "晚泛草塘有鱼入舟呼童鲙之适见瑞莲骈植与客赋首尾吟  其二",
        "author": "方岳",
        "content": "柳边又报瑞莲开，持与南熏讨论来。\n君子花宁儿女态，隠居人岂艷阳才。\n一经在昔曾双荐，三世于今不异财。\n自有老天知我在，草塘晚泛亦佳哉。",
        "dynasty": "宋",
        "collection_info": null
    },
    {
        "title": "次韵瑞莲",
        "author": "方岳",
        "content": "得种初非相府莲，谁令连蔕擢山泉。\n东西玉已几相属，大小乔今双欲仙。\n坞曰荷嘉真是矣，人言花是岂其然。\n山居但忆远公社，却与遗民孰后先。",
        "dynasty": "宋",
        "collection_info": null
    },
    {
        "title": "效茶山咏杨梅",
        "author": "方岳",
        "content": "五月梅晴暑正袢，杨家亦有果堪攀。\n雪融火齐骊珠冷，粟起丹砂鹤顶殷。\n併与文园消午渴，不禁越女蹙春山。\n略如荔子仍同姓，直恐前身是阿环。",
        "dynasty": "宋",
        "collection_info": null
    },
    {
        "title": "次韵红蕉",
        "author": "方岳",
        "content": "霜林蕉叶尚横陈，不易禁寒夜嚮晨。\n以貌取人通体似，其心如我别般春。\n两年开就花何晚，千里移将句有神。\n待学伊蒲修浄供，自烹菡萏当猩唇。",
        "dynasty": "宋",
        "collection_info": null
    },
    {
        "title": "次韵林同年见寄",
        "author": "方岳",
        "content": "水驿山城几往来，雪鸥亦怪面生埃。\n径归不为麒麟楦，多病竟孤鹦鹉杯。\n老子地寒余草径，广文官冷合兰台。\n山居美不堪持赠，云湿堕樵羹芋魁。",
        "dynasty": "宋",
        "collection_info": null
    },
    {
        "title": "用韵简赵尉无牡丹",
        "author": "方岳",
        "content": "乱山深处有谁来，诗砚荒寒一寸埃。\n特未可知天下事，断无相负掌中杯。\n人传梅隠近入幙，我但糟丘高筑台。\n竹友松朋真耐久，可曾将口问花魁。",
        "dynasty": "宋",
        "collection_info": null
    },
    {
        "title": "三用韵酬沈同年",
        "author": "方岳",
        "content": "两屦适从何许来，双蓬无处避风埃。\n江湖谁共月千里，轩冕真同水一杯。\n纵有穷愁侵病骨，断无荣辱到灵台。\n只销处士星明润，未用三台入斗魁。",
        "dynasty": "宋",
        "collection_info": null
    },
    {
        "title": "汪校正送鹦鹉",
        "author": "方岳",
        "content": "山中寂寞无与语，陇客适从何许来。\n每慨俗人言少味，宁知凡物忌多才。\n关山坐隔月千里，湖海相忘酒一杯。\n毕竟与渠毛羽别，窥檐羣雀漫惊猜。",
        "dynasty": "宋",
        "collection_info": null
    },
    {
        "title": "寄范参政",
        "author": "方岳",
        "content": "逐客无书入帝城，灵光今阙几公卿。\n当时何敢书三宿，诸老谁招鲁两生。\n双碧崔嵬容雪卧，一黄觳觫了春耕。\n极知穷薄难为力，犹幸林间识太平。",
        "dynasty": "宋",
        "collection_info": null
    },
    {
        "title": "寄史监丞",
        "author": "方岳",
        "content": "云卧空山抱月明，不将此手揖公卿。\n诗狂肯换五花马，酒兴径乘双玉缾。\n老子胸吞云梦泽，夜寒笔捲雪涛声。\n三生杜牧能容否，醉眼何妨一笑横。",
        "dynasty": "宋",
        "collection_info": null
    },
    {
        "title": "挽谢公王",
        "author": "方岳",
        "content": "白鹿遗书山泽癯，归来花木尽堪娱。\n功名之梦晦庵晦，礼乐其家迂叟迂。\n雪屋一灯春夜半，竹山千古暮云孤。\n雨寒愁绝兰亭禊，灵寿空余九老图。",
        "dynasty": "宋",
        "collection_info": null
    },
    {
        "title": "谢管辖挽诗",
        "author": "方岳",
        "content": "剑吼空山鹤梦寒，聂仙夜访碧云冠。\n两山拔起烟尘外，一壑归来天地宽。\n月满石坛朝斗罢，云眠竹所乞诗刊。\n松花落尽不知晓，留得残碑与世看。",
        "dynasty": "宋",
        "collection_info": null
    },
    {
        "title": "内翰程端明挽诗  其一",
        "author": "方岳",
        "content": "倒泻银河洗肺肝，初传冰句落人间。\n吾州谁继龙溪老，内相宁论豹尾斑。\n汲冢以来书尽读，商盘而上笔追还。\n岂无名字藏金匮，只与君王丐一閒。",
        "dynasty": "宋",
        "collection_info": null
    },
    {
        "title": "内翰程端明挽诗  其二",
        "author": "方岳",
        "content": "旋踵之间政事堂，挂冠神武一何忙。\n松风醉卧山前后，梅障留题春在亡。\n八十磻溪纔事业，百年落水自平章。\n老天肯使斯文坠，剑履已空笙鹤翔。",
        "dynasty": "宋",
        "collection_info": null
    },
    {
        "title": "次韵程汪二兄投赠  其一",
        "author": "方岳",
        "content": "未论知己定谁欤，却恐春皋失故吾。\n穷老不随时世薄，行藏犹识圣人污。\n陶元亮已觉今是，祁孔宾毋费夜呼。\n便拟耕桑教豚犬，不令渠辈指之无。",
        "dynasty": "宋",
        "collection_info": null
    },
    {
        "title": "次韵程汪二兄投赠  其二",
        "author": "方岳",
        "content": "谁放词林出一头，穷愁自欲着春秋。\n传杯有手堪持蟹，解佩无刀可买牛。\n何苦文章惊海内，已甘烟雨老岩幽。\n芷汀兰渚离骚在，付与春江自在流。",
        "dynasty": "宋",
        "collection_info": null
    },
    {
        "title": "寄题盐城方令君摇碧阁",
        "author": "方岳",
        "content": "有山无水山枯槁，有阁无书阁未清。\n作计者谁三太息，美君于此四难并。\n宰官身落秋城柝，处士星寒雪墅耕。\n蚤晚樯竿插苍石，重拈秃笔与逢迎。",
        "dynasty": "宋",
        "collection_info": null
    },
    {
        "title": "次韵程兄见寄",
        "author": "方岳",
        "content": "万事于吾一羽轻，未忘情处圣人清。\n抵须赋奏长杨馆，只以诗为细柳营。\n岁月凋零霜后叶，交游聚散水中萍。\n短书忽到维摩室，未信已寒文字盟。",
        "dynasty": "宋",
        "collection_info": null
    },
    {
        "title": "简季桐庐",
        "author": "方岳",
        "content": "愧面何堪见客星，移舟且莫近前汀。\n鸥沙草长连江暗，蟹舍潮回带雨腥。\n归去尚余初茧栗，生来能费几笭箵。\n诗肠一夜生芒角，试问故人双玉缾。",
        "dynasty": "宋",
        "collection_info": null
    },
    {
        "title": "始见台章弹予面目可憎唇吻可畏",
        "author": "方岳",
        "content": "生无燕颔可封侯，贫有牛衣可省愁。\n老矣江湖双短鬓，悠哉天地一归舟。\n野夫畴昔友麋鹿，人世是非风马牛。\n口角雌黄吾岂敢，併忘皮裏有春秋。",
        "dynasty": "宋",
        "collection_info": null
    },
    {
        "title": "次韵辟雍同舍用予魁字韵",
        "author": "方岳",
        "content": "行辈参差落后来，未经老笔扫氛埃。\n閒知天地摩铜狄，莫误春秋着玉杯。\n断藁略堪供醤瓿，骚人径欲筑诗台。\n更烦同舍郎题品，只欠同年旧榜魁。",
        "dynasty": "宋",
        "collection_info": null
    },
    {
        "title": "送寺丞韩君守新安  其一",
        "author": "方岳",
        "content": "君家集有陆参序，老笔夸张歙大州。\n三百年来非昔比，二千石喜得今侯。\n早田已槁曾关念，旧石虽奇不到收。\n沃沃桑麻山雨外，归欤甿亦买羸牛。",
        "dynasty": "宋",
        "collection_info": null
    },
    {
        "title": "送寺丞韩君守新安  其二",
        "author": "方岳",
        "content": "吾州可但佳山水，熏沐诗书自不同。\n牧守曾留今相国，郡人况有我文公。\n诸贤雅欲相俎豆，一念底须多缿筒。\n三十六峰吟更笔，只将无事过年丰。",
        "dynasty": "宋",
        "collection_info": null
    },
    {
        "title": "梦平山",
        "author": "方岳",
        "content": "击楫涛江二十春，平生踪迹已成陈。\n秋城一别芙蓉老，夜柝几番杨柳新。\n社燕欲归仍择木，佛貍不死每惊尘。\n如闻露布今三捷，莫遣天骄返隻轮。",
        "dynasty": "宋",
        "collection_info": null
    },
    {
        "title": "寄吕宗卿",
        "author": "方岳",
        "content": "昔我林皋麋鹿姿，云胡今我復来思。\n舟行严濑多逢雨，山识吾宗少有诗。\n风月厌谈当世事，干坤独与古人期。\n西湖烟水春无恙，坐想梅花圣得知。",
        "dynasty": "宋",
        "collection_info": null
    },
    {
        "title": "次韵李君携示唐告",
        "author": "方岳",
        "content": "唐家甲乙尊门族，谁有流传直到今。\n一代衣冠王子表，三朝雨露圣人心。\n曾经竹巷醉双玉，尽出花绫诺百金。\n湖海半生今见子，摩挲未负老侵寻。",
        "dynasty": "宋",
        "collection_info": null
    },
    {
        "title": "次韵黎倅",
        "author": "方岳",
        "content": "幸自青山肯见分，一蓑何不竟眠云。\n鱼肥西塞尽堪钓，鹤怨北山谁勒文。\n自脱唐衫寻辇路，只将周易对炉熏。\n追奔蛮触非吾事，终欲茅庐老聘君。",
        "dynasty": "宋",
        "collection_info": null
    },
    {
        "title": "次韵卢监",
        "author": "方岳",
        "content": "兰亭人寂几何年，着我糟丘亦冗员。\n寻访雪溪无酒债，主张禊帖有诗权。\n千岩秀处书如堵，五月凉时藕似船。\n只么拍浮真足矣，底须妄想到花边。",
        "dynasty": "宋",
        "collection_info": null
    },
    {
        "title": "次韵徐宰题岳王祠",
        "author": "方岳",
        "content": "杀气犹缠岳字旗，秋风铁马已南归。\n和之一字误人国，今且百年遭祸机。\n白骨自荒公论在，青山良是物情非。\n羊腥犬秽长陵土，泪落囊封御笔依。",
        "dynasty": "宋",
        "collection_info": null
    },
    {
        "title": "悼祭酒徐仁伯  其一",
        "author": "方岳",
        "content": "皇天老眼定何居，祸酷如公古亦稀。\n酖毒不令猜叔子，药家谁实死颜畿。\n人心纵崄难清白，世变不磨真是非。\n毕竟若为书史册，暮江倚徙泪沾衣。",
        "dynasty": "宋",
        "collection_info": null
    },
    {
        "title": "悼祭酒徐仁伯  其二",
        "author": "方岳",
        "content": "同谒翘材话直前，别纔信宿讣惊传。\n等之百世无今日，杀我三良不半年。\n公与朝端清到底，人言次相直如弦。\n奏篇共上寥阳殿，未必精忠隔九泉。",
        "dynasty": "宋",
        "collection_info": null
    },
    {
        "title": "次韵徐宰斋宿学宫",
        "author": "方岳",
        "content": "孔堂雨宿盍儒簪，自与诸儒守诲箴。\n白髮一经流俗眼，青山千古圣贤心。\n夜窗灯冷书如堵，春草坛荒杏满林。\n想得梦回科斗壁，隠然丝竹尚遗音。",
        "dynasty": "宋",
        "collection_info": null
    },
    {
        "title": "别羣玉同舍",
        "author": "方岳",
        "content": "纔入蓬山路已迷，青虬夜吼又东西。\n荼䕷略有一日雅，藓石未干千佛题。\n册府敲茶玄鹤舞，军门草檄玉骢嘶。\n羣仙定说粗官在，台史今占太白低。",
        "dynasty": "宋",
        "collection_info": null
    },
    {
        "title": "次韵刘架阁和予壬寅入局诗",
        "author": "方岳",
        "content": "入开图籍底须箝，谁校蓬山三万籤。\n有竹两窗聊下榻，为梅一笑几巡檐。\n虎头食肉亦安用，熊掌与鱼那得兼。\n好事人来勤载酒，纵无奇字不渠厌。",
        "dynasty": "宋",
        "collection_info": null
    },
    {
        "title": "铨琐",
        "author": "方岳",
        "content": "绿渍苔痕蚀断碑，摩挲名字笑衰迟。\n云寒昨夜人何似，雨锁重门春不知。\n莫倚离骚堪仆命，从来造物亦儿痴。\n转头十五年前话，独立东风举似谁。",
        "dynasty": "宋",
        "collection_info": null
    },
    {
        "title": "送滕广叔铨试",
        "author": "方岳",
        "content": "矮屋曾分雪夜灯，相期各已上青冥。\n得官谁谓非黄甲，如我今犹祇白丁。\n别久不论清浊酒，情亲或梦短长亭。\n一生科目十名上，自有君家旧典刑。",
        "dynasty": "宋",
        "collection_info": null
    },
    {
        "title": "和知郡史监丞鹿鸣宴诗",
        "author": "方岳",
        "content": "文物声明极盛秋，傅岩人不待形求。\n笔扛龙鼎雄豪在，手拔鲸牙汗漫游。\n温饱定知非雅意，治安谁与借前筹。\n老予曾到慈恩顶，更放诸贤出一头。",
        "dynasty": "宋",
        "collection_info": null
    },
    {
        "title": "县送邸报",
        "author": "方岳",
        "content": "绿阴门巷冷沈沈，何许文书忽见寻。\n谁爱屋乌方引玉，同骑竹马或登金。\n今吾久已忘人世，故纸焉能损道心。\n只有断云知此意，为驱一雨洗山林。",
        "dynasty": "宋",
        "collection_info": null
    },
    {
        "title": "次韵浄照",
        "author": "方岳",
        "content": "一筇一衲出山相，不道斯人故可人。\n我已久闻挥翰手，师宁相对坐禅身。\n山林有味青灯古，天地无情白髮新。\n认取本来真面目，瀑泉诗好未知津。",
        "dynasty": "宋",
        "collection_info": null
    },
    {
        "title": "赠谈命者",
        "author": "方岳",
        "content": "客有携诗夜扣扃，典衣何惜倒吾缾。\n山城难觅葡萄绿，竹火终强鹁鸽青。\n迕俗坐谈扪蝨略，治生欲读相牛经。\n向来人亦多称好，正坐无钱语不灵。",
        "dynasty": "宋",
        "collection_info": null
    },
    {
        "title": "赠术者王髯",
        "author": "方岳",
        "content": "王髯过我秋崖底，未识青囊且对棋。\n万事只销三字好，一生宽破百年痴。\n有田种秫便可耳，无分读书姑寘之。\n苦劝勿寒场屋梦，此言却恐白鸥知。",
        "dynasty": "宋",
        "collection_info": null
    },
    {
        "title": "次韵叶宗丞约游括苍",
        "author": "方岳",
        "content": "一诗不了苍州债，曾泊春沙问水程。\n山自强如吾郡好，酒今闻有括滩清。\n文章未得半分力，故旧难忘少日情。\n已斸莓苔新种竹，恐无辞与此君盟。",
        "dynasty": "宋",
        "collection_info": null
    },
    {
        "title": "题归来馆",
        "author": "方岳",
        "content": "莫问渊明隔几尘，归来瓮面绿粼粼。\n醉眠明月元无价，对画凌烟自有人。\n绝口不谈当世事，掉头宁作太平民。\n春来春去棋声外，不管人间局面新。",
        "dynasty": "宋",
        "collection_info": null
    },
    {
        "title": "与蔡吏部林直院别江楼",
        "author": "方岳",
        "content": "又抛蓑笠出山来，那得江鸥不见猜。\n一醉真成吞溟涬，三人曾共住蓬莱。\n翰林词伯玉为骨，直指绣衣霜作台。\n莫笑樵溪穷太守，短篷烟雨亦佳哉。",
        "dynasty": "宋",
        "collection_info": null
    },
    {
        "title": "小集垂丝海棠下  其一",
        "author": "方岳",
        "content": "春风定何物，所至成芳妍。\n墙阴树憔悴，宁识岁月迁。\n今晨步吾屧，珠缨粲红鲜。\n余酲不胜扶，背面低晴烟。\n风日不贷人，坐恐随翾翩。\n强起从吾游，一笑俱嫣然。",
        "dynasty": "宋",
        "collection_info": null
    },
    {
        "title": "小集垂丝海棠下  其二",
        "author": "方岳",
        "content": "酌我紫金盏，醉此红玉蕤。\n为经老天手，元气之所滋。\n万生有不齐，时至俱纷披。\n一一得自性，亦岂造化私。\n君看枝上花，荣落方自兹。\n所可必者性，不可违者时。",
        "dynasty": "宋",
        "collection_info": null
    },
    {
        "title": "南窗偶书  其一",
        "author": "方岳",
        "content": "吾徒例迂疎，与世自少可。\n不工口嗫嚅，正坐胸磊砢。\n折腰迂人情，高论常轗轲。\n归哉夜窗雨，喜不失故我。\n琴尊日多暇，未觉此计左。\n秋风挟佳月，流光侑孤坐。\n持觞酹伯伦，彼豪真蜾蠃。",
        "dynasty": "宋",
        "collection_info": null
    },
    {
        "title": "南窗偶书  其二",
        "author": "方岳",
        "content": "西风忽凄厉，皎月流素光。\n客从何方来，兰佩芙蓉裳。\n挥琴发哀弹，夜寂山苍苍。\n可人者曲生，挽我无何乡。\n醉中眇万物，拄颊歌沧浪。",
        "dynasty": "宋",
        "collection_info": null
    },
    {
        "title": "南窗偶书  其三",
        "author": "方岳",
        "content": "毛颖轻俗子，孔方疎吾曹。\n未须奴事钱，正可仆命骚。\n持此将安之，聊足以自豪。\n向来与诸儒，尚论夔与皋。\n此言终当酬，时命不我遭。\n欲语恐惊纷，卑之无甚高。",
        "dynasty": "宋",
        "collection_info": null
    },
    {
        "title": "梦方饮药或告之曰攻伐太过斯伤天和觉而识之",
        "author": "方岳",
        "content": "过恭为足恭，过敬为缪敬。\n礼犹不可过，况以毒攻病。\n甚毒伤冲和，一快丧躯命。\n万事有厥中，毋使血气横。\n子姑小徐徐，亦或见自性。\n忽轻梦中语，克念可以圣。",
        "dynasty": "宋",
        "collection_info": null
    },
    {
        "title": "和三四弟韵",
        "author": "方岳",
        "content": "清明乍佳游，适与元巳并。\n但有松叶醪，宁须杏花饧。\n渔篷半篙绿，烟雨涵幽清。\n缅怀兰亭人，高冢亦已平。\n空余数行墨，日月老送迎。\n不知狂李白，醉面骑长鲸。\n宇宙曾几何，一笑吾诗成。",
        "dynasty": "宋",
        "collection_info": null
    },
    {
        "title": "用韵还学者诗卷",
        "author": "方岳",
        "content": "制芰以为衣，缉荷以为屋。\n樵水秋夜寒，悲风入琴曲。\n不怨山泽癯，有道式金玉。\n百年肘屈伸，万事手翻覆。\n拙哉富贵人，胡椒不论斛。\n何如遗编诗，自足寄幽独。\n贫者士之常，前言炳如烛。",
        "dynasty": "宋",
        "collection_info": null
    },
    {
        "title": "畦菜",
        "author": "方岳",
        "content": "踏云课园丁，趁雨鉏菜甲。\n土甘春绕畦，烟重晓携锸。\n毋令蔓草滋，旋拾枯篠插。\n诗肠风露香，碧脆已可搯。\n谁言庾郎贫，未觉三韭乏。\n那知世有人，犹嫌万钱狭。",
        "dynasty": "宋",
        "collection_info": null
    },
    {
        "title": "丐祠不获",
        "author": "方岳",
        "content": "老马倦长路，归鸿惬深林。\n庐山共江左，久已费越吟。\n樵川邈何方，岂解操南音。\n三书光范门，香火盟初心。\n颇闻丞相嗔，竟欲烦窥临。\n宁知新种梅，条{艹拱}雪霜侵。\n谁与旋移竹，艺此十亩阴。\n所嗟饭不足，未能决投簪。\n出处方两难，搔首成孤斟。",
        "dynasty": "宋",
        "collection_info": null
    },
    {
        "title": "亨道至能对棋月下文振闻后堂歌声逃席而起",
        "author": "方岳",
        "content": "高梧动凉吹，月色如新磨。\n吾侪冰雪胸，如此良夜何。\n二客信不凡，一局欲烂柯。\n中庭人语寂，玉佩鸣相摩。\n胜士何洒落，俗子谁讥诃。\n安得玉跳脱，酌我金叵罗。\n昭华不露面，独茧抽长歌。\n径令郑子真，飞梦巫山阿。",
        "dynasty": "宋",
        "collection_info": null
    },
    {
        "title": "泊钓台",
        "author": "方岳",
        "content": "落帆鸬鷀步，倚策羊裘轩。\n纷披穉篠閒，森鬰古木尊。\n幽蹊石齿齿，醉袖风翻翻。\n缅怀台上人，老藓双骭存。\n宁知天九重，不博月一痕。\n咄哉侯君旁，坐受富贵吞。\n先生无乃误，肯与痴人言。\n吾诗亦赘矣，舐舌不可扪。",
        "dynasty": "宋",
        "collection_info": null
    },
    {
        "title": "牛屋",
        "author": "方岳",
        "content": "苫以连茹茅，编以带叶篠。\n俾予茧栗犊，安卧烟雨晓。\n架犂初学耕，敲扑固不少。\n我廪何时高，尔室勿嫌小。\n半山月荒凉，四壁云缭绕。\n相期一饱外，短笛秋渺渺。\n黄钟忽满脰，声欲撼林杪。\n岂叹不耕人，华榱上云表。",
        "dynasty": "宋",
        "collection_info": null
    },
    {
        "title": "山行  其一",
        "author": "方岳",
        "content": "山欲窈而深，路欲缭而曲。\n向来始开荒，惟恐日不足。\n松行四五里，云绕上下谷。\n振衣千仞冈，邀月喷横玉。\n于今曾几何，此与不可续。\n一筇筋力疲，篮笋或更仆。\n平生爱山心，安得两黄鹄。\n昔如鸿翩翻，今如驹局促。\n盛衰固其常，细甚太仓粟。\n付之琉璃黄，浇以葡萄绿。",
        "dynasty": "宋",
        "collection_info": null
    },
    {
        "title": "山行  其二",
        "author": "方岳",
        "content": "吾州固多士，霞佩相上下。\n懿哉考亭老，伊洛与并驾。\n清庙荐鼎彝，黄琮加缫藉。\n遂令晋之鄙，嗜学如嗜炙。\n岂徒挟老笔，秋风趁雄跨。\n奇文吐寒芒，明月夜相射。\n要当抱遗经，与帝陈广厦。\n平津二三策，夫我则不暇。\n士以器识先，兰鲍在所化。\n行矣其勉旃，勿为子虚诧。",
        "dynasty": "宋",
        "collection_info": null
    },
    {
        "title": "寄陈国录",
        "author": "方岳",
        "content": "秋宵一何长，客梦一何短。\n坐为识丁累，弹铗落孤馆。\n所思渺寒江，苦惜会面罕。\n岂无相携人，情话谁与款。\n昔为爨下桐，今为沟中断。\n江风摇青灯，几砚尘欲满。\n不惯事典籤，与子书亦懒。\n传闻教辟雍，如乐得嶰管。\n诸生声利尘，颇欲一湔澣。\n何时夜雨床，共话晴云盌。",
        "dynasty": "宋",
        "collection_info": null
    },
    {
        "title": "感风谢客",
        "author": "方岳",
        "content": "閤閤官蛙鸣，齁齁老牛喘。\n政坐一朝喧，作此十日沴。\n天公信难料，气候随手转。\n吾贫了目前，遽脱春衣典。\n宁知昨夜雪，缩若蚕作茧。\n坐令鼻流沫，客邪闭关犍。\n畏风甚防秋，畏酒甚把浅。\n呼童语之故，有客姑谢遣。\n使吾早自觉，安得讹谬舛。\n乃知天下事，以谨失者鲜。",
        "dynasty": "宋",
        "collection_info": null
    },
    {
        "title": "采菌",
        "author": "方岳",
        "content": "溪行近里所，雪菌朵寒萚。\n久晴危欲枯，抱瓮日商略。\n可怜书生愚，为口不计脚。\n龟肠惯饥虚，鸡肋忍馋嚼。\n独奇白云芝，风露专一壑。\n自寻堕樵归，远掬飞泉瀹。\n此岂不足欤，更嫌村酿薄。\n世涂语百车，官仓陈一龠。\n胡为犯讥弹，而负两芒屩。\n甘餐自当肉，石鼎香漠漠。\n宁忆武昌鱼，况復扬州鹤。",
        "dynasty": "宋",
        "collection_info": null
    },
    {
        "title": "有以晦庵真迹见寄者乃寒栖精舍诗也因次其韵",
        "author": "方岳",
        "content": "富贵不可期，贫贱未易骄。\n山人乃尔昧，过眼风烟飘。\n鹪鹩一枝足，不知有层霄。\n我知古之人，千载俱寥寥。\n寒栖访精舍，野绿摇轻𦨣。\n一屏直耸耸，万里直荛荛。\n至今空堂云，巾屦遗高标。\n笛声横者谁，有些不可招。\n却后五百年，容我摩青瑶。\n尚怜沈东阳，燕雀空喧嚣。",
        "dynasty": "宋",
        "collection_info": null
    },
    {
        "title": "梦有饟予宝器一奁者曰僧某甲入寂奉以别也一念不敢受当与善知识作供耳顾视僧在傍恢然伟岸与之揖甚野划然笑曰我不管也因墨格上笔书云老藤一枝孤云万里如是我闻我闻如是放笔趺坐而逝既觉因作偈言焉知僧非异人与予宿有缘契庶几闻之",
        "author": "方岳",
        "content": "何师何许人，何用与世绝。\n向来修何行，于今得寂灭。\n復以何因缘，梦与老夫诀。\n是身如虚空，而有何差别。\n云何作我相，饟别何屑屑。\n彼分香卖履，何者谓豪杰。\n老师出世间，亦復何恋结。\n我法一切无，何以此宝诀。\n问宝何从来，岂为我辈设。\n师今何方去，更吐广长舌。",
        "dynasty": "宋",
        "collection_info": null
    },
    {
        "title": "燕来巢",
        "author": "方岳",
        "content": "吾贫自无家，客户寄村疃。\n槿篱月三间，荒寒天不管。\n燕亦何所闻，乃于我乎馆。\n岂以菊未莎，而有竹可款。\n不叩富儿门，宁为老夫伴。\n此意殊可人，然亦似吾懒。\n所须半丸泥，不费一秉秆。\n云胡及风熏，相宅无乃缓。\n勉哉尔翁姥，坐席宁暇暖。\n主人当贺成，落以晴云盌。",
        "dynasty": "宋",
        "collection_info": null
    },
    {
        "title": "次韵久雨",
        "author": "方岳",
        "content": "老我不解事，束书别溪堂。\n宁知十日雨，换此两鬓霜。\n苔滑螾争席，云蒸蜗篆梁。\n移床夜避湿，仰见天隙光。\n长安亦何好，肯堕声利场。\n人情爱吾庐，对此良自伤。\n蚤知一官误，悔不三径藏。\n沙觜竹万箇，屋头木千章。\n晴当相与屐，雨亦可以觞。\n毋令鼃黾曹，张王喧我傍。",
        "dynasty": "宋",
        "collection_info": null
    },
    {
        "title": "客有致鸂鶒者",
        "author": "方岳",
        "content": "沙禽有鸂鶒，偕老矢靡他。\n语语浴晴渚，处处眠春莎。\n三生爱欲牵，不避弋者罗。\n双笼致厓下，穷蹙愁相睋。\n吾将逸之归，如此红裳何。\n方池尺有咫，亦足供逶迤。\n眷言树之栅，结屋如渔蓑。\n相攸奠尔居，谨勿思江河。\n岂但林外鸠，晴雨不我讹。\n人斯其视斯，妻柔而夫和。",
        "dynasty": "宋",
        "collection_info": null
    },
    {
        "title": "答吴尚书",
        "author": "方岳",
        "content": "今夕復何夕，翠笼蒲艾香。\n明朝做端午，节物追楚乡。\n客从何方来，寄我锦云章。\n江山渺何许，宛然挹清扬。\n忽忆老先生，方上千岁觞。\n北园竹万箇，想见清簟凉。\n安得子列子，御我藓古傍。\n剧谈坐抵掌，一吐冰雪肠。\n当时写巴曲，本拟书数行。\n笔阁不得下，聊与歌慨慷。\n乃今亦復尔，歌短意则长。",
        "dynasty": "宋",
        "collection_info": null
    },
    {
        "title": "社日以旱蔬食",
        "author": "方岳",
        "content": "骄阳挟融风，合力为此旱。\n南山肤寸云，六合望弥满。\n怒吹不待族，赤日行火伞。\n幽窗几长身，玉立拯萧散。\n中干不自持，槁项何足算。\n以兹占西畴，可想一本秆。\n社公亦耐事，水旧不渠管。\n方勤玉食忧，下令屠牛坦。\n坐令宰平手，无肉醉町畽。\n但闻宽大书，已责宁使缓。\n龙湫有潜鳞，鬰屈睡欲懒。\n移文颂风伯，九关谁可款。",
        "dynasty": "宋",
        "collection_info": null
    },
    {
        "title": "秋热  其一",
        "author": "方岳",
        "content": "衰老不耐暑，喜甚秋咫尺。\n秋来几何时，炮煮乃尔剧。\n老夫大失望，亦自媿两屐。\n青山吾故人，可想不可觌。\n农家请言田，使我舌屡唶。\n六月潴为泥，七月稿为腊。\n十无一二存，政苦蝗狼藉。\n吾饥不能腊，子热不能夕。\n子热犹可凉，吾饥那可常。",
        "dynasty": "宋",
        "collection_info": null
    },
    {
        "title": "秋热  其二",
        "author": "方岳",
        "content": "残暑何姦雄，酷烈不肯退。\n穉秋太君子，敛避不敢对。\n熏风来无期，民愠良愦愦。\n吴牛方喘月，渴想蓐收代。\n金行既用事，炎赫乃故在。\n于今几何时，秋夏终晦昧。\n畏热如畏虎，悸汗流浃背。\n南山殷其雷，崛起云霮䨴。\n谁当笺老天，与世思盥颒。\n风雨一洗之，此热不可再。",
        "dynasty": "宋",
        "collection_info": null
    },
    {
        "title": "与至能夜话",
        "author": "方岳",
        "content": "吾生如征鸿，岁月如脱兔。\n江上烟雨寒，花老春已暮。\n肯辞白髮亲，我盖坐贫故。\n文章未得力，儒冠岂余误。\n至能我辈人，未随时俗恶。\n青灯竹窗底，健论时一吐。\n风雷万马奔，沧溟百川赴。\n策名藉奉常，颜色若有迕。\n堂堂湖海豪，岂供折腰具。\n欲于我乎馆，西山美无度。\n谨勿袖笏来，恐犯西山怒。",
        "dynasty": "宋",
        "collection_info": null
    },
    {
        "title": "山庄书事",
        "author": "方岳",
        "content": "晨兴抹两屦，为口见驱迫。\n课童督秋刈，野穫夜彭魄。\n田翁适过予，繿缕黑而瘠。\n具言土力贫，年登苦囏阨。\n一饭不自期，未议了称责。\n昨者耆长来，名復挂欠籍。\n截绢入官输，官怒边幅窄。\n抛掷下堂阶，退字印文赤。\n卖牛重买丝，篝灯不停息。\n明当扣东邻，假牛下牟麦。\n久贫少人情，恐復不见借。\n既去重感伤，行行犹欠息。\n我归不能眠，草根鸣蟋蟀。",
        "dynasty": "宋",
        "collection_info": null
    },
    {
        "title": "八月十四夜对月",
        "author": "方岳",
        "content": "澄空四无云，明月如凝霜。\n岸巾南窗下，领略今夕凉。\n鸱夷渴生尘，风味不可忘。\n欲上排九关，笺此世故忙。\n百年几今夕，今我持空觞。\n竹君自可人，清影飞度墙。\n挹彼风露姿，浣此冰雪肠。\n明当醅瓮熟，春溜翻糟床。\n良夜难虚拘，当復会此堂。\n所不偿予言，有如明月光。",
        "dynasty": "宋",
        "collection_info": null
    },
    {
        "title": "明日雨再用韵",
        "author": "方岳",
        "content": "竹君颇介特，高节凌秋霜。\n朝来雨声寒，意色俱凄凉。\n此岂子败盟，而不能相忘。\n秋色雨亦佳，遣我冥搜忙。\n离骚日在眼，捃摭方滥觞。\n安得灵运屐，共窥公干墙。\n涉世三折肱，悲秋九迴肠。\n脱巾漉浮蛆，醉卧六尺床。\n竹意亦自持，俨立何堂堂。\n会当有良夜，披户延寒光。",
        "dynasty": "宋",
        "collection_info": null
    },
    {
        "title": "读白诗效其体  其一",
        "author": "方岳",
        "content": "我贫良亦囏，未老生白鬚。\n策名奉常第，年已三十余。\n半生苦无几，宁不欲疾驱。\n山麋野而僻，所至皆崎岖。\n一登督视府，两驾太守车。\n意见有不合，索去不待炊。\n所以二十载，同一优侏儒。\n岂如云水身，自适瓜芋区。\n夕吾酒一瓢，朝吾饭一盂。\n贫贱与富贵，本自无羞殊。\n寄语刘伯龙，毋烦鬼揶揄。",
        "dynasty": "宋",
        "collection_info": null
    },
    {
        "title": "读白诗效其体  其二",
        "author": "方岳",
        "content": "人生有穷达，不系才不才。\n造物所付与，圣贤不能回。\n君看孔孟氏，遇世何如哉。\n岂其有不如，王驩与桓魋。\n以兹自忖度，所遭已踰涯。\n前瞻固不反，后顾又可咍。\n同时第进士，或未离蒿莱。\n归来亦云幸，潇散月下杯。\n山池芰荷过，野岸芙蓉开。\n幅巾一筇竹，适可眠秋厓。",
        "dynasty": "宋",
        "collection_info": null
    },
    {
        "title": "读白诗效其体  其三",
        "author": "方岳",
        "content": "左耳听比邻，哀哀哭其夫。\n家破肉未寒，欲与死者俱。\n右耳听嫠妇，呱呱哀其雏。\n夫亡仅一女，不自禁毒痡。\n揽衣夜向晨，铙鼓何喧呼。\n谁何过丧车，送骨荒山隅。\n中年自多感，人世何所娱。\n闻见又如此，坐叹岁月徂。\n明朝计安出，痛饮真良图。",
        "dynasty": "宋",
        "collection_info": null
    },
    {
        "title": "徐仁伯侍郎挽诗",
        "author": "方岳",
        "content": "诸老遗书在，情亲独考亭。\n学卑时俗陋，文起众人醒。\n壮笔扛周鼎，危言耸汉庭。\n羣公俱避易，吾道未凋零。\n纶綍泥封玺，蓬莱月锁厅。\n冰霜寒挺操，霄汉倦梳翎。\n有碣留南剑，无心徙北溟。\n一襟梅野雪，半世草堂星。\n晚对螭坳墨，亲探虎穴猩。\n豹关传晓跸，蛰户动春霆。\n彼相隳人纪，臣言准老经。\n纲常通宇宙，机阱骇朝廷。\n躔宿惊霄陨，干坤为昼冥。\n囊封争论切，诏敕费丁宁。\n愤极空流涕，时平竟失刑。\n忆曾歌楚些，忍復弔湘灵。\n光蚀星奎壁，冤沈古鼎铏。\n茫茫千载恨，不尽月岩青。",
        "dynasty": "宋",
        "collection_info": null
    },
    {
        "title": "寄题朱塘晦翁亭",
        "author": "方岳",
        "content": "吾州断云边，山水则大好。\n不知几何年，有一晦翁老。\n去为考亭人，草树日枯槁。\n儿时所钓游，岂不槩怀抱。\n归来乎令威，杖屦费幽讨。\n寒绿翁家塘，昨梦几倾倒。\n田田君子花，籍籍书带草。\n谁其月三间，聊以寄吾浩。\n翁今为飞仙，落叶纷不扫。\n滕侯所书绅，岁月略可考。\n诸郎表章之，三峯倚晴昊。\n藐予抱遗书，生世恨不早。\n至今章句间，兀兀首空皓。\n缅怀草堂云，春风动芹藻。",
        "dynasty": "宋",
        "collection_info": null
    },
    {
        "title": "简刘尉",
        "author": "方岳",
        "content": "秋风昨夜起，碧宙已澄穆。\n肯乘鷄栖车，远过蜗殻屋。\n纵无二顷秫，亦有两窗竹。\n喜逢谏议面，未负将军腹。\n灯寒一夜话，梦破十年读。\n贫味故自佳，柔蔬雨中绿。",
        "dynasty": "宋",
        "collection_info": null
    },
    {
        "title": "艺兰",
        "author": "方岳",
        "content": "猗兰杳幽茂，深林自吹香。\n何必九畹滋，一枝有余芳。\n春鉏斸寒烟，渺渺怀江湘。\n灵均㤯未死，憔悴歌沧浪。",
        "dynasty": "宋",
        "collection_info": null
    },
    {
        "title": "夏日珠溪赋八音体  其一",
        "author": "方岳",
        "content": "金筛薜萝月，玉戛琅玕风。\n石根一睡美，幽尚谁与同。\n丝棼俗士怀，颠倒崔烈铜。\n竹筇肯俱来，独予两诗穷。\n匏瓠亦缠藤，永日闭梵宫。\n土花侵道碧，晚翠初空蒙。\n革华共徘徊，爱此山丛丛。\n木犀约重游，小待香玲珑。",
        "dynasty": "宋",
        "collection_info": null
    },
    {
        "title": "夏日珠溪赋八音体  其二",
        "author": "方岳",
        "content": "金谷已尘土，珠履如飈风。\n石崇与平原，痴处正尔同。\n丝毫挂世网，空锢南山铜。\n竹窗理残书，久已不讳穷。\n匏樽吾秋人，许访青莲宫。\n土甘蔬亦香，小摘空蒙蒙。\n革革有鸣禽，留我幽花丛。\n木屑落飞谈，烟霏晚葱珑。",
        "dynasty": "宋",
        "collection_info": null
    },
    {
        "title": "与胡子安眺云林",
        "author": "方岳",
        "content": "共搜括中奇，邂逅瘦筇两。\n溪甘茶自香，雪尽梅更爽。\n砚寒了佳娱，林迥答幽响。\n日暮僧不归，山云自来往。",
        "dynasty": "宋",
        "collection_info": null
    },
    {
        "title": "懒庵",
        "author": "方岳",
        "content": "坐兀忘昼长，睡熟苦夜短。\n一衲六十年，肘见不渠管。\n华鲸撼林樾，饭香云子盌。\n欠伸起卧堂，云何师不懒。",
        "dynasty": "宋",
        "collection_info": null
    },
    {
        "title": "夜梦至何许岩壑深窈石上苔痕隠起如小篆有僧谓予曰杨诚斋范石湖题也明日续洪舜俞登玲珑诗有几人记曾来老苔蚀琱锼之句恍然如梦因次韵记之",
        "author": "方岳",
        "content": "大杨风日春，小范林壑秋。\n去予几何年，各已如云浮。\n谁歌黄金缕，共醉白玉舟。\n梦中到蓬莱，名字留岩幽。\n宁知地下郎，草记天上楼。\n老石翠岚湿，古篆苍藓稠。\n摩挲踞虎兕，鬰屈蟠蛟虬。\n想当得意时，落笔不自休。\n江山有二老，文字照九州。\n神物俨护持，剥蚀吾奚忧。\n是间定何许，玲珑窈相绸。\n云根与僧憇，雪罅如神锼。\n欲呼古时月，为洗今人愁。\n梦耶其非欤，起坐搔白头。",
        "dynasty": "宋",
        "collection_info": null
    },
    {
        "title": "题陈叔茂二亭 观澜",
        "author": "方岳",
        "content": "喷腾浙江潮，奔放吕梁水。\n人情骇奇观，所见涛浪耳。\n见浪不见澜，滔滔者皆是。\n天晴风日佳，试叩二三子。",
        "dynasty": "宋",
        "collection_info": null
    },
    {
        "title": "题陈叔茂二亭 弄月",
        "author": "方岳",
        "content": "月从东峯来，岂但千里共。\n四天本无壁，谁不得受用。\n而彼山中人，塞向以自拥。\n径烦子陈子，普请作清供。",
        "dynasty": "宋",
        "collection_info": null
    },
    {
        "title": "双头兰",
        "author": "方岳",
        "content": "夷齐首阳饿，宇宙难弟兄。\n同心倚雪厓，世外一羽轻。\n紫茎孕双茁，岂有儿女情。\n贤哉二丈夫，万古离骚情。",
        "dynasty": "宋",
        "collection_info": null
    },
    {
        "title": "次韵酬季兄  其一",
        "author": "方岳",
        "content": "客梦落江外，时情付杯中。\n愿言烽火低，不到甘泉宫。\n吾道易荆棘，此身久萍蓬。\n鹤眠伴官屋，犹有林下风。\n吹灯读离骚，佳处时一逢。",
        "dynasty": "宋",
        "collection_info": null
    },
    {
        "title": "次韵酬季兄  其二",
        "author": "方岳",
        "content": "嗟哉蠹书鱼，生死文字中。\n向来阿房赋，谁奏明光宫。\n长江一帆雨，半世双鬓蓬。\n酒边得吾子，擘蟹谈秋风。\n江南有茅庐，山色相迎逢。",
        "dynasty": "宋",
        "collection_info": null
    },
    {
        "title": "与同幕集南楼再用韵",
        "author": "方岳",
        "content": "飞盖临边城，敌在吾目中。\n古今一俯仰，衰草迷隋宫。\n书生故倦游，庞眉感秋蓬。\n安得双飞鸿，跨此万里风。\n下视渺尘土，毋与俗士逢。",
        "dynasty": "宋",
        "collection_info": null
    },
    {
        "title": "又次韵",
        "author": "方岳",
        "content": "月寒弄清琴，石齿鸣涧水。\n寥寥古音在，难入筝笛耳。\n钟期渺秋江，停手子姑已。\n齐竽杂秦缶，乃倾市门倚。\n归从柴桑人，醉漉春瓮蚁。",
        "dynasty": "宋",
        "collection_info": null
    },
    {
        "title": "次韵酬章教授",
        "author": "方岳",
        "content": "江山渺愁予，岁月如羽疾。\n适烹雨前茶，已擘霜后橘。\n夜窗秋气悲，栩栩梦圭荜。\n荒唐失饭牛，迂阔坐扪蝨。\n书生夫何愚，因子请具述。\n端平元二间，旧学赍良弼。\n聘贤驿流庚，驭吏鱼去乙。\n人言万化新，太平适今日。\n起与鉏耒辞，欲补万分一。\n宁知事大谬，青衫乃吾桎。\n五月谒吏铨，禁营干宥密。\n六月道南徐，宵掠无宁室。\n七月绝涛江，秦渺乱师律。\n戍楼角声哀，夕烽酣战卒。\n兵精昼经天，肉食者遑恤。\n临风一长嘆，归计吾已必。\n胡为痴儿事，屡奏齐王瑟。\n愿言猛士心，化作班侯笔。",
        "dynasty": "宋",
        "collection_info": null
    },
    {
        "title": "次韵舒尉",
        "author": "方岳",
        "content": "故山渺寒江，抱此明月睡。\n烟簑失春锄，万事同一喟。\n可人期不来，乃独以诗至。\n持觞聘梅花，我醉花亦醉。",
        "dynasty": "宋",
        "collection_info": null
    },
    {
        "title": "再用韵酬朱制干忆梅",
        "author": "方岳",
        "content": "风挟柳花狂，晴酣海棠睡。\n玉人山之阿，为尔增叹喟。\n春妍老欲僊，敢不一告至。\n惜哉桃李场，独醒纷众醉。",
        "dynasty": "宋",
        "collection_info": null
    },
    {
        "title": "三用韵酬行甫平山之约",
        "author": "方岳",
        "content": "我家江南村，烟雨对山睡。\n与山几何别，尘土发深喟。\n欧阳有佳践，花骢一鞭至。\n亟报江南云，共此故人醉。",
        "dynasty": "宋",
        "collection_info": null
    },
    {
        "title": "四用韵",
        "author": "方岳",
        "content": "花愁牵胜游，禽咔破佳睡。\n点尔春何如，妙在夫子喟。\n宇宙一瑟间，谁知道之至。\n而彼章句儒，心为六经醉。",
        "dynasty": "宋",
        "collection_info": null
    },
    {
        "title": "五用韵",
        "author": "方岳",
        "content": "能官不如归，能诗不如睡。\n春风遽如许，对酒每三喟。\n驾言平山游，岁月惊屡至。\n岂不贤于人，逐逐利名醉。",
        "dynasty": "宋",
        "collection_info": null
    },
    {
        "title": "次韵杨先辈古调  其一",
        "author": "方岳",
        "content": "陌上有荡子，金鞍飞华鞯。\n闺中有思妇，玉指调悲絃。\n当时两相得，误作容易看。\n那知新婚别，负此如花颜。\n妾身如秋叶，君意如春烟。\n恨妾不恨君，劝君长加餐。\n于飞者双燕，人独胡不然。\n悲哉结交行，难语之时贤。",
        "dynasty": "宋",
        "collection_info": null
    },
    {
        "title": "次韵杨先辈古调  其二",
        "author": "方岳",
        "content": "南山有于菟，雪齿双铜睛。\n雾深忽轩鬐，孤啸开青冥。\n槲林岁月老，犹以文炳名。\n胡为食牛志，无復当时英。\n吾闻杨仪之，笔落风雨惊。\n乃今已老矣，囊锦携一兵。\n平时号诗将，穷处围愁城。\n何当胾西昆，与尔樽南溟。\n高谈动星斗，万物皆欣荣。\n秋风吾亦归，空山多月明。",
        "dynasty": "宋",
        "collection_info": null
    },
    {
        "title": "次韵范侍郎寄赵校正",
        "author": "方岳",
        "content": "呜呼小雅废，边角摇军声。\n采芹旧青衿，亦须事力征。\n朱轓挟武将，白眼轻儒生。\n区区众浊间，嗟子难为清。\n向来意何如，岂惟以文鸣。\n乃今事大谬，老气犹峥嵘。\n论事抉石猊，摛辞吸川鲸。\n久抱一束书，空山卧月明。\n窃忧蠢诐胡，鳞介腥神京。\n幸存三寸舌，宁守二尺檠。\n有愚欲献璞，无意望报琼。\n云何山阴兴，莫写塞下情。\n竹床撼夜柝，茅屋荒秋城。\n回首阊阖门，何啻九万程。\n愿言大白低，滁山足春耕。\n堂皇坐醉翁，开閤延羣英。",
        "dynasty": "宋",
        "collection_info": null
    },
    {
        "title": "题王尉半竹",
        "author": "方岳",
        "content": "吾始过西斋，破于玉川屋。\n中有山泽癯，雪灯共夜读。\n秋声入雨听，手携墙下竹。\n携锄斸荒苔，宁甘食无肉。\n今春初行鞭，稍觉风月肃。\n既成为诗喜，破奉起新筑。\n旧闻君家猷，兴寄尚幽独。\n一日无此君，亦自憎面目。\n君其几代孙，秀色若可掬。\n万事不挂口，翛然对寒玉。\n城中寸金地，官舍迫林麓。\n曾微百肘宽，难杂以花木。\n尚遗一半何，留之与云宿。",
        "dynasty": "宋",
        "collection_info": null
    },
    {
        "title": "蛰室",
        "author": "方岳",
        "content": "室中度以几，其修去寻一。\n广长尺而赢，崇为咫者七。\n牖一以为明，墐三以为密。\n不供并横肱，所贵劣容膝。\n蠖屈忘春霆，龟穹美朝日。\n玄冥方用事，万木僵欲凓。\n穷阴易中人，戒子谨无出。\n于时则然耳，天者傥可必。\n相尔室外寒，砖炉坐扪蝨。",
        "dynasty": "宋",
        "collection_info": null
    },
    {
        "title": "郑佥判取苏黄门图史园囿文章鼓吹之语为韵见贻辄復赓载  其一",
        "author": "方岳",
        "content": "挂冠与结绶，孰者为良图。\n忍贫殊亦难，乃有山水娱。\n一官落世网，耳目皆非吾。\n以此裁量之，回也终不愚。\n茅屋八九间，左右瓜芋区。\n旋篘薄薄酒，美如步兵厨。\n醉中天地宽，渺视驺侏儒。\n六合日清旷，吾道宁榛芜。\n何幸𤱶亩间，身亲见唐虞。\n不学张季鹰，秋风但莼鲈。",
        "dynasty": "宋",
        "collection_info": null
    },
    {
        "title": "郑佥判取苏黄门图史园囿文章鼓吹之语为韵见贻辄復赓载  其二",
        "author": "方岳",
        "content": "骯脏自山林，伊优自朝市。\n是耶其非欤，一笑付图史。\n纷华勿与战，深沟闭坚垒。\n岁月曾几何，折北俱披靡。\n问君胡能然，待以不争耳。\n北山有微行，聊足屣吾履。\n未莎者维菊，未棘者维杞。\n撷之復湘之，寒绿冰人齿。\n秋声在树间，饷我一睡美。\n谁其惊周公，山鸟亦逝矣。",
        "dynasty": "宋",
        "collection_info": null
    },
    {
        "title": "郑佥判取苏黄门图史园囿文章鼓吹之语为韵见贻辄復赓载  其三",
        "author": "方岳",
        "content": "澡身乎书圃，晞髮于礼园。\n静中观我生，父干而母坤。\n宁不自爱重，日夕声利昏。\n前修亦人耳，而我何沄沄。\n飘流众浊间，我者能几存。\n人言千丈清，不如一寸浑。\n吾方洗吾耳，尔舌宁可扪。\n人情习华竞，何啻于乞墦。\n此固吾不能，归袖风翻翻。\n寘矣勿復道，荷鉏过前村。",
        "dynasty": "宋",
        "collection_info": null
    },
    {
        "title": "郑佥判取苏黄门图史园囿文章鼓吹之语为韵见贻辄復赓载  其四",
        "author": "方岳",
        "content": "我观众草树，等是气所囿。\n蓬茅一何荒，桃李一何秀。\n荣悴固不齐，受命了无缪。\n所以山中人，翩然拂归袖。\n丁宁语泉石，此误不可又。\n开帘受微飔，排闼入孤岫。\n是身如虚空，一室宽宇宙。\n夫何不訾省，与世争决骤。\n天分有固然，吾力岂其究。",
        "dynasty": "宋",
        "collection_info": null
    },
    {
        "title": "郑佥判取苏黄门图史园囿文章鼓吹之语为韵见贻辄復赓载  其五",
        "author": "方岳",
        "content": "往年郑子真，口语挂吏文。\n宁知世间事，变化纷如云。\n有司出纳吝，但守吾见闻。\n参互漏一钱，怒气欲嚼龈。\n鞭笞敢谁何，竟取众犬狺。\n大官饱溪壑，此特其毫分。\n奋髯一轩渠，要亦何足云。\n人言老先生，膏以明自焚。\n归来北窗底，寸田得鉏耘。\n诸公直汲黯，羔鴈当成羣。\n乃肯巾柴车，林壑伴野麇。\n相从亦何乐，頼有中书君。",
        "dynasty": "宋",
        "collection_info": null
    },
    {
        "title": "郑佥判取苏黄门图史园囿文章鼓吹之语为韵见贻辄復赓载  其六",
        "author": "方岳",
        "content": "我本耕田夫，老矣纡郡章。\n头童齿欲豁，顾视俱茫茫。\n胸中了无有，宁敢高颉颃。\n牧民如牧羊，惟恐隳官常。\n秋田失一饱，我食不下吭。\n宁知事大缪，以肉齿步光。\n每遭官长駡，刚肠怒生芒。\n归来几何时，有过墙下桑。\n西风一叶脱，野草忽已黄。\n君行不可挽，吾意不可忘。",
        "dynasty": "宋",
        "collection_info": null
    },
    {
        "title": "郑佥判取苏黄门图史园囿文章鼓吹之语为韵见贻辄復赓载  其七",
        "author": "方岳",
        "content": "吾仕竟三黜，吾气竭再鼓。\n百年会有极，等作一抔土。\n宁当友鱼虾，勿谓怒豺虎。\n静中试遐观，一一皆自取。\n但恨齿髮衰，无力供保伍。\n结茅得幽深，杉竹自成坞。\n食贫秋田少，酒不供小户。\n醒眼对佳山，日夕迭宾主。\n有谈及世故，使我舌屡吐。\n常恐天地间，愧仰而怍俯。\n所以猿鹤居，不嫌蓬藋拄。\n可惜秋风至，送君又南浦。",
        "dynasty": "宋",
        "collection_info": null
    },
    {
        "title": "郑佥判取苏黄门图史园囿文章鼓吹之语为韵见贻辄復赓载  其八",
        "author": "方岳",
        "content": "他山有高梧，摵摵入凉吹。\n物情竞趋新，不觉失故翠。\n吾生夫何如，坐为有身累。\n青山久蹉跎，白髮竟顦顇。\n平生老瓦盆，笑我识丁字。\n为言已衰迟，有口不如醉。\n醉中当自知，生世略如寄。\n何为争市朝，以死博一愧。\n一杯为引满，遂及二三四。\n颓然乎林间，客去吾欲寐。",
        "dynasty": "宋",
        "collection_info": null
    },
    {
        "title": "杂兴  其一",
        "author": "方岳",
        "content": "百年一瞬息，万事皆尘埃。\n所以身后名，不如掌中杯。\n山园足花草，雨露相先开。\n独有下松，春风不曾来。\n青林晓霜重，百卉颜如灰。\n苍然五大夫，鬰鬰何佳哉。\n佳花费事治，十无二三本。\n恶草时埽除，已復相苯䔿。\n试尝问园丁，否泰乃尔反。\n渠方倚锄笑，谓我见事晚。\n老天亦何心，生化日衮衮。",
        "dynasty": "宋",
        "collection_info": null
    },
    {
        "title": "杂兴  其二",
        "author": "方岳",
        "content": "梁武欲为佛，秦皇欲为仙。\n万乘犹不足，要与天齐年。\n人生几两屐，过眼如风烟。\n此心苦无已，忧患长烹煎。\n不见客斯逐，力诋争秦权。\n宁知咸阳市，父子更相怜。",
        "dynasty": "宋",
        "collection_info": null
    },
    {
        "title": "去郡三思  其一",
        "author": "方岳",
        "content": "我思种明逸，与帝自宾友。\n归眠青山云，未醒紫宸酒。\n谁何敢讥弹，乃有此健守。\n天心本无私，以一调众口。\n徙之嵩山阳，宁勿为法受。\n夫何狐兔羣，能振霹雳手。\n此事关纲常，吾身竟何有。",
        "dynasty": "宋",
        "collection_info": null
    },
    {
        "title": "去郡三思  其二",
        "author": "方岳",
        "content": "我思老任棠，规我一本薤。\n薤本犹可鉏，而况此稊稗。\n拔之血人指，咄咄吁可怪。\n吾斯以为常，未敢以为戒。",
        "dynasty": "宋",
        "collection_info": null
    },
    {
        "title": "去郡三思  其三",
        "author": "方岳",
        "content": "我思渤海龚，一语鉏犷俗。\n竟令陇亩间，刀剑化牛犊。\n樵民亦人耳，乃不受约束。\n时时弄梃刃，谁肯继往躅。\n归来乎山中，无腼尔面目。",
        "dynasty": "宋",
        "collection_info": null
    },
    {
        "title": "感春",
        "author": "方岳",
        "content": "春风来无边，草木含华滋。\n道旁有枯荄，昨夜方葳蕤。\n阳和本根在，芽甲生光辉。\n造化亦何心，荣悴各有时。",
        "dynasty": "宋",
        "collection_info": null
    },
    {
        "title": "和放翁社日四首 社日雨",
        "author": "方岳",
        "content": "今兹淫春霖，曾不避甲子。\n荷鉏做秧田，宁欠三寸水。\n社戊占丰登，不以此故已。\n径起觳觫公，鸣簑共于耜。",
        "dynasty": "宋",
        "collection_info": null
    },
    {
        "title": "和放翁社日四首 社鼓",
        "author": "方岳",
        "content": "冬冬枌榆社，坎坎桑竹野。\n初非有均度，意欲薄豳雅。\n侯家按新声，视此宁勿赭。\n且从羣儿嬉，吾耒已可把。",
        "dynasty": "宋",
        "collection_info": null
    },
    {
        "title": "和放翁社日四首 社酒",
        "author": "方岳",
        "content": "春风泼醅瓮，夜雨鸣糟床。\n相呼荐蠲洁，洗盏方敢尝。\n不辞酩酊红，所愿䆉稏黄。\n家家饭牛肥，岁岁浮蛆香。",
        "dynasty": "宋",
        "collection_info": null
    },
    {
        "title": "和放翁社日四首 社牲",
        "author": "方岳",
        "content": "年登敛牲钱，日吉视牢筴。\n烹庖香满村，未觉膰脤窄。\n馂余裹青蒻，篱落笑言哑。\n咄哉陈孺子，乃有天下责。",
        "dynasty": "宋",
        "collection_info": null
    },
    {
        "title": "溪行  其一",
        "author": "方岳",
        "content": "春风何时来，柳色已如此。\n山中不知年，或告以于耜。\n鸣簑起饭牛，青青渺烟水。\n独有头上霜，春风不吾以。",
        "dynasty": "宋",
        "collection_info": null
    },
    {
        "title": "溪行  其二",
        "author": "方岳",
        "content": "烟埋草堂路，雨暗梅花村。\n起寻南溪翁，隔此一水浑。\n独酌固自佳，业已携山尊。\n我醉即翁醉，何必亲与言。",
        "dynasty": "宋",
        "collection_info": null
    },
    {
        "title": "溪行  其三",
        "author": "方岳",
        "content": "宇宙一传舍，日月双车轮。\n人于万古中，何翅肘屈伸。\n颜跖有不同，同作松下尘。\n吾年已如此，几见花柳新。",
        "dynasty": "宋",
        "collection_info": null
    },
    {
        "title": "溪行  其四",
        "author": "方岳",
        "content": "万彙之散殊，各具一太极。\n人言造化工，生物不可测。\n宁知有自性，无所用尔力。\n试尝问春风，春风谁能识。",
        "dynasty": "宋",
        "collection_info": null
    },
    {
        "title": "溪行  其五",
        "author": "方岳",
        "content": "冬雪不到地，春雪方连天。\n山园亦珊瑚，暄暖亦已妍。\n舒舒者丹荑，忽作冻猬拳。\n寒燠固不齐，勿与时争先。",
        "dynasty": "宋",
        "collection_info": null
    },
    {
        "title": "次韵洪尉  其一",
        "author": "方岳",
        "content": "书生一何愚，出与世纷敌。\n眇哉朱两轓，强名二千石。\n于世竟无补，苒苒老已逼。\n归寻紫阳人，独速钓寒碧。",
        "dynasty": "宋",
        "collection_info": null
    },
    {
        "title": "次韵洪尉  其二",
        "author": "方岳",
        "content": "平生坐狷狭，无与同襟期。\n宁论马得丧，但问蛙公私。\n其初或取憎，其究还见思。\n不思亦何伤，此癖终难移。",
        "dynasty": "宋",
        "collection_info": null
    },
    {
        "title": "次韵洪尉  其三",
        "author": "方岳",
        "content": "此郡如败弓，一弛不可张。\n吾曹如庸医，了未分阴阳。\n幸哉岁小稔，意中犹差强。\n与民同一饱，䆉稏秋风黄。",
        "dynasty": "宋",
        "collection_info": null
    },
    {
        "title": "次韵洪尉  其四",
        "author": "方岳",
        "content": "孰使邦人士，不闻夷惠风。\n带刀与佩犊，剸刃嘻笑中。\n守虽老无能，此心与天通。\n岂敢不自省，刈人以为功。",
        "dynasty": "宋",
        "collection_info": null
    },
    {
        "title": "次韵洪尉  其五",
        "author": "方岳",
        "content": "气当以志帅，心岂为形役。\n未知政奚先，亦各职其职。\n相期边幅捐，安用竿牍饬。\n勉旃正吾鹄，其中非尔力。",
        "dynasty": "宋",
        "collection_info": null
    },
    {
        "title": "送俞尉",
        "author": "方岳",
        "content": "空山十日雨，茅屋无炊烟。\n吾饥尚可忍，夜读声琅然。\n荒寒数家聚，生理尤堪怜。\n频年岁不入，枯草生秋田。\n春深麦犹穉，米斗直万钱。\n悲哉几斛愁，博此半釜𩜾。\n前村老翁姥，语笑何由缘。\n问知好官人，发廪不我朘。\n常时有司吝，宁肯圭撮捐。\n官来剖私量，不受吏舞权。\n中流一壶济，空復宽眼前。\n高轩忽予过，剪韭相留连。\n九华元老苍，归袖何翩翩。\n官无高与卑，为政要可传。\n使我一念存，所至民瘼痊。\n常平吾故人，问俗惟初搴。\n为言民戚休，毋或诿老天。\n吾方屏田庐，不敢驰书笺。\n併声绝宣城，倘寄晴云篇。",
        "dynasty": "宋",
        "collection_info": null
    },
    {
        "title": "山中作人名诗",
        "author": "方岳",
        "content": "负郭太幽深，结茅容易得。\n虽无桃李园，石老松柏直。\n山北雨后苍，山南霁云白。\n荷锄课诸儿，陆续蔬甲拆。",
        "dynasty": "宋",
        "collection_info": null
    },
    {
        "title": "九日新种梅花开",
        "author": "方岳",
        "content": "木叶绿未脱，菊丛黄始华。\n泛萸几何日，尚觉陶巾斜。\n寒梅殊不情，矜秋吐奇葩。\n霜鬚半含蕾，春{艹拱}新茁芽。\n记初手锄月，垂杨已藏鸦。\n了无盘错根，但有枯槎牙。\n真同弃之耳，生意讵可涯。\n岁行不能半，孤秀则汝嘉。\n眷言抱幽独，乃亦纷竞耶。\n妨处在岁寒，奚取俗眼夸。\n盍守虬龙姿，毋污蜂蝶譁。\n雪霜政凌厉，春自不我遐。",
        "dynasty": "宋",
        "collection_info": null
    },
    {
        "title": "次韵萧同年古意  其一",
        "author": "方岳",
        "content": "春皋有耕夫，扣角卧林麓。\n朝饥不能忍，肯受世熏沐。\n脱身从牛衣，入耳皆狗曲。\n何如一蓑寒，风雨立于独。\n人言骨相屯，自信亦良笃。\n空山多白云，万此宁有足。\n幽然闺中秀，不如倚市门。\n彼美林下风，不如刺绣文。\n冰怀独耿耿，宁入俗眼观。\n岁月不我留，老苍眉宇间。\n举世无与娱，逝言从绮园。\n一歌一叹息，寘此忽復论。",
        "dynasty": "宋",
        "collection_info": null
    },
    {
        "title": "次韵萧同年古意  其二",
        "author": "方岳",
        "content": "猗猗者芳兰，翳翳彼幽麓。\n不烦汉阴人，抱瓮相灌沐。\n春风自桃李，急管乱繁曲。\n纷纷众醉间，美此一醒独。\n造化本何心，亦因材以笃。\n所以古之人，身外无不足。\n客有古琴瑟，得之自龙门。\n于今几何代，庚庚裂奇纹。\n携持过齐王，自意当骇观。\n何如适献笑，弃置笙竽间。\n时世我不遭，归其老丘园。\n钟期今安之，谁与俗士论。",
        "dynasty": "宋",
        "collection_info": null
    },
    {
        "title": "用简斋建除体韵",
        "author": "方岳",
        "content": "建旗凛大将，负弩纷前驱。\n除此两不能，锄荷则有余。\n满畦老菘韭，贫犹未饥虚。\n平生错料事，不到齐王竽。\n定无相携人，岁晚谁与娱。\n执杯手欲龟，风雪侵貂褕。\n破颜划孤啸，鬰屈终不舒。\n危坐发深省，宁若巾柴车。\n成败未可知，芜我瓜芋区。\n收身黄觳觫，心迹何裕如。\n开口不言钱，未害书生迂。\n闭户聊课诗，政与俗士疎。",
        "dynasty": "宋",
        "collection_info": null
    },
    {
        "title": "田制",
        "author": "方岳",
        "content": "井田变阡陌，万世以罪秦。\n商君信苛刻，不过民自民。\n汉名反秦火，当与三代邻。\n今年田欲方，明年田欲均。\n宁知古井田，不为赋税湮。\n百亩官所予，无甚富与贫。\n所为经界者，要使风俗淳。\n岂为横江网，竭不遗一鳞。\n乃知三代时，官与民为春。\n秦民自生生，官不与笑颦。\n孰云汉田制，顾不如秦仁。\n秦姑寘勿问，汉已掎摭狺。\n谁其起邹叟，重与毕战陈。",
        "dynasty": "宋",
        "collection_info": null
    },
    {
        "title": "夜闻雨用诚斋新凉韵",
        "author": "方岳",
        "content": "岁事不可常，吾生復余几。\n立秋五十日，殊未凉风至。\n山田欲生烟，旱气亦可已。\n摵摵声入桐，中夜揽衣起。\n未议填饥肠，且与洗渴髓。\n霢霂倘优渥，安用雷电驶。\n相传水晶宫，法施政如此。\n焦枯宽一分，热恼清十倍。\n稽首不昧香，我意则佛意。\n问雨从何来，君其无罪岁。",
        "dynasty": "宋",
        "collection_info": null
    },
    {
        "title": "汪运干容安斋",
        "author": "方岳",
        "content": "笔峰插天碧，其下可以庐。\n谁与半间云，共此一束书。\n君看柴桑人，自爱松菊居。\n北窗天地宽，不受世卷舒。\n脱巾漉老瓦，高枕眠华胥。\n日月双车毂，干坤一蘧蒢。\n是身亦安用，吾膝犹自如。\n烟波健跨犊，藓石寒缗渔。\n农人告春暮，山月随归锄。\n尚堪抱文度，谈诗到黄初。\n谨毋屈声利，望尘拜轩车。",
        "dynasty": "宋",
        "collection_info": null
    },
    {
        "title": "避暑冷泉",
        "author": "方岳",
        "content": "火云散鳞甲，万瓦如炊燖。\n东华车马尘，褦襶不自禁。\n谁能半日閒，脱身此窥临。\n百钱买渔篷，横截南北岑。\n追随二三子，未害山水淫。\n邂逅十八公，俱作笙鹤吟。\n颇闻彼上人，振鬣万马瘖。\n试诗没字碑，往听无絃琴。\n空堂无枯秀，契我回向心。\n清凉一味禅，挥玉开烦襟。\n笑指亭下泉，杉竹涵幽深。\n藓桥于三闸，龙怒飞出林。\n奔雷吼春壑，晴雪生午阴。\n人间正炎热，去作三日霖。",
        "dynasty": "宋",
        "collection_info": null
    },
    {
        "title": "答费宰",
        "author": "方岳",
        "content": "野人拙生事，缾粟盖无几。\n唯有松下风，领略时一至。\n迩来风亦无，抱瓮岂得已。\n頼有大夫公，入山唤龙起。\n铁笛横秋潭，山骨冰诗髓。\n归来白云篇，出语更清驶。\n自非境中人，其孰能与此。\n吾等纔哙伍，君才与丕倍。\n一闻老农言，遽得言外意。\n径烦写呈佛，十年亦中岁。",
        "dynasty": "宋",
        "collection_info": null
    },
    {
        "title": "答费司法  其一",
        "author": "方岳",
        "content": "长房一青竹，阅世不知几。\n下视区中人，岁月老分至。\n颇闻第二泉，风烟未渠已。\n谪堕修茶经，政坐一念起。\n谁令哀鸿号，手足痛入髓。\n秋江渴到底，安得半帆驶。\n大士慈愍故，虑岂不及此。\n军持乞余滴，厥德安敢倍。\n愿言出岫心，慰我在原意。\n归寻旧时杖，小住五百岁。",
        "dynasty": "宋",
        "collection_info": null
    },
    {
        "title": "答费司法  其二",
        "author": "方岳",
        "content": "斐然偶成章，和者盖凡几。\n风骚李杜坛，可望不可至。\n而况濂洛徒，每嘆吾已已。\n岂无愿学心，衰懦鼓不起。\n何方有神医，与我三换髓。\n道在一唯间，不在落笔驶。\n君谈何容易，仆也敢当此。\n平生一青灯，事半功则倍。\n遗书亦具存，言固不尽意。\n勉矣山林人，优哉聊卒岁。",
        "dynasty": "宋",
        "collection_info": null
    },
    {
        "title": "中秋雨",
        "author": "方岳",
        "content": "明月如佳人，会晤良亦难。\n畴昔相与娱，误作容易看。\n何如费倾结，欲语不可殚。\n云间金背蟇，爱惜白玉盘。\n宁受妬妇欺，不借俗世观。\n坐令四中秋，雨滴梧桐寒。\n人情重今夕，吴缾藓花干。\n亦知月不老，终当出林端。\n岂无三百钱，醉此素所欢。\n举杯吞寒光，流入诗脾肝。\n令我书传香，一洗儒生酸。",
        "dynasty": "宋",
        "collection_info": null
    },
    {
        "title": "次韵招汪汝渊",
        "author": "方岳",
        "content": "俗子费应酬，对面隔千里。\n可人天一方，情亲不盈咫。\n毛锥吾故人，商略每及此。\n道逢孔方兄，偃蹇不受使。\n岂知世俗眼，睥睨辄嗤訾。\n语言杂土气，屡欲洗吾耳。\n客从何方来，力疾为倒屣。\n出迎未暇揖，肝肺已相委。\n平生寡交游，正坐此曹鄙。\n邻墙有曲生，之子差可喜。\n试呼与之谈，时或发名理。\n往持邯郸枕，分此一睡美。",
        "dynasty": "宋",
        "collection_info": null
    },
    {
        "title": "雨望",
        "author": "方岳",
        "content": "前溪雨埋村，咫尺不我过。\n雷霆但蒙鸿，林莽亦掀簸。\n竟微一飘洒，起此北窗卧。\n对面自胡越，孰为天宇大。\n得非老龙公，悯念茅屋破。\n田父适在傍，出语惊四坐。\n指予两青虹，可见不可唾。\n是能隔截之，帝泽谁与播。\n坐令水南人，一蹉成百蹉。\n上天本均平，夫岂不渠奈。\n虹亦何能神，书生例穷饿。",
        "dynasty": "宋",
        "collection_info": null
    },
    {
        "title": "新晴",
        "author": "方岳",
        "content": "久雨村仍暝，新晴物自欣。\n蝶翎穿户过，禽咔隔溪闻。\n野径忙穿屐，山泥尽溅裙。\n柳垂春寂寂，花落雪纷纷。\n半月风雷雹，四郊烟水云。\n画图寒不捲，林壑远难分。\n好在鱼虾侣，甘同鸟兽羣。\n坞深藏曲折，竈冷鬰氛氲。\n野碓多舂药，山庖少膳荤。\n瓶储征士粟，涧煮野人芹。\n美可冰甆茹，香惟瓦甑醺。\n鹰芽长及寸，猫笋重兼斤。\n淡泊谙贫味，熹微策睡勋。\n意行随远近，高卧送朝曛。\n原隰桑麻沃，衡门卉木熏。\n隠居捐世累，处士应星文。\n诗忆春池草，书忘秘阁芸。\n桐孙涵古色，柏子吐奇芬。\n载籍悲千古，枰棋慭两军。\n乌藤同寝饭，黄犊了耕耘。\n目为蝇头眩，肱缘鹳嘴皲。\n一科曾不补，四体正须勤。\n陋巷瓢供饮，文穷砚待焚。\n刚肠犹木彊，皱面自靴纹。\n夜帐猿孤愤，山篱犬怒狺。\n怪哉空復咄，老矣尚何云。\n我亦轻余子，人谁爱此君。\n避喧方匿影，走俗枉劳筋。\n日月双飞鸟，江湖一聚蚊。\n相携聊醉去，酒不到刘坟。",
        "dynasty": "宋",
        "collection_info": null
    },
    {
        "title": "次韵程务实见寄",
        "author": "方岳",
        "content": "客来问奚自，曰予自虞庠。\n有友猿鹤姿，与子鸿鴈行。\n石崖鬰崔嵬，玉洒高颉颃。\n昔为斗与牛，今为参与商。\n衔袖尺素书，寄此明月光。\n吾诗眇何似，鸡羣之昂昂。\n唱予和者谁，一叫孤凤凰。\n孰云哙等伍，乃与国士双。\n大书适豪纵，深刻何炜煌。\n尚余烟雨痕，急埽莓苔墙。\n所嗟眼中人，未试肘后方。\n平生湖海气，收拾归短章。\n故虽百车渠，仅同一毫芒。\n极知不入时，面有半寸霜。\n再三约梅花，雪谷深韬藏。\n少须具笔砚，鼓枻凌寒江。\n君纫杜若佩，我制芙蓉裳。",
        "dynasty": "宋",
        "collection_info": null
    },
    {
        "title": "次韵程少章投赠",
        "author": "方岳",
        "content": "十稔眠半村，一醉子万象。\n向来此方寸，甚矣似元亮。\n钓石自寒烟，谁知太公望。\n北山忽移文，猿鹤费寻访。\n老夫竟何有，豪夺牛背上。\n时时梦中归，樵笛故悲壮。\n始予斥祈下，天地方絪缊。\n纲常几何在，枭啸千干文。\n林希亦入耳，掷笔争书勋。\n羣憸併附和，四面皆楚军。\n当时此事集，不可夷狄闻。\n风雷忽飞厉，圣矣尧舜君。\n方今紫宸朝，落落尽圭璧。\n予虽草茅士，亦有二三策。\n不愁衫故青，所恨头尽白。\n古人如可作，雅欲分半席。\n谁当为斧斤，恐不中柱石。\n一官乞閒外，此计吾已必。\n平生刚直胸，不肯偶土木。\n谏书上文石，亲见天穆穆。\n诸贤忍不言，诺诺恐非福。\n急回狂澜倒，何啻焦釜沃。\n如闻左珰横，尔音乃金玉。\n因声讯诸贤，往事炳如烛。\n蹇馿灞桥雪，可人天一方。\n理乱了不闻，衫袖走郎当。\n老石卧白云，采蕨山之阳。\n谨毋事笔砚，霜月琱肝肠。\n买船予亦东，一棹摇寒光。\n当洗老瓦盆，迟君醉溪堂。",
        "dynasty": "宋",
        "collection_info": null
    },
    {
        "title": "别蒙侄",
        "author": "方岳",
        "content": "呜呼吾与汝，生世何不辰。\n每思十年事，雪涕时沾巾。\n方予第奉常，堂有未老亲。\n当时尔父母，绿鬓犹青春。\n乃各不待年，拱木号苍旻。\n祸予不自殒，降丧无太频。\n骨肉纔百指，踵作松下尘。\n乃今所存者，欲言鼻酸辛。\n我父惟我耳，尔父惟尔身。\n绵延仅不绝，一丝引千钧。\n所以叔侄间，不啻父子真。\n岂不念尔孤，聚族守一贫。\n曰惟门户故，恋恋官仓陈。\n雅欲携尔俱，守舍无可人。\n向来恶少子，覆辙那可遵。\n譍门故自佳，尔学忧荆榛。\n索居寡师友，则与不学均。\n老夫本无似，嗜书如嗜醇。\n少时共灯火，往往夜嚮晨。\n但患业不精，宁往父母嗔。\n尔今既婚冠，不与儿童邻。\n一念及泉壤，于何敢因循。\n此身所系重，安事予谆谆。\n俚谚亦有之，一日计在寅。\n岂伊拾青紫，声利双朱轮。\n胸中无古今，几何不凡民。\n嗟予父祖曾，百屈不一伸。\n寸累望吾辈，诗礼俱彬彬。\n奈何泉始流，遽以捧土湮。\n契阔未可期，为吐肝轮囷。\n幅短气则长，此纸共书绅。",
        "dynasty": "宋",
        "collection_info": null
    },
    {
        "title": "上鹤山作图书所扁",
        "author": "方岳",
        "content": "我本耕田夫，识字略可数。\n谁令半窗灯，夺此一犁雨。\n明经为青紫，无乃以书贾。\n晚知事大谬，于学竟何补。\n归来抱遗经，颇欲窥门户。\n忍饥堪丹铅，环坐书作堵。\n时或跻唐虞，身亲到邹鲁。\n吾方忘吾贫，三径蓬藋拄。\n独惭鹤山翁，健笔照衡宇。\n赤手盘蛟蛇，今已泉下土。\n连云甲第多，未必快此覩。\n乃知痴书人，差胜守钱虏。",
        "dynasty": "宋",
        "collection_info": null
    },
    {
        "title": "二禽",
        "author": "方岳",
        "content": "鹊噪令公喜，鸦噪令公怒。\n福兮挽不来，祸兮推不去。\n咄哉之二虫，于尔竟何与。\n茅檐新雨晴，鹊声咔圆嗉。\n主人颜色和，甘谀终不悟。\n祸常十八九，鸦故告之故。\n城头尾毕逋，唾者满行路。\n佞鹊不我忤，忠鸦不我误。\n试尝问主人，无乃乖好恶。\n呜呼平生所闻唐太宗，切齿不平田舍翁。\n昨朝坟上土花堕，断碑零落悲秋风。",
        "dynasty": "宋",
        "collection_info": null
    },
    {
        "title": "白鹿洞",
        "author": "方岳",
        "content": "兹山信雄深，钟梵上云雨。\n微吾紫阳翁，几何不豪取。\n有来青牛车，肯作白鹿主。\n诗书夜被之，一变至邹鲁。\n唐虞际淳熙，此道日方午。\n涧声撼皇坟，山翠湿章甫。\n纷其四方人，会此共谈麈。\n岳也互乡童，屦二不及户。\n却后七十年，空堂凛遗矩。\n四书在干坤，六老自今古。\n昭回云汉光，不隔天尺五。\n厥惟貂续难，谨勿小吾土。",
        "dynasty": "宋",
        "collection_info": null
    },
    {
        "title": "清明",
        "author": "方岳",
        "content": "何哉清明乃尔愁，雨声中间花事休。\n一春留春不肯住，况无酒与春相酬。\n墙头笋已吹成竹，夺我斋厨苍玉束。\n满床书卷为不平，亦怨秋崖长负腹。",
        "dynasty": "宋",
        "collection_info": null
    },
    {
        "title": "春暮",
        "author": "方岳",
        "content": "人生会有百年极，春事略无三日晴。\n岂惟坐隔海棠醉，亦未曾逐杨花行。\n绿树阴阴遽如许，黄鸟飞飞寂无语。\n先生欲作送春诗，似此一春那用尔。",
        "dynasty": "宋",
        "collection_info": null
    },
    {
        "title": "出关",
        "author": "方岳",
        "content": "一坐一百二十日，柳初黄落今青青。\n索舆径去有忙事，忽忆曾与春丁宁。\n牡丹径尺妙天下，许酿醽呼娉婷。\n到家二月亦晚矣，未办翠色官窑缾。",
        "dynasty": "宋",
        "collection_info": null
    },
    {
        "title": "松棚",
        "author": "方岳",
        "content": "涛声盘空吹海立，夜拔苍髯老蛟泣。\n阴森一片翠微寒，不放骄阳排闼入。\n归来归来乎山中，人间六月方藴隆。\n宁减明月添清风，谁其云者十八公。",
        "dynasty": "宋",
        "collection_info": null
    },
    {
        "title": "日食守局",
        "author": "方岳",
        "content": "乙巳之秋七月朔，太阳无光天索寞。\n辟雍诸儒坐读书，谈古谈今自惊愕。\n玉皇不受紫宸朝，百官拜表羣阴消。\n明朝丞相做礼数，宣押归堂只如故。",
        "dynasty": "宋",
        "collection_info": null
    },
    {
        "title": "秋江引",
        "author": "方岳",
        "content": "水天一色磨古铜，落日欲没芦花风。\n双飞野鸭忽惊起，渔歌渐远秋江空。\n烟波渺渺无终极，中有江南未归客。\n短篷夜泊洲渚寒，孤鴈横江声正急。",
        "dynasty": "宋",
        "collection_info": null
    },
    {
        "title": "争棋",
        "author": "方岳",
        "content": "江南底处无杨柳，海内何人解诗酒。\n春簑雨湿蕙烟寒，閒却鸥沙钓竿竹。\n塞云漠漠方笞兵，油幢安用白面生。\n东山屐齿藓花绿，鹤唳风声到棋局。",
        "dynasty": "宋",
        "collection_info": null
    },
    {
        "title": "过采石",
        "author": "方岳",
        "content": "灵官行雨鳞幢湿，雷吼黑风吹水立。\n英雄不奈剑花寒，然犀夜午鱼龙泣。\n雪浪掀天箭能急，紫茸投棰胡星失。\n吴宫酒醒岸花愁，不是龙骧勇无敌。",
        "dynasty": "宋",
        "collection_info": null
    },
    {
        "title": "戏简文孺林剂局",
        "author": "方岳",
        "content": "广文毡寒不可忍，月边顿作乘鸾兴。\n府公给告使者嗔，甘坐画眉取归径。\n晓携手版中书堂，春风满身芝朮香。\n物无疵疠清昼长，倘有囊中医国方。",
        "dynasty": "宋",
        "collection_info": null
    },
    {
        "title": "书断厓",
        "author": "方岳",
        "content": "老木枯藤绞苍石，岚重云寒土花碧。\n巨灵探璞夜不眠，斧斤睥睨鱼龙泣。\n中分一片落溪边，此秘未覩干坤前。\n试留名字与后世，戒尔谨护青瑶镌。",
        "dynasty": "宋",
        "collection_info": null
    },
    {
        "title": "赠背书人王生",
        "author": "方岳",
        "content": "我无王书二千六百纸，空有六经四十三万字。\n荒山寒入雪夜灯，三十年来无本子。\n壁鱼不生糊法死，君欲如何染君指。\n石炉煮餠深注汤，自向胸中相料理。",
        "dynasty": "宋",
        "collection_info": null
    },
    {
        "title": "三禽言  其一",
        "author": "方岳",
        "content": "麦熟熟，黄云压肩堆满屋。\n大儿烧穟事治谷，小儿撷蔬归作粥。\n阿翁饱去摩挲腹，柿叶浓阴对黄犊，快活一生甘碌碌。\n君不见秋崖白头守残牍，麦虽熟，饭不足。",
        "dynasty": "宋",
        "collection_info": null
    },
    {
        "title": "三禽言  其二",
        "author": "方岳",
        "content": "不如归，烧痕青青春蕨肥。\n茅篱数掩山四围，有秫可酿荷可衣。\n世间何地非危机，曷不长守西山饥。\n君不见秋崖醉眠钓鱼矶，六年不出山下扉。\n不如归，长安道上烟尘飞，莫向山家怨落晖。",
        "dynasty": "宋",
        "collection_info": null
    },
    {
        "title": "三禽言  其三",
        "author": "方岳",
        "content": "吕望非熊亦非龙，后车载归作三公。\n庞眉皓髮八十翁，几何日月土一丛。\n盍不径老磻溪风，以文见医方自功。\n西山之人不尔容，君不见秋崖无才终不逢，长年垂钓烟波中。\n公非熊，同不同。",
        "dynasty": "宋",
        "collection_info": null
    },
    {
        "title": "无寐",
        "author": "方岳",
        "content": "雨寒不寒苔藓紫，霜落未落杨柳黄。\n野鹰饥啸兽择肉，边马战摧乌啄疮。\n兵氛甚恶寸心折，剑无恙，双毛苍。\n极知三百六旬气月短，其奈二十五点更漏长。",
        "dynasty": "宋",
        "collection_info": null
    },
    {
        "title": "胡道士山房听琴",
        "author": "方岳",
        "content": "石亭老入维摩室，三尺流泉长挂壁。\n云寒夜半山鬼号，十年两耳秋萧瑟。\n村溪水落寻山房，颜如渥丹鬓未霜。\n麻姑大鹏不胜载，挽住且与歌沧浪。\n菊近重阳破青蘂，犹带潘郎旧风雨。\n弹冠政自不须弹，我欲挂冠神武去。",
        "dynasty": "宋",
        "collection_info": null
    },
    {
        "title": "听琴",
        "author": "方岳",
        "content": "宁食三斗尘，不受缓歌双黛颦。\n宁食三斗葱，不受急管融春风。\n吾二三子相知心，平时比之双南金。\n扣门剥啄倒屐出，喜我谓我山水淫。\n墙头呼酒意颇急，何以侑之霹雳琴。\n太虚为室月为烛，悠然此意无古今。\n山空江静夜如水，但见四岸花木深。\n大声久不入众听，谁復好古同风襟。\n自非我辈但痴坐，哙等之俗难砭鍼。",
        "dynasty": "宋",
        "collection_info": null
    },
    {
        "title": "东西船",
        "author": "方岳",
        "content": "昨日东船使风下，突过未兴快于马。\n今日西船使风上，适从何来急于浪。\n东船下时西船怨，西船上时东船羡。\n篙师劳苦自相觉，明日那知风不转。\n推篷一笑奚尔为，怨迟羡速无休时。\n沙头漠漠杏花雨，依旧年时樯燕语。",
        "dynasty": "宋",
        "collection_info": null
    },
    {
        "title": "丫头岩",
        "author": "方岳",
        "content": "君不见新妇矶、女儿浦，小姑嫁与彭郎去。\n天开地闢本何心，以邪见我成疑误。\n风烟高并双丫石，旧已知名今始识。\n佳山要自胜佳人，未见好山如好色。\n满壁题诗吾所耻，倒激西江谁与洗。\n安得人间马长卿，尽作山中鲁男子。",
        "dynasty": "宋",
        "collection_info": null
    },
    {
        "title": "用佚老园叟韵简直孺併寄园叟",
        "author": "方岳",
        "content": "赵君规模要名世，徐君人物南州穉。\n欲携老砚共研冰，梅花不许山矾弟。\n今年识徐如识春，未识佚老园中人。\n似闻竹外一溪碧，天与隔断俗子尘。\n此诗到眼情已浃，吾曹终与常人别。\n不然持问溪头云，渠自容吾分半榻。",
        "dynasty": "宋",
        "collection_info": null
    },
    {
        "title": "题高皇过沛图",
        "author": "方岳",
        "content": "芒砀真人赤龙子，一剑入关秦鹿死。\n黥王菹醢过故乡，仍冠竹皮相尔汝。\n故人父老喜欲狂，至尊含笑袍花光。\n酒酣击筑自起舞，歌声悲壮云飞扬。\n此意今人弃如土，岂但当时沐猴楚。\n君不见相如草檄西入秦，蜀山憔悴生烟尘。",
        "dynasty": "宋",
        "collection_info": null
    },
    {
        "title": "谕俗",
        "author": "方岳",
        "content": "稻压田塍穑头重，蛟蛇纠蟠扶不动。\n得霜欲老晴下鎌，捲野秋云堆作陇。\n昨日籴米如籴珠，顿落半价多年无。\n卖刀买牛政不恶，一字入官妨尔乐。\n不如阿婆杀鸡赛田神，阿翁买酒邀田邻。\n三杯径醉客归去，茅檐曝背温如春。",
        "dynasty": "宋",
        "collection_info": null
    },
    {
        "title": "观渔",
        "author": "方岳",
        "content": "林光漏日烟霏湿，鸬鷀族立春沙碧。\n湘竿击水雪花飞，鸬鷀没入春溪肥。\n银刀拨剌争三窟，乌兔追亡健于鹘。\n搜渊剔薮无噍类，余勇未厌心突兀。\n十十五五斜阳边，听呼名字方趋前。\n吐鱼筠篮不下咽，手捽琐碎劳尔还。\n呜呼奇哉子渔子，塞上将军那得尔。",
        "dynasty": "宋",
        "collection_info": null
    },
    {
        "title": "扣角",
        "author": "方岳",
        "content": "东家打麦声彭魄，西家缫丝雪能白。\n中间草屋眠者谁，不农不桑把书册。\n书中宇宙三千年，凡几变灭成飞烟。\n不知读此竟何用，蓬藋拄径荒春田。\n东家麦饭香扑扑，西家卖丝籴新谷。\n先生带经驾黄犊，扣角前坡烟水绿。",
        "dynasty": "宋",
        "collection_info": null
    },
    {
        "title": "次韵采菌",
        "author": "方岳",
        "content": "秋崖不惯大官肉，雪屋为出斋房芝。\n山灵颇怜世味薄，风格略与诗情宜。\n菘膰何但退三舍，蕨拳恨不同一时。\n自寻堕樵了幽寂，岂料枯枿能神奇。\n羣僊餐霞吸沆瀣，豪贵蒸乳盛琉璃。\n砖炉石鼎煮飞瀑，此妙勿令渠辈知。",
        "dynasty": "宋",
        "collection_info": null
    },
    {
        "title": "题刊字蔡生",
        "author": "方岳",
        "content": "六经四十三万字，古未版行天所秘。\n鲁纔得见易春秋，书到汉时犹默记。\n不知何年有尔曹，误我百世惟寸刀。\n日传万纸未渠已，宇宙迫窄声嘈嘈。\n一第竟为吾子慁，办笔如椽补龙衮。\n生毋谓我不读书，待捡麻沙见成本。",
        "dynasty": "宋",
        "collection_info": null
    },
    {
        "title": "才老致木犀甚古",
        "author": "方岳",
        "content": "老桂枯寒出奇怪，知几何年如许大。\n枝枝浑是好西风，粒粒中藏香世界。\n幽人高卧崖藓边，野僧肯寄溪云外。\n兔惊玉杵夜丁当，鸟嗽辟寒金琐碎。\n併令满屋书传香，唤起多生酒诗债。\n我今回向语一则，云何讚叹花三昧。\n月光童子妙庄严，金粟如来殊胜解。",
        "dynasty": "宋",
        "collection_info": null
    },
    {
        "title": "书梦",
        "author": "方岳",
        "content": "君马黄，我马白，漠漠柳花飞送客。\n我马跑风欲人立，紫丝袍贴黄金勒。\n轻衫一骑后者谁，黄初平家寄书信。\n泥香两车饟外孙，人与霜蹄俱梦境。\n呜呼人间儿戏亦前定，奈何夫人不知命。",
        "dynasty": "宋",
        "collection_info": null
    },
    {
        "title": "春盘",
        "author": "方岳",
        "content": "莱服根松缕冰玉，蒌蒿苗肥点寒绿。\n霜鞭行茁软于酥，雪树生钉肥胜肉。\n与吾同味蔊丝辣，知我长贫韭葅熟。\n更蒸㹠压花层层，略糁鳬成金粟粟。\n青红饾饤映梅柳，紫翠招邀醉松竹。\n擎将碧脆捲月明，嚼出宫商带诗馥。\n赐幡羞上老人头，家园不负将军腹。\n人生行乐未渠央，物意趋新自相续。\n五十三翁日落山，三百六旬车转毂。\n不妨细雨看梅花，且喜春风到茅屋。",
        "dynasty": "宋",
        "collection_info": null
    },
    {
        "title": "题讷斋",
        "author": "方岳",
        "content": "世人但识三尺嘴，仪从秦横竟谁是。\n澜翻口角欲悬河，秋崖听之归洗耳。\n万言万当不如默，视吾舌存政须讷。\n云根手筑月三间，是非付与西山笏。\n谓君为讷耶，读书夜寂声琅琅。\n谓君为辨耶，向人开口无雌黄。\n屋头自有山如此，说易说难那用许。\n孔堂丝竹春风和，赐也多参惟一唯。",
        "dynasty": "宋",
        "collection_info": null
    },
    {
        "title": "扫蜜",
        "author": "方岳",
        "content": "须蜜之人去其国，尽以族行无敢逸。\n缀如垂瘤大如囊，低压山墙于我室。\n秦人逐客真少恩，客来须看春正酣。\n咄嗟已办四山壁，正对桃李开茅庵。\n苍头奴解与之语，拥篲招邀聿来宇。\n相攸新邑经始忙，先作高台奉盟主。\n沈沈伙涉之为王，独无摇毒之虿芒。\n熙熙登台坐垂拱，花底退衙春昼长。",
        "dynasty": "宋",
        "collection_info": null
    },
    {
        "title": "九日寄汪澄甫",
        "author": "方岳",
        "content": "山雨欲雨不敢雨，停杯待与黄花语。\n东篱人去几何年，坐想寒香足悽楚。\n秋崖早赋归去来，亦无茅屋荒苍苔。\n渊明不入督邮眼，世俗宁有吾曹哉。\n绿尊索共红裙饮，却恐黄花不渠肯。\n白衣未至酒缾干，此意悠然要人领。",
        "dynasty": "宋",
        "collection_info": null
    },
    {
        "title": "题曹兄耕绿轩",
        "author": "方岳",
        "content": "烟苍苍，水茫茫。\n鹁鸪唤雨蓑笠忙，春泥滑滑蒲稗长。\n驾犂叱叱牛力强，高田低田齐下秧。\n隔林人家炊黍香，有来馌者双屦忙。\n煮芹烧笋各有将，小休吾牛饭前冈。\n共洗老瓦沽村场，相与醉语墙下桑。\n此为豳诗第几章，转头䆉稏秋风黄。\n呜呼吾人读书政如此，诸人读书不如睡。\n君不闻建隆圣人之玉音，者也之乎助何事。",
        "dynasty": "宋",
        "collection_info": null
    },
    {
        "title": "书楼考甫梅花百咏因徐直孺寄考甫",
        "author": "方岳",
        "content": "以诗鸣者累百辈，谁与梅花可相配。\n只传冰影月香诗，直到如今美无对。\n疎篱把住横斜枝，了不肯受春风知。\n自非冰肠雪洗髓，向渠正尔难为辞。\n恨君不识林和靖，雪冱西湖老孤咏。\n恨我不识楼考甫，角声吹残霜月苦。\n儿曹但赏琼瑶句，持与梅花相尔汝。\n夜深不道琐窗寒，浥尽花香花有语。",
        "dynasty": "宋",
        "collection_info": null
    },
    {
        "title": "次韵刘簿观雪用东坡聚星堂韵禁体物语",
        "author": "方岳",
        "content": "江皋黯黯飞云叶，淅沥破窗鸣急雪。\n乱飘密洒寒正苦，低唱浅斟痴亦绝。\n冻吟可但笔锋健，醒狂不觉屐齿折。\n留连急景聊从容，俯仰幻尘空变灭。\n舒眉一笑各云散，转眼百年如电掣。\n风凝光眩眼欲花，酒带潮红脸生缬。\n剧夸陶语何区区，等与谢吟争屑屑。\n醉翁出令凡马空，坡老挥毫风燕瞥。\n两公仙去各已久，一代风流尚谁说。\n吸鲸今夕不可辞，醉中有句铮如铁。",
        "dynasty": "宋",
        "collection_info": null
    },
    {
        "title": "三虎行",
        "author": "方岳",
        "content": "黄茅惨惨天欲雨，老乌查查路幽阻。\n田家止予且勿行，前有南山白额虎。\n一母三足其名彪，两子从之力俱武。\n西邻昨暮樵不归，欲觅残骸无处所。\n日未昏黑深掩关，毛髮为竖心悲酸，客子岂知行路难。\n打门声急谁氏子，束藴乞火霜风寒。\n劝渠且宿不敢住，袒而示我催租瘢。\n呜呼李广不生周处死，负子渡河何日是。",
        "dynasty": "宋",
        "collection_info": null
    },
    {
        "title": "送少卿奉使淮西",
        "author": "方岳",
        "content": "金兵据城坚如石，鞑人入关平如席。\n秋高塞上沙草愁，夜半军中羽书急。\n符麟留钥汉宗姓，风鹤为兵谢安侄。\n貔貅野宿日增竈，鼪鼯陆梁夜鸣镝。\n肯携金印问钱谷，盍上玉堂调笔墨。\n时平书生坐迂阔，气盖廷臣工激直。\n烟尘所喜毛髮青，冰雪其清肝胆白。\n朱雀桥深橘香美，白鹭洲寒荻花湿。\n我所思兮丁令威，欲往从之语胸臆。",
        "dynasty": "宋",
        "collection_info": null
    },
    {
        "title": "排门夫",
        "author": "方岳",
        "content": "一家一夫排门起，五家一甲单出里。\n夫须袯襫潦雾愁，与官输木供边垒。\n沙场草青胡运衰，军书抵急飞尘埃。\n官须排杈二十万，岩邑配以三千枚。\n黠贪分头挼掌唾，田里宁容高枕卧。\n望青径指三尺坟，踏白邀为万金货。\n残尔冢，尔勿嗟，行取金钱宁尔耶。\n小人所忧在一饭，政坐尔冢残吾家。\n待吾举火者百指，母已癃病儿垂髽。\n社朝浸种亦已芽，秧田未翻生荠花。\n吏呼劝农今几日，典衣已供塘堨册。\n九年回首奈若何，梦遶江南与江北。",
        "dynasty": "宋",
        "collection_info": null
    },
    {
        "title": "霪雨",
        "author": "方岳",
        "content": "朝雨暮雨不肯晴，昏昏冥冥如翳尘。\n舍中连月汗流础，道傍前日泥埋轮。\n东南地倾水所汇，潮汐沙拥江之滣。\n埧头中沙坐可想，往往政与洪涛濒。\n陵迁谷变不知代，但见万瓦差鳞鳞。\n老钱试手建都邑，盖亦安土非经纶。\n海咸舄卤易岚雾，况此梅蒸天絪缊。\n沮洳与吾类䵷黾，爽垲久欲还麋麕。\n因思吴赵宁爱此，适已灞上翔真人。\n当时倘匪地天泰，讵知无意云雷屯。",
        "dynasty": "宋",
        "collection_info": null
    },
    {
        "title": "题司理采芙蓉图",
        "author": "方岳",
        "content": "纫之以湘纍秋兰之佩，载之以剡溪夜雪之舟。\n漱之以清冰寒露之壶，浇之以碧玉晴云之瓯。\n着童船尾书船头，荷花浦溆双飞鸥。\n新红如洗云锦稠，停桡竚棹香浮浮。\n熏风满座凉飕飕，醉面欲醒谁相酬。\n若有人兮眇中洲，把住月老叫不休。\n花亦问月愁不愁，何以了此蒹葭秋。\n蛟宫蛟宫夜泣悲灵修，鳞幢欲湿行云留。\n楚骚如水不可作，此意难以笔墨求，荡予桨兮涯之幽。",
        "dynasty": "宋",
        "collection_info": null
    },
    {
        "title": "中秋",
        "author": "方岳",
        "content": "月出未出山苍苍，明毫倒射生寒芒。\n光摇林彩已奇怪，月时犹在青山外。\n一杯两杯呼出来，仰天喝云云未开。\n冰轮碾上何人推，天凉如水青如苔。\n不知今我何如哉，冰撑雪拄胸崔嵬。\n欲飞上天𣂏斗魁，手取蟾蜍探泼醅。\n醉眠老兔秋毰毸，下视茫茫青作堆。\n今人不见古时月，古月长照今人哀。\n繇来今古一丘貉，安用老滴成琼瑰。\n如此佳月能几回，搔吾鬓已霜皑皑。\n李白如在三百杯，与骑鲸鱼游九垓。",
        "dynasty": "宋",
        "collection_info": null
    },
    {
        "title": "送徐太博守莆中",
        "author": "方岳",
        "content": "南州高士心如水，夜雨炉亭岁欲环。\n朝蹟只如初到日，州麾犹在两年间。\n秋来竹屋多归梦，天与莆人一破颜。\n馆下诸生能恋恋，眼中循吏故班班。\n相传士子多于鲫，共喜府公清似山。\n庆历谏臣书在否，干淳文赋笔追还。\n郎官红熟海风静，通印子肥春网閒。\n心事太平儿女语，诗家尊宿鬓毛斑。\n欢迎骑竹来何暮，赠别垂杨不可攀。\n办与老夫同一念，不忧吾道久间关。",
        "dynasty": "宋",
        "collection_info": null
    },
    {
        "title": "谢兄编言仁求诗",
        "author": "方岳",
        "content": "孟子言仁惟一字，曾子言仁惟一唯。\n风霆霜露天何言，吾夫子言非得已。\n六经在天如北斗，尚多不经圣人手。\n杏花零落晓坛荒，各自蜂房开户牖。\n屋下架屋楼上楼，不三万言渠不休。\n夜寒一灯供掉头，泓颖何罪云烟愁。\n阿连梦中春草碧，更向那边添一笔。\n吾衰甚矣将奈何，欲共君谈口荆棘。",
        "dynasty": "宋",
        "collection_info": null
    },
    {
        "title": "木稼",
        "author": "方岳",
        "content": "春日电光飞霹雳，元日奇寒雪盈尺。\n销琼融玉夜色凝，赑屃穹林矗僵立。\n鲛人泪滴珊瑚枝，通身擎出青琉璃。\n霜皮溜雨冻不解，无人报与春风知。\n晓光穿漏晴相射，锐士衔枚甲初卸。\n山人不读五行书，未省木冰吁可怕。",
        "dynasty": "宋",
        "collection_info": null
    },
    {
        "title": "用王侍郎韵寄题医僧道森药山阁",
        "author": "方岳",
        "content": "蚁蛭侯王空培塿，大千世界无何有。\n痴儿不省芭蕉身，持与冰霜斗长久。\n三生慈愍鱼十千，却来世间吁可怜。\n一百四病更相缠，纵有佛力难言诠。\n不如一念圆觉浄，四大干坤无可病。\n云根灵草自春风，夜立齐腰山雪盛。",
        "dynasty": "宋",
        "collection_info": null
    },
    {
        "title": "田园居之右闢小室曰耕雨醉题壁上",
        "author": "方岳",
        "content": "南冈北冈鸣鹁鸠，高田低田俱怒流。\n一簑烟雨驾觳觫，老手犹在吾何忧。\n灯火半生书作祟，几欲送穷穷不去。\n吁嗟先生谁使汝，苦要革革换双屦。\n如闻双屦得有辞，向来弃我君何之。\n百无一成唯忍饥，胡不烂煮秋崖诗。\n岁晚相期亦不恶，莫更将书累牛角。\n併烦说似下邳侯，尔辈方当束高阁。",
        "dynasty": "宋",
        "collection_info": null
    },
    {
        "title": "郑总干致芦管笔",
        "author": "方岳",
        "content": "中书采邑初管城，笛材饱霜摇绿云。\n春烟落纸黑蛟瘦，不可一日无此君。\n九华真人出奇计，笑指秋江雪无际。\n并刀失手刘寄奴，爨余得与诗为地。\n双鈎入握如虚空，飘飘轻捷翻羣鸿。\n翰林夜召陶学士，草制进封卢国公。",
        "dynasty": "宋",
        "collection_info": null
    },
    {
        "title": "次韵题秋崖",
        "author": "方岳",
        "content": "秋崖何尝与人绝，渠自胸中欠风月。\n齐云落星吾所无，草木深幽终是别。\n桂花正开山气清，人间无路争峥嵘。\n虚皇借与广寒住，夜半拟进秋风行。\n芙蓉作城花露惹，一片月明天上下。\n风前把杯和月吞，嚼出新诗不供写。\n醉倒宁知酒户悭，满身树影蛟蛇蟠。\n羣僊挽我便归去，云海翻涛毛髮寒。",
        "dynasty": "宋",
        "collection_info": null
    },
    {
        "title": "次韵谢从之以表闾投赠",
        "author": "方岳",
        "content": "长杨奏赋三十年，已甘老死穷山巅。\n醉眠独宿秋风前，此岂有意声名传。\n如驽伏枥不受鞭，要与騕褭难争妍。\n强令作对官道边，功名毕竟谁新鲜。\n岌岌两傍蛟龙缠，侯曰美哉岂其然，才当如楫航长川。\n粪墙空復烦雕镌，表闾不靳少府钱。\n粉饰休盛期半千，宁欲老我寒诗肩。\n归来归来直如絃，蓬莱回首惭班联。\n安用一鸣诸子先，登楼忽思王仲宣。\n不如傍家田一廛，锄烟犂雨仰问天。\n天生盘谷容盘旋，更有斗酒相留连。\n焉能跕跕愁堕鸢，一单坚坐三条椽。",
        "dynasty": "宋",
        "collection_info": null
    },
    {
        "title": "次韵山中小集",
        "author": "方岳",
        "content": "一生大错空环辙，何啻糜渠六州铁。\n不如归来乎山中，山泉自香山酒冽。\n冰虀一釂累数觞，山中之乐那可量。\n梅花在傍具知状，落笔烟云生草堂。\n雪意催诗斗清绝，与巧而迟宁速拙。\n岂知世上多路岐，莫遣胸中少风月。\n酒酣胆热鬚髯张，老夫无復当年狂。\n干坤许大不欠我，春猿秋鹤聊徜徉。",
        "dynasty": "宋",
        "collection_info": null
    },
    {
        "title": "醉歌",
        "author": "方岳",
        "content": "劝君且尽一杯酒，身外无穷莫问口。\n近闻谁直白玉堂，或传某佩黄金斗。\n与君何干，于我奚有。\n不如雨话耕夫，烟呼钓叟。\n问竹活无，看梅开否。\n天下事自有夔龙人，山中居只堪麋鹿友。\n干坤荡荡呼不闻，今古茫茫骨俱朽。\n鸡催晨，兔没酉，春风来时又花柳。\n不知柳今几青花几红，但见吾人成老丑。\n吾欲采薇西山，播谷南亩，吾牛虽健吾衰久。\n只可茅柴火酒醉几觞，村田乐诗吟数首。\n不然空山寂寂白昼长，閒杀一双无用手。",
        "dynasty": "宋",
        "collection_info": null
    },
    {
        "title": "田家乐",
        "author": "方岳",
        "content": "前村后村场圃登，东家西家机杼鸣。\n神林饮福阿翁醉，包裹余胙分杯羹。\n妇子迎门笑相语，惭愧今年好年岁。\n牛羊下来翁且眠，时平无人夜催税。",
        "dynasty": "宋",
        "collection_info": null
    },
    {
        "title": "田家苦",
        "author": "方岳",
        "content": "六月之雨田成溪，七月之旱烟尘飞。\n眼中收拾不十年，未议索饭儿啼饥。\n夜点松明事治谷，规避债家相迫促。\n平明排闼自分沾，渠更舞权还不足。",
        "dynasty": "宋",
        "collection_info": null
    },
    {
        "title": "豆苗",
        "author": "方岳",
        "content": "江南之笋天下奇，春风匆匆催上篱。\n秦邮之姜肥胜肉，远莫致之长负腹。\n先生一钵同僧居，别有方法供斋蔬。\n山房扫地布豆粒，不烦勤荷烟中锄。\n手分瀑泉洒作雨，覆以老瓦如穹庐。\n平明发视玉髯磔，一夜怒长堪水菹。\n自亲火候瀹鱼眼，带生芼入晴云盌。\n碧丝高压涎滑莼，脆响平欺辛螫蔊。\n晚菘早韭各一时，非时不到诗人脾。\n何如此隽咄嗟办，庾郎处贫未为惯。",
        "dynasty": "宋",
        "collection_info": null
    },
    {
        "title": "月中观梅",
        "author": "方岳",
        "content": "江南地暖得春早，老眼观梅尝草草。\n今冬最暖春最迟，忽忆诚斋南海藁。\n解道晴暄殊欠寒，城中未有梅花看。\n却入山深最寒处，雪照冰溪纔一树。\n乃知山中人，不受人閒尘。\n宁使风饕雪虐寒到骨，转寒转有寒精神。\n荒厓之底，野水之滨。\n太虚为室天为邻，只有明月情相亲。\n一团不冰今夜月，一片不飞今岁雪。\n雪意自怕老夫寒，月意宁知老夫拙。\n呼上山来强索诗，一花两花春未知。\n南枝尽迟迟尽奇，槎牙不要东风吹。\n酣晴酿日付桃李，定自不肯君同时。\n举杯吞月和花嚼，月自寄胸花不觉。\n少焉花亦到胸中，各自去寻诗约莫。",
        "dynasty": "宋",
        "collection_info": null
    },
    {
        "title": "雪中观梅",
        "author": "方岳",
        "content": "一冬妍晴春意早，微茫已到閒花草。\n山翁平生见事迟，未缉牛衣编稻藁。\n明日是春那得寒，玄冥不作寻常看。\n交割与春排当处，万里瑶林列银树。\n茅庵有诗人，肺渴方生尘。\n不知谁何驷六虬兮上天作乐府，落笔殿前如有神。\n帝咨汝岳锡圭土，佚以宽閒之野寂寞滨。\n玉田界天旁无隣，有梅百本为宾亲。\n昨夜枝上犹是月，今日枝上浑是雪。\n春工未必办此奇，纵使巧迟宁速拙。\n雪诗不当梅花诗，诗成合报孤山知。\n老逋醉眠呼不醒，霜竹付与何人吹。\n古声久不入俚耳，有诗宁似无诗时。\n自撼枝头供一嚼，了了此心清浄觉。\n谓为梅又冷冰冰，道是雪来香莫莫。",
        "dynasty": "宋",
        "collection_info": null
    },
    {
        "title": "又和诸公作雪月歌",
        "author": "方岳",
        "content": "月观夜午雪观早，酒兴崔嵬诗潦草。\n梅花在傍具知状，唤渠收拾秋崖藁。\n月边雪边同一寒，诗成不许凡人看。\n年年月寒雪寒处，老骨槎牙倚枯树。\n不知天下人，面有三寸尘。\n政使书痴传癖犹可憎，而况无风无味之钱神。\n麾之门外，问诸水滨。\n非我不与相比邻，渠自胸次不我亲。\n千古万古赤壁月，千古万古剡溪雪。\n天荒地老方可人，当日人曾笑渠拙。\n有梅不可无吾诗，无月无雪无人知。\n梅花亦不用收拾，付与万窍更相呼。\n雪如琼瑶月如水，青山白髮时乎时。\n有薇可羹螯可嚼，此味勿令儿辈觉。\n四海诸公共往来，雪中与渠无适莫。",
        "dynasty": "宋",
        "collection_info": null
    },
    {
        "title": "山中甃坟外弟程魁有诗次韵",
        "author": "方岳",
        "content": "咄哉人世如飞烟，强欲作计垂千年。\n宁知鬼见拍手笑，曾不一瞬云埋阡。\n我于浮休等无二，诗卷留与荒山巅。\n平生梦想所不到，六国相印二顷田。\n古今一死百事足，安用老刻青瑶坚。\n海棠作堵锦步帐，柳花糁径拳毛毡。\n见成林壑伴茅堂，名付身后杯生前。\n山中物物各生意，春到岂论茅与荃。\n人情变态千万状，所不负予惟老天。\n白虹贯岩出奇怪，一锸不费青乌迁。\n是事且寘勿復道，老子久矣宜蚩妍。",
        "dynasty": "宋",
        "collection_info": null
    },
    {
        "title": "寄题龚国录见山阁",
        "author": "方岳",
        "content": "吾州百嶂千峰低，斗大山城去山咫。\n萦青缭碧玉四围，晓色苍寒莫烟紫。\n山中见山何足奇，此妙未容儿辈知。\n诸方不具顶门眼，宁了芥子藏须弥。\n我曾风月堂西醉，鞠草离离败人意。\n摩挲龛壁几屏篁，谁破天悭出岚翠。\n恨我不识今楚龚，丘壑可想崔嵬胸。\n凿开埋雨三三径，跳出撑云六六峰。\n骑䲔老僊滴诗砚，元气淋漓冰片片。\n翩然下视世间人，对面有山渠不见。",
        "dynasty": "宋",
        "collection_info": null
    },
    {
        "title": "憎蚋",
        "author": "方岳",
        "content": "火云烧空无处避，深入山林屏幽翳。\n松声竹影差可人，高枕石头眠薜荔。\n蒙松欲堕无何乡，奇痒爬搔纷芰制。\n{甍瓦=羽}{甍瓦=羽}黑子着两股，劣视焦螟何琐细。\n苍头在旁具言状，谓特可憎是为蚋。\n昼飞夜息繁有徒，胚胎鬰蒸育芜蘙。\n使彼为虺蛇之螫，则已焚于伯益之熭。\n惟其一蚊之睫有余栖，九牛之毛不足计。\n故虽离朱莫覩其翼而善飞，䚦俞弗闻其声而工噬。\n盖天地万生，其么么微眇未有尔若者。\n而小则抓麻姑之爪，甚或疥疡医之齐。\n岂非族虽微而猥多，形易潜而叵测。\n吁嗟先生归休乎，物固有时姑小憩。\n蚊蠛蠓，满干坤，可奈渠何苦攘袂。\n一叶秋，羣动闭，蚋何之兮岂其殪。\n先生于时，融融洩洩。\n半枕风清，千山月霁。",
        "dynasty": "宋",
        "collection_info": null
    },
    {
        "title": "义鸡行",
        "author": "方岳",
        "content": "西家粥粥鸡将雏，俛啄蚱蜢行相呼。\n羽毛未合事纷夺，四顾不虞乌毕逋。\n翻窥捷取血丹吻，性命须臾那可忍。\n草深决起落东家，垂翅离披犹蠢蠢。\n东家司晨乃有雄，平时嘴距凌秋风。\n怒冠趋前作雌伏，以翼覆藉哀穷凶。\n初脱祸机惊未定，生意中閒不能寸。\n时其饥渴经纪之，踸踔梳翎苏委顿。\n物生知母不知父，此虽其类非其侣。\n陈婴杵臼义所激，郭解朱家侠何取。\n呜呼人有不如物，呜呼今固不如古。\n从来山泽生龙蛇，人间父子成豺虎。",
        "dynasty": "宋",
        "collection_info": null
    },
    {
        "title": "古人行",
        "author": "方岳",
        "content": "古人二十四，已自取侯印。\n加我三十一，拥褐猿猱径。\n古人三十六，已自叹头颅。\n加我十九年，雪颔埋霜鬚。\n春风秋月五十五，青山白云自今古。\n与其浮沈于不卿不相之间，孰愈自适于老圃老农之伍。\n休休休，仰面看人吾所羞。\n莫莫莫，天下事堪几回错。\n既不能致君乎唐虞，又不能收身于樵渔。\n提携手板聊復尔，安用局促辕下驹。\n昌黎老韩手笔大，光范三书看渠破。\n号天叫地为一官，宰相须还贾耽做。\n不如荷葭坞中之把茅，卧听松声三峡涛。\n开门夜半划长啸，已笑古人山月高。",
        "dynasty": "宋",
        "collection_info": null
    },
    {
        "title": "元日立春",
        "author": "方岳",
        "content": "糟床夜压真珠红，摩挲醉面迎春风。\n春来春去无终极，能费几筯蔓菁菘。\n既无长绳可以繫白日，又无大药可以玄双蓬。\n何怪乎玉雪可怜之孺子，忽颓然风霜不贷之衰翁。\n百年长短一丘貉，曾不芥蔕崔嵬胸。\n若夫塞翁失马，楚人亡弓，此事细甚焦螟同。\n使吾冠冕佩玉于庙廊之上，吾不见其为泰。\n使吾披裘带索于嵌岩之下，亦不见其为穷。\n诸贤自作世俗眼，此老日饮亡何中。\n春秋获麟夫子没，本草不自医神农。\n着书万古知何用，况復起草明光宫。\n我今併欲焚老砚，一簑鸣雨东皋东。",
        "dynasty": "宋",
        "collection_info": null
    },
    {
        "title": "槛虎行",
        "author": "方岳",
        "content": "风低黄芦雪模糊，南山夜猎生于菟。\n铁衣槛致元帅府，犹自舑舌磨牙须。\n府公起迎自除馆，刻桷丹楹齐栅断。\n分栋骁雄上下番，汛埽蠲明节寒暖。\n一铺兵十人，一饭肉十斤，日费少府如千缗。\n惟恐不饱撩怒嗔，一旦出柙谁能踆。\n君不见有尨狺狺守门户，舐糠纍纍奈何虎。",
        "dynasty": "宋",
        "collection_info": null
    },
    {
        "title": "效演雅",
        "author": "方岳",
        "content": "山溪斗折更蛇行，逗密穿幽见物情。\n蜜为无花粮道绝，蚁知有雨阵图成。\n饮风吸露蝉尸解，耸壑凌霄鹤骨轻。\n鸜鹆能为祖仁舞，狎鸥欲与海翁盟。\n未忘王谢寻常燕，不肯郦生吾友莺。\n鹭以先后争食邑，鹊占南北启门闳。\n春池泼泼鱼当乳，霜渚喑喑鴈不鸣。\n啄木画符工出蠹，提壶沽酒为催耕。\n蚌何知识三缄口，蟹坐风骚五鼎烹。\n巴郢画眉翻律吕，仪秦反舌定纵横。\n鹅嗔晋帖得奇字，鷄唤祖鞭非恶声。\n饱卧夕阳牛反嚼，误投干叶鹿虚惊。\n一枝栖息鹪鹩足，三窟经营狡兔𤬪。\n蝌蚪草泥文字古，蜗涎苏壁篆书精。\n首昂蝜蝂贪宁死，壁奋螳螂祸自婴。\n山麂见人头卓朔，野鸱得鼠腹彭亨。\n雉倾族类甘为翳，鸭解人言略自名。\n羊狠滥称髯主簿，蟫肥荐食楮先生。\n色虽甚美猿深逝，骨不须多狗必争。\n蛙为公乎缘底怒，鸠宁拙耳了无营。\n劳形大块皆同梦，蝶化庄周月正明。",
        "dynasty": "宋",
        "collection_info": null
    },
    {
        "title": "阅视赏射",
        "author": "方岳",
        "content": "边角悲鸣霜扑地，将校宁甘泼寒戏。\n熊旗引队柳营晓，大羽插腰生意气。\n虎皮半捲并铁刀，臂鞲蜀锦团鵰袍。\n士不敢喘那敢骄，肃听号令惟所操。\n捻絃唾手试弓刀，例物角花金椀的。\n左军右军分两翼，簇簇飞星点红砾。\n一麾白羽人肩摩，三军欢踊声鸣鼍。\n教头喝赐谁最多，铁丝箭者无以过。\n大风飞云歌汉歌，安得一箭开关河。\n汉家君王自神武，边头将臣如卧虎。\n觉吾目中无此虏，待射金牌大郎主。\n石崖天齐勒碑颂，那知援笔无燕许。",
        "dynasty": "宋",
        "collection_info": null
    },
    {
        "title": "呈和仲",
        "author": "方岳",
        "content": "何须不踏东华土，何须不吃吴山水。\n同时辈流半霄汉，径上银台披凤尾。\n几曾礼部奏第一，十载青衫百寮底。\n相公之甥径甚捷，头放稍低那得尔。\n直不虎关非狂耶，胡不爱官几历诋。\n吏铨教授古括州，管领风云二三子。\n孔堂丝竹秋雨荒，絃诵琅然顿盈耳。\n深衣楚楚有古意，相对青灯夜分语。\n六鳌云海渺何许，宝字森罗风日美。\n人言欠渠挥翰手，倘及春江戒行李。\n寒毡对客澹无欲，清梦不劳曾到此。\n谈经归来喜津津，手洗翠缶香倾银。\n何以娱子白髮亲，梅花中有无边春。",
        "dynasty": "宋",
        "collection_info": null
    },
    {
        "title": "送童子卢观国试玉堂",
        "author": "方岳",
        "content": "长亭柳色鹅儿黄，花事欲动春风香。\n佩觿径趋白玉堂，淋漓翰墨孤凤翔。\n黑头相公紫微郎，金貂玉鱼垂两珰。\n携立螭陛穿鹓行，至尊龙飞御明光。\n催班赐见清跸长，天颜喜动絺绣裳。\n宫花绫织云绵章，殿前拜舞籍奉常。\n跨马入省翻缣缃，读书昼静珠琅琅。\n风日不到蓬山傍，文字零落冰雪肠。\n要令汗竹俱流芳，子岂不见晏与杨。\n铜根铁干森秋霜，万牛挽之供栋梁。",
        "dynasty": "宋",
        "collection_info": null
    },
    {
        "title": "次韵汪卿",
        "author": "方岳",
        "content": "霜洗梅花春满握，夜寒吹老城头角。\n琐窗砚作离骚香，吐句不教花莫落。\n裁量要是修月手，我欲追随惭笔阁。\n平生万事不挂口，爱诗苦未厌溪壑。\n有人肯筑风骚坛，敢不束甲三距跃。\n当时只料孤凤凰，不与鸡羣同抱啄。\n拔旗赵壁决此胜，金鼓俄惊自天落。\n一嗔纵得马辟易，已觉楚歌声四薄。\n夜光明月以暗投，心甚爱之颜有怍。\n公诗端似大国晋，玉帛诸侯頼联络。\n倘令吴楚主夏盟，获麟正恐春秋作。\n歙州虽小水如练，沤鸟亦知文字乐。\n此盟定自不可寒，把住梅花更商确。\n夜窗或许时过从，莫问圣清与贤浊。",
        "dynasty": "宋",
        "collection_info": null
    },
    {
        "title": "次韵曹宰听舅氏弹琴",
        "author": "方岳",
        "content": "有客夜鼓龙门琴，风露漠漠侵秋庭。\n妙弹幽响落指外，此意难以两耳听。\n参横斗转四山寂，但闻别鹤之夜怨，离鸾之晨吟。\n挐音谁适鸣沧浪，寅缘苇间情衋伤。\n忽然浩叹声轩昂，二十八宿俱韬藏。\n少焉月出流寒光，但见山苍苍兮江泱泱。\n尔乃舂容大篇，寂寞短章。\n谬攸一笑天所吝，亦恐此乐不可常。\n吾当为君谱入渭阳操，莫弹履霜似伤孝。\n碧桐翠竹夜生寒，折杨皇华何足道。\n人生百年几今夕，我思古人心忽忽。\n黄金拟铸钟子期，此言每堕槐安国。",
        "dynasty": "宋",
        "collection_info": null
    },
    {
        "title": "诸公赋翠毛笔因次韵为羊毛笔嘆",
        "author": "方岳",
        "content": "髯参草卧残阳浦，拔毛竟作文中虎。\n金华化石久已陈，玉署摛辞疾于羽。\n醉猩耆酒少遒劲，狡兔饱霜工媚妩。\n磔残鼠鬚肯收录，剥落鸡毛谁比数。\n文章诸公多好奇，往往得名专翰府。\n乃知草圣不世出，罕识公孙大娘舞。\n君不见华元分羹奇祸作，糜身鼎烹竟无补。\n又不见晋宫洒盐儿女曹，愤鬰令人噤难吐。\n物生正系遭不遭，敢向词林嘆辛苦。\n椽书大砚如南溟，吾其鹏乎尔鹦鹉。",
        "dynasty": "宋",
        "collection_info": null
    },
    {
        "title": "僮有弹鹭寘池上者予解其缚纵之而不去盖不饮不食拳立而不徙者七八日作诗返之故巢",
        "author": "方岳",
        "content": "烟藤羃羃惊蛇蛰，雪羽飞飞羣鹭集。\n相莜抱子林欲深，经始营巢茅未葺。\n衔枚适与恶少逢，落弹不虞奇祸及。\n毳残玉点偶赊死，颈曲银钩竟遭执。\n急呼解缚纵使归，胡自拘囚长竚立。\n白苹久失鸿鴈洲，红豆不窥鹦鹉粒。\n申胥併日负秦庭，庄舄愁吟思越邑。\n云何垂翅但摧颓，岂欲言情辄于悒。\n子其休矣勿介介，山曰归哉宁汲汲。\n放之云壑卧萝茑，期以春皋伴簑笠。\n临去一语更丁宁，从此谨毋轻出入。",
        "dynasty": "宋",
        "collection_info": null
    },
    {
        "title": "陶倅母夫人挽诗",
        "author": "方岳",
        "content": "戴君手持黄卿辞，邀我为作陶母诗。\n妇言妇德不出捆，纵有令则何繇知。\n昆山生玉草木润，欲识其母观其儿。\n一经科目摘髭易，五丈夫子皆瓌奇。\n黄卿与世少谐可，老笔为写青琉璃。\n嘅予一读怳如洗，酸风凄断漳淮湄。\n往年将父问里舍，病痱中道惊相持。\n秋山黯惨过县尹，取急欲谒谁何医。\n天方罪予不孝子，行未半驿翁阽危。\n云崩日落竟千古，永始此路行无期。\n尔时县尹有母遗，鲐背儿齿当期颐。\n潘舆佳日访桃李，一舍而迎聊遨嬉。\n人间仅仅几寒暑，亦已奔月归何时。\n暮云春树渺千里，同一哀痛难平治。\n此诗莫遣挽郎读，天荒地老松风悲。",
        "dynasty": "宋",
        "collection_info": null
    },
    {
        "title": "次韵徐宰三雪",
        "author": "方岳",
        "content": "春其几何到端木，三信东风银粟粟。\n眼惊天地有奇事，喜不自持诗陆续。\n尔时茅屋亦堪画，有竹宁甘食无肉。\n多年裋褐夜不暖，紫凤天吴共伸缩。\n袖中书册字蝇头，略借瑶阶明月烛。\n忍饥未惯愿岁丰，口虽不言以心祝。\n一生懒作贷米书，自汲溪水煮溪蔌。\n荷锄久欲眠秋云，飞翰谁惊落春瀑。\n人言安用管城子，家本田家一犂足。\n分吾此雪谢老天，高吟信手三千牍。\n蛰雷之腹庶其饱，杀气犹缠当肃穆。\n彼姝者子羔酒融，夜寒斗帐金花蹙。\n何如石鼎鸣涧松，风味之高未渠恧。\n先生坚卧袁安庐，正坐不能甘鹿鹿。\n纔晴便欲出畦麦，止可挂书骑健犊。\n脱蓑许过宓贱堂，金杯亦眩渊明菊。\n清谈吾独为诗耳，卷轴今如春笋束。\n我所思兮孤凤翔，欲往从之老鸧秃。",
        "dynasty": "宋",
        "collection_info": null
    },
    {
        "title": "再次韵因索纸笔",
        "author": "方岳",
        "content": "谁何扣门声啄木，踏雪逢迎寒起粟。\n诗筒过我捷于羽，墨滑岂供貂尾续。\n云锵孤响落琼璈，顿觉闻韶不知肉。\n胆惊强韵娄吐舌，春溢长笺手几缩。\n钝根难除捻髭苦，夜凡晶荧残几烛。\n管城子老免冠谢，久不中书三致祝。\n择交正自欠楮生，两穷相值声蔌蔌。\n端凝頼有弘农陶，时一浴之云外瀑。\n山寒亦闻泓有语，未致两生长不足。\n谁其下榻徐孺子，不以寒暄事竿牍。\n径须回旋作诗供，纵使长贫颜有穆。\n书生得句如得官，无以藉之眉为蹙。\n云烟茧纸生踊跃，涕唾犀毫负惭恧。\n倘非渠辈称挥洒，未见无虞堪即鹿。\n残风剩月幸见分，卷轴今当汗驹犊。\n夜窗赓载有余暇，笺注离骚到兰菊。\n雪铺玉笺乌丝栏，一一手抄森似束。\n毋令千载韩退之，作传讥嘲老而秃。",
        "dynasty": "宋",
        "collection_info": null
    },
    {
        "title": "三次韵答惠兰亭纸翠毫笔",
        "author": "方岳",
        "content": "半生书痴虫蠹木，不管缾无旧储粟。\n青灯竹屋雪村寒，声鸣益悲梦难续。\n晚菘早韭有书味，诗腹冰清鄙粱肉。\n迩来毛颖会稽楮，乃欺余贫共羞缩。\n夜深磨墨诉石平，五色荣光随下烛。\n窗间错落惊暴富，每见儿曹辄相祝。\n奇笺勿污寒具油，玩弄其毋当肴蔌。\n觚棱古瓦亦懽喜，春浪生池含雪瀑。\n霜毫世辈何多耶，向者心期一夔足。\n吾生但识鼠鬚健，未省禽鱼堪汗牍。\n重绨十袭不敢吮，谁作猗那颂于穆。\n最怜长安骄騃儿，翠毫入手春山蹙。\n平时作叶供媚妩，拔羽诗书岂吾恧。\n何知梳洗晓鬟绿，解出文章排五鹿。\n策勋翰墨玉床籍，未羡香车驾金犊。\n如闻六宫今弋绨，钗梁不饰黄花菊。\n细钿高朵花为笔，创巧宁知谁缚束。\n吁嗟文采信为累，莫拯多生羽毛秃。",
        "dynasty": "宋",
        "collection_info": null
    },
    {
        "title": "黄宰致江西诗双井茶",
        "author": "方岳",
        "content": "黄侯授我以江西诗禅之宗派，瀹我以双井老仙之雪香。\n砖炉春着兔毫玉，石鼎月翻鱼眼汤。\n夜窗搜搅十年读，候虫鸣秋声殷墙。\n乃翁诗家第一祖，不用棒喝行诸方。\n掀翻杜陵自作古，夜半衣钵谁升堂。\n单传横出二十六，未许歙梅洪鴈行。\n雅闻滕阁藏墨本，欲往从之山阻长。\n牙籤大册忽在眼，荒苔茅屋森珩璜。\n东湖柳色入眉宇，君其几代之诸郎。\n不离文字话祖意，传灯肯与留山房。\n宁知三生受昏闇，纵有此灯无此光。\n宜州戍楼山月苦，茫茫参到无何乡。",
        "dynasty": "宋",
        "collection_info": null
    },
    {
        "title": "合纸屏为小阁画卧袁访戴其上名之曰听雪各与长句  其一",
        "author": "方岳",
        "content": "空山十日雪塞门，天荒地老无行人。\n芦花败絮不堪着，山石夜裂苍皮皴。\n奇寒中人僵赑屃，樵汲路迷瓶粟既。\n驾风万鹤危欲仙，此腹久无烟火气。\n家家暖入红麒麟，谁肯问讯推柴荆。\n洛阳令亦可人者，惜哉史不书其名。\n此公要亦非知我，志士从前例寒饿。\n倘令开口向凡儿，宁忍春雷曲肱卧。",
        "dynasty": "宋",
        "collection_info": null
    },
    {
        "title": "合纸屏为小阁画卧袁访戴其上名之曰听雪各与长句  其二",
        "author": "方岳",
        "content": "飕飕飗飗风落木，淅淅沥沥声撼竹。\n干坤不夜起开关，一港玻璃四山玉。\n我所思兮渺中洲，幽怀欲写谁与酬。\n世间余子不足语，乘兴径上渔翁舟。\n未到山阴竟回棹，歘去骤来何草草。\n神交如必面相朋，逸韵高情一如扫。\n宁可一生无此人，不可一日无此君。\n襟期何必戴安道，玉立寒青自不羣。",
        "dynasty": "宋",
        "collection_info": null
    },
    {
        "title": "题董一之花木抄",
        "author": "方岳",
        "content": "君不见王子猷，剡溪夜雪之孤舟。\n此翁百好不入眼，而雅与竹深相投。\n君不见陶渊明，徽絃不具之古琴。\n东篱把菊偶然耳，人或作图传至今。\n吾何曾识董一之，于此略已心相知。\n事治好春绕庵屋，岂有俗子能尔为。\n江风山月无尽藏，时一吐出胸中奇。\n与茶作经花作谱，铨次蘅若兰荪蓠。\n秦碑晋帖了真贋，砚石错落书参差。\n迩来抄注到侪友，唾视钱癖何人斯。\n长卿但有四立壁，无一持赠长嗟咨。\n烦为传声语花草，倘可千里同襟期。\n吾闻奇章公石李成画，在庐九老湘九疑。\n烟云渺绵不可状，世乏佳士当归谁。\n君其持以问太空，所不与者如此诗。",
        "dynasty": "宋",
        "collection_info": null
    },
    {
        "title": "次韵徐宰雪句",
        "author": "方岳",
        "content": "雪花飞尽江头芦，秋崖有屋窗未糊。\n嗅梅自可了孤寂，燃竹相与留须臾。\n传观玉帝整严卫，杂沓环佩纷前驱。\n梦随姑射扣瑶陛，身入阊阖排银铺。\n明毫一色宝阶浄，端木六出琼林孤。\n绿章封事见名姓，白霓仙子轩眉鬚。\n乃知天喜爱民尹，分此雪与耕田夫。\n山川尽入古图画，园林已作春规模。\n逢船谁可载书共，松醪未拟炊书沽。\n金仆姑寒忆战士，玉玲珑暖无歌姝。\n煮茶安用碧跳脱，眠蓑自胜红氍毹。\n盟鸥久与说心腹，买犊大欠耕膏腴。\n频年岁入少生计，何日诏下蠲田租。\n甑尘但忧脱粟饭，瓯滑未议羹莼鲈。\n羣公岂堪立仗马，贱子只跨寻诗馿。\n第令吾民不知馁，如彼蔡人何足诛。\n衝寒索米徙者众，啼饥载道携其孥。\n边烽有警事方尔，民瘼未轸天地无。\n辕门谁曳丈二组，羽书夜下尺一符。\n少迟兽狝渤海盗，当復蚁浮高阳徒。\n平淮有碑倘须刻，笔墨可但唐宗儒。",
        "dynasty": "宋",
        "collection_info": null
    },
    {
        "title": "赵丞饟酒蟹獐巴",
        "author": "方岳",
        "content": "公子无肠秋满殻，山吏无魂饱霜萚。\n寒浦醉骨糟丘台，鸣髇数肋凌烟阁。\n故人斜封三印红，秋江已在吾目中。\n角声唤起边城梦，雪岸打围芦荻风。",
        "dynasty": "宋",
        "collection_info": null
    },
    {
        "title": "元夕病中",
        "author": "方岳",
        "content": "家贫近市常喧啾，灯夕无灯冷于水。\n罢参法喜深炷香，示疾维摩低隠几。\n梅花相亲不余负，酒盏成疎竟谁使。\n一生甘作痴冻蝇，百方莫趁追奔螘。\n颇闻捷奏箭飞书，想见昇平花作市。\n醉吹笙篴舞蛾眉，春入鼓鼙腾马耳。\n落钗敖荡少年事，弹铗悲歌游侠子。\n宁种松风眠隠居，自斸芝田餐甪里。\n掉头尘土谁枉尺，过眼纷华不盈咫。\n吾生如月浪中翻，人情得蜜刀头舐。\n内观各自普光明，顿悟中生大驩喜。\n紞如三鼓雨声寒，睡思正浓姑舍是。",
        "dynasty": "宋",
        "collection_info": null
    },
    {
        "title": "次韵谢兄馈李",
        "author": "方岳",
        "content": "往事转头如堕甑，独枕书眠知隽永。\n竹窗风好直万金，不涉世间荣辱境。\n东山之屐北山移，坐觉室迩长相思。\n碧脆已冰烹伏雌，未害踏云来话诗。",
        "dynasty": "宋",
        "collection_info": null
    },
    {
        "title": "非琼花",
        "author": "方岳",
        "content": "旧传琼花无与双，专奇擅美名此邦。\n江南清梦入诗府，安得一念令心降。\n去年骑鹤扬州住，斗酒屡眠云雾窗。\n月寒雪冷花未吐，正尔俗叶凡株桩。\n心期妙处在真实，不假羽节青霓幢。\n今春访花吾第一，自折繁枝盛翠缸。\n横看倒睨掉头语，前语后赋何其哤。\n真珠碎簇玉蝴蝶，直与八仙同一腔。\n闻名见面足笑莞，强为花辨几愚憃。\n有如巨贤杂羣小，望而可识为奇厖。\n陈余张耳信相似，一等人耳无纯尨。\n忠耶佞耶岂难别，祝鮀不类关龙逢。\n试持此论讯后土，谓予不信如长江。",
        "dynasty": "宋",
        "collection_info": null
    },
    {
        "title": "再用韵酬朱行甫",
        "author": "方岳",
        "content": "梦中翠凤飞来双，驾言后土逊名邦。\n手持玉简判红紫，敛袂欲以诗城降。\n粹容喜动日月角，揖我入对玲珑窗。\n为言琼花返蓬阆，下界久矣无根桩。\n乃今存者贋本耳，补亡以绐青油幢。\n人间识真盖亦寡，载酒嘉宾宁论缸。\n黄冠诞谲谨勿信，传讹听舛其言哤。\n为花作辨谁氏子，谬妄补入黄钟腔。\n耳庸目陋惑世俗，其罪不能三赦憃。\n朱云之孙亦奇士，文有气骨丰而厖。\n谓琼赤玉匪为白，不比俗论纷茸尨。\n诗筒往来捷于响，夜发严鼓声逢逢。\n咨尔岳为谢此老，壮哉寸管飞涛江。",
        "dynasty": "宋",
        "collection_info": null
    },
    {
        "title": "月下大醉星侄作墨索书迅笔题为醉矣行",
        "author": "方岳",
        "content": "吾醉矣，吾醉矣，醉语虽强难举似。\n何年开闢有干坤，日月左旋如磨螘。\n尊卢赫胥一聚尘，梼杌春秋几张纸。\n道家者流李老君，儒家者流孔夫子，等一浮名世间耳。\n烟霏霏，冢纍纍，青山良是白骨非。\n欲呼古人呼不醒，待呼得醒将何如。\n世情冷暖翻覆手，人生短长屈伸肘，安用黄金印如斗。\n君不见颜子白头纔十九，要与彭铿骨同朽。\n天地荒老生古愁，所不负予如此酒。\n千古在前，万古在后。\n着我中间，渺然何有。\n亦知本是麋鹿羣，那解作人牛马走。\n白鱼如玉紫蟹肥，秋风欲老芦花飞。\n酒酣月落喝便住，螭虬蟠攫霜毫挥。\n吾妇曰君醉耶，吾侄曰非醉也。\n谓吾醉者固不然，非醉亦非知我者。\n花影满身扶不起，此纸不知何等语。\n明朝勿与醒者传，笑倒渠侬吾醉矣。",
        "dynasty": "宋",
        "collection_info": null
    },
    {
        "title": "题祁门岳王庙",
        "author": "方岳",
        "content": "神京鳞介腥衣裳，三精雾塞天地光。\n鼪啼鼯笑纷披猖，中分宇宙尊犬羊。\n谁其与者沦纲常，受计于虏扼我吭。\n王心凛凛天苍苍，以次来缚归朝堂。\n自南自北诺已偿，焉用与虏为胥戕。\n为讐报仇胡不臧，至今淮堑为河湟。\n每观王传心摧伤，怒髮为立胆为张。\n皇畀予邑于祁阊，闻王有像北山冈。\n欲往从之洁予觞，简书之言不我遑，今且去此何敢忘。\n牲肥酒香时日良，金戈铁马山茫茫。",
        "dynasty": "宋",
        "collection_info": null
    },
    {
        "title": "戏呈君用",
        "author": "方岳",
        "content": "秋崖初无负郭二顷田，向来耕舍寒炊烟。\n负薪行歌遭妇駡，往往倒崖底之枯松，煮崖边之飞泉。\n龟肠怒吼卖牛具，龙骨倒挂行蜗涎。\n乃以农自目，其然岂其然。\n胥山之穷固亦无一钱，较之于我犹差贤。\n白头把笔耕六籍，芸人芸己皆逢年。\n可曾腰斧响空谷，但闻种之以弘农陶，耨之以绛人玄。\n先生之号则不可，北山久欲移文镌。\n吾尝观诸朝，左右分两铨。\n若使后夔降典夷作乐，各违所长非所便。\n我今手招白云与渠语，两易其任盟当坚。\n君农我樵万山绿，依旧司存雨露边。\n亦不必承明之庐九入，亦不必岁中之官九迁。\n共披烟蓑拜新号，疏驳不到松风前。\n烂柯扣角醉眠熟，佳话留与山中传。",
        "dynasty": "宋",
        "collection_info": null
    },
    {
        "title": "次韵刘簿寄示",
        "author": "方岳",
        "content": "尘世崎岖天一握，俗子追奔蜗两角。\n先生宴坐心平夷，矮屋打头甘寂寞。\n手提老笔挟霜气，合上蓬山直延阁。\n高人乃亦主簿耳，往往胸中自丘壑。\n银钩宝唾俱入妙，令我见之生踊跃。\n日酣昨暮春睡浓，柳外叩门谁剥啄。\n一书自直十从事，况有骊珠光错落。\n风檐急转百迴读，花草愁深颜色薄。\n放余许出半头地，未敢以信而以怍。\n譬如驽骀受刷饰，金环压辔青丝络。\n猗那清庙吁已远，下里巴词可无作。\n候虫鸣秋鸟鸣春，美恶则殊俱自乐。\n焚香危坐试品藻，颇亦敢言余论确。\n公诗虽淡朱絃清，我诗虽雅黄钟浊。",
        "dynasty": "宋",
        "collection_info": null
    },
    {
        "title": "次韵十二神体  其一",
        "author": "方岳",
        "content": "鼠技易穷谁比数，牛衣政可眠春雨。\n虎窥九关高莫扪，兔秃千毫老无补。\n龙婴鳞逆事可惊，蛇画足添心独苦。\n马宁坂下困盐车，羊勿梦中翻菜圃。\n沐猴从尔楚人冠，荒鸡宁起刘郎舞。\n狗监无烦诵子虚，豕亥纵分吾不取。",
        "dynasty": "宋",
        "collection_info": null
    },
    {
        "title": "次韵十二神体  其二",
        "author": "方岳",
        "content": "鼠穴不能容窭数，牛角自歌深夜雨。\n虎头肉食飞者谁，兔窟趺居狡何补。\n龙籍亦保终当还，蛇杯生疑空自苦。\n马曹误我盍归田，羊羹祸人宁学圃。\n猴拳蕨嫩鲜可烹，鸡毛菜香醉言舞。\n狗尾时时遣续貂，豕白献惭吾不取。",
        "dynasty": "宋",
        "collection_info": null
    },
    {
        "title": "立春",
        "author": "方岳",
        "content": "适禁乐令春哑，先办秋治社聋。\n银胜鬓毛班白，琼丝菜缕青红。",
        "dynasty": "宋",
        "collection_info": null
    },
    {
        "title": "牡丹多不开花",
        "author": "方岳",
        "content": "韶风万物照我庐，昨岁骈头今併疎。\n自是爱花心不足，何知物物有乘除。",
        "dynasty": "宋",
        "collection_info": null
    },
    {
        "title": "山居七咏 经史阁",
        "author": "方岳",
        "content": "买书堆屋当藏珍，砚水生春玉作麟。\n此老大蒙稽古力，至今疎草墨花新。",
        "dynasty": "宋",
        "collection_info": null
    },
    {
        "title": "山居七咏 省斋",
        "author": "方岳",
        "content": "圣处终难举似人，二三子在最情亲。\n于中检点平生看，香缕萦帘眇此身。",
        "dynasty": "宋",
        "collection_info": null
    },
    {
        "title": "山居七咏 中隠洞",
        "author": "方岳",
        "content": "终南少室苦跻攀，已入先生一笑间。\n不学刘安便仙去，屋边尽自有佳山。",
        "dynasty": "宋",
        "collection_info": null
    },
    {
        "title": "山居七咏 丹桂轩",
        "author": "方岳",
        "content": "何年进入玉华宫，香到君王紫禁枫。\n月府归来衫袖冷，蟾蜍滴露洗秋红。",
        "dynasty": "宋",
        "collection_info": null
    },
    {
        "title": "山居七咏 乳泉",
        "author": "方岳",
        "content": "正尔清寒与世殊，地灵不受柳诗愚。\n昼长何似醒幽梦，碧玉壶深贮雪腴。",
        "dynasty": "宋",
        "collection_info": null
    },
    {
        "title": "山居七咏 瑞萱堂",
        "author": "方岳",
        "content": "携得春归通德门，等閒万木亦霑恩。\n母桃未熟蓬莱浅，连夜吹开堂北萱。",
        "dynasty": "宋",
        "collection_info": null
    },
    {
        "title": "山居七咏 湛然亭",
        "author": "方岳",
        "content": "一念惟余睡作魔，鸥閒不与世同波。\n迩来定力空诸妄，如以摩尼照浊河。",
        "dynasty": "宋",
        "collection_info": null
    },
    {
        "title": "赵佥见过不值有诗次韵  其一",
        "author": "方岳",
        "content": "草庐不惯高轩过，莫怪樵青久未譍。\n一片断云寻宿处，有诗谁与录侯鲭。",
        "dynasty": "宋",
        "collection_info": null
    },
    {
        "title": "赵佥见过不值有诗次韵  其二",
        "author": "方岳",
        "content": "向来曾管重湖月，五老当门但读书。\n见说邦人犹感慨，恨予不学蔺相如。",
        "dynasty": "宋",
        "collection_info": null
    },
    {
        "title": "湖山纪游  其一",
        "author": "方岳",
        "content": "两山南北诗三百，付与秋风赵倚楼。\n忽忆老逋坟下路，梅花夜雪上孤舟。",
        "dynasty": "宋",
        "collection_info": null
    },
    {
        "title": "湖山纪游  其二",
        "author": "方岳",
        "content": "凤凰城裏花如海，选集诸人守部门。\n此老久渔双脚浪，岛烟湖雾又黄昏。",
        "dynasty": "宋",
        "collection_info": null
    },
    {
        "title": "次韵赵端明万花园  其一",
        "author": "方岳",
        "content": "万花锦绣同民乐，不比青山独乐园。\n办得春风共花醉，尽教蝶闹与蜂喧。",
        "dynasty": "宋",
        "collection_info": null
    },
    {
        "title": "次韵赵端明万花园  其二",
        "author": "方岳",
        "content": "和气能消塞上寒，却于边事颇相干。\n酒旗歌鼓秋千外，新绿柔红又几般。",
        "dynasty": "宋",
        "collection_info": null
    },
    {
        "title": "次韵赵端明万花园  其三",
        "author": "方岳",
        "content": "风逗湘帘雪絮飞，池痕雨过曲尘肥。\n扬州十里春犹在，细柳营深解铁衣。",
        "dynasty": "宋",
        "collection_info": null
    },
    {
        "title": "次韵赵端明万花园  其四",
        "author": "方岳",
        "content": "玉箫吹断知何许，柳径日长娇燕舞。\n鹤城半掩人未归，数点春愁杏花雨。",
        "dynasty": "宋",
        "collection_info": null
    },
    {
        "title": "赠相士",
        "author": "方岳",
        "content": "老来学剑已无成，眼底边尘猝未清。\n此辈束之高阁耳，且容黄犊伴春耕。",
        "dynasty": "宋",
        "collection_info": null
    },
    {
        "title": "雪中观梅",
        "author": "方岳",
        "content": "落尽梅花合一杯，雪深无復旧莓苔。\n山溪莫遣人行破，安得酒从天上来。",
        "dynasty": "宋",
        "collection_info": null
    },
    {
        "title": "月中观梅",
        "author": "方岳",
        "content": "何物苍头不自量，踏梅踏月上山堂。\n月明幸是无痕迹，可惜琼瑶一径香。",
        "dynasty": "宋",
        "collection_info": null
    },
    {
        "title": "病中",
        "author": "方岳",
        "content": "折铛破釜底堪修，纵使修成已不侔。\n谁与吾身自珍重，暮年药笼漫劳收。",
        "dynasty": "宋",
        "collection_info": null
    },
    {
        "title": "观池中鸂鶒逐其自外来者",
        "author": "方岳",
        "content": "久住成家不见猜，傍船水暖逐毰毸。\n岸沙能占春多少，长恐诸侯客子来。",
        "dynasty": "宋",
        "collection_info": null
    },
    {
        "title": "有叹",
        "author": "方岳",
        "content": "月如此好吴牛喘，雪不胜寒蜀犬狺。\n莫怪叔孙并禄父，不知周孔是何人。",
        "dynasty": "宋",
        "collection_info": null
    },
    {
        "title": "小醉",
        "author": "方岳",
        "content": "日淡风恬独倚筇，一池草色自溶溶。\n我犹未醉春先醉，政不关渠琥珀浓。",
        "dynasty": "宋",
        "collection_info": null
    },
    {
        "title": "山中  其一",
        "author": "方岳",
        "content": "寂莫空山久掩扉，残书谁与解重围。\n推豗时作橐驼坐，恍惚化为蝴蝶飞。\n春事已归双雪鬓，生涯尽在一荷衣。\n夜寒扣角悲声壮，但得牛肥道亦肥。",
        "dynasty": "宋",
        "collection_info": null
    },
    {
        "title": "山中  其二",
        "author": "方岳",
        "content": "溪村杨柳好藏鸦，春水池塘已吠蛙。\n诗外共谁千里月，雨中老却一山花。\n蝶将梦去客欹枕，燕寄声来社到家。\n数掩断篱春且住，莫随芳草遽天涯。",
        "dynasty": "宋",
        "collection_info": null
    },
    {
        "title": "山中  其三",
        "author": "方岳",
        "content": "草草庵居绝似僧，不同劣有髮鬅鬙。\n空山一夜雷驱雨，老屋四围云拥灯。\n诗骨瘦来人似鹤，书幐懒去字如蝇。\n开门桃李俱尘土，春到园林曾不曾。",
        "dynasty": "宋",
        "collection_info": null
    },
    {
        "title": "山中  其四",
        "author": "方岳",
        "content": "漫道高眠昼掩关，南冈北岭几曾閒。\n隰桑已作虾𢋙眼，山笋时窥虎豹斑。\n一味懒堪医传僻，五穷技不害诗孱。\n着身何幸山岩裏，多阅人间百险艰。",
        "dynasty": "宋",
        "collection_info": null
    },
    {
        "title": "山中  其五",
        "author": "方岳",
        "content": "暄风已惬绿阴凉，小簟初横六尺床。\n如宇宙宽容膝地，与尘埃隔及肩墙。\n鸟乌声乐樱桃熟，田舍人忙麦饭香。\n留得壁间双不借，尚堪鉏水共移秧。",
        "dynasty": "宋",
        "collection_info": null
    },
    {
        "title": "山中  其六",
        "author": "方岳",
        "content": "黄纸红旗总不宜，绿蓑青笠久相知。\n躬耕莘野一犂雨，亲见豳风七月诗。\n老已自催蚕作茧，死时须用豹留皮。\n山深未省人间世，黑白纵横几局棋。",
        "dynasty": "宋",
        "collection_info": null
    },
    {
        "title": "山中  其七",
        "author": "方岳",
        "content": "寂寂门无长者车，穿深逗密惬幽居。\n花能红白锦相似，山自青苍画不如。\n鹤骨政应先狗马，雏孙殊未辨龙猪。\n皇天老眼何缘错，高枕松风莫管渠。",
        "dynasty": "宋",
        "collection_info": null
    },
    {
        "title": "山中  其八",
        "author": "方岳",
        "content": "只合空山着此身，野猿骨相鹤精神。\n何关亲戚傥来物，自笑痴顽向上人。\n手可持杯宁是病，瓶犹储粟未为贫。\n公卿满壁非无画，不画公卿画钓缗。",
        "dynasty": "宋",
        "collection_info": null
    },
    {
        "title": "山行  其一",
        "author": "方岳",
        "content": "高卧只消云半间，随缘栽果与猿攀。\n不将此手遮西日，安用吾文移北山。\n双燕来时春晻霭，一牛耕处月宽闲。\n溪居已息机心久，莫遣惊鸥去不还。",
        "dynasty": "宋",
        "collection_info": null
    },
    {
        "title": "山行  其二",
        "author": "方岳",
        "content": "亦笑吾身立两间，古人辙迹渺难攀。\n斯文在昔豹窥管，吾力不量虻负山。\n有识共知方寸好，无求方得几多閒。\n一春大欠渠诗在，准拟晴时到处还。",
        "dynasty": "宋",
        "collection_info": null
    },
    {
        "title": "山行  其三",
        "author": "方岳",
        "content": "老子浮沉田里间，犊车辕许野人攀。\n饮中仙去东西玉，行处人传大小山。\n天且莫教三月尽，我今无负一生閒。\n春寒正惬牛衣暖，富贵从渠昼锦还。",
        "dynasty": "宋",
        "collection_info": null
    },
    {
        "title": "约黄成之观琼花予不及从以诗代简  其一",
        "author": "方岳",
        "content": "处处春风自物华，有诗不了醉生涯。\n别离苦忆平山柳，题品翻疑后土花。\n独倚断云愁战马，重歌流水带归鸦。\n梦寒飞过江南岸，茅屋依然竹径斜。",
        "dynasty": "宋",
        "collection_info": null
    },
    {
        "title": "约黄成之观琼花予不及从以诗代简  其二",
        "author": "方岳",
        "content": "倦游久已厌纷华，欲问春蓑未有涯。\n宇宙一杯诗潦草，江湖十载眼昏花。\n恨身不及随阳雁，将母何如反哺鸦。\n家在青山烟雨外，春寒几立暮江斜。",
        "dynasty": "宋",
        "collection_info": null
    },
    {
        "title": "次韵红蕉  其一",
        "author": "方岳",
        "content": "篱根宿草已陈陈，谁护蕉红到此晨。\n雪裏寸丹长似旧，人间万绿未知春。\n翻经曾识观身法，乞种亲为土地神。\n孤负晚风生酒兴，维摩示疾不霑唇。",
        "dynasty": "宋",
        "collection_info": null
    },
    {
        "title": "次韵红蕉  其二",
        "author": "方岳",
        "content": "山花山草杂前陈，谁解芬芳霰雪晨。\n红菡萏肥如欲焰，绿玲珑卷过于春。\n化工有意怜丘壑，老我无诗泣鬼神。\n待唤麯生相暖熟，雨晴禽咔是歌唇。",
        "dynasty": "宋",
        "collection_info": null
    },
    {
        "title": "漫题",
        "author": "方岳",
        "content": "投老自山林，灰寒寸寸心。\n鹤眠渔屋小，僧语雪篱深。\n夜读贫如昨，春犂懒到今。\n松根有苍石，抱膝一长吟。",
        "dynasty": "宋",
        "collection_info": null
    },
    {
        "title": "次韵罗制干投赠",
        "author": "方岳",
        "content": "中秋明日是，雨色半苍厓。\n无月可吾子，有诗倾老怀。\n人间棋局面，身外酒生涯。\n莫及边头事，谁知浊与淮。",
        "dynasty": "宋",
        "collection_info": null
    },
    {
        "title": "送石孙赴童科",
        "author": "方岳",
        "content": "圣泽被卷阿，髫童亦置科。\n两蜗从小竞，三豕至今讹。\n亦漫为官耳，其将奈若何。\n岂关门户事，翁已老渔簑。",
        "dynasty": "宋",
        "collection_info": null
    },
    {
        "title": "浇花",
        "author": "方岳",
        "content": "篱落花无頼，春寒手自治。\n但留根本在，终有发生时。\n雨露曾何择，山林未易移。\n吾知勤抱瓮，一任化工为。",
        "dynasty": "宋",
        "collection_info": null
    },
    {
        "title": "次韵楚客",
        "author": "方岳",
        "content": "戍角吹将短鬓华，此情付与酒生涯。\n两淮无事山如画，九日明朝菊未花。\n有客敲门缘问事，无田负郭却思家。\n鴈来不带江南信，带得新愁落晚沙。",
        "dynasty": "宋",
        "collection_info": null
    },
    {
        "title": "苻坚之苻从竹者非载赓呈似",
        "author": "方岳",
        "content": "天与西头扫泽苻，飞英亦暗合孙吴。\n冰肌起粟愁云母，水骨浮槎立雪姑。\n竹丈夫哉能崛强，梅兄弟者亦清癯。\n一蓑谁傍篷笼宿，画出寒江独钓图。",
        "dynasty": "宋",
        "collection_info": null
    },
    {
        "title": "过吴江",
        "author": "方岳",
        "content": "风借吴松十幅蒲，春愁渺渺际烟芜。\n傍船时有能言鸭，举网今无巨口鲈。\n欲访龟蒙前杞菊，谁怜麋鹿旧姑苏。\n一尊重酹沙头月，物色分流到我无。",
        "dynasty": "宋",
        "collection_info": null
    },
    {
        "title": "种桂",
        "author": "方岳",
        "content": "山翁不办碧油幢，办与秋风斸老桩。\n嚼雪未论香世界，眠云已惬月轩窗。\n谁分兔臼玉千杵，不费鸿门璧一双。\n蚤晚乘槎问银汉，呼童多酿酒成缸。",
        "dynasty": "宋",
        "collection_info": null
    },
    {
        "title": "次韵郑省仓  其一",
        "author": "方岳",
        "content": "月满长汀晚沐新，一凉犹下耐冠巾。\n江连碧树自今古，我与青山迭主宾。\n乞巧未能从帝子，坐愚宁免辱溪神。\n向来鸥鸟间何阔，莫是炎凉不我亲。",
        "dynasty": "宋",
        "collection_info": null
    },
    {
        "title": "次韵郑省仓  其二",
        "author": "方岳",
        "content": "雨过苔矶片月新，黄琉璃簟岸纶巾。\n平生不负杨临贺，半夜谁呼祈孔宾。\n堪傲轩裳中酒圣，肯污笔砚论钱神。\n北山猿鹤应惊怪，已觉尘埃不可亲。",
        "dynasty": "宋",
        "collection_info": null
    },
    {
        "title": "又次韵  其一",
        "author": "方岳",
        "content": "半夜江城久已谙，白鸥眠处落烟帆。\n诗穷政有牛腰轴，身散宁为马口衔。\n时以酒浇胸磊磊，或嫌山似面岩岩。\n春田芜没归耕是，待与丰年赋载芟。",
        "dynasty": "宋",
        "collection_info": null
    },
    {
        "title": "又次韵  其二",
        "author": "方岳",
        "content": "绿阴政自可羸骖，舴艋何堪暑气惔。\n沙碛稍凉客且住，水程虽远未须贪。\n吾侪焉往不三黜，此段无劳忍一惭。\n山际有田归自好，休论暮四与朝三。",
        "dynasty": "宋",
        "collection_info": null
    },
    {
        "title": "风作",
        "author": "方岳",
        "content": "年光何啻蛇赴壑，仕宦略如鱼上竿。\n畴昔本无温饱志，归来只作等閒看。\n人间万事风涛急，雨外一蓑天地宽。\n潮落海门烟树绿，举头已不见长安。",
        "dynasty": "宋",
        "collection_info": null
    },
    {
        "title": "七夕潘宰招不往",
        "author": "方岳",
        "content": "投老归欤拙独存，剖瓜亦欲问天孙。\n故人有约夜堂醉，老子不禁秋暑袢。\n却恐长绳縻日月，政须高枕问干坤。\n北窗风好难为客，未辨冠巾数候门。",
        "dynasty": "宋",
        "collection_info": null
    },
    {
        "title": "海棠  其一",
        "author": "方岳",
        "content": "半吐柔芳暖正妍，趁晴何不试笼鞭。\n玉环醉矣春无頼，金屋贮之人孰贤。\n花比红儿谁作谱，诗传娇客已成编。\n湘帘燕子人家月，一笑春风不计年。",
        "dynasty": "宋",
        "collection_info": null
    },
    {
        "title": "海棠  其二",
        "author": "方岳",
        "content": "黄州不识春风面，哙伍漫山桃李枝。\n银烛夜深粧额褪，锦屏睡足鬓丝垂。\n半醒半醉凌晨酒，几雨几晴寒食时。\n莫怨家人多命薄，缘愁却入老坡诗。",
        "dynasty": "宋",
        "collection_info": null
    },
    {
        "title": "用程兄韵奉诸公题跋还人",
        "author": "方岳",
        "content": "老砚生苔尔许时，谁怜官事落儿痴。\n江湖十载春无据，天地一舟归有期。\n客有相从蜗殻语，诗来云受鹤山知。\n皮毛剥落惟真实，那用诸公绝妙辞。",
        "dynasty": "宋",
        "collection_info": null
    },
    {
        "title": "次韵乡友",
        "author": "方岳",
        "content": "书生作计已差殊，况復真穷五技鼯。\n空费寸阴酬急羽，还同斗米饱侏儒。\n鸥盟正尔隔千里，鹤梦何曾到九衢。\n茅屋春寒明月夜，梅花曾与寄声无。",
        "dynasty": "宋",
        "collection_info": null
    },
    {
        "title": "次韵三四弟",
        "author": "方岳",
        "content": "入手功名不厌迟，政须努力莫伤悲。\n二难宁共姜肱被，一染谁怜墨子丝。\n仕宦金吾吾亦爱，饥寒玉汝汝当知。\n青灯夜寂聊参取，侑坐为铭只此诗。",
        "dynasty": "宋",
        "collection_info": null
    },
    {
        "title": "石孙偶中童科程弟有诗次韵",
        "author": "方岳",
        "content": "衰暮安能六出奇，桐孙頼有峄阳枝。\n九经库谩无遗读，千里驹宁不受羁。\n薄命久遭时俗态，此心莫倚老天知。\n待归共买黄牛去，耕落烟村月一眉。",
        "dynasty": "宋",
        "collection_info": null
    },
    {
        "title": "花谢",
        "author": "方岳",
        "content": "骇绿纷红醉欲沈，晚风不易阿环禁。\n双回姊弟琼瑶面，独试先生铁石心。\n春事略如飞梦过，人生莫到受恩深。\n霓裳一曲今何在，不尽长吟復短吟。",
        "dynasty": "宋",
        "collection_info": null
    },
    {
        "title": "晚春",
        "author": "方岳",
        "content": "倦眼忽惊三月暮，杜鹃啼处绿阴多。\n春今且住为佳耳，雨不能晴将奈何。\n红紫只催人老大，苍浪莫怨命蹉跎。\n贫中政自难留客，頼有诗情尚不磨。",
        "dynasty": "宋",
        "collection_info": null
    },
    {
        "title": "遣兴  其一",
        "author": "方岳",
        "content": "莫怨乘桴道不行，身方否处道方亨。\n大千世界愁中老，八万障门嗔上生。\n了了不如都懡㦬，休休便是力修行。\n夜缸酒熟谁堪唤，共啜人间骨董羹。",
        "dynasty": "宋",
        "collection_info": null
    },
    {
        "title": "遣兴  其二",
        "author": "方岳",
        "content": "老去犂锄易作劳，藤阴纔午卧衡茅。\n鬚眉甚古松当户，羽翼初成燕出巢。\n安所归乎惟酒隠，宛其老矣只诗豪。\n忍穷不欠鱼羹饭，每向人间笑独高。",
        "dynasty": "宋",
        "collection_info": null
    },
    {
        "title": "除夕  其一",
        "author": "方岳",
        "content": "生菜春盘草八珍，灯前殊未觉家贫。\n几多荼垒中间事，第一屠苏最后人。\n衰病不图今夕健，须臾又是隔年春。\n东风自此无閒暇，万里干坤一夜新。",
        "dynasty": "宋",
        "collection_info": null
    },
    {
        "title": "除夕  其二",
        "author": "方岳",
        "content": "梅花遶屋柳遮门，不是闾阎不是村。\n归寄柴桑人自老，就荒松菊径犹存。\n事关时命才何与，技止文章道未尊。\n灯火半生堪底用，只将黄犊教吾孙。",
        "dynasty": "宋",
        "collection_info": null
    },
    {
        "title": "除夕  其三",
        "author": "方岳",
        "content": "一牛西崦又东皋，独宿中年共作劳。\n世事略如云变灭，人生未抵玉坚牢。\n山林性气与时背，霜雪髭鬚得酒豪。\n野屋难为春帖子，自研冰雪写离骚。",
        "dynasty": "宋",
        "collection_info": null
    },
    {
        "title": "除夕  其四",
        "author": "方岳",
        "content": "当年意气亦堪悲，岁晚胸怀只自知。\n十有九分天不管，百无一遂老如期。\n灯寒夜雪渔蓬屋，春共梅花野竹篱。\n衰白东风那解绿，底须苦向鬓边吹。",
        "dynasty": "宋",
        "collection_info": null
    },
    {
        "title": "除夕  其五",
        "author": "方岳",
        "content": "薄薄村醪旋旋篘，一杯又了一年愁。\n化为道士前身鹤，驱向禅林露地牛。\n今我何如惟老圃，古人安在亦荒丘。\n牡丹且莫相孤负，已为春风着小楼。",
        "dynasty": "宋",
        "collection_info": null
    },
    {
        "title": "除夕  其六",
        "author": "方岳",
        "content": "一枝紫竹两青鞋，只么穷年亦自佳。\n理乱不知閒世界，浮休自若老情怀。\n竹居可使食无肉，草具宁须菜与鲑。\n春入灯花供别岁，葛巾随分对荆钗。",
        "dynasty": "宋",
        "collection_info": null
    },
    {
        "title": "除夕  其七",
        "author": "方岳",
        "content": "家世无年事可知，况吾久矣嘆吾衰。\n玉丸不住岁华老，铁砚未穿筋力疲。\n一笛跨牛终寂寞，万钱骑鹤两参差。\n年年此夕椒花颂，能费先生几首诗。",
        "dynasty": "宋",
        "collection_info": null
    },
    {
        "title": "除夕  其八",
        "author": "方岳",
        "content": "守岁团栾谢两侯，堆盘水陆有珍投。\n鲟香透白琼瑶片，虾醉殷红玛瑙鈎。\n湩酪远分闽峤雪，枝柑犹带石桥秋。\n老饕兀兀陶陶外，一笑人间百事休。",
        "dynasty": "宋",
        "collection_info": null
    },
    {
        "title": "除夕  其九",
        "author": "方岳",
        "content": "短髮萧萧老侍祠，夜坛三上华封辞。\n皇储天启重轮日，帝座春环万寿巵。\n材具不供当世用，林居亦望太平时。\n羽衣舞手香如雾，报答空餐但祝釐。",
        "dynasty": "宋",
        "collection_info": null
    },
    {
        "title": "除夕  其一○",
        "author": "方岳",
        "content": "追风逐月费攀跻，苒苒流光欲乳羝。\n命薄最于穷鬼厚，气高不为贵人低。\n交情安得玉连琐，世路真同铁蒺藜。\n未及龙钟且行乐，池塘吹绿又萋萋。",
        "dynasty": "宋",
        "collection_info": null
    },
    {
        "title": "府公徽猷饷酒虾",
        "author": "方岳",
        "content": "长鬚翁卧瓮头春，醉不胜扶绝可人。\n琥珀色浓红透肉，珊瑚鈎嫩冷生津。\n欲酬野句不当价，粘出侯家总是珍。\n此法纵传无此料，石桥雪水玉粼粼。",
        "dynasty": "宋",
        "collection_info": null
    },
    {
        "title": "夜渴挑菜",
        "author": "方岳",
        "content": "酒醒山月欲侵楼，小摘园蔬雪满沟。\n春入石炉然翠釜，涛翻银海走青虬。\n十分脱出诗书味，一色本来风露秋。\n莫怪诸人难与语，满腔元只烂羊头。",
        "dynasty": "宋",
        "collection_info": null
    },
    {
        "title": "祭诗",
        "author": "方岳",
        "content": "我生胡不辰，八龄失吾祖。\n今垂四十年，眉目略可覩。\n当时深根培，所望大门户。\n岳也忝一科，遗余曾不补。\n而乃轻涛江，飞檄淮南府。\n父兄肯相随，薄饭共贫苦。\n宁知事大谬，俱作一抔土。\n去年汶素跸，永痛松柏古。\n禄釜亦已矣，尚安事圭组。\n今年误一出，竟犯时辈怒。\n去国不及炊，触热到环堵。\n无何七月望，新露洒秋宇。\n近郊有兰若，梵呗薄云雨。\n彼氓一念存，提携颇旁午。\n因果夫何如，亦各言恃怙。\n伊予祖父兄，超然定何许。\n然皆其忌月，悲岂不氓愈。\n斋盂馔伊蒲，从众共伛偻。\n盖以妄塞悲，有泪泚清酤。",
        "dynasty": "宋",
        "collection_info": null
    },
    {
        "title": "用王深造韵观射寄呈吴门吴侍郎",
        "author": "方岳",
        "content": "吴苑云酣歌舞地，平时灞上真儿戏。\n府公槌鼓入辕门，盘马弯弓士增气。\n玉虬夜吼双宝刀，晓霜冷透宫花袍。\n君王有意敌天骄，霹雳劲弦吾与操。\n满月犹嫌无腕力，三军鸣金齐破的。\n莫将电镞惊飞翼，请射檄书青草砾。\n参旗井钺光相摩，帐前万迭轰灵鼍。\n呼韩要通作编户，勿遣喘从榆塞过。\n鴈沙枯叶改凯歌，安得壮士翻银河。\n三边农桑俱偃武，将军懒射南山虎。\n不须土训喻远人，天地中间悉臣主。\n文章四海吴状元，那肯军装遽如许。",
        "dynasty": "宋",
        "collection_info": null
    },
    {
        "title": "拔滩",
        "author": "方岳",
        "content": "大滩嶅嶅，小滩嘈嘈。\n石芒荦荦宁容刀，崩洪斗落与石鏖。\n风声悲壮波声豪，势如万马之奔、羣熊之嗥。\n併船欲上牵縴牢，浪头捲过船头高。\n篙工翻身齐刺篙，蹈桅倒挂如飞猱。\n跻攀分寸相呼号，一落百尺争秋毫。\n呜呼行路难如此，若比出俗无波涛。",
        "dynasty": "宋",
        "collection_info": null
    },
    {
        "title": "海棠落尽次谢司法韵  其一",
        "author": "方岳",
        "content": "花前谁与东西玉，但遣能诗一夔足。\n雨寒无奈雪飘零，酒醒却愁香陆续。\n阿娇深贮黄金屋，阿环初出华清浴。\n骑䲔安得谪仙人，宫袍夜醉金莲烛。",
        "dynasty": "宋",
        "collection_info": null
    },
    {
        "title": "海棠落尽次谢司法韵  其二",
        "author": "方岳",
        "content": "海棠寂寂香埋玉，山雨浪浪负欢足。\n闭门长憾虎头痴，对客不供貂尾续。\n径呼伯雅相拍浮，试坐毛锥三沐浴。\n满身花片为谁春，政欠太虚明月烛。",
        "dynasty": "宋",
        "collection_info": null
    },
    {
        "title": "大雷雨",
        "author": "方岳",
        "content": "黑云压山雨如镞，霹雳火光龙起陆。\n四壁淋漓风撼屋，一窗寒灯卧空谷。\n龙乎龙乎盍归来，先生床湿生青苔。\n未识青黄麦枯死，古语更占春甲子。",
        "dynasty": "宋",
        "collection_info": null
    },
    {
        "title": "题义约",
        "author": "方岳",
        "content": "向来祁山赭如天，迩来祁山翠如碧。\n祁山草木皆精神，祁山人材方气魄。\n君不见癸丑诸贤奉亲策，武成殿前天咫尺。\n太微星动豹尾班，祁山人作龙头客。\n所以天留老子山之侧，为守云烟护山碧。\n山转碧兮人转奇，未许右科专此席。\n前头更有文状元，努力风鹏九霄翮。",
        "dynasty": "宋",
        "collection_info": null
    },
    {
        "title": "春荫",
        "author": "方岳",
        "content": "玲珑碧树巧临池，影在窗前作么移。\n水墨画图春淡淡，莺花庭院日迟迟。\n不妨明月重相忆，怎许浮云浪得知。\n一片舞裀欹弱柳，风来时復托腰肢。",
        "dynasty": "宋",
        "collection_info": null
    },
    {
        "title": "梅花",
        "author": "方岳",
        "content": "近看遥见总风标，不拣疏村自断桥。\n大士定中蒙素衲，太真浴起却红绡。\n别修花史为题品，高倡离骚伴寂寥。\n岁晚道人心似铁，爱香怜影尚魂销。",
        "dynasty": "宋",
        "collection_info": null
    },
    {
        "title": "岩桂花",
        "author": "方岳",
        "content": "谁遣秋风开此花，天香来自玉皇家。\n鬰金裳浥蔷薇露，知是僊人萼绿华。",
        "dynasty": "宋",
        "collection_info": null
    },
    {
        "title": "芙蓉花",
        "author": "方岳",
        "content": "绿裳丹脸水芙蓉，不谓佳名偶自同。\n一朵方酣初日色，千枝应发去年丛。\n莫惊坠露添新紫，更待微霜晕浅红。\n却笑牡丹犹浅俗，但将浓艷醉春风。",
        "dynasty": "宋",
        "collection_info": null
    },
    {
        "title": "枇杷",
        "author": "方岳",
        "content": "击碎珊瑚小作珠，铸成金弹密相扶。\n罗襦襟解春葱手，风露气凉冰玉肤。\n并世身名杨氏子，旧家门户北村卢。\n知音未必能知味，曾遣青衫泪湿无。",
        "dynasty": "宋",
        "collection_info": null
    },
    {
        "title": "芭蕉",
        "author": "方岳",
        "content": "自是愁人愁不消，非干雨裏听芭蕉。\n芭蕉易去愁难去，移向梧桐转寂寥。",
        "dynasty": "宋",
        "collection_info": null
    },
    {
        "title": "式贤和杜夔府百韵过余秋崖下大篇舂容笔力遒劲于其归也聊復效颦",
        "author": "方岳",
        "content": "林壑黄昏外，衡门紫翠边。\n火耕今已老，云卧几何年。\n棋敛将残局，篙回兴尽船。\n画麟真已矣，骑犊适悠然。\n野性难拘束，时情易变迁。\n独携青玉杖，自拾锦囊篇。\n磊块心逾小，崎岖智未圆。\n别营三径草，规作一壶天。\n纸帐岚霏重，崖花雨滴偏。\n到头新岁月，行脚旧山川。\n鹤冷通房宿，猿愁隔树悬。\n菊餐金颢露，藓当水衡钱。\n尽懒从吾睡，虽穷不受怜。\n半生资马磨，三嘆向龙泉。\n霜槛千林瘦，春灯四壁穿。\n阴霾知病骨，寒意入诗肩。\n竹母谁分种，茶僧略具员。\n对山徐自遣，与世久无缘。\n风月于人厚，云霄不尔便。\n接筩通暗溜，洗砚试轻烟。\n未暇思身后，何如了目前。\n閒为真富贵，健是小神仙。\n夜磬番僧讲，秋帆贾客传。\n远游天漠漠，危诵水湲湲。\n垦陇时同吃，分溪手自煎。\n山厨尊土菌，石鼎鄙荤羶。\n爱此窗三尺，宽于室九筵。\n忽惊南牧马，吹过逆风鹯。\n圣日清如许，妖星竟不悛。\n闾阎飞羽檄，江汉足矛鋋。\n哀痛丝纶诏，英雄将相权。\n旄头森似彗，骏骨讵如挛。\n朋党相仍斥，诛求一切蠲。\n中庸方谨独，无逸不畋。\n天意忧勤甚，人知性命全。\n抡材虞稷契，迈德汉文宣。\n定乱连三箭，扶颠在一贤。\n戍兵增竈万，侍女出宫千。\n置栅从人欲，开榛自我先。\n民劳鱼泼剌，版筑骑蹁跹。\n傅野亲持锸，虞琴幸改絃。\n经营联砦壁，形胜借蹄筌。\n有备曾微此，无谋莫甚焉。\n貉缘熊道误，骥或蚁封还。\n急务歌常武，清谈绝又玄。\n腐红销铠甲，穉绿失桑田。\n老子今元亮，何人昔鲁连。\n三边今按甲，一饭许烹鲜。\n鄂渚骸平垒，荆州指掬舷。\n竟孤明月约，难染碧云笺。\n稍喜妖氛退，重为逸兴牵。\n幽人甘寂寞，佳客慰迍邅。\n松桂深培养，诗书肯废捐。\n披胸呈突兀，迸齿落清涟。\n巨迹宜瞻华，灵源盍导瀍。\n孰能当北面，何事过东阡。\n英妙奔前辙，吾衰懒后鞭。\n一言开蠖濩，千里对婵娟。\n莫作沾泥絮，端如蜕殻蝉。\n江湖情浩荡，风雪语连绵。\n隽永纔残藁，奇温只破毡。\n水声湘浦瑟，梅片寿阳钿。\n尚觉山如画，何堪笔似椽。\n交游分半席，谈笑俯层巅。\n共指辞章病，宁无宝剂痊。\n性根如有棘，业语漫生莲。\n到海江千折，撑空石一拳。\n氄毛卑燕雀，鬐鬛奋鲸鳣。\n龟玉毋须藉，龙驹不用鞯。\n文心聊尔尔，道脉始涓涓。\n霁月行濂水，春风入孔壖。\n训言今具在，文字肯相缠。\n鵰老秋方击，鱼鳏夜不眠。\n麦维经岁茂，谷亦得霜坚。\n我辈宁迂阔，人皆斗小妍。\n几多花蔼蔼，轻薄蝶翩翩。\n垂世何关此，留情盍审旃。\n书林窥秘宝，典册上台躔。\n余事轻王粲，微名老郑虔。\n六经皆鼓吹，万象尽镕甄。\n不尔鸾胶续，空令兔颖骈。\n晓行温草卷，夜读绝韦编。\n文会吾何有，诗盟讵敢专。\n驽材谙旧路，惊羽落虚弦。\n虽乏三年艾，犹能一指禅。\n意存图自省，言到亦忘诠。\n但使我为我，不几燕伐燕。\n虫鱼真琐碎，鸿鹄要孤鶱。\n国步今宁谧，乡情頼款延。\n地鑪煨熟火，野饭压饥涎。\n已扫秋风榻，其如雨夜鹃。\n淄渑工滥载，管鲍阙周旋。\n大雅推邹鲁，长年问偓佺。\n极知荷坞陋，渐慨芰裳褰。\n苹聚呦呦鹿，沧连跕跕鸢。\n襟期将子共，礼数莫吾愆。\n上圣天同大，中兴石可镌。\n庙廊春郁穆，岩穴草葱芊。\n人好鸟还好，身孱气不孱。\n兴来频写寄，一一尚能铨。",
        "dynasty": "宋",
        "collection_info": null
    },
    {
        "title": "天基锡宴致语口号",
        "author": "方岳",
        "content": "春绿晴融太液池，好风都在万年枝。\n宫墙璆玉韶音远，合殿珠环晓漏迟。\n天近六龙扶翠辇，云深五凤挟瑶池。\n镐京长启需云宴，先奏端平第一诗。",
        "dynasty": "宋",
        "collection_info": null
    },
    {
        "title": "王母望阙致语口号",
        "author": "方岳",
        "content": "晓跸初催上寿班，东风连夜致人间。\n九重春醉金鸾殿，万岁声幽碧玉环。\n大地山河年谷熟，太平日月羽书闲。\n明朝第一番花吉，併与琼幡下虎关。",
        "dynasty": "宋",
        "collection_info": null
    },
    {
        "title": "赵制使宴吴宣参致语口号",
        "author": "方岳",
        "content": "二老风襟了不群，笑谈自可却尘氛。\n词臣旧奏平淮颂，里老今传谕蜀文。\n吴国隠然如一敌，赵边足以张三军。\n英辞整顿干坤酒，捷羽飞来共策勋。",
        "dynasty": "宋",
        "collection_info": null
    },
    {
        "title": "邵武宴瞿通判致语口号",
        "author": "方岳",
        "content": "肯驾缇屏入古樵，熙春山更绿岧嶤。\n人如第二泉清冷，路亦无多秋泬寥。\n碧色玻璃供笑语，黄云䆉稏入歌谣。\n山城斗大能留否，见说弓旌有特招。",
        "dynasty": "宋",
        "collection_info": null
    },
    {
        "title": "南康宴考试官致语口号",
        "author": "方岳",
        "content": "庐山谁与主文盟，入得光芒北斗星。\n笔可补天亲奏赋，芥如拾地久明经。\n诸贤等是良眉白，五色难迷老眼青。\n来岁不妨连举送，编排详定又彤庭。",
        "dynasty": "宋",
        "collection_info": null
    },
    {
        "title": "邵武宴进士致语口号",
        "author": "方岳",
        "content": "礼乐当年鲁两生，一经科目共春城。\n数回地脉中兴相，文动天家正奏名。\n诏墨泥香题处湿，恩袍草色坐中明。\n莫嫌老守衰迟甚，曾向慈恩顶上行。",
        "dynasty": "宋",
        "collection_info": null
    },
    {
        "title": "隔墙梅",
        "author": "方岳",
        "content": "寂寂度年光，坚贞玉雪香。\n冶容谁氏子，终日傍垂杨。",
        "dynasty": "宋",
        "collection_info": null
    },
    {
        "title": "萱",
        "author": "方岳",
        "content": "忆被莱子服，种汝奉高堂。\n汝自忘忧尔，吾忧未易忘。",
        "dynasty": "宋",
        "collection_info": null
    },
    {
        "title": "杏",
        "author": "方岳",
        "content": "马令园中本，移来村墅中。\n太官令却献，黄帕不来封。",
        "dynasty": "宋",
        "collection_info": null
    },
    {
        "title": "郡斋即事  其一",
        "author": "方岳",
        "content": "一筇五老几相携，吟得诗成竟未题。\n易地不干渠辈事，樵夫只合管樵溪。",
        "dynasty": "宋",
        "collection_info": null
    },
    {
        "title": "郡斋即事  其二",
        "author": "方岳",
        "content": "高下黄云䆉稏秋，眼中一饱失千忧。\n雌堂自是无龚遂，莫怪耕桑人带牛。",
        "dynasty": "宋",
        "collection_info": null
    },
    {
        "title": "郡斋即事  其三",
        "author": "方岳",
        "content": "王渊换得玉为环，非梦蓬莱几日间。\n珍重君王能记忆，予麾犹得道家山。",
        "dynasty": "宋",
        "collection_info": null
    },
    {
        "title": "用郑少傅韵题赵参政梅卷",
        "author": "方岳",
        "content": "雪谷冰崖枯槁士，土锉无烟寒堕指。\n朝饥鬰屈鸣不平，乌玉磨云翻砚水。\n花光若朽补之穷，吐作冷花春几几。\n相公折棰笞神兵，肯与此辈争诗名。\n横梢噀墨偶然尔，别有妙处贤长城。\n单于吹叶远关塞，张我大汉之天声。\n老生经济知无术，尔雅虫鱼宁阁笔。\n岩廊有此磊落人，安事儒士呕心出。\n吾文不在奴仆骚，尔曹政可衙官屈。\n所怀浩荡同元工，宁比八九吞云梦。\n铭常勒鼎勋业在，未可枯木窥坡翁。\n谨勿闲挥补天手，且挈一世春风中。\n军书夜下飞如射，彼蠢者胡犹梗化。\n梅花岭外有传闻，老我毛寒足惊咤。\n神枢凈洗甲兵腥，瘴月蛮烟亦堪画。",
        "dynasty": "宋",
        "collection_info": null
    },
    {
        "title": "癸丑人日",
        "author": "方岳",
        "content": "上七日为人，云蒸涧壑春。\n入山从此始，得句不知贫。\n宿雨行泉脉，归禽隠树身。\n无人闲似我，野荠共时新。",
        "dynasty": "宋",
        "collection_info": null
    },
    {
        "title": "寿教授  其一",
        "author": "方岳",
        "content": "昨夜长庚烂瑞光，间生贤于应明昌。\n风云际会当千载，天地交通復一阳。\n曾播声名题雁塔，暂时文柄坐鳣堂。\n庆闱雅燕笙歌彻，紫诏催归侍玉皇。",
        "dynasty": "宋",
        "collection_info": null
    },
    {
        "title": "寿教授  其二",
        "author": "方岳",
        "content": "精神天上石麒麟，器业无双间世人。\n欲展经纶趋北阙，暂将去范董南闽。\n綵衣戏处劝声溢，绛帐开时瑞气新。\n虔祝我公难老寿，八千为岁比庄椿。",
        "dynasty": "宋",
        "collection_info": null
    },
    {
        "title": "礼斗石",
        "author": "方岳",
        "content": "一方苍石老莓苔，只合渊明共酒杯。\n岁晚出山成底事，至今笙鹤不归来。",
        "dynasty": "宋",
        "collection_info": null
    },
    {
        "title": "月岩",
        "author": "方岳",
        "content": "怪石堆云矗大空，女娲炼出广寒宫。\n一轮常满阴晴见，万古无亏昼夜同。\n捣药声繁驱白兔，漏天孔正透清风。\n光明自照如来境，肯学姮娥西復东。",
        "dynasty": "宋",
        "collection_info": null
    },
    {
        "title": "句  其一",
        "author": "方岳",
        "content": "林暝鸟呼雨，径深童扫云。",
        "dynasty": "宋",
        "collection_info": null
    },
    {
        "title": "句  其二",
        "author": "方岳",
        "content": "一钱太守今贪吏，五柳先生歙富民。",
        "dynasty": "宋",
        "collection_info": null
    },
    {
        "title": "存目",
        "author": "方岳",
        "content": "诗题：蕨菜首句：真人宫（官）府未因缘。",
        "dynasty": "宋",
        "collection_info": null
    },
    {
        "title": "句",
        "author": "赵宰父",
        "content": "野水多于地，春山半是云。",
        "dynasty": "宋",
        "collection_info": null
    },
    {
        "title": "句",
        "author": "汪圣权",
        "content": "不分桂籍一毫月，枉踏槐花十八秋。",
        "dynasty": "宋",
        "collection_info": null
    },
    {
        "title": "句  其一",
        "author": "释净照",
        "content": "盘馔春多笋，厨薪湿带苔。",
        "dynasty": "宋",
        "collection_info": null
    },
    {
        "title": "句  其二",
        "author": "释净照",
        "content": "云归大似谙风势，水咽多应恨世情。",
        "dynasty": "宋",
        "collection_info": null
    },
    {
        "title": "雨阻秦溪宿马养拙林下",
        "author": "孙锐",
        "content": "棹入江村暮，扣门求友生。\n青衫新鹿梦，白髮旧鸥盟。\n巷僻苔痕滑，林深鸟舌清。\n共寻物外味，溪上老渔声。",
        "dynasty": "宋",
        "collection_info": null
    },
    {
        "title": "寿杨广文六十解组南还时署邑篆事",
        "author": "孙锐",
        "content": "五载琴堂奏未央，乌纱紫绶鬓苍苍。\n三鳣已集弘农兆，五柳仍分彭泽芳。\n廉石一车归吏部，清风两袖付中郎。\n山间甲子君知否，好向关西卧夕阳。",
        "dynasty": "宋",
        "collection_info": null
    },
    {
        "title": "过震泽别业次壁间韵",
        "author": "孙锐",
        "content": "一棹烟波震泽空，笔床茶竈满清风。\n桑盘自是君家味，何羡区区涪上翁。",
        "dynasty": "宋",
        "collection_info": null
    },
    {
        "title": "渔父词和玄真子",
        "author": "孙锐",
        "content": "平湖千顷浪花飞，春后银鱼霜更肥。\n菱叶饭，芦花衣，酒酣载月忙呼归。",
        "dynasty": "宋",
        "collection_info": null
    },
    {
        "title": "得家书和陶渊明问来使作",
        "author": "孙锐",
        "content": "我家平湖边，碧水豁清目。\n儿读谁氏书，庭开几株菊。\n绿笋可曾抽，银鱼想当馥。\n尔归语细君，涤圃秫须熟。",
        "dynasty": "宋",
        "collection_info": null
    },
    {
        "title": "上元夜送沈伯时赴南康山长",
        "author": "孙锐",
        "content": "十载从游吾道南，山斋苜蓿澹于甘。\n飞鱼想得三台兆，待雪空余□丈函。\n席冷几番驯白鹿，罗传此夜赋黄柑。\n太平不日经筵召，好把鳞书早晚探。",
        "dynasty": "宋",
        "collection_info": null
    },
    {
        "title": "四景图 荻塘柳影",
        "author": "孙锐",
        "content": "日出烟消春昼迟，柳条无力万丝垂。\n韶光新染鹅黄色，偏爱东风款款吹。",
        "dynasty": "宋",
        "collection_info": null
    },
    {
        "title": "四景图 禅院风荷",
        "author": "孙锐",
        "content": "碧筒注酒晚风凉，浇得新诗字字香。\n吟罢临风开佛座，捻花笑指浴鸳鸯。",
        "dynasty": "宋",
        "collection_info": null
    },
    {
        "title": "四景图 平湖秋月",
        "author": "孙锐",
        "content": "月浸寒泉凝不流，棹歌何处泛归舟。\n白苹红蓼西风裏，一色湖光万顷秋。",
        "dynasty": "宋",
        "collection_info": null
    },
    {
        "title": "四景图 仙矶晴雪",
        "author": "孙锐",
        "content": "湖天雪景弄朝晖，清彻如云散雨衣。\n肌骨已随云影去，玄真仙代竟忘归。",
        "dynasty": "宋",
        "collection_info": null
    },
    {
        "title": "耀武亭别周申团练",
        "author": "孙锐",
        "content": "湖光一片绮筵开，老矣将军去復来。\n漫说风尘轻似叶，岂教笳鼓动如雷。\n悲歌气喷三河少，武略功高八阵才。\n平望塞亭曾耀武，汉家空数单于台。",
        "dynasty": "宋",
        "collection_info": null
    },
    {
        "title": "避虏入洞庭",
        "author": "孙锐",
        "content": "朔风一夜渡江村，北望云飞不忍言。\n仙隠老寻双橘柚，避秦人爱小桃源。\n烟波乱逐鸱夷舸，烽火遥腾马偾辕。\n闻道此山真福地，不知何处更离魂。",
        "dynasty": "宋",
        "collection_info": null
    },
    {
        "title": "三高祠 鸱夷子皮",
        "author": "孙锐",
        "content": "苎萝仙子总无双，一棹烟波气未降。\n如何铸像劳臣节，却是吴江非越江。",
        "dynasty": "宋",
        "collection_info": null
    },
    {
        "title": "三高祠 江东步兵",
        "author": "孙锐",
        "content": "秋风不为紫鲈香，适志徒劳梦水乡。\n惟是此生一杯酒，宦情无日不沧浪。",
        "dynasty": "宋",
        "collection_info": null
    },
    {
        "title": "三高祠 甫里先生",
        "author": "孙锐",
        "content": "数顷荒田负郭耕，笔床茶竈看锄云。\n一琖清泉荐秋菊，不知何处弔参军。",
        "dynasty": "宋",
        "collection_info": null
    },
    {
        "title": "早朝",
        "author": "孙锐",
        "content": "烛光剑佩拥千官，载月临轩拜紫銮。\n仙掌禁寒承露稳，天颜霁晓傍云看。\n朝阳鸣凤谐宫律，沧海□鰲献羽翰。\n咫尺圣明三舞蹈，报恩岂敢负弹冠。",
        "dynasty": "宋",
        "collection_info": null
    },
    {
        "title": "从军行",
        "author": "孙锐",
        "content": "边笳动地吹，铁衣寒未卸。\n壮士冢纍纍，骨香千载下。",
        "dynasty": "宋",
        "collection_info": null
    },
    {
        "title": "云长公赞",
        "author": "孙锐",
        "content": "千载人，百世士。\n知正统，明大义。\n汉丞相，蜀先主。\n同公心，烛三光。\n为岳渎，为星云。\n今不死，髯将军。",
        "dynasty": "宋",
        "collection_info": null
    },
    {
        "title": "湖湄閒适二首  其一",
        "author": "孙锐",
        "content": "荻花塘外老渔家，夜夜湖边倚钓槎。\n打起秋风鱼数尾，调羹尽可荐胡麻。",
        "dynasty": "宋",
        "collection_info": null
    },
    {
        "title": "湖湄閒适二首  其二",
        "author": "孙锐",
        "content": "推窗笑指浣溪纱，点点飞鸥拍浪沙。\n侬自有心禽解语，抛砖水激落天涯。",
        "dynasty": "宋",
        "collection_info": null
    },
    {
        "title": "虏警",
        "author": "孙锐",
        "content": "载将倾国尔为真，我梦扁舟作比邻。\n今日避兵真是梦，可知夙世有奇因。\n五湖烟水罨如画，鸱夷老子舍其下。\n千秋声气梦相通，此地居停尔当借。\n仙乎仙乎与世忘，何年归老耕閒堂。",
        "dynasty": "宋",
        "collection_info": null
    },
    {
        "title": "殊胜院柬悟雪禅人",
        "author": "孙锐",
        "content": "百年萧寺古云间，五夜焚修昼掩关。\n雪岭衣传方丈室，虎丘石点可中山。\n天开罨黛成仙境，地接琉璃映佛颜。\n我亦挂冠为弟子，同参肯许是耕閒。",
        "dynasty": "宋",
        "collection_info": null
    },
    {
        "title": "杨学士廷秀过访",
        "author": "孙锐",
        "content": "握手别君东渡，衔杯当我西归。\n少微星动百里，弹冠亦属忘机。",
        "dynasty": "宋",
        "collection_info": null
    },
    {
        "title": "石湖别墅",
        "author": "孙锐",
        "content": "一水遥通西渡头，乱山零落树还稠。\n先生唱罢村田乐，戴月披蓑理钓舟。",
        "dynasty": "宋",
        "collection_info": null
    },
    {
        "title": "兵火",
        "author": "孙锐",
        "content": "胡马倏南侵，羶尘夜犯心。\n丧鱼索枯肆，倒屣问焦琴。\n狼烟乘惨势，鬼燐带愁吟。\n庐舍人无几，还家何处寻。",
        "dynasty": "宋",
        "collection_info": null
    },
    {
        "title": "桑盘赠赵隠居",
        "author": "孙锐",
        "content": "湖南茅屋裏，避世隠墙东。\n瀹茗知泉味，栽桑助女工。\n高歌牛背笛，稳棹艇头风。\n忆昔天随子，相逢乐在中。",
        "dynasty": "宋",
        "collection_info": null
    },
    {
        "title": "湖中蚬蚌甚佳村妇调羹名曰水菜余珍嗜之作水羹吟",
        "author": "孙锐",
        "content": "春风一夜浪花起，大蚌小蚌浮江沚。\n渔蓑撒网唶嚄音，满载论斗不论斤。\n寄语庖厨煮白汤，脱殻击肉和椒浆。\n烂蒸鲜美波臣选，倾壶泼麵供早膳。\n调羹娘子善刀藏，尚方滋味何分辩。\n不须更说毳与皛，江南水菜人知少。\n总道奇哉君善烹，明日饷君君当扰。",
        "dynasty": "宋",
        "collection_info": null
    },
    {
        "title": "杨郡王还乡",
        "author": "孙锐",
        "content": "貤恩乘传别金銮，老大门楣翠凤冠。\n咫尺玉阶沾露后，尚方丹诏落云端。\n新谐甥舅瞻蒲璧，世笃明良洒紫翰。\n遥拜圣明归梓里，望风父老笑歌欢。",
        "dynasty": "宋",
        "collection_info": null
    },
    {
        "title": "孔明八阵石",
        "author": "孙锐",
        "content": "八阵图矶天下奇，无端变化出山时。\n要知抱膝南阳卧，早了三分一局棋。",
        "dynasty": "宋",
        "collection_info": null
    },
    {
        "title": "长干送别",
        "author": "孙锐",
        "content": "君子于行东渡头，江村烟雨看眠鸥。\n秋风不借游山屐，客梦长呼问酒楼。\n八斗才怜新鹤髮，十千囊尽敝貂裘。\n不须刎颈酬知己，一曲琵琶在远舟。",
        "dynasty": "宋",
        "collection_info": null
    },
    {
        "title": "泊平望弔玄真子",
        "author": "孙锐",
        "content": "仙非胜地仙不昇，地非仙迹地不灵。\n古今绝胜天下景，多为羽客梯云軿。\n松江之南平望驿，千古清名垂载籍。\n遗基废井虽不存，依旧湖光接天碧。\n我闻在昔张玄真，平生活计一钓纶。\n浮家泛宅戏人世，龟鱼为友蒹葭邻。\n故人分符刺苕水，东游历遍溪山美。\n翩然联璧至此乡，回视尘寰如敝屣。\n酒酣水戏身甚轻，席行水面同舟声。\n祥云瑞鹤然至，泛此凌空归太清。\n西塞山边飞白鹭，其间尽有朝元路。\n绿蓑平日恣遨游，何忍临岐弗相顾。\n争知万顷玻璃中，清都紫府遥相通。\n故来成此一奇事，欲将名姓传无穷。\n风帆过后沙鸟坠，灵迹虽存人不记。\n白苹红蓼自争妍，谁识此为真福地。\n何人好事能挥金，结庐绘像湖之阴。\n寒泉一盏荐秋菊，往来不负诗人心。\n玄真今在天何处，独立河梁望飈驭。\n丹台玉籍若相容，携手乘风共归去。",
        "dynasty": "宋",
        "collection_info": null
    },
    {
        "title": "偈颂一百二十三首  其一",
        "author": "释普度",
        "content": "前不构店，后不迭村。\n当阳坐断，上下平分。\n更看直透云霄之顶，独步干坤。",
        "dynasty": "宋",
        "collection_info": null
    },
    {
        "title": "偈颂一百二十三首  其二",
        "author": "释普度",
        "content": "悟道染泥沙，佛祖生冤家。\n新半山为甚烧香礼拜，明珠绝颣，皓玉无瑕。",
        "dynasty": "宋",
        "collection_info": null
    },
    {
        "title": "偈颂一百二十三首  其三",
        "author": "释普度",
        "content": "有主有宾，无疎无亲。\n直饶七佛到来。\n各与三十拄杖，少喜多嗔。",
        "dynasty": "宋",
        "collection_info": null
    },
    {
        "title": "偈颂一百二十三首  其四",
        "author": "释普度",
        "content": "一佛出世，千佛讚扬。\n十方坐断，独露真常。\n山苍苍，云苍苍。\n半开半合，隠显全彰。",
        "dynasty": "宋",
        "collection_info": null
    },
    {
        "title": "偈颂一百二十三首  其五",
        "author": "释普度",
        "content": "拄杖子，无向背。\n东拄西撑，登山涉海。\n卞璧骊珠，泥团土块，一时粉碎。",
        "dynasty": "宋",
        "collection_info": null
    },
    {
        "title": "偈颂一百二十三首  其六",
        "author": "释普度",
        "content": "雨涤炎威，秋云自在。\n一片两片拄杖头，或卷或舒林木外。\n白璧明珠，泥团土块。\n放去收来颗颗圆，填沟塞壑无人会。\n阿呵呵，六隻骰子满盆红，有采无采，大家别赛。",
        "dynasty": "宋",
        "collection_info": null
    },
    {
        "title": "偈颂一百二十三首  其七",
        "author": "释普度",
        "content": "说禅说道，撒土撒沙，半山终不也随邪。\n重阳定在九月九，东篱何处无黄花。",
        "dynasty": "宋",
        "collection_info": null
    },
    {
        "title": "偈颂一百二十三首  其八",
        "author": "释普度",
        "content": "龙门万仞，到者还稀。\n不犯清波，如何进步。",
        "dynasty": "宋",
        "collection_info": null
    },
    {
        "title": "偈颂一百二十三首  其九",
        "author": "释普度",
        "content": "前佛性命，后佛纪纲。\n开口即丧，闭口即错。\n瘥病不假馿驼药。",
        "dynasty": "宋",
        "collection_info": null
    },
    {
        "title": "偈颂一百二十三首  其一○",
        "author": "释普度",
        "content": "毫末非轻，丘山非重。\n按佛祖云头，穿衲僧鼻孔，剖破方知无罅缝。",
        "dynasty": "宋",
        "collection_info": null
    },
    {
        "title": "偈颂一百二十三首  其一一",
        "author": "释普度",
        "content": "破沙盆，没巴鼻，尽大地人扶持不起。\n玉山路上，荆棘参天。\n钟阜山前，清风匝地。\n擘破宝公面皮，德云无处回避。",
        "dynasty": "宋",
        "collection_info": null
    },
    {
        "title": "偈颂一百二十三首  其一二",
        "author": "释普度",
        "content": "十五日已前，只许老胡知，不许老胡会。\n十五日已后，只许老胡会，不许老胡知。\n正当十五日，会不会，知不知。\n风细细，日迟迟。\n不惜黄金为弹子，牡丹花下打黄鹂。",
        "dynasty": "宋",
        "collection_info": null
    },
    {
        "title": "偈颂一百二十三首  其一三",
        "author": "释普度",
        "content": "大海扬尘，高源出水。\n狭路相逢，知心有几。\n明明玉鑑光中，浩浩烟波万里。\n鸑鷟擎头，金鳞摆尾。\n江北江南绝望时，一声霹雳清飈起。",
        "dynasty": "宋",
        "collection_info": null
    },
    {
        "title": "偈颂一百二十三首  其一四",
        "author": "释普度",
        "content": "推不去，挽不来。\n南天台，北五台。\n大地寥寥兮何者当情，春风浩浩兮雨打莓苔。\n见成公案，不涉安排，岂在见桃花而后眼开。",
        "dynasty": "宋",
        "collection_info": null
    },
    {
        "title": "偈颂一百二十三首  其一五",
        "author": "释普度",
        "content": "云收海山横，月印江天晓。\n扰扰红尘中，青春有多少。\n铁壁银山一拶开，落花流水空徘徊。",
        "dynasty": "宋",
        "collection_info": null
    },
    {
        "title": "偈颂一百二十三首  其一六",
        "author": "释普度",
        "content": "今朝五月五，诸方尽鸣皷。\n不说药病相治，便说书符呪士。\n金山伎俩既无，未免别行一路。\n日轮当午。",
        "dynasty": "宋",
        "collection_info": null
    },
    {
        "title": "偈颂一百二十三首  其一七",
        "author": "释普度",
        "content": "一见便见，一得永得。\n四边界至，故是分明。\n一寸笔头，万钧之力。\n三十年异苗飜茂，千万古中流伟绩。\n阿呵呵，知不知，青毡元是吾家物，好看金牛作舞时。",
        "dynasty": "宋",
        "collection_info": null
    },
    {
        "title": "偈颂一百二十三首  其一八",
        "author": "释普度",
        "content": "火云影里一叶落，玉鑑光中便见秋。\n一任秋来又秋去，大江依旧向东流。\n无变易，有来由。\n塞鸿何处，白鹭沧洲。\n数声渔笛烟村晚，狼藉断霞闲钓舟。",
        "dynasty": "宋",
        "collection_info": null
    },
    {
        "title": "偈颂一百二十三首  其一九",
        "author": "释普度",
        "content": "雨洗炎威，秋磨霄汉。\n风传䆉稏香，鴈腹寒岩畔。\n位转功回木马嘶，劫外不须重借伴。",
        "dynasty": "宋",
        "collection_info": null
    },
    {
        "title": "偈颂一百二十三首  其二○",
        "author": "释普度",
        "content": "布袋头开天地大，翠岩眉毛在不在。\n一声鸿鴈海门秋，行人已在青山外。",
        "dynasty": "宋",
        "collection_info": null
    },
    {
        "title": "偈颂一百二十三首  其二一",
        "author": "释普度",
        "content": "千说万说，不如亲见。\n有时怒涛衮底，有时水清月现。\n风飕飕冷啾啾，虽然旧阁闲田地，一度赢来方始休。",
        "dynasty": "宋",
        "collection_info": null
    },
    {
        "title": "偈颂一百二十三首  其二二",
        "author": "释普度",
        "content": "月冷天高，风号怒涛。\n提杀人剑，用活人刀。\n云淡淡寒江鴈影，山渺渺落日危巢。\n见成题目，眨上眉毛。\n万机顿罢归来，也是徒劳。",
        "dynasty": "宋",
        "collection_info": null
    },
    {
        "title": "偈颂一百二十三首  其二三",
        "author": "释普度",
        "content": "群阴剥尽，一阳来復。\n铁树花开，清香馥郁。\n眼皮开未开，枝南復枝北。\n凹凹凸凸破沙盆，何似镇州大萝卜。",
        "dynasty": "宋",
        "collection_info": null
    },
    {
        "title": "偈颂一百二十三首  其二四",
        "author": "释普度",
        "content": "清明寒食节，韶光烂漫时。\n野花迷古径，回首暮云低。\n纸钱飞处杜鹃啼，不是苦心人不知。",
        "dynasty": "宋",
        "collection_info": null
    },
    {
        "title": "偈颂一百二十三首  其二五",
        "author": "释普度",
        "content": "说得一丈，不如行得一尺。\n行得一尺，不如离却一寸。\n山高分水深，青天分白日。",
        "dynasty": "宋",
        "collection_info": null
    },
    {
        "title": "偈颂一百二十三首  其二六",
        "author": "释普度",
        "content": "玉鑑光中，波澄月现。\n展屠龙手，提金刚剑。\n栗棘金圈一拶开，从君细嚼浑崙嚥。\n有照有用，有舒有卷。\n杨岐消息未全灰，优昙华笑春风面。",
        "dynasty": "宋",
        "collection_info": null
    },
    {
        "title": "偈颂一百二十三首  其二七",
        "author": "释普度",
        "content": "年年是好年，日日是好日。\n新年人看旧年人，旧年日是新年日。\n潮生涨旧痕，潮落石头出。\n万物有迁流，迁流无变易。\n有变易，上上大吉。",
        "dynasty": "宋",
        "collection_info": null
    },
    {
        "title": "偈颂一百二十三首  其二八",
        "author": "释普度",
        "content": "释迦老子弄精魂，死了依前似不曾。\n一树落花春过后，远山无限碧层层。",
        "dynasty": "宋",
        "collection_info": null
    },
    {
        "title": "偈颂一百二十三首  其二九",
        "author": "释普度",
        "content": "圆同太虚，无欠无余。\n良由取舍，所以不如。",
        "dynasty": "宋",
        "collection_info": null
    },
    {
        "title": "偈颂一百二十三首  其三○",
        "author": "释普度",
        "content": "一夜江风搅玉尘，孤峰不白转精神。\n从空放下从空看，彻骨寒来有几人。",
        "dynasty": "宋",
        "collection_info": null
    },
    {
        "title": "偈颂一百二十三首  其三一",
        "author": "释普度",
        "content": "南北东西几路头，来来同载一扁舟。\n月明夜静沧浪里，一掣锦鳞随直鈎。",
        "dynasty": "宋",
        "collection_info": null
    },
    {
        "title": "偈颂一百二十三首  其三二",
        "author": "释普度",
        "content": "智不到处，不妨道着。\n吸尽长江，衝开碧落。\n的的金圈栗棘，一一天花乳酪。\n杨岐消息俨然存，大用机前活卓卓。\n山僧合掌有分，诸人如何啖啄。\n玉鑑光中宇宙宽，双双放出辽天鹘。",
        "dynasty": "宋",
        "collection_info": null
    },
    {
        "title": "偈颂一百二十三首  其三三",
        "author": "释普度",
        "content": "山之高，水之深，非古亦非今。\n老胡打失一隻履，葱岭那边无处寻。",
        "dynasty": "宋",
        "collection_info": null
    },
    {
        "title": "偈颂一百二十三首  其三四",
        "author": "释普度",
        "content": "风号寒，霜凛冽。\n屋浪崩腾，飞银撒雪。\n截流过者，未称全提。\n作死马医，暖气相接。\n倒腹倾肠一线通，月明不借芦花白。",
        "dynasty": "宋",
        "collection_info": null
    },
    {
        "title": "偈颂一百二十三首  其三五",
        "author": "释普度",
        "content": "长长出不得，短短出不得。\n四大海不宽，藕丝窍不窄。\n非耳目之所到，非心意之所及。\n自西自东，自南自北。\n落霞与孤鹜齐飞，秋水共长天一色。",
        "dynasty": "宋",
        "collection_info": null
    },
    {
        "title": "偈颂一百二十三首  其三六",
        "author": "释普度",
        "content": "烹佛炼祖，锻圣镕凡。\n杀活在手，宝剑光寒。\n意在星兮不在盘。",
        "dynasty": "宋",
        "collection_info": null
    },
    {
        "title": "偈颂一百二十三首  其三七",
        "author": "释普度",
        "content": "古镜无光，当台自照。\n森罗绝影，觌面难逃。\n行不言之令，坐致太平。\n赞无为之化，六国晏清。\n天高地厚，水绿山青。\n山青青，水泠泠。\n湘西古渡夕阳明，岳足当檐开画屏。",
        "dynasty": "宋",
        "collection_info": null
    },
    {
        "title": "偈颂一百二十三首  其三八",
        "author": "释普度",
        "content": "李白桃红，桃红李白。\n或雨或晴，或寒或热。",
        "dynasty": "宋",
        "collection_info": null
    },
    {
        "title": "偈颂一百二十三首  其三九",
        "author": "释普度",
        "content": "白云高，滩水急。\n不动脚头，全身直入。",
        "dynasty": "宋",
        "collection_info": null
    },
    {
        "title": "偈颂一百二十三首  其四○",
        "author": "释普度",
        "content": "花簇簇，锦簇簇。\n吟不足，咏不足。\n的的无絃琴上曲。",
        "dynasty": "宋",
        "collection_info": null
    },
    {
        "title": "偈颂一百二十三首  其四一",
        "author": "释普度",
        "content": "大机圆应，大智无方。\n右左逢原，七穿八穴。\n万迭云山一抹过，十八滩头声浩浩。\n遇贵即贵，遇贱即贱。\n法随法行，法幢随处建立。\n要津把断，纵夺临时。\n风细细，日迟迟。\n四海浪平龙睡稳，九天云浄鹤高飞。",
        "dynasty": "宋",
        "collection_info": null
    },
    {
        "title": "偈颂一百二十三首  其四二",
        "author": "释普度",
        "content": "春风卷春雨，春树生春烟。\n作家相见不谈禅。\n天寒烧榾柮，云外煮清泉。\n更有一般风味在，从来附子出西川。",
        "dynasty": "宋",
        "collection_info": null
    },
    {
        "title": "偈颂一百二十三首  其四三",
        "author": "释普度",
        "content": "西风萧萧急未急，塞鴈声声寒未寒。\n欲对黄花问时节，有谁同倚玉栏干。",
        "dynasty": "宋",
        "collection_info": null
    },
    {
        "title": "偈颂一百二十三首  其四四",
        "author": "释普度",
        "content": "阶前黄叶两三片，门外白云千万重。\n寄语善财休斫额，德云不在妙高峰。",
        "dynasty": "宋",
        "collection_info": null
    },
    {
        "title": "偈颂一百二十三首  其四五",
        "author": "释普度",
        "content": "麻三斤，干屎橛。\n不是五逆汉，此话凭谁说。",
        "dynasty": "宋",
        "collection_info": null
    },
    {
        "title": "偈颂一百二十三首  其四六",
        "author": "释普度",
        "content": "开口即错，闭口即哑。\n钉嘴铁舌，一时列下。\n碧玉盘，无缝罅。",
        "dynasty": "宋",
        "collection_info": null
    },
    {
        "title": "偈颂一百二十三首  其四七",
        "author": "释普度",
        "content": "笔头有眼主中主，号令无私公至公。\n妙用当机全杀活，一新佛祖旧家风。",
        "dynasty": "宋",
        "collection_info": null
    },
    {
        "title": "偈颂一百二十三首  其四八",
        "author": "释普度",
        "content": "来何迟，去何速，十七日缘今已足。\n拄杖横担归去来，一笑出门山水绿。",
        "dynasty": "宋",
        "collection_info": null
    },
    {
        "title": "偈颂一百二十三首  其四九",
        "author": "释普度",
        "content": "楼阁门开，了无回互。\n既是家里人，便请直入。",
        "dynasty": "宋",
        "collection_info": null
    },
    {
        "title": "偈颂一百二十三首  其五○",
        "author": "释普度",
        "content": "面皮上刮得霜，枯骨里敲出髓。\n转得身，吐得气。\n不是不是。",
        "dynasty": "宋",
        "collection_info": null
    },
    {
        "title": "偈颂一百二十三首  其五一",
        "author": "释普度",
        "content": "宝塔层层面面开，当机一拶语如雷。\n信知恩大难酬处，一段风光遍九垓。",
        "dynasty": "宋",
        "collection_info": null
    },
    {
        "title": "偈颂一百二十三首  其五二",
        "author": "释普度",
        "content": "天书颁自九重来，万壑烟云尽豁开。\n竺土大仙灯灿烂，融融和气霭楼台。",
        "dynasty": "宋",
        "collection_info": null
    },
    {
        "title": "偈颂一百二十三首  其五三",
        "author": "释普度",
        "content": "落叶辞柯满竹扉。\n道道，何处寻。\n今即古，古即今。\n曹溪波浪如相似，无限平人被陆沈。",
        "dynasty": "宋",
        "collection_info": null
    },
    {
        "title": "偈颂一百二十三首  其五四",
        "author": "释普度",
        "content": "长一线，一线长。\n眼闻耳见，不用商量。\n流水断桥梅破萼，枝南枝北一般春。",
        "dynasty": "宋",
        "collection_info": null
    },
    {
        "title": "偈颂一百二十三首  其五五",
        "author": "释普度",
        "content": "妙德岩中宴坐时，释梵天王同讚喜。\n地摇六振雨花飞，一声霹雳清飈起。\n沧海头，青海尾。\n杨岐毒，种灵苗，殃害儿孙未已。",
        "dynasty": "宋",
        "collection_info": null
    },
    {
        "title": "偈颂一百二十三首  其五六",
        "author": "释普度",
        "content": "手指天，脚踏地。\n目顾四方，真少儿戏。\n自言惟我独尊，天上人间诽诽。",
        "dynasty": "宋",
        "collection_info": null
    },
    {
        "title": "偈颂一百二十三首  其五七",
        "author": "释普度",
        "content": "正法眼，破沙盆。\n零敲碎打，不直分文。\n一一银山铁壁，一一电掣雷奔。",
        "dynasty": "宋",
        "collection_info": null
    },
    {
        "title": "偈颂一百二十三首  其五八",
        "author": "释普度",
        "content": "正觉山前，明星皎皎。\n夜半打失鼻孔，将谓一了便了。\n中竺看来，有些短处，不说也好。\n开得眼来天大哓。",
        "dynasty": "宋",
        "collection_info": null
    },
    {
        "title": "偈颂一百二十三首  其五九",
        "author": "释普度",
        "content": "当初已是错投胎，鬼面神头相赚来。\n裂破虚空无罅缝，龟毛拂子舞三台。",
        "dynasty": "宋",
        "collection_info": null
    },
    {
        "title": "偈颂一百二十三首  其六○",
        "author": "释普度",
        "content": "垂垂白髮老成魔，异类中行罪过多。\n业债既深偿未足，又拖犂杷出烟萝。",
        "dynasty": "宋",
        "collection_info": null
    },
    {
        "title": "偈颂一百二十三首  其六一",
        "author": "释普度",
        "content": "德合干坤御九天，祥光瑞气霭山川。\n当机觌面全提处，一会灵山又俨然。",
        "dynasty": "宋",
        "collection_info": null
    },
    {
        "title": "偈颂一百二十三首  其六二",
        "author": "释普度",
        "content": "心王不妄动，六国一时通。\n罢拈三尺剑，休弄一张弓。",
        "dynasty": "宋",
        "collection_info": null
    },
    {
        "title": "偈颂一百二十三首  其六三",
        "author": "释普度",
        "content": "虎岩岩下虎，咬人齿不露。\n踞地坐眈眈，南北无行路。\n翻身一掷更无踪，虚空拍掌须弥舞。\n万象森罗，一时痛苦。\n石人木人泪如雨。",
        "dynasty": "宋",
        "collection_info": null
    },
    {
        "title": "偈颂一百二十三首  其六四",
        "author": "释普度",
        "content": "兔马有角，牛羊无角。\n寸毫尺釐，天地寥廓。\n潘阆倒骑馿，攧杀黄番趠。",
        "dynasty": "宋",
        "collection_info": null
    },
    {
        "title": "偈颂一百二十三首  其六五",
        "author": "释普度",
        "content": "十五日已前，银山铁壁。\n十五日已后，铁壁银山。\n正当十五日，一尘不立天地宽，那知更有上头关。",
        "dynasty": "宋",
        "collection_info": null
    },
    {
        "title": "偈颂一百二十三首  其六六",
        "author": "释普度",
        "content": "祖师门下，讨甚巴鼻。\n东行西行，无是不是。\n忽然篱下菊花黄，此时决定是重阳。",
        "dynasty": "宋",
        "collection_info": null
    },
    {
        "title": "偈颂一百二十三首  其六七",
        "author": "释普度",
        "content": "布袋头一结，百城消息绝。\n蜡人冰不冰，万里一条铁。\n珊瑚枝枝撑着月。",
        "dynasty": "宋",
        "collection_info": null
    },
    {
        "title": "偈颂一百二十三首  其六八",
        "author": "释普度",
        "content": "一期九十日，铁壁復铁壁。\n四方八面来，只是跳不出。\n落霞与孤鹜齐飞，秋水共长天一色。",
        "dynasty": "宋",
        "collection_info": null
    },
    {
        "title": "偈颂一百二十三首  其六九",
        "author": "释普度",
        "content": "短棹轻帆，风恬浪静。\n溢目湖光镜样平，渔歌未起同谁听。\n万壑千岩，高低普应。\n狼藉断霞残照中，船头拨转都收尽。\n么朅提国，亲行此令。",
        "dynasty": "宋",
        "collection_info": null
    },
    {
        "title": "偈颂一百二十三首  其七○",
        "author": "释普度",
        "content": "八月二十五，洞山离查渡。\n咄哉老云门，多却末后句。\n桃花浪暖禹门高，霹雳一声烧尾去。",
        "dynasty": "宋",
        "collection_info": null
    },
    {
        "title": "偈颂一百二十三首  其七一",
        "author": "释普度",
        "content": "老瞿昙，眼孔小。\n一星半星容不得，说迷说悟何时了。\n衲僧分上那有许多般，雪晴海阔千峰晓。",
        "dynasty": "宋",
        "collection_info": null
    },
    {
        "title": "偈颂一百二十三首  其七二",
        "author": "释普度",
        "content": "达磨西来，只箇不识。\n铁壁银山，挨拶不入。\n因甚分皮分髓，飞来峰高冷泉碧。",
        "dynasty": "宋",
        "collection_info": null
    },
    {
        "title": "偈颂一百二十三首  其七三",
        "author": "释普度",
        "content": "巍巍独坐大雄峰，万水千山列下风。\n相见不说奇特事，一声猿叫翠微中。",
        "dynasty": "宋",
        "collection_info": null
    },
    {
        "title": "偈颂一百二十三首  其七四",
        "author": "释普度",
        "content": "不钉桃符，不悬艾虎。\n驾铁牛机，击涂毒皷。\n千妖百怪尽潜踪，灵鹫峰高日卓午。",
        "dynasty": "宋",
        "collection_info": null
    },
    {
        "title": "偈颂一百二十三首  其七五",
        "author": "释普度",
        "content": "大机圆应，大用无方。\n扑碎破沙盆，灭却正法眼。\n要津把定，佛祖潜踪。\n正案傍提，百发百中。",
        "dynasty": "宋",
        "collection_info": null
    },
    {
        "title": "偈颂一百二十三首  其七六",
        "author": "释普度",
        "content": "八月九月，不寒不热。\n盘山掷剑挥空，正是箇般时节。\n无古无今，无间无歇。\n痴云卷尽雨声收，千里万里一条铁。",
        "dynasty": "宋",
        "collection_info": null
    },
    {
        "title": "偈颂一百二十三首  其七七",
        "author": "释普度",
        "content": "露滴滴，风凄凄。\n黄花香满路，何独在东篱。\n高低普应，步步相随。",
        "dynasty": "宋",
        "collection_info": null
    },
    {
        "title": "偈颂一百二十三首  其七八",
        "author": "释普度",
        "content": "落叶飘飘，秋江清浅。\n烈士相逢，干戈不展。\n言多去，道转远。",
        "dynasty": "宋",
        "collection_info": null
    },
    {
        "title": "偈颂一百二十三首  其七九",
        "author": "释普度",
        "content": "普天寒色，大地为炉。\n但见清风壁立，不知石烂松枯。\n丹霞烧木佛，因甚院主堕眉鬚。\n若无这些火种，讨甚碧眼老胡。",
        "dynasty": "宋",
        "collection_info": null
    },
    {
        "title": "偈颂一百二十三首  其八○",
        "author": "释普度",
        "content": "海门一夜波涛恶，玉麟攧折黄金角。\n鱼龙虾蟹尽潜，大悲千手难摸索。\n木马悲嘶，石人泪落。",
        "dynasty": "宋",
        "collection_info": null
    },
    {
        "title": "偈颂一百二十三首  其八一",
        "author": "释普度",
        "content": "拔地凌霄峰，嵯峨倚寥泬。\n一夜天风忽吹折，木马悲嘶，石人哽咽。\n晓来云散谷风清，千古虚堂照明月。",
        "dynasty": "宋",
        "collection_info": null
    },
    {
        "title": "偈颂一百二十三首  其八二",
        "author": "释普度",
        "content": "东湖辊底怒涛，青山参天荆棘。\n两处狭路相逢，拶得渠侬上壁。\n恩难酬，怨难酬，热煮冷泉流水，浓点淡茶一瓯。",
        "dynasty": "宋",
        "collection_info": null
    },
    {
        "title": "偈颂一百二十三首  其八三",
        "author": "释普度",
        "content": "有权有实，有照有用，些些鬼眼睛，临机要活弄。\n弄得活，没疏亲。\n谁知席帽下，都是旧时人。",
        "dynasty": "宋",
        "collection_info": null
    },
    {
        "title": "偈颂一百二十三首  其八四",
        "author": "释普度",
        "content": "声前一句，斗换星移。\n石火莫及，电光罔追。\n栗棘蓬当面掷，全刚剑信手挥。\n少林消息断，花绽不萌枝。",
        "dynasty": "宋",
        "collection_info": null
    },
    {
        "title": "偈颂一百二十三首  其八五",
        "author": "释普度",
        "content": "一即三，三即一，达磨不曾离少室。\n父子虽亲妙不传，一花五叶成狼藉。\n海风吹起怒涛寒，截流过者脚不湿。\n道在中庸，梅香岩石。\n破沙盆子响玲珑，要在当人善抛掷。",
        "dynasty": "宋",
        "collection_info": null
    },
    {
        "title": "偈颂一百二十三首  其八六",
        "author": "释普度",
        "content": "文殊虽令善财采药，佛病祖病，未曾医着。\n灵隠病亦无，药亦无，赵州东壁挂葫芦。",
        "dynasty": "宋",
        "collection_info": null
    },
    {
        "title": "偈颂一百二十三首  其八七",
        "author": "释普度",
        "content": "二千年前，毗蓝园裏。\n地动山摇，祸胎忽起。\n云门瞎棒打不死，后代儿孙空切齿。\n休切齿，杓柄短长，浇泼在你。",
        "dynasty": "宋",
        "collection_info": null
    },
    {
        "title": "偈颂一百二十三首  其八八",
        "author": "释普度",
        "content": "说禅说道易，成佛作祖难，突出门前大案山。\n成佛作祖易，说禅说道难，南海波斯念八还。\n也不难，也不易，衲僧敲处辽天鼻。",
        "dynasty": "宋",
        "collection_info": null
    },
    {
        "title": "偈颂一百二十三首  其八九",
        "author": "释普度",
        "content": "昨夜毗岚撼山岳，七十二峯俱倒卓。\n太湖万顷涓滴无，黄叶乱飘星斗落。",
        "dynasty": "宋",
        "collection_info": null
    },
    {
        "title": "偈颂一百二十三首  其九○",
        "author": "释普度",
        "content": "开口不是禅，闭口不是道。\n只是箇轮槌，拈来用恰好。\n一击天门开，万象俱靠倒。\n狭路忽相逢，拍掌呵呵笑。",
        "dynasty": "宋",
        "collection_info": null
    },
    {
        "title": "偈颂一百二十三首  其九一",
        "author": "释普度",
        "content": "入荒田，出荒田，信手拈来颗颗圆。\n横三千，竖三千。\n虽曰眼底空花，直是明白洞然。",
        "dynasty": "宋",
        "collection_info": null
    },
    {
        "title": "偈颂一百二十三首  其九二",
        "author": "释普度",
        "content": "岩头雪峤与钦山，共辙同途岂等闲。\n要识南台真白额，从来虎体一般斑。",
        "dynasty": "宋",
        "collection_info": null
    },
    {
        "title": "偈颂一百二十三首  其九三",
        "author": "释普度",
        "content": "妙喜黑竹篦，有背还有触。\n儿孙用得亲，通身是眼目。\n正令全提转辘辘，花簇簇，锦簇簇。\n直教佛祖亦头低，宇宙空来更有谁。",
        "dynasty": "宋",
        "collection_info": null
    },
    {
        "title": "偈颂一百二十三首  其九四",
        "author": "释普度",
        "content": "拘尸那城有生灭，我此世界生灭无。\n桃红李白花时节，是处江山开画图。",
        "dynasty": "宋",
        "collection_info": null
    },
    {
        "title": "偈颂一百二十三首  其九五",
        "author": "释普度",
        "content": "用鈯斧子，非重非轻。\n拈起放下，肘后符灵。",
        "dynasty": "宋",
        "collection_info": null
    },
    {
        "title": "偈颂一百二十三首  其九六",
        "author": "释普度",
        "content": "清明前，寒食后，花雨漫天云满岫。\n谁家小犊力未完，但知逐队随群走。\n阿呵呵，索头只在翁翁手。\n当机一掣掣断时，野犴便作师子吼。",
        "dynasty": "宋",
        "collection_info": null
    },
    {
        "title": "偈颂一百二十三首  其九七",
        "author": "释普度",
        "content": "船来也到，陆来也到。\n船来陆来，红日杲杲。\n白云缺处烧痕青，春在少林元不老。",
        "dynasty": "宋",
        "collection_info": null
    },
    {
        "title": "偈颂一百二十三首  其九八",
        "author": "释普度",
        "content": "结夏已十日，那事无消息。\n云在岭头闲，水流何太急。\n法法不隠藏，古今无朕迹。",
        "dynasty": "宋",
        "collection_info": null
    },
    {
        "title": "偈颂一百二十三首  其九九",
        "author": "释普度",
        "content": "秧入土，麦上场。\n丰年已兆，比屋盈仓。\n饥来吃饭，热来乘凉。\n东倒西擂，随缘遇方。\n更无余事可商量，夜来却被子规啼断肠。\n因甚如此，阎罗老子要饭钱。",
        "dynasty": "宋",
        "collection_info": null
    },
    {
        "title": "偈颂一百二十三首  其一○○",
        "author": "释普度",
        "content": "见身无实是佛见，了心如幻是佛了。\n了得身心本性空，斯人与佛何殊别。\n坐底坐，立底立。\n触目遇缘，更非他物。",
        "dynasty": "宋",
        "collection_info": null
    },
    {
        "title": "偈颂一百二十三首  其一○一",
        "author": "释普度",
        "content": "一佛出世，祥光布地。\n一念万年，寿山增翠。\n晓来风起满庭香，吹绽蟠桃三五蘂。",
        "dynasty": "宋",
        "collection_info": null
    },
    {
        "title": "偈颂一百二十三首  其一○二",
        "author": "释普度",
        "content": "是法住法位，世间相常住。\n昨日大风潮，吹折山前树。\n云自向天飞，水流朝海去。",
        "dynasty": "宋",
        "collection_info": null
    },
    {
        "title": "偈颂一百二十三首  其一○三",
        "author": "释普度",
        "content": "用文武火，运恶钳锤。\n死学者偷心，开人天眼目。\n大用机前转辘辘，十分慈悲，十分恶毒。\n六踞名蓝兮一笑来归，青灯夜寒兮香风馥馥。",
        "dynasty": "宋",
        "collection_info": null
    },
    {
        "title": "偈颂一百二十三首  其一○四",
        "author": "释普度",
        "content": "山前一片闲田地，旷大劫来无界至。\n今朝恢復又归来，坐断脚头併脚尾。\n东也是，西也是，南北东西无不是。",
        "dynasty": "宋",
        "collection_info": null
    },
    {
        "title": "偈颂一百二十三首  其一○五",
        "author": "释普度",
        "content": "屋里有金，外头有秤。\n盐咸醋淡，斤两自定。\n自然左右逢原，管取拍拍是令。",
        "dynasty": "宋",
        "collection_info": null
    },
    {
        "title": "偈颂一百二十三首  其一○六",
        "author": "释普度",
        "content": "八十翁翁辊绣毬，谁知辊得意休休。\n如今逗到凌霄上，云自高飞水自流。",
        "dynasty": "宋",
        "collection_info": null
    },
    {
        "title": "偈颂一百二十三首  其一○七",
        "author": "释普度",
        "content": "双双把手上高楼，唱拍相从各应酬。\n歌皷散时人尽醉，也无欢喜也无愁。",
        "dynasty": "宋",
        "collection_info": null
    },
    {
        "title": "偈颂一百二十三首  其一○八",
        "author": "释普度",
        "content": "今朝七月十五，衲僧拄杖起舞。\n头顶西天，脚踏东土。\n游历百城，不移寸步。\n阿呵呵，白云绽处青山露。",
        "dynasty": "宋",
        "collection_info": null
    },
    {
        "title": "偈颂一百二十三首  其一○九",
        "author": "释普度",
        "content": "二大老，一人船行，一人步到。\n狭路相逢，掀眉一笑。",
        "dynasty": "宋",
        "collection_info": null
    },
    {
        "title": "偈颂一百二十三首  其一一○",
        "author": "释普度",
        "content": "天无四壁，大地为炉。\n篱头吹觱栗，寒鴈一声孤。\n老胡若不渡江去，至今火种一星无。",
        "dynasty": "宋",
        "collection_info": null
    },
    {
        "title": "偈颂一百二十三首  其一一一",
        "author": "释普度",
        "content": "邬那青青处，山高云半垂。\n面面栽荆棘，游人到者稀。\n寥寥五十载，昨是今何非。\n太湖三万六千顷，月在波心说向谁。",
        "dynasty": "宋",
        "collection_info": null
    },
    {
        "title": "偈颂一百二十三首  其一一二",
        "author": "释普度",
        "content": "震法雷，击法皷。\n玉角金鳞，兴云吐雾。\n机前拶倒凌霄峰，大地撮来无寸土。\n杀活全提，平欺佛祖。",
        "dynasty": "宋",
        "collection_info": null
    },
    {
        "title": "偈颂一百二十三首  其一一三",
        "author": "释普度",
        "content": "骄阳正酷火云飞，一雨霶𩃱彻四维。\n䆉稏吹香民已乐，山川草木亦光辉。",
        "dynasty": "宋",
        "collection_info": null
    },
    {
        "title": "偈颂一百二十三首  其一一四",
        "author": "释普度",
        "content": "铁网漫漫面面开，百城几度去还来。\n二千年结知谁解，又着三文买草鞋。",
        "dynasty": "宋",
        "collection_info": null
    },
    {
        "title": "偈颂一百二十三首  其一一五",
        "author": "释普度",
        "content": "佛法无人说，虽慧不能了。\n幸然平似镜，何用曲如鈎。",
        "dynasty": "宋",
        "collection_info": null
    },
    {
        "title": "偈颂一百二十三首  其一一六",
        "author": "释普度",
        "content": "时临秋九，不寒不热。\n瓦砾鸣秋蛩，茅檐挂残月。\n各自着便宜，正是好时节。",
        "dynasty": "宋",
        "collection_info": null
    },
    {
        "title": "偈颂一百二十三首  其一一七",
        "author": "释普度",
        "content": "一日三，三日九。\n只知暑往寒来，不觉躘蹱老朽。\n退一步，绝离微。\n百花开尽后，黄菊在东篱。",
        "dynasty": "宋",
        "collection_info": null
    },
    {
        "title": "偈颂一百二十三首  其一一八",
        "author": "释普度",
        "content": "忆昔当年错访寻，被他用尽毒肝心。\n赚来赚到凌霄顶，火冷云寒恨转深。\n冤可解，不可结，必竟如今甚时节。\n打拳何似吃拳时，此理明明向谁说。\n旋汲龙渊万丈深，烂煮春茶飜白雪。",
        "dynasty": "宋",
        "collection_info": null
    },
    {
        "title": "偈颂一百二十三首  其一一九",
        "author": "释普度",
        "content": "径山一椀上元灯，不是攒花剪簇成。\n等闲拈起当阳挂，烁破诸方鬼眼睛。",
        "dynasty": "宋",
        "collection_info": null
    },
    {
        "title": "偈颂一百二十三首  其一二○",
        "author": "释普度",
        "content": "踏断洛阳桥，直上妙峰顶。\n拈得家传黑竹篦，搅动龙渊千尺井。\n四五处雷动风行，八九十春花月影。\n为人端的无情，独脱单提谁领。\n竹篦虽折典刑存，闻见犹能发深省。",
        "dynasty": "宋",
        "collection_info": null
    },
    {
        "title": "偈颂一百二十三首  其一二一",
        "author": "释普度",
        "content": "声前一句，格外一机。\n不堕古今，宁存凡圣。\n妙高台上，玉鑑光中。\n日日安居，时时禁足。\n风恬浪静，海晏河清。\n长期短期，平等受用。\n阑干同倚不同倚，消得龙王多少风。",
        "dynasty": "宋",
        "collection_info": null
    },
    {
        "title": "偈颂一百二十三首  其一二二",
        "author": "释普度",
        "content": "学道先须有悟由，贼无种，相皷儱，还如曾斗快龙舟，碧眼胡僧笑不休。\n虽然旧阁闲田地，物见主，眼卓竖。\n一度赢来方始休，绿杨影裏戴嵩牛。\n如是安居，如是禁足。\n知投身于火悉皆成火，似镕像为金莫不□□。",
        "dynasty": "宋",
        "collection_info": null
    },
    {
        "title": "偈颂一百二十三首  其一二三",
        "author": "释普度",
        "content": "今岁今宵尽，明年明日来。\n寒随一夜去，春逐五更回。",
        "dynasty": "宋",
        "collection_info": null
    },
    {
        "title": "悼天童晦岩和尚",
        "author": "释普度",
        "content": "恩怨重重分未分，再来不见旧时人。\n娟娟宿鹭亭前月，忍照西风吹白苹。",
        "dynasty": "宋",
        "collection_info": null
    },
    {
        "title": "送文上人游台荡",
        "author": "释普度",
        "content": "文彩全彰拄杖头，吴山楚水兴悠悠。\n江声一夜催行色，踏断石桥方始休。",
        "dynasty": "宋",
        "collection_info": null
    },
    {
        "title": "送森知客",
        "author": "释普度",
        "content": "清远溪边札寨时，春风簇簇露枪旗。\n谁知唤客吃茶处，万别千差一道归。",
        "dynasty": "宋",
        "collection_info": null
    },
    {
        "title": "送高邮友上人",
        "author": "释普度",
        "content": "死生事大方行脚，彻骨贫穷未到家。\n一百十城回首处，大淮南畔有高沙。",
        "dynasty": "宋",
        "collection_info": null
    },
    {
        "title": "送云上人",
        "author": "释普度",
        "content": "楖𣗖杖头悬日月，草鞋跟底带山川。\n逢人问着吾家事，灵鹫峰前是冷泉。",
        "dynasty": "宋",
        "collection_info": null
    },
    {
        "title": "送鉴上人",
        "author": "释普度",
        "content": "鉴在机先已是迟，电光石火亦难追。\n鹫峰点着便回去，终不重安眼上眉。",
        "dynasty": "宋",
        "collection_info": null
    },
    {
        "title": "送达州先上人",
        "author": "释普度",
        "content": "吾道从来没正偏，就中达者便为先。\n花前一笑即回首，此去西川路八千。",
        "dynasty": "宋",
        "collection_info": null
    },
    {
        "title": "付法衣与琼林侍者",
        "author": "释普度",
        "content": "杨岐担子无轻重，上得肩时便着行。\n咬定牙关提正令，卷舒杀活任纵横。",
        "dynasty": "宋",
        "collection_info": null
    },
    {
        "title": "示食三白通庵主",
        "author": "释普度",
        "content": "舌端异味已全抛，松竹烟云作淡交。\n有口不吞三世佛，一天风月任萧骚。",
        "dynasty": "宋",
        "collection_info": null
    },
    {
        "title": "送僧",
        "author": "释普度",
        "content": "瘦坐清行合涧边，衲衣楚楚湿苍烟。\n春光尽逐杖黎去，留得暮山啼断猿。",
        "dynasty": "宋",
        "collection_info": null
    },
    {
        "title": "送小师淳志游方",
        "author": "释普度",
        "content": "参禅不是小因缘，立志当如铁石坚。\n百城靠倒无依倚，回首归来吃痛拳。",
        "dynasty": "宋",
        "collection_info": null
    },
    {
        "title": "示倪居士",
        "author": "释普度",
        "content": "一切尘中坚密身，尘尘顿现本来人。\n了知此外更无佛，野鸟山花别是春。",
        "dynasty": "宋",
        "collection_info": null
    },
    {
        "title": "示马路钤",
        "author": "释普度",
        "content": "参禅乃是丈夫事，良马从来不用鞭。\n六窗尽启干坤大，万里无云一片天。",
        "dynasty": "宋",
        "collection_info": null
    },
    {
        "title": "送僧归天台",
        "author": "释普度",
        "content": "龙门浪裏翻身出，凛凛风生气宇清。\n归到石桥君自看，杖头犹带怒涛声。",
        "dynasty": "宋",
        "collection_info": null
    },
    {
        "title": "送楷维那",
        "author": "释普度",
        "content": "辊底怒涛千丈雪，转空明月一天秋。\n赠行莫道□□窖，历历君家拄杖头。",
        "dynasty": "宋",
        "collection_info": null
    },
    {
        "title": "送浄头道者",
        "author": "释普度",
        "content": "粪埽堆头拾得来，花前不觉笑颜开。\n灵山写作送行句，留与丛林作祸胎。",
        "dynasty": "宋",
        "collection_info": null
    },
    {
        "title": "送小师淳真参雪窦",
        "author": "释普度",
        "content": "千丈岩垂云万迭，老龙高卧见还稀。\n子今决志攀鳞角，莫顾岩前雪浪飞。",
        "dynasty": "宋",
        "collection_info": null
    },
    {
        "title": "送怡斋周居士兼简汤东涧",
        "author": "释普度",
        "content": "我羡怡斋去又来，涧边无一点尘埃。\n高风凛凛照今古，有口不谈声似雷。",
        "dynasty": "宋",
        "collection_info": null
    },
    {
        "title": "送见上人归剑州",
        "author": "释普度",
        "content": "见处分明得处亲，直于剑刃上翻身。\n连云栈阁重回首，已是昔人非昔人。",
        "dynasty": "宋",
        "collection_info": null
    },
    {
        "title": "送僧之雪峰",
        "author": "释普度",
        "content": "南山鼈鼻死多时，何苦崎岖要觅伊。\n无底篮儿收拾得，不妨挑取杖头归。",
        "dynasty": "宋",
        "collection_info": null
    },
    {
        "title": "墨梅",
        "author": "释普度",
        "content": "常忆西湖处士家，疎枝冷蕊自横斜。\n精明一片当时事，只欠清香不欠华。",
        "dynasty": "宋",
        "collection_info": null
    },
    {
        "title": "大疑",
        "author": "释普度",
        "content": "此心未决应须决，决了而今更问谁。\n日用堂堂无向背，春山一任鹧鸪啼。",
        "dynasty": "宋",
        "collection_info": null
    },
    {
        "title": "金山修砖岸",
        "author": "释普度",
        "content": "长江万里涌金鰲，屹立中流气势豪。\n直下放教根脚稳，任教八面起风涛。",
        "dynasty": "宋",
        "collection_info": null
    },
    {
        "title": "印藏经",
        "author": "释普度",
        "content": "分明印板脱将来，只为劳生眼未开。\n破一微尘翻得出，大千沙界起云雷。",
        "dynasty": "宋",
        "collection_info": null
    },
    {
        "title": "焙经",
        "author": "释普度",
        "content": "儿孙一代错商量，抖擞瞿昙烂肚肠。\n三昧火熏三毒火，家私那许外人扬。",
        "dynasty": "宋",
        "collection_info": null
    },
    {
        "title": "钱清接待",
        "author": "释普度",
        "content": "短策轻囊称野情，憧憧何事过钱清。\n入门吃饭出门去，莫道沃洲山水青。",
        "dynasty": "宋",
        "collection_info": null
    },
    {
        "title": "赠医牙道人",
        "author": "释普度",
        "content": "先生得道医牙齿，痛令不痛消弹指。\n饱饭吾今八十年，未尝咬着一粒米。",
        "dynasty": "宋",
        "collection_info": null
    },
    {
        "title": "碑匠",
        "author": "释普度",
        "content": "点划纵横一脱新，之乎者也转精神。\n只于黑白分明处，验尽寻行数墨人。",
        "dynasty": "宋",
        "collection_info": null
    },
    {
        "title": "浄髮",
        "author": "释普度",
        "content": "工夫用处没蹻踦，心手相应合自知。\n毫髮尽时消息尽，不妨眼上又安眉。",
        "dynasty": "宋",
        "collection_info": null
    },
    {
        "title": "出山相赞",
        "author": "释普度",
        "content": "万乘尊荣都弃了，六年雪岭受饥寒。\n明星一见便回首，到底依前被眼瞒。",
        "dynasty": "宋",
        "collection_info": null
    },
    {
        "title": "观音赞",
        "author": "释普度",
        "content": "苦海横身一叶轻，黑风吹堕任纵横。\n要令险处人回首，月在补陀天际生。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释普度",
        "content": "神清风韵高，鬓绿云鬟小。\n赚尽好郎君，法华都诵了。\n到头姻娅不成双，金沙月影空相照。",
        "dynasty": "宋",
        "collection_info": null
    },
    {
        "title": "达磨赞二首  其一",
        "author": "释普度",
        "content": "竺国太平思泛海，中华祸起向东来。\n当时不遇梁天子，只好深深掘地埋。",
        "dynasty": "宋",
        "collection_info": null
    },
    {
        "title": "达磨赞二首  其二",
        "author": "释普度",
        "content": "梁皇法令岂徒劳，滞货私通价转高。\n芦苇萧萧熊耳月，至今大地是波涛。",
        "dynasty": "宋",
        "collection_info": null
    },
    {
        "title": "宝公赞",
        "author": "释普度",
        "content": "剪刀拂尺，高挂金锡。\n卖狗悬羊，多虚少实。\n掉发武帝赶达磨过江，五叶一花，从此狼藉。\n稽首十二面观音，正面有谁识得，㘞。",
        "dynasty": "宋",
        "collection_info": null
    },
    {
        "title": "布袋赞",
        "author": "释普度",
        "content": "兜率内宫不肯住，杖挑布袋红尘去。\n不知开口笑何人，待你下生人笑你。\n阿呵呵，宽着肚皮等着他。",
        "dynasty": "宋",
        "collection_info": null
    },
    {
        "title": "猪头和尚赞",
        "author": "释普度",
        "content": "金华圣者无人识，相逢便讨猪头吃。\n回首还从旧路归，春风一阵香狼藉。",
        "dynasty": "宋",
        "collection_info": null
    },
    {
        "title": "蚬子赞",
        "author": "释普度",
        "content": "不钓鲸鰲只捞蚬，得些滋味兴偏佳。\n拈来塞断娘生口，一段风光属当家。",
        "dynasty": "宋",
        "collection_info": null
    },
    {
        "title": "寒山赞",
        "author": "释普度",
        "content": "没伎俩，爱吟诗。\n一句子，少人知。\n寥寥静听松风吹。",
        "dynasty": "宋",
        "collection_info": null
    },
    {
        "title": "拾得赞",
        "author": "释普度",
        "content": "生扫箒，用得亲。\n休指注，枉辛勤。\n本来田地绝纤尘。",
        "dynasty": "宋",
        "collection_info": null
    },
    {
        "title": "药山赞",
        "author": "释普度",
        "content": "瓶内水，松下经。\n有人来问，觌面相呈。\n白云散尽秋天青。",
        "dynasty": "宋",
        "collection_info": null
    },
    {
        "title": "懒瓒赞",
        "author": "释普度",
        "content": "山窈窕，路羊肠。\n紫泥下诏，御墨犹香。\n报道我侬煨芋忙。",
        "dynasty": "宋",
        "collection_info": null
    },
    {
        "title": "德山赞",
        "author": "释普度",
        "content": "担疏钞行脚，大负不平气。\n失脚到龙潭，未惬平生意。\n吹灭纸灯时，拶着娘生鼻。\n便将一炬火，烧却闲故纸。\n从兹愤愤觅冤雠，一条白棒掀天地。",
        "dynasty": "宋",
        "collection_info": null
    },
    {
        "title": "临济赞",
        "author": "释普度",
        "content": "黄蘗山头兀坐，开口咬着生铁。\n高安滩上飜身，也似掉棒打月。\n从兹便解，赤手白拈，以楔出楔。\n别别，无位真人干屎橛。",
        "dynasty": "宋",
        "collection_info": null
    },
    {
        "title": "佛光法师赞",
        "author": "释普度",
        "content": "荡荡慈风弥宇宙，滔滔辩泻四河清。\n毗卢海印全身佩，香拥优昙满帝城。",
        "dynasty": "宋",
        "collection_info": null
    },
    {
        "title": "虚堂和尚赞",
        "author": "释普度",
        "content": "戏海狞龙，出山猛虎。\n眼盖干坤，气吞佛祖。\n严法令则滴水冰生，提向上则超今越古。\n九据名蓝，三奉诏旨。\n无愧当年面壁人，只是口门多一齿。",
        "dynasty": "宋",
        "collection_info": null
    },
    {
        "title": "觉城夏大师赞",
        "author": "释普度",
        "content": "隠峰有女弟，我亦有女弟。\n虽然各自行，必竟同时至。\n花开花落觉城东，儿孙代代长相继。",
        "dynasty": "宋",
        "collection_info": null
    },
    {
        "title": "自赞",
        "author": "释普度",
        "content": "画得十分，且信一半。\n脚尾脚头，浑无畔岸。\n一点鬼眼睛，黑豆终难换。\n徐行缓步五峰头，一轮明月凌霄汉。",
        "dynasty": "宋",
        "collection_info": null
    },
    {
        "title": "穹窿森长老请赞",
        "author": "释普度",
        "content": "渠侬面目，画则不似。\n只因伎俩全无，重负杨岐担子。\n棒喝机前，阿谁敢拟。\n横抛竖掷破沙盆，通玄峰顶清风起。",
        "dynasty": "宋",
        "collection_info": null
    },
    {
        "title": "日本琼林侍者请赞",
        "author": "释普度",
        "content": "百丑千拙，无法可说。\n一箇拳头，硬如生铁。\n放开则日耀扶桑，捏聚则干坤黯黑。\n冤家莫兴恶相从，正法眼藏瞎馿灭。",
        "dynasty": "宋",
        "collection_info": null
    },
    {
        "title": "小师淳缜请赞",
        "author": "释普度",
        "content": "工夫缜密，描画不及。\n正令全提，佛也不识。\n十分恶毒得人憎，付与破家五逆。",
        "dynasty": "宋",
        "collection_info": null
    },
    {
        "title": "小师淳元请赞",
        "author": "释普度",
        "content": "据坐胡床，风生万壑。\n无说而说，无作而作。\n声前的的有来源，必竟不留元字脚。",
        "dynasty": "宋",
        "collection_info": null
    },
    {
        "title": "小师淳密请赞",
        "author": "释普度",
        "content": "头白眉鬚白，胸中无点墨。\n说禅不入时样，一味点胸点肋。\n密意分明生汝边，何待当来问弥勒。",
        "dynasty": "宋",
        "collection_info": null
    },
    {
        "title": "郁维那请赞",
        "author": "释普度",
        "content": "这汉酷毒，元无面目。\n描画难成，下笔则触。\n瞎衲僧正眼，灭老胡种族。\n殃害丛林卒未休，一时付与清江郁。",
        "dynasty": "宋",
        "collection_info": null
    },
    {
        "title": "益侍者请赞",
        "author": "释普度",
        "content": "面目可憎，胸中条直。\n勿彼勿此，何损何益。\n不将佛法当人情，一任破沙盆狼藉。",
        "dynasty": "宋",
        "collection_info": null
    },
    {
        "title": "寮前老郎请赞",
        "author": "释普度",
        "content": "心直如絃，性急似箭。\n翻手覆手，日面月面。\n零敲碎打破沙盆，我见人见众生见寿者见。",
        "dynasty": "宋",
        "collection_info": null
    },
    {
        "title": "辞世颂",
        "author": "释普度",
        "content": "八十二年，驾无底船。\n踏翻归去，明月一天。",
        "dynasty": "宋",
        "collection_info": null
    },
    {
        "title": "颂古一首",
        "author": "释普度",
        "content": "双林树下手摩胸，说有谈无恣脱空。\n若谓瞿昙曾入灭，错教啼鸟笑春风。",
        "dynasty": "宋",
        "collection_info": null
    },
    {
        "title": "和静照诗韵  其一",
        "author": "释普度",
        "content": "汲来崖瀑煮新茶，紫玉瓯中现瑞霞。\n到此豁然如梦觉，一天疏雨湿秋花。",
        "dynasty": "宋",
        "collection_info": null
    },
    {
        "title": "和静照诗韵  其二",
        "author": "释普度",
        "content": "磵边云泠裛苍苔，木杪金灯午夜开。\n更问昙猷在何许，分明犹隔海门来。",
        "dynasty": "宋",
        "collection_info": null
    },
    {
        "title": "偈颂一百六十九首  其一",
        "author": "释智朋",
        "content": "不立孤危，了无藏覆。\n掉臂因行，推门入臼。",
        "dynasty": "宋",
        "collection_info": null
    },
    {
        "title": "偈颂一百六十九首  其二",
        "author": "释智朋",
        "content": "佛身无为，不堕诸数。\n土块泥团，灯笼露柱。\n凤栖不在梧桐树。",
        "dynasty": "宋",
        "collection_info": null
    },
    {
        "title": "偈颂一百六十九首  其三",
        "author": "释智朋",
        "content": "北鬰单越，西瞿耶尼。\n有利无利，不离行市。",
        "dynasty": "宋",
        "collection_info": null
    },
    {
        "title": "偈颂一百六十九首  其四",
        "author": "释智朋",
        "content": "一灯分灯灯无尽，一处明处处齐透。\n闹浩浩中一法不舍，静悄悄处一尘不受。\n灯明如来，一场漏逗。",
        "dynasty": "宋",
        "collection_info": null
    },
    {
        "title": "偈颂一百六十九首  其五",
        "author": "释智朋",
        "content": "事同一家，万别千差。\n云门餬餠，赵州吃茶。\n何似南山鳖鼻蛇。",
        "dynasty": "宋",
        "collection_info": null
    },
    {
        "title": "偈颂一百六十九首  其六",
        "author": "释智朋",
        "content": "未举先知，未言先领。\n赵州无关，玄沙有岭。\n万别千差一印定。",
        "dynasty": "宋",
        "collection_info": null
    },
    {
        "title": "偈颂一百六十九首  其七",
        "author": "释智朋",
        "content": "卒风暴雨，鼓荡无前。\n石裂崖崩，回避不及。\n总教丧尽生涯，方见时清道泰。\n功不浪施。",
        "dynasty": "宋",
        "collection_info": null
    },
    {
        "title": "偈颂一百六十九首  其八",
        "author": "释智朋",
        "content": "秋雨凄凄，秋云黯黯。\n修成八万四千斧，不比寻常三五圆。",
        "dynasty": "宋",
        "collection_info": null
    },
    {
        "title": "偈颂一百六十九首  其九",
        "author": "释智朋",
        "content": "日卓午，夜半子。\n千门万户俱开，一声两声砧杵。\n流沙浪阔，葱岭无路，达磨何曾归去。",
        "dynasty": "宋",
        "collection_info": null
    },
    {
        "title": "偈颂一百六十九首  其一○",
        "author": "释智朋",
        "content": "大地皆冻锁，遍界热如火。\n时节不放过，衲僧多蹉过。\n不蹉过，深雪之中有一箇。",
        "dynasty": "宋",
        "collection_info": null
    },
    {
        "title": "偈颂一百六十九首  其一一",
        "author": "释智朋",
        "content": "伶利衲僧，动无思算。\n合水和泥，田头地畔。\n构得完全，只得一半，穷坑难满。",
        "dynasty": "宋",
        "collection_info": null
    },
    {
        "title": "偈颂一百六十九首  其一二",
        "author": "释智朋",
        "content": "楖𣗖木卷而曲，回天关转地轴。\n群阴时时剥尽，一阳日日来復。\n为甚罗汉山中冷门难向，不是苦心人不知。",
        "dynasty": "宋",
        "collection_info": null
    },
    {
        "title": "偈颂一百六十九首  其一三",
        "author": "释智朋",
        "content": "全身坐在正觉山中，要行便行要用便用。\n明星现处路头通，十倍慈悲成脱空。",
        "dynasty": "宋",
        "collection_info": null
    },
    {
        "title": "偈颂一百六十九首  其一四",
        "author": "释智朋",
        "content": "旧岁昨宵去，新年今日来。\n灯笼与露柱，不觉笑咍咍。\n达磨面壁，云门念七。",
        "dynasty": "宋",
        "collection_info": null
    },
    {
        "title": "偈颂一百六十九首  其一五",
        "author": "释智朋",
        "content": "黄面老子性命，今日落在朋上座手裏。\n扶起放倒，不为差事。",
        "dynasty": "宋",
        "collection_info": null
    },
    {
        "title": "偈颂一百六十九首  其一六",
        "author": "释智朋",
        "content": "达磨西来，卦文不识。\n胡卜乱卜，传至今日。\n佛日等是开箇铺席，敢向朕兆未分已前。\n端平元年正月一。",
        "dynasty": "宋",
        "collection_info": null
    },
    {
        "title": "偈颂一百六十九首  其一七",
        "author": "释智朋",
        "content": "桃花烂熳红，灵云眼中血。\n不是断肠人，此恨向谁说。",
        "dynasty": "宋",
        "collection_info": null
    },
    {
        "title": "偈颂一百六十九首  其一八",
        "author": "释智朋",
        "content": "胞胎才出播殃尘，直至如今毒害人。\n一杓兰汤无限恨，腕头何止重千斤。",
        "dynasty": "宋",
        "collection_info": null
    },
    {
        "title": "偈颂一百六十九首  其一九",
        "author": "释智朋",
        "content": "禁足安居，一句直举。\n匝地普天，四月十五。",
        "dynasty": "宋",
        "collection_info": null
    },
    {
        "title": "偈颂一百六十九首  其二○",
        "author": "释智朋",
        "content": "一叶落，天下秋。\n回避不及底眼睛突出，窥觑无门底南州北州。\n有来由处没来由。",
        "dynasty": "宋",
        "collection_info": null
    },
    {
        "title": "偈颂一百六十九首  其二一",
        "author": "释智朋",
        "content": "冬不寒，腊后看。\n酸风刮地，冻破泥团。\n毗卢楼阁前，少林深雪裏，谁知犹隔万重关。",
        "dynasty": "宋",
        "collection_info": null
    },
    {
        "title": "偈颂一百六十九首  其二二",
        "author": "释智朋",
        "content": "滞货无价，烂钱无索。\n咬定牙关，将错就错。\n天将以夫子为木铎。",
        "dynasty": "宋",
        "collection_info": null
    },
    {
        "title": "偈颂一百六十九首  其二三",
        "author": "释智朋",
        "content": "提折脚铛，各出隻手。\n释迦不先，弥勒不后。\n妙用临机，如盘珠走。\n鼓腹笑復歌，面南看北斗。",
        "dynasty": "宋",
        "collection_info": null
    },
    {
        "title": "偈颂一百六十九首  其二四",
        "author": "释智朋",
        "content": "六载将身草裏埋，当时有眼几曾开。\n果然见得明星现，未到门庭冷似灰。",
        "dynasty": "宋",
        "collection_info": null
    },
    {
        "title": "偈颂一百六十九首  其二五",
        "author": "释智朋",
        "content": "坐底坐杀，立底立杀。\n不知谁是赤鬚胡，转身句子活鱍鱍。",
        "dynasty": "宋",
        "collection_info": null
    },
    {
        "title": "偈颂一百六十九首  其二六",
        "author": "释智朋",
        "content": "节届元宵气象新，笙歌竞奏汉宫春。\n满城灯火暄和气，车马往来人看人。",
        "dynasty": "宋",
        "collection_info": null
    },
    {
        "title": "偈颂一百六十九首  其二七",
        "author": "释智朋",
        "content": "四十九年蹲坐处，无明荒草几多愁。\n一朝得意春风裏，活却从前死路头。",
        "dynasty": "宋",
        "collection_info": null
    },
    {
        "title": "偈颂一百六十九首  其二八",
        "author": "释智朋",
        "content": "黄檗棒头，马祖喝下。\n家家春风二三月，处处绿杨堪繫马。",
        "dynasty": "宋",
        "collection_info": null
    },
    {
        "title": "偈颂一百六十九首  其二九",
        "author": "释智朋",
        "content": "诸佛出世，标拍荒郊，达磨西来，冢添新土。\n保福今日，向拜扫无门处打开一路，冬至寒食一百五。",
        "dynasty": "宋",
        "collection_info": null
    },
    {
        "title": "偈颂一百六十九首  其三○",
        "author": "释智朋",
        "content": "暮春初，修禊事。\n少长咸集，群贤毕至。\n数树松花，一溪流水。\n知惭愧底足以畅叙幽情，无摸索底正好顿张意气。",
        "dynasty": "宋",
        "collection_info": null
    },
    {
        "title": "偈颂一百六十九首  其三一",
        "author": "释智朋",
        "content": "不舍诸道法，而现凡夫事。\n万人游仰处高挂锦标，千波竞起时要须好手。\n还如曾斗快龙舟，一度赢来方始休。",
        "dynasty": "宋",
        "collection_info": null
    },
    {
        "title": "偈颂一百六十九首  其三二",
        "author": "释智朋",
        "content": "动絃别曲，落叶知秋。\n普天匝地，骑牛觅牛。",
        "dynasty": "宋",
        "collection_info": null
    },
    {
        "title": "偈颂一百六十九首  其三三",
        "author": "释智朋",
        "content": "心月孤圆，光吞万像，起模画样。\n光非照境，境亦非存，收拾不上，光境俱亡。",
        "dynasty": "宋",
        "collection_info": null
    },
    {
        "title": "偈颂一百六十九首  其三四",
        "author": "释智朋",
        "content": "得力句子，全身担荷。\n水长船高，泥多佛大。\n西风鴈字新，东篱菊花老，四十九年谈不到。",
        "dynasty": "宋",
        "collection_info": null
    },
    {
        "title": "偈颂一百六十九首  其三五",
        "author": "释智朋",
        "content": "行路难，有何难。\n不见陶渊明，采菊东篱下，悠然见南山。\n彼此丈夫，莫受人瞒。",
        "dynasty": "宋",
        "collection_info": null
    },
    {
        "title": "偈颂一百六十九首  其三六",
        "author": "释智朋",
        "content": "多言丧道，多歧亡羊。\n浑无颗粒，别甑炊香。\n惊起暮天沙上雁，海门斜去两三行。",
        "dynasty": "宋",
        "collection_info": null
    },
    {
        "title": "偈颂一百六十九首  其三七",
        "author": "释智朋",
        "content": "一国之中，圣主最尊。\n四民之中，君恩最重。\n衲僧居四民之外，正当今日如何报恩。\n万年松顶拂云高。",
        "dynasty": "宋",
        "collection_info": null
    },
    {
        "title": "偈颂一百六十九首  其三八",
        "author": "释智朋",
        "content": "错步入雪山，茫茫谩寻讨。\n鬼眼忽撑开，草窠裏蹲坐。\n见底是明星，悟底是什么。\n瞿昙瞿昙，未敢相保。",
        "dynasty": "宋",
        "collection_info": null
    },
    {
        "title": "偈颂一百六十九首  其三九",
        "author": "释智朋",
        "content": "天寒人，寒彻骨，迥无依倚。\n拳到踢到当机，贵得峥嵘。\n眼裏无筋，韩獹逐块，皮下有血，杓卜虚声。",
        "dynasty": "宋",
        "collection_info": null
    },
    {
        "title": "偈颂一百六十九首  其四○",
        "author": "释智朋",
        "content": "冻云垂野，掠地衝风。\n干坤把定，凡圣潜踪。\n堪笑神光曾断臂，至今埋在雪堆中。",
        "dynasty": "宋",
        "collection_info": null
    },
    {
        "title": "偈颂一百六十九首  其四一",
        "author": "释智朋",
        "content": "向上机，活人句。\n石火电光，葛藤露布。\n灵踪更在猿啼处。",
        "dynasty": "宋",
        "collection_info": null
    },
    {
        "title": "偈颂一百六十九首  其四二",
        "author": "释智朋",
        "content": "尘劫事，只如今。\n向这裏瓦解冰销，如水入水，似金博金。\n未知年穷岁尽在，三年一闰。",
        "dynasty": "宋",
        "collection_info": null
    },
    {
        "title": "偈颂一百六十九首  其四三",
        "author": "释智朋",
        "content": "大无外，细无内。\n斗换星移，明珠绝颣。\n权实不到处，宾主历然时，佛祖无门着眼窥。",
        "dynasty": "宋",
        "collection_info": null
    },
    {
        "title": "偈颂一百六十九首  其四四",
        "author": "释智朋",
        "content": "尘劫至今，堂堂丈夫。\n无毫髮许，盖覆得渠。\n觅之转失，亲之转疏。\n不论圣凡，说甚贤愚。\n直饶放下屠刀，衲僧门下未敢相许。",
        "dynasty": "宋",
        "collection_info": null
    },
    {
        "title": "偈颂一百六十九首  其四五",
        "author": "释智朋",
        "content": "分明见彻，开口犹难，蓦过重关，转身无路。\n只这拙处，作么生去。\n不得有语，不得无语，发机须是千钧弩。",
        "dynasty": "宋",
        "collection_info": null
    },
    {
        "title": "偈颂一百六十九首  其四六",
        "author": "释智朋",
        "content": "履践平实道路，倚门傍户。\n敲磕崄峻门庭，接响承虚。\n无师智，自然智。\n推倒大梅峰，一举九万里。\n保福缓缓向道，伏惟安置。",
        "dynasty": "宋",
        "collection_info": null
    },
    {
        "title": "偈颂一百六十九首  其四七",
        "author": "释智朋",
        "content": "东开西闭，滞在门庭，左出右入，重添途辙。\n新香山有条活路，与诸人共行去也。",
        "dynasty": "宋",
        "collection_info": null
    },
    {
        "title": "偈颂一百六十九首  其四八",
        "author": "释智朋",
        "content": "礼自己佛，烧自己香。\n容颜甚奇妙，光明照十方。",
        "dynasty": "宋",
        "collection_info": null
    },
    {
        "title": "偈颂一百六十九首  其四九",
        "author": "释智朋",
        "content": "老僧轩前黄菊花，不可胜数如恒沙。\n谁在画楼沽酒处，相邀来吃赵州茶。",
        "dynasty": "宋",
        "collection_info": null
    },
    {
        "title": "偈颂一百六十九首  其五○",
        "author": "释智朋",
        "content": "雪山六载自欺瞒，耿耿明星碧汉间。\n开眼更无回避处，普天匝地黑漫漫。\n古今日月，古今星辰。\n若教频下泪，沧海也须干。",
        "dynasty": "宋",
        "collection_info": null
    },
    {
        "title": "偈颂一百六十九首  其五一",
        "author": "释智朋",
        "content": "此大楼阁，无住无去。\n此楼阁门，无开无闭。\n作者同归，不劳弹指。",
        "dynasty": "宋",
        "collection_info": null
    },
    {
        "title": "偈颂一百六十九首  其五二",
        "author": "释智朋",
        "content": "七佛前引，维摩后随。\n但知逐队随邪，脚跟何曾点地。",
        "dynasty": "宋",
        "collection_info": null
    },
    {
        "title": "偈颂一百六十九首  其五三",
        "author": "释智朋",
        "content": "雪窦与么说话，要瞒诸人则易，埋没诸人则难。\n出门见山水，入门见佛殿。",
        "dynasty": "宋",
        "collection_info": null
    },
    {
        "title": "偈颂一百六十九首  其五四",
        "author": "释智朋",
        "content": "武帝高悬圣鑑，要见缁素分明。\n大士觌面当机，且非索盐奉马。\n检点将来，只知卖贵，不知卖贱，可惜武帝当时放过，随后好与一拶。\n非僧非道非俗，管取口干舌大。",
        "dynasty": "宋",
        "collection_info": null
    },
    {
        "title": "偈颂一百六十九首  其五五",
        "author": "释智朋",
        "content": "一不得向，二不得讨，廊下闲行，堂中打坐。\n眼裏耳裏，观世音，胡达磨，过。",
        "dynasty": "宋",
        "collection_info": null
    },
    {
        "title": "偈颂一百六十九首  其五六",
        "author": "释智朋",
        "content": "握骊颔明珠，秉金刚宝剑，日日禁足安居，箇箇心空及第，犹是衲僧寻常行履。\n双林乍入院来，不敢背俗违时，下座且与诸人普同作礼。",
        "dynasty": "宋",
        "collection_info": null
    },
    {
        "title": "偈颂一百六十九首  其五七",
        "author": "释智朋",
        "content": "悲愿海，四生海。\n出没卷舒，圆融自在。\n善慧大士来也，石火电光，且过一边。\n拟欲抬眸，龙华会裏。",
        "dynasty": "宋",
        "collection_info": null
    },
    {
        "title": "偈颂一百六十九首  其五八",
        "author": "释智朋",
        "content": "半夜三更，天昏地黑。\n赤肉团边，捉得箇贼。\n正好朝打三千，暮打八百。",
        "dynasty": "宋",
        "collection_info": null
    },
    {
        "title": "偈颂一百六十九首  其五九",
        "author": "释智朋",
        "content": "天得中，星辰罗。\n地得中，阴阳和。\n衲僧得中，罢却干戈。\n随寒逐暑，徒自波波。\n一夏九十日，今日是中夏，诸人未举先和。\n因甚问着如何是汝心，却又不会，拄杖子到此，也不得无过。\n是汝诸人，还知痛痒么。",
        "dynasty": "宋",
        "collection_info": null
    },
    {
        "title": "偈颂一百六十九首  其六○",
        "author": "释智朋",
        "content": "圣制安居处，凡夫路不同。\n过去不可得，现在不可得，未来不可得。\n掀翻毗卢楼阁，只在顷刻。\n天上无弥勒，地下无弥勒。",
        "dynasty": "宋",
        "collection_info": null
    },
    {
        "title": "偈颂一百六十九首  其六一",
        "author": "释智朋",
        "content": "老木成乔林，秋空见明月。\n芥子之中入正定，须弥山中从定出。\n过去佛，现在佛，未来佛，无物堪比伦，教我如何说。",
        "dynasty": "宋",
        "collection_info": null
    },
    {
        "title": "偈颂一百六十九首  其六二",
        "author": "释智朋",
        "content": "灵龟未兆之际，黑豆未芽已前，道得一句，盖地盖天，犹未是无师句自然句。\n秋风高，秋空阔，雪峰何曾桶底脱。",
        "dynasty": "宋",
        "collection_info": null
    },
    {
        "title": "偈颂一百六十九首  其六三",
        "author": "释智朋",
        "content": "天上星，夜夜现。\n眼豁开，方始见。\n黄面瞿昙，脑后拔箭。",
        "dynasty": "宋",
        "collection_info": null
    },
    {
        "title": "偈颂一百六十九首  其六四",
        "author": "释智朋",
        "content": "寒时寒杀，热时热杀。\n诸方普请寒暄。\n双林寒时热杀，热时寒杀。\n且非别换条贯，大士从来头戴冠。",
        "dynasty": "宋",
        "collection_info": null
    },
    {
        "title": "偈颂一百六十九首  其六五",
        "author": "释智朋",
        "content": "三界无安，犹如火宅。\n良医之门，愈多病人。\n傅大士打失鼻孔眼睛，至今寻讨不见。\n胡相公偏要向高高峰顶起殿，不管盐贵米贱。\n春风一阵来，花开三五片。\n达磨大师挨拶不入，忽携隻履返西天。",
        "dynasty": "宋",
        "collection_info": null
    },
    {
        "title": "偈颂一百六十九首  其六六",
        "author": "释智朋",
        "content": "一处通，千处万处绝罗笼。\n青山常在，知识难逢。\n威音王已前，犹是坐家致仕。\n衲僧气宇如王，沩山笠子，志公拄杖。",
        "dynasty": "宋",
        "collection_info": null
    },
    {
        "title": "偈颂一百六十九首  其六七",
        "author": "释智朋",
        "content": "大海一沤，未发已前。\n坤六段，干三连。\n拟欲眨眼，馿年馿年。",
        "dynasty": "宋",
        "collection_info": null
    },
    {
        "title": "偈颂一百六十九首  其六八",
        "author": "释智朋",
        "content": "双林树下生，双林树下灭。\n生死不相关，彼此是途辙。",
        "dynasty": "宋",
        "collection_info": null
    },
    {
        "title": "偈颂一百六十九首  其六九",
        "author": "释智朋",
        "content": "正旦令晨，物物咸新。\n衲僧应时纳佑，不是和光同尘。\n柏树子，麻三斤，死柴头上放阳春。",
        "dynasty": "宋",
        "collection_info": null
    },
    {
        "title": "偈颂一百六十九首  其七○",
        "author": "释智朋",
        "content": "一冬晴暖，梅花尽开。\n林下道人，折得一蓓两蓓。\n但见清香可爱，不知结调羹子未得，犹有雪在。",
        "dynasty": "宋",
        "collection_info": null
    },
    {
        "title": "偈颂一百六十九首  其七一",
        "author": "释智朋",
        "content": "寂然不动，感而遂通，癞马繫枯桩。\n寂而常动，不感而通，四方八面绝罗笼。\n不下禅床，一喝耳聋，不妨游戏人事海中。",
        "dynasty": "宋",
        "collection_info": null
    },
    {
        "title": "偈颂一百六十九首  其七二",
        "author": "释智朋",
        "content": "一切声是佛声，一切色是佛色。\n三分光阴二早过，普天匝地逐春忙。\n辜负春光，肠断春光。\n杏园啼百舌，谁醉在花傍。",
        "dynasty": "宋",
        "collection_info": null
    },
    {
        "title": "偈颂一百六十九首  其七三",
        "author": "释智朋",
        "content": "是药非药，信手拈来。\n杀人活人，风生八极。\n任是文殊维摩，也少这一服不得。",
        "dynasty": "宋",
        "collection_info": null
    },
    {
        "title": "偈颂一百六十九首  其七四",
        "author": "释智朋",
        "content": "兜率宫中把不定，松山山裏借场开。\n普天匝地皆泥水，那更当生补处来。",
        "dynasty": "宋",
        "collection_info": null
    },
    {
        "title": "偈颂一百六十九首  其七五",
        "author": "释智朋",
        "content": "头顶天，脚踏地。\n闻鼓声上来，减多少意气。\n他杀不如自杀，参他不如参己。\n森罗万像，是汝诸人知识。\n森罗万像，是汝诸人自己。\n堪笑嵩山破竈堕，既是泥土合成，又要破也堕也。",
        "dynasty": "宋",
        "collection_info": null
    },
    {
        "title": "偈颂一百六十九首  其七六",
        "author": "释智朋",
        "content": "金圈栗蓬，炉鞴镕镕。\n吞得透得，钝铁顽铜，百丈徒夸三日聋。",
        "dynasty": "宋",
        "collection_info": null
    },
    {
        "title": "偈颂一百六十九首  其七七",
        "author": "释智朋",
        "content": "分皮分髓诳盲聋，污却嵩山熊耳峰。\n隻履携归葱岭去，贼身何处不相逢。",
        "dynasty": "宋",
        "collection_info": null
    },
    {
        "title": "偈颂一百六十九首  其七八",
        "author": "释智朋",
        "content": "透脱言诠，铁山横卧。\n截断言诠，通涂荒草。\n自小持斋今已老。",
        "dynasty": "宋",
        "collection_info": null
    },
    {
        "title": "偈颂一百六十九首  其七九",
        "author": "释智朋",
        "content": "莺老花残，春事已过。\n明眼衲僧，多是蹉过。\n楝花信风，不肯放过。\n万户千门，一时俱过。\n筑着磕着，是谁之过。\n转换不得，也要验过。",
        "dynasty": "宋",
        "collection_info": null
    },
    {
        "title": "偈颂一百六十九首  其八○",
        "author": "释智朋",
        "content": "杓柄人人入手来，莫随颠倒自沉埋。\n普天匝地无回互，黄面瞿昙出母胎。",
        "dynasty": "宋",
        "collection_info": null
    },
    {
        "title": "偈颂一百六十九首  其八一",
        "author": "释智朋",
        "content": "九日无白醪，饱餐黄栗糕。\n孤峰绝顶，两眼弥高。\n不觉不知，忽然帽落。\n秋风恶，秋风恶。",
        "dynasty": "宋",
        "collection_info": null
    },
    {
        "title": "偈颂一百六十九首  其八二",
        "author": "释智朋",
        "content": "碌碌復碌碌，良马白日足。\n咬定牙关，掀翻地轴。\n神不敢呵，鬼不敢哭。\n世尊入地狱，调达出地狱。",
        "dynasty": "宋",
        "collection_info": null
    },
    {
        "title": "偈颂一百六十九首  其八三",
        "author": "释智朋",
        "content": "入无穷，出无尽。\n把定要津，头正尾正。",
        "dynasty": "宋",
        "collection_info": null
    },
    {
        "title": "偈颂一百六十九首  其八四",
        "author": "释智朋",
        "content": "收则大地全收，展则大千俱覆。\n黄面瞿昙，隠身无路。",
        "dynasty": "宋",
        "collection_info": null
    },
    {
        "title": "偈颂一百六十九首  其八五",
        "author": "释智朋",
        "content": "千圣顶𩕳打开，三涂地底把住。\n是汝诸人鼻孔，总在山僧手裏，一时穿却。",
        "dynasty": "宋",
        "collection_info": null
    },
    {
        "title": "偈颂一百六十九首  其八六",
        "author": "释智朋",
        "content": "金刚圈，栗棘蓬。\n识得衲僧公验，便是造化炉中。",
        "dynasty": "宋",
        "collection_info": null
    },
    {
        "title": "偈颂一百六十九首  其八七",
        "author": "释智朋",
        "content": "前峨嵋峰，后碧玉盘。\n一字字，一句句，且非草本相瞒。",
        "dynasty": "宋",
        "collection_info": null
    },
    {
        "title": "偈颂一百六十九首  其八八",
        "author": "释智朋",
        "content": "坐断毗卢顶，不禀释迦文，且在下风。",
        "dynasty": "宋",
        "collection_info": null
    },
    {
        "title": "偈颂一百六十九首  其八九",
        "author": "释智朋",
        "content": "雪窦头上锥，脚下札。\n拍拍是令，成就一切世界。",
        "dynasty": "宋",
        "collection_info": null
    },
    {
        "title": "偈颂一百六十九首  其九○",
        "author": "释智朋",
        "content": "兴化打克宾，种谷不生豆。\n虽然费栽培，也要人知有。",
        "dynasty": "宋",
        "collection_info": null
    },
    {
        "title": "偈颂一百六十九首  其九一",
        "author": "释智朋",
        "content": "悬崖撒手，藉草眠云，四方八面，移南作北。\n佛祖不历处，古今不到处，如何行履。\n三九二十七，篱头吹觱栗。",
        "dynasty": "宋",
        "collection_info": null
    },
    {
        "title": "偈颂一百六十九首  其九二",
        "author": "释智朋",
        "content": "旃檀林，狮子窟。\n蹲坐不得处，正好翻身，片片烟消时，方堪拈出。\n不是心，不是佛，明眼衲僧莫轻忽。",
        "dynasty": "宋",
        "collection_info": null
    },
    {
        "title": "偈颂一百六十九首  其九三",
        "author": "释智朋",
        "content": "吴宫烟冷水迢迢，当日齐腰雪未消。\n腊月今朝二十五，今朝未是拜年朝。",
        "dynasty": "宋",
        "collection_info": null
    },
    {
        "title": "偈颂一百六十九首  其九四",
        "author": "释智朋",
        "content": "岁之元，月之元，日之元。\n元正启祚，万彙发生。\n达磨西来，直指人心，见性成佛。\n一花开五叶，结果自然成。\n两段不同，收归上科。",
        "dynasty": "宋",
        "collection_info": null
    },
    {
        "title": "偈颂一百六十九首  其九五",
        "author": "释智朋",
        "content": "坐一走七，横三竖四。\n大力量人，全身担负。\n普化铃铎，杨岐馿子。",
        "dynasty": "宋",
        "collection_info": null
    },
    {
        "title": "偈颂一百六十九首  其九六",
        "author": "释智朋",
        "content": "自古及今，灯灯相续。\n匝地普天，灯灯无间。\n助发实相义，今朝正月半。",
        "dynasty": "宋",
        "collection_info": null
    },
    {
        "title": "偈颂一百六十九首  其九七",
        "author": "释智朋",
        "content": "当年一曲脱空歌，急水滩头鸟作窠。\n知是翻誊经几手，没誵讹处有誵讹。",
        "dynasty": "宋",
        "collection_info": null
    },
    {
        "title": "偈颂一百六十九首  其九八",
        "author": "释智朋",
        "content": "寒则普天寒，热则普天热。\n透出寒暑关，何曾离窠窟。",
        "dynasty": "宋",
        "collection_info": null
    },
    {
        "title": "偈颂一百六十九首  其九九",
        "author": "释智朋",
        "content": "木落千岩，秋空如洗。\n向这裏转得身去，可以移星换斗，转位回机。\n百尺竿头，纤尘不立。\n向这裏进得一步，杀活纵擒，纵横自在。\n须弥无顶，沧海无底。",
        "dynasty": "宋",
        "collection_info": null
    },
    {
        "title": "偈颂一百六十九首  其一○○",
        "author": "释智朋",
        "content": "迦叶三昧，阿难不知。\n闻名见面，剑去久矣。\n拽杷拖犂较后先，杨岐鼻孔没半边。",
        "dynasty": "宋",
        "collection_info": null
    },
    {
        "title": "偈颂一百六十九首  其一○一",
        "author": "释智朋",
        "content": "人人自有光明在，看时不见暗昏昏。\n这箇岂不是光明，一一闻见分明。",
        "dynasty": "宋",
        "collection_info": null
    },
    {
        "title": "偈颂一百六十九首  其一○二",
        "author": "释智朋",
        "content": "天地发祥，圣人诞降。\n恩霑四海，德被万邦。\n林下道人，坐则禅板蒲团，用则拄杖拂子，无非仰答圣恩。\n今日讚祝一句，又作么生，此心心外更无心。",
        "dynasty": "宋",
        "collection_info": null
    },
    {
        "title": "偈颂一百六十九首  其一○三",
        "author": "释智朋",
        "content": "田库儿，甚奇怪。\n一下锄头，打破土块。\n尽大地老和尚，髑髅粉碎，坐一走七，圆融内外。\n青松下，明窗内，玉殿琼楼未为最。\n分毫定斤两。\n涓滴见沧海，拄杖子话在。",
        "dynasty": "宋",
        "collection_info": null
    },
    {
        "title": "偈颂一百六十九首  其一○四",
        "author": "释智朋",
        "content": "三转法轮于大千，其轮本来常清浄。\n平江出灯道地，诸人尽知灯明。\n如来在诸人眼裏耳裏，转如是轮。",
        "dynasty": "宋",
        "collection_info": null
    },
    {
        "title": "偈颂一百六十九首  其一○五",
        "author": "释智朋",
        "content": "虚空迸绽，山岳起舞。\n拔舌犂耕，罪恶俱露。",
        "dynasty": "宋",
        "collection_info": null
    },
    {
        "title": "偈颂一百六十九首  其一○六",
        "author": "释智朋",
        "content": "真灵无功，功超造化。\n真圣无相，相包虚空。\n从权摄化，正按旁提。\n风行草偃，玉转珠回。\n使人人向这裏饱食味法味，惭愧。",
        "dynasty": "宋",
        "collection_info": null
    },
    {
        "title": "偈颂一百六十九首  其一○七",
        "author": "释智朋",
        "content": "看楼打楼，东涌西没。\n入水入泥，穿皮透骨，十字街头石敢当。\n忽会转身句，便笑辽天鹘，达磨大师眼睛突。",
        "dynasty": "宋",
        "collection_info": null
    },
    {
        "title": "偈颂一百六十九首  其一○八",
        "author": "释智朋",
        "content": "无用之用，其用甚大。\n无功之功，其功甚博。\n自然如龙得水，似虎靠山，壶中春色异人间。",
        "dynasty": "宋",
        "collection_info": null
    },
    {
        "title": "偈颂一百六十九首  其一○九",
        "author": "释智朋",
        "content": "爰从耳门，圆照三昧。\n缘心自在，东倒西攂。\n异中现同，小中现大。\n只如不涉眼色耳声，甚处与他相见，婺机罗，川纸会。",
        "dynasty": "宋",
        "collection_info": null
    },
    {
        "title": "偈颂一百六十九首  其一一○",
        "author": "释智朋",
        "content": "伶俐衲僧，讨甚巴鼻。\n着脚处寸草不生，着眼时佛祖扫地。\n且道以何为据，不爱南山爱鳖鼻。",
        "dynasty": "宋",
        "collection_info": null
    },
    {
        "title": "偈颂一百六十九首  其一一一",
        "author": "释智朋",
        "content": "毗蓝园裏，活中觅死不可得。\n双林树下，死中觅活不可得。\n脑后一锥，是活是死。",
        "dynasty": "宋",
        "collection_info": null
    },
    {
        "title": "偈颂一百六十九首  其一一二",
        "author": "释智朋",
        "content": "南州北州，万绪千头。\n钓丝绞水，纸捻无油。\n鹤神飞上天，土宿骑黄牛。\n大海有十件奇特事，未曾说着。\n海底蓬尘起，千江水逆流。\n维摩丈室，有三万二千狮子座，收。",
        "dynasty": "宋",
        "collection_info": null
    },
    {
        "title": "偈颂一百六十九首  其一一三",
        "author": "释智朋",
        "content": "放下身心，仁义礼智。\n黄面瞿昙，捞天摸地。\n四月十五，唤作结制，东行不见西行利。",
        "dynasty": "宋",
        "collection_info": null
    },
    {
        "title": "偈颂一百六十九首  其一一四",
        "author": "释智朋",
        "content": "正不立玄，偏无所附。\n三十年异类中行，末后句月圆古渡。\n夜船拨转琉璃殿，白鸟飞宿无影树。",
        "dynasty": "宋",
        "collection_info": null
    },
    {
        "title": "偈颂一百六十九首  其一一五",
        "author": "释智朋",
        "content": "肤寸生层云，已具瀰漫势。\n尽瞩晴空目，且非烟雾比。\n首座行脚，首座来也，落在第二。\n看看，云行雨至。",
        "dynasty": "宋",
        "collection_info": null
    },
    {
        "title": "偈颂一百六十九首  其一一六",
        "author": "释智朋",
        "content": "孤峰顶上无出身路，十字街头亦无向背。\n临济老瞎秃，明州憨布袋。\n正令不行，东倒西攂。",
        "dynasty": "宋",
        "collection_info": null
    },
    {
        "title": "偈颂一百六十九首  其一一七",
        "author": "释智朋",
        "content": "平地起堆从古有，青天霹雳避犹难。\n杖头自有通方眼，风月一天非等闲。",
        "dynasty": "宋",
        "collection_info": null
    },
    {
        "title": "偈颂一百六十九首  其一一八",
        "author": "释智朋",
        "content": "木骨金粧，似则也似。\n瞬目扬眉，西天此土。",
        "dynasty": "宋",
        "collection_info": null
    },
    {
        "title": "偈颂一百六十九首  其一一九",
        "author": "释智朋",
        "content": "倒卓须弥，揭翻大海。\n鱼龙变化，禽鸟懽呼。\n且放佛祖出头。",
        "dynasty": "宋",
        "collection_info": null
    },
    {
        "title": "偈颂一百六十九首  其一二○",
        "author": "释智朋",
        "content": "象王行处，狐兔绝踪。\n水月现时，风云自异。",
        "dynasty": "宋",
        "collection_info": null
    },
    {
        "title": "偈颂一百六十九首  其一二一",
        "author": "释智朋",
        "content": "齐进退，正纪纲。\n提向上事，建光明幢。",
        "dynasty": "宋",
        "collection_info": null
    },
    {
        "title": "偈颂一百六十九首  其一二二",
        "author": "释智朋",
        "content": "大方无外，大圆无内。\n是凡是圣，同此安居。\n淈淈𣸩𣸩，瞒瞒盰盰，富不足而乐有余，是马何曾唤作馿。",
        "dynasty": "宋",
        "collection_info": null
    },
    {
        "title": "偈颂一百六十九首  其一二三",
        "author": "释智朋",
        "content": "立中就中，渗漏难尽。\n不见一法，始是半提。\n向上全提，诸佛诸祖。\n明不出，标不起。\n龙女献珠，狼藉浄地。",
        "dynasty": "宋",
        "collection_info": null
    },
    {
        "title": "偈颂一百六十九首  其一二四",
        "author": "释智朋",
        "content": "三处度夏，开拓封疆，眉毛在么，抱赃叫屈。\n柏山今夏，逢人不得错举。",
        "dynasty": "宋",
        "collection_info": null
    },
    {
        "title": "偈颂一百六十九首  其一二五",
        "author": "释智朋",
        "content": "三回四度，不曾入得径山门。\n万恨千愁，今日落在弟子手。\n只得欢喜忍受。",
        "dynasty": "宋",
        "collection_info": null
    },
    {
        "title": "偈颂一百六十九首  其一二六",
        "author": "释智朋",
        "content": "旃檀林，无杂树。\n拈出片片皆香，收来枝枝显露。\n门头户底一等打开时如何，吃茶去。",
        "dynasty": "宋",
        "collection_info": null
    },
    {
        "title": "偈颂一百六十九首  其一二七",
        "author": "释智朋",
        "content": "一月普现一切水，一切水月一月摄，从上佛祖不出这影子。\n只今雨暗干坤，月明如昼，衲僧眼目，瞒他一点不得。",
        "dynasty": "宋",
        "collection_info": null
    },
    {
        "title": "偈颂一百六十九首  其一二八",
        "author": "释智朋",
        "content": "柏山高，秋风高。\n打失登山屐，吹落炙脂帽。\n应节应不及，登高登不到。",
        "dynasty": "宋",
        "collection_info": null
    },
    {
        "title": "偈颂一百六十九首  其一二九",
        "author": "释智朋",
        "content": "造化寒暑，有来有往，衲僧火炉，有开有闭。\n寒暑往来，火炉开闭。\n非实非虚，非如非异。",
        "dynasty": "宋",
        "collection_info": null
    },
    {
        "title": "偈颂一百六十九首  其一三○",
        "author": "释智朋",
        "content": "散为器者，乃道之漓。\n适于变者，乃法之弊。\n衲僧家，如何是事事无碍底句。\n济北老秃兵，明州憨布袋。",
        "dynasty": "宋",
        "collection_info": null
    },
    {
        "title": "偈颂一百六十九首  其一三一",
        "author": "释智朋",
        "content": "人天眼目，渥洼真产。\n踏杀天下人，今古何曾间。\n马师不曾过去，衲僧自生隔远。\n不隔远，蜀旱不旱，蜀有彭汉。",
        "dynasty": "宋",
        "collection_info": null
    },
    {
        "title": "偈颂一百六十九首  其一三二",
        "author": "释智朋",
        "content": "依时及节，岁岁元正启祚。\n葭管灰飞，勾芒布令。\n春牛头黄，岁稔年康。",
        "dynasty": "宋",
        "collection_info": null
    },
    {
        "title": "偈颂一百六十九首  其一三三",
        "author": "释智朋",
        "content": "衲僧相见，或彼或此。\n水出龙宫，云生岳坞。\n壁立千仞放行，合水和泥把住。\n仁义道中是第几句，举。",
        "dynasty": "宋",
        "collection_info": null
    },
    {
        "title": "偈颂一百六十九首  其一三四",
        "author": "释智朋",
        "content": "双林示灭诳何人，无际真空浄法身。\n活向春风裏埋了，万年千载不成尘。",
        "dynasty": "宋",
        "collection_info": null
    },
    {
        "title": "偈颂一百六十九首  其一三五",
        "author": "释智朋",
        "content": "爱圣憎凡，蜗牛上壁。\n凡圣情尽，独鹤下田。\n向外驰求，乡关转远。\n百尺竿头进得一步，脚跟下正好一锥。\n如是我闻，一时佛在。",
        "dynasty": "宋",
        "collection_info": null
    },
    {
        "title": "偈颂一百六十九首  其一三六",
        "author": "释智朋",
        "content": "罢拈金锡，七尺军前。\n今春看又过，何日是归年，辜负春山啼杜鹃。\n樊将军向补陀山上礼观音大士，不知不觉，在五台峨嵋见文殊普贤。",
        "dynasty": "宋",
        "collection_info": null
    },
    {
        "title": "偈颂一百六十九首  其一三七",
        "author": "释智朋",
        "content": "柏山小小丛林，安居九十日。\n五日不升堂，隔日不入室。\n与么承当去，已是拗曲作直。\n吹糠着米，无赃考贼。\n沛公斗智，项羽斗力。\n南无甚深般若波罗蜜。",
        "dynasty": "宋",
        "collection_info": null
    },
    {
        "title": "偈颂一百六十九首  其一三八",
        "author": "释智朋",
        "content": "护生杀生，遍界刀鎗。\n柏山结也如常，解也如常。\n如常恰似秋风至，无意凉人人自凉。",
        "dynasty": "宋",
        "collection_info": null
    },
    {
        "title": "偈颂一百六十九首  其一三九",
        "author": "释智朋",
        "content": "草舍家风，少富多贫。\n牙根啮定，七纵八横。\n有炉无火烧杀人，有火无炉走杀人，说甚杨岐鬼眼睛。",
        "dynasty": "宋",
        "collection_info": null
    },
    {
        "title": "偈颂一百六十九首  其一四○",
        "author": "释智朋",
        "content": "黄檗归本位坐，陷虎机深。\n保寿打推出僧，钓鰲力巨。\n一举三山连，未称全提处。\n把断要津，辉腾今古。",
        "dynasty": "宋",
        "collection_info": null
    },
    {
        "title": "偈颂一百六十九首  其一四一",
        "author": "释智朋",
        "content": "人情浓厚道情微，道用人情世岂知。\n盐咸醋酸，阿谁不知。\n只要熟处放教生，生处放教熟。\n道用人情日久，自然打成一片。\n犹是蹲坐在浄地上，要得大方独步，柏山与你草鞋。",
        "dynasty": "宋",
        "collection_info": null
    },
    {
        "title": "偈颂一百六十九首  其一四二",
        "author": "释智朋",
        "content": "七日来復，宫添一线。\n衲僧分上作么生，石笋抽条，冰河发焰。\n柏山拄杖子，放一头低，与你相见。",
        "dynasty": "宋",
        "collection_info": null
    },
    {
        "title": "偈颂一百六十九首  其一四三",
        "author": "释智朋",
        "content": "雪山中，夜半子。\n眼见星，丑恶露。\n四十九年分疏不去，儿孙千古遭涂污，腊八年年是一度。",
        "dynasty": "宋",
        "collection_info": null
    },
    {
        "title": "偈颂一百六十九首  其一四四",
        "author": "释智朋",
        "content": "一棒一喝，疾雷破山，一提一唱，崩空峭壁。\n诸佛傍观有分，诸祖拈掇不出。\n只如入已还闭。",
        "dynasty": "宋",
        "collection_info": null
    },
    {
        "title": "偈颂一百六十九首  其一四五",
        "author": "释智朋",
        "content": "安居禁足，护生杀生。\n无依倚处，百匝千层。\n柏山手裏有乌藤。",
        "dynasty": "宋",
        "collection_info": null
    },
    {
        "title": "偈颂一百六十九首  其一四六",
        "author": "释智朋",
        "content": "不知月之大小，不管岁之余闰。\n黑牛卧死水，癞马繫枯桩。\n三年一闰，五年载闰。\n衲僧须经得与么时节过，方可成自己岁功。",
        "dynasty": "宋",
        "collection_info": null
    },
    {
        "title": "偈颂一百六十九首  其一四七",
        "author": "释智朋",
        "content": "门掩衰颓又暮春，这些病痛与谁陈。\n百城若有归来者，方见文殊一臂伸。",
        "dynasty": "宋",
        "collection_info": null
    },
    {
        "title": "偈颂一百六十九首  其一四八",
        "author": "释智朋",
        "content": "如何望岱岳，仁心普周被。\n难与衲僧角，换却鬼眼睛。",
        "dynasty": "宋",
        "collection_info": null
    },
    {
        "title": "偈颂一百六十九首  其一四九",
        "author": "释智朋",
        "content": "归源性无二，方便有多门。\n棒如雨点，喝似雷奔。\n衲僧门下，无着这破草鞋处，经律论又向什么科中收。\n移高就下，有箇商量。\n白昼长，松风凉。",
        "dynasty": "宋",
        "collection_info": null
    },
    {
        "title": "偈颂一百六十九首  其一五○",
        "author": "释智朋",
        "content": "火就燥，水流湿。\n问十答百，问一答十。\n达磨是甚老臊胡，临济未是白拈贼。\n今日为汝一划划断，且道既是冬瓜，为什么夏裏吃。",
        "dynasty": "宋",
        "collection_info": null
    },
    {
        "title": "偈颂一百六十九首  其一五一",
        "author": "释智朋",
        "content": "秋气澄清，秋空如镜。\n万籁沉寂，明月一轮。\n尽大地人彻晓竞观，不知昧却自己光明。",
        "dynasty": "宋",
        "collection_info": null
    },
    {
        "title": "偈颂一百六十九首  其一五二",
        "author": "释智朋",
        "content": "德山棒，临济喝，拗曲作直。\n云门餠，赵州茶，特地周遮。\n威音那畔，毫髮不差，山中是处有黄花。",
        "dynasty": "宋",
        "collection_info": null
    },
    {
        "title": "偈颂一百六十九首  其一五三",
        "author": "释智朋",
        "content": "至尊至贵，无去无来。\n体若虚空，迥绝安排。",
        "dynasty": "宋",
        "collection_info": null
    },
    {
        "title": "偈颂一百六十九首  其一五四",
        "author": "释智朋",
        "content": "即心是佛，非心非佛。\n东涌西没，穿皮透骨。\n十字街头，孤峰绝顶，是离窠臼，不离窠臼。",
        "dynasty": "宋",
        "collection_info": null
    },
    {
        "title": "偈颂一百六十九首  其一五五",
        "author": "释智朋",
        "content": "丛林圣制，有解有结。\n透脱重关，红炉点雪。",
        "dynasty": "宋",
        "collection_info": null
    },
    {
        "title": "偈颂一百六十九首  其一五六",
        "author": "释智朋",
        "content": "三脚馿，圣箭子。\n放行则大地全收，收来则千差一举。\n握土成金，握金成土。\n转如是轮，不可量数。",
        "dynasty": "宋",
        "collection_info": null
    },
    {
        "title": "偈颂一百六十九首  其一五七",
        "author": "释智朋",
        "content": "秋云捲尽见晴空，瘦耸西湖千万峰。\n水鸟树林南宕寺，老胡曾未到其中。",
        "dynasty": "宋",
        "collection_info": null
    },
    {
        "title": "偈颂一百六十九首  其一五八",
        "author": "释智朋",
        "content": "贫到无锥，正好进步。\n王舍城中，有条活路。\n一声金锡，千门万户。\n全放全收，全宾全主。\n多宝如来，何曾过去。",
        "dynasty": "宋",
        "collection_info": null
    },
    {
        "title": "偈颂一百六十九首  其一五九",
        "author": "释智朋",
        "content": "会则一似等闲，不会则千难万难。\n岂不见陶渊明采菊东篱下，悠然见南山。\n到这裏转身有路，不妨入廛垂手。",
        "dynasty": "宋",
        "collection_info": null
    },
    {
        "title": "偈颂一百六十九首  其一六○",
        "author": "释智朋",
        "content": "明头暗合绝安排，莫厌红尘拨不开。\n不见当年分庵主，一声江上侍郎来。",
        "dynasty": "宋",
        "collection_info": null
    },
    {
        "title": "偈颂一百六十九首  其一六一",
        "author": "释智朋",
        "content": "溪山虽异，云月是同。\n透脱声色，任自西东。\n十里西湖九里松。",
        "dynasty": "宋",
        "collection_info": null
    },
    {
        "title": "偈颂一百六十九首  其一六二",
        "author": "释智朋",
        "content": "把定干坤正此时，衲僧犹未副全提。\n普贤不顾弥天罪，甘自浑身陷铁围。",
        "dynasty": "宋",
        "collection_info": null
    },
    {
        "title": "偈颂一百六十九首  其一六三",
        "author": "释智朋",
        "content": "言之者失其真，知之者反其愚。\n有之者乖其性，无之者伤其躯。\n俊鹰摩霄，岂重云能碍。\n六马奔腾，岂朽索能繫。\n如其不然，转身吐气。\n久雨不晴，云门道札。",
        "dynasty": "宋",
        "collection_info": null
    },
    {
        "title": "偈颂一百六十九首  其一六四",
        "author": "释智朋",
        "content": "信脚行，信口道，缺齿老胡，不是达磨。\n酸风刮地，泥团冻破，有什么过。",
        "dynasty": "宋",
        "collection_info": null
    },
    {
        "title": "偈颂一百六十九首  其一六五",
        "author": "释智朋",
        "content": "通身是病通身药，病去依前药自除。\n木落秋空山骨露，何须一默对文殊。",
        "dynasty": "宋",
        "collection_info": null
    },
    {
        "title": "偈颂一百六十九首  其一六六",
        "author": "释智朋",
        "content": "夜半明星，打失眼睛。\n胡人多诈，未可全凭。\n遭他冤害，始报不平。",
        "dynasty": "宋",
        "collection_info": null
    },
    {
        "title": "偈颂一百六十九首  其一六七",
        "author": "释智朋",
        "content": "西天此土，十万余程。\n胡言易会，汉语难明。",
        "dynasty": "宋",
        "collection_info": null
    },
    {
        "title": "偈颂一百六十九首  其一六八",
        "author": "释智朋",
        "content": "桃花水，榆荚雨。\n一点忽来，千花竞吐。",
        "dynasty": "宋",
        "collection_info": null
    },
    {
        "title": "偈颂一百六十九首  其一六九",
        "author": "释智朋",
        "content": "头顶天，脚踏地。\n开口吃饭，鼻孔出气。\n死尽活，活尽死。\n百尺竿头更进一步，未梦见衲僧巴鼻。\n达磨迢迢西来，葱岭迢迢归去。",
        "dynasty": "宋",
        "collection_info": null
    },
    {
        "title": "偈颂一百六十九首  其一七○",
        "author": "释智朋",
        "content": "白首儒生困路歧，残杯冷炙饱还饥。\n一朝得意春风裏，便把馿儿作马骑。",
        "dynasty": "宋",
        "collection_info": null
    },
    {
        "title": "天衣生缘",
        "author": "释智朋",
        "content": "烹金炉冷岁华更，此地曾经借路行。\n潮满沙头起寒雁，葛藤芽孽又重生。",
        "dynasty": "宋",
        "collection_info": null
    },
    {
        "title": "拜明招塔",
        "author": "释智朋",
        "content": "稍硬风头早已乖，更归暖处自沉埋。\n翻令千古成踪迹，枉吃罗山白饭来。",
        "dynasty": "宋",
        "collection_info": null
    },
    {
        "title": "水庵生缘",
        "author": "释智朋",
        "content": "一宿分明不易投，老拳要觅死冤雠。\n不应荒却娘生也，自是无人敢出头。",
        "dynasty": "宋",
        "collection_info": null
    },
    {
        "title": "拜明教塔",
        "author": "释智朋",
        "content": "如说而行炳日星，回澜一柱屹亭亭。\n湖边安得磨崖石，只刻尊僧篇作铭。",
        "dynasty": "宋",
        "collection_info": null
    },
    {
        "title": "苏溪牧护坐禅岩",
        "author": "释智朋",
        "content": "当机突出鸭吞螺，奈此悬崖峭壁何。\n等是苏溪蹲坐处，且非苍桧影婆娑。",
        "dynasty": "宋",
        "collection_info": null
    },
    {
        "title": "先罗汉塔",
        "author": "释智朋",
        "content": "风幡影裏眼麻迷，为是知音却不知。\n毕竟碍膺除未得，寒松千古替伤悲。",
        "dynasty": "宋",
        "collection_info": null
    },
    {
        "title": "佛蹟",
        "author": "释智朋",
        "content": "石火电光中出没，崖崩石裂尚难酬。\n放行一步还知不，佛是西天老比丘。",
        "dynasty": "宋",
        "collection_info": null
    },
    {
        "title": "布袋脚迹石上现",
        "author": "释智朋",
        "content": "名与长江万古流，当时狼藉若为收。\n脚跟只为不点地，又涴桥边块石头。",
        "dynasty": "宋",
        "collection_info": null
    },
    {
        "title": "韬光庵",
        "author": "释智朋",
        "content": "唐木犹存腹半空，苍崖苔是旧时封。\n云随十乘归伊洛，月照年年湖上峯。",
        "dynasty": "宋",
        "collection_info": null
    },
    {
        "title": "灵叟归蜀",
        "author": "释智朋",
        "content": "半生清苦衲无畦，惟有莎庭积雪知。\n眼带东南海色碧，莫和烟雨看峨眉。",
        "dynasty": "宋",
        "collection_info": null
    },
    {
        "title": "鄙翁住菁山庵",
        "author": "释智朋",
        "content": "粪火堆中不善藏，蹲鸱直透九重香。\n烟云深锁菁山坞，辄莫钟声送夕阳。",
        "dynasty": "宋",
        "collection_info": null
    },
    {
        "title": "鰲山接待",
        "author": "释智朋",
        "content": "到得安眠饱饭中，东西南北路头通。\n三更夜半鬼嫁祸，莫着岩头与雪峯。",
        "dynasty": "宋",
        "collection_info": null
    },
    {
        "title": "题谯庵",
        "author": "释智朋",
        "content": "历观嘉泰与开禧，禅苑宗坛更有谁。\n修竹苍松凛寒色，一如问道冷泉时。",
        "dynasty": "宋",
        "collection_info": null
    },
    {
        "title": "惠山煎茶",
        "author": "释智朋",
        "content": "瓦瓶破晓汲清泠，石鼎移来坏砌烹。\n万壑松风供一啜，自笼双袖水边行。",
        "dynasty": "宋",
        "collection_info": null
    },
    {
        "title": "灵隠得猿",
        "author": "释智朋",
        "content": "此心未歇最关情，那更猿声入夜频。\n从此飞来峯下寺，又添多少断肠人。",
        "dynasty": "宋",
        "collection_info": null
    },
    {
        "title": "鑑维那归蜀",
        "author": "释智朋",
        "content": "峨眉山月古关情，流入渝江影倍清。\n尘尽光生湖海客，归来还与月争明。",
        "dynasty": "宋",
        "collection_info": null
    },
    {
        "title": "与福上人",
        "author": "释智朋",
        "content": "闻名见面不须论，枉到防风县外村。\n强半春光烟雨裏，分明闭却柏山门。",
        "dynasty": "宋",
        "collection_info": null
    },
    {
        "title": "赠寿上人",
        "author": "释智朋",
        "content": "觅诸方偈眼能乖，不把炊巾乱展开。\n知得一峯天下秀，元从西竺国飞来。",
        "dynasty": "宋",
        "collection_info": null
    },
    {
        "title": "送璲上人",
        "author": "释智朋",
        "content": "来从衡岳画图间，双眼无非向上看。\n放一头低相见去，方知玉几最高寒。",
        "dynasty": "宋",
        "collection_info": null
    },
    {
        "title": "澓首座出世上雪窦",
        "author": "释智朋",
        "content": "老气如虹久屈蟠，把茅容易入深山。\n长庚未话先肠断，冷债如今要得还。",
        "dynasty": "宋",
        "collection_info": null
    },
    {
        "title": "送焦山淇上人见广佑",
        "author": "释智朋",
        "content": "云团广佑尽愁城，未必心肝铁打成。\n话着石公山下事，定如猿叫第三声。",
        "dynasty": "宋",
        "collection_info": null
    },
    {
        "title": "送鴈宕庆藏主",
        "author": "释智朋",
        "content": "四十九盘飞鸟外，衲衣犹带宕云寒。\n豁开湖海烟波眼，枯木石头在鴈山。",
        "dynasty": "宋",
        "collection_info": null
    },
    {
        "title": "珙上人求",
        "author": "释智朋",
        "content": "西风吹雨满吴天，不犯竿丝一钓船。\n寂寞要贪香饵味，江湖浮动几蓑烟。",
        "dynasty": "宋",
        "collection_info": null
    },
    {
        "title": "了翁",
        "author": "释智朋",
        "content": "先师公案强名模，不解深藏负累渠。\n是我杀人便偿命，如何年老解心孤。",
        "dynasty": "宋",
        "collection_info": null
    },
    {
        "title": "古镜",
        "author": "释智朋",
        "content": "不知经几劫尘侵，元本形模莫辨明。\n一片青铜销得尽，无揩磨处始光生。",
        "dynasty": "宋",
        "collection_info": null
    },
    {
        "title": "梦宅",
        "author": "释智朋",
        "content": "六窗深闭大槐宫，一枕清风瞬息中。\n穷劫至今佛与祖，楼头知是几声钟。",
        "dynasty": "宋",
        "collection_info": null
    },
    {
        "title": "幻庵",
        "author": "释智朋",
        "content": "虚空迸裂海干枯，人在沤花影裏居。\n合眼黄昏开眼昼，月明何许上珊瑚。",
        "dynasty": "宋",
        "collection_info": null
    },
    {
        "title": "瞎翁",
        "author": "释智朋",
        "content": "道得更无心外法，首山有眼且无光。\n拍盲枷棒挥将去，匝地普天兴祸殃。",
        "dynasty": "宋",
        "collection_info": null
    },
    {
        "title": "古航",
        "author": "释智朋",
        "content": "片帆不是等闲开，衝破洪波白浪堆。\n眨上眉毛千万劫，有谁洗脚上船来。",
        "dynasty": "宋",
        "collection_info": null
    },
    {
        "title": "寿秀王八十",
        "author": "释智朋",
        "content": "道尊宗翰玉亭亭，益固维城重典刑。\n八十手扶灵寿杖，咸瞻南极老人星。",
        "dynasty": "宋",
        "collection_info": null
    },
    {
        "title": "隠室",
        "author": "释智朋",
        "content": "文殊亲到见非亲，踪迹浑无碍塞人。\n一丈方方遮障了，如何弹击现全身。",
        "dynasty": "宋",
        "collection_info": null
    },
    {
        "title": "出山相赞",
        "author": "释智朋",
        "content": "子夜逾城，午夜见星。\n青天白日，大道不行。\n水泥脚下转深深，究竟何曾得道成。",
        "dynasty": "宋",
        "collection_info": null
    },
    {
        "title": "行道观音赞",
        "author": "释智朋",
        "content": "尽闻不住，业识忙忙。\n空所空灭，遍界难藏。\n特地经行往那方。",
        "dynasty": "宋",
        "collection_info": null
    },
    {
        "title": "狮子相观音赞",
        "author": "释智朋",
        "content": "狮子国中，随类度生。\n盘石海潮，呵吼不停。\n要见真狮子儿，于斯观其音声。",
        "dynasty": "宋",
        "collection_info": null
    },
    {
        "title": "鱼篮观音赞",
        "author": "释智朋",
        "content": "徒整春风两鬓垂，子规啼遍落花枝。\n龙门上客家家是，锦鲤携来卖与谁。",
        "dynasty": "宋",
        "collection_info": null
    },
    {
        "title": "观音赞",
        "author": "释智朋",
        "content": "十方圆明，应现非一。\n眼看浄瓶，坐盘陀石。\n杨枝入手时，一滴是一滴。",
        "dynasty": "宋",
        "collection_info": null
    },
    {
        "title": "踏莲叶观音赞",
        "author": "释智朋",
        "content": "剎海无数，分身遍普。\n莲华叶上，如日卓午。\n应作如是观，圆通二十五。",
        "dynasty": "宋",
        "collection_info": null
    },
    {
        "title": "布袋和尚赞三首  其一",
        "author": "释智朋",
        "content": "拖布囊，握乌藤。\n街头市尾，不是闲行。",
        "dynasty": "宋",
        "collection_info": null
    },
    {
        "title": "布袋和尚赞三首  其二",
        "author": "释智朋",
        "content": "靠布袋作梦，有甚惺惺处。\n若遇当行家，唤醒吃茶去。",
        "dynasty": "宋",
        "collection_info": null
    },
    {
        "title": "布袋和尚赞三首  其三",
        "author": "释智朋",
        "content": "一肩担荷非轻，是什么破落索。\n虽然顾后瞻前，不知打失楼阁。",
        "dynasty": "宋",
        "collection_info": null
    },
    {
        "title": "渡芦达磨赞二首  其一",
        "author": "释智朋",
        "content": "江水无极，茎芦可折。\n离了梁朝，未到魏阙。\n此恨波心向谁说。",
        "dynasty": "宋",
        "collection_info": null
    },
    {
        "title": "渡芦达磨赞二首  其二",
        "author": "释智朋",
        "content": "破六宗邪，开五叶花。\n西天此土，地无朱砂。",
        "dynasty": "宋",
        "collection_info": null
    },
    {
        "title": "丰干赞",
        "author": "释智朋",
        "content": "跨猛虎去来，与寒拾来去。\n贼火不勘，自相讦露。\n谓是弥陀，有何凭据。",
        "dynasty": "宋",
        "collection_info": null
    },
    {
        "title": "寒山赞",
        "author": "释智朋",
        "content": "五字忍饥吟，十年忘归路。\n着不着大笑，一场吐不出。\n相似底句，是真文殊。\n无二文殊，苏卢㗭唎，㗭唎苏卢。",
        "dynasty": "宋",
        "collection_info": null
    },
    {
        "title": "拾得赞",
        "author": "释智朋",
        "content": "来无地头，去有踪迹。\n笑不省是什么意，扫不尽几多狼藉。\n苦海无边，行愿无边。\n唤作普贤，即非普贤。",
        "dynasty": "宋",
        "collection_info": null
    },
    {
        "title": "寒拾赞",
        "author": "释智朋",
        "content": "放下苕帚，对坐岩穴。\n眼看不亭，口说不歇。\n想得峨眉五台，无此一天明月。",
        "dynasty": "宋",
        "collection_info": null
    },
    {
        "title": "船子和尚赞",
        "author": "释智朋",
        "content": "不是轻舟荡漾戏，一挠未展命如丝。\n双眸冏冏烟波外，伶利阇梨欲到时。",
        "dynasty": "宋",
        "collection_info": null
    },
    {
        "title": "郁山主赞",
        "author": "释智朋",
        "content": "拾得明珠笑口开，谓言尘尽转尘埃。\n若无直下承当分，孤负馿儿一攧来。",
        "dynasty": "宋",
        "collection_info": null
    },
    {
        "title": "政黄牛赞",
        "author": "释智朋",
        "content": "江海归来知几年，却从牛背看风烟。\n十成一转倒跟语，万象终难举得全。",
        "dynasty": "宋",
        "collection_info": null
    },
    {
        "title": "朝阳穿破衲二首  其一",
        "author": "释智朋",
        "content": "褴襂衣，能多少。\n破不尽，补不了。\n新罗夜半日轮红，线路何曾穿得透。",
        "dynasty": "宋",
        "collection_info": null
    },
    {
        "title": "朝阳穿破衲二首  其二",
        "author": "释智朋",
        "content": "骨相寒，毳寒衲。\n不朝阳，难提掇。\n正与么时，大地火发。",
        "dynasty": "宋",
        "collection_info": null
    },
    {
        "title": "对月了残经二首  其一",
        "author": "释智朋",
        "content": "月在天，字在纸。\n于此经，了也未。\n口如鼻孔眼如眉，依前坐在光影裏。",
        "dynasty": "宋",
        "collection_info": null
    },
    {
        "title": "对月了残经二首  其二",
        "author": "释智朋",
        "content": "心洞明，眼豁开。\n末后句，绝安排。\n未曾展卷，明月自来。",
        "dynasty": "宋",
        "collection_info": null
    },
    {
        "title": "无准和尚赞",
        "author": "释智朋",
        "content": "奋身铁色，飞崖倒戈，欠蹄少角。\n得聩翁之聪而震忽雷，乘云巢之云而撒巨雹。\n远若可亲，迩而愈邈。\n拈死柴头，煨文武火，而起龙宫之烈焰。\n以广长舌，谈真圣谛，而被天子之恩渥。\n或谓为密庵破庵，跳篱蓦墉之克家。\n岂知是修水黄梅，寒霜冷燄之超卓者也。",
        "dynasty": "宋",
        "collection_info": null
    },
    {
        "title": "大歇和尚赞",
        "author": "释智朋",
        "content": "担一字板，丧却生涯。\n见聩翁顶门有窍，识秘魔手裏无叉。\n霹雳震惊，几蛰龙蛇。\n信手方圆，了无痕瑕。\n回垂天之云翼，念宝林之故家。\n扫狐兔陆梁之区，轻重输经界之际。\n俾梼阴永蔚，槁面生霞。\n若非铁树生花，安能如是耶。",
        "dynasty": "宋",
        "collection_info": null
    },
    {
        "title": "东坡赞",
        "author": "释智朋",
        "content": "难将得丧动天常，儋耳安然似玉堂。\n来往借书仍借笠，不知雨步瘴烟乡。",
        "dynasty": "宋",
        "collection_info": null
    },
    {
        "title": "渊明赞",
        "author": "释智朋",
        "content": "田园稔久已荒芜，归去来兮自荷锄。\n眼底悠然见无见，黄花岁岁状难如。",
        "dynasty": "宋",
        "collection_info": null
    },
    {
        "title": "杨知府赞",
        "author": "释智朋",
        "content": "丹成于太初之先，道济乎后地之极。\n负勋名阀阅之寄，忘生长富贵之习。\n时行时止，无固无必。\n操须弥之笔，亦难写此珪璋之质。",
        "dynasty": "宋",
        "collection_info": null
    },
    {
        "title": "暮春即事",
        "author": "高斯得",
        "content": "皇天列四运，懿兹暮春熙。\n和风着万物，观物令心怡。\n如何魏晋后，词人总凄凄。\n退之颇知道，及此尤伤悲。\n宁非遘淹留，嘆老还嗟卑。\n哀乐缘外感，安能识天时。\n不见鲁中狂，陶然浴清沂。\n问渠乐何事，无言对春晖。\n人亡已千年，嘆息将安归。",
        "dynasty": "宋",
        "collection_info": null
    },
    {
        "title": "次韵王秉纯投赠三十韵",
        "author": "高斯得",
        "content": "狂客写孤愤，危词戁戁憸。\n秋岩露节角，春林扫秾纤。\n长铗剚横鰐，寸铁刳妖蟾。\n赤子临横草，苍生捐盖苫。\n无衣可自蔽，有突何由黔。\n冽泉浸苞稂，白露摧苍蒹。\n念此心怛怛，因之泪渐渐。\n谁能坐扪舌，聊欲一奋髯。\n百忧不易穷，千篇犹未餍。\n生气凛不惫，死灰惊復炎。\n敢云寡鹤唱，尚欲神龙潜。\n拾遗爱薛孟，谪仙重王阎。\n相邀共夜话，快读临风檐。\n更阑堲频折，乐极酒屡拈。\n国家正闲暇，上下方熙恬。\n贾谊枉流恸，桓侯笑鍼砭。\n无庸事吟讽，且復披湘缣。\n缅怀西方美，遐想虞庭佥。\n狂愚易构祸，讥刺徒招嫌。\n舌出躬是瘁，戏言心如惔。\n且当阮籍醉，莫待申屠箝。\n及今不自悔，明神将汝歼。\n之子七步才，时命三年淹。\n江湖久放浪，虀盐应饇恹。\n端如伏槛虎，更似缘竿鮎。\n匮藏玉有美，台馈金无兼。\n我欲引自近，寒盟应重燖。\n弁山蕨可茹，苕溪鲫堪黏。\n诺金虽未坠，许剑已可觇。\n从今但洗耳，水程报邮籤。",
        "dynasty": "宋",
        "collection_info": null
    },
    {
        "title": "送徐景说归三衢",
        "author": "高斯得",
        "content": "秋风吐商气，庭树慽以飞。\n美人悼时节，去意不可鞿。\n朋阴傲排荡，晨光弄熹微。\n灵修岂敢怨，浩荡终难依。\n岐分蹈一失，决此存亡机。\n僵株擢新稊，倏忽成十围。\n阳阸人所愿，苍天讵能违。\n蹇予于夫子，亮节深所希。\n取舍既共是，排拫亦同非。\n岂伊桐江上，裴回送将归。\n时危抱深感，人远伤遐睎。\n国家福未艾，祖宗临孔威。\n愿子崇明德，桑榆借光辉。",
        "dynasty": "宋",
        "collection_info": null
    },
    {
        "title": "思耕亭",
        "author": "高斯得",
        "content": "莘郊投耒兴，六百奠殷祀。\n南阳辍耰出，汉业偾还起。\n圣贤忧世心，秋月照寒水。\n彼哉植杖徒，长往见见何庳。\n我读逸民传，初讶子陵志。\n赤符燄方张，注想资共理。\n掉头归深山，缪洗巢父耳。\n六经凛刀尺，云乎不斯畏。\n反覆史氏词，陵去良有以。\n维人验进德，必于师友试。\n历试犹夫人，成就安能伟。\n挽士亦既来，舍王宁得已。\n汉道汝不衡，先生可轻议。\n钓台千万篇，未有惬予意。\n赋诗题思耕，聊与发斯义。",
        "dynasty": "宋",
        "collection_info": null
    },
    {
        "title": "觞客海棠下以东坡诗红萼是乡人之句分韵予得丝字",
        "author": "高斯得",
        "content": "南国候伤早，东皇驾如驰。\n月正未强半，红紫皆离披。\n蜀花异凡品，作态能矜持。\n可怜多迫蹵，竟随羣卉移。\n如彼市门女，狼籍施臙脂。\n又如贱锦工，忙掷梭中丝。\n匆匆不耐看，欲速将何为。\n碧鸡有佳人，睡足晨粧迟。\n含姿自爱惜，肯受春风欺。\n思之不可见，感事肠生悲。",
        "dynasty": "宋",
        "collection_info": null
    },
    {
        "title": "为温乐堂五绿亭解嘲",
        "author": "高斯得",
        "content": "园林非不佳，名字着难稳。\n稍与流俗异，讥呵来噂噂。\n我堂名温乐，窃慕涑水翁。\n我亭名五绿，又希午桥公。\n客来笑不已，诮我何其鄙。\n拳拳二相国，所爱人爵耳。\n闻之为一咍，争端自予开。\n嗟予信鄙矣，笑客亦愚哉。\n相诚吾所爱，何必裴与马。\n唐非无李卢，宋亦有章蔡。\n尔知相何物，是谓圣贤宅。\n士而不为此，何以下膏泽。\n孟轲出昼意，宣尼载质心。\n温岂独甘乐，裴非锢园林。\n二扁有深意，客讵窥其涘。\n吾言岂狂言，刀尺自孔氏。",
        "dynasty": "宋",
        "collection_info": null
    },
    {
        "title": "题黄岩蔡氏青在亭",
        "author": "高斯得",
        "content": "逢人说爱山，谁何是真爱。\n苟无丘壑情，在眼犹不在。\n君看终南客，岂不卧兴对。\n奈何心自盲，坐失烟霞态。\n蔡侯故静者，肯与青山背。\n作堂老其间，列岫俨襟带。\n萝月散庭隅，白云屯户外。\n疏櫺纳遥碧，平几挹横黛。\n青山信在兹，心镜两融会。\n岂效逋客徒，匿情绐松桧。\n咨余秉微尚，颇亦厌尘壒。\n幸君分半青，着我函丈对。",
        "dynasty": "宋",
        "collection_info": null
    },
    {
        "title": "游巾山得晴字",
        "author": "高斯得",
        "content": "巾山何亭亭，拔地蹲中城。\n苍龙擢双角，盘空斗孤撑。\n崇雉俨环抱，兼如在涤牲。\n有时霁雾搴，插我堂东荣。\n虽劳拄笏望，犹赊杖藜行。\n值兹阳和候，鲜晖吐新晴。\n摆去缠牵累，少畅窥临情。\n藉兰得胜引，共此酒一盛。\n咏余百忧集，乐极万感生。\n去国魂难招，怀人涕易盈。\n虽无丘壑姿，宿昔芥尘缨。\n寄言山中叟，未慕同幽贞。",
        "dynasty": "宋",
        "collection_info": null
    },
    {
        "title": "次韵徐景说见寄併呈牟存叟",
        "author": "高斯得",
        "content": "东南有华屋，结构清江濆。\n规橅百年远，庭宇无纤氛。\n前林蓺杞梓，后圃植兰荪。\n嘉宾日还往，门户生精魂。\n虽惭北第壮，犹能植干坤。\n主人遗后意，岂欲徒饱温。\n相期大此屋，传世垂无垠。\n人事一朝异，祖训成仇冤。\n姦隶窃其柄，良朋中路捐。\n殖货以自封，顾笑以为欢。\n耳目就聋塞，谁其与忠言。\n不念乃祖心，望尔椒聊蕃。\n感激当世事，家国初无分。\n宗子误置相，匪人转洪钧。\n瘅善树羣慝，痏国开乱原。\n权豪竞叨懫，赤子愁吟呻。\n我室既尽毁，大盗将起吞。\n藐焉虮蝨臣，埋轮承误恩。\n睨冀不能击，狐狸加霆震。\n抚己方自恧，顾指为尤愆。\n百壬妄见猜，欲取棋枰翻。\n谁知孤臣心，但求王室安。\n举目百嫫中，莫若二子妍。\n愿识径畈径，更认存齐存。\n岁晚定三友，短羽追孤鶱。",
        "dynasty": "宋",
        "collection_info": null
    },
    {
        "title": "迓杜丞相檥舟白鹤山下有感",
        "author": "高斯得",
        "content": "维舟候新铉，薄言憩兹山。\n丛祠倚层阜，迴阡俯澄湾。\n竚立心目瞿，白鹤悬榜颜。\n嘉名契旧隠，身疑堕其间。\n沓嶂森古木，荒涂翳枯菅。\n田空少鸿鴈，谷腥富豺獌。\n更怀山中人，骑鹤去不还。\n平生抱炯介，辀张困羣姦。\n徂谢易永久，十年閟松关。\n纷吾信虚薄，宿昔蒙砭顽。\n及兹落海峤，初心汩忧患。\n朅来因见召，感涕凄其潸。\n亦欲荫青茆，赏心谅难攀。\n孤愤竟何及，颠毛自令䰔。",
        "dynasty": "宋",
        "collection_info": null
    },
    {
        "title": "龟溪即事五首  其一",
        "author": "高斯得",
        "content": "顽云蔀鹤岭，积雪明龟溪。\n枌榆社已屋，斯焉卜幽栖。\n亦有好事人，除馆溪之西。\n门巷寄深窈，青山有攀跻。\n平生秉微尚，颇忻咏归兮。\n且可投吾簪，安能栖会稽。",
        "dynasty": "宋",
        "collection_info": null
    },
    {
        "title": "龟溪即事五首  其二",
        "author": "高斯得",
        "content": "父兄吴下宅，师友苕溪矶。\n亦欲从之游，喣湿相因依。\n暌孤谅无乐，旅琐良可唏。\n古来遯世士，独立取众非。\n咨予匪能然，翼短难高飞。\n怀哉订顽翁，示我真指归。",
        "dynasty": "宋",
        "collection_info": null
    },
    {
        "title": "龟溪即事五首  其三",
        "author": "高斯得",
        "content": "王庭陟俊茂，三年蝨其间。\n愚忠竟何补，积咎成丘山。\n媿彼海上沤，临机鴥其飜。\n昭□□□□，嗟嗟亦胡颜。\n汝今尚无觉，復倚荣辱关。\n晨门独何人，永。",
        "dynasty": "宋",
        "collection_info": null
    },
    {
        "title": "龟溪即事五首  其四",
        "author": "高斯得",
        "content": "二疏仕汉庭，才术相颉䀪。\n并传已云宠，同归更辉光。\n蹇予与季父，碔砆而琳琅。\n不才自宜汰，显斥庸何伤。\n处我嫌疑间，斯义安所当。\n潜圣讥邻酰，焉廋渠肺肠。",
        "dynasty": "宋",
        "collection_info": null
    },
    {
        "title": "龟溪即事五首  其五",
        "author": "高斯得",
        "content": "曩从太史氏，论次金匮书。\n龙兴渡江后，麐止今皇初。\n微辞记当时，隻字宁敢虚。\n彼阿者谁子，顾欲私毁誉。\n阳秋记慕容，史记名山储。\n二子亦过计，人心焉可诬。",
        "dynasty": "宋",
        "collection_info": null
    },
    {
        "title": "送不浮弟归金陵",
        "author": "高斯得",
        "content": "分袂四百旬，盍簪三十日。\n君来一何迟，君去一何疾。\n题彼原上鸰，飞鸣不相失。\n奈何缘薄宦，参辰各方一。\n我鬚尽成丝，君紒纔如栗。\n人生几相见，岁月去如斥。\n两苏欠同归，二陆事堪栗。\n天伦盎中荠，富贵剑头蜜。\n崏下饶蹲鸱，吴中富仙朮。\n纵不死同丘，其可生异室。\n愿君解龟后，休汝毋他适。\n建邺水易滋，武昌鱼多乙。\n急来共藜羹，荫此青林密。\n春风棣华开，溪头望归鹢。",
        "dynasty": "宋",
        "collection_info": null
    },
    {
        "title": "不浮次韵予亦再赋",
        "author": "高斯得",
        "content": "咨余运颓侵，非復少年日。\n嵇康既习懒，长卿又婴疾。\n避客如避仇，俗子意多失。\n独于声气同，迹两心事一。\n粝饭盘菹芹，浊酒笾撰栗。\n家食虽清贫，尚有币余斥。\n每思世路巇，身不寒而栗。\n何如掩关卧，黑甜过崖蜜。\n觉来荷长纔，乐圃斸芝朮。\n末路值令弟，自远造余室。\n未久欲思归，依人似高适。\n飞飞羽差池，秋鴈避春乙。\n可怜陆士衡，呜咽送亲密。\n桡音转回塘，无由望文鹢。",
        "dynasty": "宋",
        "collection_info": null
    },
    {
        "title": "读谢章奏疏赋朝阳吟",
        "author": "高斯得",
        "content": "岷峨秃如赭，江汉浊如泔。\n云何只隔夜，泼黛挼青蓝。\n得非气沆砀，祝融困西戡。\n秋风抗手谢，天公吾敢贪。\n此邦旧崛奇，神气虎眈眈。\n山为万仞高，水作千尺涵。\n尔来遽一变，风景殊不堪。\n月堕鸡不晨，露警鹤犹鼾。\n长毕绶若若，修缗府潭潭。\n坐令死瓦色，空蒙亘西南。\n划闻卷阿奏，翠凤鸣孤岚。\n尹氏谁敢指，家父独纵谈。\n三十六峰下，有此奇伟男。\n戛摩参井燄，刬磢山川惭。\n予方感嫠纬，耳此距跃三。\n作歌为贾勇，罪我如饴甘。",
        "dynasty": "宋",
        "collection_info": null
    },
    {
        "title": "吏道",
        "author": "高斯得",
        "content": "劳牵迫吏道，僒若洪縻拘。\n九春回尘土，一迹园林无。\n直此休沐暇，偕我良知娱。\n残梅谢众卉，初柳荑僵株。\n四运巧相斥，流目悲荣枯。\n俯仰潺湲沫，恻耳弥惊吁。\n故山渺何在，漱石良辰徂。\n为邦岁已朞，宣城可归与。\n执柯勿睨视，州有达士模。",
        "dynasty": "宋",
        "collection_info": null
    },
    {
        "title": "物贵",
        "author": "高斯得",
        "content": "一从泉法乱，都野咸荒荒。\n片楮母偏重，无子相低昂。\n姦人窃其权，百物因大翔。\n握薪重寻桂，尺鱼贵河鲂。\n我闻辇毂下，鞅法牛毛详。\n物物揭成价，大字悬康庄。\n膴鲍榷公肆，餠师聚官场。\n市易祖嘉问，均输肖弘羊。\n罻罗四面布，摇手触刑章。\n哀哉今之人，逢时何不祥。\n谷斛八钱汉，米斗三钱唐。\n安得生其时，鼓腹咏太康。",
        "dynasty": "宋",
        "collection_info": null
    },
    {
        "title": "增赋",
        "author": "高斯得",
        "content": "吾哀天宝后，刻剥穷锥刀。\n豆实不得吃，蕨卖输官曹。\n民生于斯时，生意如鸿毛。\n安知咸淳际，赤子滋嗸嗸。\n税租责三倍，田野晨号咷。\n柔桑稊未茁，调帛已骚骚。\n骄兵饫醲鲜，黎民窄糠糟。\n九关虎豹守，哀吁愁天高。",
        "dynasty": "宋",
        "collection_info": null
    },
    {
        "title": "桑贵有感",
        "author": "高斯得",
        "content": "我老与时忤，十年守穷空。\n衣食相驱迫，遂师田舍翁。\n每当春蚕起，不敢怠微躬。\n晨兴督家人，留心曲箔中。\n客寓无田园，专仰买桑供。\n岂谓桑陡贵，半路哀涂穷。\n三百变三千，十倍价何穹。\n家赀已典尽，厥费犹未充。\n乃知楮法坏，流毒刀兵同。\n苍天此何人，血面诉难通。\n弃蚕满阬谷，行当歌大东。\n预忧儿女曹，凛洌当严风。\n我穷何足道，四海关吾胸。\n赤子已露立，视天犹梦梦。",
        "dynasty": "宋",
        "collection_info": null
    },
    {
        "title": "劫桑嘆",
        "author": "高斯得",
        "content": "美哉豳郊道，风日清且熙。\n条桑纷冉冉，采蘩復祁祁。\n盛时不可再，乱世诚堪悲。\n守令既闇懦，凶黠何纷披。\n千林非无主，夺攘无孑遗。\n白刃斗原野，长乂守路垂。\n羸童拥树泣，弱隶空篮归。\n更怜贫家女，束手看蚕饥。\n尔蚕何不幸，生此叔季时。\n千筐与万箔，委弃如京坻。\n昔闻花门乱，倒麦折桑枝。\n幸无风尘警，气象胡尔为。\n天门万里远，吾君那得知。\n恨无古肤使，观风采吾诗。",
        "dynasty": "宋",
        "collection_info": null
    },
    {
        "title": "次韵不浮问疾末章及蝗",
        "author": "高斯得",
        "content": "卧疴连夏秋，尔来收药喜。\n羣腴久嚼蜡，今始甘鲂鲤。\n自非天矜怜，安得吉祥止。\n寄声问何如，感此远方弟。\n炯然忧爱心，谆谆见词旨。\n兼馈药笼珍，废疾居然起。\n末章悼飞蝗，布阵长千里。\n那知自北来，今亦徧苕水。\n公田吏如虎，收拾无滞穗。\n诉伤服大刑，遑哀室如毁。\n古来此乱国，赤子先遭弃。\n北桥千万仓，何翅敖洛峙。\n一粒不肯捐，肯念饥由己。\n谨勿传吾诗，隙间天蝼记。",
        "dynasty": "宋",
        "collection_info": null
    },
    {
        "title": "题钱可则芡雪庵",
        "author": "高斯得",
        "content": "我家雪山下，结茅几度秋。\n一朝劫火燎，身堕江南州。\n相逢芡雪君，感慨不能休。\n我今如丧狗，狂走长包羞。\n子幸成小筑，廊岩可夷犹。\n何不学孔明，草庐傲王侯。\n何不学袁安，高卧绝行辀。\n鹓鸾恍入梦，猿鹤悽生愁。\n逋客亮非然，谁其执怨仇。\n山茅自高洁，得雪逾清修。\n三白待君足，毋为垢氛留。",
        "dynasty": "宋",
        "collection_info": null
    },
    {
        "title": "酒阑",
        "author": "高斯得",
        "content": "世道日沦忽，涔泪夜中滋。\n客问子何伤，伤予士气痿。\n不见齐鲁鬨，所争在糟醨。\n我吻燥已久，幸歌韩奕诗。\n若遭禁酒国，曹瞒尔何为。\n一鏖皋兰下，赤壁竟不支。\n虽云竟不支，主翁自怜之。\n骑虎不敢下，悲鸣亦可嗤。\n朝廷尽君子，拄撑頼公师。\n似此好局面，诸生愿扶持。\n尹京用老蔡，恐飜元佑规。\n斯言是耶非，识者当能知。\n哑钟悬清庙，瘖虎伏路垂。\n此而为君子，小人当谓谁。\n币轻物痛跃，赤子命一丝。\n尚曰此元佑，天乎欲谁欺。\n醪粲恩诚深，报復机诚危。\n独哀三百年，豢此终何裨。\n咸幡不復举，志士徒伤悲。",
        "dynasty": "宋",
        "collection_info": null
    },
    {
        "title": "蜀酒",
        "author": "高斯得",
        "content": "我辞相国归，遗我酒十器。\n拜受起潸然，为上有蜀字。\n狐狸之所嘷，种秫宁有地。\n得非父兄血，或是乡人泪。\n我饮不下咽，思广相国赐。\n愿得投岷江，咸使西南醉。",
        "dynasty": "宋",
        "collection_info": null
    },
    {
        "title": "端午日觞客东湖遇雨移饮寿台楼分韵得壁字",
        "author": "高斯得",
        "content": "玄晖东田游，明远东城历。\n深心慕尘轨，湖舷拟觞客。\n零雨或尼之，辍策骈兹席。\n霁虹带高岑，倾羲被迴陌。\n良知共遐睎，数陪竹林七。\n境恬微尚惬，赏胜幽怀适。\n怀沙事千载，旧恨犹能闢。\n延首瞻楼颜，新愁渺难释。\n天问愧非才，且可浮大白。\n徙倚惊漏穷，晨宵挂东壁。",
        "dynasty": "宋",
        "collection_info": null
    },
    {
        "title": "赠道士刘友鹤",
        "author": "高斯得",
        "content": "翰林纷万族，白鹤称善鸣。\n标榜在诗易，斯义渊然精。\n子今自羽客，復慕胎僊名。\n烟熅吐奇讯，警露争圆清。\n平皋播馨兰，广隰荫芳苓。\n于焉事飞薄，安得有恶声。\n聋俗讵知我，胡为枉撄情。\n帝乡阔万里，短羽无遐征。",
        "dynasty": "宋",
        "collection_info": null
    },
    {
        "title": "读哲宗长编",
        "author": "高斯得",
        "content": "我于咸淳际，偶读绍符编。\n昏气塞宇宙，临文深慨然。\n孽惇暴于虎，泰陵度如天。\n惇言一脱口，辄奉以周旋。\n啸呼尽顽凶，排斥咸忠贤。\n意偏覆辙蹈，时移善政还。\n济恶蔡元度，推波曾子宣。\n纪纲耳目地，悉以私人专。\n其间如商英，牙吻尤呀然。\n神灵不可测，党人得生全。\n矧乃崇观后，于邑更堪言。\n孝弟尧舜道，祸反阶中天。\n圣经岂误人，无乃说用燕。\n孤臣泪迸血，后来其监旃。",
        "dynasty": "宋",
        "collection_info": null
    },
    {
        "title": "近者昌言多出诸贤之后有感一首",
        "author": "高斯得",
        "content": "吾观唐虞时，辅佐多世胄。\n一时谋谟嘉，十世典刑旧。\n古道日以衰，象贤始不懋。\n近者梧桐鸣，多出芝兰秀。\n杜李倡其前，刘胡继其后。\n最后康乐公，卓出汉庭右。\n元气倚迓续，疵国资匡救。\n起予气为增，感事眉復皱。\n彼出进士科，视此一何陋。\n但贪一束刍，甘作三缄味。\n真堪为仆僮，尚敢矜廉茂。\n谁能持我诗，往为披怐瞀。",
        "dynasty": "宋",
        "collection_info": null
    },
    {
        "title": "生日自嘲",
        "author": "高斯得",
        "content": "今朝出门去，路逢揶揄子。\n汝形何龙钟，汝色何顦顇。\n人皆钻当路，汝独钻故纸。\n故纸高泰山，不直一杯水。\n当路众所趋，汝独无一字。\n玉堂炳宫烛，金华曳丝履。\n珥笔立螭头，属车陪豹尾。\n世人共歆羡，汝乃独掩鼻。\n七十不回头，汝亦自苦耳。\n抗手谢少年，吾今将仕矣。",
        "dynasty": "宋",
        "collection_info": null
    },
    {
        "title": "次韵俞掞县尉见赠钓台赋梅",
        "author": "高斯得",
        "content": "严风摺繁圃，嘉卉难为香。\n坐令众芳林，直为萧艾乡。\n妖红与嫚紫，乘时斗新粧。\n梅生处扃外，皭然絅衣裳。\n独无摧折忧，一笑春洋洋。\n犹怀臭味感，苦口嗟难尝。\n风人妙託物，予德惭菲凉。\n坡公讵为役，涪翁可齐芳。\n尚此短兵接，当君阵堂堂。",
        "dynasty": "宋",
        "collection_info": null
    },
    {
        "title": "齿落",
        "author": "高斯得",
        "content": "韩公四十五，已赋齿落诗。\n呀然顿崩弛，存者皆浮危。\n我今恰半百，衰暮固其时。\n一齿阙当门，摵其秋叶飞。\n感兹生有涯，抚枕中夜悲。\n伊人未闻道，文与百世期。\n吾今食粟耳，将随野草萎。\n圣路千万里，加鞭犹可迟。",
        "dynasty": "宋",
        "collection_info": null
    },
    {
        "title": "次韵功远兄惠诗见劳",
        "author": "高斯得",
        "content": "平生闻父师，择术明诺谔。\n岂不依德言，其奈根器弱。\n昕庭开兽樽，坐听诸臣咋。\n谁其酌尝之，自牖勤纳约。\n维时鹤山翁，铁作元佑脚。\n振鬣一以鸣，万马立皆却。\n此老埋虎丘，自顷气何索。\n徽音阕不嗣，吾侪得无怍。\n偶从锋镝余，来被缨组缚。\n每怀季父风，自笑吾痹恶。\n十驾希乘黄，其敢自菲薄。\n啾啾竟何裨，有如丛间爵。\n那知桓将军，早已惮孙绰。\n鴥彼鞴上鹰，掣臂将汝攫。\n何不追冥鸿，幡然见几作。\n会逢故人刘，危言取眙愕。\n腥庮忌雕胡，薋菉妬芳若。\n遂仇作俑人，意欲屏医药。\n乐哉余不亭，闲身颇堪着。\n寒溪静可鉴，青山崒如削。\n未能及黎侯，且可栖晋鄂。\n凭谁共行藏，归语故山鹤。",
        "dynasty": "宋",
        "collection_info": null
    },
    {
        "title": "赠蜀僧钦师",
        "author": "高斯得",
        "content": "天台招提薮，我常避其尘。\n夫岂无名缁，近腻终汗人。\n衲子来西州，见之独情亲。\n岂惟枌社意，亦喜丛林声。\n钦公惜我去，索赠良殷勤。\n子道我弗学，安能淑而身。\n虽然第一义，儒释曾何分。\n要踏石头路，须还铁脚根。",
        "dynasty": "宋",
        "collection_info": null
    },
    {
        "title": "次韵李通甫赋中秋",
        "author": "高斯得",
        "content": "秋容满苕溪，天籁生菌阁。\n幽怀对萧辰，意味更冲泊。\n招朋倾一盛，相与慰牢落。\n抵掌谈世事，亦可资一噱。\n须臾白玉盘，高挂青绡幙。\n赏心与景会，喜极悲还作。\n渺然望西南，慨想旧猿鹤。\n岂无首丘情，归去事耕凿。\n奈何朝廷上，聚铁方铸错。\n弃置勿復道，洗盏更深酌。\n我老倦吟诗，无悰纪行乐。\n故人诗筒来，晨檐有鸣鹊。",
        "dynasty": "宋",
        "collection_info": null
    },
    {
        "title": "送刘养源游吴中",
        "author": "高斯得",
        "content": "自我识松涧，于今二十年。\n譬彼鸿与虬，薄霄而栖川。\n忆昔初见时，予客刘养源。\n邂逅一相遇，松涧称其贤。\n蹇予久骚屑，养源亦萧然。\n携家辇毂下，炊玉斗万钱。\n贷粟监河侯，盖为生事牵。\n访予苕之滨，欲学东方先。\n率然集吴地，求汲松涧泉。\n予谓子往矣，辙鳞今復鲜。\n杜陵送李君，南入黔中天。\n应为汧公醉，剩操云峤篇。",
        "dynasty": "宋",
        "collection_info": null
    },
    {
        "title": "次韵不浮和东坡端午游真如寺",
        "author": "高斯得",
        "content": "君居秣陵时，日夜书旁午。\n念我方投闲，远方同甘苦。\n别来日月长，如髮不可数。\n弟兄两浮萍，功名一炊黍。\n相逢饮佳节，小慰情悽楚。\n东坡旧公案，君房妙言语。\n乃翁满腹书，一字不堪煮。\n晚岁膝上君，端能继华祖。\n我已困屠龙，君应思画虎。\n相期寸田耕，心亨无龃龉。",
        "dynasty": "宋",
        "collection_info": null
    },
    {
        "title": "平生欲一游金陵而不得再用韵简不浮",
        "author": "高斯得",
        "content": "金陵帝王州，遗事多典午。\n我昔读其书，抚卷辄凄苦。\n一时豪杰士，错出可胜数。\n荣名既销歇，陈迹付离黍。\n惟有东山翁，于今尚翘楚。\n我欲一访之，千载同晤语。\n酒于白下酌，茗向钟山煮。\n北道有主人，载酒思出祖。\n但畏傍人讥，率野非兕虎。\n此事从昔然，非予独龃龉。",
        "dynasty": "宋",
        "collection_info": null
    },
    {
        "title": "不浮欲卜居霅川而未决再用韵趣之",
        "author": "高斯得",
        "content": "君如夏日槐，浓阴正亭午。\n我如秋渚莲，心老味加苦。\n卜居既未果，会面真堪数。\n二米同一稃，何时如秬黍。\n我今居异邦，一齐咻众楚。\n出门无所诣，欲话谁晤语。\n盍念荆同生，毋忧豆逢煮。\n急来共伏腊，相与续妣祖。\n昔人兄弟多，八龙及三虎。\n安有予二人，而堪长龃龉。",
        "dynasty": "宋",
        "collection_info": null
    },
    {
        "title": "不浮弟摄兴国守书趣其归",
        "author": "高斯得",
        "content": "自君摄富川，政声达王畿。\n乡邦大夫士，相率联书驰。\n欲控江州督，版授俾真为。\n羣来质于予，予则力止之。\n父兄本公论，彼反疑为私。\n诸公怅然去，未免方轮嗤。\n日者召书来，自言摄承朞。\n驽马恋短豆，或者能无讥。\n累牍上尚书，愿趣新侯来。\n白头分趋幕，不敢求旌麾。\n开书喜见面，与我同肝脾。\n高安别未久，德进兄嗟咨。\n我今亦復然，坡颍真吾师。\n虽无逍遥堂，迟君同赋诗。\n已扫安乐窝，扁舟早来归。",
        "dynasty": "宋",
        "collection_info": null
    },
    {
        "title": "次韵王深道领客登翠屏",
        "author": "高斯得",
        "content": "东皇趣归旆，行色在陇麦。\n抚旧念易盈，感逝忧难释。\n谓春姑徐驱，为我咏今夕。\n天涯浩漫漫，迷路那可索。\n林芳坐自销，庭草已如积。\n南亭慨灵运，东园悲阮籍。\n咨余畏简书，无路追羣屐。\n故知凝睇处，惟见嵊尖碧。\n如邛欠宿愿，入越成误适。\n一笑命渌樽，人生匪金石。",
        "dynasty": "宋",
        "collection_info": null
    },
    {
        "title": "题王茂悦郴州白水奇清园",
        "author": "高斯得",
        "content": "灵区有异产，化国无潜珍。\n坡公论人物，我则赋奇清。\n壮哉此白水，谁其泻青冥。\n薶藏富媪啬，抉剔天公嗔。\n霹雳起神物，赑屃擘巨灵。\n阳山得瀑谷，永嘉頼斧斤。\n乃知出世事，须待开物人。\n倒悬讶瑶池，吹立惊沧溟。\n千穗落晓镜，万仞垂天绅。\n清寒入山骨，霏润霑人巾。\n麕麕为瘦爽，草木皆坚贞。\n臞仙挹瓢饮，俗士湔尘缨。\n度堂匪秩讌，筑馆先储英。\n函书静秩秩，子佩来瘽瘽。\n清风濂溪像，古柏文翁庭。\n从容讲道要，宛转余诗情。\n谪仙一派妙，休文八咏新。\n兹惟佳山水，我尝驻骐骃。\n平湖尚芜漫，绝境宜荆榛。\n按图重嘅嘆，岁月今峥嵘。\n壮观夸好句，窘步欹丰擎。\n聊以赠我友，无庸寄山神。",
        "dynasty": "宋",
        "collection_info": null
    },
    {
        "title": "书室揭刘元城陈了斋像以自厉",
        "author": "高斯得",
        "content": "我昔天台游，偶得陈公像。\n以公谪是邦，祠堂悬真相。\n寻执宪于衡，復得刘元城。\n以公子孙寓，家传遗写真。\n揭之书室内，朝夕得晤对。\n焉能为之役，妄意他年配。\n刘公色贞坚，疾惇固宜然。\n陈公甚和易，排京乃敢言。\n惇京为腐草，二公长不老。\n汝其择于斯，庶以传不朽。",
        "dynasty": "宋",
        "collection_info": null
    },
    {
        "title": "次韵詹丞贺得祠",
        "author": "高斯得",
        "content": "我生天地间，自笑一疣物。\n燕蝠争晨暝，龙蠖安伸屈。\n三度侣黄冠，十载谢丹绂。\n无学陪旃厦，无才演纶綍。\n晨策恣幽探，午窗饶睡兀。\n平生正坐口，自使穷到骨。\n纷纷蝶争春，悄悄蟆啖月。\n从来彭泽琴，不胜昭阳羯。\n安有冷笑姿，可入艳阳节。\n积年几穴床，经旬不踰闑。\n时逐志和风，惯卧袁安雪。\n初无子公书，谁其项斯说。\n忽令管龙宫，传闻从鴈帛。\n还来弄香火，幸不废书册。\n偷閒容我辈，用世付时哲。\n鹏鷃各逍遥，何烦较优劣。",
        "dynasty": "宋",
        "collection_info": null
    },
    {
        "title": "感事",
        "author": "高斯得",
        "content": "太师百僚长，历代皆有之。\n所用有贤否，邦以分安危。\n惟彼太公望，桓桓定周基。\n至于尹氏徒，宁逃小雅讥。\n汉唐姑勿论，我朝有元龟。\n潞公四朝老，德望镇华夷。\n咄哉京桧侂，言之可歔欷。\n近者扬王庭，举朝莫言非。\n太潞不可作，吾其谁与归。",
        "dynasty": "宋",
        "collection_info": null
    },
    {
        "title": "鬼瞰吟",
        "author": "高斯得",
        "content": "相公不入府，却走湖上宅。\n朝游庙堂上，暮作水云客。\n公府爵罗张，别墅车毂击。\n三日敛履朝，万楫戈船疾。\n畔官羲和诛，离局春秋责。\n主宽置不问，士佞那敢斥。\n倡优湛夜宴，台馆穷晨策。\n华堂枕千岩，幽龛通百尺。\n知非晋公洞，故是伯有窟。\n蘧蘧梦蝶飞，冉冉长蛇出。\n烦冤哭中夜，魑魅来白日。\n方期燕婉求，难拒幽明迫。\n天不相厥居，鬼乃瞰其室。\n不见霍氏亡，千妖日丛积。\n不见蔡京败，万怪无宁迹。\n持危岂颠坠，起秽宜荡涤。\n君看韩家园，斜阳空寂历。",
        "dynasty": "宋",
        "collection_info": null
    },
    {
        "title": "次韵刘养源见寄二十韵",
        "author": "高斯得",
        "content": "山寺传好语，盈耳欢声腾。\n侧闻新天子，有意绥黎烝。\n金鸡肆大眚，民散蒙哀矜。\n诏书日夜下，合沓来凌兢。\n访落首鲐背，导谏延龟朋。\n讲习召遗席，轺车聘才能。\n官簿还故邸，孝思齐定陵。\n宛如春气至，顿释朝霜凝。\n神龙妙嘘云，妖狐疑听冰。\n维今万粃政，欲言何可胜。\n安得批肝血，排云叫觚棱。\n崇兰变成艾，春鸠化为鹰。\n贪夫野外贙，善类风中灯。\n百壬各自媚，两如偏见憎。\n盈庭苍玉佩，绝响朱絃绳。\n愿我圣明后，金台择先登。\n昭苏聩聩听，凌厉高高层。\n阴霾半夜駮，日月高衢升。\n吾侪老𤱶亩，鼓腹歌中兴。\n齿髮已自料，息翅甘冥鹏。",
        "dynasty": "宋",
        "collection_info": null
    },
    {
        "title": "要君",
        "author": "高斯得",
        "content": "圣人戒要君，春秋罪同弒。\n推此无上心，将何所不至。\n近者凶相归，决烈谁能比。\n羣愚惑其迹，咸谓难夺志。\n老夫非圣人，固知决无是。\n或问何以知，答云非奥秘。\n岂有患失夫，能为勇退事。\n未闻介推归，留母以为质。\n府中俱荡析，般移到花卉。\n殿前卒二百，辇载填城市。\n都人尨其愚，家家失欢喜。\n讙言真不返，剥剥竞弹指。\n朝士独可怜，一朝失怙恃。\n联章乞还相，留莽无少异。\n天王虽圣明，勉徇非得已。\n御前金字牌，一日数十置。\n冠盖何纷纷，排日遣郎吏。\n端明奉玺书，侍郎传睿旨。\n师王袖亲批，祈恳流涕泗。\n相公卧愈坚，那肯东山起。\n陛下如迫臣，臣当还故里。\n羣使骇其言，连名奏天陛。\n安知夜半舟，已渡曹娥水。\n新亭候徒劳，刘裕已还第。\n狄青度昆崙，李愬擒元济。\n忍于君父前，用此军中诡。\n一劳可永逸，所欲已称遂。\n从今政事堂，深根且固蔕。\n愿已惬臧孙，专当踰季氏。\n上苍孔威神，那知从汝未。",
        "dynasty": "宋",
        "collection_info": null
    },
    {
        "title": "五月",
        "author": "高斯得",
        "content": "五月出师时，老臣抱忧惧。\n端筴问詹尹，愿告吉凶故。\n卦得明夷终，惊愕不敢露。\n庸知三日后，日眚大可怖。\n天象与人占，真如相对语。\n师出无寸功，败书常踵路。\n世道復谁论，当局委而去。\n更令水中榆，袅袅擎槃露。\n秋风日以高，吾未得死所。\n援笔识蓍辞，泪血满襟素。",
        "dynasty": "宋",
        "collection_info": null
    },
    {
        "title": "次韵方泳道见寄",
        "author": "高斯得",
        "content": "延首浙河外，浮氛翳青天。\n下有豺与贙，纷其集中田。\n况復直岁祲，蒿莱莽连阡。\n民流入他郡，百里无人烟。\n咨予忝观风，七州命所悬。\n驻车问疾苦，入耳潸潸然。\n期令万苍黔，生意春无边。\n一网猎羣饕，其敢诿力绵。\n天王自圣明，凝旒蔽其前。\n曰此何罪辜，而诬饮贪泉。\n奉使既不称，还印归民编。\n南窗可笑傲，双溪恣流连。\n不贪金门步，不慕东壁躔。\n但愿紫皇寤，赤子逃烹煎。\n贤聚国脉壮，吏良民瘼痊。\n臣虽就九死，没齿无怨言。\n方子远投赠，厉我弥贞坚。\n枯木已无心，安能被朱絃。\n江水倘可楫，吾其剑西川。",
        "dynasty": "宋",
        "collection_info": null
    },
    {
        "title": "次韵王深道见寄",
        "author": "高斯得",
        "content": "虚斋隠几坐，忧思来万端。\n我带旧盈骼，忽復数孔宽。\n追思昔迷復，驱驰困尘鞍。\n终蹈世涂险，衽席生泷滩。\n平生仗忠信，意若无惊湍。\n虽有被野罗，何篡凌风翰。\n嫠忧抱耿耿，进退良独难。\n亦欲纫蕙茝，殷勤奉所欢。\n终疑薛居州，一暴难胜寒。\n众阴日夜长，正气日以单。\n国枋落熏腐，民生困贪残。\n言路久榛棘，肉食咸空餐。\n蹇予宿嗜好，与世殊咸酸。\n柰何不自爱，当门植芳兰。\n故效五柳君，归求容膝安。\n我友在天末，洞我肠与肝。\n新诗妙镌发，字如汤铭盘。\n盍簪眇无因，东望慨其叹。\n遥闻病新愈，致我囊中丹。\n愿君彊吞咀，百年永相看。",
        "dynasty": "宋",
        "collection_info": null
    },
    {
        "title": "次韵刘友鹤端午三首  其一",
        "author": "高斯得",
        "content": "昔经屈原坂，寒湍下悲鸣。\n又渡汨罗江，洐记曾输诚。\n慨彼幽乱国，成此湘纍名。\n雕胡不受腻，淆予膳膏腥。\n离骚二十五，往往言其清。\n招汝千载后，来乎不来灵。",
        "dynasty": "宋",
        "collection_info": null
    },
    {
        "title": "次韵刘友鹤端午三首  其二",
        "author": "高斯得",
        "content": "桐江五月凉，波上抟层飔。\n伤屈念已怆，怀严濑逾滋。\n维彼不逢世，如斯良遇时。\n怀沙与钓濑，异节同光辉。\n故人去奚伤，宗国逃惧非。\n精义贵有质，圣远咨从谁。",
        "dynasty": "宋",
        "collection_info": null
    },
    {
        "title": "次韵刘友鹤端午三首  其三",
        "author": "高斯得",
        "content": "笺天欲移病，心与孤鹤飞。\n苔青弁峯秀，遥昔梦佳期。\n恬鳞慕深藻，倦翮怀安枝。\n焉能繫浮名，翚翔辰昇霏。\n已约东里伴，无烦北山移。\n他年倚磵门，望子蹁跹衣。",
        "dynasty": "宋",
        "collection_info": null
    },
    {
        "title": "道中遇雨",
        "author": "高斯得",
        "content": "车中览书罢，举头失青山。\n五日无纤云，春晴固应悭。\n须臾骤雨过，忽已罗青鬟。\n天公自知我，所遇无不安。\n奈何苦相戏，晦明翻覆间。\n浮云虽暂收，未肯故山还。\n终当买不借，践此泥涂艰。",
        "dynasty": "宋",
        "collection_info": null
    },
    {
        "title": "送王深道赴荆门教授",
        "author": "高斯得",
        "content": "苍龙挂秋汉，凉风鼓吾袪。\n夜中不能寐，慷慨悲有余。\n美人背我去，山川渺盘纡。\n平生嵇叔夜，龙性不可拘。\n以兹直谅益，弱念咸刊除。\n四海岂无交，谁为真丈夫。\n温蜀本兄弟，不过姓氏殊。\n临分悄无言，执手空踟蹰。\n世事举目知，安能共沦胥。\n君理江介枻，我念苕滨庐。\n后会难前期，且復立斯须。\n努力崇明德，岁寒盟可渝。",
        "dynasty": "宋",
        "collection_info": null
    },
    {
        "title": "次韵北涧禅师留别",
        "author": "高斯得",
        "content": "维北有深涧，其中贮幽泉。\n兹泥不可滓，万境涵澄鲜。\n老人挹其流，浊世相周旋。\n清寒涤腴腻，八解不敢专。\n我来宿招提，踰月从金仙。\n解后涧濒老，笔力回百川。\n参寥一以去，诗宗久无传。\n阿师佩密印，绝后如光前。\n禅房竹色静，秋深暑将阑。\n双岩傥入梦，寄予白云篇。",
        "dynasty": "宋",
        "collection_info": null
    },
    {
        "title": "中秋独坐有感",
        "author": "高斯得",
        "content": "三年三中秋，月作一样奇。\n清贫不设客，老倦不吟诗。\n今年更凄凉，儿孙锁秋闱。\n独坐南窗下，兀兀如孤罴。\n追思欢娱地，无如少壮时。\n尚记壬辰岁，鹤山靖州归。\n八月十五夜，月华散前墀。\n诸父秋山阁，羣从幽芳池。\n赋诗各分韵，醉墨纷淋漓。\n鹤山读我句，终夜相嗟咨。\n明朝操纸来，倾倒里中儿。\n一往三十载，坐念心生悲。\n前辈已雕谢，诸兄亦无遗。\n奇孤一身在，流落天之涯。\n明月如昨日，而我鬓成丝。\n天人固异分，何烦涕交颐。",
        "dynasty": "宋",
        "collection_info": null
    },
    {
        "title": "又中秋分韵得处字",
        "author": "高斯得",
        "content": "西风涤残㶼，秋水静如滤。\n客心悲未央，感兹年芳去。\n聊携池上酌，相与豁烦虑。\n我殽楚以陈，曾未举前箸。\n延首视太清，飞娥已来御。\n屏翳虽放纷，不敢捩眼觑。\n清辉岂不佳，祇益畸人苦。\n故乡值良辰，辄与亲暱醵。\n转蓬随天风，异县不可据。\n明年看清光，那知又何处。",
        "dynasty": "宋",
        "collection_info": null
    },
    {
        "title": "自叙六十韵",
        "author": "高斯得",
        "content": "苍苍大峩山，高标致青天。\n西江走其下，东井躔其颠。\n积此二仪气，钟为万古贤。\n粤从扬马来，作者接项肩。\n我家高阳氏，遂古已婵嫣。\n爰及开府公，世德乃昭宣。\n挺生六男子，如鳌海上连。\n逢时供世用，报国或躯捐。\n二季遇明主，皇极佐后先。\n英芬播家国，余辉照山川。\n咨予食旧德，一綫千钧悬。\n结髮日砻砥，植节图贞坚。\n龙飞四十春，先皇始招延。\n绛侯正骄主，答策聊相镌。\n无心得天下，人力何有焉。\n有司矜其愚，寘之龟列前。\n先人既死城，□遭祸愈挻。\n挈身归君父，叨沐登史筵。\n是时嘉熙末，大臣私自便。\n抗疏警其偷，侧目尤谗言。\n未几孽嵩来，当国恣且专。\n白发并相议，一斥踰三年。\n祁公俄入相，招我赤城边。\n公寻薨于位，游老司陶甄。\n蓄缩多畏忌，百壬闹煎煎。\n汲黯又妄发，羣厖益呀喧。\n卧家百余日，遂棹严滩船。\n偶乘浙东传，入手埋轮权。\n南床有妇翁，出柙流馋涎。\n劾章格不下，使者反归田。\n流落经七载，那復凌翔鹓。\n淳佑更化瑟，弓旌罗八缠。\n例叨赤车使，收召湘江壖。\n南宫甫踰月，遂玷蓬莱仙。\n仍侍玉皇案，兼操金匮篇。\n主恩海岳比，每欲输尘涓。\n谢吴对持铉，国势如舟偏。\n熏莸共一器，两党操戈鋋。\n予与赵徐辈，放逐纷联翩。\n吴公亦去相，国事堪潸然。\n荏苒兵难作，扰攘纷戈鋋。\n吴公再秉钧，首议贾生篇。\n诸梁尚当路，公愿竟以愆。\n亡何事大异，莱国冤南迁。\n国忠乱天经，党祸何连延。\n伤哉淳佑士，萧艾化兰荃。\n腰金空照地，噤如秋后蝉。\n嗟我亦何人，赵璧乃独全。\n挂舌坐林间，嫠忧耿无眠。\n一旦彗星出，应诏言数千。\n历数蔡京罪，请收贾充权。\n书遏不得上，龙髯已飞天。\n尚有闻戒集，秘之未敢传。\n其间朝阳吟，好事达湖弦。\n几欲齿姦鈇，终虞陨深渊。\n偃蹇踰十载，冰山尚顽坚。\n不学李拾遗，尽付酒家钱。\n不学杜拾遗，穷愁诗自传。\n圣涯浩无际，前路渺以绵。\n且復繫寸景，终予犀革编。",
        "dynasty": "宋",
        "collection_info": null
    },
    {
        "title": "池荷就衰有感",
        "author": "高斯得",
        "content": "双池万荷花，姣好欺子都。\n秋风一披拂，槁悴如三闾。\n子有君子操，昔人所叹誉。\n奈何不自奋，俛仰悲荣枯。\n荷花不能言，请以意对吾。\n两间草木蕃，万象粲以舒。\n一从鶗鴂鸣，荃蕙首见疏。\n况我值末运，忽忽良辰徂。\n相随就衰叔，容色何能愉。\n抗手谢荷花，子诚志士模。\n婴肸悼季世，箕干感沦胥。\n舂陵大中正，所品良非虚。",
        "dynasty": "宋",
        "collection_info": null
    },
    {
        "title": "九日分韵得花字",
        "author": "高斯得",
        "content": "秋日何烈烈，忧心在丘麻。\n老圃跬步间，无悰问黄花。\n及兹九九候，清樽畅幽遐。\n朋簪既肃穆，宴豆亦静嘉。\n风雨知萧辰，飒然掠窗纱。\n乔松助声势，轰豗掉狂车。\n萸囊顿精神，似与老守夸。\n渊明有三径，我独归无家。\n浮骖竟安适，伫立空咨嗟。",
        "dynasty": "宋",
        "collection_info": null
    },
    {
        "title": "学诗",
        "author": "高斯得",
        "content": "燕说谈古书，六籍无诗如。\n彼序鬼一车，毛郑贲其须。\n古今几大儒，亦復鼓应桴。\n历年二千余，耳目为所驱。\n卓哉紫阳朱，订顽砭其愚。\n俗说力扫除，沙沉得简珠。\n士惑真难祛，于今道犹孤。\n高叟一鄙夫，服膺与世殊。\n在天悬方诸，如闻嘆起予。",
        "dynasty": "宋",
        "collection_info": null
    },
    {
        "title": "读书",
        "author": "高斯得",
        "content": "问翁几何年，翁年七十余。\n尚作蠹书虫，嗟翁一何愚。\n旋增通典缺，旋修阜陵书。\n毫芒集阅尽，白编还卷舒。\n五诗讽被底，柳集诵日晡。\n玩物能丧志，圣贤言皦如。\n赋受有奇偏，谁能为耘锄。",
        "dynasty": "宋",
        "collection_info": null
    },
    {
        "title": "读荆轲传",
        "author": "高斯得",
        "content": "夜读荆轲传，掩卷喟然嘆。\n结交天下士，贤哉太子丹。\n报秦一片心，秋莲孤剑寒。\n介绍田先生，得结荆卿欢。\n太子一语疑，先生甘自残。\n荆卿欲藉手，临事敢开口。\n走见樊于期，愿借将军首。\n将军搤擥言，念此固已久。\n得復平生雠，性命何足有。\n四雄英烈风，精诚凌白虹。\n函关初未入，气已吞祖龙。\n其事虽不就，简牍光无穷。\n奈何今之人，蹙缩如寒虫。",
        "dynasty": "宋",
        "collection_info": null
    },
    {
        "title": "九日会客面岳亭以采菊东篱下悠然见南山分韵得采字诗",
        "author": "高斯得",
        "content": "四运相摧斥，秋容忽而改。\n英英晚节花，含霜发鲜彩。\n游子感萧辰，命侣登爽垲。\n湘山俨横陈，秀色如有待。\n独怜祝融峯，尽日埋叆叇。\n安得诛云师，吾将罪真宰。\n悠悠元亮心，千载宛如在。\n遥知把不盈，搔首终朝采。\n胜达不可追，迷涂谁堪悔。\n弃置勿復谈，且復浇磊磈。",
        "dynasty": "宋",
        "collection_info": null
    },
    {
        "title": "谢郑如晦饷酒诗",
        "author": "高斯得",
        "content": "渊明久闲居，欲酿苦无秫。\n萧条倚东篱，目断杯中物。\n可人王荆州，白衣来扣寂。\n高情属天云，于今照方策。\n我穷交旧绝，门外无行迹。\n旧时如海肠，辙鲋等枯涩。\n谁怜东溟臣，西江分一滴。\n嗟哉子立贤，肯念黄州客。\n清酒冬百壶，昔酒夏千石。\n陶然北窗下，但觉天地窄。\n东西高虽异，南北郑能一。\n感荷吾子德，酬报乏珪璧。\n但诵昌黎诗，以谢郑羣锡。",
        "dynasty": "宋",
        "collection_info": null
    },
    {
        "title": "题天台夏肯甫晓山亭诗",
        "author": "高斯得",
        "content": "谢公晨策花崖登，杜陵早起开前林。\n徽之朝挹西山爽，退之晓望南山棱。\n古人看山自有候，箇中意味谁探寻。\n林霏夕敛羣动息，泽气宵上英云蒸。\n不于此际毓神秀，安得向曙岚光凝。\n平生苦不识夜气，见山忽得邹人心。\n卷书默坐会有得，此岂文字能摹临。\n斯亭题扁有咀嚼，慎勿只遣供閒吟。\n直须齩破第一义，庶几山鬼逢知音。",
        "dynasty": "宋",
        "collection_info": null
    },
    {
        "title": "题赵致道茅斋",
        "author": "高斯得",
        "content": "三百年前茅屋歌，谁其继者茅斋铭。\n杜陵忧世何其切，鹤山观物何其精。\n两诗妙处均不朽，吾能合异融其真。\n绮栊雕宇贮豪士，此岂有意矜吾民。\n从来大庇天下手，乃在茅栋茨檐人。\n请君观铭验吾德，復来歌义充吾仁。\n庶几体用归一贯，二老可作当欣欣。",
        "dynasty": "宋",
        "collection_info": null
    },
    {
        "title": "五月六日约诸友游北山舟已具而予偶不能出诸友和坡公法华寺诗亦赋一首",
        "author": "高斯得",
        "content": "区中无由舒眼界，欲上云峰观九派。\n颇闻黄龙擅奇特，傥得窥临真一快。\n清苕一綫仅委蛇，具区万顷何滂湃。\n又闻法华两招提，清旷夐绝人境隘。\n池光潋滟镜无台，山色清寒身不坏。\n石林幻出三玲珑，万虎千罴断雄怪。\n幽贞叶策天相之，梅雨初晴白日晒。\n州家幸肯借官船，亟馔鱼虾菹韮薤。\n奈何欲往竟不谐，徒羡诸公脱天械。\n归来争发古锦囊，令予伎痒如爬疥。\n嵇康本自不羁人，况復时屯方翮铩。\n终当于此结菁茅，庶可偿渠猿鹤债。",
        "dynasty": "宋",
        "collection_info": null
    },
    {
        "title": "刘友鹤以诗赠别次韵送之",
        "author": "高斯得",
        "content": "昔披朝霞寻洞天，五峰矗汉高巑岏。\n灵君营魄去千岁，秋桂春萝空锁寒。\n古心未死不忍去，摇摇风纛空中悬。\n五年失脚堕时网，梦思重到无由缘。\n朅来出守山水郡，公余颇得穷幽偏。\n丹丘仙客旧心赏，骑鹤过之同晤言。\n诗妍青林华煜煜，气老幽涧松桓桓。\n问余君土信奇绝，孰与吾山多紫烟。\n桐江缗鱼炯志节，缑山笙鹤夸神仙。\n能衡铁炭识轻重，众山部娄真如拳。\n羽人闻此深领会，笑指双台催棹船。\n题诗莫作世间语，会有剜剔青苔看。",
        "dynasty": "宋",
        "collection_info": null
    },
    {
        "title": "时雪应祷周子车和东坡所次柳子玉韵见贻用韵答赋",
        "author": "高斯得",
        "content": "大冬衍阳人久渴，井泥无泉百川竭。\n老天有意濡沫之，一夜幻成三尺雪。\n勿嘲见卵索时夜，在眼来牟疑彷佛。\n蹇予谁敢贪天功，片片无非后皇德。\n由来此物贵腊前，况復霏霙当畅月。\n坡公守颍足风流，坐看斜飞咏愁绝。\n明朝亦欲踵前规，试与诸君相暖热。",
        "dynasty": "宋",
        "collection_info": null
    },
    {
        "title": "出其东门行",
        "author": "高斯得",
        "content": "君不见会稽太守第五伦，罢官潜去逃吏民。\n不知当时何所畏，乘船夜渡曹娥津。\n只缘惠爱入人髓，攀车叩马千万羣。\n使君若不行诡道，爱河浩渺难抽身。\n旧闻吴兴解郡绶，归路南指朝天京。\n尔来史项后先去，云何却出东城闉。\n横山伺候不知数，携壶挈榼相邀迎。\n使君自揣非寿我，西子不洁将污人。\n水军二百耀南路，三更一舸临湖门。\n会稽吴兴迹相似，谁知爱恶殊其情。\n畏匡戒薛圣贤有，岂比汝曹祇自焚。\n嗟哉后人亦监此，慎忽继踵成三人。\n从今要辨守贤否，只观去路东南分。",
        "dynasty": "宋",
        "collection_info": null
    },
    {
        "title": "禹柏行",
        "author": "高斯得",
        "content": "往年上会稽，凌空禹穴曾得窥。\n今年浮沅湘，又见禹柏蹲山陂。\n茫茫禹迹遍天下，独此二物称神奇。\n凌云意气销铄尽，根心就化空存皮。\n樛柯入地枯不死，反更上擢青铜枝。\n被以九龙名，流传自何时。\n得非木宿苍龙精，储英萃异成雄奇。\n头角崔嵬讶撑拄，牙鬚磔裂相纷披。\n孔明庙柏信称古，上距何翅千年奇。\n杜陵品藻一何陋，遗落鼻祖收孙枝。\n诿云此地不身到，何由得集衡湘诗。\n呜呼，衡之山巍巍，湘之水瀰瀰。\n地气何太偏，独于草木乎钟之。\n柏兮手植自神禹，竹也种传由舜妃。\n谁能为天分此畀人物，庶几可使悍俗嚚风移。",
        "dynasty": "宋",
        "collection_info": null
    },
    {
        "title": "题浯溪寺",
        "author": "高斯得",
        "content": "舂陵太守真好奇，结茅肥遯湘江湄。\n三吾出意作新字，脱略苍籀遗冰斯。\n溪山于我本何有，占断不许傍人窥。\n人生天地远行客，恋身外物庸非痴。\n漫郎仙去五百载，名字永与兹山垂。\n要知忠义不磨处，虽不自与人与之。\n至今过者望卷石，森然魄动中兴碑。\n此公何用专壑鄙，世上宁有争墩儿。\n我来访古刜蓬藋，怅然不识亭台基。\n扫出蝉噪发斯义，元子可作然吾诗。",
        "dynasty": "宋",
        "collection_info": null
    },
    {
        "title": "次韵王深道寄题其弟敏道菊山",
        "author": "高斯得",
        "content": "黄花有鉴能品人，俗士往往遭眼白。\n独怜寂寞陶长官，到死同盟不相释。\n至今采采东篱诗，千载晶光犹陆离。\n獶人妙质久无记，羞对纷纷女曹儿。\n子今风尘走异县，故山举头不可见。\n奈何友此隠逸花，三嗅幽香意中恋。\n我闻瀛堧足隑州，梦生八翼飞秋秋。\n不须苦觅菊山句，晚节相期拂衣去。",
        "dynasty": "宋",
        "collection_info": null
    },
    {
        "title": "次韵不浮弟自金陵相过",
        "author": "高斯得",
        "content": "老夫睡眼方昏花，梦中忽闻歌隶华。\n暮春逢此晴雨好，足慰飘零少陵老。\n知君重踏东华尘，先访雪堂老师兄。\n大篇铿鍧来扣寂，读之宛如花萼集。\n花残谁復倚栏干，黄鹤催归呼子安。\n此花当屈第一指，徐娘风情犹可喜。\n诗成共赋岂厌多，惠连何不偕羊何。\n古来难并良与美，报答春光一盛旨。\n勿云数见恐不鲜，勿忧相煎豆萁然。\n我今已信天行止，小冯当门乃吾意。\n一春花恼只颠狂，行乐最怕功名妨。\n杜牧寻春迟有悔，且须十日浇磊隗。",
        "dynasty": "宋",
        "collection_info": null
    },
    {
        "title": "再次韵",
        "author": "高斯得",
        "content": "神仙不求三朶花，颜色不求阴丽华。\n但愿时清风日好，娱此无裘痴钝老。\n花光云锦柳曲尘，买春不用孔方兄。\n止过寂寂还寂寂，有弟有弟远方集。\n客来我常为段干，长恐高卧惊袁安。\n踉锵开门门措指，为见阿同无量喜。\n阿同尔来新诗多，句法不减水部何。\n盎然醺人如酒美，梦回牙颊闻余旨。\n我诗端如食小鲜，间厕八珍徒赧然。\n掀髯浩歌不能止，酒酣一麾铁如意。\n高楼搥碎谪仙狂，茫茫宇宙隘而妨。\n手捋虎须终不悔，谪仙与我如龚隗。",
        "dynasty": "宋",
        "collection_info": null
    },
    {
        "title": "绝交行",
        "author": "高斯得",
        "content": "男儿独立天地间，太华绝尖一何陗。\n子房不肯下萧曹，伯夷本自轻周召。\n往来舞袖拂云霄，醉裏扁舟凌海峤。\n凤饥肯向鸡求餐，玉洁不与蝇同调。\n山高路断客来稀，日晏廛空臂争掉。\n穷涂李白友俗人，岁晚杜甫交年少。\n前门长揖后门关，当面论心背后笑。\n云门轻与凡耳弹，夜光莫怪儿童诮。\n君平世弃政自佳，老子知希渠所要。\n人间对面九疑峰，未许衝风鼓无窍。",
        "dynasty": "宋",
        "collection_info": null
    },
    {
        "title": "物贵日甚",
        "author": "高斯得",
        "content": "自从为关以为暴，物价何止相倍蓰。\n人生衣食为大命，今已剿绝无余遗。\n真珠作襦锦作袴，白玉为饭金为糜。\n苍天苍天此何人，遘此大疾谁能医。\n无食吾欲食其肉，无衣吾欲寝其皮。\n谁能为我覆八溟，一洗世界无疮痍。\n丝麻粪土被天下，菽粟水火赒民饥。\n风后力牧不可起，吾辈碌碌安能追。",
        "dynasty": "宋",
        "collection_info": null
    },
    {
        "title": "次韵徐景说赠安象祖",
        "author": "高斯得",
        "content": "千仞岗头孤凤飞，翰林万族惊且啼。\n桐江得树一栖息，足以慰我饥渴思。\n飘然径度烂柯去，再仪天陛来何时。\n子今追逐一何远，所期不负平生知。\n独惭託我非所任，泌水洋洋难疗饥。\n夜光明月要人识，而我何知和与隋。\n端人择友必有取，定交从此夫何疑。\n长安绿槐十二街，五都游客争奔驰。\n咄哉掉臂不肯住，来同圣路乘坚肥。\n嗟余旧学荒已久，安能扣击探玄机。\n世事举目已可知，淹留此土终何为。\n苕溪一曲搅归梦，与子共赋临流诗。",
        "dynasty": "宋",
        "collection_info": null
    },
    {
        "title": "次韵刘养源见寄",
        "author": "高斯得",
        "content": "咨余暮齿依蒲柳，见君无门惭九九。\n小臣久去孔鸾庭，太史曾供牛马走。\n忽闻妖彗出不虞，天子惊惶下手书。\n孤忠泣血悼危乱，有诏不应心何如。\n一阳剥尽羣阴长，四海八荒俱痛痒。\n充庭溢序岂无人，借问何人真挺鲠。\n老夫空忆陈王前，语戆惟惧人抄传。\n擒贼擒王真古语，肯于鷄肋安尊拳。\n相如虽乏三千牍，自谓一言能报国。\n此腰揕斧尚不辞，更问世间閒祸福。\n但愁蠖濩宸居深，司马门远终浮湛。\n德音秩秩犹在耳，罪言杀士俄相寻。\n权戚当朝底时节，不见朱云攀槛折。\n弗于要处箴膏肓，毛举万端何屑屑。\n友鹤仙人当暮秋，诗来开卷风飕飕。\n句法森严何所自，丈夫冠冕垂前旒。\n淡交如君真耐久，何不来同一杯酒。\n期君他日孟浩然，男儿事业无穷年。",
        "dynasty": "宋",
        "collection_info": null
    },
    {
        "title": "次韵王深道见寄",
        "author": "高斯得",
        "content": "社鼷屋鼠非难攻，我力如绵不能动。\n生令墨吏弥奋张，气涌如山高巃嵷。\n天王圣明侔日月，跂望丹霄眦几裂。\n孤忠耿耿达无路，独抱幽香分芜绝。\n诸偷恣睢方摇尾，忽报台州随逝水。\n人不代天天代人，造物明威乃如此。\n嗟予粗不愧守官，繄有承君镌志完。",
        "dynasty": "宋",
        "collection_info": null
    },
    {
        "title": "次韵张䇓见寄",
        "author": "高斯得",
        "content": "掀髯一笑天地间，八代文衰谁为起。\n夷陵丹砂空自光，中山老{兀夋}不可使。\n一从麦秀获麟台，二千余载无文字。\n谪仙岂无希圣心，谁其起予二三子。\n张君忽赠白云句，墨妙笔精真可喜。\n宗师奇涩费吟噍，三读方能得其意。\n奋髯苍鼠色无冤，吐气黑蛟云可致。\n恨子初筵我旅酬，妙处安能为摽指。\n惧遭掎摭不哦诗，畏触祸刑宁作史。\n翰林主人子墨卿，昔也同盟今趣异。\n不见当年圣德诗，犹被他人呼怪鬼。\n惭君问我乞余丸，安得锦囊出怀裏。\n丈夫盖棺事始定，斯文固应付后死。\n试问涪翁余七言，松苓臭味固相似。",
        "dynasty": "宋",
        "collection_info": null
    },
    {
        "title": "西湖竞渡游人有蹂践之厄",
        "author": "高斯得",
        "content": "杭州城西二月八，湖上处处笙歌发。\n行都士女出如云，骅骝塞路车联辖。\n龙舟竞渡数千艘，红旗绿棹纷相戞。\n有似昆明水战时，石鲸秋风动鳞甲。\n抽钗脱钏解佩环，匝岸游人争赏设。\n平章家住葛山下，丽服明粧四罗列。\n唤船催入裏湖来，金钱百万标竿揭。\n倾湖坌至人相登，万众崩腾遭踏杀。\n府门一旦尸如山，生者呻吟肱髀折。\n西湖自是天下景，何况遨头古今压。\n一时死者何足道，且得嘉话传千叶。\n谏官御史门下士，九重天高谁敢说。\n溪翁聊尔作歌谣，谨勿传抄取黥刖。",
        "dynasty": "宋",
        "collection_info": null
    },
    {
        "title": "三丽人行",
        "author": "高斯得",
        "content": "相公列屋芙蓉城，烟红露绿千娉婷。\n朝回迎笑拥前后，忽遭唾弃嫌羶腥。\n汝曹面作死瓦色，争似平康坊裏人。\n连眉倒晕双鸦鬓，临春璧月阳台云。\n西湖喧天歌鼓闹，列坐长筵未狎宾。\n紫衣中使天上至，黄封百榼罗前庭。\n海螯江柱堆𡾋峞，猩唇熊白争鲜新。\n微哉何曾食万钱，陋矣杨家送八珍。\n酒酣自有娱客具，非丝非竹非歌声。\n呼卢一掷数百万，刘毅酸寒何足陈。\n此时相公眼生缬，平康一笑华堂春。\n鷄鸣钟动却归去，相公手自与金银。\n恩缠爱结无与比，何意一朝遭怒嗔。\n偶缘病起思破闷，亟遣花使传丁宁。\n谁知青鸟不解事，还报从人嬉水亭。\n立驱百骑捽而至，判司姓贾如弟兄。\n同游七吏俱簿录，一日得钱千万缗。\n大书明梏令湖曲，苏堤扫迹无蹄轮。\n风流宰相推第一，但恐稷契羞同伦。\n腥风霎霎塞宇宙，万年遗臭何时泯。\n要当壮士为一洗，我老无力覆八溟。",
        "dynasty": "宋",
        "collection_info": null
    },
    {
        "title": "次韵周子车喜雨",
        "author": "高斯得",
        "content": "平生报国无才力，日夜只祈天雨粟。\n讵今岁事少差池，怪证谁云一而足。\n入春郡国多苦旱，起瞻四方何蹙蹙。\n陋邦愚守介其间，造物私之意何笃。\n桑蚕有岁麦有秋，十里欣欣人足欲。\n尔来勤雨纔浃旬，日日眼穿云石触。\n哀哉赤子命如綫，亟吁苍穹求迓续。\n果然马上天瓢翻，谁谓龙公悭一掬。\n吾侪所学自孔氏，颇信此身兼位育。\n真能办得一寸心，勺水固知焦可沃。\n君诗信美嫌太夸，只恐流传辜自速。\n八荒延首待甘霖，傅说谁其踵芳躅。",
        "dynasty": "宋",
        "collection_info": null
    },
    {
        "title": "次韵雪寒郡中粜米养源有赋",
        "author": "高斯得",
        "content": "父兮儿饥母兮寒，缾中无粟囊无钱。\n天公何不知人苦，狞风裂肤雪塞户。\n我来日月虽未多，舛令已干天谴呵。\n医疮眼下尚无药，更有妙诀瘳沉疴。\n拔贫为富非不窘，坐视沟瘠吾何忍。\n长民要识天之天，此事前人固加谨。\n我仓我庾虽甚枵，且须倾空苏瘵凋。\n惭无大德与汝曹，聊以小惠为宽条。\n何时公私俱露积，慰我片片心事赤。\n圩丰食可接青黄，盗弭丸无探赤白。\n老夫藉手得归田，免讥取禾三百廛。\n君诗太夸不可传，吾恐闻者讥贪天。",
        "dynasty": "宋",
        "collection_info": null
    },
    {
        "title": "莫恃势行",
        "author": "高斯得",
        "content": "夜灯读书史，摽然抚予胸。\n奇哉天下士，英雄见略同。\n子长嘆息芈家事，谓势于人将有穷。\n谪仙作诗戒鲸鲵，亦云勿恃风涛之势如白龙。\n乃知世上夸毗子，控抟外物终成空。\n君不见寡大夫围初得楚，章华台前汗成雨。\n郑田周鼎哆然求，齐桓晋文何足数。\n一朝干溪万众溃，饥卧独枕涓人股。\n君不见夫差称霸会黄池，诸侯不敢捩眼窥。\n临盟争长莫敢拒，吴竟为先晋次之。\n中原甫归败笠泽，甬东百家悕可悲。\n君不见赵家主父尤雄强，吞灭代北如驱羊。\n诈称使者入秦地，威风惊倒秦昭王。\n暮年立子一失计，探鷇沙丘终饿亡。\n诵诗读史余，更披金匮书。\n章蔡与秦韩，往事尤可吁。\n惇欲族诛元佑人，荐福镵碑立诸京。\n绍兴五十三家桧掌股，庆元五十九人侂牙龈。\n章蔡投荒韩授首，秦亦奄奄泉下人。\n当时气势动山岳，如今一窖寒灰尘。\n后来视今犹视昔，哀哉踵路双辀倾。\n三书读罢灯亦暗，齁齁一枕东方明。",
        "dynasty": "宋",
        "collection_info": null
    },
    {
        "title": "次韵赵郎中泛舟之作",
        "author": "高斯得",
        "content": "危楼杰出清苕浒，一眺苍然尽平楚。\n倚栏兴尽兰桡举，时听长年作吴语。\n赵盾当权人共苦，白苹清风渺何处。\n人生得閒价无伍，天遣吾侪共休汝。\n公孙爱客茶屡煮，风味端能继桑苎。\n晚凉一巵荐菰黍，清唱时闻采莲女。\n纪兹胜践须燕许，好与留题镇烟屿。\n吾诗老去浑漫与，不畏传抄殚万楮。",
        "dynasty": "宋",
        "collection_info": null
    },
    {
        "title": "编局",
        "author": "高斯得",
        "content": "舜为天子皋为士，瞽瞍杀人执而已。\n从来三尺天下平，析律二端真可鄙。\n近闻编局荡巢穴，尽取鼠辈尸诸市。\n布衣韦带三十余，笞配黥流动千里。\n独遗太学四五士，但以姦京法从事。\n秦相不重褒衣人，曷为忠恕而已矣。\n乃知能掉三寸舌，极恶穷凶犹可恃。\n大理得皋陶，汝曹应颡泚。",
        "dynasty": "宋",
        "collection_info": null
    },
    {
        "title": "官田行",
        "author": "高斯得",
        "content": "噫呼嘻乐哉，咸淳三年之秋大有年。\n近自浙河东西江与淮，远及七闽二广连四川。\n黄云一望千万里，莫辨东西南北阡。\n瓯窭污邪满沟塍，秧马折轴担頳肩。\n天公更好事，十日不打雨。\n三边不动尘，穑人更何虑。\n自从田归官，百姓糟糠难。\n况復连年苦饥馑，草根木实为珍餐。\n嵯峨殍骨横千里，待得今年能者几。\n只道伸眉得一笑，酒肉淋漓浑舍喜。\n谁知一粒不入肠，总是公家主家米。\n夜闻东家邻，偃仰啼孤婢。\n我问汝为谁，答云无食无儿穷妇人。\n今年公田分司官吏恶，那有遗秉滞穗霑饥贫。\n大家京坁那復有，惜米如珠藏在囷。\n我闻唐家天子即位当四年，天下斗米惟三钱。\n我皇不减贞观主，相公亦如房杜贤。\n奈何米价百倍踰贞观，此病岂得无其源。\n呜呼噫嘻，我知之矣。\n自从买公田，丰年亦凶年。\n此何人哉，悠悠苍天。\n更有一事尤堪怪，欲说未说心先怕。\n今年处处皆有秋，何故天台大水独无一粒收。\n一粒不收犹自可，臣水王，君火囚，此事颇关宗社忧。\n书生守经论白黑，无乃将身豺贙投。",
        "dynasty": "宋",
        "collection_info": null
    },
    {
        "title": "读陆逵常簿奏篇喜而有赋",
        "author": "高斯得",
        "content": "老翁关门贪睡味，朝廷近事到耳疎。\n朝起忽收故旧信，得此痛哭流涕书。\n书中所道果何事，人心天命关机枢。\n昔无叛民今已起，赤子至此谁之辜。\n公田下损而上益，楮法子废而母孤。\n三尺孤童尽知得，谁能暴虎编其须。\n朝阳一鸣百聩醒，幸哉仅有而绝无。\n三后在天甚神圣，佑此一脉皇基扶。\n我非庆历石守道，聊题数语昭羣愚。",
        "dynasty": "宋",
        "collection_info": null
    },
    {
        "title": "和刘养源",
        "author": "高斯得",
        "content": "日景何须土圭测，腊尽熙熙好春色。\n明眉翠柳弄精神，调舌珍禽破岑寂。\n迭嶂融融迟日丽，双溪涣涣层冰释。\n行看骑簇昭亭晓，还闻猿啸高斋夕。\n宛陵山泽纷纡余，尔来憔悴缘急符。\n安得春风百万斛，为散和气还郊墟。\n北帝回车已浸远，东皇布令应潜孚。\n原畴苏醒天雨玉，草木滋润渊生珠。\n我诗背城犹借一，吏气暂扫因元日。\n预忧簿领还压头，不得时陪竹林七。\n苕溪苇间舟延缘，白鱼朱橘不论钱。\n幽栖已入五更梦，早春顾渚何时煎。\n老师谨勿先抽单，苦嫌道院飕飕寒。\n吟编未载两觳觫，莫惜娉婷珠一斛。",
        "dynasty": "宋",
        "collection_info": null
    },
    {
        "title": "读梅福传有感",
        "author": "高斯得",
        "content": "君不见绥和天子在御世五春，画堂甲观寂寂空无人。\n岂无壮髮类元帝，奈燕飞来啄皇孙。\n三星屡暗紫宫裏，羣臣默默谁扣阍。\n忽闻县道上急变，乃是南昌梅子真。\n书言愿蚤建三统，以孔子后上继殷。\n存人自立乃周武，壅人自塞为亡秦。\n陛下若欲保继嗣，成汤不祀宜留神。\n子真先曾拄王凤，言不见省徒报闻。\n小臣读史每流涕，福于异代犹谆谆。\n而况交柯紫荆树，东枝顦顇西枝荣。\n有能建此第一义，本支百世何足云。\n我今那復效梅叟，聊欲全生吴市门。",
        "dynasty": "宋",
        "collection_info": null
    },
    {
        "title": "记二首儿四日雷二异",
        "author": "高斯得",
        "content": "咸淳七年正二月，天灾人异何稠迭。\n细推厥咎端有繇，孤臣未言先泣血。\n日当丙子月当寅，湖州毘山有妖孽。\n曹家产子威杀人，二首一身连骨节。\n左首似爹右似娘，浑舍惊走趾欲折。\n里胥不敢上其事，一州喧喧腾颊舌。\n从来天子天下首，二首之占何待说。\n我闻唐家仪凤年，的证端为今日设。\n泾州之民有生儿，异干同躯不容裂。\n是时武氏乘其夫，唐祚中微殆将灭。\n圣朝家法与唐异，四星在天循轨辙。\n咎在君阳非太阴，娲羿虽殊祸俱烈。\n人妖示变未三旬，二月天灾来不辍。\n粤从己亥至壬寅，据历雷声未当发。\n胡为砰訇震天鼓，四日四夜声不绝。\n上天威怒端有意，要使吾君用刚决。\n夏竦姦邪致天变，仁皇感悟真明哲。\n只凭霹雳一声雷，扫去有同汤沃雪。\n后来高庙遵故典，汤相罢归同一诀。\n奈何灾异过两朝，犹復留此大饕餮。\n二首之儿四日雷，占虽不同应无别。\n作诗会入五行传，谨勿流传取剠刖。",
        "dynasty": "宋",
        "collection_info": null
    },
    {
        "title": "鷄祸诗",
        "author": "高斯得",
        "content": "君不见西汉初，永光年，当时鷄变祸连延。\n冠距名将尊已成，坐令戚里倾中天。\n那知千五百年后，咸淳之岁为续絃。\n黑鷄两翅生五距，食辄伤人万口传。\n家鷄尽缚向市卖，美味不敢登盘筵。\n皆云黑鷄乃癸酉，十二相属符昭然。\n生不于他独于翅，盖言羽翼爪距全。\n我欲攀龙报天公，无路可到明光宫。\n安得尸乡祝鷄翁，为我用术禳其凶。\n天子九九八十一万岁，免使真人白水还飞龙。",
        "dynasty": "宋",
        "collection_info": null
    },
    {
        "title": "冬大雷电",
        "author": "高斯得",
        "content": "方冬十月天炎蒸，雷公吼怒声凭凭。\n投壶玉女忽大笑，晦明倏烁来相乘。\n天方收声地藏蛰，激怒岂为阴所陵。\n圆苍寓意端有在，要使强臣生战兢。\n强臣闻之但一笑，小儿怖我终何能。\n白鷄巨浸九龄亚，青鼠妖星千道棱。\n我犹视尔为戏剧，此雷何啻虫薨薨。\n圣君小变亦知惧，姦臣大异那能惩。\n寄语天公停此小伎俩，只须一声霹雳王茂宏。",
        "dynasty": "宋",
        "collection_info": null
    },
    {
        "title": "孤愤吟四十韵",
        "author": "高斯得",
        "content": "岷峨老人白头哭，宇宙频年生意蹙。\n自从解绶远遁逃，日望君王戒危辱。\n幡然尽改乱亡事，斩新为辑和平福。\n丛祠猎去嘷夜狐，远岳收取鸣阳族。\n闳籍惟供永巷埽，窦梁总向高阁束。\n上方月进绝前蹊，污吏日攘行显僇。\n赋租时为率土蠲，恩泽尤当近畿足。\n圣心悔祸诚勇猛，天命何忧难迓续。\n老人静中揩眼看，时事转觉令心寒。\n旄头妖彗久不出，黔首剜肉殊未完。\n炎然凶渠气脉壮，莆婺姦党根株盘。\n小臣乘间肆邪论，众正盈庭徒坐观。\n北衙无人素为地，南徼何路能通天。\n首血淋漓谁困邓，头子勾追空忆韩。\n仪舜鸣周九苞凤，溢序盈庭五彩鸾。\n若为千载遭圣代，不肯一唳惊朝端。\n得非尽善遇尧舜，毋庸卖直同箕干。\n我闻屋漏知在下，君欲箸筹烦暂借。\n尺籍无粮创市田，告身易醉空酬价。\n膏腴已被公家夺，硗瘠復遭姦佃吓。\n积庾如京宁復得，羸胔盈沟谁为嘅。\n蚩尤兵革自久远，新莽王田徒扰害。\n哀鸿惨淡集中泽，饥虎咆哮行旷野。\n柯山一鬨犹未平，苕水三贪尤可怕。\n罔民白撰肯蠲除，括税红由恣姑嘬。\n城门口嗅严酒搉，民屋寸量甚间架。\n瘠人封己信可诛，剥下媚上当何如。\n崔烈为公近日有，刘毅答诏今时无。\n民间已食乌昧草，天上犹积琼林储。\n小人长国但牟利，大学生财谁读书。\n民贫盗起已有兆，内敉外宁犹贡谀。\n纷纷谄子谅无责，挺挺诸贤何不图。\n芳草为萧晚节坏，嘉橘成枳中年渝。\n虞庭盛际枉者直，周室衰时哲亦愚。\n漳滨病叟愁谁语，杜曲诗翁恍如晤。\n最怜稷契许身愚，岂谓阴何用心苦。\n每篇必寓忧世怀，直笔宁愁当国忤。\n法律森严信殊绝，对属始终无龃龉。\n嗟予衰老才力弱，稽首名贤晨夕慕。\n忧来援笔偶成章，力戒负囊毋辄露。",
        "dynasty": "宋",
        "collection_info": null
    },
    {
        "title": "送庸斋赴召",
        "author": "高斯得",
        "content": "宗臣一去今三年，玉堂诏许还坡仙。\n党魁久屈再征用，识与不识皆欢颜。\n先生出处固有道，诸公进说徒啾喧。\n或云时事正孔棘，百万生灵皆倒悬。\n公卿唯阿固权位，阉戚盘互拏金钱。\n三垂蹙蹙迫军垒，万口嗸嗸愁实田。\n南交黠寇谋斡腹，东海逆雏方聚船。\n奈何揖逊救焚溺，同姓体国宁其然。\n或云大老世模楷，晚节要同金石坚。\n不闻鸣犊反潜圣，况復白驹遗众贤。\n济川必待烝徒楫，倾否亦资茅茹连。\n试看醉翁门下士，当今谁者居清联。\n角巾支杖亟还里，览辉翔集毋轻前。\n我当静虑为折衷，咄此二议何其偏。\n卦爻时义各有当，圣贤出处无非天。\n五真应二泰可致，四不求初屯岂亨。\n要知君相诚与否，卓识谅已穷几先。\n苟能举国听夫子，虽不俟驾何尤焉。\n严风吹衣落闽土，幸与盟主相周旋。\n酒边抵掌谈世事，爱君忧国固拳拳。\n鸿飞遵渚望不及，中夜起坐徒烦煎。\n心乎爱矣思有助，斐然狂简成兹篇。",
        "dynasty": "宋",
        "collection_info": null
    },
    {
        "title": "閒中读书次第",
        "author": "高斯得",
        "content": "紫阳礼编甫尽卷，亟偿通典平生愿。\n增损温公鑑目成，要把二岩书贯穿。\n夜灯览彻六一文，眉山鉅集思重见。\n七书卷帙二千余，加我三年当阅徧。\n尔来两目渐眵昏，一一手钞宁敢倦。\n固知衰颓力不胜，其奈嗜好顽难变。\n又恐贪多或溺心，闭閤时烧香一篆。",
        "dynasty": "宋",
        "collection_info": null
    },
    {
        "title": "园中读书",
        "author": "高斯得",
        "content": "南楼幽帘虽粗适，犹嫌尘务妨閒逸。\n读书老圃四无人，啼鸟落花春寂寂。\n试垂修绠汲义泉，更把长纔斸玄窟。\n已无俗物败人意，犹有睡魔入吾室。\n且须时擎看山脰，不妨暂着穿花屐。\n君平身世两相弃，韩子老大百无益。\n但愿残生更几年，了我床头二三策。",
        "dynasty": "宋",
        "collection_info": null
    },
    {
        "title": "次韵养源避暑西湖",
        "author": "高斯得",
        "content": "墙拥千竿竹，帘萦一穗香。\n避暄情散朗，怀旧意悲凉。\n小簟琉璃色，新醅琥珀光。\n梦回闻剥啄，浑欲懒衣裳。",
        "dynasty": "宋",
        "collection_info": null
    },
    {
        "title": "次韵戴石屏见寄",
        "author": "高斯得",
        "content": "霞峤诗人窟，夫君独擅场。\n太羹无厚味，嘉稷有真香。\n投老安蓬户，平生似草堂。\n遥知道机熟，尊酒百忧忘。",
        "dynasty": "宋",
        "collection_info": null
    },
    {
        "title": "晚秋",
        "author": "高斯得",
        "content": "飒飒晨飈凛，萧萧暝色凄。\n拒霜城上下，衰柳岸东西。\n老去慵青简，忧来俯碧溪。\n饥乌谁教汝，故作傍人啼。",
        "dynasty": "宋",
        "collection_info": null
    },
    {
        "title": "江夫人挽诗",
        "author": "高斯得",
        "content": "悲哉金氏志，未读涕先零。\n祖统他宗嗣，婺忧再世丁。\n天矜人一念，姑与妇三龄。\n幸有孙枝秀，翘然荫户庭。",
        "dynasty": "宋",
        "collection_info": null
    },
    {
        "title": "病起二首  其一",
        "author": "高斯得",
        "content": "老去增书癖，还遭病见磨。\n杜诗能止疟，周易解祛魔。\n不得青编伴，惟应白日过。\n坐多肤欲痹，时起眺清波。",
        "dynasty": "宋",
        "collection_info": null
    },
    {
        "title": "病起二首  其二",
        "author": "高斯得",
        "content": "颒面惊权出，梳头感髮稀。\n鹤饥从自瘦，骥老更求肥。\n萧索盘中馔，宽长身上衣。\n惟余酒未减，兴至羽觞飞。",
        "dynasty": "宋",
        "collection_info": null
    },
    {
        "title": "鹤林吴尚书挽诗二首  其一",
        "author": "高斯得",
        "content": "珠纬躔奎后，坤文世载英。\n奇才冠元佑，大手擅端平。\n时事虽难并，词华略与京。\n自从双鸟寂，禁柳谩嘤鸣。",
        "dynasty": "宋",
        "collection_info": null
    },
    {
        "title": "鹤林吴尚书挽诗二首  其二",
        "author": "高斯得",
        "content": "魁孽奸时论，词臣格诏除。\n承明俄罢直，光范肯驰书。\n东土淹灵运，南州哭仲舒。\n平生丞弼望，只此閟高墟。",
        "dynasty": "宋",
        "collection_info": null
    },
    {
        "title": "吴参政挽诗三首  其一",
        "author": "高斯得",
        "content": "造化千年秀，皇家数世仁。\n功名光庆佑，人物辈干淳。\n荦荦旗常纪，睽睽鼎鼐新。\n憗留天不许，国步痛斯频。",
        "dynasty": "宋",
        "collection_info": null
    },
    {
        "title": "吴参政挽诗三首  其二",
        "author": "高斯得",
        "content": "中外踰三纪，勤劳备百为。\n韩公饱经济，杜杞困驱驰。\n风静千屯祲，春回数路饥。\n江淮与襄汉，何地不丰碑。",
        "dynasty": "宋",
        "collection_info": null
    },
    {
        "title": "吴参政挽诗三首  其三",
        "author": "高斯得",
        "content": "念昔先君子，慈恩託下陈。\n嵇孤虽愿识，李御竟无因。\n赏遇肝肠照，书题骨肉亲。\n数行知己泪，西望几沾巾。",
        "dynasty": "宋",
        "collection_info": null
    },
    {
        "title": "题林屋洞天",
        "author": "高斯得",
        "content": "将返鸱夷棹，聊观古洞天。\n苍崖环谷口，圆峤结湖壖。\n大药渐无质，还丹莫浪传。\n具区如弱水，重到定何年。",
        "dynasty": "宋",
        "collection_info": null
    },
    {
        "title": "陈枢密挽诗二首  其一",
        "author": "高斯得",
        "content": "读公淳宝疏，风节一何奇。\n凛凛戮丁刃，堂堂伐郑师。\n良医渠不使，倾厦故难支。\n不见陈攻蔡，当年亦右司。",
        "dynasty": "宋",
        "collection_info": null
    },
    {
        "title": "陈枢密挽诗二首  其二",
        "author": "高斯得",
        "content": "直道终难恃，平生一险夷。\n蛮溪憔悴日，公府笑谈时。\n来识鲁山面，空看有道碑。\n雉膏殊未食，付与宁馨儿。",
        "dynasty": "宋",
        "collection_info": null
    },
    {
        "title": "书事四首  其一",
        "author": "高斯得",
        "content": "晨炊出避寇，中夜尚伤弓。\n赤地眠枯秸，青天入短蓬。\n可怜穷白叟，所至聚黄童。\n老耳虽多聩，时闻话相公。",
        "dynasty": "宋",
        "collection_info": null
    },
    {
        "title": "书事四首  其二",
        "author": "高斯得",
        "content": "坎壈干坤志，苍茫宇宙身。\n十年犹铩翮，尺泽岂游鳞。\n汗简时钻蠹，斯文企获麟。\n但忧来日少，沧海阔无津。",
        "dynasty": "宋",
        "collection_info": null
    },
    {
        "title": "书事四首  其三",
        "author": "高斯得",
        "content": "不必翻金匮，何须校石渠。\n科条唐代典，刀尺汉人书。\n后世应知我，时人莫起予。\n祈天无厚望，更予十龄余。",
        "dynasty": "宋",
        "collection_info": null
    },
    {
        "title": "书事四首  其四",
        "author": "高斯得",
        "content": "两月窜荆棘，愁生祇自怜。\n屈盘茅屋底，擎跽野人前。\n尽室踰百指，看囊无一钱。\n长安望不见，何日静戈鋋。",
        "dynasty": "宋",
        "collection_info": null
    },
    {
        "title": "耽书",
        "author": "高斯得",
        "content": "年来得奇疾，彷佛似书淫。\n二史番休读，三诗梦觉吟。\n少时轻寸晷，老去惜分阴。\n只恐前生是，蓬山阁上蟫。",
        "dynasty": "宋",
        "collection_info": null
    },
    {
        "title": "端午小饮分韵得身字",
        "author": "高斯得",
        "content": "此节知何节，悲欢发兴新。\n怀沙弔沉冢，高户庆长身。\n豪气今安在，忠魂死不泯。\n咏余增感慨，命酒慰沾巾。",
        "dynasty": "宋",
        "collection_info": null
    },
    {
        "title": "立春日集杜句  其一",
        "author": "高斯得",
        "content": "春日垂霜鬓，江村乱水中。\n偷生长避地，愁坐正书空。\n乞米烦佳客，应门试小童。\n布衾冷如铁，长夜岂堪终。",
        "dynasty": "宋",
        "collection_info": null
    },
    {
        "title": "立春日集杜句  其二",
        "author": "高斯得",
        "content": "早行石上水，泥泞苦相牵。\n盗贼浮生困，艰辛众目怜。\n囊空罄金错，米尽折花钿。\n更有伤心处，君臣豺虎边。",
        "dynasty": "宋",
        "collection_info": null
    },
    {
        "title": "存斋牟端明挽诗",
        "author": "高斯得",
        "content": "硕德千人表，高风一世钦。\n师承文靖正，识拔秀岩深。\n奥学方前古，雄文独擅今。\n史筵新发轫，儒馆力抽簪。\n萧艾俄当路，蘅兰夐出林。\n螭头恩舄奕，豹尾步嵚崟。\n斮胫思全玉，围腰肯待金。\n绶甘辞若若，戟喜对森森。\n孽火遭千劫，谗波沸百壬。\n然脐机穽巧，拔眼计谋阴。\n诬诋渊衷监，成蠲宠命临。\n一麾犹偃蹇，三节又侵寻。\n听履星辰近，司纶雨露湛。\n世方期汲直，人已感迟任。\n披腹平生节，攀髯晚岁心。\n幅巾朝第就，遗服暮庭廞。\n书殿荣封冢，玄台閟在岑。\n鹤山初共被，苕水晚同襟。\n感旧鬚成雪，怀人涕作霖。\n元成负文采，端可嗣徽音。",
        "dynasty": "宋",
        "collection_info": null
    },
    {
        "title": "邹枢密挽诗",
        "author": "高斯得",
        "content": "有伟伦魁彦，风标九牧倾。\n直声同日揭，峻节与霜明。\n贺旅羞权隶，佳兵折寇萌。\n一麾人共惜，再入道弥贞。\n专对思尊主，涂归首正名。\n终然踈汲黯，谁復挽阳城。\n访落当元祀，干旄并两英。\n驲车方税鞅，局面已翻枰。\n不惮笺天苦，坚留出昼行。\n一言婴虎怒，八载与鸥盟。\n改瑟新元化，持枢赞国成。\n咎言方汹涌，悟主独和平。\n南谷撩归梦，东藩薄宦情。\n寒花馨晚节，潜颖谢浮荣。\n落落灵光殿，堂堂董相茔。\n国人歌辍杵，志士泪缘缨。\n隶也常尊孟，嗟哉未识荆。\n易名如得与，犹足慰平生。",
        "dynasty": "宋",
        "collection_info": null
    },
    {
        "title": "读天台侍郎黄公神道碑",
        "author": "高斯得",
        "content": "昔纂宁宗纪，名臣嘆寂寥。\n鉅姦方枋国，多士谩盈朝。\n快读黄公传，如闻舜代韶。\n尽言醒众聩，独立耸清标。\n辨枉全张猛，持身简竖刁。\n要途方凛凛，归梦已摇摇。\n疏广还家勇，羲之入海遥。\n寒花矜晚节，老桧傲霜朝。\n迁史虽犹缺，邕碑亦孔昭。\n咨予无健笔，魂去若为招。",
        "dynasty": "宋",
        "collection_info": null
    },
    {
        "title": "奏院豫七弟挽诗",
        "author": "高斯得",
        "content": "瑟瓒天资美，洪枢地胄华。\n安恬羞善宦，孝谨克承家。\n籀学耽奇古，文房好静嘉。\n颜瓢空不继，原粟散无涯。\n庭径长生草，山园妙识花。\n公门捐造请，内典却纷拏。\n留邸空陈迹，分麾付一嗟。\n阶兰芳欲尽，池草句谁夸。\n甚欲号森栢，其如叹繫瓜。\n遥将万行泪，洒向夕阳斜。",
        "dynasty": "宋",
        "collection_info": null
    },
    {
        "title": "挽亡弟豫九制参诗",
        "author": "高斯得",
        "content": "山园有佳树，生处本同枝。\n客土何年异，孤根两处移。\n西栽种岭下，东植霅溪湄。\n君壮方逢世，吾衰久忤时。\n丘园甘寂寞，门户倚扶持。\n乘障能名着，参筹婉画奇。\n平生境虽顺，末路数终奇。\n屡厄枭鸣暴，仍遭马踶危。\n客魂翔寓里，旅榇出京师。\n鴈泽羁孤影，鸰原踯躅悲。\n殚予暮光景，恤汝众孤婺。\n临穴万行泪，九原知不知。",
        "dynasty": "宋",
        "collection_info": null
    },
    {
        "title": "溪亭春日二首  其一",
        "author": "高斯得",
        "content": "嘤嘤春咔沸青郊，老鹤翛然独在皋。\n澹沲和风眠五柳，冲融暖日醉三桃。\n尽输乐事归妍唱，肯把牢愁寄续骚。\n想得旧游时入梦，西堂春草未应薅。",
        "dynasty": "宋",
        "collection_info": null
    },
    {
        "title": "溪亭春日二首  其二",
        "author": "高斯得",
        "content": "岂不怀归蜀道难，故来溪上税浮骖。\n新诗功次日迁九，潜圣仪刑昼接三。\n窗竹有情陪素隠，园花无頼恣红酣。\n要将云淡风轻句，参请宗门老晦庵。",
        "dynasty": "宋",
        "collection_info": null
    },
    {
        "title": "送胡吏部赴阙  其一",
        "author": "高斯得",
        "content": "枌榆阴裏植甘棠，民坐春风吏履霜。\n治粟久持肤使节，握兰归喷望郎香。\n去思应共湘江永，来谂谁云周道长。\n拖玉腰金君不羡，令名姱节看流芳。",
        "dynasty": "宋",
        "collection_info": null
    },
    {
        "title": "送胡吏部赴阙  其二",
        "author": "高斯得",
        "content": "郎省分携恰五朞，相逢一笑楚江碕。\n钓鱼山下人方到，回鴈峰头客已归。\n夜雨未厌挥麈柄，春风无奈趣鞍鞿。\n临岐但祝加餐饭，人物如今角宿稀。",
        "dynasty": "宋",
        "collection_info": null
    },
    {
        "title": "建宁府鹿鸣宴诗",
        "author": "高斯得",
        "content": "鹤书夜下建溪南，拔尽乡英万口谈。\n帝阙伫听胪唱九，宾筵试咏鹿鸣三。\n身名虽待文章显，气质须从道义涵。\n海内如今人物眇，掀天事业要奇男。",
        "dynasty": "宋",
        "collection_info": null
    },
    {
        "title": "题张志山留稿",
        "author": "高斯得",
        "content": "一眼高悬四海空，评诗谁出杜陵翁。\n紫鸾翠驳真难并，翡羽鲸鱼定孰雄。\n门外飞来清婉句，坛中报起寂寥风。\n锦囊已逐春风去，何日花前一醉同。",
        "dynasty": "宋",
        "collection_info": null
    },
    {
        "title": "劝农有感三首  其一",
        "author": "高斯得",
        "content": "井卦分明说劳农，周人田制寓其中。\n但令此念纯无已，可使吾民养不穷。\n数豆荒餐延野老，一篇腐语诲村童。\n尔忱不属知何补，谩道天公靳屡丰。",
        "dynasty": "宋",
        "collection_info": null
    },
    {
        "title": "劝农有感三首  其二",
        "author": "高斯得",
        "content": "三代兴甿法已精，田官众建日谆勤。\n一年一度情何简，于县于州责孰分。\n爱礼存羊斯仅可，卖刀买犊匪攸闻。\n周官千载何曾试，我欲重拈静楚氛。",
        "dynasty": "宋",
        "collection_info": null
    },
    {
        "title": "劝农有感三首  其三",
        "author": "高斯得",
        "content": "衍漾春郊徧野畴，不堪回首剑南州。\n劝农官吏浑冠鹖，力穑丁夫总带牛。\n苦欲如邛嗟未得，自怜适越竟何求。\n春风万斛浓于酒，一与畸人荡许愁。",
        "dynasty": "宋",
        "collection_info": null
    },
    {
        "title": "次韵赵庸斋贺除闽漕",
        "author": "高斯得",
        "content": "方向江湖拜散人，天王明圣尚哀臣。\n牵舟未得还三峡，乘传何堪使七闽。\n作牧幸逢青眼旧，论交宁叹白头新。\n却愁未税周原鞅，公已催归上要津。",
        "dynasty": "宋",
        "collection_info": null
    },
    {
        "title": "庸斋再赋予亦再和",
        "author": "高斯得",
        "content": "苕滨衰白一羁人，五玷皇华遣使臣。\n已自无恩及南楚，那能有福散东闽。\n预忧刺史声名减，不称君侯佳句新。\n踏徧山川成底事，徒令沮溺笑知津。",
        "dynasty": "宋",
        "collection_info": null
    },
    {
        "title": "次韵养源双溪阁野眺",
        "author": "高斯得",
        "content": "雨余久不眺寒城，平楚遥知一望清。\n老杜颇慵看白谷，大王惟爱写黄庭。\n剪裁花柳春刀尺，错综江山帝纬经。\n终待幅巾同远望，逃他天械与天刑。",
        "dynasty": "宋",
        "collection_info": null
    },
    {
        "title": "送不浮赴沿江制参二首  其一",
        "author": "高斯得",
        "content": "地褊难颁虎竹分，不妨六度作参卿。\n九江日落回君首，三树风吹动我情。\n此别不堪分袂苦，何时重听对床声。\n到官休道无来使，湓浦双鱼自可烹。",
        "dynasty": "宋",
        "collection_info": null
    },
    {
        "title": "送不浮赴沿江制参二首  其二",
        "author": "高斯得",
        "content": "缾中储粟苦无多，百口张颐剧雁鹅。\n王粲依刘宁得已，严公待甫定如何。\n且须省却痴儿事，只好长为醉后歌。\n瓜熟归来再相聚，阿兄犹自种阳坡。",
        "dynasty": "宋",
        "collection_info": null
    },
    {
        "title": "次韵上饶温淳投赠",
        "author": "高斯得",
        "content": "从来箕斗只虚名，石火光中了一生。\n寂寞九京薶子政，荒凉三径老渊明。\n我方遯世人争弃，君独忧时意未平。\n多谢相逢便如故，次山词气浩纵横。",
        "dynasty": "宋",
        "collection_info": null
    },
    {
        "title": "送饶漕",
        "author": "高斯得",
        "content": "已催四牡使騑归，江汉旋歌命召诗。\n借问仪庭集鸾凤，何如当道卧熊罴。\n柳迎士行成阴密，楼得元规发兴奇。\n少待边亭永清晏，却归簪笔侍龙墀。",
        "dynasty": "宋",
        "collection_info": null
    },
    {
        "title": "次韵戴石屏见简二首  其一",
        "author": "高斯得",
        "content": "采玉探珠遍九围，先容分不到离奇。\n委心自信天行止，用世定惭道觉知。\n且可谩持东海钓，终期不负北山移。\n杜陵虽老心犹壮，盍与同寻蜀相祠。",
        "dynasty": "宋",
        "collection_info": null
    },
    {
        "title": "次韵戴石屏见简二首  其二",
        "author": "高斯得",
        "content": "入东颇亦交名胜，安道闻孙更崛奇。\n明月清风能我共，高山流水只君知。\n遥怜把酒怀人处，正是登楼望远时。\n安得抽簪投海岸，相从朗诵快心诗。",
        "dynasty": "宋",
        "collection_info": null
    },
    {
        "title": "送史深之入蜀",
        "author": "高斯得",
        "content": "我读江湖夜雨编，西风搔首一凄然。\n如何经济二三策，仅见琳琅千万篇。\n小隠安能老丹峤，壮怀犹欲上青天。\n此行若与涪翁遇，定把诗家古印传。",
        "dynasty": "宋",
        "collection_info": null
    },
    {
        "title": "次韵施秀才新楼有赋",
        "author": "高斯得",
        "content": "白鹤山中熊豹姿，可怜营窟傍苕溪。\n无家那得还三蜀，寄迹堪嗤傅一齐。\n共诧閤能扪斗柄，谁知堂不爱榱题。\n厦成人已辞骚国，何日同登醉似泥。",
        "dynasty": "宋",
        "collection_info": null
    },
    {
        "title": "饮牡丹",
        "author": "高斯得",
        "content": "尚记年时醉我宾，抽簪起舞坐生春。\n谁呼七七逡巡手，重现三三梦幻身。\n独乐园中老居士，沉香亭北谪仙人。\n吾今望此如蜂蚁，莫怪名花向我颦。",
        "dynasty": "宋",
        "collection_info": null
    },
    {
        "title": "夜坐有感",
        "author": "高斯得",
        "content": "自嘆吾生行且休，谁能长抱畏涂忧。\n三番自取刳肠害，百炼多成绕指柔。\n鞭凤笞鸾劳梦想，斗鸡走狗好沉浮。\n从今投劾归渔隠，手掬清波荡许愁。",
        "dynasty": "宋",
        "collection_info": null
    },
    {
        "title": "次韵赵庸斋见寄",
        "author": "高斯得",
        "content": "人在南山第几重，采薇端可继高踪。\n褰衣辟世锄三径，闭户求仁印五峰。\n周室如何废常隶，楚人犹听集夫容。\n大书元佑党魁传，今代岂无人姓龚。",
        "dynasty": "宋",
        "collection_info": null
    },
    {
        "title": "邓侍郎再和予亦再答",
        "author": "高斯得",
        "content": "烟雨凄迷主簿峰，伤心蕙帐十年空。\n梦魂吴蜀千山隔，归路湘江一水通。\n庄舄相看均是客，虞卿何事独嗟穷。\n天涯邂逅诚多幸，许挈诗囊入社中。",
        "dynasty": "宋",
        "collection_info": null
    },
    {
        "title": "春日偶成",
        "author": "高斯得",
        "content": "七年高卧霅溪滨，阅尽诸公上要津。\n共怪朝无书一字，宁知项有铁千觔。\n渊明肯仕义熙世，刘老要完元佑人。\n四壁新堂基已就，从今饱挹洞庭春。",
        "dynasty": "宋",
        "collection_info": null
    },
    {
        "title": "蜀锦亭",
        "author": "高斯得",
        "content": "故国名花夐不同，景阳机裏织春风。\n莫将丽质惊丹卉，只把孤根託化工。",
        "dynasty": "宋",
        "collection_info": null
    },
    {
        "title": "孤愤吟十三首  其一",
        "author": "高斯得",
        "content": "桧侂当权十五年，始终只被一私缠。\n人心失尽天心怒，燎火炎炎故不然。",
        "dynasty": "宋",
        "collection_info": null
    },
    {
        "title": "孤愤吟十三首  其二",
        "author": "高斯得",
        "content": "金缯私许北方盟，君父前头却隠情。\n今日祸胎从此始，罪浮孽桧与权京。",
        "dynasty": "宋",
        "collection_info": null
    },
    {
        "title": "孤愤吟十三首  其三",
        "author": "高斯得",
        "content": "先帝方归盛德园，龙輴半夜浙江边。\n孤臣泣血无他请，愿把姦臣诉九天。",
        "dynasty": "宋",
        "collection_info": null
    },
    {
        "title": "孤愤吟十三首  其四",
        "author": "高斯得",
        "content": "军功阁束万人多，兵部门前雀可罗。\n悍将武夫心失尽，可知弃甲与投戈。",
        "dynasty": "宋",
        "collection_info": null
    },
    {
        "title": "孤愤吟十三首  其五",
        "author": "高斯得",
        "content": "国家元气是人材，稍露光芒尽力摧。\n今日举朝皆妇女，邦衡此语亦诚哉。",
        "dynasty": "宋",
        "collection_info": null
    },
    {
        "title": "孤愤吟十三首  其六",
        "author": "高斯得",
        "content": "扫除学法啖诸生，精锐销磨直可坑。\n乞斩三姦亦人尔，汝曹何忍负斋黉。",
        "dynasty": "宋",
        "collection_info": null
    },
    {
        "title": "孤愤吟十三首  其七",
        "author": "高斯得",
        "content": "无罪无辜窜逐人，几经大霈不霑恩。\n更将改正张罗网，结尽千千万万冤。",
        "dynasty": "宋",
        "collection_info": null
    },
    {
        "title": "孤愤吟十三首  其八",
        "author": "高斯得",
        "content": "彊买民田自噬肤，大家破尽为催租。\n几多怨气冲霄汉，天欲无诛可得乎。",
        "dynasty": "宋",
        "collection_info": null
    },
    {
        "title": "孤愤吟十三首  其九",
        "author": "高斯得",
        "content": "督帐行趋建业东，壮哉迎敌气如虹。\n劝君猛舍一腔血，莫学檀公误乃翁。",
        "dynasty": "宋",
        "collection_info": null
    },
    {
        "title": "孤愤吟十三首  其一○",
        "author": "高斯得",
        "content": "乘桴颐浩元无策，进跸丰公妙达权。\n宁死老身终不去，太皇此语可回天。",
        "dynasty": "宋",
        "collection_info": null
    },
    {
        "title": "孤愤吟十三首  其一一",
        "author": "高斯得",
        "content": "覆按山陵挈累行，金多季子橐赍轻。\n殿中御史尤堪戮，尽室逃归骇一城。",
        "dynasty": "宋",
        "collection_info": null
    },
    {
        "title": "孤愤吟十三首  其一二",
        "author": "高斯得",
        "content": "囊封癸酉罄愚惷，第一亲征次守江。\n啼得血流无用处，自怜弱步要丰扛。",
        "dynasty": "宋",
        "collection_info": null
    },
    {
        "title": "孤愤吟十三首  其一三",
        "author": "高斯得",
        "content": "阜录新书幸已成，名山藏去復传人。\n毋令十载编摩苦，竟与家书共厄秦。",
        "dynasty": "宋",
        "collection_info": null
    },
    {
        "title": "闻杨元极去国",
        "author": "高斯得",
        "content": "倾厦难将一木支，微垣累疏亦何为。\n凤凰本自翔千仞，不待区区夺我池。",
        "dynasty": "宋",
        "collection_info": null
    },
    {
        "title": "题爱梅亭",
        "author": "高斯得",
        "content": "生世梅花是故知，相逢不负岁寒期。\n自从一点梢头白，看到青阴弄实时。",
        "dynasty": "宋",
        "collection_info": null
    },
    {
        "title": "题同濂阁",
        "author": "高斯得",
        "content": "霁月光风洒落人，与君同调故怜君。\n不须嘆息知音少，后世岂无扬子云。",
        "dynasty": "宋",
        "collection_info": null
    },
    {
        "title": "台州宴包知府乐语",
        "author": "高斯得",
        "content": "使君五马日边来，犹是当年逸骥才。\n汉竹光荣知妙简，召棠蔽芾喜重栽。\n试听孝肃传新令，竚看文清拜首台。\n盛事难逢须烂醉，楼头玉漏莫相催。",
        "dynasty": "宋",
        "collection_info": null
    },
    {
        "title": "宴建宁知府赵尚书乐语",
        "author": "高斯得",
        "content": "本意苕溪老钓蓬，乘轺来访玉仙翁。\n并游元自从迂叟，将漕何妨拜潞公。\n宿世神交双剑合，平生心事一樽同。\n干坤整顿须公等，夜掣铃绦紫禁风。",
        "dynasty": "宋",
        "collection_info": null
    },
    {
        "title": "建宁府宴徐意一知院乐语",
        "author": "高斯得",
        "content": "幅巾支杖勇还乡，昨夜方开昼锦堂。\n司马高风倾国慕，韩公晚节袭人香。\n已忻绿野修初服，好为丹山酹一觞。\n卜夜莫嫌秋漏永，仙翁鹤骨尽康强。",
        "dynasty": "宋",
        "collection_info": null
    },
    {
        "title": "次魏明己表弟韵送刘长翁赴福建仓",
        "author": "高斯得",
        "content": "玉皇拔西珍，金节抚南服。\n雄棱摺荒陬，祥飙扇寒谷。\n长孺振河内，相如谕巴蜀。\n唯昔垂鸿名，于今蹑遐躅。\n墨夫跼一迹，赤子悬万目。\n周原重华遣，汉庭惬剸属。\n栖粱饱群鸿，復陂歌两鹄。\n钦哉使指将，俾尔民命续。\n宁虚独坐三，与布宽条六。\n岂伊于粤陋，独占京东福。\n盍朝翠云裘，重佩水苍玉。\n危枰活枯棋，骇浪安巨舳。\n儒登朝廷尊，贤聚功化速。\n匪惟密亲愿，兹谓苍生祝。\n攀援驷马车，惆怅骊驹曲。\n音尘慰寂蔑，炯介在明淑。\n赠言希古人，陈义诡流俗。\n谨毋千仓求，惟先百姓足。\n道学振考亭，文风倾岳麓。\n庶几七闽人，勿替千禩肃。",
        "dynasty": "宋",
        "collection_info": null
    },
    {
        "title": "群玉山留题",
        "author": "谢奕修",
        "content": "天竺呼猿未当奇，化工锼剔亦应疲。\n漫山尽是玲珑玉，却笑名园以假为。",
        "dynasty": "宋",
        "collection_info": null
    },
    {
        "title": "琴歌",
        "author": "王谨礼",
        "content": "低露下，深幕垂，月照孤琴空絃咽，宵泪谁怜此夜心。",
        "dynasty": "宋",
        "collection_info": null
    },
    {
        "title": "西湖",
        "author": "王南一",
        "content": "翠巘嵯峨插斗牛，仙家风景自清幽。\n从来此县传佳谶，就筑西湖占上流。\n层塔可梯升后进，五峰有路达前修。\n邦人接踵登科去，我亦京华共宦游。",
        "dynasty": "宋",
        "collection_info": null
    },
    {
        "title": "阃相可翁先生偕王人有湖山游获侍坐先生有诗辄用韵",
        "author": "丰茝",
        "content": "西郊陪衮绣，云步入千山。\n行乐五星聚，浮生半日閒。\n寻棋枫叶下，载酒藕花间。\n谭笑长城在，何人敢度关。",
        "dynasty": "宋",
        "collection_info": null
    },
    {
        "title": "应举早行",
        "author": "缪蟾",
        "content": "半恋家山半恋床，起来颠倒着衣裳。\n钟声远和鸡声杂，灯影斜侵剑影光。\n路崎岖兮凭竹杖，月朦胧处认梅香。\n功名苦我双关足，踏破前桥几板霜。",
        "dynasty": "宋",
        "collection_info": null
    },
    {
        "title": "贺山",
        "author": "徐灼",
        "content": "昔人来隐遯，兹山始得名。\n岩扃锁积翠，石罅流余清。\n花石今何在，菁茅久已生。\n为言唐贺老，千载有殊情。",
        "dynasty": "宋",
        "collection_info": null
    },
    {
        "title": "大涤洞  其一",
        "author": "顾然",
        "content": "清凉不着人间暑，三伏来游九锁山。\n箬底神丹末须问，平生宁有此时来。",
        "dynasty": "宋",
        "collection_info": null
    },
    {
        "title": "大涤洞  其二",
        "author": "顾然",
        "content": "山头赤日炙手热，檐底鸣泉玉击枞。\n惭愧龙公作余戏，梦中浑认雨翻江。",
        "dynasty": "宋",
        "collection_info": null
    },
    {
        "title": "淳佑己酉月正人日春雨堂宴三学同舍即事",
        "author": "郑霖",
        "content": "十年随牒访三高，不觉星星上鬓毛。\n尚忆齑盐形夜梦，聊因椒柏荐春醪。\n文盟再会知何日，臭味相投属我曹。\n总是虞庠旧培植，致君当不愧夔皋。",
        "dynasty": "宋",
        "collection_info": null
    },
    {
        "title": "提刑曾宝章宴安抚陈侍郎乐语",
        "author": "郑霖",
        "content": "听得敷纶天上头，二星交会玉虹流。\n风生三路军容壮，春到双江喜气浮。\n谈笑预知传露布，劝酬只恐促更筹。\n会看印佩黄金斗，肯羡当年定远侯。",
        "dynasty": "宋",
        "collection_info": null
    },
    {
        "title": "安抚陈侍郎宴曾提刑乐语",
        "author": "郑霖",
        "content": "恰好莺花一半春，福星相会赣江滨。\n丈人师吉符前谶，肤使心同扫旧尘。\n看剑引杯宜酩酊，轻裘缓带倍精神。\n从今浄洗天河甲，有诏催归两重臣。",
        "dynasty": "宋",
        "collection_info": null
    },
    {
        "title": "彭知军宴交代都运陈宝章乐语",
        "author": "郑霖",
        "content": "使轺严戒鼓逢逢，熊轼颁春到此邦。\n炳炳福星临一道，融融爱日照横江。\n断霞秋日闲飞鹜，荒草寒烟不吠厖。\n台府交欢同一体，从今俗返古淳庞。",
        "dynasty": "宋",
        "collection_info": null
    },
    {
        "title": "赠无择老禅因观稼  其一",
        "author": "郑霖",
        "content": "两年风雨为民愁，那得偷閒物外游。\n谁谓秋鸿留爪甲，吴侬一稔展眉头。",
        "dynasty": "宋",
        "collection_info": null
    },
    {
        "title": "赠无择老禅因观稼  其二",
        "author": "郑霖",
        "content": "每谒祠堂憇虎邱，山僧煮茗雪花浮。\n陆泉便作曹溪会，引得清风话未休。",
        "dynasty": "宋",
        "collection_info": null
    },
    {
        "title": "剑池",
        "author": "郑霖",
        "content": "属镂堪为后人伤，池溜清泉有恨长。\n不斩妖邪斩忠直，淡烟荒草鹿麋场。",
        "dynasty": "宋",
        "collection_info": null
    },
    {
        "title": "集仙纳凉",
        "author": "郑霖",
        "content": "县滩如沸鼎，玄馆足清幽。\n竹径不留暑，莲池先借秋。\n学仙师有诀，恋禄我怀羞。\n安得双鳬舄，乘风八极游。",
        "dynasty": "宋",
        "collection_info": null
    },
    {
        "title": "阅武喜晴和厉寺正韵",
        "author": "游清夫",
        "content": "阅武堂前宿雨晴，柳营刁斗五更鸣。\n风生貔虎夸身健，日射旌旗照眼明。\n管领春光三月暮，雕镌诗句十分清。\n折衝樽俎今余事，自有胸中十万兵。",
        "dynasty": "宋",
        "collection_info": null
    },
    {
        "title": "面香阁",
        "author": "戴逸卿",
        "content": "邑事日填委，汩汩劳其生。\n揽衣登兹楼，便觉神思清。\n茂林鬰松桂，好山列檐楹。\n景物自潇洒，有酒谁共倾。\n故园隔苍岭，行当脱尘缨。",
        "dynasty": "宋",
        "collection_info": null
    },
    {
        "title": "寒亭",
        "author": "庄元戌",
        "content": "亭当六月犹冰□，谷到三冬似焰吹。\n会得漫郎题品意，爱它冷暖不随时。",
        "dynasty": "宋",
        "collection_info": null
    },
    {
        "title": "读马援传",
        "author": "黄伯枢",
        "content": "后车薏苡落谗人，珠贝文犀竟失真。\n马革裹尸犹不恨，何须胜瘴与轻身。",
        "dynasty": "宋",
        "collection_info": null
    },
    {
        "title": "和陈子华武夷筑精舍",
        "author": "叶明",
        "content": "衮衮诸公台省居，可怜无地着吾庐。\n前因本是四禅派，今日相追九老图。\n忧顾全闽曾倚重，诛锄遗孽岂容逋。\n兔葵燕麦玄都满，休忆桃霞映绿湖。",
        "dynasty": "宋",
        "collection_info": null
    },
    {
        "title": "题冯唐庙",
        "author": "叶明",
        "content": "千百年来汉老郎，晓来灯火晚来香。\n庭前不用寻碑记，已载班书数十行。",
        "dynasty": "宋",
        "collection_info": null
    },
    {
        "title": "题合浦守袁梧像",
        "author": "林溥",
        "content": "大造无私只一中，历公五任协民风。\n景星三出南台瑞，边驿千章北海忠。\n日映彤弓开岭北，龙翔沧海启江东。\n只因外补功名损，可恨车音万里空。",
        "dynasty": "宋",
        "collection_info": null
    },
    {
        "title": "浄土寺追和东坡韵",
        "author": "杨栋",
        "content": "令君督来期，书邮日旁午。\n世事不足论，清游乃先务。\n朝朝叩禅关，復此得浄宇。\n浅斟琥珀浓，细嚼银丝缕。\n味隽问牛酥，轩高来燕乳。\n曲折溪屡横，尖圆峰可数。\n万顷喧桑田，一簇静松坞。\n由来镜中人，不殊草头露。\n越主朝汴宫，蜀客尽吴语。\n剥蚀浄土碑，荒残峡山路。\n桑梓如之何，谁能忘一顾。\n日询锦桥新，三叹清流俯。",
        "dynasty": "宋",
        "collection_info": null
    },
    {
        "title": "游大涤栖真洞  其一",
        "author": "杨栋",
        "content": "携手清苕去，高枫丹叶森。\n渔樵九锁曲，风雨一窗深。\n索酒贪山月，添衣怯洞阴。\n凤归天柱晓，楼阁有鸣琴。",
        "dynasty": "宋",
        "collection_info": null
    },
    {
        "title": "游大涤栖真洞  其二",
        "author": "杨栋",
        "content": "山峨来夹案，泉急自穿渠。\n密记东阳诀，高题上帝居。\n牙儿藏宝箧，山子走篮舆。\n曲折玑衡转，溪坳可结庐。",
        "dynasty": "宋",
        "collection_info": null
    },
    {
        "title": "丁巳再游题蓬山堂泉石",
        "author": "杨栋",
        "content": "琼流鉴空，混沌一隙。\n紫霄柱下，清泉白石。",
        "dynasty": "宋",
        "collection_info": null
    },
    {
        "title": "游龙光寺",
        "author": "胡大成",
        "content": "香宇依空结，虚轩傍水开。\n沙明鸿影度，径静竹风来。\n午磬传清梵，晴花点绿苔。\n寥寥人境外，宴坐送余杯。",
        "dynasty": "宋",
        "collection_info": null
    },
    {
        "title": "三脆麵",
        "author": "赵密夫",
        "content": "笋蕈初萌杞采纤，燃松自煮供亲严。\n人间玉食何曾鄙，自是山林滋味甜。",
        "dynasty": "宋",
        "collection_info": null
    },
    {
        "title": "梅花",
        "author": "盛文韶",
        "content": "翠羽啁啾夜，空山偃蹇时。\n看人多冷眼，出手尽高枝。\n香细巡檐得，寒深踏雪知。\n纷纷后来者，红紫莫矜奇。",
        "dynasty": "宋",
        "collection_info": null
    },
    {
        "title": "题东洞",
        "author": "陈宗臣",
        "content": "蔚蓝胜概世应稀，中有高人隠翠微。\n那日征书来古洞，恩光荣耀倍山辉。",
        "dynasty": "宋",
        "collection_info": null
    },
    {
        "title": "海棠",
        "author": "陈松龙",
        "content": "移根千里入名园，酒晕红娇气欲昏。\n待得太真春睡醒，风光已不似开元。",
        "dynasty": "宋",
        "collection_info": null
    },
    {
        "title": "酴醾",
        "author": "陈松龙",
        "content": "布叶敷条翠作围，自生芒刺护裳衣。\n莫嫌野兴难拘束，只伴春风亦见几。",
        "dynasty": "宋",
        "collection_info": null
    },
    {
        "title": "赠庵僧",
        "author": "陈松龙",
        "content": "独羡为僧者，尘缘不到门。\n采薪松落子，移径竹生孙。\n古井汲云气，寒山招月魂。\n犹怜生死海，应□出前村。",
        "dynasty": "宋",
        "collection_info": null
    },
    {
        "title": "句  其一",
        "author": "陈松龙",
        "content": "梨花春二月，杜宇夜三更。",
        "dynasty": "宋",
        "collection_info": null
    },
    {
        "title": "句  其二",
        "author": "陈松龙",
        "content": "庭暗梨花疑有月，堤晴杨柳自生烟。",
        "dynasty": "宋",
        "collection_info": null
    },
    {
        "title": "句  其三",
        "author": "陈松龙",
        "content": "荐菊明诗眼，看梅长道心。",
        "dynasty": "宋",
        "collection_info": null
    },
    {
        "title": "怀友李衜行",
        "author": "赵希{东彡}",
        "content": "鸥聚情方洽，如何又别离。\n盍簪无甚乐，判袂觉凄其。\n有约常逾岁，相逢未有期。\n登临閒散处，怅望日轮西。",
        "dynasty": "宋",
        "collection_info": null
    },
    {
        "title": "和宋伯仁韵",
        "author": "李景雷",
        "content": "自笑冯唐老未侯，短衣匹马异乡游。\n卧闻破屋萧萧雨，坐听西风叶叶秋。\n邺下已非公干在，周南徒叹子长留。\n丈夫盖世英雄气，肯学世间儿女愁。",
        "dynasty": "宋",
        "collection_info": null
    },
    {
        "title": "谷",
        "author": "赵孟淳",
        "content": "农夫怨，农夫怨，此怨非是怨年荒，此怨翻因年谷贱。\n终年辛苦不少懈，及到秋成拟偿债。\n谁知斛粟不百钱，利尚不偿本仍在。\n秋来露冷刈穫时，早是朝来债又催。\n况兼荒政输官急，不管农夫垂泪泣。\n君王明哲洞无遗，此怨君王知不知。",
        "dynasty": "宋",
        "collection_info": null
    },
    {
        "title": "题高尚书夜山图二首  其一",
        "author": "赵孟淳",
        "content": "月底江山如昼好，楼中几席与秋清。\n剡藤不到高人手，一段风流可得成。",
        "dynasty": "宋",
        "collection_info": null
    },
    {
        "title": "题高尚书夜山图二首  其二",
        "author": "赵孟淳",
        "content": "江行山立月盘桓，有客无言楼上看。\n清兴肯随城漏尽，夜深风露恐高寒。",
        "dynasty": "宋",
        "collection_info": null
    },
    {
        "title": "题桃",
        "author": "赵孟淳",
        "content": "滴粉挼酥晕几重，风前红雨一枝浓。\n世间是色皆为妄，除却夭桃单种松。",
        "dynasty": "宋",
        "collection_info": null
    },
    {
        "title": "题梅",
        "author": "赵孟淳",
        "content": "雪意垂垂浸碧虚，香生一缕上琴书。\n何须百万西湖宅，遇有梅花便可居。",
        "dynasty": "宋",
        "collection_info": null
    },
    {
        "title": "句",
        "author": "赵孟淳",
        "content": "落花遇雨扫不去，败草经春刬又生。",
        "dynasty": "宋",
        "collection_info": null
    },
    {
        "title": "唐玄宗铁像",
        "author": "熊与龢",
        "content": "巍冠攒迭碧云花，坐阅山中几岁华。\n莫把金丹轻点化，正愁生死困安家。",
        "dynasty": "宋",
        "collection_info": null
    },
    {
        "title": "木平饲龙亭次韵方巨山",
        "author": "熊与龢",
        "content": "耳见何如得眼闻，山根磅礴极初分。\n浮沤起灭自潭影，大地晴阴空岭云。\n何处老人来听讲，他年少府有移文。\n由来清调须吾辈，幸不山王愧五君。",
        "dynasty": "宋",
        "collection_info": null
    },
    {
        "title": "莺脰湖",
        "author": "赵时远",
        "content": "莺去湖存事渺茫，梵宫占断水云乡。\n四围烟树浪涛阔，六月桥亭风露凉。\n远近征帆归别浦，高低渔网挂斜阳。\n翠微深处一声笛，惊起眠沙鸥鹭行。",
        "dynasty": "宋",
        "collection_info": null
    },
    {
        "title": "四景诗和孙佥判颖叔韵 荻塘柳影",
        "author": "赵时远",
        "content": "午天云淡日迟迟，水面长条带影垂。\n不是纤腰浑不定，自缘无力受风吹。",
        "dynasty": "宋",
        "collection_info": null
    },
    {
        "title": "四景诗和孙佥判颖叔韵 禅院风荷",
        "author": "赵时远",
        "content": "荷风细细晚生凉，暑气絪缊入座香。\n饮尽碧筒人笑语，花边惊起睡鸳鸯。",
        "dynasty": "宋",
        "collection_info": null
    },
    {
        "title": "四景诗和孙佥判颖叔韵 平湖秋月",
        "author": "赵时远",
        "content": "楼台两岸枕长流，落日行人竞檥舟。\n清夜湖光平似镜，冰轮冷浸玉壶秋。",
        "dynasty": "宋",
        "collection_info": null
    },
    {
        "title": "四景诗和孙佥判颖叔韵 仙矶晴雪",
        "author": "赵时远",
        "content": "敛尽同云放日晖，寒光凛凛透重衣。\n扁舟清晓寻溪转，髣髴王猷访戴归。",
        "dynasty": "宋",
        "collection_info": null
    },
    {
        "title": "咏杨妃菊",
        "author": "李山节",
        "content": "命委马嵬坡畔泥，惊魂飞上傲霜枝。\n西风落日东篱下，薄倖三郎知不知。",
        "dynasty": "宋",
        "collection_info": null
    },
    {
        "title": "发长沙",
        "author": "释绍嵩",
        "content": "秋入长沙县，无人画得成。\n晚风轻浪迭，落日乱蛩鸣。\n一雨洗烦暑，千山指去程。\n回期谁可定，行乐且吾生。",
        "dynasty": "宋",
        "collection_info": null
    },
    {
        "title": "舟发清江",
        "author": "释绍嵩",
        "content": "稳泛一船东，生涯真转蓬。\n烟浮平野碧，波软夕阳红。\n浦树家家异，风光处处同。\n回看苍木杪，眼界入云中。",
        "dynasty": "宋",
        "collection_info": null
    },
    {
        "title": "感山书事",
        "author": "释绍嵩",
        "content": "爱此栖心静，陶然度岁华。\n放慵真有味，化俗独无涯。\n隔沼连香芰，疎篱带晚花。\n细评清绝处，倚杖看蜂衙。",
        "dynasty": "宋",
        "collection_info": null
    },
    {
        "title": "曲江解舟",
        "author": "释绍嵩",
        "content": "动静非常态，此行风正秋。\n巉巉孤棹起，渺渺大江流。\n蝉噪日将落，烟生山欲浮。\n无心与时竞，吟凭钓鱼舟。",
        "dynasty": "宋",
        "collection_info": null
    },
    {
        "title": "江亭小憩",
        "author": "释绍嵩",
        "content": "不到兹亭久，轩窗眼界开。\n江流翻白浪，树影扫青苔。\n有鸟衔花出，无人送酒来。\n快然心自适，此地亦悠哉。",
        "dynasty": "宋",
        "collection_info": null
    },
    {
        "title": "舟中口号",
        "author": "释绍嵩",
        "content": "閤皁风烟外，残蝉送客愁。\n云连平地起，水带断槎流。\n树隠重重竹，江呈岸岸秋。\n晚来供望眼，微径杂归牛。",
        "dynasty": "宋",
        "collection_info": null
    },
    {
        "title": "临川道中",
        "author": "释绍嵩",
        "content": "历历沿荒岸，初闻落日蝉。\n江花铺浅水，村馆復临川。\n径仄傍无地，峰回别有天。\n吾行吾自返，兹意与谁传。",
        "dynasty": "宋",
        "collection_info": null
    },
    {
        "title": "客思",
        "author": "释绍嵩",
        "content": "欲暮多覊思，客行悲故乡。\n背关余古木，落叶堕寒霜。\n驿树收残雨，柴门掩夕阳。\n此身南復北，双鬓易苍浪。",
        "dynasty": "宋",
        "collection_info": null
    },
    {
        "title": "游古寺次朋上人韵",
        "author": "释绍嵩",
        "content": "黄叶前朝寺，携朋上故基。\n近山烟外远，芳草露中衰。\n碛碛风吹面，霏霏雨散池。\n旅情何计是，排闷强裁诗。",
        "dynasty": "宋",
        "collection_info": null
    },
    {
        "title": "旅次",
        "author": "释绍嵩",
        "content": "树势分孤垒，江流復旧痕。\n断桥斜取路，小径曲通村。\n山迭云霞际，林垂橘柚繁。\n箇中有佳句，欲就已忘言。",
        "dynasty": "宋",
        "collection_info": null
    },
    {
        "title": "晚泊丫头岩",
        "author": "释绍嵩",
        "content": "旅泊依村树，高吟似得隣。\n斜风吹败叶，落日照行尘。\n扰扰成何事，飘飘任此身。\n客心君莫问，赢得鬓如银。",
        "dynasty": "宋",
        "collection_info": null
    },
    {
        "title": "道中即事",
        "author": "释绍嵩",
        "content": "饶水回回转，白云西復东。\n日斜喧急雨，天阔退飞鸿。\n薄暮沿西峡，隆寒正北风。\n兹行有胜事，未敢叹途穷。",
        "dynasty": "宋",
        "collection_info": null
    },
    {
        "title": "舟中值雨",
        "author": "释绍嵩",
        "content": "客路雨连日，吾生良可嗟。\n萧萧打蓬急，脉脉受风斜。\n野望迷青草，江声走白沙。\n今宵何处宿，欹枕听鸣蛙。",
        "dynasty": "宋",
        "collection_info": null
    },
    {
        "title": "题山寺",
        "author": "释绍嵩",
        "content": "江上山头寺，阴阶竹扫苔。\n舟横渔唱晚，松暮鹤飞回。\n野渡花争发，春荷叶半开。\n嬉游不可极，留眼要重来。",
        "dynasty": "宋",
        "collection_info": null
    },
    {
        "title": "憩江寺",
        "author": "释绍嵩",
        "content": "众岫耸寒色，长溪抱碧岑。\n波倾三峡急，树合四时阴。\n野寺江天豁，禅房花木深。\n幽帘宜永日，闲坐听春禽。",
        "dynasty": "宋",
        "collection_info": null
    },
    {
        "title": "题园庵",
        "author": "释绍嵩",
        "content": "地僻无宾侣，林疎露短篱。\n紫鳞衝晚浪，白鸟占闲池。\n柳色浓垂岸，桃花湿满枝。\n一僧年八十，邀我觅新诗。",
        "dynasty": "宋",
        "collection_info": null
    },
    {
        "title": "江上",
        "author": "释绍嵩",
        "content": "弱柳垂江翠，惊湍拍岸浮。\n烟生山欲尽，春半水争流。\n棹倚袁宏渚，云凝庾信愁。\n艰难念时事，衰谢不能休。",
        "dynasty": "宋",
        "collection_info": null
    },
    {
        "title": "偶作",
        "author": "释绍嵩",
        "content": "孤锡依京寺，悠悠过一生。\n有山供杰句，无地可归耕。\n燕竞波中影，棋添局上声。\n流年衰此世，寂寞不胜情。",
        "dynasty": "宋",
        "collection_info": null
    },
    {
        "title": "言命",
        "author": "释绍嵩",
        "content": "宇宙双蓬鬓，昇沉尽听他。\n僧居随处好，身事逐年多。\n异国逢佳节，流光等逝波。\n无谋长委命，言命欲如何。",
        "dynasty": "宋",
        "collection_info": null
    },
    {
        "title": "题灵隠",
        "author": "释绍嵩",
        "content": "古剎藏幽胜，山门九里松。\n飞空花片片，落涧水淙淙。\n叶积池边路，云生户外峰。\n几因留我宿，吟到五更钟。",
        "dynasty": "宋",
        "collection_info": null
    },
    {
        "title": "野眺有感",
        "author": "释绍嵩",
        "content": "流落復蹉跎，生涯总几何。\n羁游故交少，归思夜深多。\n纵目怀青岛，遥天浸白波。\n谁令贪眺望，到处被诗磨。",
        "dynasty": "宋",
        "collection_info": null
    },
    {
        "title": "登城",
        "author": "释绍嵩",
        "content": "奔走倦尘埃，登临亦快哉。\n江城含变态，踪迹共徘徊。\n古殿桐阴合，秋山晚翠开。\n相逢吟未足，更拟上高台。",
        "dynasty": "宋",
        "collection_info": null
    },
    {
        "title": "绍兴道中",
        "author": "释绍嵩",
        "content": "古岸侵烟出，沙冈拥地形。\n断桥人寂寂，竟日雨冥冥。\n丘壑胸中事，干坤水上萍。\n诗成何用好，聊以记飘零。",
        "dynasty": "宋",
        "collection_info": null
    },
    {
        "title": "夜泛有怀",
        "author": "释绍嵩",
        "content": "独自上孤舟，通宵浪打头。\n天风随断柳，江月值新秋。\n忽忽忘年老，忙忙泛夕流。\n此生成底事，谁不遣吾休。",
        "dynasty": "宋",
        "collection_info": null
    },
    {
        "title": "天章道中",
        "author": "释绍嵩",
        "content": "十里寻幽寺，江山几路分。\n逢人问息耗，指路上高云。\n极浦明残雨，寒流迭细纹。\n野鸦无意绪，嘹唳傍溪濆。",
        "dynasty": "宋",
        "collection_info": null
    },
    {
        "title": "登杖锡",
        "author": "释绍嵩",
        "content": "登寺寻盘道，那知是与非。\n冻泉依细石，寒日淡斜晖。\n村路飘黄落，山禽凌翠微。\n数声牛上笛，老泪欲霑衣。",
        "dynasty": "宋",
        "collection_info": null
    },
    {
        "title": "游雪窦遣兴",
        "author": "释绍嵩",
        "content": "此地人来少，凭栏兴莫穷。\n云萝难透日，乔木易高风。\n书满闲窗下，云生闭目中。\n焚香赋诗罢，顿悟众缘空。",
        "dynasty": "宋",
        "collection_info": null
    },
    {
        "title": "题海智寺壁",
        "author": "释绍嵩",
        "content": "步步入山门，门前众水分。\n上潮吞海日，古庙聚寒云。\n树影中流见，秋涛隔岭闻。\n还应觅新句，不琢自成文。",
        "dynasty": "宋",
        "collection_info": null
    },
    {
        "title": "至保福精舍",
        "author": "释绍嵩",
        "content": "山水寻吴越，搜奇事转新。\n松风知近寺，樯燕语留人。\n雨过闲田地，云饶落日春。\n登临独无语，泉石自相亲。",
        "dynasty": "宋",
        "collection_info": null
    },
    {
        "title": "客夜偶成",
        "author": "释绍嵩",
        "content": "万里长为客，穷愁岂自宽。\n年衰髮种种，幽集夜漫漫。\n风卷湖烟静，云收溪月寒。\n天涯少知遇，唯有醉江干。",
        "dynasty": "宋",
        "collection_info": null
    },
    {
        "title": "江上晚立",
        "author": "释绍嵩",
        "content": "沙晚低风蝶，汀烟入夜舟。\n日依平野没，月涌大江流。\n书懒聊遮眼，诗成自点头。\n此时临水叹，一倍不禁愁。",
        "dynasty": "宋",
        "collection_info": null
    },
    {
        "title": "丈亭登舟有感",
        "author": "释绍嵩",
        "content": "未厌长为客，孤舟趁夜行。\n不唯山水乐，颇觉梦魂清。\n风缓帆舒卷，云行月送迎。\n劳生谁独免，空復叹劳生。",
        "dynasty": "宋",
        "collection_info": null
    },
    {
        "title": "送别周上人",
        "author": "释绍嵩",
        "content": "此地是何乡，悬帆兴甚长。\n山光分首暮，草气入林香。\n断岭云归白，栖鸦噪日黄。\n他年重会面，玄鬓莫疑霜。",
        "dynasty": "宋",
        "collection_info": null
    },
    {
        "title": "凤山西亭戏书",
        "author": "释绍嵩",
        "content": "日日西亭上，凭栏取次看。\n绕崖云惨惨，浥屦露团团。\n昼景委红叶，松香掩白檀。\n平生勋业意，开镜影相懽。",
        "dynasty": "宋",
        "collection_info": null
    },
    {
        "title": "山居遣兴",
        "author": "释绍嵩",
        "content": "百衲老空林，疎慵倦九箴。\n浮沉千古事，去住两乡心。\n绝顶无禅侣，忘言有匣琴。\n感多聊自遣，时復一闲吟。",
        "dynasty": "宋",
        "collection_info": null
    },
    {
        "title": "湖山堂晚坐",
        "author": "释绍嵩",
        "content": "木叶落时节，湖山向晚晴。\n移床桥上坐，看客海边行。\n寂寂饶孤兴，悠悠送此生。\n遣愁聊觅句，那敢谓长城。",
        "dynasty": "宋",
        "collection_info": null
    },
    {
        "title": "游吉祥登棘庵别业",
        "author": "释绍嵩",
        "content": "屋在瀑泉西，看来眼转迷。\n松风清飒飒，秋日正凄凄。\n海鸟和涛望，山鼯隔水啼。\n何须更飞锡，祇此是曹溪。",
        "dynasty": "宋",
        "collection_info": null
    },
    {
        "title": "写怀",
        "author": "释绍嵩",
        "content": "养拙甘沉默，萧条古寺间。\n中心无所媿，在世有余闲。\n梦钓鸥边雪，钟鸣枕上山。\n徘徊幽兴熟，何处不开颜。",
        "dynasty": "宋",
        "collection_info": null
    },
    {
        "title": "凤山即事",
        "author": "释绍嵩",
        "content": "久欠游山债，因寻溪上村。\n风沙轻漠漠，烟树远昏昏。\n土甑封茶叶，石泉通竹根。\n榰筇聊小立，老子笑无言。",
        "dynasty": "宋",
        "collection_info": null
    },
    {
        "title": "寻访广福",
        "author": "释绍嵩",
        "content": "旧邑浮航外，青山千万重。\n访僧舟北渡，归寺海西峰。\n薄薄云收日，微微雨洒松。\n可堪添客恨，闻打暮天钟。",
        "dynasty": "宋",
        "collection_info": null
    },
    {
        "title": "次韵王东之郊行",
        "author": "释绍嵩",
        "content": "杖屦寻春事，偷分暇日工。\n幽花欹照水，独树逈含风。\n路极阴溪裏，桃开晓色中。\n一年春好处，分付少陵翁。",
        "dynasty": "宋",
        "collection_info": null
    },
    {
        "title": "酬颜仲华",
        "author": "释绍嵩",
        "content": "客子愁无柰，年来鬓已秋。\n尘埃自衮衮，勋业转悠悠。\n岛雾沉晴树，山鸡舞画楼。\n惠连有新作，一览病应休。",
        "dynasty": "宋",
        "collection_info": null
    },
    {
        "title": "郊行",
        "author": "释绍嵩",
        "content": "桑柘晴川口，林深一径存。\n披云登断岭，隔水见前村。\n春去花无迹，崖倾洞有门。\n郊行聊着眼，疑是武陵源。",
        "dynasty": "宋",
        "collection_info": null
    },
    {
        "title": "代颜圣闻次韵即事",
        "author": "释绍嵩",
        "content": "渡口水流急，凭栏凝睇劳。\n远山枫外淡，矮竹苣边高。\n古木丛青霭，鳊鱼噀白涛。\n幽闲无箇事，痛饮读离骚。",
        "dynasty": "宋",
        "collection_info": null
    },
    {
        "title": "次韵梓上人  其一",
        "author": "释绍嵩",
        "content": "一身无定处，谁见寂寥心。\n始为江山静，徒云寒暑侵。\n少孤心易感，漂泊病难任。\n未遂长栖此，孤怀自不禁。",
        "dynasty": "宋",
        "collection_info": null
    },
    {
        "title": "次韵梓上人  其二",
        "author": "释绍嵩",
        "content": "江湖同避地，老眼不供愁。\n阅世临观美，出门聊散忧。\n渔盐桥上市，河汉岛前秋。\n奔走何时了，如今悟解不。",
        "dynasty": "宋",
        "collection_info": null
    },
    {
        "title": "投宿宝觉精舍",
        "author": "释绍嵩",
        "content": "驿路向山郭，江蓠满意馨。\n远云收海雨，独树隠沙汀。\n桑椹纍纍紫，杉栽处处青。\n夜投宝觉寺，重上竹西亭。",
        "dynasty": "宋",
        "collection_info": null
    },
    {
        "title": "钱清解舟有感",
        "author": "释绍嵩",
        "content": "解缆浙江头，真成汗漫游。\n山川元历历，云水自悠悠。\n举翮笼中鸟，归心水上鸥。\n夕阳谁共感，一鴈度南楼。",
        "dynasty": "宋",
        "collection_info": null
    },
    {
        "title": "萧山口占",
        "author": "释绍嵩",
        "content": "水鸟迎秋舫，红轮映曙霞。\n冥冥小江树，淡淡满枝花。\n碧草望中去，青山郭外斜。\n天涯重回首，回首重伤嗟。",
        "dynasty": "宋",
        "collection_info": null
    },
    {
        "title": "待舟西兴遣闷",
        "author": "释绍嵩",
        "content": "海涌银为郭，吴疆与越连。\n有山来枕上，无酒到愁边。\n烈烈寒风起，悠悠落日悬。\n孤舟未得济，少驻祖生鞭。",
        "dynasty": "宋",
        "collection_info": null
    },
    {
        "title": "通判曾温伯生日  其一",
        "author": "释绍嵩",
        "content": "玉历标人瑞，膺门鹗独先。\n风雷开盛旦，嵩岳降真贤。\n壁暗诗千首，官当岁九迁。\n得知眉寿永，何但八千年。",
        "dynasty": "宋",
        "collection_info": null
    },
    {
        "title": "通判曾温伯生日  其二",
        "author": "释绍嵩",
        "content": "今代文章伯，长哦气吐虹。\n挥犀闻妙论，许国见深衷。\n美价方稀古，离骚继雅风。\n慇懃一双眼，看到火城红。",
        "dynasty": "宋",
        "collection_info": null
    },
    {
        "title": "书事",
        "author": "释绍嵩",
        "content": "松盖环清韵，秋风倚杖前。\n栖毫思确论，击竹自忻然。\n高鸟翔云外，孤亭恰水边。\n幽居经宿雨，无处不潺湲。",
        "dynasty": "宋",
        "collection_info": null
    },
    {
        "title": "咏道中所见",
        "author": "释绍嵩",
        "content": "倚杖寒山暮，高杉韵细飔。\n归舟藏别浦，落日映荒陂。\n碧涧流红叶，黄猿领白儿。\n石桥南畔路，岑渚復幽奇。",
        "dynasty": "宋",
        "collection_info": null
    },
    {
        "title": "憩灵隠写怀",
        "author": "释绍嵩",
        "content": "莫恨征途远，题诗记独游。\n十年行路饱，万里此生浮。\n宇宙知何极，山川慰久留。\n倚栏哦五字，不觉散人愁。",
        "dynasty": "宋",
        "collection_info": null
    },
    {
        "title": "雪后復雨过西湖",
        "author": "释绍嵩",
        "content": "触目成幽兴，诗吟十数篇。\n风倾竹上雪，鸟度水中天。\n急雨涔涔日，迎人小小船。\n更逢清管发，声到客愁边。",
        "dynasty": "宋",
        "collection_info": null
    },
    {
        "title": "栖霞道中",
        "author": "释绍嵩",
        "content": "路僻闲行远，溪将罨画通。\n飞泉高泻月，细柳乱摇风。\n畎亩孤城外，山川暮霭中。\n旷然忘所在，心与白云空。",
        "dynasty": "宋",
        "collection_info": null
    },
    {
        "title": "题白莲园亭",
        "author": "释绍嵩",
        "content": "塔影挂清汉，分明雨后山。\n云寒湖贴贴，钱样菊斑斑。\n有水园林活，无风溪树闲。\n临流兴不尽，復自竹中还。",
        "dynasty": "宋",
        "collection_info": null
    },
    {
        "title": "泛湖",
        "author": "释绍嵩",
        "content": "久客欣无事，扶衰上野航。\n迴云覆阴谷，初日放晨光。\n杨柳千寻色，荷花一路香。\n西湖天下胜，谁与共平章。",
        "dynasty": "宋",
        "collection_info": null
    },
    {
        "title": "同粲湛二上人游北山",
        "author": "释绍嵩",
        "content": "二子依公子，南山度北山。\n兴随流水远，心逐片云闲。\n日月浮生外，牛羊落照间。\n慇懃华表鹤，飞去復飞还。",
        "dynasty": "宋",
        "collection_info": null
    },
    {
        "title": "秋日湖上憩水僊祠",
        "author": "释绍嵩",
        "content": "万木已西风，千山景象通。\n岸拖秋草绿，日抹半山红。\n穴蚁苔痕静，诗人眼界空。\n水僊来往处，脉脉兴何穷。",
        "dynasty": "宋",
        "collection_info": null
    },
    {
        "title": "野步",
        "author": "释绍嵩",
        "content": "野步随吾意，无劳问是非。\n风莺移树啭，江燕引鶵飞。\n一径入寒竹，千峰驻晚晖。\n幽怀在天末，何要更忘机。",
        "dynasty": "宋",
        "collection_info": null
    },
    {
        "title": "游天竺",
        "author": "释绍嵩",
        "content": "天竺秋重入，翛然适此心。\n路寻流水远，门闭野云深。\n澹泞生真趣，幽闲且自任。\n残阳应更好，蝉合伴清吟。",
        "dynasty": "宋",
        "collection_info": null
    },
    {
        "title": "自笑",
        "author": "释绍嵩",
        "content": "自笑从来癖，平生断在诗。\n凫鹥共容与，魂梦亦清奇。\n古调俗不乐，衰容镜每知。\n机心吾岂有，休把运行推。",
        "dynasty": "宋",
        "collection_info": null
    },
    {
        "title": "天竺戏书",
        "author": "释绍嵩",
        "content": "出郭西湖近，贪看立又行。\n园林青气动，日夕白云生。\n映竹犬初吠，缘溪鹤自鸣。\n慇懃下天竺，泉石惬幽情。",
        "dynasty": "宋",
        "collection_info": null
    },
    {
        "title": "解舟  其一",
        "author": "释绍嵩",
        "content": "落日放船好，波恬尔许平。\n水光浮棹碧，山意入诗清。\n世路方行险，江人莫问程。\n顺流风更顺，飒飒片帆轻。",
        "dynasty": "宋",
        "collection_info": null
    },
    {
        "title": "解舟  其二",
        "author": "释绍嵩",
        "content": "落日放船好，长河水接天。\n远林翻急吹，孤棹正悠然。\n风搅平云阵，波轻片雪连。\n前村鸦噪断，极目仰联翩。",
        "dynasty": "宋",
        "collection_info": null
    },
    {
        "title": "游何山",
        "author": "释绍嵩",
        "content": "绿草闲深院，繁花的的开。\n捲帘当白昼，辞洞恋青苔。\n燕掠平芜去，人从瀑布来。\n林间清话久，杜宇一声催。",
        "dynasty": "宋",
        "collection_info": null
    },
    {
        "title": "忆游天衣",
        "author": "释绍嵩",
        "content": "寺忆新游处，江村日暮时。\n溪长石磊磊，天远草离离。\n塔院关松雪，山泉满路歧。\n那知岩下树，一一入吾诗。",
        "dynasty": "宋",
        "collection_info": null
    },
    {
        "title": "旅暮即事",
        "author": "释绍嵩",
        "content": "万壑初收雨，湖声正寂然。\n薄衣临积水，归鸟度平川。\n仙掌云边树，春风寺外船。\n诗成见新月，目极向遥天。",
        "dynasty": "宋",
        "collection_info": null
    },
    {
        "title": "东山精舍戏书",
        "author": "释绍嵩",
        "content": "逈碛沙衔日，荒溪众树分。\n行人随旅鴈，寻寺入幽云。\n远岫林间见，啼莺梦裏闻。\n湖山虽不语，心绪已纷纷。",
        "dynasty": "宋",
        "collection_info": null
    },
    {
        "title": "题浄众壶隠",
        "author": "释绍嵩",
        "content": "古院无僧住，含情更惘然。\n绿苔欺破阁，白鸟没飞烟。\n壶隠迟迟日，筒分细细泉。\n栏干聊小凭，取次缀诗篇。",
        "dynasty": "宋",
        "collection_info": null
    },
    {
        "title": "赠别张西叔之丰城",
        "author": "释绍嵩",
        "content": "有客功名累，萧萧逐转蓬。\n丰城千里外，茅屋万山中。\n杨柳萦桥绿，秋梨绕地红。\n登临虽未并，谈笑会当同。",
        "dynasty": "宋",
        "collection_info": null
    },
    {
        "title": "酬敬上人",
        "author": "释绍嵩",
        "content": "浙界残零处，相寻聊解颜。\n别桥连白石，移榻对青山。\n有恨春将晚，无机性自闲。\n天涯将野眼，时见一舟还。",
        "dynasty": "宋",
        "collection_info": null
    },
    {
        "title": "游西崦",
        "author": "释绍嵩",
        "content": "小隠寄幽谷，登临翠色中。\n乱云低薄暮，片水静涵空。\n往往游西崦，依依向北风。\n清猿不可听，幽思更无穷。",
        "dynasty": "宋",
        "collection_info": null
    },
    {
        "title": "江上偶谒什上人",
        "author": "释绍嵩",
        "content": "在路日已久，此心谁与论。\n一言知具眼，万里独消魂。\n辍棹丹枫浦，扶筇白水村。\n纵情犹未已，吟扣野僧门。",
        "dynasty": "宋",
        "collection_info": null
    },
    {
        "title": "客次感怀",
        "author": "释绍嵩",
        "content": "投老诗成癖，愁生为客途。\n烟云长在目，山水暂游吴。\n远意极千里，归心寄九衢。\n一身仍更病，意绪日荒芜。",
        "dynasty": "宋",
        "collection_info": null
    },
    {
        "title": "即事",
        "author": "释绍嵩",
        "content": "残日住孤馆，虚廊遶几迴。\n沙鸥背人去，江雨带潮来。\n古驿怪藤合，霜花错节开。\n时因念衰疾，独与暮猿哀。",
        "dynasty": "宋",
        "collection_info": null
    },
    {
        "title": "叹命",
        "author": "释绍嵩",
        "content": "叹命无知己，吾徒却自宽。\n艰难为客惯，幽僻置身安。\n竟日霏微雨，空园浩荡寒。\n江山多胜境，到处得吟看。",
        "dynasty": "宋",
        "collection_info": null
    },
    {
        "title": "寓笔",
        "author": "释绍嵩",
        "content": "幽径草初青，无人知地名。\n征鞍千里远，倚杖一江横。\n云重欲为雨，风和拗得晴。\n家家好春色，春色徧空明。",
        "dynasty": "宋",
        "collection_info": null
    },
    {
        "title": "独游",
        "author": "释绍嵩",
        "content": "幽圃多清致，殊方此日欢。\n松风欹枕听，春草隔溪看。\n红入桃花嫩，青还玉宇宽。\n独游吾有意，终日凭栏干。",
        "dynasty": "宋",
        "collection_info": null
    },
    {
        "title": "定慧别业次韵陈子中",
        "author": "释绍嵩",
        "content": "地胜千山会，孤怀行转幽。\n归云带层巘，远岸送轻舟。\n绿树莺边合，清泉槛外流。\n雨余情更逸，端为故人留。",
        "dynasty": "宋",
        "collection_info": null
    },
    {
        "title": "遣怀  其一",
        "author": "释绍嵩",
        "content": "抱瘵便秋晚，无言祗自知。\n是身多落寞，半世足飘离。\n静阅王维画，闲围李远棋。\n慨然叹时命，转觉命堪疑。",
        "dynasty": "宋",
        "collection_info": null
    },
    {
        "title": "遣怀  其二",
        "author": "释绍嵩",
        "content": "落拓无生计，放怀便所便。\n託心时散帙，即事偶成篇。\n此道欣逢泰，平生祗信缘。\n慇懃伴幽独，松亚小窗前。",
        "dynasty": "宋",
        "collection_info": null
    },
    {
        "title": "遣怀  其三",
        "author": "释绍嵩",
        "content": "学懒真成懒，龙钟志未酬。\n此生多轗轲，何处不迟留。\n勋业频看镜，寒盟得问鸥。\n羁愁难尽遣，愁尽自无愁。",
        "dynasty": "宋",
        "collection_info": null
    },
    {
        "title": "遣怀  其四",
        "author": "释绍嵩",
        "content": "淹泊宁吾愿，年光送老来。\n只知闲说话，但觉旅怀开。\n此路方知己，唯天合是媒。\n冥搜无好语，也辱片云催。",
        "dynasty": "宋",
        "collection_info": null
    },
    {
        "title": "与保宁西堂同客三塔因有感而作",
        "author": "释绍嵩",
        "content": "漫浪真堪老，君应与我同。\n旅怀斜日后，闲步淡烟中。\n有分长为客，无劳问转蓬。\n不妨留滞好，悟取本来空。",
        "dynasty": "宋",
        "collection_info": null
    },
    {
        "title": "写怀寄湛上人  其一",
        "author": "释绍嵩",
        "content": "吾事只如此，奔忙自作痴。\n买山犹未得，吊古却成悲。\n老去慵趋世，愁来独赋诗。\n浮生同是客，谁復问栖迟。",
        "dynasty": "宋",
        "collection_info": null
    },
    {
        "title": "写怀寄湛上人  其二",
        "author": "释绍嵩",
        "content": "寂寂相思际，遥焚一炷香。\n鴈飞云杳杳，笛引泪浪浪。\n明代谁招隠，穷游我自忙。\n他时解颜笑，宁免鬓毛苍。",
        "dynasty": "宋",
        "collection_info": null
    },
    {
        "title": "寄元藏主",
        "author": "释绍嵩",
        "content": "度岁不相见，别来春又春。\n纵横皆失计，谈笑亦何因。\n乡思盈愁望，形衰恨道贫。\n掩扉当太白，愿卜子为隣。",
        "dynasty": "宋",
        "collection_info": null
    },
    {
        "title": "送别一西堂",
        "author": "释绍嵩",
        "content": "一老说淡话，志怀绝险艰。\n别离从阙下，游戏且人间。\n落羽羞言命，临岐强破颜。\n住山须鈯斧，此句急追还。",
        "dynasty": "宋",
        "collection_info": null
    },
    {
        "title": "次韵朋上人东湖精舍即事",
        "author": "释绍嵩",
        "content": "开径东湖上，千岩镜裏看。\n与君频邂逅，此地久盘桓。\n柳影含云幕，桃花生暮寒。\n婆娑弄翰墨，清兴寄毫端。",
        "dynasty": "宋",
        "collection_info": null
    },
    {
        "title": "登楼次朋上人韵",
        "author": "释绍嵩",
        "content": "落日生春色，桃花笑不休。\n鹤飞湖草迥，风止客帆收。\n树远天疑尽，江平水却流。\n愁来无处去，为子上高楼。",
        "dynasty": "宋",
        "collection_info": null
    },
    {
        "title": "小憩东岳行宫戏题",
        "author": "释绍嵩",
        "content": "树色遥藏店，春风入皷鼙。\n行宫花漠漠，孤屿草萋萋。\n白鸟飞还立，黄莺歇又啼。\n诗成那用好，到处好诗题。",
        "dynasty": "宋",
        "collection_info": null
    },
    {
        "title": "送客归戏书",
        "author": "释绍嵩",
        "content": "险尽途方坦，溪鸣锦幄傍。\n暝烟沉古道，幽草恋残阳。\n寂寂春将晚，迢迢日自长。\n东门因送客，行得汗如浆。",
        "dynasty": "宋",
        "collection_info": null
    },
    {
        "title": "答一老",
        "author": "释绍嵩",
        "content": "散拙亦自遂，谁能泪堕巾。\n诗成聊疥壁，道在不嫌贫。\n老矣曾荣望，颓然只任真。\n拂衣从此去，四海作闲人。",
        "dynasty": "宋",
        "collection_info": null
    },
    {
        "title": "有感",
        "author": "释绍嵩",
        "content": "志业不得力，寂寥常掩关。\n交疎贫病裏，老疾去留间。\n涉世心犹壮，经秋鬓自斑。\n平生怀古意，欲语泪先潸。",
        "dynasty": "宋",
        "collection_info": null
    },
    {
        "title": "送别永上人",
        "author": "释绍嵩",
        "content": "四海无拘繫，飘然不可留。\n洩云分迭巘，落日满行舟。\n举世谋三窟，余生老一丘。\n对床清约在，后会必经秋。",
        "dynasty": "宋",
        "collection_info": null
    },
    {
        "title": "翠萝亭书事",
        "author": "释绍嵩",
        "content": "万壑初收雨，鸦声唁客劳。\n溪寒鱼队散，秋静鸟行高。\n碧嶂前兼后，青猿断更号。\n捲帘双眼远，绕舍绿周遭。",
        "dynasty": "宋",
        "collection_info": null
    },
    {
        "title": "登楼",
        "author": "释绍嵩",
        "content": "二月春方好，登楼望欲迷。\n关情山簇簇，余思草萋萋。\n小浦依林曲，长天向水低。\n乡心正无限，恰恰一莺啼。",
        "dynasty": "宋",
        "collection_info": null
    },
    {
        "title": "至钱君瑞壶天因题云",
        "author": "释绍嵩",
        "content": "林下中餐后，登临思渺然。\n扪萝循鸟道，着屐到壶天。\n要地无闲日，新晴有乱蝉。\n主人贪贵达，灯火照青编。",
        "dynasty": "宋",
        "collection_info": null
    },
    {
        "title": "赠别显上人",
        "author": "释绍嵩",
        "content": "两浙寻山徧，依俙三十秋。\n征尘添老色，藜杖赋归休。\n落叶随杯渡，残虹带夕收。\n不知从此去，能寄短书不。",
        "dynasty": "宋",
        "collection_info": null
    },
    {
        "title": "道中自遣",
        "author": "释绍嵩",
        "content": "绿暗连村柳，江平不见滩。\n日烘花气暖，岸曲水流寒。\n世路今逾窄，客心须自宽。\n悠悠片云质，溪上更蹒跚。",
        "dynasty": "宋",
        "collection_info": null
    },
    {
        "title": "走笔酬黎德夫",
        "author": "释绍嵩",
        "content": "索寞门长掩，图书是旧贫。\n无因从发药，有命懒谋身。\n寥落悲前事，英雄叹后尘。\n裁诗託幽思，幽思忽相亲。",
        "dynasty": "宋",
        "collection_info": null
    },
    {
        "title": "哭黄少府",
        "author": "释绍嵩",
        "content": "大节群公倡，儒科慕冉颜。\n远分天子命，长觉吏徒闲。\n秋入篇章裏，川行翰墨间。\n壑舟今已矣，老泪为渠潸。",
        "dynasty": "宋",
        "collection_info": null
    },
    {
        "title": "酬颜圣闻监税",
        "author": "释绍嵩",
        "content": "地僻春来静，孤山夕照余。\n深惭长者辙，新欠故人书。\n有酒招元亮，无人诵子虚。\n相从又相别，意绪各何如。",
        "dynasty": "宋",
        "collection_info": null
    },
    {
        "title": "赠刘信之",
        "author": "释绍嵩",
        "content": "四海刘居士，诗书论议深。\n苦吟天与性，醉卧月空沉。\n囊有壶公药，身无戚里心。\n高怀不我弃，他日重来寻。",
        "dynasty": "宋",
        "collection_info": null
    },
    {
        "title": "偶兴",
        "author": "释绍嵩",
        "content": "暖日熏杨柳，溪风为肃然。\n浣衣逢野水，拥锡上泷船。\n元是沧浪客，闲寻空谷泉。\n病来诗久废，喜此得终篇。",
        "dynasty": "宋",
        "collection_info": null
    },
    {
        "title": "赠黄元吉",
        "author": "释绍嵩",
        "content": "此客非常客，搜诗病入神。\n锦囊称具眼，文学老于身。\n机息知名误，家因守道贫。\n仍闻猿与鹤，与尔转相亲。",
        "dynasty": "宋",
        "collection_info": null
    },
    {
        "title": "江上对月",
        "author": "释绍嵩",
        "content": "北渚牵吟兴，何妨语夜阑。\n天宽云出谷，春至草生滩。\n练练长江静，骎骎半臂寒。\n老翁扶杖立，空对烂银盘。",
        "dynasty": "宋",
        "collection_info": null
    },
    {
        "title": "凤口寺",
        "author": "释绍嵩",
        "content": "古柏间松篁，山光接水光。\n园林春婉娩，云水日相佯。\n苒苒花明岸，稍稍竹过墙。\n冥搜得诗窟，台馆晓苍苍。",
        "dynasty": "宋",
        "collection_info": null
    },
    {
        "title": "游清老别业",
        "author": "释绍嵩",
        "content": "别业青山郭，人烟远更微。\n湿花随水泛，长瀑倚空飞。\n开箧收诗卷，凭轩对竹扉。\n淹留更一醉，应在醉中归。",
        "dynasty": "宋",
        "collection_info": null
    },
    {
        "title": "遣怀",
        "author": "释绍嵩",
        "content": "巡礼诸方徧，无心问世缘。\n东西南北路，一十二三年。\n夜色临城月，猿声隔树烟。\n坐来幽兴在，对景觅诗联。",
        "dynasty": "宋",
        "collection_info": null
    },
    {
        "title": "游光严精舍",
        "author": "释绍嵩",
        "content": "酷爱山兼水，山重水又回。\n树围平野合，花逼艷阳开。\n习习和风至，冥冥细雨来。\n将行谁请住，留步小庭隈。",
        "dynasty": "宋",
        "collection_info": null
    },
    {
        "title": "憩江亭",
        "author": "释绍嵩",
        "content": "花露湿晴春，坐无车马尘。\n江流青草岸，波闪白龙鳞。\n往事如今日，知心似古人。\n慇懃听渔唱，闲趣自相亲。",
        "dynasty": "宋",
        "collection_info": null
    },
    {
        "title": "小院",
        "author": "释绍嵩",
        "content": "小院无人夜，楼高月迥明。\n偈吟诸祖意，茶试老僧铛。\n门掩园林僻，窗虚笔砚轻。\n慇懃供一笑，一笑可怜生。",
        "dynasty": "宋",
        "collection_info": null
    },
    {
        "title": "客中戏书  其一",
        "author": "释绍嵩",
        "content": "杖屦千崖表，江山故作妍。\n扪萝怀鸟道，踏石过溪泉。\n野湿禾中露，秋明树外天。\n白头何所恨，随处一欣然。",
        "dynasty": "宋",
        "collection_info": null
    },
    {
        "title": "客中戏书  其二",
        "author": "释绍嵩",
        "content": "远笛招幽响，无人竹扫墀。\n马嘶游寺客，鸦护落巢儿。\n日转槐阴暮，天高秋气悲。\n还应重风景，时作一篇诗。",
        "dynasty": "宋",
        "collection_info": null
    },
    {
        "title": "宝溪道中",
        "author": "释绍嵩",
        "content": "径直夫何细，云山知几重。\n朱门均白屋，红叶间青松。\n野火烧冈草，残阳下远峰。\n伤心绕村落，倦客独携筇。",
        "dynasty": "宋",
        "collection_info": null
    },
    {
        "title": "寓山寺戏成",
        "author": "释绍嵩",
        "content": "寺在猿啼外，都无俗到来。\n岸花开且落，水鸟去仍迴。\n果落方知熟，诗成未费才。\n逍遥此中意，老子兴悠哉。",
        "dynasty": "宋",
        "collection_info": null
    },
    {
        "title": "感恻",
        "author": "释绍嵩",
        "content": "路入南云下，江回隔近村。\n水深风浩浩，山远雾昏昏。\n仰首羡飞鸟，流年只断魂。\n客心兼暮色，感恻復何言。",
        "dynasty": "宋",
        "collection_info": null
    },
    {
        "title": "和崇上人",
        "author": "释绍嵩",
        "content": "松下中峰路，疎阴偃盖清。\n远云收海雨，数鴈过秋城。\n抚事心犹壮，卑栖气未平。\n近来唯此乐，高韵寄闲情。",
        "dynasty": "宋",
        "collection_info": null
    },
    {
        "title": "赠别性老",
        "author": "释绍嵩",
        "content": "此老殊清健，情忘发兴奇。\n异方惊会面，孤屿共题诗。\n聚散千江月，参差万里期。\n相看作离别，特地泪双垂。",
        "dynasty": "宋",
        "collection_info": null
    },
    {
        "title": "秋夜忆亲庭有感",
        "author": "释绍嵩",
        "content": "碧涧寒侵屋，高林露气清。\n空窗闲月色，密竹动秋声。\n宴坐游三昧，隣谈喧五更。\n两亲今正老，此别不胜情。",
        "dynasty": "宋",
        "collection_info": null
    },
    {
        "title": "有怀",
        "author": "释绍嵩",
        "content": "月淡犹明树，岩幽钟磬微。\n露滋三径草，寒入五更衣。\n栖托情何限，峥嵘岁且归。\n漱流今已矣，无限故山薇。",
        "dynasty": "宋",
        "collection_info": null
    },
    {
        "title": "至禅居",
        "author": "释绍嵩",
        "content": "得路到深寺，溪流镜样清。\n微芳缘岸落，荒竹过墙生。\n烘日浅深色，寒鸦断续声。\n我来无旧识，素抱与谁倾。",
        "dynasty": "宋",
        "collection_info": null
    },
    {
        "title": "口占",
        "author": "释绍嵩",
        "content": "江上有微径，渔人四五家。\n野船明细火，宿鴈起圆沙。\n峡口闻猿夜，秋星见客槎。\n徘徊幽兴尽，更觉在天涯。",
        "dynasty": "宋",
        "collection_info": null
    },
    {
        "title": "即笔",
        "author": "释绍嵩",
        "content": "小阁称幽隠，群峰竞秀尖。\n村舂雨外急，秋色望中添。\n世事已黄髮，忘情付黑甜。\n从渠造物巧，未怪老夫潜。",
        "dynasty": "宋",
        "collection_info": null
    },
    {
        "title": "独步",
        "author": "释绍嵩",
        "content": "独步时凝望，幽襟失所从。\n烟霞横眼界，天地醉心胸。\n泽国秋容老，人家水影重。\n行穷十里岭，回首兴何慵。",
        "dynasty": "宋",
        "collection_info": null
    },
    {
        "title": "振策",
        "author": "释绍嵩",
        "content": "振策出游眺，清吟竹影东。\n石门千仞断，秀水一篙通。\n郡阁烟光裏，人家秋色中。\n乌衣多胜槩，老子柰途穷。",
        "dynasty": "宋",
        "collection_info": null
    },
    {
        "title": "游双径",
        "author": "释绍嵩",
        "content": "宝剎触南箕，登临独立时。\n江山如有味，花柳更无私。\n已病身犹健，言归心尚迟。\n片云头上黑，真箇解催诗。",
        "dynasty": "宋",
        "collection_info": null
    },
    {
        "title": "戏笔",
        "author": "释绍嵩",
        "content": "地僻人稀到，东郊自养蒙。\n山遥天接树，夜静竹藏风。\n岸柳含烟翠，江花脱晚红。\n诗应是游戏，吟啸不须工。",
        "dynasty": "宋",
        "collection_info": null
    },
    {
        "title": "雨罢",
        "author": "释绍嵩",
        "content": "雨罢春光润，云随落日移。\n莺花愁不觉，世路老方知。\n苔徧安禅石，根侵洗砚池。\n晚来风月好，倚杖独题诗。",
        "dynasty": "宋",
        "collection_info": null
    },
    {
        "title": "溪上",
        "author": "释绍嵩",
        "content": "弄水春溪上，溪寒晚日红。\n舟行明鑑裏，鸟度醉吟中。\n远岫千重耸，轻艘万派通。\n桃源在何处，笑语隔幽丛。",
        "dynasty": "宋",
        "collection_info": null
    },
    {
        "title": "次韵林仲山",
        "author": "释绍嵩",
        "content": "午梦蛮花湿，吟看不忍休。\n白翻荞处雪，红压驿边楼。\n砌冷虫喧座，江澄水浴秋。\n看君有知己，铃阁想迟留。",
        "dynasty": "宋",
        "collection_info": null
    },
    {
        "title": "赠别法仪",
        "author": "释绍嵩",
        "content": "四海欲行徧，心猿日渐驯。\n贫高一生行，衣故十年尘。\n如我如君者，无名无利身。\n慇懃讶此别，忍泪已霑巾。",
        "dynasty": "宋",
        "collection_info": null
    },
    {
        "title": "山居即事  其一",
        "author": "释绍嵩",
        "content": "何处成吾道，深居绝送迎。\n竹扉常昼掩，野径得闲行。\n万壑树声满，千岩暑气清。\n相看两不厌，天际一山横。",
        "dynasty": "宋",
        "collection_info": null
    },
    {
        "title": "山居即事  其二",
        "author": "释绍嵩",
        "content": "山色堆蓝重，风烟野外嘉。\n与闲为活计，祗者是生涯。\n虽有明时约，端无外物华。\n人生贵知足，此兴未应赊。",
        "dynasty": "宋",
        "collection_info": null
    },
    {
        "title": "山居即事  其三",
        "author": "释绍嵩",
        "content": "气味闲中好，居疑与世分。\n销愁何用酒，娱意莫如文。\n穴暝云初上，山高日易曛。\n近来心更静，清绝洗妖氛。",
        "dynasty": "宋",
        "collection_info": null
    },
    {
        "title": "山居即事  其四",
        "author": "释绍嵩",
        "content": "独坐空山裏，闲寻物理幽。\n人情正苦暑，诗兴得高秋。\n衰谢多扶病，功名安足谋。\n自嗟疎野性，肯伴白云休。",
        "dynasty": "宋",
        "collection_info": null
    },
    {
        "title": "山居即事  其五",
        "author": "释绍嵩",
        "content": "老去慵仍甚，幽欢良自如。\n性将时共背，身与世俱疎。\n水色含群动，秋容淡夕虚。\n惬心皆乐事，真作野人居。",
        "dynasty": "宋",
        "collection_info": null
    },
    {
        "title": "山居即事  其六",
        "author": "释绍嵩",
        "content": "拂石翫林壑，凛然天欲秋。\n竹风连野色，舍影漾江流。\n碧嶂云初合，遥峰雨半收。\n山居自清绝，不梦世间游。",
        "dynasty": "宋",
        "collection_info": null
    },
    {
        "title": "山居即事  其七",
        "author": "释绍嵩",
        "content": "掩户闲欹枕，身心俱寂然。\n蹉跎已甘分，游息或谈玄。\n独得万古意，何劳百响煎。\n功名与世事，欲问即攀缘。",
        "dynasty": "宋",
        "collection_info": null
    },
    {
        "title": "山居即事  其八",
        "author": "释绍嵩",
        "content": "径转危峰逼，徧令两眼明。\n凉风吹咏思，幽竹送寒声。\n砧响家家急，溪阴寸寸生。\n含情不得语，拂石记闲名。",
        "dynasty": "宋",
        "collection_info": null
    },
    {
        "title": "山居即事  其九",
        "author": "释绍嵩",
        "content": "病目书淫歇，熏炉炷麝煤。\n山将落日去，风带旧寒来。\n微霰疎还密，虚堂闭復开。\n无人语心事，永日坐徘徊。",
        "dynasty": "宋",
        "collection_info": null
    },
    {
        "title": "山居即事  其一○",
        "author": "释绍嵩",
        "content": "老罢休无頼，吟诗报答闲。\n圆扉长寂寂，腾口任{口颜}{口颜}。\n护塔云偏重，栖林鸟自还。\n荣枯不经意，何用密防姦。",
        "dynasty": "宋",
        "collection_info": null
    },
    {
        "title": "山居即事  其一一",
        "author": "释绍嵩",
        "content": "独立柴荆外，孤吟四望频。\n晴山云罨画，深谷鸟声春。\n老觉文章退，闲知气味真。\n穷居那敢恨，虚白自为隣。",
        "dynasty": "宋",
        "collection_info": null
    },
    {
        "title": "山居即事  其一二",
        "author": "释绍嵩",
        "content": "永日翛然坐，春风苦唤行。\n笋舆穿树色，竹坞度钟声。\n雨恶天光淡，山穷地势倾。\n苔矶清境裏，花湿转分明。",
        "dynasty": "宋",
        "collection_info": null
    },
    {
        "title": "山居即事  其一三",
        "author": "释绍嵩",
        "content": "此地真奇绝，何须屋万间。\n穿林隣虎穴，隔水是尘寰。\n保甲元无籍，讹邪自不关。\n安闲有深味，未敢负云山。",
        "dynasty": "宋",
        "collection_info": null
    },
    {
        "title": "山居即事  其一四",
        "author": "释绍嵩",
        "content": "早晚无尘事，清心白日长。\n水烟通径草，冰玉入诗肠。\n远峤收残雨，空林挂夕阳。\n此时何限兴，幽鸟语如簧。",
        "dynasty": "宋",
        "collection_info": null
    },
    {
        "title": "山居即事  其一五",
        "author": "释绍嵩",
        "content": "碧树高岩底，柴门引径斜。\n采茶寻远涧，护药插新笆。\n澄水含斜汉，寒空散晚霞。\n寂寥无与晤，聊欲玩烟花。",
        "dynasty": "宋",
        "collection_info": null
    },
    {
        "title": "山居即事  其一六",
        "author": "释绍嵩",
        "content": "物色催年老，谁令眼界幽。\n不忧缘不动，无意亦无求。\n寂寞了闲事，迂疎却自由。\n功名今晚矣，萍梗任飘流。",
        "dynasty": "宋",
        "collection_info": null
    },
    {
        "title": "山居即事  其一七",
        "author": "释绍嵩",
        "content": "静境绝过从，昼门开更慵。\n荒林失轻雾，寒日下危峰。\n曳履寻花圃，搜诗到暮钟。\n谁言淹泊意，无酒为浇胸。",
        "dynasty": "宋",
        "collection_info": null
    },
    {
        "title": "山居即事  其一八",
        "author": "释绍嵩",
        "content": "古屋茆茨小，寒林春自芳。\n坞深人不到，花落树犹香。\n事去青山在，闲知白日长。\n禅心真已静，笑失昔时狂。",
        "dynasty": "宋",
        "collection_info": null
    },
    {
        "title": "山居即事  其一九",
        "author": "释绍嵩",
        "content": "雨后江山绿，蝉声若唤人。\n岩花随处发，官柳着行新。\n风月充三益，林泉是四邻。\n杖藜林下去，且作自由身。",
        "dynasty": "宋",
        "collection_info": null
    },
    {
        "title": "山居即事  其二○",
        "author": "释绍嵩",
        "content": "衰落暗成病，如何不白头。\n百年长扰扰，万事祇悠悠。\n耕凿资余力，行藏独倚楼。\n却因虚淡极，忽觉此生浮。",
        "dynasty": "宋",
        "collection_info": null
    },
    {
        "title": "列岫亭书事",
        "author": "释绍嵩",
        "content": "极浦遥山合翠微，週迴秀色自清机。\n长江淡淡吞天去，白鸟翩翩接翅飞。\n屐齿苔痕犹故迹，露沙霜树映斜晖。\n牧童何处吹羌笛，吓得巢禽不敢归。",
        "dynasty": "宋",
        "collection_info": null
    },
    {
        "title": "临川道中怅然有感因作遣情",
        "author": "释绍嵩",
        "content": "路傍官河一带长，风帆沙鸟认微茫。\n人生行乐知能几，世事多虞只自伤。\n破衲卷云秋漠漠，淡烟斜日晚荒荒。\n不堪吟罢东回首，底处青山是故乡。",
        "dynasty": "宋",
        "collection_info": null
    },
    {
        "title": "疎山途次",
        "author": "释绍嵩",
        "content": "路曲山隈一径通，天开地闢幻金宫。\n溪桥袅袅穿黄落，鴈字联联写碧空。\n唤客不须嫌酒恶，昔贤何必哭途穷。\n生涯淡淡随缘过，休把行藏问化工。",
        "dynasty": "宋",
        "collection_info": null
    },
    {
        "title": "游信州僊岩",
        "author": "释绍嵩",
        "content": "仙境闲寻采药翁，笋舆乘兴得蒿蓬。\n山钟夜度空江水，窗户凉生薜荔风。\n断臂青猿啼玉笥，斜行白鸟入遥空。\n舍南有竹堪书字，借笔题诗却未工。",
        "dynasty": "宋",
        "collection_info": null
    },
    {
        "title": "赠李先辈",
        "author": "释绍嵩",
        "content": "饥食松花渴饮泉，寂寥芳草茂芊芊。\n岩边石室低临水，窟裏阴云不上天。\n难与英雄论教化，等将身世付罤{罒全}。\n无由住得吟相伴，目送归鸿篱下眠。",
        "dynasty": "宋",
        "collection_info": null
    },
    {
        "title": "走笔代颜西叔次途中即事之什",
        "author": "释绍嵩",
        "content": "逦迤前冈压后冈，鸟鸣山馆客思乡。\n孤村树色昏残雨，满耳蛙声正夕阳。\n对酒已成千里客，怀人空结九回肠。\n平生忧患谙偿徧，迴避红尘是所长。",
        "dynasty": "宋",
        "collection_info": null
    },
    {
        "title": "再代和通字韵",
        "author": "释绍嵩",
        "content": "驿路穿林断復通，客程蛇绕乱山中。\n三杯软饱千林暝，万事从来一笑空。\n珍重故人相问意，自怜覊客尚飘蓬。\n江湖易有淹留兴，已许沧浪伴钓翁。",
        "dynasty": "宋",
        "collection_info": null
    },
    {
        "title": "赠张炳",
        "author": "释绍嵩",
        "content": "怪服先生众骇闻，卖刀买犊便耕耘。\n棋功过却杨玄宝，赋咏思齐郑广文。\n直为篇章非动众，忽携书剑远辞群。\n行行快趁风烟阔，得句不妨时策勋。",
        "dynasty": "宋",
        "collection_info": null
    },
    {
        "title": "题德夫刘公江亭",
        "author": "释绍嵩",
        "content": "兄弟将知大自强，南山雾裏晦文章。\n睡轻可忍风敲竹，语妙何妨石作肠。\n碧瓦朱甍占肃爽，紫兰红药共凄凉。\n渔舟去后天将夕，月入波心碎夜光。",
        "dynasty": "宋",
        "collection_info": null
    },
    {
        "title": "代和韵",
        "author": "释绍嵩",
        "content": "石路无尘竹径开，幽园寻胜独登台。\n桥边野水通渔路，城上秋山入酒杯。\n紫闼青云俱未遂，红颜白髮递相催。\n悠悠兰渚动归思，归思临高不易裁。",
        "dynasty": "宋",
        "collection_info": null
    },
    {
        "title": "偶成",
        "author": "释绍嵩",
        "content": "谁復知予懒是真，平生自信解甘贫。\n苦无名位高今世，为有烟霞伴此身。\n长掩柴荆避寒暑，犹将谈笑对风尘。\n只今那得王摩诘，状取江湖太古民。",
        "dynasty": "宋",
        "collection_info": null
    },
    {
        "title": "南山书怀",
        "author": "释绍嵩",
        "content": "日色今朝分外明，湖光浩气共澄清。\n鸟啼绿树穿花影，水泛青山入古城。\n眼下见荣还见辱，病中嫌雨又嫌晴。\n衰迟自喜添诗学，三十年来掉臂行。",
        "dynasty": "宋",
        "collection_info": null
    },
    {
        "title": "西湖晚步偶成呈曾君举司户",
        "author": "释绍嵩",
        "content": "山引千岩翠作堆，钟鸣楼阁晚云开。\n鱼吹鑑面晕痕蹙，人过桥心倒影来。\n要听剧谈飞木屑，便期携手上春台。\n世间刚有东流水，一洗从前猿鹤哀。",
        "dynasty": "宋",
        "collection_info": null
    },
    {
        "title": "赠郎德父",
        "author": "释绍嵩",
        "content": "衣弊履穿不讳穷，篱门和竹夹西东。\n闲栖已合称高士，发兴真成继庾公。\n人世鹤归双鬓上，丹霄路在五言中。\n却须袖取经纶手，深入芦花作钓翁。",
        "dynasty": "宋",
        "collection_info": null
    },
    {
        "title": "酬胡圣闻",
        "author": "释绍嵩",
        "content": "别后沧波路几迷，竹风松雨共凄凄。\n十年依旧双瞳碧，四海仍传一角犀。\n池上溶溶浮日暖，山中物物是诗题。\n先生莫道心如铁，可忍红英半着泥。",
        "dynasty": "宋",
        "collection_info": null
    },
    {
        "title": "绍兴即事",
        "author": "释绍嵩",
        "content": "柳色葱葱官渡平，梨花吹雪度清明。\n山从海岸装吟景，寺倚云峰更晚晴。\n潮水忽生添野水，春城何忍作空城。\n黄莺久住浑相识，故作林间求友声。",
        "dynasty": "宋",
        "collection_info": null
    },
    {
        "title": "兰亭书事",
        "author": "释绍嵩",
        "content": "苍岸古木霭烟萝，风俗犹闻晋永和。\n绿树碧檐相掩映，青鞋黄帽饱经过。\n还缘世遇兵戈闹，颇觉闲消日月多。\n盘礴幽窗觅诗处，月明天色白连河。",
        "dynasty": "宋",
        "collection_info": null
    },
    {
        "title": "代次登城之什",
        "author": "释绍嵩",
        "content": "上得孤城向晚春，其如衰病只伤神。\n鼠肝虫臂窥前辈，虹旆星车委后尘。\n两鬓已霜难讳老，一机何处定非真。\n愁来只有贤从事，千里相逢如故人。",
        "dynasty": "宋",
        "collection_info": null
    },
    {
        "title": "庆元道中",
        "author": "释绍嵩",
        "content": "临溪柳带正依依，落絮因风特地飞。\n岛上断云垂极浦，城头初角送残晖。\n闲过绮陌寻高寺，谩遶清流欲浣衣。\n重到张公泊船处，家家扶得醉人归。",
        "dynasty": "宋",
        "collection_info": null
    },
    {
        "title": "留题江亭",
        "author": "释绍嵩",
        "content": "晚凉闲步向江亭，山色偏于晚有情。\n綵索平时墙婉娩，飞花满眼句纵横。\n五峰遥拱千岩秀，四水萦纡十里程。\n鹊噪鸦啼俱喜色，望中浑恐是蓬瀛。",
        "dynasty": "宋",
        "collection_info": null
    },
    {
        "title": "答仲宽",
        "author": "释绍嵩",
        "content": "强半年光属苦辛，生涯如在旧山贫。\n江南江北闲为客，人去人来恨转新。\n节裏且追千载事，胸中别作一家春。\n明年此会知谁健，不问苍生问鬼神。",
        "dynasty": "宋",
        "collection_info": null
    },
    {
        "title": "和蒋自然",
        "author": "释绍嵩",
        "content": "岁月悠悠一梦中，荣枯消得几何功。\n宁为宇宙闲吟客，岂是江湖把钓翁。\n山口断云怜旧路，沙边微雨湿孤蓬。\n饭余鼓腹聊行乐，立尽疎帘落絮风。",
        "dynasty": "宋",
        "collection_info": null
    },
    {
        "title": "重经故人旧居",
        "author": "释绍嵩",
        "content": "五字研成举世传，醉吟朝夕在樊川。\n江南海北三千里，雨散云飞二十年。\n壁上尘黏蒲叶扇，镜中人入洞庭烟。\n倦游客子心无际，遐想星轺思惘然。",
        "dynasty": "宋",
        "collection_info": null
    },
    {
        "title": "横翠亭书怀",
        "author": "释绍嵩",
        "content": "小葺茅茨紫翠间，门当宫道不曾关。\n剪裁风月聊堪醉，奔走尘寰出老颜。\n半局残棋消白昼，十年归梦满青山。\n江城今可徘徊处，莫怪频频此往还。",
        "dynasty": "宋",
        "collection_info": null
    },
    {
        "title": "安吉道中",
        "author": "释绍嵩",
        "content": "六尺枯藤了此生，青春作伴日同行。\n墙头花吐旧枝出，原上人侵落照耕。\n芳草似袍连径合，乱山如画带溪平。\n杜鹃知我归心急，啼了千声更万声。",
        "dynasty": "宋",
        "collection_info": null
    },
    {
        "title": "和自然",
        "author": "释绍嵩",
        "content": "南北三年一解携，曾书蕉叶寄新题。\n知渠已富江山句，英誉自成桃李蹊。\n坡底诗人梅底醉，云间秋鴈水间栖。\n千岩万壑时相忆，迢递寻君梦不迷。",
        "dynasty": "宋",
        "collection_info": null
    },
    {
        "title": "题印上人关外山水图",
        "author": "释绍嵩",
        "content": "一源淳朴鄮山川，一簇人家起暮烟。\n世乱不妨松偃蹇，客程依旧水潺湲。\n云横新塞遮秦甸，树荫澄江入野船。\n闻说函殽犹险在，为师怀想几凄然。",
        "dynasty": "宋",
        "collection_info": null
    },
    {
        "title": "和自然",
        "author": "释绍嵩",
        "content": "客裏唯君数往还，笑谈终日尽君欢。\n敢将古道为吾事，已作归心即自宽。\n露草欲随霜草尽，泉声长带佩声寒。\n月生更爱栏干影，未厌慇懃达曙看。",
        "dynasty": "宋",
        "collection_info": null
    },
    {
        "title": "寓龙峰遣兴",
        "author": "释绍嵩",
        "content": "可要栖身向薜萝，闲门空掩半庭莎。\n天寒日暮游人少，花落僧禅覆地多。\n六尺屏风遮宴坐，数椽月屋爱岩阿。\n我今客气浑消尽，无奈千茎鬓雪何。",
        "dynasty": "宋",
        "collection_info": null
    },
    {
        "title": "陪赵知府登桃岭山亭",
        "author": "释绍嵩",
        "content": "谁向云端着此亭，檐前树木映窗櫺。\n野田流水溅溅白，芳草随人段段青。\n春服照尘连草色，云萝幽信寄茶经。\n史君领客週遭看，钟送遥帆落晚汀。",
        "dynasty": "宋",
        "collection_info": null
    },
    {
        "title": "赠何知录",
        "author": "释绍嵩",
        "content": "青云直上路初通，白凤新词入圣聪。\n抵掌剧谈吾浪语，连城增价子何穷。\n共登小阁春风裏，又解征帆落照中。\n此去优游益吟咏，公余无惜寄诗筒。",
        "dynasty": "宋",
        "collection_info": null
    },
    {
        "title": "客邸昼寝起而追程",
        "author": "释绍嵩",
        "content": "客裏无聊久合并，梦回南北昧平生。\n苦吟风月唯添病，独冒烟岚促去程。\n城外诸峰迎落照，花边白犬吠流莺。\n阮途未用嗟漂泊，自有孤云识此情。",
        "dynasty": "宋",
        "collection_info": null
    },
    {
        "title": "和曾俊臣",
        "author": "释绍嵩",
        "content": "沉醉无期即是乡，暂偷闲卧老僧床。\n纵游籍草花垂酒，陈迹题诗蜗篆梁。\n故国山川皆梦寐，天涯形貌各昂藏。\n芭蕉叶上三更雨，一阵疎来一阵狂。",
        "dynasty": "宋",
        "collection_info": null
    },
    {
        "title": "憩颜子予海山别业",
        "author": "释绍嵩",
        "content": "群峰当户晓岚晴，杨柳风和日听莺。\n郭外春山明锦绣，门前弱水即蓬瀛。\n期登野阁闲应甚，来惯幽禽近不惊。\n独凭栏干意难写，绿桑疎处哺牛鸣。",
        "dynasty": "宋",
        "collection_info": null
    },
    {
        "title": "鄮山道中答印上人游乳窦",
        "author": "释绍嵩",
        "content": "鸦啼古木乱云深，地带河声足水禽。\n檐雨滴秋残旅梦，夜堂疎磬发禅心。\n五年乳窦峰前路，十里尘媒溪上林。\n满目云山俱是乐，故人携客作幽寻。",
        "dynasty": "宋",
        "collection_info": null
    },
    {
        "title": "春夜书怀",
        "author": "释绍嵩",
        "content": "海内艰难各饱更，鬓毛宁与化工争。\n春宵思极兰灯暗，晓角初吹客梦惊。\n壮思不逢韩吏部，绝交益媿孔方兄。\n到头诗卷须藏却，薄饭粗缯老此生。",
        "dynasty": "宋",
        "collection_info": null
    },
    {
        "title": "送黎主簿",
        "author": "释绍嵩",
        "content": "及瓜一笑上浮艎，孤淡无君得趣长。\n秋月春花入牙颊，锦机绣段出肝肠。\n诗题寺壁云根润，江送蓬婆雪汁香。\n丞相旧知为学苦，回轩应问石渠郎。",
        "dynasty": "宋",
        "collection_info": null
    },
    {
        "title": "酬王主簿示道中所作",
        "author": "释绍嵩",
        "content": "蓼花红淡苇条黄，洛岸秋晴夕照长。\n雪羽{礻离}褷立倒影，酒旗摇曳出疎篁。\n云边鴈断湖边月，圩上人牵水上航。\n输与能诗王主簿，每行吟得好篇章。",
        "dynasty": "宋",
        "collection_info": null
    },
    {
        "title": "贻康兼善",
        "author": "释绍嵩",
        "content": "遍绕篱边日渐斜，尽无鷄犬有鸣鸦。\n风凋古木秋阴薄，烟琐西山暝色赊。\n题柱未期归蜀国，繫船长得傍芦花。\n云林好处欲留脚，要趁新诗挽物华。",
        "dynasty": "宋",
        "collection_info": null
    },
    {
        "title": "途次走笔送张明府之都城",
        "author": "释绍嵩",
        "content": "原下相逢便别离，故人特地为嗟咨。\n高滩落日光零乱，春水涵波绿渺瀰。\n四壁一身长客梦，三年两作送君诗。\n紫垣名士推扬切，会向天庭振羽仪。",
        "dynasty": "宋",
        "collection_info": null
    },
    {
        "title": "途次遇雨和丘德高",
        "author": "释绍嵩",
        "content": "白苇黄茅路四通，芙蓉憔悴菊垂丛。\n川原缭绕浮云外，楼阁朦胧细雨中。\n蔽野吞村飘不住，重山复水去无穷。\n丘郎蜡屐能从我，一任此身同转蓬。",
        "dynasty": "宋",
        "collection_info": null
    },
    {
        "title": "题刘唐臣新葺池亭",
        "author": "释绍嵩",
        "content": "刘郎潇洒水为居，水碧山青画不如。\n绿竹可供公子钓，紫鳞时掣季膺鱼。\n幽寻胜事鸟窥牖，闲卧临窗燕拂书。\n触目韶华总诗本，放怀端与世情疎。",
        "dynasty": "宋",
        "collection_info": null
    },
    {
        "title": "夜题",
        "author": "释绍嵩",
        "content": "满庭松桂雨余天，病眼开时月正圆。\n罗列众星依木末，安排流水落檐前。\n倚松长啸宜疎拙，随处何妨且信缘。\n白髮青灯两无语，瓣香深炷夜堂禅。",
        "dynasty": "宋",
        "collection_info": null
    },
    {
        "title": "次韵杨判院晚春",
        "author": "释绍嵩",
        "content": "杏褪残花点碧轻，残花含恨脱红英。\n树连翠篠围春昼，风入青山送雨声。\n不办扁舟访安道，何妨莲社醉渊明。\n如公自是銮坡具，盍与吾君致太平。",
        "dynasty": "宋",
        "collection_info": null
    },
    {
        "title": "答朋上人",
        "author": "释绍嵩",
        "content": "争渡行人簇晚沙，归舟天际暮云遮。\n波生野水鴈初下，竹映寒原日已斜。\n剩欲出门追笑语，可堪垂白各天涯。\n知公颇有奇章病，戏墨贻嘲栖暝鸦。",
        "dynasty": "宋",
        "collection_info": null
    },
    {
        "title": "次韵朱国器秋夜之什",
        "author": "释绍嵩",
        "content": "二水奔奔鸣屋除，山川澄浄九秋余。\n故人相见自青眼，病叟中间已白鬚。\n风射破窗灯易灭，鹤归乔木月难呼。\n政须送与王摩诘，画我凭栏觅句图。",
        "dynasty": "宋",
        "collection_info": null
    },
    {
        "title": "次韵曾俊臣即事",
        "author": "释绍嵩",
        "content": "柳暗人家水拍堤，人家随处有柴扉。\n草中白道穿村去，门外黄尘扑面飞。\n返照未沉僧独往，暮山时见鸟双归。\n风从北户来披拂，暗递花香入客衣。",
        "dynasty": "宋",
        "collection_info": null
    },
    {
        "title": "憩窦园因题池亭",
        "author": "释绍嵩",
        "content": "午枕藜床梦忽惊，窦家园裏有莺声。\n半生客路逢佳节，万瓦脚跟开化城。\n鸂鶒刷毛花荡漾，蒲萄上架月纵横。\n谁教併向此中见，清杀诗翁老不胜。",
        "dynasty": "宋",
        "collection_info": null
    },
    {
        "title": "和陈尧臣",
        "author": "释绍嵩",
        "content": "羡君潇洒有余清，霜翮摩霄万里情。\n冰雪照人徐孺子，篇章高体谢宣城。\n摇窗竹色留僧语，步野风寒散酒酲。\n明日岳阳楼上去，不妨谈笑又诗成。",
        "dynasty": "宋",
        "collection_info": null
    },
    {
        "title": "赠闻人必大  其一",
        "author": "释绍嵩",
        "content": "未遂青云一挂科，科名成后竟如何。\n贫疑陋巷春偏少，学办痴龙艺最多。\n剩把文章鸣圣代，却思猿鸟共烟萝。\n高吟大醉三千首，他日阳春白雪歌。",
        "dynasty": "宋",
        "collection_info": null
    },
    {
        "title": "赠闻人必大  其二",
        "author": "释绍嵩",
        "content": "长日林皋独醉吟，久贫如得顾家金。\n属文想见翻新样，执卷犹闻惜寸阴。\n世上纷纷蛮与触，胸中历历古兼今。\n有时出纵风烟步，多谢携筇数访寻。",
        "dynasty": "宋",
        "collection_info": null
    },
    {
        "title": "曲江野眺",
        "author": "释绍嵩",
        "content": "偶来清赏曲江头，人自无言水自流。\n欲作新诗图画取，乱峰寒木更孤舟。",
        "dynasty": "宋",
        "collection_info": null
    },
    {
        "title": "舟中书事",
        "author": "释绍嵩",
        "content": "南昌城郭枕江烟，一苇鸣桹下渺然。\n惊起暮天沙上鴈，背人飞过北山前。",
        "dynasty": "宋",
        "collection_info": null
    },
    {
        "title": "宿山居",
        "author": "释绍嵩",
        "content": "中庭淡月照三更，环堵翛然表裏清。\n深夜欲眠眠未得，一溪秋水枕边声。",
        "dynasty": "宋",
        "collection_info": null
    },
    {
        "title": "仙嵓江口",
        "author": "释绍嵩",
        "content": "淅淅寒流涨浅沙，小桥通去路横斜。\n因寻野渡逢渔舍，夹路松开黄玉花。",
        "dynasty": "宋",
        "collection_info": null
    },
    {
        "title": "题谢公桥",
        "author": "释绍嵩",
        "content": "白云深处小桥横，流水涓涓古意生。\n多少升沉都不见，至今留得谢公名。",
        "dynasty": "宋",
        "collection_info": null
    },
    {
        "title": "宿疎山",
        "author": "释绍嵩",
        "content": "竹舆穿雨上疎山，寒涕垂颐独掩关。\n病客欲眠浑不寐，白猿啼在白云间。",
        "dynasty": "宋",
        "collection_info": null
    },
    {
        "title": "雨后登吸江亭",
        "author": "释绍嵩",
        "content": "吸江亭下雨初晴，中有樵夫跣足行。\n时作微吟清彻骨，兹游无乃太清生。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其一",
        "author": "释绍嵩",
        "content": "竹间初拆半斜枝，正是周王二月时。\n竹映梅花花映竹，主人不剪要题诗。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其二",
        "author": "释绍嵩",
        "content": "孤芳高节共亭亭，子细相看似有情。\n春色恼人眠不得，移床换枕到天明。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其三",
        "author": "释绍嵩",
        "content": "一川修竹映疎花，穿竹微吟路径斜。\n更好碧溪深院静，月和疎影上檐牙。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其四",
        "author": "释绍嵩",
        "content": "自读西湖处士诗，寻芳长恨见花迟。\n前程笑到山多处，竹裏横斜一两枝。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其五",
        "author": "释绍嵩",
        "content": "携茶时復过幽亭，寄目悠然上杳冥。\n好是园林争秀发，梅花白白竹青青。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其六",
        "author": "释绍嵩",
        "content": "雪引春归竹外梅，慇懃今日一时开。\n知音未出吴公子，长到花时把酒杯。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其七",
        "author": "释绍嵩",
        "content": "池边梅映竹边池，皎月勾添光陆离。\n堪笑胡雏亦风味，从教横笛月中吹。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其八",
        "author": "释绍嵩",
        "content": "一度春来一度新，夕阳花坞浄无尘。\n负暄孤坐松根石，细看横枝间绿筠。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其九",
        "author": "释绍嵩",
        "content": "日移花影上帘鈎，品格堪怜绝比俦。\n竹外一枝斜更好，眼明端为小迟留。",
        "dynasty": "宋",
        "collection_info": null
    },
    {
        "title": "次韵吴伯庸竹间梅花十绝  其一○",
        "author": "释绍嵩",
        "content": "竹与梅花相并枝，月明还见影参差。\n捻梅细比新诗看，酷似梅花太瘦时。",
        "dynasty": "宋",
        "collection_info": null
    },
    {
        "title": "呈胡伯圆尚书  其一",
        "author": "释绍嵩",
        "content": "自挽狂澜制百川，致君何日不尧年。\n由来八座尚书贵，盛事骎骎海内传。",
        "dynasty": "宋",
        "collection_info": null
    },
    {
        "title": "呈胡伯圆尚书  其二",
        "author": "释绍嵩",
        "content": "文章近日合双行，四海苍生耳已倾。\n地去秉钧余咫尺，不劳拟议话圆成。",
        "dynasty": "宋",
        "collection_info": null
    },
    {
        "title": "呈胡伯圆尚书  其三",
        "author": "释绍嵩",
        "content": "韩李流芳独未泯，先生孤唱发阳春。\n惠能伎俩元无有，强到朱门谒近臣。",
        "dynasty": "宋",
        "collection_info": null
    },
    {
        "title": "春日",
        "author": "释绍嵩",
        "content": "风流尽付小园春，浓麝分香入四隣。\n何事晚来微雨后，山花如绣草如茵。",
        "dynasty": "宋",
        "collection_info": null
    },
    {
        "title": "春日郊行  其一",
        "author": "释绍嵩",
        "content": "稠花乱蕊裹江滨，小雨疎疎向晚晴。\n逋客未能忘野兴，春来无处不闲行。",
        "dynasty": "宋",
        "collection_info": null
    },
    {
        "title": "春日郊行  其二",
        "author": "释绍嵩",
        "content": "城外春风满酒旗，吟怀长恨负芳时。\n东林夫子知予意，载我而今唱和诗。",
        "dynasty": "宋",
        "collection_info": null
    },
    {
        "title": "春日郊行  其三",
        "author": "释绍嵩",
        "content": "芳草斜铺翡翠茵，旧游如梦苦伤神。\n寒山带郭穿松路，柳絮梨花寂寂春。",
        "dynasty": "宋",
        "collection_info": null
    },
    {
        "title": "春日郊行  其四",
        "author": "释绍嵩",
        "content": "春送人家入画屏，草香沙暖水云晴。\n凝眸不觉斜阳尽，闲恨闲愁触处生。",
        "dynasty": "宋",
        "collection_info": null
    },
    {
        "title": "春日郊行  其五",
        "author": "释绍嵩",
        "content": "忽惊春色二分空，满地榆钱逐晓风。\n黄四娘家谁敢道，古来唯有杜陵翁。",
        "dynasty": "宋",
        "collection_info": null
    },
    {
        "title": "春日郊行  其六",
        "author": "释绍嵩",
        "content": "高竹重林接翠微，夕阳分手柘冈西。\n莫忧世事兼身事，且逐东风进杖藜。",
        "dynasty": "宋",
        "collection_info": null
    },
    {
        "title": "野眺  其一",
        "author": "释绍嵩",
        "content": "道是东风不世情，树头吹得叶冥冥。\n凭栏一笑斜阳裏，贪看春山如许青。",
        "dynasty": "宋",
        "collection_info": null
    },
    {
        "title": "野眺  其二",
        "author": "释绍嵩",
        "content": "柳绕平湖绿映堤，堤边柳色更相宜。\n风来众绿一时动，不为愁人住少时。",
        "dynasty": "宋",
        "collection_info": null
    },
    {
        "title": "道中闻百舌",
        "author": "释绍嵩",
        "content": "一径寻村渡碧溪，山花红紫树高低。\n如今天下无鸣凤，说与春乌自在啼。",
        "dynasty": "宋",
        "collection_info": null
    },
    {
        "title": "遣意",
        "author": "释绍嵩",
        "content": "一生生计祇长贫，迹近群鸥意倍亲。\n旧喜读书今懒读，寒灰枯木仅堪伦。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其一",
        "author": "释绍嵩",
        "content": "行尽孤山碧四围，春光和暖恰相宜。\n微风披拂香来去，正是群芳烂熳时。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其二",
        "author": "释绍嵩",
        "content": "山如浓翠拥高鬟，石壁巉然不可攀。\n落日凤城佳气合，幻成一岛画图间。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其三",
        "author": "释绍嵩",
        "content": "和靖先生坟已荒，三春花草殿余芳。\n栏干倚徧斜阳晚，户牖轩窗总是香。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其四",
        "author": "释绍嵩",
        "content": "山云收雨半川晴，匠出西湖作画屏。\n剩欲题诗写怀抱，可怜踪迹似流萍。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其五",
        "author": "释绍嵩",
        "content": "湖上山林画不如，眼明喜见晓光舒。\n等闲稚子来横钓，一度抬竿一箇鱼。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其六",
        "author": "释绍嵩",
        "content": "闲来湖上立移时，独媿凭栏负碧漪。\n西寺木鱼东寺鼓，而今总入老夫诗。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其七",
        "author": "释绍嵩",
        "content": "北山迤逦自苍然，万象鲜明禁火前。\n愁裏有诗人不会，栏边㶁㶁响流泉。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其八",
        "author": "释绍嵩",
        "content": "天竺横分景色宽，园林初日破朝寒。\n兴阑欲下山腰去，野径萦迴路百盘。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其九",
        "author": "释绍嵩",
        "content": "幽剎寻春傍翠微，幡竿残日迥依依。\n西湖两岸千株柳，何似先教画取归。",
        "dynasty": "宋",
        "collection_info": null
    },
    {
        "title": "同周湛二上人游西湖之北山天竺晚归得十绝  其一○",
        "author": "释绍嵩",
        "content": "好是春风湖上亭，轩窗小憩俗尘清。\n湖山有意留侬款，杨柳飞花乱晚晴。",
        "dynasty": "宋",
        "collection_info": null
    },
    {
        "title": "坐夏浄慈戏书解嘲",
        "author": "释绍嵩",
        "content": "南屏寄傲且今年，况復相羊得自便。\n天下无人闲似我，闲中方寸阔于天。",
        "dynasty": "宋",
        "collection_info": null
    },
    {
        "title": "憩南屏",
        "author": "释绍嵩",
        "content": "窈窕阶除天一方，隔帘时有芰荷香。\n老僧瀹茗供清兴，不负西湖五月凉。",
        "dynasty": "宋",
        "collection_info": null
    },
    {
        "title": "胡伯圆尚书以松山虚席力招补其阙辄辞以小诗遂获免",
        "author": "释绍嵩",
        "content": "懒性如今成野人，苍颜白髮不时新。\n自知潦倒无余事，乞取山林放旷身。",
        "dynasty": "宋",
        "collection_info": null
    },
    {
        "title": "散策  其一",
        "author": "释绍嵩",
        "content": "杨柳斜牵一岸风，驿楼高倚夕阳东。\n无穷涧草纵横绿，入我香奁境界中。",
        "dynasty": "宋",
        "collection_info": null
    },
    {
        "title": "散策  其二",
        "author": "释绍嵩",
        "content": "江上云亭霁景鲜，画屏展尽一山川。\n迟迟欲去犹回首，目尽孤烟白鸟边。",
        "dynasty": "宋",
        "collection_info": null
    },
    {
        "title": "泛湖",
        "author": "释绍嵩",
        "content": "六月西湖锦绣乡，新诗满眼费平章。\n移舟水溅差差绿，吹面轻风与送香。",
        "dynasty": "宋",
        "collection_info": null
    },
    {
        "title": "西湖晚泛",
        "author": "释绍嵩",
        "content": "苏堤一带柳阴长，柳外西风特地狂。\n晚泊孤舟古祠下，自弹别鹤送斜阳。",
        "dynasty": "宋",
        "collection_info": null
    },
    {
        "title": "宿绍兴",
        "author": "释绍嵩",
        "content": "小舟夜宿越州城，卧看星河尽意明。\n漏鼓乍听连岸响，好风佳月总同盟。",
        "dynasty": "宋",
        "collection_info": null
    },
    {
        "title": "再登蓬莱阁  其一",
        "author": "释绍嵩",
        "content": "不到蓬莱又几时，且搘筇杖看云移。\n等闲遇事成歌咏，人道新诗胜旧诗。",
        "dynasty": "宋",
        "collection_info": null
    },
    {
        "title": "再登蓬莱阁  其二",
        "author": "释绍嵩",
        "content": "野水瀰漫绿涨川，乱云如兽出山前。\n天生一本徐熙画，全是蓬莱十月天。",
        "dynasty": "宋",
        "collection_info": null
    },
    {
        "title": "钱清登舟",
        "author": "释绍嵩",
        "content": "日落相携上小舟，客程难尽水空流。\n潇潇细雨蓬初闭，万里一帆随白鸥。",
        "dynasty": "宋",
        "collection_info": null
    },
    {
        "title": "至昌国",
        "author": "释绍嵩",
        "content": "浪迹悠然到海乡，人烟物景共苍苍。\n孤猿更发秋风裏，頼有从前石作肠。",
        "dynasty": "宋",
        "collection_info": null
    },
    {
        "title": "登盘陀石",
        "author": "释绍嵩",
        "content": "盘陀石上少从容，秋色偏宜晚望中。\n欲赋胜游无杰句，独搔蓬鬓立西风。",
        "dynasty": "宋",
        "collection_info": null
    },
    {
        "title": "宿天童",
        "author": "释绍嵩",
        "content": "太白山头月欲低，鹊栖不稳绕枝飞。\n坐来客子浑忘倦，却听松声联翠微。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一",
        "author": "释绍嵩",
        "content": "暖律还吹岭上梅，数枝先发日徘徊。\n苔封曲径无人到，付与春风自在开。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二",
        "author": "释绍嵩",
        "content": "白玉花头碧玉枝，茅檐竹坞两幽奇。\n从今日日须来看，看尽将开欲落时。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三",
        "author": "释绍嵩",
        "content": "手种疎梅已发妍，今年春色胜常年。\n一枝清峭临荒岸，输与渔人繫钓船。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四",
        "author": "释绍嵩",
        "content": "绕树寻花得得来，摩挲苍石更徘徊。\n题诗未有惊人句，谩想华光写照才。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其五",
        "author": "释绍嵩",
        "content": "月榭风亭绕曲池，野梅千树压疎篱。\n暗香别有关情处，独倚栏干默自知。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其六",
        "author": "释绍嵩",
        "content": "竹外孤村坐见梅，直疑冰玉作根荄。\n青鞋自笑无覊束，不记登临日几迴。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其七",
        "author": "释绍嵩",
        "content": "曳履来登千仞峰，路分溪石夹烟丛。\n晚香消歇无寻处，尽在疎枝冷蕊中。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其八",
        "author": "释绍嵩",
        "content": "水际空明月正圆，看花候月思依然。\n暗香疎影浑无頼，绰约冰姿绝可怜。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其九",
        "author": "释绍嵩",
        "content": "洞水悲鸣无歇时，人稀景静雪消迟。\n东风信有芳菲意，昨日梅花开一枝。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一○",
        "author": "释绍嵩",
        "content": "古寺高楼暮倚栏，小梅零落雪欺残。\n一枝带雨墙头出，乞与时人画裏看。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一一",
        "author": "释绍嵩",
        "content": "即看青女夜飞霜，借与南枝作淡妆。\n露重冰清风日暖，人间一味有真香。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一二",
        "author": "释绍嵩",
        "content": "再见山城石井边，幽姿高韵独翛然。\n要知不被梅花笑，更把前题改数联。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一三",
        "author": "释绍嵩",
        "content": "小寺鸦鸣日午时，无人同趣独支颐。\n慇勤为注铜缾水，只篸横斜一两枝。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一四",
        "author": "释绍嵩",
        "content": "积翠千层一径开，篮舆歇处见株梅。\n为君绕树须千匝，谩使诗肠日九迴。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一五",
        "author": "释绍嵩",
        "content": "露裛幽花冷自香，此花尽更有商量。\n肌肤冰雪熏沉水，疎影寒光照野塘。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一六",
        "author": "释绍嵩",
        "content": "玉树交横雪后天，新诗吟得百余篇。\n邮筒不住如飞翼，送与襄阳孟浩然。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一七",
        "author": "释绍嵩",
        "content": "露冷霜干玉骨寒，异香盈鼻酷如兰。\n清癯偶入骚人眼，往往开窗尽日看。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一八",
        "author": "释绍嵩",
        "content": "篱落寒梅三两枝，水沉为骨玉为肌。\n悬知此去长闲暇，看尽东风烂熳时。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其一九",
        "author": "释绍嵩",
        "content": "镂冰迭雪斗轻盈，碧瓦朱栏相照明。\n想得彭园富春色，数枝春色岂无情。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二○",
        "author": "释绍嵩",
        "content": "夜起荆扉趁暗香，林间梅下卜斋房。\n寒窗安着清相向，清杀东坡锦绣肠。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二一",
        "author": "释绍嵩",
        "content": "官梅一树小池头，绕着瑶芳看不休。\n为语隣舟莫吹笛，冰肌香骨未禁愁。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二二",
        "author": "释绍嵩",
        "content": "梅萼纔开已乱飞，清香时被好风吹。\n苦无疎影横斜句，空作主人惆怅诗。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二三",
        "author": "释绍嵩",
        "content": "岁寒群物惨无光，只有江梅独自芳。\n倒拄乌藤乘逸兴，倚栏看处自商量。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二四",
        "author": "释绍嵩",
        "content": "一树寒梅白玉条，傍岩隈石韵萧萧。\n诗孱无柰陈桥月，月照清香太易消。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二五",
        "author": "释绍嵩",
        "content": "舍南舍北雪犹存，诚对东风问小园。\n一夜小园开似雪，暗香浮动月黄昏。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二六",
        "author": "释绍嵩",
        "content": "衰草连天惨淡黄，梅兼白雪一时芳。\n谁知老子懒成癖，花落花开已两忘。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二七",
        "author": "释绍嵩",
        "content": "梅花两树照春阴，花径吹香可细寻。\n疎影横斜水清浅，平生和靖最知音。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二八",
        "author": "释绍嵩",
        "content": "粲粲江南万玉妃，随宜领览到斜晖。\n一枝缟色分明好，自是行人折赠稀。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其二九",
        "author": "释绍嵩",
        "content": "乱点琼葩艷艷明，半粘残雪不胜清。\n春风十里梅花路，拄杖寻诗独自行。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三○",
        "author": "释绍嵩",
        "content": "叶气先传五岭梅，新冰削玉辟风开。\n花前独立无人会，一片异香天上来。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三一",
        "author": "释绍嵩",
        "content": "隔水深深几树芳，巧如施粉妬何郎。\n好风领略知人意，时去时来管送香。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三二",
        "author": "释绍嵩",
        "content": "湖边春色十分深，恨满枝枝被雨淋。\n羌笛一声何处曲，等闲惊起故园心。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三三",
        "author": "释绍嵩",
        "content": "竹裏梅花映白头，梅花欲动忆吾州。\n只今且为梅花醉，试问梅花可忍不。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三四",
        "author": "释绍嵩",
        "content": "傲雪凌风太瘦生，静中无色自娉婷。\n何妨回施老摩诘，画我江行作小屏。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三五",
        "author": "释绍嵩",
        "content": "洛阳三十六峰西，曾为梅花醉似泥。\n今日偶题题似着，屋檐斜入一枝低。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三六",
        "author": "释绍嵩",
        "content": "岸木萧疎野望宽，小楼西角剩凭栏。\n江边一树垂垂发，留与纷纷雪裏看。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三七",
        "author": "释绍嵩",
        "content": "风饕雪虐长精神，冷叶疎花次第匀。\n今日含毫与题品，更无篇什写清新。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三八",
        "author": "释绍嵩",
        "content": "梅出稽山世少双，月中疎影暗中香。\n梦回彷佛三更后，卧见琼枝低压墙。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其三九",
        "author": "释绍嵩",
        "content": "小瓶春色一枝斜，天下无双独此花。\n冰玉精神霜雪操，寂寥相对是仙家。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四○",
        "author": "释绍嵩",
        "content": "一径萧萧松影低，寻花觅路忽成迷。\n诗材虽乏三千首，闻见随时入品题。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四一",
        "author": "释绍嵩",
        "content": "风静寒塘花正开，直须冰雪作梯媒。\n时平不怕山荒寂，霜晓无人我独来。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四二",
        "author": "释绍嵩",
        "content": "定回犹觉幻身轻，更着梅花巧尽情。\n月上栏干照孤影，一枝斜映小窗明。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四三",
        "author": "释绍嵩",
        "content": "瘦倚疎篁半出墙，天教春信到寒乡。\n老人终岁闭门坐，月下风前自在香。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四四",
        "author": "释绍嵩",
        "content": "不随桃李待春回，不待商量细细开。\n要识此花奇绝处，月明溪影乱毰毸。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四五",
        "author": "释绍嵩",
        "content": "岸树低欹一雪余，此花风韵更清姝。\n江亭独倚栏干处，日影描窗作画图。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四六",
        "author": "释绍嵩",
        "content": "郊原空阔浄无尘，且放千林自在春。\n借问梅花何处落，翠苔苍藓石磷磷。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四七",
        "author": "释绍嵩",
        "content": "倚頼春风压众芳，枝枝灼灼烂生光。\n向来子美知如此，可是无心赋海棠。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四八",
        "author": "释绍嵩",
        "content": "春风併力着寒梅，一半先开笑未开。\n我亦悠然动清兴，欲题凡韵辄徘徊。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其四九",
        "author": "释绍嵩",
        "content": "木落霜空眼底宽，一枝相映竹丛寒。\n不须更觅吴州画，镜裏云山且共看。",
        "dynasty": "宋",
        "collection_info": null
    },
    {
        "title": "咏梅五十首呈史尚书  其五○",
        "author": "释绍嵩",
        "content": "独吟高阁对官梅，春色先从笔底回。\n诗到扬州定清绝，不才羞作等闲来。",
        "dynasty": "宋",
        "collection_info": null
    },
    {
        "title": "雪中舟泊五夫",
        "author": "释绍嵩",
        "content": "天遣今年到五夫，琼田千里玉平铺。\n波中船舫来还去，载取烟云作画图。",
        "dynasty": "宋",
        "collection_info": null
    },
    {
        "title": "横山雨中戏作",
        "author": "释绍嵩",
        "content": "春风相引与诗情，江上闲衝细雨行。\n最感横山山上塔，几回相送復相迎。",
        "dynasty": "宋",
        "collection_info": null
    },
    {
        "title": "道中即事",
        "author": "释绍嵩",
        "content": "南浦东冈二月时，迸流穿树堕花随。\n春风掩映千门柳，多少长条拂地垂。",
        "dynasty": "宋",
        "collection_info": null
    },
    {
        "title": "桐庐道中",
        "author": "释绍嵩",
        "content": "钱塘江上到桐庐，一带溪山画不如。\n对景由来诗句丽，夕阳无语淡烟初。",
        "dynasty": "宋",
        "collection_info": null
    },
    {
        "title": "夜闻杜鹃",
        "author": "释绍嵩",
        "content": "竹坞无尘水槛清，一更更尽到三更。\n杜鹃不管人残梦，雨外飞来头上声。",
        "dynasty": "宋",
        "collection_info": null
    },
    {
        "title": "舟中戏书  其一",
        "author": "释绍嵩",
        "content": "芳草青青古渡头，扁舟几日为诗留。\n心闲对境浑无竞，寂寂长江万里流。",
        "dynasty": "宋",
        "collection_info": null
    },
    {
        "title": "舟中戏书  其二",
        "author": "释绍嵩",
        "content": "十二峰前且繫船，眼中百里旧山川。\n遥知此夕多情思，江月随人处处圆。",
        "dynasty": "宋",
        "collection_info": null
    },
    {
        "title": "郊行  其一",
        "author": "释绍嵩",
        "content": "默默看云旋旋行，风光清美日华明。\n愁肠断处春何限，勾引诗人太瘦生。",
        "dynasty": "宋",
        "collection_info": null
    },
    {
        "title": "郊行  其二",
        "author": "释绍嵩",
        "content": "花落江堤簇晓烟，游人柳外蹙秋韆。\n直须分付丹青手，画出清明二月天。",
        "dynasty": "宋",
        "collection_info": null
    },
    {
        "title": "郊行  其三",
        "author": "释绍嵩",
        "content": "出门纵步细哦诗，正是山中多景时。\n顾我于兹诗有兴，流莺百啭最高枝。",
        "dynasty": "宋",
        "collection_info": null
    },
    {
        "title": "舟泊严滩",
        "author": "释绍嵩",
        "content": "万里春流绕钓矶，扁舟繫柳向朱扉。\n悠然到此忘情处，默默无言对落晖。",
        "dynasty": "宋",
        "collection_info": null
    },
    {
        "title": "江上",
        "author": "释绍嵩",
        "content": "春岸波平汀草深，江云黯黯作愁阴。\n诗材眼界知多少，欲罢不能聊一吟。",
        "dynasty": "宋",
        "collection_info": null
    },
    {
        "title": "桐庐理舟",
        "author": "释绍嵩",
        "content": "桐庐江上晚潮生，帆挂秋风一信程。\n万里归船弄长笛，断肠重看白鸥盟。",
        "dynasty": "宋",
        "collection_info": null
    },
    {
        "title": "再游道场",
        "author": "释绍嵩",
        "content": "万仞峰头古道场，重来败叶带飞霜。\n感时偏动骚人兴，橘柚园篱近半黄。",
        "dynasty": "宋",
        "collection_info": null
    },
    {
        "title": "放舟戏书  其一",
        "author": "释绍嵩",
        "content": "放缆山溪一叶轻，树头半落半犹青。\n竹间飞下双鸂鶒，天作人间小画屏。",
        "dynasty": "宋",
        "collection_info": null
    },
    {
        "title": "放舟戏书  其二",
        "author": "释绍嵩",
        "content": "两岸萧萧芦荻秋，斜风细雨转船头。\n年来频作江湖梦，须向山阴上小舟。",
        "dynasty": "宋",
        "collection_info": null
    },
    {
        "title": "见张明府  其一",
        "author": "释绍嵩",
        "content": "声采当年陆士龙，为官古雅少人同。\n柱天勋业须君了，更用文篇续国风。",
        "dynasty": "宋",
        "collection_info": null
    },
    {
        "title": "见张明府  其二",
        "author": "释绍嵩",
        "content": "善政忻闻老父评，甘棠不剪向来荣。\n伫看孤洁成三考，千古无人继盛名。",
        "dynasty": "宋",
        "collection_info": null
    },
    {
        "title": "见张明府  其三",
        "author": "释绍嵩",
        "content": "宏博自居韩柳前，素王妙道况亲传。\n圣朝未有徐州相，莫读当时归去篇。",
        "dynasty": "宋",
        "collection_info": null
    },
    {
        "title": "见张明府  其四",
        "author": "释绍嵩",
        "content": "雅淡天姿固可知，能除疾瘼似良医。\n道涂夸客无他语，道是征黄有近期。",
        "dynasty": "宋",
        "collection_info": null
    },
    {
        "title": "见张明府  其五",
        "author": "释绍嵩",
        "content": "江表人材独数公，南朝台阁是家风。\n景星但欲争先覩，还许从容广座中。",
        "dynasty": "宋",
        "collection_info": null
    },
    {
        "title": "贺黄少府受辟  其一",
        "author": "释绍嵩",
        "content": "天下无双双井黄，妙龄联辔战文场。\n东南一尉臞仙外，请试君家肘后方。",
        "dynasty": "宋",
        "collection_info": null
    },
    {
        "title": "贺黄少府受辟  其二",
        "author": "释绍嵩",
        "content": "风流文采旧家声，玉麈高谈四座倾。\n他日亲知问官况，三年民戴尉曹清。",
        "dynasty": "宋",
        "collection_info": null
    },
    {
        "title": "贺黄少府受辟  其三",
        "author": "释绍嵩",
        "content": "一鹗新收荐士书，从今价重百车渠。\n麒麟步舞开天上，会见含香近紫虚。",
        "dynasty": "宋",
        "collection_info": null
    },
    {
        "title": "柳",
        "author": "释绍嵩",
        "content": "江头杨柳曲尘姿，斜压渔家短短篱。\n日暖游丝飞絮落，和风得路合偏吹。",
        "dynasty": "宋",
        "collection_info": null
    },
    {
        "title": "舟中戏书",
        "author": "释绍嵩",
        "content": "乔木荒城古渡头，鸟啼花落水空流。\n从吾所好烟波上，祇在船中老便休。",
        "dynasty": "宋",
        "collection_info": null
    },
    {
        "title": "题林唐臣别业",
        "author": "释绍嵩",
        "content": "茅屋週迴松竹阴，依稀气象似山林。\n一窗风月生涯足，相与清名映古今。",
        "dynasty": "宋",
        "collection_info": null
    },
    {
        "title": "游张园观海棠戏作",
        "author": "释绍嵩",
        "content": "春色都将付海棠，群仙会处锦屏张。\n约斋妙出春风手，子美无情为发扬。",
        "dynasty": "宋",
        "collection_info": null
    },
    {
        "title": "越上即事",
        "author": "释绍嵩",
        "content": "禹穴生云朝暮奇，青山断处夕阳垂。\n莺声政好还飞去，独倚枯筇无限时。",
        "dynasty": "宋",
        "collection_info": null
    },
    {
        "title": "知府黄寺簿生日  其一",
        "author": "释绍嵩",
        "content": "绿杨红杏满城春，杂树含芳让锦茵。\n天为吾皇宗社计，老君亲送石麒麟。",
        "dynasty": "宋",
        "collection_info": null
    },
    {
        "title": "知府黄寺簿生日  其二",
        "author": "释绍嵩",
        "content": "春来何事谪蓬瀛，自是山河应数生。\n尚父年龄子仪考，请君从此振朝缨。",
        "dynasty": "宋",
        "collection_info": null
    },
    {
        "title": "知府黄寺簿生日  其三",
        "author": "释绍嵩",
        "content": "文章士海已多传，供奉班中须此贤。\n美化事多难讽诵，自宜松鹤伴长年。",
        "dynasty": "宋",
        "collection_info": null
    },
    {
        "title": "知府黄寺簿生日  其四",
        "author": "释绍嵩",
        "content": "器度风标合出尘，高贤应总贵全真。\n野僧何以伸谣咏，鹤算三千别有春。",
        "dynasty": "宋",
        "collection_info": null
    },
    {
        "title": "知府黄寺簿生日  其五",
        "author": "释绍嵩",
        "content": "邦伯由来有令名，修持清苦振佳声。\n至尊仄席思耆旧，即看征黄侍紫清。",
        "dynasty": "宋",
        "collection_info": null
    },
    {
        "title": "知府黄寺簿生日  其六",
        "author": "释绍嵩",
        "content": "笔端风雨发天悭，应有清名动九关。\n正直早年闻苦节，只今文翰许谁攀。",
        "dynasty": "宋",
        "collection_info": null
    },
    {
        "title": "知府黄寺簿生日  其七",
        "author": "释绍嵩",
        "content": "惠爱如春威似霜，家传活国有良方。\n平章风物诗无敌，玉唾银鈎十万行。",
        "dynasty": "宋",
        "collection_info": null
    },
    {
        "title": "知府黄寺簿生日  其八",
        "author": "释绍嵩",
        "content": "从容此日见清规，玉佩琼琚杜拾遗。\n槜李转闻风教好，苍生从此得伸眉。",
        "dynasty": "宋",
        "collection_info": null
    },
    {
        "title": "知府黄寺簿生日  其九",
        "author": "释绍嵩",
        "content": "文星渐见射台星，仙籍高标第一名。\n为语邦人休眷恋，北门卧护要耆英。",
        "dynasty": "宋",
        "collection_info": null
    },
    {
        "title": "知府黄寺簿生日  其一○",
        "author": "释绍嵩",
        "content": "自笑无机触事真，衰迟犹许望光尘。\n此邦若有诛茆地，乞借风波起涸鳞。",
        "dynasty": "宋",
        "collection_info": null
    },
    {
        "title": "口占",
        "author": "释绍嵩",
        "content": "谷口残春黄鸟稀，野梅山杏暗芳菲。\n百千幽胜无人见，红白路花相杂飞。",
        "dynasty": "宋",
        "collection_info": null
    },
    {
        "title": "城西野行  其一",
        "author": "释绍嵩",
        "content": "三月西城淑景多，晓烟清露暗相和。\n晚钟未用催归客，闻道新亭更可过。",
        "dynasty": "宋",
        "collection_info": null
    },
    {
        "title": "城西野行  其二",
        "author": "释绍嵩",
        "content": "细草疎花自在春，悠悠烟水似天津。\n垂杨一径深深去，白鸟双飞不避人。",
        "dynasty": "宋",
        "collection_info": null
    },
    {
        "title": "江上嬉行和永上人",
        "author": "释绍嵩",
        "content": "飞花满眼句纵横，江上闲吟立又行。\n正是如今江上好，熏风尽日语流莺。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其一",
        "author": "释绍嵩",
        "content": "残骸已废自知休，少不愁穷老岂愁。\n坎止流行聊尔耳，一身随世作虚舟。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其二",
        "author": "释绍嵩",
        "content": "世缘自觉逐时轻，可要王侯知姓名。\n未合白头今已白，知渠何事太忙生。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其三",
        "author": "释绍嵩",
        "content": "江湖放浪未宁居，处世真同逐队鱼。\n但愿一生长若此，时清不问命何如。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其四",
        "author": "释绍嵩",
        "content": "可堪时序苦侵寻，留滞谁知此日心。\n万事转头如堕甑，忘怀未得是微吟。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其五",
        "author": "释绍嵩",
        "content": "中年养病只吟诗，心迹悬知两崛奇。\n莫笑吾侬躭此癖，镜中赢得鬓成丝。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其六",
        "author": "释绍嵩",
        "content": "浩然南北与西东，自笑今为白髮翁。\n毕竟浮生谩劳役，一场大梦到头空。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其七",
        "author": "释绍嵩",
        "content": "𡼭巇世路九回肠，两鬓年深一镜霜。\n身事龙钟应是分，谁知贫乐异寻常。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其八",
        "author": "释绍嵩",
        "content": "不知经世竟如何，转看人情败意多。\n頼有好山供客眼，此生吾亦未蹉跎。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其九",
        "author": "释绍嵩",
        "content": "杜门芳草与苍苔，况是囊无挑药财。\n莫汉劳生三十九，人间万事要寒灰。",
        "dynasty": "宋",
        "collection_info": null
    },
    {
        "title": "解嘲十绝呈浩西堂  其一○",
        "author": "释绍嵩",
        "content": "平居懒与慢相亲，养拙藏愚春復春。\n已信此心安此命，世情奈值不容真。",
        "dynasty": "宋",
        "collection_info": null
    },
    {
        "title": "浩西堂见和因再用韵  其一",
        "author": "释绍嵩",
        "content": "无钱使鬼故宜休，已失装怀万斛愁。\n况有西湖好山水，一帆还自上归舟。",
        "dynasty": "宋",
        "collection_info": null
    },
    {
        "title": "浩西堂见和因再用韵  其二",
        "author": "释绍嵩",
        "content": "老景人情一羽轻，绊身何用尚浮名。\n备尝世事灰心久，更问侬当作么生。",
        "dynasty": "宋",
        "collection_info": null
    },
    {
        "title": "浩西堂见和因再用韵  其三",
        "author": "释绍嵩",
        "content": "萧条四壁是闲居，老子而今非故鱼。\n大抵人生只如此，只消如此看何如。",
        "dynasty": "宋",
        "collection_info": null
    },
    {
        "title": "浩西堂见和因再用韵  其四",
        "author": "释绍嵩",
        "content": "镜中老色日侵寻，更有江湖万里心。\n心许故人知此意，为吾因掉白头吟。",
        "dynasty": "宋",
        "collection_info": null
    },
    {
        "title": "浩西堂见和因再用韵  其五",
        "author": "释绍嵩",
        "content": "每惭疎散为吟诗，说破当知未大奇。\n似此误人多少事，如何两鬓不成丝。",
        "dynasty": "宋",
        "collection_info": null
    },
    {
        "title": "浩西堂见和因再用韵  其六",
        "author": "释绍嵩",
        "content": "行尽天涯西復东，大家闲作卧云翁。\n纷纷燕雀休相羡，得丧悲欢尽是空。",
        "dynasty": "宋",
        "collection_info": null
    },
    {
        "title": "浩西堂见和因再用韵  其七",
        "author": "释绍嵩",
        "content": "笑杀人来断杀肠，可怜赢得鬓成霜。\n人情易变乃如此，祇有江山不改常。",
        "dynasty": "宋",
        "collection_info": null
    },
    {
        "title": "浩西堂见和因再用韵  其八",
        "author": "释绍嵩",
        "content": "道方时险拟如何，今古疎愚似我多。\n否去泰来终可待，尚须客裏访蹉跎。",
        "dynasty": "宋",
        "collection_info": null
    },
    {
        "title": "浩西堂见和因再用韵  其九",
        "author": "释绍嵩",
        "content": "小园和雨扫莓苔，箇箇圆如济世财。\n丘壑同盟从已定，莫谈休咎动寒灰。",
        "dynasty": "宋",
        "collection_info": null
    },
    {
        "title": "浩西堂见和因再用韵  其一○",
        "author": "释绍嵩",
        "content": "沙边鸥鹭日相亲，老去光阴非我春。\n百巧从来知是妄，独援诗笔得天真。",
        "dynasty": "宋",
        "collection_info": null
    },
    {
        "title": "示德圆",
        "author": "释绍嵩",
        "content": "莫因居此与名疎，未可唐捐肘后书。\n昼短夜长须强学，青春不再汝知乎。",
        "dynasty": "宋",
        "collection_info": null
    },
    {
        "title": "游西湖",
        "author": "释绍嵩",
        "content": "西湖招提三百六，佳处如春有眉目。\n一番雨过吞青空，万顷无波鸭头绿。\n望湖楼阁独自登，烟霏向背攒寒玉。\n想见襄阳孟浩然，此中有句不容续。\n道人长坐西山河，骨清气明韵出俗。\n久居京阙厌尘土，一夕归心俊如鹄。\n明窗为君研破砚，落笔转头风雨速。\n龙山深处如定居，就彼结邻容我卜。",
        "dynasty": "宋",
        "collection_info": null
    },
    {
        "title": "句",
        "author": "蔡凝",
        "content": "春色徧空明。",
        "dynasty": "宋",
        "collection_info": null
    },
    {
        "title": "上习庵陈先生",
        "author": "赵孟坚",
        "content": "厥闻忠孝者，所出同一源。\n子于所亲孝，移忠理必然。\n亲贤亦子训，忠节贵两全。\n杀身能成仁，扬名斯永延。\n是亦孝所在，岂但知色难。\n嘻其叔世风，本末嗟倒悬。\n若曰能养耳，食美衣华鲜。\n苟求胡弗至，侧媚谄笑肩。\n彼其良自多，喟叹达者观。\n向来欧阳公，拓落夷陵年。\n夫人告之公，淡泊吾所安。\n慎毋为险变，守节当弥坚。\n卓哉名母训，纪历伊谁传。\n恭惟奉常君，矢心直似弦。\n立朝几抗论，凛凛高回天。\n力苏愦愦徒，若障狂澜川。\n人知君守固，当识君母贤。\n想其勉励时，谆勤诲膝边。\n怡愉一领解，心注靡变迁。\n升而高为天，下而沉为渊。\n但知慈训在，此外浮云焉。\n兹来从吏隠，斲屋新数椽。\n曲槛花葳蕤，虚窗月婵娟。\n雅意寓一赋，懦立贪以廉。\n我诵顺亲记，有泪如迸泉。\n我贫母亦老，苒苒髮已宣。\n家徒空四壁，箪笥笑且便。\n惟虞官箴旷，勿以温饱牵。\n泽深百川赴，火明斯聚蝉。\n投君以臭味，君子毋弃捐。",
        "dynasty": "宋",
        "collection_info": null
    },
    {
        "title": "仲弟借书持要不谨护有损为之覆背葺还",
        "author": "赵孟坚",
        "content": "昔闻勤读者，三度绝韦编。\n读书书已破，书则在肺肝。\n摘实咀其华，发挥事业间。\n伊惟事精研，整束悬牙籤。\n缥囊手未触，慨是龙泉言。\n虎子畜溪鱼，汝懵未凿颛。\n胡策追元方，纷纷探简编。\n抱书手不龟，面壁缚枯禅。\n靴化例随水，竟负一瓻还。\n季也怒生瘿，我惭家训颜。\n愿季无衔怒，凤楼修则完。\n嗟嗟仁义谏，束湿何由痊。\n颠倒幸尔存，柿叶风掀掀。\n糊老饱九炊，纸捣翼拟蝉。\n翻翻事兼两，滑腻好且坚。\n手鉴具在兹，秋露无重妍。\n旧书百回读，训佩坡老僊。\n请季事斯语，慎勿高阁悬。\n因怜数匮藏，徒疥小印存。\n浮云忽白衣，世事无不然。\n眼底不自快，封闭何取焉。\n所贵得之心，亦可忘蹄筌。\n又怜囿大块，华好竟饱鲜。\n一饱羶聚蝇，曷与千古传。\n纤云飞四散，皎月标中天。",
        "dynasty": "宋",
        "collection_info": null
    },
    {
        "title": "赠笔工吴昇",
        "author": "赵孟坚",
        "content": "兰台上狸毛，山谷爱鸡距。\n物胜因人成，雅制传自古。\n风流渡江初，笔翰犹朴鲁。\n曾窥上方制，遗范典刑具。\n寸簪束万颖，赡足饱霜兔。\n丰融沛行墨，充实自妍富。\n行间得茂密，夫岂窘尺度。\n浇浮自趋薄，羸劣丑毕露。\n清快夸鈎心，节括号钗股。\n纤纤铦甚锥，祇便庸书伍。\n杀锋出光芒，苗枯旱无雨。\n龌龊痴冻蝇，安能劂石怒。\n尔来邈东嘉，法则自谁祖。\n宛见昔制作，齐力万毫努。\n吾欲标诸人，示兹明取与。\n斲雕还反朴，淳风招已去。\n春苗异芦笋，广袖谬织组。\n谁能一羽力，回彼滔滔注。\n百尔今已然，岂但于笔故。",
        "dynasty": "宋",
        "collection_info": null
    },
    {
        "title": "题黄岩夏氏晓山亭诗卷",
        "author": "赵孟坚",
        "content": "玄晖工画山，最识山之趣。\n每言笼朝云，乃是奇绝处。\n君家结幽亭，两峯正当户。\n窣堵冠其巅，云中双笔露。\n宗老为扁名，得自昌黎句。\n相当卷书坐，埙箎递吟赋。\n是时神宇泰，白云未飞去。\n滃然截山腰，素练初横布。\n须臾朝阳升，景象几更互。\n盘旋宛游龙，披离擘轻絮。\n春澌苒而泮，青烟惟一缕。\n霏微辨冈峦，历落分岛屿。\n露晞如膏沐，苍翠尽还故。\n松针与篁丛，贯穿珠无数。\n应接良不暇，诗料亦既冨。\n只忧红尘生，分我淡思虑。\n更须清夜来，四更看月吐。",
        "dynasty": "宋",
        "collection_info": null
    },
    {
        "title": "诗谈",
        "author": "赵孟坚",
        "content": "吾嗤彼云士，努力事诗妍。\n竟日搜枯肠，抽黄对白间。\n尔何无达观，跼促自缚缠。\n不见渊明陶，有诗累百篇。\n要以写吾心，出语如流泉。\n采菊见南山，得句于悠然。\n少陵动感慨，忠义胆所宣。\n有时心境夷，亦復轻翩翩。\n纤纤白云闲，无心游日边。\n风石激而奇，奔迸生云烟。\n讵以天然态，而事斧凿镌。\n陶尔一觞酒，警尔心地偏。\n少焉明月上，高挂西山巅。\n听我曳杖歌，金石声撼天。",
        "dynasty": "宋",
        "collection_info": null
    },
    {
        "title": "万寿寺避暑读书",
        "author": "赵孟坚",
        "content": "梵寺斋殿深，屋古洞阴冷。\n火云自空飞，此地暑尽屏。\n乍至心已清，坐久体如冰。\n官清务乃简，居易事亦省。\n是为臭味同，玉碎金无矿。\n萧闲日追随，论辩当修省。\n展书相对读，佳处击节猛。\n舆皁谓前兹，文会无许盛。\n觞咏直寄耳，沈湎夫岂肯。\n过从奚厌密，交道久弥敬。\n无令数斯疎，此语共知警。",
        "dynasty": "宋",
        "collection_info": null
    },
    {
        "title": "为仓使吴荆溪先生寿",
        "author": "赵孟坚",
        "content": "人祝先生寿，勋名而福禄。\n伊惟小门生，而乃异斯祝。\n所祝在斯文，其寿非已独。\n尝闻侍席言，檃括因以復。\n孔孟至皇朝，文与道相属。\n溯自熙丰后，专门始分目。\n欧苏以文雄，周程理义熟。\n从此判而二，流派各异躅。\n伟哉水心叶，同轨混列辐。\n粲粲云锦章，理义仍炳烛。\n筠窗一传后，人已沾膏馥。\n正统的属任，非公绍者孰。\n鲰生耳闻此，惊诧叹不足。\n因捧介寿巵，谱在歌诗轴。\n愿言清节高，岁寒等修竹。\n长以文鸣道，声金而振玉。\n上而轧汉周，俯命骚以仆。\n门生严楷法，剩将从纪录。",
        "dynasty": "宋",
        "collection_info": null
    },
    {
        "title": "漕使李宝文先生除宣城守",
        "author": "赵孟坚",
        "content": "幕客崇酒觞，渠渠饯行舟。\n先生蘸甲饮，不使涓滴留。\n持盏顾谓言，汝復能吟不。\n尔不歌吾行，而俟吾言求。\n沃尔满钟酒，畀尔笔力遒。\n扶舆懵懵醉，梦化蝴蝶游。\n夜分起展烛，落笔莼丝柔。\n请歌先生行，真与人不侔。\n前者亦云归，金帛囷载收。\n今惟明月耳，舴艋轻浮浮。\n视彼掊敛徒，推剥藂怨尤。\n逮其去国日，竞欲瓦砾投。\n此乃恋宽恩，说着涕泗流。\n国用既云裕，民愈亦云瘳。\n而令分左符，远从牧山州。\n投鼠戒忌器，矧我无是谋。\n弹乌或惊鸾，盍亦谨厥筹。\n兹焉皆汩汩，去矣从休休。\n伊惟小门生，莫计攀前辀。\n弥溪桃花水，舟行愿悠悠。\n行有赐还诏，伫立螭坳头。",
        "dynasty": "宋",
        "collection_info": null
    },
    {
        "title": "拜范文正公祠",
        "author": "赵孟坚",
        "content": "瘦石插半天，玲珑耸苍翠。\n想从混沌初，有此纷破碎。\n断截不分离，欹危不颠坠。\n乃于其中间，穿沿石路细。\n频劳谢屐行，扪抚足幻怪。\n下有泉溶溶，根来从石背。\n香山纔品题，名得因人贵。\n瘦筇行清秋，西风吹我袂。\n跻攀幸未疲，俯仰一叹喟。\n下山拜范祠，遗像俨如在。\n胸中万甲兵，曾使西夏畏。\n岩瞻石不移，可想铁肝肺。\n嘻其羣小人，风林犬空吠。\n于今孰存亡，取舍良亦易。\n但坚自力心，岁寒见节槩。\n卓尔彼何人，晞之则亦是。",
        "dynasty": "宋",
        "collection_info": null
    },
    {
        "title": "咏史赠王侍御",
        "author": "赵孟坚",
        "content": "昔有阳城子，高卧中条山。\n粤从丹诏聘，职谏居朝端。\n北垣七八年，一词曾靡殚。\n于中常戚戚，事以秦越看。\n诤臣论一篇，见诮昌黎韩。\n城日洽壶觞，视之无汗颜。\n一朝天子误，鼎鼐庸雄姦。\n皇皇朝野人，敢议不敢言。\n城曰兹可矣，不言吾岂安。\n当廷坏其麻，势若迴狂澜。\n臣言不可夺，臣肉所可剜。\n孰谓雄猜主，天听亦为还。\n一鸣必惊人，朝阳之祥鸾。\n一飞必衝天，北溟之鹏抟。\n啾啾燕雀辈，终岁寒檐间。\n君今踵其武，可想倚任专。\n士习弊滋久，未易一匕痊。\n遗臭偃月姦，殆今逾百年。\n利欲锢人心，深矣莫洗湔。\n几新更化机，仍涩胶柱弦。\n洗泥何能清，救弊应其源。\n昔无起楼地，今举田连阡。\n而以求善治，却行而欲前。\n復有事诞衒，奋臂张虚拳。\n驱虎戕良民，臧否已较然。\n胶舟倚航海，恻耸忧世肩。\n夷甫在晋朝，举世无几先。\n卓哉辩姦论，万世一老泉。\n瞽言再拜献，感愤涕泗涟。\n昔者汉更生，危言扶彼颠。\n皎余明寸心，不向流俗宣。\n维君中流柱，屹是障百川。\n向来稍诡遇，高官怀袖间。\n耿介甘不售，岁寒松柏坚。\n国无君子哉，缄默谁復言。\n松江千顷浪，涵月金蜿蜒。\n于兹送君行，商歌频扣舷。\n明当重回首，晚风杨柳边。\n伫希御史雨，汛扫靖幅员。",
        "dynasty": "宋",
        "collection_info": null
    },
    {
        "title": "送放生池碑",
        "author": "赵孟坚",
        "content": "维书号心画，于以观厥德。\n堂堂太师颜，忠义挺不屈。\n怒张铁柱立，凛若駡蔡贼。\n蚕头而虿尾，屋漏而壁拆。\n岂事笔端求，要自心胸出。\n心源傥匪正，马谩按图索。\n君侯冰玉清，一点尘不入。\n摆脱世缘尽，四壁无良物。\n源清流应随，心同宁异迹。\n前年镇霅城，清风贪者格。\n人言政化明，如仕唐大历。\n人言八法具，俨是浯溪刻。\n卑栖小李掾，松茂悦见柏。\n甚欲事洒扫，笔砚供洗涤。\n官身类匏繫，唯向清梦觌。\n手搨鲁池碑，潢誊寄远驿。\n既异裹苞苴，抑匪徒挂壁。\n举目见颜公，英气耸辟易。\n又若小子勤，祗庄常侍侧。",
        "dynasty": "宋",
        "collection_info": null
    },
    {
        "title": "别赠陈新叔弟",
        "author": "赵孟坚",
        "content": "神灵造天极，仁深祚绵远。\n光尧渡江初，属族扶日辇。\n南来逾百年，瓜瓞载繁衍。\n开江一枝灯，海滨发长燄。\n绍兴庚辰第，伯祖维创见。\n自此灯灯续，儒科已累践。\n侄也幼则孤，门户中屯蹇。\n执编青衿后，浪策礼部选。\n有叔行派亲，隔蓦此异闬。\n天都邂逅初，觌面苦恨晚。\n为言起家难，铢积勤靡倦。\n相从忽问劳，把臂互惊嘆。\n霅城每频过，访我李曹掾。\n及兹脱选海，几拟谢深眷。\n三年在奔波，留滞颜色腼。\n扁舟此经从，相见笑而莞。\n排日罗酒浆，延顾礼既腆。\n所欣廷兰秀，一一莫可拣。\n读书固有获，而况多积善。\n窦桂未足夸，王槐定应显。\n愿言阐宏规，涵肆观文典。\n士业止科名，耕耨工亦浅。\n胸中浇万卷，落笔自精悍。\n何当它年来，大雅见文宪。\n功名固悬命，立志毋狭褊。\n微言勿谓迂，聊作友于勉。",
        "dynasty": "宋",
        "collection_info": null
    },
    {
        "title": "乙未春初解漕幕兼职访秋壑西湖探韵得柳字",
        "author": "赵孟坚",
        "content": "浮生恍流萍，聚难别易久。\n经年稀会面，感叹两执手。\n佳宾稍翕集，历落马蹄骤。\n竞夸摛锦文，雄骋翻河口。\n主人金叵罗，颇费黄封酒。\n环坐松下亭，海纳翕敷受。\n饮酣气张王，联题健挥肘。\n山凹日斜射，檐额风穿逗。\n恨无秉烛游，以夜继斯昼。\n聊追擘韵戏，崄窄互呈斗。\n分携上木兰，漾桨几回首。\n遥追飞盖归，数徧苏堤柳。",
        "dynasty": "宋",
        "collection_info": null
    },
    {
        "title": "必大弟赴新城簿",
        "author": "赵孟坚",
        "content": "乃翁换官班，几鬰青云志。\n晚以身徇国，而得禄及嗣。\n妙年当膴仕，应识珍重此。\n簿领职任轻，正合亲文史。\n东安吾旧游，山水清且美。\n编户虽不稠，而亦有文士。\n择友如择木，所贵高于己。\n游观固有时，要在不踰礼。\n饮爵不过三，马向坦涂履。\n幕府傥留连，谨抑如处子。\n切勿事轩昂，攻者蠭猬起。\n我已惯尝此，说病乃真意。\n第守谦谦心，由天工处置。\n命透如春回，不压重石底。\n尔祖积善在，造物报必侈。\n以我苦涩词，普告兄与弟。\n莫怪欠夸谀，食橄有回味。\n谓余言不信，识者试质以。",
        "dynasty": "宋",
        "collection_info": null
    },
    {
        "title": "辛丑孟夏甲申日得雨",
        "author": "赵孟坚",
        "content": "物理寓乘除，天存好还道。\n去年夏迄秋，旱枯苗尽槁。\n繁霜打麦根，疗饥兹已兆。\n逾春秀葽葽，修翠摇旌葆。\n黄云割未尽，赤日仍杲杲。\n秧针方刺牙，还忧水泉少。\n正深伤弓虞，曲成由大造。\n耕雨刈欲晴，从来难两好。\n来牟迨既登，甘霖乃方到。\n甲甲占久雨，古语信可考。\n首夏际兹辰，其应孚未祷。\n繁声喧若注，阴云阵如扫。\n入夜听檐溜，滴沥响到晓。\n蝗螟腐翅翼，蛙黾喊池沼。\n从兹雨未艾，调润知可保。\n一亩数石收，麦秋功已告。\n千仓而万箱，应占富禾稻。\n匪藉天功然，人力宁尔巧。\n端由政致和，天示贤侯报。\n不死见丰年，鼓腹归醉饱。\n末掾与农氓，熙熙歌皡皡。",
        "dynasty": "宋",
        "collection_info": null
    },
    {
        "title": "夜饮归戏作",
        "author": "赵孟坚",
        "content": "夜雪合三更，昆崙兵密渡。\n常时喜慨谈，此夕若亲覩。\n杯行数已长，谈辩气掀举。\n微酣上篮舆，迢迢向归路。\n出门林尽白，飞雪正零舞。\n苦寒嗟仆夫，鼈跛良窘步。\n北风恶打头，灭烛失四顾。\n平生功名心，每作艰危虑。\n小试应危机，却舆自行去。\n脚力幸未衰，乘之酒力怒。\n踏雪如踏云，了不见辛苦。\n尚奚畏泥涂，宁恤双靴污。\n仆失莫余追，瞥若肘生羽。\n鶱腾甫登桥，健翎已逾兔。\n还归坐中堂，长啸默不语。\n丝鬓且勿生，未谓余不武。\n夜雪向桑干，立勋期晚暮。\n凛凛金石心，捐躯事明主。",
        "dynasty": "宋",
        "collection_info": null
    },
    {
        "title": "九三月丹",
        "author": "赵孟坚",
        "content": "有花血嫣红，侈娭大于碗。\n五出猩袍裂，万攒金钉满。\n数日色弥鲜，不畏风日暖。\n山茶越丹辈，马塍丰土产。\n殊名几百种，并立色俱赧。\n客言名之由，其说邻怪诞。\n昔有樵弁山，绝顶路迷返。\n见此物尤异，斲置归里闬。\n九三橐駞流，厥艺工养豢。\n惟以第行称，姓名微考按。\n香泥密封箨，接度根暗换。\n若古姚魏然，因从九三唤。\n从兹入西浙，移根遍名苑。\n家家尚此花，买价不论贯。\n青油障晓日，朱槛护雕瓒。\n微物因人成，感此一喟嘆。\n忆昔洛阳花，寿安红为冠。\n要其所从出，亦自薪槱伴。\n伊维花卉流，第以色媚眼。\n青青三寸松，养可凌霄汉。\n明堂须众木，未易一材办。\n工师无遐遗，材满岩崖畔。",
        "dynasty": "宋",
        "collection_info": null
    },
    {
        "title": "题吴门颜氏敬享亭石记",
        "author": "赵孟坚",
        "content": "蜾臝祝类我，慈乌知反哺。\n伊人矧最灵，而不以斯故。\n养雏数羽毛，初志亦辛苦。\n怀哉肯堂念，寥寥几千古。\n君其若而人，悽怆践霜露。\n钦闻先君子，清白守儒素。\n何以遗后人，多文以为富。\n潭潭诗书府，鱼鱼礼法度。\n王槐信厚成，窦桂阴德着。\n雪玉尘不缁，钟美见垂裕。\n勤修不自閟，刻词流肺腑。\n应无忝厥绍，锡类及哙伍。\n卑飞未仰报，有泪滂如雨。\n山高不碍天，水流必东注。\n愿言坚此心，宜诣圣贤处。\n他石或可攻，庸效南陔赋。",
        "dynasty": "宋",
        "collection_info": null
    },
    {
        "title": "题陈山龙祠",
        "author": "赵孟坚",
        "content": "白龙生阳山，龙生龙母死。\n于何藏斯陈，其说从古始。\n岂伊冥邈中，而亦有地利。\n季春旬八日，岁岁雨冥晦。\n龙下大如柱，万目俨骇视。\n谓龙来朝母，人胡不知礼。\n邑人严奉供，神宫联梵寺。\n龙君与龙母，居中堂殿位。\n两庑香火谁，分祀及四子。\n山腰有龙湫，泓澄一掬水。\n水旱不涸溢，甘冽冷牙齿。\n祷雨乞一滴，阖境得沾济。\n昔年令君来，沥酒方奠启。\n有物蜿蜒见，举体金色被。\n巡沿上巾幞，驯狎了无畏。\n令君端笏迎，迎入香奁裏。\n诞四子如粟，久矣传神异。\n逮置湫石边，倏与电俱逝。\n或示梦画工，画龙要珠戏。\n或载见蜿蜒，跃戏花壶际。\n神灵及事怪，龚碑详纪记。\n迎享送三辞，上轧骚章丽。\n荔子丹蕉黄，罗池未专美。\n余来击节诵，金石歌声曳。\n迩年又喧传，其说更谲诡。\n后殿方落成，将以奉大士。\n一夕大风雨，巨石暗飞坠。\n高高山顶来，直顿殿堂内。\n端然一宝座，不偏亦不倚。\n既无绳墨量，谁与安位置。\n不知几鬼推，毋乃阴兵徙。\n是为鬼龙力，其说信有以。\n又云虎新过，泥沙印遗趾。\n爬抓大木皮，画画有文理。\n海山断不连，四望惟茅苇。\n又无穴宅居，此物从何至。\n有龙必有虎，神驱理或尔。\n不然虎尊龙，墓前来伏跪。\n想当清夜月，蜷跼妥其尾。\n谈玄与讯怪，更仆良未已。\n笑呼金叵罗，一把诗肠洗。\n数酌带微酣，长啸奋双袂。\n径直上山巅，惟如履平地。\n海神会我心，卷浪雪花沸。\n中年脚尚健，有志聊自喜。\n下山猛捉笔，挥扫不停臂。\n素壁两三间，掀舞龙蛇势。",
        "dynasty": "宋",
        "collection_info": null
    },
    {
        "title": "重赋暨邑池亭",
        "author": "赵孟坚",
        "content": "新沐试絺绤，凉生神骨清。\n髮疎逗风爽，半幅纱巾轻。\n逍遥池上亭，绿阴取次行。\n清和又重见，时序无留停。\n丛委簿书间，那得散漫情。\n乍此偷隙闲，云开月蹔明。\n故园松菊荒，蛛网罩南荣。\n琴书知好在，奥窅谁为评。",
        "dynasty": "宋",
        "collection_info": null
    },
    {
        "title": "宪使陈习庵先生除司业",
        "author": "赵孟坚",
        "content": "连宵对凉月，閒吟祖行篇。\n揽挹南卉香，入句期清妍。\n追随剪吴江，送君翔九天。\n岂为儿女情，恋恋祈恩怜。\n兹惟时多虞，活国资清贤。\n近者小司业，繇之入谏垣。",
        "dynasty": "宋",
        "collection_info": null
    },
    {
        "title": "古剑词",
        "author": "赵孟坚",
        "content": "古剑三尺长，土花上鳞甲。\n几年闭蛰藏，射斗光夜发。\n提携绕区市，鲜復事磨刮。\n嫖姚一拂拭，蛟断犀可截。\n志士宁终穷，行逢达观达。",
        "dynasty": "宋",
        "collection_info": null
    },
    {
        "title": "曲涧",
        "author": "赵孟坚",
        "content": "山头分两崖，知有泉来处。\n曲涧潄琮琤，夜来应骤雨。\n叶嫩明琉璃，藤生络松树。\n石脚涨所痕，莓苔湿无路。\n玩之室生白，明是春将暮。\n何当门对开，小结幽庐住。",
        "dynasty": "宋",
        "collection_info": null
    },
    {
        "title": "江湾僧舍水石芭蕉",
        "author": "赵孟坚",
        "content": "老耳最怕风雨声，芭蕉叶上声偏鸣。\n新枝日展翦不替，况见蕺蕺成添丁。\n呼童具锸斲寒玉，蔓图贵早除其萌。\n丑疑乌喙侧着附，又讶蹲鸱不可羹。\n一笑翻成有料理，古盆石供泉清泠。\n黄梅弥旬雨霢霂，苔封沙拥生意成。\n小试抽书嚏捻细，鼠牙入水银鬚生。\n渐离土性安臞瘠，淡与水石相忘形。\n巡除日课长养事，茎添叶比纷欹倾。\n炎威不到琉璃碧，水脉透尖珠贯萦。\n萼绿华仙断火食，云裾曳翠身轻盈。\n风轩暑簟足萧爽，晴曦更有冬窗明。\n丁宁闭塞谨爱护，秋霜夜气防凭凌。\n一年一年春风好，根株宛在葱茏青。\n崇桃遮莫金壶贮，日暮随风红雨零。",
        "dynasty": "宋",
        "collection_info": null
    },
    {
        "title": "登普满塔",
        "author": "赵孟坚",
        "content": "海滨荒凉斗绝地，古寺窣堵标苍旻。\n三面黄茅连巨浸，突立嵯峨超不羣。\n可怜前此无管领，栏干罩网蛛丝尘。\n相携暇日足登览，昼长正度南风熏。\n冰盘朱李冷熨齿，雪丝细葛轻衬身。\n饮酣神王气浩浩，半空笑语惊行人。\n墨圆新磨绀于漆，大字题成泣鬼神。\n交酬错劝互宾主，雅论谐谈肺腑真。\n觚棱挂月筵初散，归从传呼纷若云。\n英游便可夸盛事，缁流勿讶吾来频。",
        "dynasty": "宋",
        "collection_info": null
    },
    {
        "title": "甲辰岁朝把笔",
        "author": "赵孟坚",
        "content": "四十五番见除夕，稍知惭愧此之日。\n小时辛苦习科场，惟恐一官身未得。\n二十七岁方尘忝，又阅八年初实历。\n又阅十年满两任，汲汲皇皇望通籍。\n况逾百指家累重，荫赡浩穰忧不给。\n所以中心怀蹐跼，每至岁朝常戚戚。\n前年涉险趋淮幕，去年举剡甫及格。\n犹自奔波趁班见，来往时时在涂陌。\n今年事定已改官，分邑不远近乡国。\n秋风行可报瓜熟，便得怡愉奉慈色。\n所以亲边知自幸，笑语团栾竟通夕。\n虽然丈夫致君泽民事业匪仅此，要是此去无限隔。\n但办劳心供抚字，忠信尚可行蛮貊。\n断不依阿事妩媚，亦不聚敛求封殖。\n升而戾天沈而渊，一听天公无固必。\n若缀班行尽向高，炉香夹侍螭坳侧。\n剩拟抗论高回天，粗有外氏之遗策。\n或分一垒向边疆，愿作长城如李绩。\n霜台直笔屏姦回，机幕飞毫草文檄。\n更令小试经纶手，黼黻曾梦江淹笔。\n不然种花莳药老海滨，却觅长年当官职。",
        "dynasty": "宋",
        "collection_info": null
    },
    {
        "title": "食雪",
        "author": "赵孟坚",
        "content": "君不见苏子卿，十有九年留朔廷。\n牧羝未乳归未得，吞毡莫救饥肠鸣。\n又不见陶学士，家居三冬足文史。\n玉堂退直清兴生，谩把烹茶夸婢子。\n我生徒饱太仓粟，慨怀伊人常缩恧。\n我才又无挥翰手，食此岂不颜增厚。\n浪游枉自在江湖，几年见雪一语无。\n只同儿童跳梁喜，欲吟自觉肠干枯。\n朔风打头夜来泊，拥篷晓见银糢糊。\n银盘收拾和蔗浆，银匙搅碎红珊瑚。\n一抄入口清风生，再抄乍觉心眼明。\n连抄疾啜盘已竟，肌肤起粟神魂轻。\n食罢拱手谢苍天，小儒不学食露盘，无补多慾妄求僊。\n愿言片片皆诗料，吐吞造化归毫端。\n亦不吟河桥送别凄凉句，亦不吟依本胡芦取天怒。\n但愿冰棱雪块在心胸，飘飘解做梅花赋。",
        "dynasty": "宋",
        "collection_info": null
    },
    {
        "title": "斩偶行",
        "author": "赵孟坚",
        "content": "君不见昌黎谏佛骨，竟莫遂请水火投。\n中丞击妖蛇，此蛇初不为民尤。\n宁如立斩兴妖偶，卓哉伟见吾邦侯。\n吁嗟三辅州，尚鬼逾蛮酋。\n此辈生身已丽法，尚何智慧灵诸幽。\n惟伊姦凶愚尔俗，假凭威毒相仇讐。\n依乘土木作幻怪，窃取血味神其谋。\n除凶破僞砉一剑，较功韩孔兹为优。\n嗟嗟愿公宝此剑，更烦借截姦臣头。",
        "dynasty": "宋",
        "collection_info": null
    },
    {
        "title": "送朱支仓试刑法科",
        "author": "赵孟坚",
        "content": "士业读书读律耻，亦不屑至其有以。\n男儿奋身自力耳，有足成功奚择地。\n诵德科条似流水，笔端端可判生死。\n用之自贵勿轻视，赠君饱霜毫锥子，万毫齐力锋颖锐。\n庭阴未侧可万字，十问俱通策勋易。\n即次风雷星斗位，还取儒科济世美。\n更赠一言君我记，终身行之恕而已。",
        "dynasty": "宋",
        "collection_info": null
    },
    {
        "title": "厖蚓图",
        "author": "赵孟坚",
        "content": "一蚓蜿蜒行燥土，定是明朝天作雨。\n六厖酣憨初眈乳，乍见异物吠惊覩。\n老厖垂涎傍睨顾，此心亦以舐犊故。\n鹑衣百结多儿女，锦屏鸳帐辄独处。",
        "dynasty": "宋",
        "collection_info": null
    },
    {
        "title": "送马上娇图与秋壑监丞",
        "author": "赵孟坚",
        "content": "绣鞯金狨玉蹀躞，天宝繁奢逾大业。\n华清浴已宴沈香，弓箭才人拥旌节。\n前头乐部紫云回，催驾颙迎奏三迭。\n阿瞒驻辔立多时，欲上花骢尚娇色。\n俯头缒𩍐力士徒，曾以脱靴为屑屑。\n步步相随那肯离，尝闻愿作连理枝。\n燕安傥及思艰危，那有马嵬攀诀时。\n汉家山河安四维，披香千秋惟弋绨。\n龙眠画兹非衒奇，端与曹高向孟陈元龟。",
        "dynasty": "宋",
        "collection_info": null
    },
    {
        "title": "秋壑纳室庆席诸友分韵",
        "author": "赵孟坚",
        "content": "芦苇战风声飒索，细雨吹丝冰帘箔。\n暖盘醉客珠履喧，耸鸾笔飞玑唾落。\n诗人大义在切磋，曳裾弹铗籍若何。\n正伦风化理不二，御邦即是家之和。",
        "dynasty": "宋",
        "collection_info": null
    },
    {
        "title": "采桑曲",
        "author": "赵孟坚",
        "content": "桑椹紫来蚕务急，带晓采桑桑叶湿。\n屋头绿暗勃姑啼，柱础朝朝汗流出。\n人家蚕老妇勤苦，银钏忙催隔窗雾。\n方花古塼衮香絮，院静帘垂明燕语，沉炷销来烟半缕。",
        "dynasty": "宋",
        "collection_info": null
    },
    {
        "title": "卖镜",
        "author": "赵孟坚",
        "content": "卖明镜，怕明镜。\n从来面瘦两高颧，况復星星添鬓影。\n世间万事只宜晦，明镜何须炯相对。\n镜明卖却昏不磨，从教双鬓雪婆娑。",
        "dynasty": "宋",
        "collection_info": null
    },
    {
        "title": "青春能几何  其一",
        "author": "赵孟坚",
        "content": "青春能几何，青春能几何。\n苍髯绀髮看成皤，亦有红颜嫩于花，东风驰道属谁家。\n可道光阴流电转，草上霜飞峭如翦。\n心如不知恍重见，心语不通惟见面。\n重见面，愁转多。\n归来银烛炯长夜，叹息青春能几何。",
        "dynasty": "宋",
        "collection_info": null
    },
    {
        "title": "青春能几何  其二",
        "author": "赵孟坚",
        "content": "青春能几何，青春能几何。\n日乌月兔去如梭，胶粘难安枝上花。\n颇惜相逢殊草草，中心有言不復道。\n鹊喜传讹易颠倒，想得也应生懊恼。\n谩自有千金，无方驻脸霞。\n休言洛阳看花伴，经年浪荡不归家。\n君不见青春能几何。",
        "dynasty": "宋",
        "collection_info": null
    },
    {
        "title": "二禽言戏赠难弟 归归归",
        "author": "赵孟坚",
        "content": "归归归，三月将尽方始啼。\n木林翠密阴成幄，花片红嫣风荡飞。\n归归归，汝既劝归胡不归。\n归来深院日正长，煮酒菖蒲玉屑香。\n醉眠藤床觉晚凉，须臾月色到回廊。\n归归归，真箇归来乐未央。",
        "dynasty": "宋",
        "collection_info": null
    },
    {
        "title": "二禽言戏赠难弟 笃笃笃",
        "author": "赵孟坚",
        "content": "笃笃笃，日长正午睡初熟。\n谁其扣门访幽独，见他利喙啄枯木。\n枯木中间能有几，小虫何足饱尔腹，尽日劳苦食不足。\n笃笃笃，此声尚且聒人耳，人之多言宁不渎。\n戒之哉，笃笃笃。",
        "dynasty": "宋",
        "collection_info": null
    },
    {
        "title": "庚辰除夕",
        "author": "赵孟坚",
        "content": "生计从来拙，奚疑壁四空。\n解忧惟父母，谋事等儿童。\n无竞身如偶，讹言耳愿聋。\n丈夫心铁石，肯自泣涂穷。",
        "dynasty": "宋",
        "collection_info": null
    },
    {
        "title": "辛巳除夕",
        "author": "赵孟坚",
        "content": "岁事今其暮，而多怅惋心。\n功名一成否，身世几浮沉。\n荄甲四墙在，根株百蠹侵。\n白云飞处远，东望动微吟。",
        "dynasty": "宋",
        "collection_info": null
    },
    {
        "title": "山行晚归",
        "author": "赵孟坚",
        "content": "背日踏寒影，归程路觉长。\n水流逢石响，花晚度秋香。\n前去多林莽，新传有虎狼。\n行行应勿缓，掠面已风霜。",
        "dynasty": "宋",
        "collection_info": null
    },
    {
        "title": "尤美亭",
        "author": "赵孟坚",
        "content": "虽未及琅琊，看来亦自佳。\n微坳着新月，耸翠带余霞。\n巨凿应灵禹，斜抛或女娲。\n小亭相对好，莫放竹丛遮。",
        "dynasty": "宋",
        "collection_info": null
    },
    {
        "title": "夜热",
        "author": "赵孟坚",
        "content": "夜热寝復起，独行池上亭。\n欹荷倾泫露，高柳挂疎星。\n秋蛩已啼草，涸鱼时唼萍。\n无云那有雨，湛湛一天青。",
        "dynasty": "宋",
        "collection_info": null
    },
    {
        "title": "蒙斋",
        "author": "赵孟坚",
        "content": "此閟先天地，名斋曷扁蒙。\n祇应防太洁，未必果冬烘。\n酿臈重醅酒，初阳逗暖风。\n当年郭有道，此意与君同。",
        "dynasty": "宋",
        "collection_info": null
    },
    {
        "title": "文宣公祠宇新成",
        "author": "赵孟坚",
        "content": "旋斲蓱芜地，亭台出水濒。\n人知便行乐，谁识念贤臣。\n淡月花无影，微风浪有鳞。\n飞梁如跨水，游子更来频。",
        "dynasty": "宋",
        "collection_info": null
    },
    {
        "title": "何氏书堂",
        "author": "赵孟坚",
        "content": "元正假得晴，野服暂山行。\n遇石松盘盖，悬崖兰倒生。\n壁间题字古，潭面鉴形清。\n官满应求此，读书秋月明。",
        "dynasty": "宋",
        "collection_info": null
    },
    {
        "title": "鸿禧观次高横槎韵  其一",
        "author": "赵孟坚",
        "content": "逍遥微物累，出处任天真。\n薄宦已陈梦，青山犹故人。\n鑑湖凉不暑，荷叶浄无尘。\n往往入图画，扣舷欹角巾。",
        "dynasty": "宋",
        "collection_info": null
    },
    {
        "title": "鸿禧观次高横槎韵  其二",
        "author": "赵孟坚",
        "content": "秦望与兰亭，山山递送迎。\n莼鲈方嫩美，草木亦欣荣。\n去继汉疏傅，名肩齐鲁生。\n鸿都读遗事，谁不动归情。",
        "dynasty": "宋",
        "collection_info": null
    },
    {
        "title": "和陈鲁山社日西湖二首  其一",
        "author": "赵孟坚",
        "content": "遶堤千障碧，过雨一回新。\n并驾馆中杰，分题湖上春。\n杯觞同臭味，篇什倍精神。\n招手年时燕，遄归尚及辰。",
        "dynasty": "宋",
        "collection_info": null
    },
    {
        "title": "和陈鲁山社日西湖二首  其二",
        "author": "赵孟坚",
        "content": "海棠料客醉，故作晕微红。\n借路山无雨，惜花天不风。\n扬镳联胜士，琢句策奇功。\n读罢身何许，晴光荡漾中。",
        "dynasty": "宋",
        "collection_info": null
    },
    {
        "title": "江楼迟客",
        "author": "赵孟坚",
        "content": "野外游神迥，望中尘物稀。\n天连远水尽，鸟背夕阳飞。\n木叶初摇落，乡怀动式微。\n兴阑不忍去，迟子一舠归。",
        "dynasty": "宋",
        "collection_info": null
    },
    {
        "title": "早春牡丹",
        "author": "赵孟坚",
        "content": "香泥封箨接头新，幻出花王见早春。\n时节不须寒食候，工夫远胜洛阳人。\n嫩黄蜡叶拳微皱，半醉宫粧粉未匀。\n恐怕晚风须爱护，罗帏遮却看频频。",
        "dynasty": "宋",
        "collection_info": null
    },
    {
        "title": "安吉州赋牡丹",
        "author": "赵孟坚",
        "content": "眼眩繁妍锦一机，铜缾分插递参差。\n几于饤坐看如偶，却为轻寒谢较迟。\n售用奢豪须藉酒，形容妖艷每难诗。\n微风忽度轻披展，绝忆霓裳驻拍时。",
        "dynasty": "宋",
        "collection_info": null
    },
    {
        "title": "谢徐正十一兄惠牡丹颜帖",
        "author": "赵孟坚",
        "content": "左携珍帖右花王，雅贶何殊照乘光。\n拆壁漏痕含虿尾，珍珠露颗带天香。\n数千叶密怜檀晕，怕六丁收谨匣藏。\n答谢苦惭无好语，捻髭空断不成章。",
        "dynasty": "宋",
        "collection_info": null
    },
    {
        "title": "种水芭蕉",
        "author": "赵孟坚",
        "content": "石上芭蕉手自移，黄梅便得雨如期。\n水根联络银丝漾，风叶纷抽羽扇欹。\n日验发生疑有准，心加爱护每忘疲。\n犹如老大初生子，及见成人长立时。",
        "dynasty": "宋",
        "collection_info": null
    },
    {
        "title": "初冬客中见小春海棠",
        "author": "赵孟坚",
        "content": "一痕朝日界晴窗，森肃清寒昨夜霜。\n砚怕生澌微贮水，炉因拨火起余香。\n最耽诗帖闲中乐，无奈尘埃客裏忙。\n却是小春花谢绝，海棠经月驻红粧。",
        "dynasty": "宋",
        "collection_info": null
    },
    {
        "title": "客中",
        "author": "赵孟坚",
        "content": "睡觉檐牙月一鈎，适闲真不愿封侯。\n病多药裹长为侣，静着炉熏转更幽。\n席上眼明梅破腊，霜余珍重菊经秋。\n从兹可向家居否，强半经年在客舟。",
        "dynasty": "宋",
        "collection_info": null
    },
    {
        "title": "和帑院叔",
        "author": "赵孟坚",
        "content": "久居朝蹟迟迁次，虽在琴斋颇寂寥。\n交少自应无援拔，地寒安得有肥饶。\n桃花落处春风紧，梅蘂开时腊雪销。\n毕竟徐行能远到，樽前赢得且逍遥。",
        "dynasty": "宋",
        "collection_info": null
    },
    {
        "title": "及书六考喜效白体",
        "author": "赵孟坚",
        "content": "无庸下考又三书，知愧知惭意少舒。\n傥便盍簪叨墨绶，纵然休仕亦绯鱼。\n何人不愿重金服，那箇无心驷马车。\n修短洪纤应赋定，好存方寸一由渠。",
        "dynasty": "宋",
        "collection_info": null
    },
    {
        "title": "不寐",
        "author": "赵孟坚",
        "content": "不梦华胥仍不醉，灯青室白自高眠。\n频闻干叶下空砌，遥认征鸿唳远天。\n虑淡殊非同槁木，无营岂復在龆年。\n回思扑漉红尘久，亏损工夫只自怜。",
        "dynasty": "宋",
        "collection_info": null
    },
    {
        "title": "邑圃池上",
        "author": "赵孟坚",
        "content": "南熏初爱叶田田，忽见茎枯欲倒悬。\n风露渐凄生澹泊，水天相映作澄鲜。\n无人领会微吟意，独自咿唔薄暮天。\n一对陶朱山下鹭，飞飞衝破晚炊烟。",
        "dynasty": "宋",
        "collection_info": null
    },
    {
        "title": "养鸂鶒",
        "author": "赵孟坚",
        "content": "护毛不用笼宽织，半杀雕翎养自驯。\n退易进难微鹤叹，凉来炎去异鸿宾。\n横枝梅下眠和月，临水薇边游近人。\n更着花栽安藓石，黄筌图画镇长新。",
        "dynasty": "宋",
        "collection_info": null
    },
    {
        "title": "十日同宪僚登高",
        "author": "赵孟坚",
        "content": "自嘆凄凉客寄身，已孤茱酒奉慈亲。\n未应一夜无芳菊，共上层楼有可人。\n日射寒山宜近晚，霜殷秋叶艷于春。\n清欢率尔吾侪事，帽落龙山意更真。",
        "dynasty": "宋",
        "collection_info": null
    },
    {
        "title": "读元舅雪溪先生墓铭",
        "author": "赵孟坚",
        "content": "二祖霜台有烈声，传家文宪见先生。\n刚而不折松筠寿，贫弗滥求冰玉清。\n陶令秫田诗料足，窦家桂子义方成。\n即兹更有高贤传，岂羡区区世上名。",
        "dynasty": "宋",
        "collection_info": null
    },
    {
        "title": "拜扫易斋先生墓  其一",
        "author": "赵孟坚",
        "content": "行乐今非少壮时，一樽聊以酹吾师。\n隻鸡岂敢方前辈，下马犹能慰所思。\n原上松杉新种植，望中桃李半披离。\n归途剧饮赓新句，颠倒纶巾不自持。",
        "dynasty": "宋",
        "collection_info": null
    },
    {
        "title": "拜扫易斋先生墓  其二",
        "author": "赵孟坚",
        "content": "隻鸡斗酒礼虽微，苦雨终风志不移。\n卧病已辜寒食约，践盟犹及小春时。\n老怀伤感浑如旧，同舍追陪尚可期。\n少憩东湖勿怱遽，片云来往正催诗。",
        "dynasty": "宋",
        "collection_info": null
    },
    {
        "title": "寄汤帐干",
        "author": "赵孟坚",
        "content": "锁窗寂寞守灯荧，熟数陈踪迹杳冥。\n已自无心云淡淡，不应逐计鼠营营。\n发生最普惟春力，幽隠旁昭是月明。\n试品梅花霜下角，动人深浅似秦筝。",
        "dynasty": "宋",
        "collection_info": null
    },
    {
        "title": "招石希孟朝饭",
        "author": "赵孟坚",
        "content": "水临轩槛绝纤埃，砌面茸茸上绿苔。\n伺餧金鳞浑可狎，低飞翠羽不生猜。\n篆熏欲起筵初集，清磬纔敲梦恰回。\n正好西风坐萧爽，官程翻怕驿书催。",
        "dynasty": "宋",
        "collection_info": null
    },
    {
        "title": "与帅干架阁宗叔",
        "author": "赵孟坚",
        "content": "曾闻老吏说先猷，咳唾珠玑下笔遒。\n大器莫为时所用，高科还有子能收。\n相逢禹会嗟何晚，薄可郊寒匪暗投。\n珍重斯文肯勉力，清朝坟典要人修。",
        "dynasty": "宋",
        "collection_info": null
    },
    {
        "title": "寓言",
        "author": "赵孟坚",
        "content": "诩诩言词巷陌儿，倾心反目易安危。\n可嗟香尽蝶犹恋，谁谓机萌鸥不知。\n寥落丹青秋后扇，纵横黑白局中碁。\n料应主意非疎贾，其奈难祛绛灌疑。",
        "dynasty": "宋",
        "collection_info": null
    },
    {
        "title": "追咏西湖行乐寄傅清叔",
        "author": "赵孟坚",
        "content": "闻借侯家宅，湖边度夏凉。\n钟鱼连梵寺，雉堞傍城墙。\n闲适心无事，清和日正长。\n藕花虽尚稚，荷叶自多香。\n苦笋回余味，青梅弄半黄。\n生绡画团扇，细葛制轻裳。\n水近风生座，檐虚月满廊。\n龙舟花桨榾，骝马紫绦缰。\n竟日歌声沸，通宵水面光。\n不妨投辖饮，更称静琴张。\n诗社联行卷，仙姝学道粧。\n英游伴王谢，清梦到羲皇。\n曾约陪游盖，惭稽动客樯。\n忆君成怅望，为我细思量。\n几度吟成后，凭谁远寄将。\n意多收不尽，事鄙每牵忙。\n今夕微醺起，中宵捉笔狂。\n浪吟无次第，聊表未遗忘。",
        "dynasty": "宋",
        "collection_info": null
    },
    {
        "title": "九里松马上作",
        "author": "赵孟坚",
        "content": "九里松株不断青，松风上发下泉声。\n耳边为爱闻天籁，故约游缰缓缓行。",
        "dynasty": "宋",
        "collection_info": null
    },
    {
        "title": "送客",
        "author": "赵孟坚",
        "content": "素娥懒驾水晶轮，此夕飞来夜欲分。\n送客出门还独立，一天清露湛无云。",
        "dynasty": "宋",
        "collection_info": null
    },
    {
        "title": "临安客中",
        "author": "赵孟坚",
        "content": "小楼面面着疎櫺，静有蟾光绝市声。\n读罢离骚临晋帖，菊花香裏数寒更。",
        "dynasty": "宋",
        "collection_info": null
    },
    {
        "title": "折枝",
        "author": "赵孟坚",
        "content": "奚囊金勒逗春行，醉咏归来陇月生。\n折得生香浑懒向，断簪零珥任纵横。",
        "dynasty": "宋",
        "collection_info": null
    },
    {
        "title": "清明",
        "author": "赵孟坚",
        "content": "节近清明长是阴，黄花间在麦苗深。\n倦行却上高楼望，烟锁前村一半林。",
        "dynasty": "宋",
        "collection_info": null
    },
    {
        "title": "经过",
        "author": "赵孟坚",
        "content": "二十年前漫浪游，海天霜气夜深浮。\n竹窗梦断闻鸡处，常忆溪湾坞聚头。",
        "dynasty": "宋",
        "collection_info": null
    },
    {
        "title": "南林张园",
        "author": "赵孟坚",
        "content": "凄凄寒菊委霜丛，下有微吟腐叶蛩。\n倚着栏干听不了，自来我辈最情钟。",
        "dynasty": "宋",
        "collection_info": null
    },
    {
        "title": "种石菖蒲",
        "author": "赵孟坚",
        "content": "少年眼力健观书，卷裏千言一览无。\n官事簿书昏惘惘，效尤石上种菖蒲。",
        "dynasty": "宋",
        "collection_info": null
    },
    {
        "title": "蕙花",
        "author": "赵孟坚",
        "content": "光风荡暖晓晴天，雅有幽香入简编。\n寻见野花都不是，山蜂引到石崖边。",
        "dynasty": "宋",
        "collection_info": null
    },
    {
        "title": "梦回",
        "author": "赵孟坚",
        "content": "点点桃花短短墙，雨声彻夜响迴廊。\n觉来蝴蝶家山梦，一半分明一半忘。",
        "dynasty": "宋",
        "collection_info": null
    },
    {
        "title": "赠术者",
        "author": "赵孟坚",
        "content": "纷纷尘土簿书堆，职在其间怎可辞。\n不向先生问荣达，但言何日是闲时。",
        "dynasty": "宋",
        "collection_info": null
    },
    {
        "title": "买砚碑  其一",
        "author": "赵孟坚",
        "content": "凤城凉雨新秋后，几处朱楼试管弦。\n有客贳金收古歙，短檠竟夕自摩研。",
        "dynasty": "宋",
        "collection_info": null
    },
    {
        "title": "买砚碑  其二",
        "author": "赵孟坚",
        "content": "恰在贳金醉砚直，又逢古洛蔡公碑。\n摩挲不忍教他去，笑杀典衣偿直时。",
        "dynasty": "宋",
        "collection_info": null
    },
    {
        "title": "问梅寄贾秋壑先生",
        "author": "赵孟坚",
        "content": "生成欲见化工功，不在漫山桃李中。\n为向梅梢问消长，地寒先却得春风。",
        "dynasty": "宋",
        "collection_info": null
    },
    {
        "title": "天平方丈梅下见持要旧题",
        "author": "赵孟坚",
        "content": "枯梅一树半斜欹，绕匝行行欲咏诗。\n忽觌季难遗墨在，西风吹泪满髯丝。",
        "dynasty": "宋",
        "collection_info": null
    },
    {
        "title": "谢送牡丹  其一",
        "author": "赵孟坚",
        "content": "官舍无花甑有尘，纵将画展不如真。\n若非折寄珍珠颗，几是萧条过一春。",
        "dynasty": "宋",
        "collection_info": null
    },
    {
        "title": "谢送牡丹  其二",
        "author": "赵孟坚",
        "content": "蘸蜡封枝翦处新，开奁带露尚精神。\n洛阳路远风尘暗，肠断应无做谱人。",
        "dynasty": "宋",
        "collection_info": null
    },
    {
        "title": "高渭南席上烛照牡丹  其一",
        "author": "赵孟坚",
        "content": "高烧烛照御黄衣，疑是沈香夜宴归。\n固是不教花睡着，只愁惊起露蝉飞。",
        "dynasty": "宋",
        "collection_info": null
    },
    {
        "title": "高渭南席上烛照牡丹  其二",
        "author": "赵孟坚",
        "content": "日午猫睛一线时，红嫣紫媚正猖披。\n争如绛蜡通宵照，玉叶金鬚色愈滋。",
        "dynasty": "宋",
        "collection_info": null
    },
    {
        "title": "题玉川月蚀诗后",
        "author": "赵孟坚",
        "content": "哆口搘牙月蚀诗，遗编读着凛风规。\n如何晚节从污合，竟与姦臣血作泥。",
        "dynasty": "宋",
        "collection_info": null
    },
    {
        "title": "题赵大年小景  其一",
        "author": "赵孟坚",
        "content": "霜轻榆柳未全黄，两岸菰蒲洲渚长。\n鸥鸟背人飞扑漉，西风尝是入斜阳。",
        "dynasty": "宋",
        "collection_info": null
    },
    {
        "title": "题赵大年小景  其二",
        "author": "赵孟坚",
        "content": "一行白鹭过前山，飞去沙鸥半復还。\n更有精能君见否，黄鹂两两绿杨间。",
        "dynasty": "宋",
        "collection_info": null
    },
    {
        "title": "客中思家  其一",
        "author": "赵孟坚",
        "content": "微风过处有清香，知是荼䕷隔短墙。\n相得故园成索寞，诗盟谁復为平章。",
        "dynasty": "宋",
        "collection_info": null
    },
    {
        "title": "客中思家  其二",
        "author": "赵孟坚",
        "content": "楚楚轻衫翦薄纱，而今忆得在山家。\n萧娘为是亲蚕事，嗔带含香紫笑花。",
        "dynasty": "宋",
        "collection_info": null
    },
    {
        "title": "客中思家  其三",
        "author": "赵孟坚",
        "content": "柳絮悠悠拂面轻，随风到处若为情。\n西池应也无人到，一面青青萍自生。",
        "dynasty": "宋",
        "collection_info": null
    },
    {
        "title": "里中康节庵画墨梅求诗因述本末以示之",
        "author": "赵孟坚",
        "content": "逃禅祖花光，得其韵度之清丽。\n节庵绍逃禅，得其萧散之布置。\n回观玉面而鼠鬚，已见工夫较精緻。\n双枝倒作鹿角曲，生意由来端若尔。\n所传正统谅末节，舍此的传皆僞耳。\n僧花工之工则麤，梦良意到工则未。\n女中却有鲍夫人，能守师绳不轻坠。\n可怜闻名不识面，云有江西陆公济。\n季衡麤丑恶拙祖，弊到雪篷滥觞矣。\n所恨二王无巨法，多少东邻拟西子。\n是中有趣岂不传，要以眼力求其旨。\n踢鬚正七萼则三，点眼名椒梢鼠尾。\n枝分三迭墨浓淡，花有正背多般蕊。\n夫君固已悟筌蹄，重说偈言吾亦赘。\n谁家屏障得君画，更以吾诗跋其底。",
        "dynasty": "宋",
        "collection_info": null
    },
    {
        "title": "康不领此诗又有许梅谷者仍求再赋长律",
        "author": "赵孟坚",
        "content": "浓写花枝淡写梢，鳞皴老干墨微焦。\n笔头三踢攒成瓣，珠晕一圆工点椒。\n粧缀蜂鬚拟笑靥，稳拖鼠尾施长条。\n尽吹花侧风初急，犹带枝头雪未消。\n松竹衬时明掩映，水波浮处见飘飖。\n黄昏时候朦胧月，清浅溪山长短桥。\n闹裏相挨如有意，静中背立似无聊。\n笔端的皪明非画，轴上纵横不是描。\n顿觉坐来春盎盎，因思行过雨潇潇。\n从头总是汤杨法，拚下工夫岂一朝。",
        "dynasty": "宋",
        "collection_info": null
    },
    {
        "title": "王翠岩写竹求诗",
        "author": "赵孟坚",
        "content": "古画画物无定形，随物赋形皆逼真。\n其次祖述有师绳，如印印泥随前人。\n尚疑屋下重作屋，参以新意意乃足。\n晋魏而来几百年，羲献断絃谁解续。\n何况高束李杜编，江湖竞卖新诗读。\n愿君种取渭川一千亩，饱饭逍遥步扪腹。\n风晴烟雨尽入君心胸，吐出毫端自森肃。",
        "dynasty": "宋",
        "collection_info": null
    },
    {
        "title": "题水仙",
        "author": "赵孟坚",
        "content": "自欣分得槠山邑，地近钱塘易买花。\n堆案文书虽鞅掌，簪瓶金玉且奢华。\n酒边已爱香风度，烛下独怜舞影斜。\n矾弟梅兄来次第，搀春热闹令君家。",
        "dynasty": "宋",
        "collection_info": null
    },
    {
        "title": "夜泊法忍寺",
        "author": "赵孟坚",
        "content": "秋泊禅扉夜，清吟入兴频。\n风生水鳞甲，云放月精神。\n禅有机锋秘，诗无句法新。\n旧题寻不见，吹遍壁间尘。",
        "dynasty": "宋",
        "collection_info": null
    },
    {
        "title": "题墨兰图",
        "author": "赵孟坚",
        "content": "六月衡湘暑气蒸，幽香一喷冰人清。\n曾将移入浙西种，一岁纔华一两茎。",
        "dynasty": "宋",
        "collection_info": null
    },
    {
        "title": "墙头花",
        "author": "赵孟坚",
        "content": "墙头花，红且白。\n一百五日过寒日，寒食过了好风日。\n风又吹，日又炙。\n枝头好花尽狼藉，人生百年罕七十。\n愚者见花不知惜，我辈看花常唧唧。\n有酒莫停杯，当歌莫停拍。\n头上丝丝霜雪来，老大见花方叹息。",
        "dynasty": "宋",
        "collection_info": null
    },
    {
        "title": "题高氏烟雨馆  其一",
        "author": "赵孟坚",
        "content": "溟溟復霭霭，极望欲无涯。\n村远如相合，天底若四垂。\n橹声因湿小，塔影被云欺。\n不但长烟雨，阴晴有间时。",
        "dynasty": "宋",
        "collection_info": null
    },
    {
        "title": "题高氏烟雨馆  其二",
        "author": "赵孟坚",
        "content": "人多晴昼至，此趣未应知。\n我独身常寓，烟霏雨暗时。\n曀添波面阔，绿压柳丝垂。\n忽有片帆过，惊飞双鹭鸶。",
        "dynasty": "宋",
        "collection_info": null
    },
    {
        "title": "题照禅师道场",
        "author": "赵孟坚",
        "content": "重到招提十七年，吟题墨色又成嫣。\n蟠虬老桧枝垂舞，像刻前碑石载镌。\n留赋纵然常满壁，玄机竟莫悟枯禅。\n道场法子丛居盛，奚復芦花施钓船。",
        "dynasty": "宋",
        "collection_info": null
    },
    {
        "title": "道爱堂",
        "author": "孙梦观",
        "content": "多幸廛居辱镇临，政平底用减科箴。\n昔闻偃室絃歌化，今见邦君抚字心。\n帘度荷香供永昼，水寒山影泻清音。\n从来县谱无他事，祇说恩波一脉深。",
        "dynasty": "宋",
        "collection_info": null
    },
    {
        "title": "橘二首  其一",
        "author": "赵与{𥫗/？/心}",
        "content": "野色烟波外，西风橘柚香。\n湖光杳无际，山色忽深藏。\n塔古灯犹照，坛余竈已荒。\n何当蜕尘鞅，从此访渔郎。",
        "dynasty": "宋",
        "collection_info": null
    },
    {
        "title": "橘二首  其二",
        "author": "赵与{𥫗/？/心}",
        "content": "倦客沧浪意，扁舟汗漫游。\n云归林屋晚，木落洞庭秋。\n此地真堪老，中原卒未休。\n可知侯万户，不似橘千头。",
        "dynasty": "宋",
        "collection_info": null
    },
    {
        "title": "桐",
        "author": "赵与{𥫗/？/心}",
        "content": "晚来狂索酒，量大酒无功。\n窗豁能容月，楼高易得风。\n碎声闻蟋蟀，疎影舞梧桐。\n夜半成清梦，江湖垂钓翁。",
        "dynasty": "宋",
        "collection_info": null
    },
    {
        "title": "冬晚湖上",
        "author": "吴燧",
        "content": "山色寒仍瘦，湖光晚再明。\n松苍仁者寿，梅古圣之清。\n日淡草无影，风干叶有声。\n三年湖上客，鸥鹭得无情。",
        "dynasty": "宋",
        "collection_info": null
    },
    {
        "title": "宝佑五年史院修高孝光宁四朝国史成上进九月明堂升侑高宗礼成进诗三章称贺  其一",
        "author": "程元凤",
        "content": "圣主严恭德意真，两仪合飨鉴精纯。\n九筵五室仪章旧，一祖三宗侑典新。\n风日盎温銮辂驾，月星明穊玉巵陈。\n元良式献邦家庆，共祝吾皇寿万春。",
        "dynasty": "宋",
        "collection_info": null
    },
    {
        "title": "宝佑五年史院修高孝光宁四朝国史成上进九月明堂升侑高宗礼成进诗三章称贺  其二",
        "author": "程元凤",
        "content": "格天盛德素躬全，肸蠁交通心即天。\n供币用将祈永命，奉粢端为告丰年。\n宽条日布民安业，捷帜星驰将护边。\n虎拜紫宸称贺处，祥光萦绕御炉烟。",
        "dynasty": "宋",
        "collection_info": null
    },
    {
        "title": "宝佑五年史院修高孝光宁四朝国史成上进九月明堂升侑高宗礼成进诗三章称贺  其三",
        "author": "程元凤",
        "content": "愚臣何幸际明时，才本疎庸玷宰司。\n未报圣恩怀夕惕，更叨使领侍亲祠。\n骏奔重屋仪文肃，鸡揭端门惠术施。\n归美惭微天保颂，畏威愿继我将诗。",
        "dynasty": "宋",
        "collection_info": null
    },
    {
        "title": "淳佑己酉岁谒祖梁将军忠壮公庙",
        "author": "程元凤",
        "content": "有美英姿七尺长，桓桓威武孰能当。\n保州萧史来依德，拒逆侯生竟败亡。\n爵受重安持督节，谥书忠壮配高皇。\n堂堂庙宇黄牢下，暮鼓晨钟不暂忘。",
        "dynasty": "宋",
        "collection_info": null
    },
    {
        "title": "和竹坞过曹柘岭",
        "author": "程元凤",
        "content": "午鸡喔喔岭头闻，下岭相将日已曛。\n跨涧小桥斜贴水，悬崖峭壁冷生云。\n青帘渐唤新从事，白壁犹存旧墨君。\n桑柘渐浓麻麦秀，田夫村妇总欣欣。",
        "dynasty": "宋",
        "collection_info": null
    },
    {
        "title": "居然庵",
        "author": "程元凤",
        "content": "山人坐题山水清，一空霁色无阴晴。\n虚堂夜看星斗落，老鼎昼汲风泉烹。\n杯间聊学蔬笋气，云外远飘絃诵声。\n晦翁溪斋二三友，神游于此留其名。",
        "dynasty": "宋",
        "collection_info": null
    },
    {
        "title": "游清泉寺",
        "author": "程元凤",
        "content": "为爱山房峭绝，十年两借禅床。\n松声夜半清枕，洗尽世间笙簧。",
        "dynasty": "宋",
        "collection_info": null
    },
    {
        "title": "虎头岩",
        "author": "程元凤",
        "content": "共趁云龙会，尔何独负嵎。\n猝逢惊履尾，孰视稍摩鬚。\n野老与相狎，行人畏不趋。\n敢烦猿臂手，射此老于菟。",
        "dynasty": "宋",
        "collection_info": null
    },
    {
        "title": "同山窗游黄山",
        "author": "程元凤",
        "content": "解鞍小憩索胡床，五载重来两鬓霜。\n庭下幽花迷蛱蝶，屋头乔木弄笙簧。\n棣华喜遂团栾乐，柳絮从教上下狂。\n明月浮丘访僊伯，径迷芳草马蹄香。",
        "dynasty": "宋",
        "collection_info": null
    },
    {
        "title": "明堂大礼庆成诗  其一",
        "author": "程元凤",
        "content": "圣心翼翼对苍穹，蒇事明禋协肃雍。\n玉辂晓升香雾滃，紫坛夜款瑞烟浓。\n风声应律谐箫管，月色澄空映璧琮。\n丹凤楼前恩施溥，欢呼三祝效尧封。",
        "dynasty": "宋",
        "collection_info": null
    },
    {
        "title": "明堂大礼庆成诗  其二",
        "author": "程元凤",
        "content": "森严羽卫拥和銮，咫尺龙颜侍至尊。\n禋祀仪文勤圣问，敬天实意进刍言。\n百神受职来鸿祉，多士承休肃骏奔。\n右飨不常威可畏，载歌周颂报皇恩。",
        "dynasty": "宋",
        "collection_info": null
    },
    {
        "title": "句",
        "author": "程元凤",
        "content": "渔翁收网处，衰柳自穿鱼。",
        "dynasty": "宋",
        "collection_info": null
    },
    {
        "title": "逍遥吟",
        "author": "贝守一",
        "content": "饥餐匕筯饭，渴饮甆罂酒。\n不忺白昼眠，时復遶庭走。\n不结冷淡交，亦无名利友。\n晚借竹风凉，临池坐良久。",
        "dynasty": "宋",
        "collection_info": null
    },
    {
        "title": "适意",
        "author": "贝守一",
        "content": "不效痴禅误此身，安居随分乐天真。\n閒寻草药防医病，广施仙方为济人。\n学道未逢师诀窍，收心且养自精神。\n修持要到无空地，扫却从前碍眼尘。",
        "dynasty": "宋",
        "collection_info": null
    },
    {
        "title": "自适",
        "author": "贝守一",
        "content": "迹晦心须晦，神清梦亦清。\n一窝如斗大，万事等沤成。\n风月平章易，山林去就轻。\n生生终有累，不若事无生。",
        "dynasty": "宋",
        "collection_info": null
    },
    {
        "title": "有何不可  其一",
        "author": "贝守一",
        "content": "园林桃李争妍，我有兰花数朵。\n杯盘笋蕨鲜肥，恁地有何不可。",
        "dynasty": "宋",
        "collection_info": null
    },
    {
        "title": "有何不可  其二",
        "author": "贝守一",
        "content": "炎炎火伞张空，避暑林亭趺坐。\n有时解帯披襟，恁地有何不可。",
        "dynasty": "宋",
        "collection_info": null
    },
    {
        "title": "有何不可  其三",
        "author": "贝守一",
        "content": "桂花香满修廊，皓月当空照我。\n徐徐三弄瑶琴，恁地有何不可。",
        "dynasty": "宋",
        "collection_info": null
    },
    {
        "title": "有何不可  其四",
        "author": "贝守一",
        "content": "竹坞雪封云锁，地炉温酒添火。\n醉来拥被高眠，恁地有何不可。",
        "dynasty": "宋",
        "collection_info": null
    },
    {
        "title": "冬晴晚步",
        "author": "贝守一",
        "content": "浮云初敛夕阳斜，路入江村四望赊。\n木厌霜浓频脱叶，梅嫌春小未开花。\n翩翩过雁摩晴汉，隠隠孤帆趁落霞。\n欲壮吟怀沽斗酒，野田多处少人家。",
        "dynasty": "宋",
        "collection_info": null
    },
    {
        "title": "绝句",
        "author": "贝守一",
        "content": "高车驷马谩相夸，竹榻蒲团属自家。\n困睡饥餐何所有，一溪明月照梅花。",
        "dynasty": "宋",
        "collection_info": null
    },
    {
        "title": "天基节静江祝圣乐语口号",
        "author": "李曾伯",
        "content": "五叶尧蓂纪诞弥，庆流文祖已垂基。\n星明南极老人寿，春布东皇太乙时。\n红入仙桃千岁实，青归御柳万年枝。\n岭民喜见昇平象，拜手同赓天保诗。",
        "dynasty": "宋",
        "collection_info": null
    },
    {
        "title": "王母致语口号",
        "author": "李曾伯",
        "content": "碧虚飞信入蓬莱，约我骖鸾伴侣来。\n蔼蔼祥云射虹渚，缤缤香雾下龟台。\n喜乘莲叶经琼海，笑指梅花荐玉杯。\n圣算自应天地久，蟠桃不计几回开。",
        "dynasty": "宋",
        "collection_info": null
    },
    {
        "title": "对厅致语口号",
        "author": "李曾伯",
        "content": "相对封人共祝尧，玉觞潋滟酒浮椒。\n千山佳气供红旆，一道仁声頼翠轺。\n南极仰祈天上寿，东风不隔海滨遥。\n恩浓湛露何为报，勉属清忠答圣朝。",
        "dynasty": "宋",
        "collection_info": null
    },
    {
        "title": "代益昌宪运两司宴制帅乐语口号",
        "author": "李曾伯",
        "content": "春风旗鼓拥元戎，万马方嘶一洗空。\n不惮八千来剑北，始知十二小齐东。\n将扶灞上真人业，未说隆中宰相功。\n整顿干坤谈笑事，归来置酒未央宫。",
        "dynasty": "宋",
        "collection_info": null
    },
    {
        "title": "代蜀总过沔宴制帅",
        "author": "李曾伯",
        "content": "皇天祚宋启真儒，手钥秦关镇蜀都。\n方策有之伊吕偶，规模如此汉唐无。\n军声劘刜归帷幄，王事驱驰在粟刍。\n把酒东湖需捷奏，伫催公衮醉西湖。",
        "dynasty": "宋",
        "collection_info": null
    },
    {
        "title": "代饯蜀阃赴召乐语口号",
        "author": "李曾伯",
        "content": "自拥琱旗运阃筹，星霜四历玉关秋。\n深培根本安全蜀，直用精神定远陬。\n琴鹤公将离峡口，樵渔我亦访吴头。\n溪山好处俱堪饮，江路相衔醉未休。",
        "dynasty": "宋",
        "collection_info": null
    },
    {
        "title": "代蜀总赴召宴制帅乐语口号",
        "author": "李曾伯",
        "content": "晓来微雨过前溪，见说桃花水正肥。\n人送风帆还紫闼，客随星履近黄扉。\n昔陪关上青牛到，今趁辽东白鹤归。\n留得春风满全蜀，尚知杨柳赋依依。",
        "dynasty": "宋",
        "collection_info": null
    },
    {
        "title": "代襄阃宴新除史制卿乐语口号",
        "author": "李曾伯",
        "content": "一从棋折佐筹帷，凛凛威名塞汉知。\n大范老今归去矣，小申公为易新之。\n檀溪春草轻车熟，苕霅秋莼短艇宜。\n千载岘山磨不朽，重添羊杜两丰碑。",
        "dynasty": "宋",
        "collection_info": null
    },
    {
        "title": "扬州宴交代丘总领乐语口号",
        "author": "李曾伯",
        "content": "騑騑牡驾暂临边，淮海东头护玉旃。\n春满四郊耕谷雨，云屯万竈饱炊烟。\n平山柳絮随丝辔，新水桃花扬綵船。\n潋滟一杯拚却醉，明朝有诏侍甘泉。",
        "dynasty": "宋",
        "collection_info": null
    },
    {
        "title": "寿城凯还宴将帅乐语口号",
        "author": "李曾伯",
        "content": "新墉屹屹解严围，十万全师破贼回。\n元帅拥旄朝授策，将军画棰夜衔枚。\n椎牛脔炙欢声动，伐鼓传觞哀拍催。\n尽道平淮勋业盛，总须图像上云台。",
        "dynasty": "宋",
        "collection_info": null
    },
    {
        "title": "凯还又宴王宣使乐语口号",
        "author": "李曾伯",
        "content": "八年一柱屹长城，此老胸中百万兵。\n有造于西棠播颂，穷荒之北草知名。\n喧天笳鼓归时乐，揭日旗常旷世荣。\n且为平山应少驻，莫辞酩酊尽欢情。",
        "dynasty": "宋",
        "collection_info": null
    },
    {
        "title": "桂林宴交代董侍郎乐语口号",
        "author": "李曾伯",
        "content": "同是虚皇老从臣，海山深处细论心。\n金兰谊笃新藩翰，玉笋班趋旧禁林。\n对月不妨延桂影，思人惟有护棠阴。\n公归定是调商鼎，莫忘梅花雪片吟。",
        "dynasty": "宋",
        "collection_info": null
    },
    {
        "title": "桂林宴提刑乐语口号",
        "author": "李曾伯",
        "content": "鹭洲鸳渚久相知，弭节开藩并此时。\n越俎况当交使事，举觞何惜话心期。\n欣逢桂子三秋候，细和梅花万里诗。\n指日骖鸾天上去，倚看接武步丹墀。",
        "dynasty": "宋",
        "collection_info": null
    },
    {
        "title": "桂林鹿鸣宴乐语口号",
        "author": "李曾伯",
        "content": "玉帐宏开会众英，崭崭头角露峥嵘。\n人才数半凌烟赞，姓氏推先月旦评。\n桂子风前鹏翮健，梅花雪外马蹄轻。\n两魁衣钵须争继，联辔归来昼锦荣。",
        "dynasty": "宋",
        "collection_info": null
    },
    {
        "title": "荆阃宴交代贾尚书乐语口号",
        "author": "李曾伯",
        "content": "底事元戎辍上流，扬州势更重荆州。\n要酬棠笏中原志，坐释枫宸北顾忧。\n白羽一挥新玉帐，朱帘半捲旧红楼。\n此行整顿干坤了，公衮莱衣正黑头。",
        "dynasty": "宋",
        "collection_info": null
    },
    {
        "title": "荆阃宴吕马帅乐语口号",
        "author": "李曾伯",
        "content": "海风吹月近中秋，碧玉天高灏气浮。\n文武对开王俭幕，主宾同上仲宣楼。\n棋边正要看新着，酒畔何妨话旧游。\n了却经营宛洛事，入登枢筦赞帷筹。",
        "dynasty": "宋",
        "collection_info": null
    },
    {
        "title": "丁亥纪蜀百韵",
        "author": "李曾伯",
        "content": "太岁在娵觜，羲驭正东陆。\n羽书西边来，胡骑报南牧。\n仓茫星火急，飘忽风雨速。\n凭陵我封疆，剽掠我孳畜。\n一越摩云险，已污岩岷俗。\n再度峰贴隘，重为武阶毒。\n胡儿忽令名，见谓鞑靼属。\n或疑女真诈，颇讶迭州族。\n衣毛不知帛，饮酪非茹粟。\n劲弓骨为面，健马铁裹足。\n驾言取金夏，其锋不可触。\n如竹迎刃解，犹雪以汤沃。\n先声张虚疑，我师遽蓄缩。\n心已执檄迷，手为望风束。\n策昧战为守，计乏奇与伏。\n西和久间断，文南暂蹢躅。\n将利仅小退，凯音误陆续。\n兰皋要寸功，良将半丧衂。\n败书丙夜闻，前矛石门宿。\n亟令控三关，谨毋费一镞。\n鱼梁闭仙原，武林护午谷。\n七方对垒持，相戒前辙覆。\n县官塞蹊径，战士据林麓。\n由是关以外，民皆弃庐屋。\n西康至天水，患不翅蛇蝮。\n凤集一炬余，地已付麋鹿。\n河池本无虞，百里祸尤酷。\n羣盗沸于鼎，流民凑如辐。\n母悲爱子死，夫没嫠妇哭。\n城市委焚荡，道路纷怨讟。\n于时益昌民，十室空五六。\n牙樯嘉陵来，舳舻尾联属。\n十乘随启行，驿书转加促。\n鼓吹喧后部，旌旗蔽前矗。\n两劳使者车，三分元戎纛。\n重以溃卒徒，跳梁满山谷。\n声言诛不平，未知不平孰。\n人情往伤弓，未免惊曲木。\n土着避乡井，游手伺风烛。\n嗟哉是日也，性命龟未卜。\n事机正诪张，天时幸炎燠。\n晋边死季龙，周翰奋方叔。\n不闻武侯败，街亭诛马谡。\n犹有孟明在，焚舟报秦穆。\n不待斩楼兰，闻已事熏粥。\n搢绅屐欲折，意气喜可掬。\n中有山西人，慊若国深辱。\n问之何所云，首疾已频顣。\n大言往者悔，几已溃心腹。\n尚为来者忧，不知护头目。\n厥今敌虽去，乡道渠已熟。\n三关固天险，五都恐日蹙。\n不见关以外，处处空杼柚。\n朝廷无事时，司农积边谷。\n一朝弃粪土，知几十万斛。\n民力哀何辜，边人罪难赎。\n色虽帷幄喜，骨尚原野暴。\n未旌平凉家，方起邹阳狱。\n辛苦在貔貅，恩赏归雁鹜。\n几效先轸死，不及介推禄。\n魏师付乳臭，汉校起奴仆。\n平时好糜烂，深刑痛敲朴。\n于时在劳来，仍忍逞诛剭。\n颇闻富窖藏，悉已发麦菽。\n边无一人耕，食能几日蓄。\n田里思反业，原堡未修筑。\n了无金城图，酣事铜鞮曲。\n朽索驾虚舟，空奁着亡局。\n纵君不惩艾，而我为惭恧。\n我闻报中朝，四境已清肃。\n一人万人心，可欺宁可服。\n当时屹如山，一二臣可录。\n凡此保蜀功，两和李公独。\n赵公继一出，颇慰沔人欲。\n益昌所毋动，饷臣尼其毂。\n公论虽未泯，天幸不可復。\n安得如绍兴，魏公任都督。\n以口伐可汗，我恨匪元璹。\n徒能效曹刿，远谋鄙食肉。\n言之貌愈切，至此泪几簌。\n客既闻斯言，稽首拜且祝。\n九庙宗社灵，百城耄倪福。\n德泽在天下，人心久渗漉。\n徒以成败论，公等皆碌碌。\n伯比议莫敖，蒍贾知子玉。\n春秋过责备，小事书简牍。\n子其钳尔舌，毋取斧锧戮。\n汉人悔雁门，唐师老鸭绿。\n有道守四夷，初何事穷黩。\n不战屈人兵，正岂待驱逐。\n吾皇天地心，万国囿春育。\n畴咨元帅功，非夕则在夙。\n出命宣黄麻，入相赓绿竹。\n除书从天来，恩礼方隆渥。\n三公应鼎象，相与运坤轴。\n小夷置蚊蝱，壮志寄鸿鹄。\n分无万户印，莞尔一杯醁。\n熟慰豪杰心，有诏不盈轴。\n尧门万里天，意者未亲瞩。\n君相勤外忧，必有宁我蜀。",
        "dynasty": "宋",
        "collection_info": null
    },
    {
        "title": "过涪州怀伊川涪翁两先生",
        "author": "李曾伯",
        "content": "昌黎昔作潮州游，潮人百世称名州。\n又闻柳州柳子厚，柳人至今爱其柳。\n二公皆以文鸣唐，所至不偶为异常。\n卒今江海流落地，化作文物声名乡。\n涪南僻在巴子国，地绝中州少人物。\n天将儒道淑是邦，曾向先朝处羁客。\n河南夫子间世贤，山谷老叟人间仙。\n一时辙迹相继至，顿使光价增山川。\n尝嗟道从孟轲死，一贯谁能接原委。\n又嗟诗自杜甫亡，四海谁能造诗垒。\n幸生伊洛续圣传，鸢鱼遂復穷天渊。\n从而江右振余响，清庙又得存遗絃。\n今踰元佑二百载，草木涪人尚知爱。\n文章性命虽匪倖，气象风流久皆在。\n惜乎两公生盛时，下与屈贾同驱驰。\n涪人则幸公不幸，天下应怨涪人私。",
        "dynasty": "宋",
        "collection_info": null
    },
    {
        "title": "寿襄阃",
        "author": "李曾伯",
        "content": "江南三月春事浓，人间处处熙东风。\n山阴亭下羽觞举，长安水边箫鼓从。\n衣冠酣燕太平久，干戈浸钝铁钺朽。\n神州风景虽慷慨，已付新亭一杯酒。\n皇天佑宋当此时，乃眷畴作邦家基。\n水晶宫裏毓奇瑞，翼日生此神仙姿。\n平时功业在学术，治道边防讲明出。\n遂将姬旦勤劳心，一洗吴人侈奢习。\n襄阳自昔天下雄，形势今处常蛇中。\n彤弓玈矢自临牧，轻裘缓带惟从容。\n鸡鸣而起夜无寐，切切安危以身繫。\n四维盘石罔遗虑，千里毫釐尚深计。\n一民未饱公足食，一兵尚寒公以衣。\n苍颜皓鬓已若瘠，黄童白叟人其嬉。\n瞻言二十三郡国，根本其蕃頼封植。\n农知奠枕士超距，岂但边人戒生隙。\n几番河檄动汉关，折衝随出精神间。\n平淮既敌江汉盛，救邢况尽春秋难。\n往时国未一兴役，动以千金大农给。\n自公边用足幕府，不费中朝一毫力。\n往时馈饷识调师，粟殆不及朞年支。\n自公留屯上方略，粒米狼戾如京坻。\n规模宏大有如此，古犹其难况今撽。\n朝廷宿望四海重，中外先生一人耳。\n我闻文正腹有百万兵，西贼闻之心胆惊。\n胸中武库今十倍，一尘宜弗轒辒侵。\n忠定昔年镇全益，一信五年方做得。\n况今终始一勤字，十年之间未尝息。\n噫嘻楚人申讨无日休，越人生聚几岁周。\n规摹止俟机会至，社稷固頼封疆谋。\n史毋比公仅羊杜，雅毋咏公止申甫。\n昌唐安得十元吉，平蔡惟须一裴度。\n黄扉紫闼深帝思，衮衣赤舄行公归。\n愿公寿躬寿王国，牛马下走亦作寿域之黔黎。",
        "dynasty": "宋",
        "collection_info": null
    },
    {
        "title": "赠黄虚舟",
        "author": "李曾伯",
        "content": "君不见君家知命今师日，白衫骑馿人不识。\n当时画作梁园图，惟有龙眠老仙笔。\n又不见异时知命离戎州，终身愿学陶朱游。\n能令太史为着语，此比西子同扁舟。\n君今名在嫡孙行，数载浮家渚宫上。\n秋风细起鲈鱼钓，落日驮成院花样。\n孤篷短辔成两奇，一朝復见江南诗。\n风流信是古难继，亦有轩轾谁为之。\n我知长耳困皁枥，突市衝篱久狂蹶。\n逢京兆节仅免辱，入华阴门几遭诘。\n不如小艇枫荻洲，水天碧处盟沙鸥。\n凌波三叹洛妃恨，招魂一洗湘纍愁。\n骑馿不下竟为惑，纵苇所之乐何极。\n与今坐上嘲子瑜，争似舟中怀李白。\n奚庸二亩藜苋图，足归一枕黄粱娱。\n持竿鼓枻贵适我，解鞍截镫无从渠。\n厥今龙眠麟笔不可復，太史鸾胶尚堪续。\n我亦苕溪渔隠徒，亦有水调遗子以一曲。",
        "dynasty": "宋",
        "collection_info": null
    },
    {
        "title": "和刘清叔襄阳隆中行",
        "author": "李曾伯",
        "content": "老瞒晚当汉道卧，黑云触天月新破。\n英雄湖海应如响，独向南阳静中坐。\n当时不遇刘豫州，抱膝吟啸谁为酬。\n本图一旅復夏祀，岂为万户伸韩仇。\n彼攸官渡瑜夏口，非不功名咄嗟就。\n甘心蒿布嫁之子，肯以金夫易吾守。\n惜乎天下思汉心，是际不及西都深。\n皇天不祚机再失，马谡之败云长禽。\n空存遗庙千载后，过者犹知袒为右。\n呜呼龙乎如有灵，盍使胡营落天狗。",
        "dynasty": "宋",
        "collection_info": null
    },
    {
        "title": "谒南岳",
        "author": "李曾伯",
        "content": "来谒衡岳山，未穷衡岳境。\n爇香赤帝殿，恭祈国寿永。\n婆娑禹指山，仅窥虬龙影。\n分枝万派别，功与天地准。\n悦亭万竹间，倚丘甫俄顷。\n披云挹苍翠，俗虑须苏醒。\n王事属有程，山容看难尽。\n归来短篷底，梦断青松径。\n云开为韩子，雪霁朱张咏。\n必如三先生，人与此山称。\n我生等培塿，安敢乔岳并。\n好峰七十二，讵可一朝竟。\n男儿万里眼，长啸付一瞬。\n终朝摘星斗，寘身祝融顶。",
        "dynasty": "宋",
        "collection_info": null
    },
    {
        "title": "咏衡岳禹柏",
        "author": "李曾伯",
        "content": "我来衡山下，古梵见老柏。\n森然星野分，亶有神明力。\n风霜饱更练，雨露富培埴。\n岳灵共长久，造化与消息。\n本盛柯叶茂，夫岂一朝积。\n中断寻復续，生意仁一脉。\n亦由功万世，何止祚四百。\n五子叹将否，一旅少康出。\n此殆皇天意，髣髴留禹迹。\n倚为赤帝佐，正此苍官色。\n存古追蠡在，比休玄圭锡。\n稽首千万年，五丁谨封植。",
        "dynasty": "宋",
        "collection_info": null
    },
    {
        "title": "跋曾玉堂训子十诗",
        "author": "李曾伯",
        "content": "玉堂义方训十字，衍而六百十六言。\n一门翁季自师友，尽出学问之根源。\n彼援遗书诫敦严，暨昶以义名沉浑。\n争如此作旨哉味，足使闻者推而尊。\n虽然责善友之义，仕教之忠古皆尔。\n读其诗可知其人，非是父不生是子。\n书绅我亦且服膺，过庭夫岂弗由礼。\n触屏教谄势利徒，得不为之望风愧。",
        "dynasty": "宋",
        "collection_info": null
    },
    {
        "title": "戊申和嘉兴守瑞麦行",
        "author": "李曾伯",
        "content": "瑞麦歌怀安，三岐及六穗。\n嘉祥不虚出，良以气和致。\n人言一草木，华枯且为异。\n况兹一曰食，有是三足记。\n此邦今扶风，中兴号佳地。\n去年岁千厄，众惧忧莫弭。\n入春雨旸若，嘉验应期至。\n贤侯政事师，其清一杯水。\n孜孜布上德，念念在民事。\n东都循吏孰，渔阳史君似。\n一麦露双颖，异世风同轨。\n华黍续新雅，嘉禾继前瑞。\n老夫卧陋巷，闻此跃而起。\n一廛猥受滕，二天幸托冀。\n谁谓大庆赉，俯亦及憔悴。\n自今丰年兆，不苦力田匮。\n当知太守心，根源自宫閟。\n务丰且重谷，感召至兹类。\n昔襦今五袴，千里共衣被。\n相逢二三叟，相庆更相慰。\n不图田里叹，转作讴歌喜。\n酡颜溢乡老，欢声浃邻比。\n余波剩沾丐，罔功有余愧。\n摅毫颂公德，拜手及公赐。\n长安咫尺天，政声转闻易。\n嘉汝龚黄绩，宽予尧汤备。\n归衮陈归禾，经纶展斯志。",
        "dynasty": "宋",
        "collection_info": null
    },
    {
        "title": "己酉夏咏月岩",
        "author": "李曾伯",
        "content": "老蟾窃灵药，堕魄下尘寰。\n迹误采石江，名虚巫峡山。\n长风送之来，寄影千丈岩。\n列壁当层云，虚白生光寒。\n婆娑仙桂影，中着孤根蟠。\n宛宛学扇初，盈盈一鈎弯。\n如出沧海头，半揭烟霄端。\n风雨不改度，晦朔从循环。\n山灵夺天目，作此奇哉观。\n阅尽来去人，了不苍其颜。\n所欠断鰲始，一阙难磨镵。\n凭谁驾长梯，取置怀袖间。\n为施玉斧工，修作宝鑑团。\n岂无女娲之手吕翁指，运此神造应非难。\n何如存我真面目，妩媚一笑只作青山看。",
        "dynasty": "宋",
        "collection_info": null
    },
    {
        "title": "咏丫头岩",
        "author": "李曾伯",
        "content": "我尝采石山头见蛾眉，且看浓粧淡抹两湖宜。\n何物老妪生此儿，又覩双髻尤为奇。\n五丁刻画盘古时，黛绿常假山灵施。\n春风阅尽不肯笄，素螺头立鬓不丝。\n梳云沐雨容为谁，相逢婉娈是似之。\n古今知几经品题，我困暑役何能诗。\n祗疑前山月鑑故半亏，嫦娥妬吝耶焉知非。",
        "dynasty": "宋",
        "collection_info": null
    },
    {
        "title": "庚戌过浯溪读中兴碑",
        "author": "李曾伯",
        "content": "峿山一何青，浯水一何绿。\n上有唐朝碑，苍崖与天矗。\n清庙仿遗音，灵武号实录。\n其笔走风雷，其文贵金玉。\n曾经两贤手，足耀千载目。\n后来纪名氏，前镵后且续。\n岂无黄绢辞，中寓白圭读。\n一辞不敢措，我惧此碑辱。\n虽然勿泥古，咏嘆岂不足。\n岳将降甫申，吾皇车攻復。\n将墨东海水，且汗南山竹。\n勒功岱嵩顶，岂但清溪曲。",
        "dynasty": "宋",
        "collection_info": null
    },
    {
        "title": "和士友傅勉之喜雨韵",
        "author": "李曾伯",
        "content": "老生本不学军旅，来护荆州国门户。\n惭无善政格休征，未能雨十与风五。\n今年甫幸登麦喜，入夏又以槁苗苦。\n骄阳杲杲地欲赤，身愿为骍措无所。\n瓣香惟有老天告，难以中心共人语。\n当知岁计国计关，不但区区饱吾楚。\n我持皇穹不绝物，宁忍赤子失其乳。\n弥旬果尔三沛泽，靡间西郊与南亩。\n灌园遂省桔槹力，行道奚忧豆箪呼。\n农皆眉间有色喜，士亦胸中以奇吐。\n炎埃万里一洗空，手扇为之却纨羽。\n我愿天地朝野和，常若渊泉以时溥。\n多谢丰隆屏翳已奏功，毋使吾民復咨雨。",
        "dynasty": "宋",
        "collection_info": null
    },
    {
        "title": "咏荆州瑞莲",
        "author": "李曾伯",
        "content": "莲之为瑞固有之，水神岂肯轻钟奇。\n双花仅见子辱表，并蒂尝着原父诗。\n未如今年荆州幕，拔萃出类罗方池。\n二花三花四五花，至于六花同一枝。\n根荄太华玉井藕，彷佛函德铜池芝。\n晓来朝日千叶开，宛若羣玉齐顷葵。\n花工示人厥有象，岂止绿沉而红依。\n花中独此号君子，爱莲有说闻濂溪。\n方今众贤聚本朝，左右周召而皋夔。\n朝和物和天地和，荐之千载之一时。\n主人生平不好异，一见错愕开双眉。\n此天产也岂人力，赋此直欲同僚知。",
        "dynasty": "宋",
        "collection_info": null
    },
    {
        "title": "晓行梧桐岭",
        "author": "李曾伯",
        "content": "担簦畏炎暑，肃肃问宵征。\n马首已十里，鸡声纔五更。\n云迷青障小，月挂玉鈎横。\n农舍欲安挽，戒奴毋大惊。",
        "dynasty": "宋",
        "collection_info": null
    },
    {
        "title": "轿中假寐",
        "author": "李曾伯",
        "content": "孤枕欠晓梦，短舆偿午眠。\n篮摇小儿卧，龛定老僧禅。\n少瞑溪山眼，良劳仆从肩。\n醒来斜日暮，亟唤玉骢鞭。",
        "dynasty": "宋",
        "collection_info": null
    },
    {
        "title": "过京山",
        "author": "李曾伯",
        "content": "总角嬉游处，重来转盼然。\n溪山犹昨日，朋友尽中年。\n旧话逢人说，新诗为客传。\n唤回风雨梦，犹记北窗眠。",
        "dynasty": "宋",
        "collection_info": null
    },
    {
        "title": "入郢访张学宾因覩旧句有感",
        "author": "李曾伯",
        "content": "此君尝识面，阅八载重来。\n倦鸟欣曾宿，栖鸾去不回。\n墙阴余旧墨，砌下长新苔。\n多谢东屏主，时时为拂埃。",
        "dynasty": "宋",
        "collection_info": null
    },
    {
        "title": "登郢州白雪楼",
        "author": "李曾伯",
        "content": "野迥干坤阔，楼高岁月深。\n江山不今古，人物几登临。\n云影埋荆树，风声快楚襟。\n何须唤商女，白雪想遗音。",
        "dynasty": "宋",
        "collection_info": null
    },
    {
        "title": "登郢州四望亭",
        "author": "李曾伯",
        "content": "夐出烟尘表，干坤指顾中。\n数峰连野迥，一水与天通。\n沙外迎孤鹜，云边数乱鸿。\n家山在何许，心与大江东。",
        "dynasty": "宋",
        "collection_info": null
    },
    {
        "title": "蜘蛛和韵",
        "author": "李曾伯",
        "content": "物有小而智，虚檐寄微缕。\n了不介天地，何以芘风雨。\n蜂虿尝自投，螳螂不敢侮。\n去面类汤网，取象得羲罟。\n丝吐虽非蚕，蝇视有如虎。\n真巧非人为，羞煞金针女。",
        "dynasty": "宋",
        "collection_info": null
    },
    {
        "title": "入蜀垫江道间  其一",
        "author": "李曾伯",
        "content": "纸被夜受用，布袍朝奏功。\n光阴半行客，气象一衰翁。\n何事朝伊夕，纔非雨即风。\n年华苦相背，归去又匆匆。",
        "dynasty": "宋",
        "collection_info": null
    },
    {
        "title": "入蜀垫江道间  其二",
        "author": "李曾伯",
        "content": "驿路交游熟，江山契分生。\n故人梅扑面，薄倖柳忘情。\n马跃霜桥步，鸡啼月店声。\n豹狼俱敛迹，应避使车行。",
        "dynasty": "宋",
        "collection_info": null
    },
    {
        "title": "用从军古云乐为韵贺杨觉甫制干  其一",
        "author": "李曾伯",
        "content": "海宇材能盛，风云气类从。\n一贤居上介，千里折遐衝。\n咨事须孙楚，论诗得正封。\n城东未为好，终不似乌龙。",
        "dynasty": "宋",
        "collection_info": null
    },
    {
        "title": "用从军古云乐为韵贺杨觉甫制干  其二",
        "author": "李曾伯",
        "content": "明君切西顾，元帅作中军。\n宾客湖南上，人才冀北群。\n三鳣存绛帐，一鹗在青云。\n磊磊轩天地，诗书有隽勋。",
        "dynasty": "宋",
        "collection_info": null
    },
    {
        "title": "用从军古云乐为韵贺杨觉甫制干  其三",
        "author": "李曾伯",
        "content": "求士近取材，论人远稽古。\n郑公得杜陵，晋公有韩愈。\n上思利社稷，下不愧宾主。\n斯言宜服膺，余子未足数。",
        "dynasty": "宋",
        "collection_info": null
    },
    {
        "title": "用从军古云乐为韵贺杨觉甫制干  其四",
        "author": "李曾伯",
        "content": "国有金汤在，邻修玉帛云。\n夷侵由废雅，苗格自敷文。\n当宁形宵虑，公车以岁闻。\n便当从幕府，入校道山芸。",
        "dynasty": "宋",
        "collection_info": null
    },
    {
        "title": "用从军古云乐为韵贺杨觉甫制干  其五",
        "author": "李曾伯",
        "content": "伊昔先贤心，天下等忧乐。\n时分蜀道弓，虑切汉关钥。\n挥刃得屠牛，察脉宽扁鹊。\n岷峨望不浅，持酒为君酌。",
        "dynasty": "宋",
        "collection_info": null
    },
    {
        "title": "用谈笑青油幕为韵贺吴叔永制机  其一",
        "author": "李曾伯",
        "content": "取士虽多术，知人在片谈。\n文书今倚重，谋议许相参。\n饵陋贾生五，策明刘蜕三。\n坤舆方厚载，朋利得西南。",
        "dynasty": "宋",
        "collection_info": null
    },
    {
        "title": "用谈笑青油幕为韵贺吴叔永制机  其二",
        "author": "李曾伯",
        "content": "勋业登天难，易者付嬉笑。\n公驾鵾鹏风，来把鲸鰲钓。\n自比小管乐，致主在周召。\n此突岂待黔，早晚有明诏。",
        "dynasty": "宋",
        "collection_info": null
    },
    {
        "title": "用谈笑青油幕为韵贺吴叔永制机  其三",
        "author": "李曾伯",
        "content": "弟兄眉最白，人物眼常青。\n论事犹迎刃，谈兵若建瓴。\n吁谟皆上策，道德有强形。\n办却聊城矢，还书剑阁铭。",
        "dynasty": "宋",
        "collection_info": null
    },
    {
        "title": "用谈笑青油幕为韵贺吴叔永制机  其四",
        "author": "李曾伯",
        "content": "唐边重秦陇，蜀鉴在江油。\n不易九鼎重，方兼四履忧。\n其间不容髮，自此可前筹。\n局面西风异，从容夜观谋。",
        "dynasty": "宋",
        "collection_info": null
    },
    {
        "title": "用谈笑青油幕为韵贺吴叔永制机  其五",
        "author": "李曾伯",
        "content": "未登紫薇垣，惭依红莲幕。\n于巷为遇主，自牖常纳约。\n我生类巢燕，君闻羡皋鹤。\n听取舆人言，岷峨小难着。",
        "dynasty": "宋",
        "collection_info": null
    },
    {
        "title": "题剑门寺贺费伯矩韵",
        "author": "李曾伯",
        "content": "不见台城事，君毋说苦空。\n佛随千劫尽，人与万山雄。\n吊古春酤绿，谈兵夜烛红。\n终宵皎无寐，万壑响松风。",
        "dynasty": "宋",
        "collection_info": null
    },
    {
        "title": "登阆州锦屏",
        "author": "李曾伯",
        "content": "久识屏山面，今朝得胜游。\n桥梁横古渡，树影倒中流。\n风定春樯度，烟轻晚市收。\n凭栏谁领解，一鹭点沙洲。",
        "dynasty": "宋",
        "collection_info": null
    },
    {
        "title": "登果州金泉山和韵",
        "author": "李曾伯",
        "content": "故迹存栖鹤，高风扫镜鸾。\n烟霞扃地邃，冰雪照人寒。\n妙句挥浓墨，仙颜焕渥丹。\n虽云归棹晚，犹及附飞翰。",
        "dynasty": "宋",
        "collection_info": null
    },
    {
        "title": "过忠州访酆都观  其一",
        "author": "李曾伯",
        "content": "是山来自古，与世类相忘。\n雨染新苔翠，风吹老柏香。\n神仙多汉魏，祠像半隋唐。\n几许烟霞侣，相从老此乡。",
        "dynasty": "宋",
        "collection_info": null
    },
    {
        "title": "过忠州访酆都观  其二",
        "author": "李曾伯",
        "content": "迥绝尘埃表，宁无造物司。\n鹿驯贪客过，龙老恶人窥。\n丹去炉仍在，云生洞愈奇。\n归舟天尽际，杖履復何时。",
        "dynasty": "宋",
        "collection_info": null
    },
    {
        "title": "过江陵和黄虚舟韵  其一",
        "author": "李曾伯",
        "content": "诗从双井来，太史氏復作。\n一苇天地旋，玄酒滋味薄。\n有田付鸰原，比屋頼虎幄。\n却笑草玄池，投阁嗟寂寞。",
        "dynasty": "宋",
        "collection_info": null
    },
    {
        "title": "过江陵和黄虚舟韵  其二",
        "author": "李曾伯",
        "content": "达人乐所乐，小智忧其忧。\n平生见飞鸢，常忆马少游。\n门前车骑喧，孰与园林幽。\n虚舟苟欲去，鸥鹭犹当留。",
        "dynasty": "宋",
        "collection_info": null
    },
    {
        "title": "过江陵和黄虚舟韵  其三",
        "author": "李曾伯",
        "content": "闻公有泊渚，不远在异林。\n想胜辋川画，时作梁父吟。\n绛帐岂陈迹，草堂向遗音。\n朝市有真隠，入山无求深。",
        "dynasty": "宋",
        "collection_info": null
    },
    {
        "title": "过江陵和黄虚舟韵  其四",
        "author": "李曾伯",
        "content": "士有似之者，异世而同科。\n草亭今兰亭，人物晋永和。\n于水鲜可钓，有酒旨且多。\n叩舷欠孺子，一赋沧浪歌。",
        "dynasty": "宋",
        "collection_info": null
    },
    {
        "title": "襄州道间骤寒",
        "author": "李曾伯",
        "content": "涉尽江湖道，嗟嗟寸步难。\n风敲芦叶响，雨作菊花寒。\n市酒无嫌薄，征衣正怯单。\n家山在何许，回首路漫漫。",
        "dynasty": "宋",
        "collection_info": null
    },
    {
        "title": "和罗季能上巳习池送客",
        "author": "李曾伯",
        "content": "一雨洗红蔫，春深昼欲眠。\n绿潭波滉漾，紫陌骑联翩。\n禊事怀觞豆，官身苦槛圈。\n只今王逸少，重见习池边。",
        "dynasty": "宋",
        "collection_info": null
    },
    {
        "title": "过樊城用刘清叔韵",
        "author": "李曾伯",
        "content": "古垒连边色，烟芜带夕阳。\n千年周翰祀，一瓣楚人香。\n楼堞新宏壮，丘墟几废荒。\n客怀明哲戒，飞梦绕吴乡。",
        "dynasty": "宋",
        "collection_info": null
    },
    {
        "title": "登岘山用刘清叔韵",
        "author": "李曾伯",
        "content": "向来碑在所，今见下牛羊。\n魂逐江山老，名流史传香。\n吴谋千载伟，晋事一丘荒。\n不用凭高看，中原尚鹿场。",
        "dynasty": "宋",
        "collection_info": null
    },
    {
        "title": "淮西幕自皂口入颍道间作",
        "author": "李曾伯",
        "content": "竟日百余里，相逢三数家。\n平岗尽茅苇，沃壤旧桑蔴。\n短树巢归燕，荒城宿乱鸦。\n兴亡谁与问，马首夕阳斜。",
        "dynasty": "宋",
        "collection_info": null
    },
    {
        "title": "至颍州访故老",
        "author": "李曾伯",
        "content": "去汴五百里，通淮十八村。\n荒原王翦骨，废井伍奢魂。\n旧筑河南坞，新城塞北屯。\n百年遗爱在，六一故碑存。",
        "dynasty": "宋",
        "collection_info": null
    },
    {
        "title": "离颍州道间",
        "author": "李曾伯",
        "content": "战场千古地，咫尺是京河。\n远磴连荒壁，深林长乱柯。\n路迷人迹少，草密兽蹄多。\n忆着中原事，令人抚剑歌。",
        "dynasty": "宋",
        "collection_info": null
    },
    {
        "title": "晓行颍上县",
        "author": "李曾伯",
        "content": "斗大一城垒，角分双佛图。\n戍营多甲士，耕陇少丁夫。\n月落鸡声杳，风高雁影孤。\n征人皎无寐，趣马问征途。",
        "dynasty": "宋",
        "collection_info": null
    },
    {
        "title": "八公山忆廉颇",
        "author": "李曾伯",
        "content": "在楚犹在赵，始终同一颇。\n晚年犹矍铄，劲气肯消磨。\n非老无能也，如时不利何。\n汉皇还拊髀，用壮莫蹉跎。",
        "dynasty": "宋",
        "collection_info": null
    },
    {
        "title": "淮淝忆幼度",
        "author": "李曾伯",
        "content": "世未闻风鹤，香囊一少年。\n秦非无敌者，晋固有人焉。\n社稷一枰上，山河孤注然。\n江东正朔在，或者诿诸天。",
        "dynasty": "宋",
        "collection_info": null
    },
    {
        "title": "黄州上巳和王子方雪堂韵",
        "author": "李曾伯",
        "content": "五年安出处，斯道繫污隆。\n血指笑余子，头颅老此公。\n屋梁悬落月，花卉带香风。\n生气镇长在，大江流不穷。",
        "dynasty": "宋",
        "collection_info": null
    },
    {
        "title": "赠富春子",
        "author": "李曾伯",
        "content": "向说淮东役，江东始见时。\n相逢无别语，所问者归期。\n戎马纷何已，蓍龟圣得知。\n天津桥上看，成此蔡功谁。",
        "dynasty": "宋",
        "collection_info": null
    },
    {
        "title": "赠郑通庵",
        "author": "李曾伯",
        "content": "与子前言戏，惊人昨梦然。\n办心求学道，绝口戒谈天。\n适我烟霞外，任渠牛斗边。\n明年茅屋下，共玩养生篇。",
        "dynasty": "宋",
        "collection_info": null
    },
    {
        "title": "送扬州胡倅赴堂召  其一",
        "author": "李曾伯",
        "content": "击楫同呼渡，勤公佐此州。\n边防新绩用，湖学旧源流。\n未了平戎檄，还催向阙舟。\n君王方仄席，樯燕勿迟留。",
        "dynasty": "宋",
        "collection_info": null
    },
    {
        "title": "送扬州胡倅赴堂召  其二",
        "author": "李曾伯",
        "content": "里社久相于，深知我计疏。\n壮怀方磊磊，别语又渠渠。\n竟日犹传箭，何时可荷锄。\n烦君看三径，松与菊何如。",
        "dynasty": "宋",
        "collection_info": null
    },
    {
        "title": "赠李尉归霅川",
        "author": "李曾伯",
        "content": "佩絃示良规，恤纬寓忧抱。\n人为海鸥惧，谁谓屋乌好。\n子别肯赠言，我愧未闻道。\n药石十数字，唤醒知几早。",
        "dynasty": "宋",
        "collection_info": null
    },
    {
        "title": "和清湘蒋省干酒色财气韵  其一",
        "author": "李曾伯",
        "content": "烂醉非生涯，小人若甘醴。\n斧斤戕天和，狂药害正礼。\n可惜竹溪逸，不饮颍之水。\n名教有余乐，公未知趣耳。",
        "dynasty": "宋",
        "collection_info": null
    },
    {
        "title": "和清湘蒋省干酒色财气韵  其二",
        "author": "李曾伯",
        "content": "风花落春红，岁寒傲霜竹。\n彼欲褒姒笑，焉知周人哭。\n白髮悲梨园，芳草惨金谷。\n无使桑间音，乱我杏坛曲。",
        "dynasty": "宋",
        "collection_info": null
    },
    {
        "title": "和清湘蒋省干酒色财气韵  其三",
        "author": "李曾伯",
        "content": "网者弃鱼小，猎人贪鹿肥。\n不见阿堵物，见恶宁馨儿。\n铜山变荆棘，锦帐启藩篱。\n万物与同毁，千驷吾何为。",
        "dynasty": "宋",
        "collection_info": null
    },
    {
        "title": "和清湘蒋省干酒色财气韵  其四",
        "author": "李曾伯",
        "content": "干坤一枰棋，今古一杯酒。\n悲哉易水筑，陋矣鸿门斗。\n将军跨下出，宰相篑中有。\n唾面使自干，拭之费人手。",
        "dynasty": "宋",
        "collection_info": null
    },
    {
        "title": "小亭闲止",
        "author": "李曾伯",
        "content": "草草家林适，时时步屐过。\n跨流通略彴，枕岸拟䍧牱。\n墙外千竿竹，亭阴数亩荷。\n年丰遂闲止，老境足婆娑。",
        "dynasty": "宋",
        "collection_info": null
    },
    {
        "title": "宣公祠",
        "author": "李曾伯",
        "content": "公不生唐世，贞元事若何。\n主恩思报切，臣罪忤时多。\n佞舌攻何忍，刚肠死不磨。\n倚兰凝伫久，一鹭点沧波。",
        "dynasty": "宋",
        "collection_info": null
    },
    {
        "title": "招里巷诸友和韵",
        "author": "李曾伯",
        "content": "小有家林适，归来已恨迟。\n引杯怀楚舞，饱饭和陶诗。\n慷慨多新语，绸缪半旧知。\n夜深桥雪滑，亟命短筇支。",
        "dynasty": "宋",
        "collection_info": null
    },
    {
        "title": "诸友迟留待雪再用韵",
        "author": "李曾伯",
        "content": "护风须饮剧，待雪拚眠迟。\n举席俱佳客，挥毫尽好诗。\n冷芗梅畔觉，清响竹间知。\n莫忆征鞍梦，从渠月下支。",
        "dynasty": "宋",
        "collection_info": null
    },
    {
        "title": "己酉赴桂初宿会江驿用徐意一韵",
        "author": "李曾伯",
        "content": "江海三吴会，萍途一昔栖。\n路迎来阜北，船趁长潮西。\n鱼鸟随情适，鹏蜩付物齐。\n羊裘人底处，烟雨故踪迷。",
        "dynasty": "宋",
        "collection_info": null
    },
    {
        "title": "过三衢道士郑云谷出示谢叔达诗因和韵",
        "author": "李曾伯",
        "content": "世事阅江浪，高情寄空云。\n佳气挹西爽，好风来南熏。\n交情怀契阔，行役苦缤纷。\n一节岁寒在，东山有此君。",
        "dynasty": "宋",
        "collection_info": null
    },
    {
        "title": "题醴泉驿  其一",
        "author": "李曾伯",
        "content": "远役三纔二，忧端万有斯。\n君恩知欲报，子难痛何追。\n我马方瘏矣，秋阳更暴之。\n愿言行役者，当暑戒驱驰。",
        "dynasty": "宋",
        "collection_info": null
    },
    {
        "title": "题醴泉驿  其二",
        "author": "李曾伯",
        "content": "路遥须到日，官满有归时。\n一点终身痛，中途孺子悲。\n老难堪此境，咎必有其基。\n扶惫随缘去，空余泪雨垂。",
        "dynasty": "宋",
        "collection_info": null
    },
    {
        "title": "题二水光华驿",
        "author": "李曾伯",
        "content": "历历湖南道，骎骎岭右州。\n感时僧解夏，触事客惊秋。\n雨洗流金虐，风生落木愁。\n一萍如寄耳，往梦付悠悠。",
        "dynasty": "宋",
        "collection_info": null
    },
    {
        "title": "登独秀台和徐意一韵",
        "author": "李曾伯",
        "content": "老树凭高看，幽禽向静听。\n霜轻冬意薄，日正午阴停。\n榻侧从他鼾，江头自独醒。\n居然山是似，环顾等繁星。",
        "dynasty": "宋",
        "collection_info": null
    },
    {
        "title": "出郊劭农口占",
        "author": "李曾伯",
        "content": "小约宾僚集，相招老父耕。\n寺依青带住，人在翠帷行。\n迭嶂堆春色，微云护午晴。\n时康田里乐，归骑踏花轻。",
        "dynasty": "宋",
        "collection_info": null
    },
    {
        "title": "劭农归游白龙洞",
        "author": "李曾伯",
        "content": "老龙昔未蜕，尝蛰此山中。\n霖雨春畴足，风云夜壑空。\n两崖高下倚，一径往来通。\n不愿千金剂，惟祈百谷丰。",
        "dynasty": "宋",
        "collection_info": null
    },
    {
        "title": "春日领僚属游龙隠岩",
        "author": "李曾伯",
        "content": "久卧苍崖底，风雷为擘开。\n蜕形犹挂石，鳞迹不沾埃。\n一水将清贯，数峰推爽来。\n浑疑负舟去，烟雨肯低佪。",
        "dynasty": "宋",
        "collection_info": null
    },
    {
        "title": "自和",
        "author": "李曾伯",
        "content": "一壑冯夷宅，五丁盘古开。\n天将作甘澍，地岂着浮埃。\n梭化雷陂去，槎乘星渚来。\n犹疑真隠在，搜访莫徘徊。",
        "dynasty": "宋",
        "collection_info": null
    },
    {
        "title": "题千山观",
        "author": "李曾伯",
        "content": "玉笋环星拱，青螺带雾披。\n山为天下胜，境占岭南奇。\n援笔难穷者，凭阑尽有之。\n不因身世累，筑室老于斯。",
        "dynasty": "宋",
        "collection_info": null
    },
    {
        "title": "禁烟前一日招幕属小集林提干有诗和韵",
        "author": "李曾伯",
        "content": "草草登楼适，英流迈昔贤。\n诗篇长庆集，人物永和年。\n访古宜联社，伤春又禁烟。\n青帘家酒贱，剩饮莫论钱。",
        "dynasty": "宋",
        "collection_info": null
    },
    {
        "title": "桂林即事  其一",
        "author": "李曾伯",
        "content": "每测南方候，时惊北客心。\n一冬无雁过，三月有蛩吟。\n槐暑常临午，梅霖不待壬。\n近来知节适，不怕瘴烟侵。",
        "dynasty": "宋",
        "collection_info": null
    },
    {
        "title": "桂林即事  其二",
        "author": "李曾伯",
        "content": "一日四时具，从来五岭然。\n留连落花雨，依约熟梅天。\n瘴重常垂箔，春深未脱绵。\n新来那戒饮，未夜已思眠。",
        "dynasty": "宋",
        "collection_info": null
    },
    {
        "title": "霁后登水云阁凭栏偶成",
        "author": "李曾伯",
        "content": "雨过云烟幕，天成水墨屏。\n江添半篙绿，山失数峰青。\n某寺藏松坞，谁舟繫柳汀。\n杜鹃声正急，那对夕阳听。",
        "dynasty": "宋",
        "collection_info": null
    },
    {
        "title": "洞庭口占",
        "author": "李曾伯",
        "content": "舟子方将北，封姨不肯南。\n去帆衝急浪，古寺隠晴岚。\n远渚鸦千百，中流鸥两三。\n短篷聊徙倚，底用客程贪。",
        "dynasty": "宋",
        "collection_info": null
    },
    {
        "title": "重过岳阳",
        "author": "李曾伯",
        "content": "远役数千里，重来十四春。\n山城风景旧，人物岁时新。\n官舍多陈迹，君山是故人。\n楼头一杯酒，聊涤客襟尘。",
        "dynasty": "宋",
        "collection_info": null
    },
    {
        "title": "荆阃偶成",
        "author": "李曾伯",
        "content": "一出峤南道，重来国北门。\n词源因老涸，心鑑以忧昏。\n可厌惟官事，难忘是主恩。\n衷怀谁共语，流得枕边痕。",
        "dynasty": "宋",
        "collection_info": null
    },
    {
        "title": "题范蠡五湖图  其一",
        "author": "李曾伯",
        "content": "色美示来鉴，功成思去谋。\n桂棹与兰桨，羔袖而狐裘。\n夏姬宜去楚，妲己肯归周。\n恤纬寸心在，铸金千古求。",
        "dynasty": "宋",
        "collection_info": null
    },
    {
        "title": "题范蠡五湖图  其二",
        "author": "李曾伯",
        "content": "美妇天下有，忠臣古来稀。\n去国不洁名，避世良知几。\n宁侣我舟楫，毋着君宫闱。\n平生万事足，偕老五湖归。",
        "dynasty": "宋",
        "collection_info": null
    },
    {
        "title": "题范蠡五湖图  其三",
        "author": "李曾伯",
        "content": "江湖存魏阙，翰墨寓规箴。\n君看龙眠画，当识鸱夷心。",
        "dynasty": "宋",
        "collection_info": null
    },
    {
        "title": "题黎榷院诗轴",
        "author": "李曾伯",
        "content": "别二十三年，来呼泝峡船。\n昨游春梦尔，故友晓星然。\n廉誉盈诗卷，忠谋在奏编。\n阿蒙顽自若，应笑老穷边。",
        "dynasty": "宋",
        "collection_info": null
    },
    {
        "title": "题林路钤诗轴",
        "author": "李曾伯",
        "content": "过眼多陈迹，论心只旧时。\n艰难几年事，感慨数公诗。\n觅句新尤健，谈兵老不衰。\n效颦聊尔耳，莫说姓名谁。",
        "dynasty": "宋",
        "collection_info": null
    },
    {
        "title": "和吴居父江陵雄楚楼韵",
        "author": "李曾伯",
        "content": "岁月等新戍，风烟只旧游。\n柳薇今堡障，苹蓼古沧洲。\n索句惭巴和，怀人笑楚优。\n中原虽在目，无事莫登楼。",
        "dynasty": "宋",
        "collection_info": null
    },
    {
        "title": "甲申宁庙挽词  其一",
        "author": "李曾伯",
        "content": "德化勤三纪，仁声溢九州。\n澣衣昭禹俭，昃食轸文忧。\n润色恢鸿业，艰难启燕谋。\n中兴宗汉庙，端自敬天休。",
        "dynasty": "宋",
        "collection_info": null
    },
    {
        "title": "甲申宁庙挽词  其二",
        "author": "李曾伯",
        "content": "自听山东诏，甘泉息夜烟。\n玺膺新玉帛，图贡旧山川。\n望切尧民日，忧形杞国天。\n中原尤感泣，不独老臣然。",
        "dynasty": "宋",
        "collection_info": null
    },
    {
        "title": "挽虞沧江提刑  其一",
        "author": "李曾伯",
        "content": "南渡称名相，西来见嫡孙。\n蜀珍交友盛，雍国典刑存。\n桂苑连鸣鹿，枫宸拟簉鹓。\n平生经济略，雅志在中原。",
        "dynasty": "宋",
        "collection_info": null
    },
    {
        "title": "挽虞沧江提刑  其二",
        "author": "李曾伯",
        "content": "隼旟三易守，骃辔两观风。\n欲扫龙庭穴，犹参虎幄弓。\n草余周圄绿，粟积汉屯红。\n野渡方横棹，俄成夜壑空。",
        "dynasty": "宋",
        "collection_info": null
    },
    {
        "title": "挽虞沧江提刑  其三",
        "author": "李曾伯",
        "content": "自得沧江胜，归来伴鹤龟。\n晚年尤好易，暇日且论诗。\n欲问更生佛，非关二竖医。\n诸生毋拭袂，公训有余师。",
        "dynasty": "宋",
        "collection_info": null
    },
    {
        "title": "挽龚致政  其一",
        "author": "李曾伯",
        "content": "师友龟山出，世家熊楚来。\n决科轻地芥，种德付庭槐。\n禄享千钟养，年登九袠开。\n可为朝野惜，袖手老其才。",
        "dynasty": "宋",
        "collection_info": null
    },
    {
        "title": "挽龚致政  其二",
        "author": "李曾伯",
        "content": "绣节荣分使，斑衣喜拜亲。\n方将昌厥后，岂必在其身。\n真馆仙游远，佳城瑞气新。\n九原看厚报，衮衮耀丝纶。",
        "dynasty": "宋",
        "collection_info": null
    },
    {
        "title": "挽观使郑尚书  其一",
        "author": "李曾伯",
        "content": "许史推华阅，欧韩策隽名。\n风流接南渡，步武到西清。\n玉帐劳筹笔，彤墀识履声。\n壮怀驰万里，谁坏国金城。",
        "dynasty": "宋",
        "collection_info": null
    },
    {
        "title": "挽观使郑尚书  其二",
        "author": "李曾伯",
        "content": "秉钺岷峨去，分弓淮海游。\n安危勤阃略，得失假家谋。\n不易猗兰操，何伤薏苡羞。\n盖棺公论定，知罪付春秋。",
        "dynasty": "宋",
        "collection_info": null
    },
    {
        "title": "挽观使郑尚书  其三",
        "author": "李曾伯",
        "content": "忆昨从游日，乌奴桃李春。\n通家联雅好，入幕厕佳宾。\n绿野归心切，丹山旧迹陈。\n九原多感怆，掩袂重伤神。",
        "dynasty": "宋",
        "collection_info": null
    },
    {
        "title": "挽吴总干  其一",
        "author": "李曾伯",
        "content": "庆积家声远，材优官业长。\n胡然啬诸用，竟尔老于乡。\n德与年何憾，人期后必昌。\n秦原空睇望，惜此典刑亡。",
        "dynasty": "宋",
        "collection_info": null
    },
    {
        "title": "挽吴总干  其二",
        "author": "李曾伯",
        "content": "夙托弥甥列，常怀范叔寒。\n门阑多厚盼，樽俎有余驩。\n衣笥袍犹恋，书邮墨未干。\n官身羁执绋，清泪为公弹。",
        "dynasty": "宋",
        "collection_info": null
    },
    {
        "title": "挽吴准斋  其一",
        "author": "李曾伯",
        "content": "持此四海准，得之前圣心。\n箪瓢富台阁，朝市等山林。\n说破先天易，流传正始音。\n太原千载后，思者甚于今。",
        "dynasty": "宋",
        "collection_info": null
    },
    {
        "title": "挽吴准斋  其二",
        "author": "李曾伯",
        "content": "昨缀都人士，尝熏一瓣香。\n苍茫问淮浦，缱绻饯河梁。\n闻道机缘浅，予人风谊长。\n斯文其已矣，草木亦凄凉。",
        "dynasty": "宋",
        "collection_info": null
    },
    {
        "title": "挽吴文昌母夫人  其一",
        "author": "李曾伯",
        "content": "懿范儒家出，灵台佛地平。\n活人裨惠爱，教子以忠清。\n康肃母无愧，中郎女有声。\n老天昭德报，兰桂满庭荣。",
        "dynasty": "宋",
        "collection_info": null
    },
    {
        "title": "挽吴文昌母夫人  其二",
        "author": "李曾伯",
        "content": "庆事一门盛，修龄七袠强。\n纶封四大国，綵侍两文昌。\n梦幻存真觉，勋庸看显扬。\n家山空睇望，惜此令仪亡。",
        "dynasty": "宋",
        "collection_info": null
    },
    {
        "title": "挽大资节使史国公  其一",
        "author": "李曾伯",
        "content": "德齿明时冠，诗书正派深。\n修名在原隰，雅志已山林。\n眼历四朝事，神交千圣心。\n老成天不慭，大雅有遗音。",
        "dynasty": "宋",
        "collection_info": null
    },
    {
        "title": "挽大资节使史国公  其二",
        "author": "李曾伯",
        "content": "早袖经纶手，传之柱石材。\n无心到孤棘，有德付三槐。\n五鼎方身飨，两楹俄梦回。\n百年流泽远，衮衮几公台。",
        "dynasty": "宋",
        "collection_info": null
    },
    {
        "title": "挽大资节使史国公  其三",
        "author": "李曾伯",
        "content": "昔缀都曹后，升堂拜父师。\n达尊厪异盼，国士沐深知。\n鹤髮人何在，蝇头字尚遗。\n遣车无路送，挥泪望丰碑。",
        "dynasty": "宋",
        "collection_info": null
    },
    {
        "title": "挽何司令  其一",
        "author": "李曾伯",
        "content": "太学何蕃誉，当时蔼帝乡。\n五联棣华萼，三折桂枝香。\n司社腾声望，题舆迓宠光。\n奇才今已矣，流庆在虹梁。",
        "dynasty": "宋",
        "collection_info": null
    },
    {
        "title": "挽何司令  其二",
        "author": "李曾伯",
        "content": "忆昨初倾盖，同登巴岳楼。\n江淮重邂逅，幕府屡绸缪。\n梦绝秋城柝，人随夜壑舟。\n潜山归路杳，草木亦凄愁。",
        "dynasty": "宋",
        "collection_info": null
    },
    {
        "title": "挽吴鹤林尚书  其一",
        "author": "李曾伯",
        "content": "凤翥鹤林邑，来仪鸳鹭群。\n陈谟倾帝听，摛翰媲皇坟。\n位且践台斗，心惟寄岫云。\n诏纶方夜下，天曷丧斯文。",
        "dynasty": "宋",
        "collection_info": null
    },
    {
        "title": "挽吴鹤林尚书  其二",
        "author": "李曾伯",
        "content": "一代儒臣表，三州吏治良。\n遗言了生死，新志尽行藏。\n昔梦崖何异，今知坡可方。\n百僚山下路，千载尚名香。",
        "dynasty": "宋",
        "collection_info": null
    },
    {
        "title": "挽吴鹤林尚书  其三",
        "author": "李曾伯",
        "content": "宝屏倾盖早，公壮我丁年。\n入幕笑谈旧，升朝礼乐先。\n寄书榆柳外，觅句竹梅边。\n俯仰成畴昔，空余涕泗涟。",
        "dynasty": "宋",
        "collection_info": null
    },
    {
        "title": "挽李楼山观文  其一",
        "author": "李曾伯",
        "content": "展也岷峨秀，钟为柱石臣。\n直声留谏纸，硕望压朝绅。\n群议王师锐，孤忠主听陈。\n天其昌我宋，尧舜致君民。",
        "dynasty": "宋",
        "collection_info": null
    },
    {
        "title": "挽李楼山观文  其二",
        "author": "李曾伯",
        "content": "两登枢辅地，一武宰衡班。\n利泽纔膺寸，良方缩肘间。\n重为千载惜，竟老十年闲。\n回首西州梦，吴中第几山。",
        "dynasty": "宋",
        "collection_info": null
    },
    {
        "title": "挽李楼山观文  其三",
        "author": "李曾伯",
        "content": "相从剑南幕，公壮我丁年。\n寘彼诸生后，荐之明主前。\n承颜台衮近，托迹午桥边。\n壤厦千秋隔，潸然老泪涟。",
        "dynasty": "宋",
        "collection_info": null
    },
    {
        "title": "挽肇庆胡守  其一",
        "author": "李曾伯",
        "content": "湖学源流盛，乡评闻望推。\n班纔列留邸，材岂止分麾。\n正拟梅边喜，俄成薤上悲。\n人言公不死，兰砌典刑垂。",
        "dynasty": "宋",
        "collection_info": null
    },
    {
        "title": "挽肇庆胡守  其二",
        "author": "李曾伯",
        "content": "里闬游从早，江淮契阔稠。\n勤君分月驾，共我济风舟。\n日者言犹在，辰乎嘆莫留。\n佳城云水隔，老泪逐江流。",
        "dynasty": "宋",
        "collection_info": null
    },
    {
        "title": "挽蜀帅赵侍郎  其一",
        "author": "李曾伯",
        "content": "蜀頼宗臣力，剑光星斗高。\n位纔登豹尾，身几付鸿毛。\n节概公何慊，时艰运适遭。\n岷山如不坏，难泯此忠劳。",
        "dynasty": "宋",
        "collection_info": null
    },
    {
        "title": "挽蜀帅赵侍郎  其二",
        "author": "李曾伯",
        "content": "西证膏肓急，人推仓扁医。\n惜哉当局晚，为此厉阶谁。\n公在民犹望，公亡事转危。\n忠魂千古在，近有紫岩知。",
        "dynasty": "宋",
        "collection_info": null
    },
    {
        "title": "池阳清泉旧名鲍公泉又名赵公泉真西山易为清泉坦斋作记",
        "author": "李曾伯",
        "content": "泉流岩窦本来清，易以清名亦狥名。\n却笑两公徒蚌鹬，如今赢得坦斋声。",
        "dynasty": "宋",
        "collection_info": null
    },
    {
        "title": "舟过霅川  其一",
        "author": "李曾伯",
        "content": "一簇楼台锁翠烟，雨疏溪阔晚秋天。\n西风吹老芙蓉院，两两鸥鳬傍水眠。",
        "dynasty": "宋",
        "collection_info": null
    },
    {
        "title": "舟过霅川  其二",
        "author": "李曾伯",
        "content": "水绕眉峰碧一湾，荻花枫叶暮生寒。\n呼船催向渔村宿，要买鲜鲈荐晚餐。",
        "dynasty": "宋",
        "collection_info": null
    },
    {
        "title": "过邻水道间",
        "author": "李曾伯",
        "content": "竹新得雨笋争绿，蕉不知霜花自红。\n时候江南二三月，调胹元气此杯中。",
        "dynasty": "宋",
        "collection_info": null
    },
    {
        "title": "邻水寺有竹数百竿中有孤梅可爱",
        "author": "李曾伯",
        "content": "萧萧劲竹古君子，凛凛孤梅节妇人。\n不作东风蝴蝶梦，短篱流水一家春。",
        "dynasty": "宋",
        "collection_info": null
    },
    {
        "title": "访阆州读书岩",
        "author": "李曾伯",
        "content": "从来廊庙出山林，师友相资好弟兄。\n料得至今风雨夜，山神犹记读书声。",
        "dynasty": "宋",
        "collection_info": null
    },
    {
        "title": "题利州道上江月轩",
        "author": "李曾伯",
        "content": "何用朝朝夜夜钟，一拳打透彻虚空。\n诗僧不见禅僧老，月自西沉江自东。",
        "dynasty": "宋",
        "collection_info": null
    },
    {
        "title": "和江陵阙干风雨问讯虚舟韵  其一",
        "author": "李曾伯",
        "content": "使君帘幕锁香篝，方把千金制一裘。\n好是孤灯风雨梦，夜深直度野人舟。",
        "dynasty": "宋",
        "collection_info": null
    },
    {
        "title": "和江陵阙干风雨问讯虚舟韵  其二",
        "author": "李曾伯",
        "content": "无人载酒到联辔，有客携琴午扣扉。\n却羡渚宫鱼为乐，菰蒲深处日相依。",
        "dynasty": "宋",
        "collection_info": null
    },
    {
        "title": "和刘清叔襄阳草庐韵  其一",
        "author": "李曾伯",
        "content": "白马盟存矢弗寒，玩其肆矣肯泥蟠。\n风云未合星先陨，输与江东日月宽。",
        "dynasty": "宋",
        "collection_info": null
    },
    {
        "title": "和刘清叔襄阳草庐韵  其二",
        "author": "李曾伯",
        "content": "万壑长松几岁寒，老龙曾向此中蟠。\n而今肯为苍生起，何止编方蜀顾宽。",
        "dynasty": "宋",
        "collection_info": null
    },
    {
        "title": "和尤帅长赠郑通庵韵  其一",
        "author": "李曾伯",
        "content": "生涯休问粟储缾，有酒盈樽不用醒。\n已分我生箕斗直，车船奚用命奴星。",
        "dynasty": "宋",
        "collection_info": null
    },
    {
        "title": "和尤帅长赠郑通庵韵  其二",
        "author": "李曾伯",
        "content": "此别何年此会重，翁无占我我占翁。\n我官翁卜无相远，闻早归欤计则同。",
        "dynasty": "宋",
        "collection_info": null
    },
    {
        "title": "茅山玉晨观和壁间韵",
        "author": "李曾伯",
        "content": "天风吹我上高峰，上到山头日未中。\n便可高眠莫归去，人间易得鬓成童。",
        "dynasty": "宋",
        "collection_info": null
    },
    {
        "title": "太府寺梅花盛开和曾玉堂韵  其一",
        "author": "李曾伯",
        "content": "姑射丰标惯野塘，不虞水部入佳章。\n雪边未了孤山约，尽有春风一面妆。",
        "dynasty": "宋",
        "collection_info": null
    },
    {
        "title": "太府寺梅花盛开和曾玉堂韵  其二",
        "author": "李曾伯",
        "content": "萧萧官舍自寒芳，清梦何从至玉堂。\n唱彻凉州太催逼，何如铁石广平肠。",
        "dynasty": "宋",
        "collection_info": null
    },
    {
        "title": "赠相士钱懒溪",
        "author": "李曾伯",
        "content": "塞北烟氛扫未开，何劳青眼过江来。\n道人已办游山屐，福将谁胜上马杯。",
        "dynasty": "宋",
        "collection_info": null
    },
    {
        "title": "和傅山父红梅韵  其一",
        "author": "李曾伯",
        "content": "独立千林压众葩，正由风骨傲烟霞。\n谁教群玉峰头客，也染红裙一幅纱。",
        "dynasty": "宋",
        "collection_info": null
    },
    {
        "title": "和傅山父红梅韵  其二",
        "author": "李曾伯",
        "content": "节士耻随时世妆，若为妩媚着春裳。\n何如清淡甘天分，莫与儿曹较色香。",
        "dynasty": "宋",
        "collection_info": null
    },
    {
        "title": "阮梅峰举似题高沙郡圃醉醒亭绝句因继元韵并简萧使君  其一",
        "author": "李曾伯",
        "content": "客有谈君制小亭，旋栽轩竹荫池萍。\n应怜春色浓于酒，醉得园花睡不醒。",
        "dynasty": "宋",
        "collection_info": null
    },
    {
        "title": "阮梅峰举似题高沙郡圃醉醒亭绝句因继元韵并简萧使君  其二",
        "author": "李曾伯",
        "content": "杨柳依依拂短亭，看看飞絮又成萍。\n老来世味都尝遍，不待邻鸡唤梦醒。",
        "dynasty": "宋",
        "collection_info": null
    },
    {
        "title": "阮梅峰举似题高沙郡圃醉醒亭绝句因继元韵并简萧使君  其三",
        "author": "李曾伯",
        "content": "所寓皆同一旅亭，纷纷万事细如萍。\n醉翁能解邦人乐，时一中之勿太醒。",
        "dynasty": "宋",
        "collection_info": null
    },
    {
        "title": "和王潜斋韵送闻人松庵  其一",
        "author": "李曾伯",
        "content": "田园芜矣好东归，今昨从渠较是非。\n荷子远来无所问，江湖雅志莫相违。",
        "dynasty": "宋",
        "collection_info": null
    },
    {
        "title": "和王潜斋韵送闻人松庵  其二",
        "author": "李曾伯",
        "content": "子之为术我为官，以易占之火在山。\n同在双湖湖上住，大家携手故乡还。",
        "dynasty": "宋",
        "collection_info": null
    },
    {
        "title": "宜兴山房十首  其一",
        "author": "李曾伯",
        "content": "晓起炉烟一缕清，梵音缭绕槛轩行。\n须臾日上松梢了，又听斋钟相应鸣。",
        "dynasty": "宋",
        "collection_info": null
    },
    {
        "title": "宜兴山房十首  其二",
        "author": "李曾伯",
        "content": "斋罢鸡声转午天，地虚人寂境萧然。\n两三衲子自来去，时取茶芽煮涧泉。",
        "dynasty": "宋",
        "collection_info": null
    },
    {
        "title": "宜兴山房十首  其三",
        "author": "李曾伯",
        "content": "檐影亭亭日正中，莓苔不扫绝尘踪。\n闭门相共蒲团坐，看读华严一卷终。",
        "dynasty": "宋",
        "collection_info": null
    },
    {
        "title": "宜兴山房十首  其四",
        "author": "李曾伯",
        "content": "薄霭垂垂欲暮时，渐生霜气着征衣。\n山深不见牛羊下，惟有樵人荷担归。",
        "dynasty": "宋",
        "collection_info": null
    },
    {
        "title": "宜兴山房十首  其五",
        "author": "李曾伯",
        "content": "烧罢天香月半昏，掩扃才了便呼灯。\n窗前诵彻渊明赋，却傍禅床听葛藤。",
        "dynasty": "宋",
        "collection_info": null
    },
    {
        "title": "宜兴山房十首  其六",
        "author": "李曾伯",
        "content": "月暗山空夜倍长，清谈消遣睡毋忙。\n山中新酒幸堪饮，何惜一杯相共尝。",
        "dynasty": "宋",
        "collection_info": null
    },
    {
        "title": "宜兴山房十首  其七",
        "author": "李曾伯",
        "content": "四壁寒蛩作苦吟，唤回旅梦约三更。\n不知身在禅房宿，误听松风做雨声。",
        "dynasty": "宋",
        "collection_info": null
    },
    {
        "title": "宜兴山房十首  其八",
        "author": "李曾伯",
        "content": "薄薄新寒透被轻，醒来窗隙弄微明。\n山中不用梅花角，自有枝禽报五更。",
        "dynasty": "宋",
        "collection_info": null
    },
    {
        "title": "宜兴山房十首  其九",
        "author": "李曾伯",
        "content": "俄顷钟声到枕边，朦胧晓色试霜天。\n披衣欲起浑无事，赢得平明一觉眠。",
        "dynasty": "宋",
        "collection_info": null
    },
    {
        "title": "宜兴山房十首  其一○",
        "author": "李曾伯",
        "content": "稚子敲门唤起休，金乌早照屋山头。\n饭余欲看蟠松去，可是今朝作雨不。",
        "dynasty": "宋",
        "collection_info": null
    },
    {
        "title": "自和山房十咏  其一",
        "author": "李曾伯",
        "content": "新来诗思与秋清，野径无人适意行。\n道尽青松知小雨，隔林怪在竹鸡鸣。",
        "dynasty": "宋",
        "collection_info": null
    },
    {
        "title": "自和山房十咏  其二",
        "author": "李曾伯",
        "content": "闲云一片在尧天，乞得归栖岂易然。\n肉食半生空白髮，且餐湘菊荐寒泉。",
        "dynasty": "宋",
        "collection_info": null
    },
    {
        "title": "自和山房十咏  其三",
        "author": "李曾伯",
        "content": "坡翁昔爱是山中，我以何人敢比踪。\n筑室买田居此了，闭门读易保吾终。",
        "dynasty": "宋",
        "collection_info": null
    },
    {
        "title": "自和山房十咏  其四",
        "author": "李曾伯",
        "content": "人生须富贵何时，驷马还家只布衣。\n林壑幸便麋鹿侣，不堪寒色逐人归。",
        "dynasty": "宋",
        "collection_info": null
    },
    {
        "title": "自和山房十咏  其五",
        "author": "李曾伯",
        "content": "禅房寂寂夜昏昏，相对长明一点灯。\n举似新诗共僧话，笑侬绮语污溪藤。",
        "dynasty": "宋",
        "collection_info": null
    },
    {
        "title": "自和山房十咏  其六",
        "author": "李曾伯",
        "content": "尺寸功名几短长，区区驰骛等空忙。\n皮毛尽剥丹心在，世味风霜已饱尝。",
        "dynasty": "宋",
        "collection_info": null
    },
    {
        "title": "自和山房十咏  其七",
        "author": "李曾伯",
        "content": "萧萧风籁助清吟，秋去冬来令又更。\n惟有老禅都不管，任它檐铎作何声。",
        "dynasty": "宋",
        "collection_info": null
    },
    {
        "title": "自和山房十咏  其八",
        "author": "李曾伯",
        "content": "邻有山田价似轻，拟求种秫效渊明。\n相逢村叟问谁者，叹息年来主屡更。",
        "dynasty": "宋",
        "collection_info": null
    },
    {
        "title": "自和山房十咏  其九",
        "author": "李曾伯",
        "content": "真机浑不露中边，自是闲中小有天。\n一饮且拚今日醉，万金不博五更眠。",
        "dynasty": "宋",
        "collection_info": null
    },
    {
        "title": "自和山房十咏  其一○",
        "author": "李曾伯",
        "content": "舟子来催归去休，朔风吹浪打船头。\n挑包又作家林计，还是梅开酒熟不。",
        "dynasty": "宋",
        "collection_info": null
    },
    {
        "title": "定花阻风  其一",
        "author": "李曾伯",
        "content": "客缆相衔繫柳边，不禁雪浪苦粘天。\n寻常溪口鱼虾贱，今度船留倍索钱。",
        "dynasty": "宋",
        "collection_info": null
    },
    {
        "title": "定花阻风  其二",
        "author": "李曾伯",
        "content": "准拟新烟定到家，可怜漂泊对风沙。\n见他红雨飞篱落，忆杀小园桃杏花。",
        "dynasty": "宋",
        "collection_info": null
    },
    {
        "title": "定花阻风  其三",
        "author": "李曾伯",
        "content": "绿柳桥头旧酒炉，几番舣棹劳篙夫。\n恍疑风撤青帘去，敲尽荆扉闭不酤。",
        "dynasty": "宋",
        "collection_info": null
    },
    {
        "title": "定花阻风  其四",
        "author": "李曾伯",
        "content": "夜色昏昏带远烟，谁家灯火待归船。\n小迟月上风须息，且伴白鸥今夕眠。",
        "dynasty": "宋",
        "collection_info": null
    },
    {
        "title": "定花阻风  其五",
        "author": "李曾伯",
        "content": "边湖六六片时程，况可篮舆度岸行。\n西舫东船从此办，任他风浪与阴晴。",
        "dynasty": "宋",
        "collection_info": null
    },
    {
        "title": "和傅山父小园十咏  其一",
        "author": "李曾伯",
        "content": "剖破藩篱出一头，要追岩壑老人游。\n知他栽得花和竹，髣髴旧时风度不。",
        "dynasty": "宋",
        "collection_info": null
    },
    {
        "title": "和傅山父小园十咏  其二",
        "author": "李曾伯",
        "content": "乔木岂能忘故国，结茅聊復纪新亭。\n此君玉立傍无友，犹有幽禽静可听。",
        "dynasty": "宋",
        "collection_info": null
    },
    {
        "title": "和傅山父小园十咏  其三",
        "author": "李曾伯",
        "content": "着我数椽浮翠碧，借公一水漾琉璃。\n心闲境乐镇长好，拈起风光总是诗。",
        "dynasty": "宋",
        "collection_info": null
    },
    {
        "title": "和傅山父小园十咏  其四",
        "author": "李曾伯",
        "content": "竹边闻鹤思高举，松下观禽觉倦飞。\n幸有故书千帙在，呼儿共读嗣前徽。",
        "dynasty": "宋",
        "collection_info": null
    },
    {
        "title": "和傅山父小园十咏  其五",
        "author": "李曾伯",
        "content": "苍苔迹在堂无燕，绿水痕生沼自鱼。\n回首钓游徒感慨，何时復古喜而书。",
        "dynasty": "宋",
        "collection_info": null
    },
    {
        "title": "和傅山父小园十咏  其六",
        "author": "李曾伯",
        "content": "招来暇日频呼酒，买得清风不用金。\n月姊水妃无老态，天光野色有遗音。",
        "dynasty": "宋",
        "collection_info": null
    },
    {
        "title": "和傅山父小园十咏  其七",
        "author": "李曾伯",
        "content": "一室扫除才斗许，几番醉梦与梅清。\n琱戈翠节成何事，纸帐蒲团了此生。",
        "dynasty": "宋",
        "collection_info": null
    },
    {
        "title": "和傅山父小园十咏  其八",
        "author": "李曾伯",
        "content": "宜琴宜弈尤宜酒，种竹种梅仍种莲。\n意得无时不堪适，可人不只是荷天。",
        "dynasty": "宋",
        "collection_info": null
    },
    {
        "title": "和傅山父小园十咏  其九",
        "author": "李曾伯",
        "content": "剩种秫秔供靖节，要餐杞菊学天随。\n不知底事池塘梦，犹到边城月暗时。",
        "dynasty": "宋",
        "collection_info": null
    },
    {
        "title": "和傅山父小园十咏  其一○",
        "author": "李曾伯",
        "content": "蜡英要占菊天破，玉树须乘梅雨培。\n金粟如来还出世，清香不许别花开。",
        "dynasty": "宋",
        "collection_info": null
    },
    {
        "title": "和水竹梅烛韵  其一",
        "author": "李曾伯",
        "content": "南枝肯领众芳随，一点冠名在处知。\n摸索暗中香自别，底须绛蜡逼轻肌。",
        "dynasty": "宋",
        "collection_info": null
    },
    {
        "title": "和水竹梅烛韵  其二",
        "author": "李曾伯",
        "content": "谁将花烛聘东风，与海棠时恨不同。\n意已不求真会合，何妨一白对千红。",
        "dynasty": "宋",
        "collection_info": null
    },
    {
        "title": "登桂林宜楼和李帅柱间韵",
        "author": "李曾伯",
        "content": "谁言南服远王畿，面面青山总是诗。\n桂后梅前正清淑，倚楼但觉九秋宜。",
        "dynasty": "宋",
        "collection_info": null
    },
    {
        "title": "送李琴士据梧  其一",
        "author": "李曾伯",
        "content": "流水高山尔调，冷灰槁木吾心。\n不必神交蒙叟，柴桑老子知音。",
        "dynasty": "宋",
        "collection_info": null
    },
    {
        "title": "送李琴士据梧  其二",
        "author": "李曾伯",
        "content": "户外世尘皆累，山中天籁无声。\n莫看螗蝉相捕，要教鹤舞鱼听。",
        "dynasty": "宋",
        "collection_info": null
    },
    {
        "title": "题冯司法水月书堂  其一",
        "author": "李曾伯",
        "content": "水能清亦能浊，月有满亦有亏。\n清浊满亏区别，冯君书以知之。",
        "dynasty": "宋",
        "collection_info": null
    },
    {
        "title": "题冯司法水月书堂  其二",
        "author": "李曾伯",
        "content": "玉局仙翁公案，梅亭老子偈言。\n莫向空中捉影，要须达处穷源。",
        "dynasty": "宋",
        "collection_info": null
    },
    {
        "title": "丙子登岘山",
        "author": "李曾伯",
        "content": "汉江为带楚山维，多少兴亡此地知。\n万里边风寒故垒，千年陇月老残碑。\n尘迷柏土龙根幻，水绕檀溪马骨悲。\n举世岂无羊叔子，草莱犹未起男儿。",
        "dynasty": "宋",
        "collection_info": null
    },
    {
        "title": "宿江州药王寺",
        "author": "李曾伯",
        "content": "指点烟林正午钟，亭亭楼阁有无中。\n铺张翠盖松间日，扫洒红尘竹外风。\n啼鸟不惊禅入定，落花无迹色成空。\n解鞍暂作今宵歇，恰与云堂旦过同。",
        "dynasty": "宋",
        "collection_info": null
    },
    {
        "title": "壬午昌化道间",
        "author": "李曾伯",
        "content": "暑雨祁寒路两经，二童一马影竛竮。\n檐花夜滴溪添绿，云叶暮横山减青。\n篛笠芒鞋今古道，竹篱茅店短长亭。\n未妨老子登临兴，解却征鞍且暂停。",
        "dynasty": "宋",
        "collection_info": null
    },
    {
        "title": "过庐山",
        "author": "李曾伯",
        "content": "问讯匡庐几度经，何时袖手摘天星。\n世如春梦空头白，山似故人终眼青。\n便欲移文寻鹤帐，又还呼渡过鸥汀。\n它年学得香山士，定结茅庵入翠屏。",
        "dynasty": "宋",
        "collection_info": null
    },
    {
        "title": "宁国道间喜晴",
        "author": "李曾伯",
        "content": "怪得虚檐寂溜声，起来云淡月微明。\n只消一夜西风力，尽扫千山宿雾清。\n农舍少酬终岁望，客途拟过小春晴。\n枝禽亦似欣欣意，飞入烟林自在鸣。",
        "dynasty": "宋",
        "collection_info": null
    },
    {
        "title": "宁国道间即事",
        "author": "李曾伯",
        "content": "枫染酏颜菊亦酣，霜天风味饱相谙。\n马蹄去去江之北，雁影来来塞以南。\n云外数峰轻抹翠，雨余一水碎挼蓝。\n肩舆催问谁家宿，落日西山已半含。",
        "dynasty": "宋",
        "collection_info": null
    },
    {
        "title": "蜀江和周昞仲百丈韵",
        "author": "李曾伯",
        "content": "欲知峡路打滩涡，千尺苍筠用力多。\n进退不烦篙影动，东西惟听柁师呵。\n命垂一缕惟天耳，力挽千钧如水何。\n争似钱塘江上路，夜深柔橹听吴歌。",
        "dynasty": "宋",
        "collection_info": null
    },
    {
        "title": "和周昞仲过踏洞滩",
        "author": "李曾伯",
        "content": "堪怜濆淖上舟难，争似山坳住舍安。\n雷鼓喧呼人挽缆，风鬟笑语女盘滩。\n倦凭秫酒生春思，愁怯衾裘御夜寒。\n多谢新诗慰牢落，灯前一笑病怀宽。",
        "dynasty": "宋",
        "collection_info": null
    },
    {
        "title": "题双庙镇峡楼",
        "author": "李曾伯",
        "content": "峰巍鳌柱疑娲立，地峻龙门自禹开。\n山色半昏朝欲雨，滩声不蛰夜何雷。\n云屏烟障相迎送，沙鸟风樯几去来。\n徙倚阑干不知倦，一诗弹压愧非材。",
        "dynasty": "宋",
        "collection_info": null
    },
    {
        "title": "题孔明白帝二祠",
        "author": "李曾伯",
        "content": "安刘事固异危刘，相去英雄二百秋。\n火德方中徒僣帝，星营何陨遽亡侯。\n草庐龙去存吴恨，陛戟蛙狂遗汉羞。\n成败不同俱庙食，宁非霸业结偏州。",
        "dynasty": "宋",
        "collection_info": null
    },
    {
        "title": "连日过滩",
        "author": "李曾伯",
        "content": "一滩纔过一滩催，虽若危哉亦壮哉。\n白狗甫随狼尾去，黄牛又逐虎头来。\n狂澜逐淖几成沸，坠石穿江乱作堆。\n堪笑舟人诧春涨，泝流难及顺流回。",
        "dynasty": "宋",
        "collection_info": null
    },
    {
        "title": "昭君溪",
        "author": "李曾伯",
        "content": "巴峡向来惟屈姊，汉宫奚事出明姬。\n当时本有平戎术，中国难容绝世姿。\n忍死定仇娄敬策，惜生不遇武皇时。\n后人却恨毛延寿，断送春风入远夷。",
        "dynasty": "宋",
        "collection_info": null
    },
    {
        "title": "益昌官舍简昞仲",
        "author": "李曾伯",
        "content": "不管天涯与海濒，万红千紫一番新。\n楼头钟鼓三更雨，墙外鶑花二月春。\n风软雁奴归羽急，日迟鸠妇唤声频。\n青门载酒浑闲事，愁杀英雄老塞尘。",
        "dynasty": "宋",
        "collection_info": null
    },
    {
        "title": "初夏即事简昞仲",
        "author": "李曾伯",
        "content": "夏云方建汉旗赤，春事已如周辙东。\n几度炎凉经嫩绿，一番荣辱委残红。\n杜鹃岂为归心设，蝴蝶也无清梦通。\n万里天涯喜强健，剩开窗牖纳南风。",
        "dynasty": "宋",
        "collection_info": null
    },
    {
        "title": "利州登栈道",
        "author": "李曾伯",
        "content": "足迹初来剑北州，试登危栈瞰江流。\n万山西接地穷处，一水东归天尽头。\n欲访殽函无健马，相忘楚汉付轻鸥。\n丈夫要了中原事，未分持竿老钓舟。",
        "dynasty": "宋",
        "collection_info": null
    },
    {
        "title": "侍亲劳监游雪峰",
        "author": "李曾伯",
        "content": "一水横桥碧作弯，两山排闼翠成环。\n寺居野色烟光外，春在人情物意间。\n点检花稍香浅浅，摩娑苔刻字斑斑。\n门前车马空来去，云自无心鸟自还。",
        "dynasty": "宋",
        "collection_info": null
    },
    {
        "title": "丙戌春过梓潼即事",
        "author": "李曾伯",
        "content": "天公殊不间西东，物意人情处处同。\n麦垄绿雏犹欠雨，花蹊红穉不禁风。\n子规又唤天涯客，布谷还催田舍翁。\n欲挽游丝网春住，归鞍催我又匆匆。",
        "dynasty": "宋",
        "collection_info": null
    },
    {
        "title": "宿柳池松风亭",
        "author": "李曾伯",
        "content": "轧轧肩舆上剑门，春和身健快于奔。\n风翻红雨摧芳信，山带青烟入烧痕。\n领略物华无好句，破除旅思有清樽。\n高人喜与松风接，莫遣梨花到梦魂。",
        "dynasty": "宋",
        "collection_info": null
    },
    {
        "title": "丁亥沔阳春时即事简吴叔永",
        "author": "李曾伯",
        "content": "朝来渐可试春衣，弩末轻寒力已微。\n木叶未繁山尚瘦，桃花欲落水初肥。\n疆陲虏逐征鸿去，庭馆人随社燕归。\n紫陌青门无恙在，不妨携酒问芳菲。",
        "dynasty": "宋",
        "collection_info": null
    },
    {
        "title": "题汉中嶓冢观高祖庙试剑石",
        "author": "李曾伯",
        "content": "手袖干将射斗牛，当时天意在兴刘。\n不劳游刃烹秦鹿，直以余锋剪楚猴。\n将相岂烦加越砥，宽仁自足淬吴鈎。\n断蛇断石都休问，遗恨平城雨雪羞。",
        "dynasty": "宋",
        "collection_info": null
    },
    {
        "title": "道间怀益昌总所海棠",
        "author": "李曾伯",
        "content": "点点红妆缀绿枝，睡犹未足已相宜。\n欠呼杜老供吟笔，仅约杨妃倒酒巵。\n数日以来应烂漫，一风之后想离披。\n凭谁警戒司花女，密遣轻阴谨护持。",
        "dynasty": "宋",
        "collection_info": null
    },
    {
        "title": "重阳登益昌锦屏山",
        "author": "李曾伯",
        "content": "徙倚阑干目送间，山容如我亦苍颜。\n恍思戏马登吴会，拟逐飞鸿度汉关。\n草木与俱嗟岁月，古今无恙只江山。\n天公幸自无风雨，一笑黄花分也悭。",
        "dynasty": "宋",
        "collection_info": null
    },
    {
        "title": "和吴叔永见寄韵  其一",
        "author": "李曾伯",
        "content": "眼空凡马绝全牛，肯念江萍万里浮。\n一倡朱絃补骚雅，片言华衮续春秋。\n礼罗自昔须温造，文馆而今欠薛收。\n要任丘墟百年责，慎毋樽俎上南楼。",
        "dynasty": "宋",
        "collection_info": null
    },
    {
        "title": "和吴叔永见寄韵  其二",
        "author": "李曾伯",
        "content": "诗怀今古浩无垠，谁寄梅花陇首人。\n刍豢悦心文字趣，筌蹄忘象性情真。\n相望夜月袁宏渚，一洗西风庾亮尘。\n我欲莼鲈便归去，雁来应问五湖春。",
        "dynasty": "宋",
        "collection_info": null
    },
    {
        "title": "送糟蟹遗制幕",
        "author": "李曾伯",
        "content": "江乡霜后饱珍肴，万里持来仅带糟。\n虽惜横戈酣白蚁，尚知解甲护红膏。\n开樽祗觉牵归兴，作赋犹当继老饕。\n油幕晚寒梅影静，亟持大白荐双螯。",
        "dynasty": "宋",
        "collection_info": null
    },
    {
        "title": "和夔门开济堂韵",
        "author": "李曾伯",
        "content": "世事纷更局面棋，滔滔逝水只东之。\n几堆顽石鬼神护，一节高风今古奇。\n司马岂能无战垒，卧龙祗合在筹帷。\n将星一落空遗恨，费尽诗人几许诗。",
        "dynasty": "宋",
        "collection_info": null
    },
    {
        "title": "宿新政县登鲜于氏离堆拜颜鲁公遗像公曾赴蓬州作鲜于氏碑",
        "author": "李曾伯",
        "content": "屹屹金城唐砥柱，如何流落向蓬州。\n一时名节犹山重，千古忠魂与水流。\n不待遗文垂纪录，自存生气沮姦谋。\n当时谁挽浯溪水，为洗离堆一段愁。",
        "dynasty": "宋",
        "collection_info": null
    },
    {
        "title": "至金泉登聚鹤楼",
        "author": "李曾伯",
        "content": "我住华亭惯识伊，九皋仙去逐云飞。\n北山久为悲空帐，赤壁还曾梦羽衣。\n姑和黄楼崔颢赋，为邀华表令威归。\n腰缠却笑扬州客，应对金泉媿子微。",
        "dynasty": "宋",
        "collection_info": null
    },
    {
        "title": "登江陵沙市楚楼",
        "author": "李曾伯",
        "content": "徙倚阑干日未斜，四围不着一山遮。\n浪花滚滚翻春雪，烟树霏霏夹暮霞。\n壮丽中居荆楚会，风流元向蜀吴夸。\n楼头恰称元龙卧，切勿轻嗤作酒家。",
        "dynasty": "宋",
        "collection_info": null
    },
    {
        "title": "简项仲宗游亭皋",
        "author": "李曾伯",
        "content": "试从沙渚入荆城，十里金堤掌样平。\n晓露香留红芰湿，午风清逐白苹生。\n柳边繫马频酤酒，沙际呼鱼旋作羹。\n所欠直惟佳客耳，明朝能辍暇偕行。",
        "dynasty": "宋",
        "collection_info": null
    },
    {
        "title": "宜城道间",
        "author": "李曾伯",
        "content": "萧萧风雨问南关，客裏单衣八月寒。\n灯火数家栖逆旅，江山千里走卑官。\n飘零岐路凭诗纪，寂寞襟怀借酒宽。\n亟写音书寄乡国，北山高卧尽平安。",
        "dynasty": "宋",
        "collection_info": null
    },
    {
        "title": "送清湘蒋尉  其一",
        "author": "李曾伯",
        "content": "我学言诗诗不奇，蒋君言命却能诗。\n岁寒如许松不改，春信未来梅已知。\n丘壑何如归去好，江湖终匪老来宜。\n辰州极去湘南近，办取柴桑三径资。",
        "dynasty": "宋",
        "collection_info": null
    },
    {
        "title": "送清湘蒋尉  其二",
        "author": "李曾伯",
        "content": "昔插金莲醉五泉，与君抵掌共谈天。\n蜀山历遍数千里，荆渚重逢八九年。\n子为丹砂行作吏，我无金鼎可求仙。\n更怜不是春风手，雪意垂垂送去船。",
        "dynasty": "宋",
        "collection_info": null
    },
    {
        "title": "和阙干雪中韵  其一",
        "author": "李曾伯",
        "content": "夜来白凤下天潢，幻得人间玉样光。\n万里园林变春景，几家篱落失秋香。\n黄紬歌枕水为骨，纸帐吟梅铁作肠。\n争似城南老夫妇，地炉相对拥蒲穰。",
        "dynasty": "宋",
        "collection_info": null
    },
    {
        "title": "和阙干雪中韵  其二",
        "author": "李曾伯",
        "content": "青女欺寒未肯霜，先将银铄散祥光。\n芙蓉晓院不禁老，薝卜满林惟欠香。\n冷入宝环销翠羽，声随石鼎煮羊肠。\n兔园赋罢谁能继，留得诗人祝岁穰。",
        "dynasty": "宋",
        "collection_info": null
    },
    {
        "title": "题荆门蒙泉",
        "author": "李曾伯",
        "content": "向来亭上醉流杯，千朶莲花一树梅。\n金炬依然霜不管，琼琚犹待雪相催。\n凌波仙子欣无恙，姑射真人唤不来。\n风景则同怀抱异，倚栏欲去更徘徊。",
        "dynasty": "宋",
        "collection_info": null
    },
    {
        "title": "偕张总干章帅机同游檀溪登极目和韵  其一",
        "author": "李曾伯",
        "content": "底须风景叹新亭，且听樽前贱子陈。\n拚却玉山颓绿醑，莫将银海眩黄尘。\n山容似画屏环立，世事如棋局几新。\n惟有东风不今古，露花烟柳一般春。",
        "dynasty": "宋",
        "collection_info": null
    },
    {
        "title": "偕张总干章帅机同游檀溪登极目和韵  其二",
        "author": "李曾伯",
        "content": "美哉轮奂若天成，一笑凭栏趁喜晴。\n弹厌江山诗句老，破除胸臆酒樽盈。\n溪头圉圉观鱼跃，柳外萧萧忆马鸣。\n明日无妨再联辔，海棠犹未醉春酲。",
        "dynasty": "宋",
        "collection_info": null
    },
    {
        "title": "从制垣观阅和韵",
        "author": "李曾伯",
        "content": "春风小试被庐蒐，抵掌功名一战收。\n万里关河走狐兔，五更笳鼓肃貔貅。\n星驰列骑看腾跃，云合嘉宾乐献酬。\n机会不来人易老，故都惆怅麦油油。",
        "dynasty": "宋",
        "collection_info": null
    },
    {
        "title": "同罗季能章成父张子直登樊城制胜楼",
        "author": "李曾伯",
        "content": "避愁聊復上层楼，上到层楼转更愁。\n杳杳青烟榆夹塞，鳞鳞翠浪麦平畴。\n山连楚甸三千里，地隔中原四百州。\n立尽栏干谁领会，沧波渺处起沙鸥。",
        "dynasty": "宋",
        "collection_info": null
    },
    {
        "title": "送罗季能赴江陵幕  其一",
        "author": "李曾伯",
        "content": "淳熙公论盛槐门，文献依然故笏存。\n晋世昔闻期毕万，鲁人今喜见臧孙。\n交游半是清流望，趋向难为俗子论。\n久客诸侯宁鬰鬰，公卿元自出藩垣。",
        "dynasty": "宋",
        "collection_info": null
    },
    {
        "title": "送罗季能赴江陵幕  其二",
        "author": "李曾伯",
        "content": "留台雄峙渚宫边，江汉中间别一天。\n号令半皆归后务，规模几不减中权。\n况从席上分邹湛，细向楼头访仲宣。\n为报荆人好相庆，幕中无事帅垣贤。",
        "dynasty": "宋",
        "collection_info": null
    },
    {
        "title": "送罗季能赴江陵幕  其三",
        "author": "李曾伯",
        "content": "幕底从游数月间，孤灯冻酒饱相欢。\n平生得此于人寡，举世如斯知己难。\n舍我遽轻千里别，祝君惟有一分宽。\n杨花正怯春归去，忍向南关送客看。",
        "dynasty": "宋",
        "collection_info": null
    },
    {
        "title": "以劝分出伏龙因谒武侯庙",
        "author": "李曾伯",
        "content": "庐存龙去迹成非，草木空山圣得知。\n成败论人陈寿史，功名余恨少陵诗。\n初心何只三分汉，伟略徒夸十倍丕。\n半夜松声捲风雨，犹如抱膝啸吟诗。",
        "dynasty": "宋",
        "collection_info": null
    },
    {
        "title": "和刘清叔檀溪韵",
        "author": "李曾伯",
        "content": "一溪清入汉江东，千载兴亡指顾中。\n自昔霸图成匹马，至今生气贯长虹。\n当时枉驾先诸葛，底事浮江后阿童。\n髀肉已生骓逝矣，空余款段踏尘红。",
        "dynasty": "宋",
        "collection_info": null
    },
    {
        "title": "壬辰过鄂渚简张子直总干  其一",
        "author": "李曾伯",
        "content": "一自檀溪把酒余，年来夷路浸崎岖。\n楼头落日人空老，局面西风事顿殊。\n故国山容增黯淡，旧时柳色半荒芜。\n草堂想见忧时切，曾赋官军近捷无。",
        "dynasty": "宋",
        "collection_info": null
    },
    {
        "title": "壬辰过鄂渚简张子直总干  其二",
        "author": "李曾伯",
        "content": "三载三来汉水湄，做成底事又空归。\n尘埃暂解微官缚，雨雪犹存战士衣。\n黄鹤喜寻诗侣约，白鸥还悟海翁机。\n掀髯一接春风笑，便觅渔蓑老钓矶。",
        "dynasty": "宋",
        "collection_info": null
    },
    {
        "title": "甲午淮幕和萧应父赠郑允蹈韵  其一",
        "author": "李曾伯",
        "content": "休从太上问灵均，华髮骎骎及此辰。\n万里斗槎难远问，一时星弁玷同寅。\n纵逢裨竈言何益，自断虞翻相己屯。\n且喜岁星临宋分，今年颉利定称臣。",
        "dynasty": "宋",
        "collection_info": null
    },
    {
        "title": "甲午淮幕和萧应父赠郑允蹈韵  其二",
        "author": "李曾伯",
        "content": "客来远自洞庭滨，一笑相逢耳竞倾。\n把酒未须论后约，读书已恨欠前生。\n畴堪太乙青藜照，亦有丰城宝剑精。\n近在眼前休蹉却，君如未识问君平。",
        "dynasty": "宋",
        "collection_info": null
    },
    {
        "title": "和萧应父赠黄子芸韵",
        "author": "李曾伯",
        "content": "久负诗坛第一评，肯教栖凤久榛荆。\n西堂有梦堪追谢，北海何书可荐衡。\n匹马归来嗟我俗，孤鸿吟对羡君清。\n霜前蟹嫩新篘美，为问江头潮已生。",
        "dynasty": "宋",
        "collection_info": null
    },
    {
        "title": "和蒋志父春风亭韵  其一",
        "author": "李曾伯",
        "content": "不须举扇障西风，且付黄花一笑中。\n渐喜卢㕙成两毙，仍愁蜂蚁起群雄。\n未能长策辕从北，果有真儒辙岂东。\n老我数奇何所用，快教儿辈学从戎。",
        "dynasty": "宋",
        "collection_info": null
    },
    {
        "title": "和蒋志父春风亭韵  其二",
        "author": "李曾伯",
        "content": "谁能草檄愈头风，有酒时时共一中。\n莫把丹青羡苏武，且将玄白玩扬雄。\n将军事在龙荒北，客子心驰马首东。\n休笑晋朝人物少，犹知口不道和戎。",
        "dynasty": "宋",
        "collection_info": null
    },
    {
        "title": "次蒋志父韵",
        "author": "李曾伯",
        "content": "中原百战徯来苏，浸喜衣冠復旧区。\n要得一行须老将，曾何千虑付狂夫。\n山川感慨诗难尽，烟火萧条酒尚无。\n若问西湖已芜没，望穷惟有几浮图。",
        "dynasty": "宋",
        "collection_info": null
    },
    {
        "title": "甲午七夕在京和朱子木韵",
        "author": "李曾伯",
        "content": "巫云一去付悠悠，堪笑星河老不休。\n天上凄凉两魂梦，人间阅历几春秋。\n销磨长恨诗难尽，领略良宵酒莫留。\n借我天槎试相问，拙人还与巧同不。",
        "dynasty": "宋",
        "collection_info": null
    },
    {
        "title": "甲午中秋在魏塘值风雨",
        "author": "李曾伯",
        "content": "向来玩事每欣逢，老去相忘更客中。\n天下山河清影在，人间风雨此宵同。\n孤鸾夜泣菱花暗，老兔秋悲桂子空。\n料得嫦娥念摇落，不教无酒对征篷。",
        "dynasty": "宋",
        "collection_info": null
    },
    {
        "title": "乙未渡淮点军登寿春南楼",
        "author": "李曾伯",
        "content": "曾向春秋识此州，西风吹袂过淮头。\n人还故老衣冠喜，我为中原草木愁。\n屹若长城今重镇，弃如敝屣昔轻谋。\n功名不是吾曹事，且对空山徙倚楼。",
        "dynasty": "宋",
        "collection_info": null
    },
    {
        "title": "己亥题茅山玉晨观",
        "author": "李曾伯",
        "content": "烟云作嶂松作关，夜深迫人星斗寒。\n分明已在天上坐，不可更作人间看。\n须臾睡去復睡觉，髣髴前身在岩壑。\n洞门锁钥呼未应，时有天香暗飘落。",
        "dynasty": "宋",
        "collection_info": null
    },
    {
        "title": "庚子祈雨蒋山赠月老",
        "author": "李曾伯",
        "content": "欲知计寺金谷吏，便是钟山粥饭头。\n尔欲朝朝动鱼鼓，我期日日饱貔貅。\n几为晓竈炊烟喜，又作秋田渴雨忧。\n自有宝公能办供，元凭心上细推求。",
        "dynasty": "宋",
        "collection_info": null
    },
    {
        "title": "送赵鼎臣赴召  其一",
        "author": "李曾伯",
        "content": "几载江湖负隽声，秋风千里起弓旌。\n石渠喜得今刘向，宣室应知旧贾生。\n台阁致身将贵显，朝廷论事且和平。\n更须记取申公语，不在多言在力行。",
        "dynasty": "宋",
        "collection_info": null
    },
    {
        "title": "送赵鼎臣赴召  其二",
        "author": "李曾伯",
        "content": "师旅之余旱继之，可为太息此何时。\n江头人类鱼鳞集，局面忧深虎口危。\n国事不应分尔汝，边防岂特固藩篱。\n茂弘若问金陵事，说与江东米价知。",
        "dynasty": "宋",
        "collection_info": null
    },
    {
        "title": "和别制垣金陵劝驾韵",
        "author": "李曾伯",
        "content": "殷勤儒帅饯图南，文物彬彬岁比三。\n远业相期唐进士，流风一洗晋清谈。\n歌陈呦鹿筵初宴，分揣庸驽乘莫骖。\n好向琼林待公衮，杏园春色正红酣。",
        "dynasty": "宋",
        "collection_info": null
    },
    {
        "title": "赠闻人松庵",
        "author": "李曾伯",
        "content": "官术犹能手不龟，子之为术亦如之。\n价增三倍玉麟顾，言订千金木石诗。\n鸥鹭寻盟吾自计，鷃鹏付分尔何为。\n异时蓬荜来相验，直说太平卿相谁。",
        "dynasty": "宋",
        "collection_info": null
    },
    {
        "title": "辛丑都司公廨与陈景清诸友小集作  其一",
        "author": "李曾伯",
        "content": "几年漫浪尚萍流，汩没京尘雪满头。\n得意正浓须却顾，奉身而退是良谋。\n未忘雅志怀安石，长忆平生愧少游。\n归去何求闲足矣，数椽村屋一虚舟。",
        "dynasty": "宋",
        "collection_info": null
    },
    {
        "title": "辛丑都司公廨与陈景清诸友小集作  其二",
        "author": "李曾伯",
        "content": "当才谁可柱中流，我辈何如避一头。\n旧隠要寻鸥作伴，薄田足与鹤为谋。\n蒹葭白露嗟今老，榆柳西风感昔游。\n新秫已登鲈蟹贱，溪头何日舣归舟。",
        "dynasty": "宋",
        "collection_info": null
    },
    {
        "title": "送郭靖父还金陵  其一",
        "author": "李曾伯",
        "content": "慈恩得隽绿衣归，凡客南来罕似之。\n名氏已标希吕第，文华要继幼安诗。\n行登衮衮诸公上，毋鄙区区一尉卑。\n踏雪同来子先去，梦随鞭影过江湄。",
        "dynasty": "宋",
        "collection_info": null
    },
    {
        "title": "送郭靖父还金陵  其二",
        "author": "李曾伯",
        "content": "忆昨相从戎马间，屡披锦诰慰苍颜。\n烟尘历遍疆陲役，风雪同谙道路艰。\n子负此名心已白，我成何事鬓徒斑。\n一杯握手无它祝，归为移文问北山。",
        "dynasty": "宋",
        "collection_info": null
    },
    {
        "title": "赠林相士",
        "author": "李曾伯",
        "content": "卖卜长安作漫游，裹粮千里为亲谋。\n时危贵得班超相，命薄那能李广侯。\n术挟瑟竽虽易售，话逢枘凿亦难投。\n江头雨滑东风急，挑却行包归去休。",
        "dynasty": "宋",
        "collection_info": null
    },
    {
        "title": "维扬再赠林相士用前韵",
        "author": "李曾伯",
        "content": "三数年来已倦游，祗缘心迹不相谋。\n深知我类虞翻相，莫怪人惊雍齿侯。\n江国旧怀诗一解，吴乡新思酒双投。\n一番公案重拈出，挑却行包归去休。",
        "dynasty": "宋",
        "collection_info": null
    },
    {
        "title": "癸卯制参黎用之为八仙领客和韵",
        "author": "李曾伯",
        "content": "扑面惊埃扫不开，都忘柳色暗章台。\n偏饶玳席嘉宾乐，特遣瑶池仙子来。\n自分铁心徒自苦，相逢玉兔莫相陪。\n樽前休讶清香少，待约琼花共一杯。",
        "dynasty": "宋",
        "collection_info": null
    },
    {
        "title": "夜分和郑小山韵  其一",
        "author": "李曾伯",
        "content": "弓剑相随几历年，鬓毛斑剥饱风烟。\n可怜芦叶胡笳地，又过菊花新酒天。\n耳听骅骝还紫逻，梦随白鹭过青田。\n家僮久问谋归未，想笑吾顽不可镌。",
        "dynasty": "宋",
        "collection_info": null
    },
    {
        "title": "夜分和郑小山韵  其二",
        "author": "李曾伯",
        "content": "塞上萧萧雨更风，秋来兴味与谁同。\n短檠聊和灯前句，长槊休夸马上功。\n挽二石弓陪一校，操方寸管较诸公。\n到头等是为形役，尽付掀髯一笑中。",
        "dynasty": "宋",
        "collection_info": null
    },
    {
        "title": "赠相士陈林过金陵",
        "author": "李曾伯",
        "content": "疲于吏事老于兵，不特头方命亦屯。\n成败固非予逆睹，穷通何用子前陈。\n登朝不是鸢肩相，守塞尤惭燕颔人。\n见说江东多福德，亟须洗眼望堂麟。",
        "dynasty": "宋",
        "collection_info": null
    },
    {
        "title": "甲辰送淮东黎漕趋朝  其一",
        "author": "李曾伯",
        "content": "帘捲红楼拍手看，星轺迅步上鹓鸾。\n皇华节下留佳政，玉笋班中作好官。\n卿相致身时则易，忠贤得路古来难。\n端门待漏东风峭，尚忆屯边铁甲寒。",
        "dynasty": "宋",
        "collection_info": null
    },
    {
        "title": "甲辰送淮东黎漕趋朝  其二",
        "author": "李曾伯",
        "content": "始焉来此学分弓，定计初筵画诺中。\n击楫少能思祖逖，同舟多頼有娄公。\n老怀不奈周南滞，佳客今成冀北空。\n天上故人如见问，为言憔悴已成翁。",
        "dynasty": "宋",
        "collection_info": null
    },
    {
        "title": "送胡季辙制参赴堂召  其一",
        "author": "李曾伯",
        "content": "怪得檐头鹊语频，好音催召幕中宾。\n唤回鸡塞三更梦，趁取鶑花二月春。\n车法阵图留后效，囊封谏草看前陈。\n退朝若访孤山去，尚有疏梅可寄人。",
        "dynasty": "宋",
        "collection_info": null
    },
    {
        "title": "送胡季辙制参赴堂召  其二",
        "author": "李曾伯",
        "content": "君见淮头尚可为，勿言蚌鹬正相持。\n再三国计当加备，第一人材最切时。\n面目山林还尔我，精神帷幄舍渠谁。\n登楼若也披舆地，为借前筹试及之。",
        "dynasty": "宋",
        "collection_info": null
    },
    {
        "title": "傅山父携示曾玉堂和余韵答之",
        "author": "李曾伯",
        "content": "谁传新语到边州，来自銮坡最紧头。\n句法自成台阁样，交盟犹为友朋谋。\n忆征西府劳清梦，望上东门想贵游。\n何似天风轻借助，放教归老钓鱼舟。",
        "dynasty": "宋",
        "collection_info": null
    },
    {
        "title": "右司周昞仲亦用韵併和以谢之",
        "author": "李曾伯",
        "content": "谁将拙句彻名流，勾引春风入笔头。\n廊庙喜登端士用，田园盍为故人谋。\n曾芳草外思淮事，应海棠边念蜀游。\n细雨挑灯成朗诵，剧谈如共峡江舟。",
        "dynasty": "宋",
        "collection_info": null
    },
    {
        "title": "送制机丰德馨赴堂召  其一",
        "author": "李曾伯",
        "content": "元佑丰家几世孙，依然风概至今存。\n着鞭自许河南逖，举酒相期洛北温。\n联句有诗留月观，御戎何策告天阍。\n切毋饮却西湖水，齿颊冰霜置勿论。",
        "dynasty": "宋",
        "collection_info": null
    },
    {
        "title": "送制机丰德馨赴堂召  其二",
        "author": "李曾伯",
        "content": "奇章昔送牧之行，旧事今亲见广陵。\n一叟栖栖嗟孑立，诸贤衮衮庆偕升。\n事来推与参前着，公去吾其失右肱。\n我俟兵休归决矣，断无清梦到觚棱。",
        "dynasty": "宋",
        "collection_info": null
    },
    {
        "title": "寿城围解制参向君玉贶以凯歌和韵  其一",
        "author": "李曾伯",
        "content": "谁知匕筯落轰雷，三月新城两月围。\n吉语虽传淮鹤捷，惊心几动海鸥机。\n公毋夸伐称全璧，我为忧疑已佩韦。\n何处无鱼堪荐饭，不须跕跕看鸢飞。",
        "dynasty": "宋",
        "collection_info": null
    },
    {
        "title": "寿城围解制参向君玉贶以凯歌和韵  其二",
        "author": "李曾伯",
        "content": "中流岌岌此舟同，对越皇天只寸衷。\n今夜千艘趋险进，明朝万马举群空。\n将军争上平戎捷，老子惭无守塞功。\n局面莫贪边用利，共思稳着待西风。",
        "dynasty": "宋",
        "collection_info": null
    },
    {
        "title": "久雨之余隔窗闻雪简书院诸丈  其一",
        "author": "李曾伯",
        "content": "雨覆云翻越月余，苦疑滕六欠工夫。\n倏敲窗竹清成玉，细剪檐花碎作珠。\n已喜新冬三白有，不愁嗣岁二红无。\n地炉纸帐杯行了，呼起诗翁为捻鬚。",
        "dynasty": "宋",
        "collection_info": null
    },
    {
        "title": "久雨之余隔窗闻雪简书院诸丈  其二",
        "author": "李曾伯",
        "content": "玉龙飞下太清境，粉雉凝成不夜城。\n眩得穷儿犹暴富，照教暗室亦强明。\n来朝细挹千林色，竟夕都忘万籁声。\n不愿衔枚蔡州去，铁衣早撤戍边兵。",
        "dynasty": "宋",
        "collection_info": null
    },
    {
        "title": "乙巳题制参萧应父袭芳亭",
        "author": "李曾伯",
        "content": "细揽群英入此亭，重开八叶付公门。\n无穷真意侵书架，不断清香对酒樽。\n由实又花花又实，看孙生子子生孙。\n主人不用平泉誓，自有根源六艺存。",
        "dynasty": "宋",
        "collection_info": null
    },
    {
        "title": "送翟简卿制参赴南安  其一",
        "author": "李曾伯",
        "content": "渡江华阀尚毡青，人物林中早有声。\n官辙久更谙世路，边筹熟试洞戎情。\n整镳向阙人多羡，出幕持麾古所荣。\n盍为王言留禁闼，美才何止仅专城。",
        "dynasty": "宋",
        "collection_info": null
    },
    {
        "title": "送翟简卿制参赴南安  其二",
        "author": "李曾伯",
        "content": "自屈星屏佐碧油，艰危同济此风舟。\n平山杨柳留佳话，庾岭梅花想胜游。\n公到玉阶宜抗论，我寻画舸便归休。\n他时若访无真里，野水中间一白鸥。",
        "dynasty": "宋",
        "collection_info": null
    },
    {
        "title": "送周昞仲大卿归江西",
        "author": "李曾伯",
        "content": "中外周旋阅几年，清忠一节可笺天。\n历阶而上公卿易，拂袖以归韦布然。\n霅上人稠难买屋，江头路稳好行船。\n梦回落月应相忆，犹有征人在汉边。",
        "dynasty": "宋",
        "collection_info": null
    },
    {
        "title": "和傅山父喜雨韵  其一",
        "author": "李曾伯",
        "content": "骄阳赫赫正当空，化作甘霖覆手中。\n洗涤四郊无点翳，作兴群槁有新功。\n惟方寸地能精格，信咫尺天随感通。\n毋以喜书安仅足，更行好事答高穹。",
        "dynasty": "宋",
        "collection_info": null
    },
    {
        "title": "和傅山父喜雨韵  其二",
        "author": "李曾伯",
        "content": "柔金老火苦相鏖，千里骎骎地不毛。\n忽遂所祈欣欲舞，举蒙其利润于膏。\n昭苏田畯禾千顷，饱满舟人水一篙。\n我老发挥无好句，须拈健笔付诗豪。",
        "dynasty": "宋",
        "collection_info": null
    },
    {
        "title": "和幕府税巽父弔陈任二谏议韵",
        "author": "李曾伯",
        "content": "出门三十里平原，仰止高山礼甚专。\n烈日秋霜千祀后，寒烟荒草两茔前。\n一瞻文献生何晚，三叹姦邪死不先。\n臣也不忠宜共戒，烝尝何惜更加笾。",
        "dynasty": "宋",
        "collection_info": null
    },
    {
        "title": "东西正阳献捷和傅山父凯歌韵",
        "author": "李曾伯",
        "content": "一从授钺俾来旬，却敌无谋效不神。\n士用命焉何有力，臣今老矣不如人。\n谁能河北平三晋，犹虑关中启一秦。\n留取功名待来者，归欤抗疏告严宸。",
        "dynasty": "宋",
        "collection_info": null
    },
    {
        "title": "食河豚鲈鱼席间口占",
        "author": "李曾伯",
        "content": "午食河豚晚食鲈，两鱼风味绝悬殊。\n怀归未必因兹品，适口何能计此躯。\n春岸荻芽常喜有，秋风莼菜不愁无。\n笑他俗子甘鳅鳝，为此杯羹戒不虞。",
        "dynasty": "宋",
        "collection_info": null
    },
    {
        "title": "丙午九日将过阳羡偶成",
        "author": "李曾伯",
        "content": "年年秋晚对风沙，今近重阳喜在家。\n自断此生甘皓首，能消几度看黄花。\n闲身颇觉便筇竹，醉态都忘脱帽纱。\n且问小舟溪上去，飞鸥数点夕阳斜。",
        "dynasty": "宋",
        "collection_info": null
    },
    {
        "title": "游张公祠  其一",
        "author": "李曾伯",
        "content": "坤灵阑迹汉何时，木石深山圣得知。\n大块凿开真境秘，太虚藴出众峰奇。\n攀萝揽秀俯可即，秉烛穷幽远莫窥。\n盍遣神龙谨封护，勿容俗子亦游嬉。",
        "dynasty": "宋",
        "collection_info": null
    },
    {
        "title": "游张公祠  其二",
        "author": "李曾伯",
        "content": "十年重过石桥行，松下清流载濯缨。\n洞隔烟霞知地远，坛连仙佛信天成。\n人如云意俱闲适，山带霜容似瘦生。\n步出亭皋便归去，它时林壑又寒盟。",
        "dynasty": "宋",
        "collection_info": null
    },
    {
        "title": "山中即事",
        "author": "李曾伯",
        "content": "手挼岩菊嗅寒香，陡觉轻飈透薄裳。\n自是苍官添老色，不因青女眩寒妆。\n新篘未熟啜茶去，晚稻才收种麦忙。\n愿学老农惟苦懒，荷锄归去卧斜阳。",
        "dynasty": "宋",
        "collection_info": null
    },
    {
        "title": "送八窗叔归",
        "author": "李曾伯",
        "content": "归来百事付休休，又向空山断送秋。\n整迭衣篝双赤脚，携持拄杖一苍头。\n儒书梵语相参看，酒柱诗盟自献酬。\n客有可人留不住，夜长谁与话清愁。",
        "dynasty": "宋",
        "collection_info": null
    },
    {
        "title": "丙午冬徐衍道见访于可斋",
        "author": "李曾伯",
        "content": "甫能锄月种梅归，竹外欣闻客扣扉。\n天近城南宁去缓，人闲水北肯来稀。\n风云迅步新班笋，雨雪休思旧戍薇。\n别后毋厪问名氏，杜门终老但知非。",
        "dynasty": "宋",
        "collection_info": null
    },
    {
        "title": "尤木石荐术士松庵求书以诗送之",
        "author": "李曾伯",
        "content": "衝寒得得过吾门，切莫谈天不愿闻。\n种木十年甘自许，寄梅千里欲何云。\n人谁相记怀明月，我已无心等片云。\n若向霸陵逢醉尉，不须与说故将军。",
        "dynasty": "宋",
        "collection_info": null
    },
    {
        "title": "丁未效八窗叔赋黄郎",
        "author": "李曾伯",
        "content": "夙悟金仙空色教，化生千百对青春。\n强颜翁媪栀为貌，取悦儿童丝繫身。\n立仗无言开口甚，当筵何事掉头频。\n笑他鲍郭经年舞，我过鶑花即问津。",
        "dynasty": "宋",
        "collection_info": null
    },
    {
        "title": "因赋风筝与黄郎偶",
        "author": "李曾伯",
        "content": "竹君为骨楮君身，学得飞鸢羽样轻。\n出手能施千丈缕，举头可问九霄程。\n高穷寥旷宁无力，少假扶摇即有声。\n所惜峥嵘能几日，儿曹偻指已清明。",
        "dynasty": "宋",
        "collection_info": null
    },
    {
        "title": "送焦吏部造朝  其一",
        "author": "李曾伯",
        "content": "向来借箸在筹帷，今趣魁缠入太微。\n汉郡奚劳汲生守，洛人喜见范公归。\n要持真是明公论，莫急同心济事机。\n见说九重勤侧席，细陈长策慰宵衣。",
        "dynasty": "宋",
        "collection_info": null
    },
    {
        "title": "送焦吏部造朝  其二",
        "author": "李曾伯",
        "content": "火云赫赫汗衣流，人望公来望有秋。\n契托棣华承缱绻，辞陈桑土愿绸缪。\n行为霖雨千畴足，坐解西风一段忧。\n从此江头波浪息，柳边赢得伴沙鸥。",
        "dynasty": "宋",
        "collection_info": null
    },
    {
        "title": "偶得希真岩壑旧隠正在小圃因赋  其一",
        "author": "李曾伯",
        "content": "数峰佳致蔼前修，心匠玲珑小更幽。\n公去我来几传舍，人非物是一虚舟。\n矗天柳色新条改，垂地藤阴旧迹留。\n坐对黄花谁领会，犹疑蝴蝶是庄周。",
        "dynasty": "宋",
        "collection_info": null
    },
    {
        "title": "偶得希真岩壑旧隠正在小圃因赋  其二",
        "author": "李曾伯",
        "content": "高人已逐烟霞去，此地犹余岩壑存。\n十数小峰缠古蔓，两三老木长盘根。\n月沉翠柳空梁影，雨洗苍苔带屐痕。\n留得清风师后进，绝胜金谷忆王孙。",
        "dynasty": "宋",
        "collection_info": null
    },
    {
        "title": "八窗叔用前韵相寄时留村舍和以谢之  其一",
        "author": "李曾伯",
        "content": "从渠旧隠擅清修，我爱吾庐溪上幽。\n一幅霜林长短树，几湾烟苇去来舟。\n买鱼酿秫作新节，招鹤访梅迟小留。\n却忆故山怀故老，宁忘嫠纬念宗周。",
        "dynasty": "宋",
        "collection_info": null
    },
    {
        "title": "八窗叔用前韵相寄时留村舍和以谢之  其二",
        "author": "李曾伯",
        "content": "洛川已矣不復见，斯地岿然犹独存。\n九仞成功忍亏篑，百年种德在深根。\n依稀旧燕空梁语，俯仰飞鸿踏雪痕。\n多少名园富花石，争如书圃付儿孙。",
        "dynasty": "宋",
        "collection_info": null
    },
    {
        "title": "又和八窗叔见寄",
        "author": "李曾伯",
        "content": "寂寞寒枝问故栖，柳疏梧老影熹微。\n炊烟冷落犁荒壠，篷雨廉纤缆断矶。\n拟阅旧书成懒癖，旋篘新酒解愁围。\n家人不惯田园趣，刚道天寒盍早归。",
        "dynasty": "宋",
        "collection_info": null
    },
    {
        "title": "戊申春偶成",
        "author": "李曾伯",
        "content": "半世崎岖鬓已凋，元知官职忌之招。\n几番恶梦觉已晚，一片好心磨不消。\n枕上岂堪思往日，樽前更莫计明朝。\n此身若也填沟壑，犹有来生答圣朝。",
        "dynasty": "宋",
        "collection_info": null
    },
    {
        "title": "赋家山夕秀  其一",
        "author": "李曾伯",
        "content": "本因累土作层台，巧匠俄为小阜堆。\n碧落界边将塔对，苍芜断处送山来。\n状成一段林峦胜，欠得几株松桂栽。\n夕照未沉明月上，倚阑正尔可徘徊。",
        "dynasty": "宋",
        "collection_info": null
    },
    {
        "title": "赋家山夕秀  其二",
        "author": "李曾伯",
        "content": "小亭八尺石为台，占绿围中作翠堆。\n一片闲云难画去，四时野色入诗来。\n气凌月观身曾到，梦托云根手自栽。\n更出城楼一头地，夕阴含雨肯低徊。",
        "dynasty": "宋",
        "collection_info": null
    },
    {
        "title": "和褚县丞韵  其一",
        "author": "李曾伯",
        "content": "世味宁如道味浓，谁令小屋卧元龙。\n何当谈笑与双璧，乃假吟哦对二松。\n倾盖正欣留槜李，归樯底事取潘葑。\n先生且办弦歌计，莫虑瓶无斗粟舂。",
        "dynasty": "宋",
        "collection_info": null
    },
    {
        "title": "和褚县丞韵  其二",
        "author": "李曾伯",
        "content": "拍拍新书一纸春，相逢牢落易相亲。\n霸陵李广方嗟老，阙里原思乃叹贫。\n顾我栖迟甘一壑，感君慰藉重千钧。\n灯前欲和梅花引，病髮飘飘满面尘。",
        "dynasty": "宋",
        "collection_info": null
    },
    {
        "title": "己酉庆周子将寿八十",
        "author": "李曾伯",
        "content": "华龄八袠庆朋簪，贵老崇师喜见今。\n绛帐先生从白髮，金闺诸彦尽青衿。\n冰寒水见源流盛，玉在山知润泽深。\n厚德作人宜寿艾，永传文献纪枌阴。",
        "dynasty": "宋",
        "collection_info": null
    },
    {
        "title": "和褚县丞韵",
        "author": "李曾伯",
        "content": "哦松之去争能诵，载月而归取甚廉。\n诲掖尚无忘后进，典刑真不愧前瞻。\n新诗慰藉知三復，雅意勤渠示一谦。\n愿问閒中读书味，鱼熊何以得而兼。",
        "dynasty": "宋",
        "collection_info": null
    },
    {
        "title": "己酉赴桂过抚州樟原得雨",
        "author": "李曾伯",
        "content": "夜来一雨洗骄阳，轧轧篮舆趁晓凉。\n过眼几多山应接，转头二十里相望。\n烟横夹道松交翠，水拍连畴稻半黄。\n辙迹平生今始到，元知乐土是江乡。",
        "dynasty": "宋",
        "collection_info": null
    },
    {
        "title": "忆幼子",
        "author": "李曾伯",
        "content": "膝下相随五阅秋，意其可以付箕裘。\n祗缘老子身无福，致使佳儿命不修。\n宿业结来知有自，暑行坏会復奚尤。\n灵台一点知何处，痛入肝肠死则休。",
        "dynasty": "宋",
        "collection_info": null
    },
    {
        "title": "题衡山县驿",
        "author": "李曾伯",
        "content": "平生足始涉南方，邸舍稀疏驿路长。\n尚隔三州纔岭峤，更行几日是潇湘。\n家人转苦禁秋热，舆从常催趁晓凉。\n识破浮生等羁旅，强加餐饭莫悲伤。",
        "dynasty": "宋",
        "collection_info": null
    },
    {
        "title": "和邓巽坡韵",
        "author": "李曾伯",
        "content": "身虽湖海常怀主，忠在朝廷肯具臣。\n为国未尝知有己，此心可以质诸神。\n绸缪旧话方樽酒，拂涤征涂满袂尘。\n雍齿且封君岂虑，正须珍重保千钧。",
        "dynasty": "宋",
        "collection_info": null
    },
    {
        "title": "题衡阳临湘驿",
        "author": "李曾伯",
        "content": "暑涂挈挈问持装，过眼苹风倏转商。\n岂为南鱼来丙穴，且先北雁过衡阳。\n童乌已矣肠空断，老马疲哉汗欲僵。\n身大块中犹大疟，铁心禁得几炎凉。",
        "dynasty": "宋",
        "collection_info": null
    },
    {
        "title": "过愚溪",
        "author": "李曾伯",
        "content": "为底先生此水居，正缘不解学颜愚。\n身虽乐彼溪山似，名不期而天壤俱。\n往事勿言今已矣，当时岂意在兹乎。\n拟招故老穷佳胜，烟草萧萧宅一区。",
        "dynasty": "宋",
        "collection_info": null
    },
    {
        "title": "过清湘洮阳驿和方孚若韵",
        "author": "李曾伯",
        "content": "问驿寻梅路渐深，壁间谁帖迈来禽。\n困诗感叹人才旧，投笔惭书岁月今。\n访古暂陪湘水浒，忧时远到雪山阴。\n牧羝持节畴能似，空倩宾鸿为寄音。",
        "dynasty": "宋",
        "collection_info": null
    },
    {
        "title": "礼湘山佛和别驾叔韵",
        "author": "李曾伯",
        "content": "自得湘南一派奇，禅舂元熟不须师。\n几千亿化如来相，五百年将再出时。\n翠壁云连秋树老，宝坊香静午斋迟。\n我来欲和因缘事，众衲丛中有解知。",
        "dynasty": "宋",
        "collection_info": null
    },
    {
        "title": "送交代董矩堂赴召  其一",
        "author": "李曾伯",
        "content": "渊源正学富经纶，炳炳如丹一片心。\n中外久期还荷橐，江湖所至是棠阴。\n威声足使戎心慑，边腹何虞客气侵。\n指日玉阶清问及，盍思长策济当今。",
        "dynasty": "宋",
        "collection_info": null
    },
    {
        "title": "送交代董矩堂赴召  其二",
        "author": "李曾伯",
        "content": "渡泸已定葛巾北，分陕既成周衮东。\n二者于斯皆上意，群然以此望明公。\n香名千载梅边雪，归路三秋桂子风。\n百万民夷休恋恋，公方柄用福无穷。",
        "dynasty": "宋",
        "collection_info": null
    },
    {
        "title": "送交代董矩堂赴召  其三",
        "author": "李曾伯",
        "content": "遡风绣节洞庭滨，作噩重逢未识真。\n不谓颓龄来岭海，乃承华武接星辰。\n公捐纍印轻于叶，我愧满襟皆是尘。\n从此庙堂医国去，好留肘后遗陈人。",
        "dynasty": "宋",
        "collection_info": null
    },
    {
        "title": "和邓巽坡咏菊併见寄韵  其一",
        "author": "李曾伯",
        "content": "天涯秋晚见孤芳，华髮萧骚易感伤。\n对酒未尝忘北海，因诗惟恐瘦东阳。\n古心翻得风霜白，冷艷宁随草木黄。\n惟屈可餐陶可采，蝶蜂争得识寒香。",
        "dynasty": "宋",
        "collection_info": null
    },
    {
        "title": "和邓巽坡咏菊併见寄韵  其二",
        "author": "李曾伯",
        "content": "转蓬又是几三秋，客裏常宜视鼎羞。\n岭首舍梅无所有，衡阳断雁寄何由。\n凄凉陈迹几年事，缱绻高情一夕留。\n圣代断无车盖禁，诗筒毋惜到南州。",
        "dynasty": "宋",
        "collection_info": null
    },
    {
        "title": "登逍遥楼和方孚若韵",
        "author": "李曾伯",
        "content": "尧山举目见于墙，群玉森森拱巨梁。\n一幅画屏罗伟观，两诗银笔冠当场。\n沙平鹭立秋无尽，月冷乌啼夜未央。\n有客凭阑共清话，逍遥何异白云乡。",
        "dynasty": "宋",
        "collection_info": null
    },
    {
        "title": "登湘南楼和方孚若韵",
        "author": "李曾伯",
        "content": "天教管领众山来，笋立平章翠作堆。\n上马休怜翁矍铄，酌罍聊赋彼崔嵬。\n楼高苍桂奇观列，人对黄花逸兴催。\n公退呼儿同徙倚，卷舒风月等浮埃。",
        "dynasty": "宋",
        "collection_info": null
    },
    {
        "title": "登西楼题柱",
        "author": "李曾伯",
        "content": "分弓来戍岭南州，勋镜尘生雪满头。\n愿进愚言宜简易，颇哀老子得遨游。\n青山落处钟闻寺，白鹭明边人倚楼。\n衙散吏归冰样静，一庭落叶和晴鸠。",
        "dynasty": "宋",
        "collection_info": null
    },
    {
        "title": "己酉八桂劝驾",
        "author": "李曾伯",
        "content": "快束行装稳着鞭，梅边已报小春天。\n程开鹏翼三千里，名继龙头二百年。\n花插一枝趋燕喜，云占五色对胪传。\n丈夫自许当如此，举酒相期共勉旃。",
        "dynasty": "宋",
        "collection_info": null
    },
    {
        "title": "庚戌题雪观用方孚若韵",
        "author": "李曾伯",
        "content": "纔见春从沙际归，堂堂背我迅于飞。\n病余窥圃心成怯，老去登楼力苦微。\n岸柳含烟犹绿瘦，海棠裛雨正红肥。\n山川信美非吾土，强作清吟祗遂非。",
        "dynasty": "宋",
        "collection_info": null
    },
    {
        "title": "和邓巽坡见寄元夕韵",
        "author": "李曾伯",
        "content": "一笑芳宵万虑平，诗翁犹自假诗鸣。\n名邦想见灯成市，病骨相忘月暗城。\n人事谁能记今昨，天公都莫管阴晴。\n窗前细读梅花句，但觉身轻眼倍明。",
        "dynasty": "宋",
        "collection_info": null
    },
    {
        "title": "又和梅韵",
        "author": "李曾伯",
        "content": "千里诗来字字香，品题着意到孤芳。\n以千林表丈人行，洗万古凡儿女妆。\n自是精神凌雪月，不妨风骨饱冰霜。\n捻髭聊以酬清思，病笔欹斜媿小王。",
        "dynasty": "宋",
        "collection_info": null
    },
    {
        "title": "宁寿寺劭农登慈氏阁和李诚之柱间韵",
        "author": "李曾伯",
        "content": "持酒殷勤问尔农，忧时同此愿年丰。\n仓箱欲致崇墉积，耒耜宜加旷土功。\n水北有田均夜雨，岭南无地不春风。\n吾皇德化形扶杖，亲见儿嬉七十翁。",
        "dynasty": "宋",
        "collection_info": null
    },
    {
        "title": "琼筦顾守示和愚溪诗用韵饯之",
        "author": "李曾伯",
        "content": "鲸浪中间一岛居，往时千虑笑狂愚。\n伏波方略今堪拟，渤海声名断与俱。\n小丑当从而靡矣，吾民其庶有瘳乎。\n双旌整顿双泉了，归佐清朝泽广区。",
        "dynasty": "宋",
        "collection_info": null
    },
    {
        "title": "题越观和方孚若韵",
        "author": "李曾伯",
        "content": "檐阴寂寂转西迟，检点春工倍费诗。\n烟树鬰苍何处洞，雨苔斑驳旧人碑。\n清泉白石仙游地，芳草绿阴晴昼时。\n目送水云谁领会，沙鸥点点柳丝丝。",
        "dynasty": "宋",
        "collection_info": null
    },
    {
        "title": "禁烟日登嵯峨阁和方孚若韵",
        "author": "李曾伯",
        "content": "漠漠风烟着野棠，一春多恨雨浪浪。\n古榕阴裏作寒食，芳草城头过艷阳。\n不断山光通百粤，无边春思渺三湘。\n伊祁不放花飞尽，露湿蔷薇几阵香。",
        "dynasty": "宋",
        "collection_info": null
    },
    {
        "title": "庚戌赴荆阃舟过湘江",
        "author": "李曾伯",
        "content": "湘流得雨掌来平，艇子乘风羽样轻。\n过眼千山纔岭粤，转头一水又衡荆。\n大江东下怀乡国，落日西边是戍城。\n鸣鴂数声青嶂晚，客心如铁也关情。",
        "dynasty": "宋",
        "collection_info": null
    },
    {
        "title": "和总幕刘景文题杜立斋遗翰诗韵",
        "author": "李曾伯",
        "content": "一老风流两社间，至今膏馥尚留残。\n典刑已矣墨犹润，生死以之盟未寒。\n淮海属心知士苦，山林投分只儒酸。\n灯前掩袂空三叹，盍与传诸琬琰看。",
        "dynasty": "宋",
        "collection_info": null
    },
    {
        "title": "辛亥元夕坐间和刘景文韵  其一",
        "author": "李曾伯",
        "content": "客心似向汉槎来，便盍观光近斗台。\n王俭池边新节物，刘郎观裏旧根栽。\n饶人老月添春好，特地痴云际晚开。\n明岁传柑天上宴，马头犹记渚宫回。",
        "dynasty": "宋",
        "collection_info": null
    },
    {
        "title": "辛亥元夕坐间和刘景文韵  其二",
        "author": "李曾伯",
        "content": "多谢孀娥得得来，肯陪绿鬓映黄台。\n剪成绛蜡灯间艷，移向青油幕底栽。\n万目竞拚通夕看，两眉赢得片时开。\n祗怜人亦牵丝戏，任向当场弄几回。",
        "dynasty": "宋",
        "collection_info": null
    },
    {
        "title": "书院诸客登仲宣楼以诗寄之",
        "author": "李曾伯",
        "content": "指点层云气可干，官身浩叹不如闲。\n几回落日诗怀古，一半春风酒破悭。\n许我婆娑从白髮，于人妩媚有青山。\n前身王粲重拈笔，惜欠胡床着席间。",
        "dynasty": "宋",
        "collection_info": null
    },
    {
        "title": "送书记雷宜叔造朝",
        "author": "李曾伯",
        "content": "五色云边昔稚圭，军戎万里已周知。\n趋朝岂止重凭广，出幕聊为送适诗。\n行李羽轻清涨稳，交情珍重岁寒期。\n君王若问荆州事，白玉阶前细数之。",
        "dynasty": "宋",
        "collection_info": null
    },
    {
        "title": "曾总干以乃尊侍郎二诗见示和韵  其一",
        "author": "李曾伯",
        "content": "别公知阅几桑阴，玉笋山中旧隠寻。\n郾暮联镳来自旧，泾舟共楫继由今。\n一门翁季芝兰味，四海弟兄金石心。\n塞上西风渐萧瑟，书来毋惜寄规箴。",
        "dynasty": "宋",
        "collection_info": null
    },
    {
        "title": "曾总干以乃尊侍郎二诗见示和韵  其二",
        "author": "李曾伯",
        "content": "畴昔风云共壮游，笑吴夏口蜀江油。\n我犹乘险凛孤注，君早得闲先几筹。\n目底阿蒙元龌龊，膝间文度尽风流。\n箇中妙理谁能会，且向平原唤督邮。",
        "dynasty": "宋",
        "collection_info": null
    },
    {
        "title": "陈次贾归以二诗言别和韵送之  其一",
        "author": "李曾伯",
        "content": "百尺楼前舣去桅，元龙豪气肯低徊。\n昔从桂岭访梅去，今自荆江载月回。\n敢拟王刘曾主客，应嗤瑜逊等舆台。\n转头落日阳关外，三叹可人呼不来。",
        "dynasty": "宋",
        "collection_info": null
    },
    {
        "title": "陈次贾归以二诗言别和韵送之  其二",
        "author": "李曾伯",
        "content": "手袖朱絃绿绮琴，身虽湖海调山林。\n家园千里归心切，朋友中年别恨深。\n国事艰难殚我力，世情巧令听渠任。\n海门雁过应相忆，塞上征人正苦心。",
        "dynasty": "宋",
        "collection_info": null
    },
    {
        "title": "寿利州赵漕  其一",
        "author": "李曾伯",
        "content": "天禀银河一派清，蔼然中外播休声。\n金城方略今充国，斜谷规模旧孔明。\n屈久辔丝勤使指，再须班笋着宗英。\n九重侧席亲贤切，有诏西南起老成。",
        "dynasty": "宋",
        "collection_info": null
    },
    {
        "title": "寿利州赵漕  其二",
        "author": "李曾伯",
        "content": "几载星轺惠汉关，埴培寿脉一分宽。\n数丝鹤鬓因民白，一片鸥心为国丹。\n绿野高风虽独慕，黄花晚节正争看。\n勋名麟阁清芬在，且伴松椿傲岁寒。",
        "dynasty": "宋",
        "collection_info": null
    },
    {
        "title": "寿遂宁李漕  其一",
        "author": "李曾伯",
        "content": "今世儒宗一泰山，暂乘紫气下函关。\n主盟道学周程上，伯仲诗名李杜间。\n少府暂分肤使节，甘泉合在侍臣班。\n春江一碧平于掌，好趣牙樯待赐环。",
        "dynasty": "宋",
        "collection_info": null
    },
    {
        "title": "寿遂宁李漕  其二",
        "author": "李曾伯",
        "content": "自从岳牧着民庸，十载岷峨帝眷隆。\n草带雨锄周圃绿，粟和烟輓汉关红。\n活人阴德深无尽，寿国良方用不穷。\n一转钧间黄阁去，天涯岁岁囿东风。",
        "dynasty": "宋",
        "collection_info": null
    },
    {
        "title": "寿遂宁李漕  其三",
        "author": "李曾伯",
        "content": "自是清都紫府仙，德星躔次剑东川。\n香浮世界鶑花地，人乐春风燕麦天。\n元佑贤材名閤近，绍兴相业庆基绵。\n一年一佛为公寿，五百尊成五百年。",
        "dynasty": "宋",
        "collection_info": null
    },
    {
        "title": "寿蜀帅  其一",
        "author": "李曾伯",
        "content": "天遣长庚衍瓞瓜，几年清庙着声华。\n九重璇派周麟趾，千里金城汉犬牙。\n未驾说舟仪列鹭，已麾段笏击长蛇。\n堂堂一节鼎铛耳，岂借西山太史家。",
        "dynasty": "宋",
        "collection_info": null
    },
    {
        "title": "寿蜀帅  其二",
        "author": "李曾伯",
        "content": "霄汉当年把绣衣，载持斋钺建侯珪。\n春城月淡铜梁北，夜柝星沉玉垒西。\n外阃规模萧葛上，中朝勋望范韩齐。\n枫宸侧席亲贤久，早晚鸣珂步相堤。",
        "dynasty": "宋",
        "collection_info": null
    },
    {
        "title": "寿蜀帅  其三",
        "author": "李曾伯",
        "content": "不用江山当寿巵，年年一佛住峨眉。\n崧高復见歌申伯，垧野宁无颂鲁僖。\n岁比绛人逾甲子，日逢皇览揆庚寅。\n书生愧乏梅花赋，引领东风上北枝。",
        "dynasty": "宋",
        "collection_info": null
    },
    {
        "title": "寿应茶马  其一",
        "author": "李曾伯",
        "content": "自联班序简宸聪，廊庙江湖一节同。\n百世几人今蜀日，千年一到昔虞风。\n得莘渭上康时策，有伊洛间传道功。\n早晚为霖洗炎热，苍生俱出炭炉中。",
        "dynasty": "宋",
        "collection_info": null
    },
    {
        "title": "寿应茶马  其二",
        "author": "李曾伯",
        "content": "太微一宿烛鱼鳬，已奏平反课转输。\n绿碾雨前舒凤爪，青鎌雪外长龙颅。\n班崇东壁图书府，惠畅西夷道德涂。\n伫佐修壤歌六月，载铭石鼓会东都。",
        "dynasty": "宋",
        "collection_info": null
    },
    {
        "title": "寿应茶马  其三",
        "author": "李曾伯",
        "content": "汉昴殷箕谩拟伦，天将平治启儒真。\n钟英宝婺金华地，敛福铜梁玉垒民。\n冰壑雪山无点暑，桃溪棠荫有余春。\n绵绵寿脉无穷处，一派根源在至仁。",
        "dynasty": "宋",
        "collection_info": null
    },
    {
        "title": "寿陈制垣  其一",
        "author": "李曾伯",
        "content": "十载青油驻汉关，勋名高压岘南山。\n雨滋万顷春犁乐，月淡三边夜柝闲。\n为小朝廷留宿望，升真学士重崇班。\n九重银信知非远，白玉阶前一武间。",
        "dynasty": "宋",
        "collection_info": null
    },
    {
        "title": "寿陈制垣  其二",
        "author": "李曾伯",
        "content": "向来荆楚说边州，人士今夸乐国游。\n千里潢池自交扰，一江汉水独安流。\n兵无敢惰身为率，民有犹饥惠亟赒。\n阴德活人无量大，不须香火祝王侯。",
        "dynasty": "宋",
        "collection_info": null
    },
    {
        "title": "寿陈制垣  其三",
        "author": "李曾伯",
        "content": "东皇妆就牡丹天，来献蓬莱不老仙。\n耆旧喜增羊祜传，蛮夷欣问晋公年。\n休怀苕水清风适，且醉檀溪绿草边。\n愿向衣冠图上看，银屏千岁映貂蝉。",
        "dynasty": "宋",
        "collection_info": null
    },
    {
        "title": "代为其亲寿  其一",
        "author": "李曾伯",
        "content": "十载青油驻岘山，屹如一柱倚人寰。\n秧畴雨足春犁乐，榆塞风清夜柝闲。\n威望龙堆毡帐外，勋名麟阁鼎彝间。\n命圭指日催裴度，乐府无烦唱玉关。",
        "dynasty": "宋",
        "collection_info": null
    },
    {
        "title": "代为其亲寿  其二",
        "author": "李曾伯",
        "content": "两星相比映文昌，戏綵蹁跹戟卫香。\n鬓底公因民事白，眉边人卜诏书黄。\n五千文字为家计，百万阴功即寿乡。\n要学元和同九老，未夸耆旧传襄阳。",
        "dynasty": "宋",
        "collection_info": null
    },
    {
        "title": "寿岳漕  其一",
        "author": "李曾伯",
        "content": "渡江人物照干坤，盟府勋庸奕叶存。\n崧岳千年申伯雅，汉台几世仲华孙。\n自将翠节临南纪，更佐金城护北门。\n禁柳官梅正春色，好看鸣玉上天阍。",
        "dynasty": "宋",
        "collection_info": null
    },
    {
        "title": "寿岳漕  其二",
        "author": "李曾伯",
        "content": "檀溪翠雾晓轮囷，共庆皇华诞玉辰。\n偻指明宵三五夜，从头新岁八千春。\n且烦皎月清边徼，行逐东风造禁宸。\n留取棠阴蔽南岘，为陪羊杜寿苍珉。",
        "dynasty": "宋",
        "collection_info": null
    },
    {
        "title": "江陵和费察推九蘂瑞莲韵",
        "author": "李曾伯",
        "content": "喜对荆人一笑嫣，吾邦今见此嘉莲。\n脂容妩媚目疑幻，玉貌参差骨是仙。\n试把万葩千卉较，曾无一蒂九芳连。\n分明河洛中兴象，要竭精忠答上天。",
        "dynasty": "宋",
        "collection_info": null
    },
    {
        "title": "壬子夏偶成",
        "author": "李曾伯",
        "content": "心已灰如鬓已皤，迫人桑荫疾于梭。\n更尝万事不为少，恍悟一身犹是多。\n田里乞身斯可矣，功名到手竟如何。\n公余幸喜边烽静，且对樽前浩浩歌。",
        "dynasty": "宋",
        "collection_info": null
    },
    {
        "title": "壬子江陵寄闻人松庵",
        "author": "李曾伯",
        "content": "不见松庵又几年，书来云欲卜新椽。\n我方北寨愁供戍，君盍西湖喜结缘。\n多谢烹鱼勤客遗，薄言骑鹤寓腰缠。\n惜无广厦欢颜力，姑用长安作酒钱。",
        "dynasty": "宋",
        "collection_info": null
    },
    {
        "title": "秋霖喜霁适覩庙堂酬唱相去数千里而阴晴同之因用韵",
        "author": "李曾伯",
        "content": "明良相正体坤干，感格时旸本致虔。\n坐使群方皆见日，谁言千里不同天。\n只将精白承休德，岂在缁黄结善缘。\n更得北风无羽檄，不妨举酒乐康年。",
        "dynasty": "宋",
        "collection_info": null
    },
    {
        "title": "宴四川余制置乐语口号",
        "author": "李曾伯",
        "content": "分弓辍自侍臣班，来拥貔貅设汉关。\n胆落毡裘千里外，指呼羽扇一麾间。\n共期朴实工夫到，会见承平气象还。\n荆益论盟如此酒，从今西顾释天颜。",
        "dynasty": "宋",
        "collection_info": null
    },
    {
        "title": "宴嘉兴谢守乐语口号",
        "author": "李曾伯",
        "content": "辄从荀玉镇扶风，政事龚黄一样同。\n白髮归田嗟我老，黑头入相属之公。\n萧然旧菊荒芜裏，欣在甘棠蔽芾中。\n诏下鸳湖天咫尺，好风行送画船东。",
        "dynasty": "宋",
        "collection_info": null
    },
    {
        "title": "宴湖南章漕乐语口号",
        "author": "李曾伯",
        "content": "使星一点寿星边，惠我三湘两阅年。\n既付龟符还楚垒，便持犀节上尧天。\n何参接踵新规在，侨札论心旧识然。\n入对丹墀访南事，细陈霜颊障蛮烟。",
        "dynasty": "宋",
        "collection_info": null
    },
    {
        "title": "饯章漕乐语口号",
        "author": "李曾伯",
        "content": "来湘话浙倍绸缪，天路风高借莫留。\n不俟驾行何惮暑，适逢圭觐恰当秋。\n登仙堪羡星辰履，归老终寻雪夜舟。\n公到甘泉陈大计，毋忘膏雨泽南州。",
        "dynasty": "宋",
        "collection_info": null
    },
    {
        "title": "宴湖南洪漕乐语口号",
        "author": "李曾伯",
        "content": "仗节来从玉笋班，福星甫照举欢颜。\n持荷自盍登尧陛，輓粟宁容久汉关。\n庆集正当萸菊际，交盟喜在芷兰间。\n定王台小难留住，祗恐天边即予环。",
        "dynasty": "宋",
        "collection_info": null
    },
    {
        "title": "宴广西丰宪乐语口号",
        "author": "李曾伯",
        "content": "帝遣星轺入桂州，雨余凉嫩一天秋。\n绣衣翠节皇华远，碧玉青罗喜气浮。\n犹昔孺文同此酒，喜今师德在吾舟。\n相期办却平蛮事，公向三阶我一丘。",
        "dynasty": "宋",
        "collection_info": null
    },
    {
        "title": "赠柯山道士郑云谷来住澧之洞晨  其一",
        "author": "李曾伯",
        "content": "本是住山人，来作开山计。\n云出元无心，有心为云累。\n执柯与纫兰，如幻亦如寄。\n神游有昆蓬，御风归欤是。",
        "dynasty": "宋",
        "collection_info": null
    },
    {
        "title": "赠柯山道士郑云谷来住澧之洞晨  其二",
        "author": "李曾伯",
        "content": "道人本分事，不用达人诗。\n烟霞痼疾间，风月陶写之。\n漆园直寓言，谪仙岂吾师。\n卷怀置心斋，焚芗比希夷。",
        "dynasty": "宋",
        "collection_info": null
    },
    {
        "title": "题怀远楼",
        "author": "李曾伯",
        "content": "心远目难尽，境须诗与论。\n风樯谁客艇，烟树某家村。\n野草春千古，江天月一痕。\n旧时方册事，一笑付方樽。",
        "dynasty": "宋",
        "collection_info": null
    },
    {
        "title": "挽赵无垢  其一",
        "author": "李曾伯",
        "content": "早奏玉垣绩，纔登金掌班。\n众皆期两地，谁谓老三山。\n江夏勋劳上，东平礼义间。\n壮猷惭弗克，孰与济时艰。",
        "dynasty": "宋",
        "collection_info": null
    },
    {
        "title": "挽赵无垢  其二",
        "author": "李曾伯",
        "content": "公未通闺日，相从入幕游。\n瞠乎惭后乘，藉甚伟前筹。\n原隰曾并辔，江涛几共舟。\n柯山回首处，老泪为横流。",
        "dynasty": "宋",
        "collection_info": null
    },
    {
        "title": "挽曾侍郎  其一",
        "author": "李曾伯",
        "content": "名阀蜚声远，甘泉跬步登。\n词华八塼日，姓字一条冰。\n恋阙丹心在，临朝清问曾。\n秀溪春梦杳，留得瓣香曾。",
        "dynasty": "宋",
        "collection_info": null
    },
    {
        "title": "挽曾侍郎  其二",
        "author": "李曾伯",
        "content": "江汉云鸿遇，星霜电骥驰。\n同朝更同幕，相好更相规。\n肯託贤郎我，追伤益友谁。\n哀辞千里寄，相者为歌之。",
        "dynasty": "宋",
        "collection_info": null
    },
    {
        "title": "送石首傅宰",
        "author": "李曾伯",
        "content": "石首邑易治，难山政可师。\n弦歌聊戏耳，谈笑以为之。\n省德多餐饭，勤官少作诗。\n交情毋恃旧，公事定相规。",
        "dynasty": "宋",
        "collection_info": null
    },
    {
        "title": "题推篷梅轴  其一",
        "author": "李曾伯",
        "content": "玉奴梳洗罢，半面露新妆。\n江岸数枝影，篷窗一罅香。\n横披含晓色，卧对压春芳。\n庾岭几多力，剡溪方寸长。\n萧然临水月，即之贯冰霜。\n老出墨池手，清入诗人肠。\n孤梢亚篱落，全树嗤玉堂。\n故旧解后见，隽永约略尝。\n熏羞篆鼎供，醉梦纸帐傍。\n頼君润色工，着我怀袖藏。\n太繁厌易启，所取廉毋伤。\n谁为语逋逊，持此同相羊。",
        "dynasty": "宋",
        "collection_info": null
    },
    {
        "title": "题推篷梅轴  其二",
        "author": "李曾伯",
        "content": "片玉漏春色，恍逢江路傍。\n中山费巧思，寿阳矜轻妆。\n精神盈一握，标格压众芳。\n彷佛水边影，有无风前香。\n卷舒适人意，推敲挠予肠。\n形状仆草玄，谱系根花光。\n勿谓数枝隘，中寓千丈强。\n晏不满几尺，焉用张堂堂。\n桃李空满园，媿死安敢当。\n太羹少为贵，鼎鼐滋味长。\n只愁楮君弱，蠹鱼食春阳。\n慎勿示肉眼，收付奚奴囊。",
        "dynasty": "宋",
        "collection_info": null
    },
    {
        "title": "仲宣楼落成和吴深源制参韵  其一",
        "author": "李曾伯",
        "content": "巍楼耸立千仞壁，熊楚奇观此其一。\n苍龙夭矫出一头，下瞰七泽干坤浮。\n平远献状呈几席，气势弹压东西州。\n仲宣襟抱六合隘，生阅曹刘几成败。\n当时徙倚落日边，岂计嘉名镇长在。\n高谈犹想四座惊，好语意得由天成。\n景升逝矣建安往，岂浊斯足清斯缨。\n今朝我与群贤集，风景还能类前日。\n赋斯楼者天台公，扬厉其谁会椽笔。\n嗟今视昔后视今，君子思远而忧深。\n运方济泰月在临，有如此水舟同心。\n芳名起日炳若揭，老子婆娑众宾悦。\n斯城斯楼天下无，王赋吴诗成四绝。",
        "dynasty": "宋",
        "collection_info": null
    },
    {
        "title": "仲宣楼落成和吴深源制参韵  其二",
        "author": "李曾伯",
        "content": "东都一星下东壁，粲以文鸣斗南一。\n玄德髀肉瞒白头，俯仰宇宙俱沤浮。\n主人景升帝王胄，风土更羡远中州。\n安能不粟效夷隘，活着期扶弈枰败。\n仲华解笑人寂寂，历落山川旧图在。\n夜深旅梦鸡唤惊，崇楼百尺般手成。\n凭阑四顾万虑起，乡邻宁不思冠缨。\n英雄海内方麕集，长忆永平太平日。\n在心为志流为诗，吾岂争雄鹦鹉笔。\n风流好事传到今，岂知汉泽入人深。\n暇日载酒清流临，名篇雒启诵吾心。\n偈言玩味犹谛揭，意趣充然刍豢悦。\n飞鸿尽处烟雨隔，姑嗅梅花共清绝。",
        "dynasty": "宋",
        "collection_info": null
    },
    {
        "title": "管顺甫以湘竹为青奴儿贶为名湘夫人赋以谢之",
        "author": "李曾伯",
        "content": "妾家淇园北封君，厥祖慈事宗苍篔。\n子孙异代贞节闻，枝分一派从南巡。\n千古流落湘江滨，几番雨露敷新荣。\n斑斑不改啼红痕，膏煎漆伐悔自矜。\n卒以取祸罹斧斤，工巧斲削资它人。\n管城夫子出意新，作俑取义何其云。\n致之千里充吾庭，命以汤沐虞嫔名。\n彷佛太伯之文身，虚中直外圆且明。\n不丝不谷不受尘，一笑不用捐千金。\n曲眉丰颊从杂陈，虽有多喙无一嗔。\n晨夕荐我眠风櫺，曲肱时復呼真真。\n骨虽非玉肌似冰，蝶梦不到巫山云。\n白家蛮素卿自卿，老我祝尔毋忘盟。\n以便吾体全吾神，招魂共读离骚经。\n推枕同作华胥民，只虞一夜秋气清。\n犹筐中扇墙角檠，盍为青奴亦作白头吟。",
        "dynasty": "宋",
        "collection_info": null
    },
    {
        "title": "自和",
        "author": "李曾伯",
        "content": "北帝东皇竞化工，六花吹满鬓毛松。\n谁令霓卫铺张晓，来与牛鞭断送冬。\n宝历明朝新纪凤，珠宫昨夜起骊龙。\n驱寒乞取酒泉郡，何必荆州万户封。",
        "dynasty": "宋",
        "collection_info": null
    },
    {
        "title": "登四望亭观雪",
        "author": "李曾伯",
        "content": "踏雪一登城上亭，山川草木亦精神。\n不知四面孰为水，但见一般俱是春。\n此际全然许和气，于中何处有纤尘。\n我来谩啜茶儿去，疑是神仙境界人。",
        "dynasty": "宋",
        "collection_info": null
    },
    {
        "title": "自和",
        "author": "李曾伯",
        "content": "不夜城头着此亭，东皇幻化一何神。\n相将莲炬催芳夕，来俾梅花作好春。\n自腊月前尤可喜，觉西风外已无尘。\n衔枚晓奏鹅池捷，为问和门有此人。",
        "dynasty": "宋",
        "collection_info": null
    },
    {
        "title": "和八窗叔雪中登楼韵",
        "author": "李曾伯",
        "content": "不夜城头着此亭，山川幻化抑何神。\n高低地势平于水，穷富人家等是春。\n一气中间知有造，四方上下了无尘。\n烹茶读易从古适，不羡梁园作赋人。",
        "dynasty": "宋",
        "collection_info": null
    },
    {
        "title": "挽陈勉斋文昌  其一",
        "author": "李曾伯",
        "content": "几年间气一全才，天以经纶属勉斋。\n勋盛十年词两制，寿开九袠位三阶。\n公于南国恩尤在，人惜东山望莫偕。\n岁晚倏闻梁木坏，君王应亦为伤怀。",
        "dynasty": "宋",
        "collection_info": null
    },
    {
        "title": "挽陈勉斋文昌  其二",
        "author": "李曾伯",
        "content": "忆昨从军辱己知，不图二纪踵前规。\n人非城是黄粱梦，地老天荒白髮悲。\n堕泪忍看羊祜传，伤心徒作魏公诗。\n勉旃衣钵芝兰事，传取清风百世师。",
        "dynasty": "宋",
        "collection_info": null
    },
    {
        "title": "壬子劝驾",
        "author": "李曾伯",
        "content": "人物从来盛楚南，新元诏士奉芝函。\n身逢熙运千之一，名占巍科十有三。\n好趁驿梅催骑策，归来官柳映袍蓝。\n池边相祝趋闻喜，剩取宫花一朶簪。",
        "dynasty": "宋",
        "collection_info": null
    },
    {
        "title": "和刘舍人咏雪",
        "author": "李曾伯",
        "content": "怪见漫空万蝶狂，须臾色界眩昏黄。\n风姨知费几番信，天女纔施半面妆。\n笔底诗徒和冰柱，酒边舞已失霓裳。\n梁园甚恨孤佳约，一笑吟梅且擅场。",
        "dynasty": "宋",
        "collection_info": null
    },
    {
        "title": "立春日雪",
        "author": "李曾伯",
        "content": "剪綵宁如剪水工，瑞烟融出玉龙松。\n重看腊白不为晚，未到昏黄犹见冬。\n多谢玉妃鞭白凤，为催青帝驾苍龙。\n天心端报丰年喜，一稔相期乐可封。",
        "dynasty": "宋",
        "collection_info": null
    },
    {
        "title": "挽别大参  其一",
        "author": "李曾伯",
        "content": "几历藩垣一节勤，归来两地会风云。\n调知白雪阳春别，香到黄花晚节闻。\n夷狄犹知问中立，朝廷惜竟老希文。\n台躔夜折空追叹，留得甘棠满楚郧。",
        "dynasty": "宋",
        "collection_info": null
    },
    {
        "title": "挽别大参  其二",
        "author": "李曾伯",
        "content": "早年公已阿戎知，几与征西履屐随。\n百六椽间无足纪，二三子侧每相思。\n重来荆渚平生若，宁復苕溪一见之。\n哀此哲人今已矣，诗兮岂但哭吾私。",
        "dynasty": "宋",
        "collection_info": null
    },
    {
        "title": "登河山万里楼",
        "author": "李曾伯",
        "content": "收揽河山入此楼，几年蚡冒古荆州。\n目穷夕照西沉队，心到寒江东尽头。\n历历雄图史南北，纷纷遗恨晋春秋。\n酒边感慨凭阑久，衰柳行间数白鸥。",
        "dynasty": "宋",
        "collection_info": null
    },
    {
        "title": "过西海隘即事",
        "author": "李曾伯",
        "content": "江带湖襟护一堤，人烟落落柳依依。\n白鸥世界秋容澹，红蓼汀州水际肥。\n断岸马危迟弗骤，中流舟顺疾于飞。\n归来得自推敲了，更共登楼对夕晖。",
        "dynasty": "宋",
        "collection_info": null
    },
    {
        "title": "赠杨户曹",
        "author": "李曾伯",
        "content": "壮年游戏宝峰傍，梦觉黄粱鬓尽霜。\n旧俗几家罹变故，远人千里叹清扬。\n酆南松槚烦君访，剑北榛芜动客伤。\n頼有柳州诗唤起，莫言安顿便思乡。",
        "dynasty": "宋",
        "collection_info": null
    },
    {
        "title": "送戴书记",
        "author": "李曾伯",
        "content": "远驭夷涂迈牧之，三霜道路饱驱驰。\n和风俯趁春迎仗，落月回思夜入帷。\n自愧荐衡无好表，不妨道适有新诗。\n岁艰时棘边臣老，向阙须陈黼扆知。",
        "dynasty": "宋",
        "collection_info": null
    },
    {
        "title": "和刘舍人咏秋韆",
        "author": "李曾伯",
        "content": "院落阴阴捲昼帘，綵绳高挂矗青天。\n纤腰对蹴争先起，香汗交流倦欲眠。\n花畔惊呼簪珥坠，柳梢时出綵罗鲜。\n可怜墙外行人恼，应费长安酒价千。",
        "dynasty": "宋",
        "collection_info": null
    },
    {
        "title": "襄捷和书院韵",
        "author": "李曾伯",
        "content": "我有芳樽与子同，老身却自悔从戎。\n休言晋事怀元凯，尚欠唐兵缚世充。\n往迹悠悠宁有极，短才咄咄叹无功。\n赋诗酾酒聊行乐，到底谁为一世雄。",
        "dynasty": "宋",
        "collection_info": null
    },
    {
        "title": "伏读靖康宸札有感",
        "author": "李曾伯",
        "content": "盟寻城下事方危，尚尔衰民益虏资。\n绐楚时曾无纪信，交秦计卒堕张仪。\n抗言玉铉吁何及，捐积琼林惜已迟。\n劫火既灰遗墨在，小臣唯有泪沾颐。",
        "dynasty": "宋",
        "collection_info": null
    },
    {
        "title": "和制干陈循道惠鹤韵",
        "author": "李曾伯",
        "content": "怪得中宵梦羽衣，诗来恍见九皋飞。\n期君与共淮淝捷，舍我曷为缑岭归。\n愧乏缠腰娱綵服，喜将闻唳到柴扉。\n凌云岂是笼中物，要学当年老令威。",
        "dynasty": "宋",
        "collection_info": null
    },
    {
        "title": "和刘舍人夏雨喜霁",
        "author": "李曾伯",
        "content": "古戍春归叹寂寥，老槐阴下鬓萧萧。\n正愁雨久人情厌，且喜天晴物意饶。\n歌吹遏云传白苎，旌旗拂日翳红蕉。\n月边休听啼鹃恨，只把诗篇与酒销。",
        "dynasty": "宋",
        "collection_info": null
    },
    {
        "title": "五月闻蛩有感",
        "author": "李曾伯",
        "content": "南风先自作秋声，蛩尔何知亦早吟。\n慵妇机边重到耳，征人塞上顿惊心。\n索裘应解寒将晚，彻土须乘天未阴。\n闻此休将儿戏看，盍图远略备当今。",
        "dynasty": "宋",
        "collection_info": null
    },
    {
        "title": "自和",
        "author": "李曾伯",
        "content": "纔听鸣蜩叶底声，倏闻振羽草根吟。\n物情感我千丝鬓，时事萦人一片心。\n读易床头新课业，回文机上旧光阴。\n客怀休用嗟畴昔，更老那知得似今。",
        "dynasty": "宋",
        "collection_info": null
    },
    {
        "title": "累日脾疾自歌",
        "author": "李曾伯",
        "content": "壮年筋力惯驱驰，堪叹新来数问医。\n生老病催无怪者，寸关亦可自知之。\n养痾抗疏吾谋是，论证投方某剂宜。\n识破幻躯天赋命，儿曹昵昵復何疑。",
        "dynasty": "宋",
        "collection_info": null
    },
    {
        "title": "题宣公祠",
        "author": "李曾伯",
        "content": "凛凛清规百世师，功名仅见奉天时。\n忠谋任起姦谀忌，感涕宁无士卒思。\n落日桑榆存旧蹟，西风芦苇护荒祠。\n忠南流落何遗恨，留得良方遗后医。",
        "dynasty": "宋",
        "collection_info": null
    },
    {
        "title": "和袁提刑咏雪  其一",
        "author": "李曾伯",
        "content": "羽卫鬖髿万玉然，元从绣斧下青天。\n分明要与荆人看，苍桧擎枝一节坚。",
        "dynasty": "宋",
        "collection_info": null
    },
    {
        "title": "和袁提刑咏雪  其二",
        "author": "李曾伯",
        "content": "剪出瑶英顷刻飞，欠加天女锦云机。\n虚皇瑞报调羹信，添得梅花略似肥。",
        "dynasty": "宋",
        "collection_info": null
    },
    {
        "title": "和刘制参遗梅  其一",
        "author": "李曾伯",
        "content": "群玉峰头惯见春，此花常寓雪霜仁。\n东风又促孤山去，应向香边念故人。",
        "dynasty": "宋",
        "collection_info": null
    },
    {
        "title": "和刘制参遗梅  其二",
        "author": "李曾伯",
        "content": "感君寄我一枝春，雨虐风饕苦不仁。\n羞得玉奴浑不放，含香犹待浣溪人。",
        "dynasty": "宋",
        "collection_info": null
    },
    {
        "title": "又用韵  其一",
        "author": "李曾伯",
        "content": "雪凝霜降不肯春，花神岂类妇人仁。\n肯留年后供清思，分付东风与主人。",
        "dynasty": "宋",
        "collection_info": null
    },
    {
        "title": "又用韵  其二",
        "author": "李曾伯",
        "content": "妆点铜瓶分外春，惜花尤见主翁仁。\n自怜白髮衰如许，空对花前忆故人。",
        "dynasty": "宋",
        "collection_info": null
    },
    {
        "title": "题覃怀吕充隠和陶诗卷",
        "author": "李曾伯",
        "content": "数诗盘谷友人钦，一片柴桑处士心。\n几十年间南北事，祗令三叹有遗音。",
        "dynasty": "宋",
        "collection_info": null
    },
    {
        "title": "月峡城楼偶作",
        "author": "李曾伯",
        "content": "云羃前溪洞，烟荒隔岸城。\n秋旗杂山色，晓角带江声。\n驻骑须边静，维舟待峡平。\n掀髯聊徙倚，一雁楚天横。",
        "dynasty": "宋",
        "collection_info": null
    },
    {
        "title": "月峡重九感怀",
        "author": "李曾伯",
        "content": "落帽寻盟鬓久皤，今朝于此上嵯峨。\n云收谷浄山新霁，风定沙平水不波。\n对菊使人怀古尔，思莼如我感时何。\n明年把酒知何处，归到东篱更莫它。",
        "dynasty": "宋",
        "collection_info": null
    },
    {
        "title": "登尘表",
        "author": "李曾伯",
        "content": "领略东风一倚阑，凭高便觉小尘寰。\n目穷千古关河外，身在半空烟霭间。\n二水护城青映带，四山连野翠回环。\n英雄易老愁无极，境是人非鹤自还。",
        "dynasty": "宋",
        "collection_info": null
    },
    {
        "title": "自和  其一",
        "author": "李曾伯",
        "content": "百尺城头着画阑，当年气欲压人寰。\n天机野马浮游外，世事沙鸥浩荡间。\n俗靡风颓畴底柱，功成身退盍循环。\n君看方册中前鉴，办取轻帆及早还。",
        "dynasty": "宋",
        "collection_info": null
    },
    {
        "title": "自和  其二",
        "author": "李曾伯",
        "content": "最高楼上又层阑，目短元龙空海寰。\n栋宇地雄千嶂表，金汤天设两江间。\n西风障面曾筹檄，夜月胡床忆佩环。\n老去凭虚心辄悸，蜀城虽好不如还。",
        "dynasty": "宋",
        "collection_info": null
    },
    {
        "title": "首夏而有秋意",
        "author": "李曾伯",
        "content": "纔过清和候，凄然感旅怀。\n新蛩吟古砌，落叶满前阶。\n榴火春仍驻，槐屯午自佳。\n凭诗记风土，归以语朋侪。",
        "dynasty": "宋",
        "collection_info": null
    },
    {
        "title": "秋日登楼眺望",
        "author": "李曾伯",
        "content": "徙倚上危梯，云空望眼迷。\n雁声秋信北，鸦背夕阳西。\n岸远舟逾小，水高山陡低。\n家乡天际是，何日赋归兮。",
        "dynasty": "宋",
        "collection_info": null
    },
    {
        "title": "送管季衡赴省",
        "author": "李曾伯",
        "content": "酌君以江南腊酿之酒，祝君以古戎秋芳之兰。\n饯君以慈恩千佛之笔，赠君以洪鑪九转之丹。\n酒呼美禄壮行色，兰取剩馥香人寰。\n笔将披腹写今古，丹可换骨超仙凡。\n霜晴水瘦过滟滪，春和花发登长安。\n妙龄翰墨富摛藻，肯堂源委从巍冠。\n珊瑚文采世所贵，玉树潇洒人争看。\n出门西笑着鞭去，郄林许我高枝攀。\n湘灵诗成看神助，论秦赋汉从容间。\n大对尧阶丹地前，细陈蜀道青天难。\n已然遄往证屡恶，方来未艾忧多端。\n当思头目我吴楚，罔忽腹背皆夷蛮。\n粒珠束桂楮烂贱，鱼頳难赭嗟维艰。\n马老伏枥筋力尽，剑新出匣锋铓寒。\n维国大宝一箇信，维民司命一分宽。\n挽回线脉冀天鉴，生意庶可岷峨还。\n直须建策迈晁董，无愧名第联欧韩。\n胪传可卜庆云见，会见喜色盈天颜。\n宫袍新赐鹖弁弃，昼锦归博庭闱欢。\n乡闾相贺宝坊又一瑞，益使天下钦湘山。",
        "dynasty": "宋",
        "collection_info": null
    },
    {
        "title": "重庆阃治十咏 华明堂",
        "author": "李曾伯",
        "content": "要识披图际，还同枉驾时。\n未应成否论，汉德有兴衰。",
        "dynasty": "宋",
        "collection_info": null
    },
    {
        "title": "重庆阃治十咏 尊安堂",
        "author": "李曾伯",
        "content": "尧舜君民学，吾儒共讲磨。\n一毫如有愧，其若此堂何。",
        "dynasty": "宋",
        "collection_info": null
    },
    {
        "title": "重庆阃治十咏 一廉堂",
        "author": "李曾伯",
        "content": "九重怀井络，一字侈奎章。\n来者思冰檗，其毋顷刻忘。",
        "dynasty": "宋",
        "collection_info": null
    },
    {
        "title": "重庆阃治十咏 集思堂",
        "author": "李曾伯",
        "content": "先以一诚格，斯能众正招。\n要来堂下蔑，勿狥帐中超。",
        "dynasty": "宋",
        "collection_info": null
    },
    {
        "title": "重庆阃治十咏 生意堂",
        "author": "李曾伯",
        "content": "硕果食难尽，其机运不停。\n岷峨几霜雪，依旧草青青。",
        "dynasty": "宋",
        "collection_info": null
    },
    {
        "title": "重庆阃治十咏 龙虎屏",
        "author": "李曾伯",
        "content": "不逐风云去，盍求山泽安。\n祗怜当笔者，空作画屏看。",
        "dynasty": "宋",
        "collection_info": null
    },
    {
        "title": "重庆阃治十咏 友石",
        "author": "李曾伯",
        "content": "卓尔有所立，俨然即之温。\n他疑攻玉异，交谊断金存。",
        "dynasty": "宋",
        "collection_info": null
    },
    {
        "title": "重庆阃治十咏 吟啸",
        "author": "李曾伯",
        "content": "坐却并州骑，行思楚泽渔。\n斯亭着斯客，斯意竟何如。",
        "dynasty": "宋",
        "collection_info": null
    },
    {
        "title": "重庆阃治十咏 横舟",
        "author": "李曾伯",
        "content": "不早浮槎去，焉能罔水行。\n叩舷谁共语，载不尽高情。",
        "dynasty": "宋",
        "collection_info": null
    },
    {
        "title": "重庆阃治十咏 六角亭",
        "author": "李曾伯",
        "content": "四维风折势，一片雪同规。\n花竹丛间着，开樽瀹茗宜。",
        "dynasty": "宋",
        "collection_info": null
    },
    {
        "title": "枕上偶成",
        "author": "李曾伯",
        "content": "官辙驱驰遍四郊，老来于此尚投胶。\n绸缪先事心为碎，展转中宵睫不交。\n贪鼠驱无容出穴，惊乌疑恐弗安巢。\n灯残衾薄新寒力，听彻更筹五五敲。",
        "dynasty": "宋",
        "collection_info": null
    },
    {
        "title": "思归偶成  其一",
        "author": "李曾伯",
        "content": "春来便拟问归津，转眼江流若许深。\n六十岁翁穷塞客，八千里路故乡心。\n鹃啼月树添征思，鹊语风檐悞好音。\n只有云山遮不断，梦随栩蝶过家林。",
        "dynasty": "宋",
        "collection_info": null
    },
    {
        "title": "思归偶成  其二",
        "author": "李曾伯",
        "content": "杜鹃一自听天津，南北纷纷患转深。\n备谨彻桑征戍事，忧形恤纬老臣心。\n惊闻边信多蛮语，喜动乡情带楚音。\n若得君王放归去，便陪莲社访东林。",
        "dynasty": "宋",
        "collection_info": null
    },
    {
        "title": "题宜兴庵壁  其一",
        "author": "李曾伯",
        "content": "禅榻一觉睡，冬宵五更长。\n窗递清风入，枕边松柏香。",
        "dynasty": "宋",
        "collection_info": null
    },
    {
        "title": "题宜兴庵壁  其二",
        "author": "李曾伯",
        "content": "秋尽菊都荒，蜂犹采蜜忙。\n何如龟缩殻，此际已深藏。",
        "dynasty": "宋",
        "collection_info": null
    },
    {
        "title": "题宜兴庵壁  其三",
        "author": "李曾伯",
        "content": "拂石坐小桥，临流俯清泚。\n松声与禽声，可以醒吾耳。",
        "dynasty": "宋",
        "collection_info": null
    },
    {
        "title": "自湘赴广道间杂咏 永州晓行",
        "author": "李曾伯",
        "content": "推枕月微明，登车纔五更。\n啼破千山暝，枝禽三两声。",
        "dynasty": "宋",
        "collection_info": null
    },
    {
        "title": "自湘赴广道间杂咏 李花",
        "author": "李曾伯",
        "content": "昨夜孤村宿，春深人寂寥。\n庭前一株李，为我缟中宵。",
        "dynasty": "宋",
        "collection_info": null
    },
    {
        "title": "自湘赴广道间杂咏 飞燕",
        "author": "李曾伯",
        "content": "瞥见谁家燕，纔惊社日临。\n洛花移种否，唤起故园心。",
        "dynasty": "宋",
        "collection_info": null
    },
    {
        "title": "自湘赴广道间杂咏 兰花",
        "author": "李曾伯",
        "content": "行尽离骚国，春深未见兰。\n容非隠君子，甘老蕨薇间。",
        "dynasty": "宋",
        "collection_info": null
    },
    {
        "title": "自湘赴广道间杂咏 山樊",
        "author": "李曾伯",
        "content": "不见花开处，香浮七里村。\n试从风外觅，端是有山樊。",
        "dynasty": "宋",
        "collection_info": null
    },
    {
        "title": "自湘赴广道间杂咏 古木",
        "author": "李曾伯",
        "content": "古木列官道，春风老干柯。\n炎凉知几变，来往阅人多。",
        "dynasty": "宋",
        "collection_info": null
    },
    {
        "title": "自湘赴广道间杂咏 湘竹",
        "author": "李曾伯",
        "content": "纹竹起嫔虞，因怀二女居。\n君泪夫人泪，思欤抑怨欤。",
        "dynasty": "宋",
        "collection_info": null
    },
    {
        "title": "自湘赴广道间杂咏 蟠松",
        "author": "李曾伯",
        "content": "红紫竞芳丛，中蟠一古松。\n春风自来去，吹不动苍龙。",
        "dynasty": "宋",
        "collection_info": null
    },
    {
        "title": "自湘赴广道间杂咏 桃李",
        "author": "李曾伯",
        "content": "仙李明炫夜，夭桃艷当春。\n便将花作主，聘与玉为人。",
        "dynasty": "宋",
        "collection_info": null
    },
    {
        "title": "全州道间  其一",
        "author": "李曾伯",
        "content": "竹裏几椽茅屋，门前一树桃花。\n布袖蒿簪笑语，鷄豚社酒山家。",
        "dynasty": "宋",
        "collection_info": null
    },
    {
        "title": "全州道间  其二",
        "author": "李曾伯",
        "content": "巷陌高题仪凤，桥梁横卧长虹。\n十里江山福地，满城桃李春风。",
        "dynasty": "宋",
        "collection_info": null
    },
    {
        "title": "全州道间  其三",
        "author": "李曾伯",
        "content": "林坞禽鸣高树，溪桥人立危栏。\n芳草铺平绿野，白云界破青山。",
        "dynasty": "宋",
        "collection_info": null
    },
    {
        "title": "过黄州和共山高寒韵",
        "author": "李曾伯",
        "content": "千古江山一览间，老瞒于此胆曾寒。\n凭高要起乘风志，肯把闲情作鸭栏。",
        "dynasty": "宋",
        "collection_info": null
    },
    {
        "title": "登寿沙楼和抑斋韵  其一",
        "author": "李曾伯",
        "content": "黄叶满林霜尚轻，蓼花披岸水犹生。\n坐邀一段潇湘胜，元出钧陶手作成。",
        "dynasty": "宋",
        "collection_info": null
    },
    {
        "title": "登寿沙楼和抑斋韵  其二",
        "author": "李曾伯",
        "content": "白鹭洲边多古寺，翠微阴裏尽人烟。\n当时曾对掀髯笑，今问老龙何处眠。",
        "dynasty": "宋",
        "collection_info": null
    },
    {
        "title": "登寿沙楼和抑斋韵  其三",
        "author": "李曾伯",
        "content": "江湖已老犹为吏，心境俱清即是仙。\n聊挹层峦荐湘菊，一时人在小壶天。",
        "dynasty": "宋",
        "collection_info": null
    },
    {
        "title": "雪夜不寐偶成  其一",
        "author": "李曾伯",
        "content": "底事阳和尚未回，书云已久未逢梅。\n忽然风递清香至，花在谁家园裏开。",
        "dynasty": "宋",
        "collection_info": null
    },
    {
        "title": "雪夜不寐偶成  其二",
        "author": "李曾伯",
        "content": "窗外风声又雪声，初更展转到三更。\n枕边自作推敲态，吟得诗成梦亦成。",
        "dynasty": "宋",
        "collection_info": null
    },
    {
        "title": "洪云岩有和谢之  其一",
        "author": "李曾伯",
        "content": "春近衡峰雁又回，老怀休忆故山梅。\n花期自是江南早，早晚湘南也解开。",
        "dynasty": "宋",
        "collection_info": null
    },
    {
        "title": "洪云岩有和谢之  其二",
        "author": "李曾伯",
        "content": "听彻虚檐䔩䔩声，铁衣冰骨记身更。\n如今休忆鹅池路，纵竭龙钟做不成。",
        "dynasty": "宋",
        "collection_info": null
    },
    {
        "title": "夜坐用韵简刘朔斋洪云岩  其一",
        "author": "李曾伯",
        "content": "一线春从地脉回，工夫先是到江梅。\n雪边竟觉丰标别，曾向玉堂堂上开。",
        "dynasty": "宋",
        "collection_info": null
    },
    {
        "title": "夜坐用韵简刘朔斋洪云岩  其二",
        "author": "李曾伯",
        "content": "风撼松梢夜作声，月昏水浅岁将更。\n江头不用嫌凄冷，滕六分明玉汝成。",
        "dynasty": "宋",
        "collection_info": null
    },
    {
        "title": "用韵答纸衾简云岩  其一",
        "author": "李曾伯",
        "content": "骨胎尽出先生楮，醉梦常宜处士梅。\n席上雪铺便我寝，帐中风动任渠开。",
        "dynasty": "宋",
        "collection_info": null
    },
    {
        "title": "用韵答纸衾简云岩  其二",
        "author": "李曾伯",
        "content": "欹枕犹存舒卷声，覆寒时与寝衣更。\n价廉功倍人人燠，一幅春风造化成。",
        "dynasty": "宋",
        "collection_info": null
    },
    {
        "title": "又用韵简朔斋  其一",
        "author": "李曾伯",
        "content": "霜透青棱暖弗回，冰侵鹤骨瘦于梅。\n床头幸有溪藤制，唤起家僮亟展开。",
        "dynasty": "宋",
        "collection_info": null
    },
    {
        "title": "又用韵简朔斋  其二",
        "author": "李曾伯",
        "content": "僮拥莆穰不作声，起来城上已残更。\n卷衾还却披衣出，此际如何睡得成。",
        "dynasty": "宋",
        "collection_info": null
    },
    {
        "title": "又和答云岩  其一",
        "author": "李曾伯",
        "content": "翠箔香销晓梦回，惊残楼角动寒梅。\n夜来颇觉风霜薄，问讯南枝开未开。",
        "dynasty": "宋",
        "collection_info": null
    },
    {
        "title": "又和答云岩  其二",
        "author": "李曾伯",
        "content": "冰柱刘叉素有声，诗筒毋惜仆频更。\n鸳鸯瓦上犹留伴，一霎南风又酿成。",
        "dynasty": "宋",
        "collection_info": null
    },
    {
        "title": "湘潭道间农家  其一",
        "author": "李曾伯",
        "content": "三两人家松柏林，翁垂霜髮媪钗荆。\n儿耕妇织输官了，山茗村醪乐此生。",
        "dynasty": "宋",
        "collection_info": null
    },
    {
        "title": "湘潭道间农家  其二",
        "author": "李曾伯",
        "content": "竹外流泉绕屋鸣，田头有水不忧晴。\n春来岂问芳菲事，只办犁锄要早耕。",
        "dynasty": "宋",
        "collection_info": null
    },
    {
        "title": "登岳寺悦亭",
        "author": "李曾伯",
        "content": "十年两度看山来，云琐融峰特地开。\n办取篮舆穷胜处，南边无事岭头回。",
        "dynasty": "宋",
        "collection_info": null
    },
    {
        "title": "禹柏  其一",
        "author": "李曾伯",
        "content": "奕奕衡山禹甸之，功成手植万年枝。\n苍然柯派孤根出，如见九州疏浚时。",
        "dynasty": "宋",
        "collection_info": null
    },
    {
        "title": "禹柏  其二",
        "author": "李曾伯",
        "content": "星岳钟为一木奇，霜皮剥落类骈胝。\n生从洚水初平日，阅尽青山无老时。",
        "dynasty": "宋",
        "collection_info": null
    },
    {
        "title": "衡阳道间  其一",
        "author": "李曾伯",
        "content": "满林松竹翠交加，路过衡阳得几家。\n门傍粉墙人寂寂，一陂春水数株花。",
        "dynasty": "宋",
        "collection_info": null
    },
    {
        "title": "衡阳道间  其二",
        "author": "李曾伯",
        "content": "听彻山鷄唤雨声，东风未肯放新晴。\n行人莫叹泥涂苦，且幸田家得水耕。",
        "dynasty": "宋",
        "collection_info": null
    },
    {
        "title": "衡阳道间  其三",
        "author": "李曾伯",
        "content": "风着征裘怯晚寒，一番春事在征鞍。\n羞听后骑鸣笳鼓，赢得儿童夹道看。",
        "dynasty": "宋",
        "collection_info": null
    },
    {
        "title": "赋新茶",
        "author": "李曾伯",
        "content": "建岭人夸第一纲，湘中热后已先尝。\n虽然声价殊官焙，反觉山家气味长。",
        "dynasty": "宋",
        "collection_info": null
    },
    {
        "title": "赋庐山",
        "author": "李曾伯",
        "content": "地据九江汇，天教五老看。\n孤标横碧落，百里见青峦。\n星斗光堪摘，烟霞秀可餐。\n何时谢人事，膏秣以从盘。",
        "dynasty": "宋",
        "collection_info": null
    },
    {
        "title": "过小孤",
        "author": "李曾伯",
        "content": "孤立江淮地，中分南北天。\n洪流衝巨块，对峙束平川。\n屹若壁千仞，远之螺一拳。\n谁将牛女比，斯事岂其然。",
        "dynasty": "宋",
        "collection_info": null
    },
    {
        "title": "阻风池州界",
        "author": "李曾伯",
        "content": "拟以风斯下，胡然日在兹。\n一头聊且避，八面欲何施。\n坎有险如此，需于沙待之。\n姑陪鹏力厚，万里看南为。",
        "dynasty": "宋",
        "collection_info": null
    },
    {
        "title": "望九华",
        "author": "李曾伯",
        "content": "犹记午桥边，曾吟太华莲。\n浮生春梦耳，山色故人然。\n翠滴层峦雨，青横一抹烟。\n何时身此境，濯我以清泉。",
        "dynasty": "宋",
        "collection_info": null
    },
    {
        "title": "行铜陵道",
        "author": "李曾伯",
        "content": "夜报风姨息，晓乘波后平。\n江涵一镜浄，山列两眉横。\n依约燃犀处，分明倒蔗生。\n徐行戒舟子，勿使白鸥惊。",
        "dynasty": "宋",
        "collection_info": null
    },
    {
        "title": "道间苦热",
        "author": "李曾伯",
        "content": "火伞漾中流，炎风撼叶舟。\n热几堪炙手，矮莫可抬头。\n昼困杯为却，宵蚊扇不休。\n清凉一榻地，得此足优游。",
        "dynasty": "宋",
        "collection_info": null
    },
    {
        "title": "宿宜兴禅房",
        "author": "李曾伯",
        "content": "冬当月初后，天欲试霜时。\n永夜绝人语，新寒听雁知。\n壮心忧国在，老计入山宜。\n莫作邯郸梦，萧萧鬓已丝。",
        "dynasty": "宋",
        "collection_info": null
    },
    {
        "title": "送子倅当涂",
        "author": "李曾伯",
        "content": "久历家庭役，今欣羽翼成。\n此行为别驾，平步可颛城。\n常整韦絃佩，要持冰檗声。\n山林佚吾老，有子足光荣。",
        "dynasty": "宋",
        "collection_info": null
    },
    {
        "title": "挽蹇都官  其一",
        "author": "李曾伯",
        "content": "风概推诸老，霜台伟壮游。\n握兰宜入从，剖竹乃为州。\n早为庭闱佚，晚犹乡国忧。\n甘棠遗笏在，衮衮有公侯。",
        "dynasty": "宋",
        "collection_info": null
    },
    {
        "title": "挽蹇都官  其二",
        "author": "李曾伯",
        "content": "倾盖荆州日，扬旌兰澧时。\n相为王事虑，犹以岁寒期。\n笔寄嗟麟绝，言忠勿驷追。\n典型今已矣，老泪不胜悲。",
        "dynasty": "宋",
        "collection_info": null
    },
    {
        "title": "淡沧陈校勘以诗稿求序答之  其一",
        "author": "李曾伯",
        "content": "挺秀古灵基，来为学子师。\n壮心存远业，余力付新诗。\n阔步云霄了，细吟风月宜。\n老来无软语，敢以此相期。",
        "dynasty": "宋",
        "collection_info": null
    },
    {
        "title": "淡沧陈校勘以诗稿求序答之  其二",
        "author": "李曾伯",
        "content": "先生杖屦所，童子钓游曾。\n遗我奇哉作，非吾耄矣能。\n柳凋怀故老，梅小类新朋。\n唤醒黄粱梦，书帏二尺灯。",
        "dynasty": "宋",
        "collection_info": null
    },
    {
        "title": "丁巳到宜兴坟庵",
        "author": "李曾伯",
        "content": "归来闲未久，老去役何堪。\n未远蜀天北，又之湘水南。\n奔驰缘未足，辛苦分当甘。\n徒羡林泉适，长年任住庵。",
        "dynasty": "宋",
        "collection_info": null
    },
    {
        "title": "和晦庵先生定王台韵",
        "author": "李曾伯",
        "content": "前王千载后，奕代几人来。\n汉事一抔土，湘祠数仞台。\n山容青拱揖，树影绿周迴。\n客有登临者，犹存陟屺哀。",
        "dynasty": "宋",
        "collection_info": null
    },
    {
        "title": "送子倅宜春  其一",
        "author": "李曾伯",
        "content": "已佐当涂郡，春台再往临。\n勿言官是赘，常以国为心。\n勉勉思全璧，频频寄抵金。\n史君天下士，澡雪奉规箴。",
        "dynasty": "宋",
        "collection_info": null
    },
    {
        "title": "送子倅宜春  其二",
        "author": "李曾伯",
        "content": "爱子喜能仕，恋亲犹欲留。\n肯堂斯室就，不稼曷禾收。\n持此一廉往，绰然千里游。\n彼邦存学记，熟復勿贻羞。",
        "dynasty": "宋",
        "collection_info": null
    },
    {
        "title": "登寿沙和抑斋韵",
        "author": "李曾伯",
        "content": "境占祝融胜，镇从盘古来。\n车航一都会，鼎鼐几楼台。\n远水便鸥狎，前峰约雁回。\n当思牧民意，保养甚于胎。",
        "dynasty": "宋",
        "collection_info": null
    },
    {
        "title": "跋衡山曾尉持示秀溪翰墨",
        "author": "李曾伯",
        "content": "故人木已拱，妙墨尚春温。\n三復家庭语，一如樽酒论。\n竹林毋负籍，兰砌要追元。\n宝此犹圭璧，流芳在后昆。",
        "dynasty": "宋",
        "collection_info": null
    },
    {
        "title": "行湘潭道",
        "author": "李曾伯",
        "content": "古驿湘潭道，人家松竹林。\n山连梅外远，春入柳边深。\n征骑虽欣霁，耕犁久望阴。\n貂裘嗟已敝，犹怯老寒侵。",
        "dynasty": "宋",
        "collection_info": null
    },
    {
        "title": "宿梅下",
        "author": "李曾伯",
        "content": "春事已十一，梅花纔两三。\n青烟回野烧，翠霭护晴岚。\n风暖雁将北，日迟人渐南。\n病余宜缓辔，勿用客程贪。",
        "dynasty": "宋",
        "collection_info": null
    },
    {
        "title": "宿千坵市晓行",
        "author": "李曾伯",
        "content": "夜宿三家市，晨征十里程。\n竹舆衝雾去，草屐带霜行。\n无犬花村吠，有鸡茅店鸣。\n湖南真乐土，邻柝莫相惊。",
        "dynasty": "宋",
        "collection_info": null
    },
    {
        "title": "宿中洞",
        "author": "李曾伯",
        "content": "松老傲前岭，梅疏卧浅溪。\n避风巢上鹊，唤雨竹间鸡。\n野迥夕犹牧，田干春未犁。\n路迢人倦甚，只向近林栖。",
        "dynasty": "宋",
        "collection_info": null
    },
    {
        "title": "宿岳市",
        "author": "李曾伯",
        "content": "登陟天犹暝，栖回日已西。\n形躯一萍梗，襟袖半尘泥。\n夹道松成径，谁家花满溪。\n定台凝望远，烟草正萋萋。",
        "dynasty": "宋",
        "collection_info": null
    },
    {
        "title": "过衡阳晚宿",
        "author": "李曾伯",
        "content": "雨后春寒冽，山前夕照斜。\n身犹寻垒燕，声杂宿林鸦。\n过岭尚千里，隔村能几家。\n毋嫌茅店恶，窗下有梅花。",
        "dynasty": "宋",
        "collection_info": null
    },
    {
        "title": "将到永州宿村舍",
        "author": "李曾伯",
        "content": "野宿孤村迥，山行十里荒。\n犊眠衰草壤，马踏落梅香。\n入眼春晴薄，打头风势扬。\n莫嗟登陟苦，明日看潇湘。",
        "dynasty": "宋",
        "collection_info": null
    },
    {
        "title": "过永州道间",
        "author": "李曾伯",
        "content": "雨欠农忧燥，风多客苦埃。\n犹寒鶑未出，将社燕还来。\n桃放红凝脸，梅飘粉褪腮。\n春山如旧识，一笑病颜开。",
        "dynasty": "宋",
        "collection_info": null
    },
    {
        "title": "永州城南一士夫家可爱",
        "author": "李曾伯",
        "content": "二水城南路，谁人处士家。\n不为轩冕累，尽洗市廛华。\n庭立竹千箇，墙留梅数花。\n吾庐归未得，对此重咨嗟。",
        "dynasty": "宋",
        "collection_info": null
    },
    {
        "title": "道间纪事",
        "author": "李曾伯",
        "content": "渐远零陵道，前瞻驿尚赊。\n路傍多古木，村外少人家。\n碍眼云遮岫，薄情风落花。\n堪怜艷阳月，汩汩走尘沙。",
        "dynasty": "宋",
        "collection_info": null
    },
    {
        "title": "自和",
        "author": "李曾伯",
        "content": "旅顿饭足饱，村帘酒莫赊。\n暮龄嗟客路，春事属山家。\n蕨长竹将笋，梅残李始花。\n问翁何处去，岭外有烟沙。",
        "dynasty": "宋",
        "collection_info": null
    },
    {
        "title": "入清湘界",
        "author": "李曾伯",
        "content": "渐近湘山境，土风清且饶。\n林峦接墟市，水竹带溪桥。\n焙出新茶煮，帘垂老酒招。\n春和民气乐，几日是花朝。",
        "dynasty": "宋",
        "collection_info": null
    },
    {
        "title": "和清湘驿颐斋韵",
        "author": "李曾伯",
        "content": "天与粤相接，岭由秦始开。\n隔林禽散乱，寻垒燕惊猜。\n芳草春无尽，长亭人几来。\n山川作时雨，万里洗烟埃。",
        "dynasty": "宋",
        "collection_info": null
    },
    {
        "title": "过兴安塔寺僧以先世诗来偶赋",
        "author": "李曾伯",
        "content": "岭石水分脊，湖南山尽头。\n廛声通海远，塔影插天浮。\n香接宝坊界，星联铜柱州。\n祖孙凡几到，亦是宿缘不。",
        "dynasty": "宋",
        "collection_info": null
    },
    {
        "title": "入兴安界",
        "author": "李曾伯",
        "content": "路入兴安境，风光异昔年。\n山川虽好在，井邑顿凄然。\n雨打半颓屋，烟荒未闢田。\n起丁征籴急，官府为防边。",
        "dynasty": "宋",
        "collection_info": null
    },
    {
        "title": "过灵川县",
        "author": "李曾伯",
        "content": "去去灵川境，晴岚带暮烟。\n槟榔新满市，榕树老参天。\n舂委工于水，犁资手以佃。\n凄凉海天角，何事羽书传。",
        "dynasty": "宋",
        "collection_info": null
    },
    {
        "title": "己酉六月阻水于宜春道间枫树",
        "author": "李曾伯",
        "content": "去国二千里，离家五十程。\n炎歊无计避，忧患以身更。\n误矣骖鸾句，伤哉舐犊情。\n何时拂衣去，藜藿保余生。",
        "dynasty": "宋",
        "collection_info": null
    },
    {
        "title": "挽史鲁公  其一",
        "author": "李曾伯",
        "content": "经济由身致，安危主意深。\n威名振华夏，岁月付山林。\n世望一老在，天胡二竖侵。\n盖棺公论定，不泯是人心。",
        "dynasty": "宋",
        "collection_info": null
    },
    {
        "title": "挽史鲁公  其二",
        "author": "李曾伯",
        "content": "自出权衡下，当从履屐间。\n旧游今历落，往事几危艰。\n纪德哀辞痛，酬知老泪潸。\n哲人今已矣，魂梦绕鄞山。",
        "dynasty": "宋",
        "collection_info": null
    },
    {
        "title": "过江陵寄陈次贾",
        "author": "李曾伯",
        "content": "担簦往解蜀山纷，归舸经行老几分。\n楚国喜夸新令尹，霸陵畴识故将军。\n相逢举酒酹江月，一笑携书访岫云。\n乞得身闲了无事，但知耕凿感吾君。",
        "dynasty": "宋",
        "collection_info": null
    },
    {
        "title": "岳阳送管顺甫还清湘",
        "author": "李曾伯",
        "content": "度岭来荆又戍西，惊涛险栈尽同之。\n七年相与犹一日，万里偕还分两岐。\n苕隠我归终此世，宝坊君到出何时。\n交情果未轻捐弃，回首毋忘赠别诗。",
        "dynasty": "宋",
        "collection_info": null
    },
    {
        "title": "过鄂渚登南楼",
        "author": "李曾伯",
        "content": "壮游几度上南楼，今度重来二十秋。\n俯仰之间只犹昨，登临何处是无愁。\n好山常在世青眼，此水如斯人白头。\n老兴未阑明月上，归欤笠泽有扁舟。",
        "dynasty": "宋",
        "collection_info": null
    },
    {
        "title": "和刘疏轩雪堂韵",
        "author": "李曾伯",
        "content": "因君郢调问前踪，贤者斯能乐雪宫。\n四海香名寰宇外，百年公论党碑中。\n癯然鹤骨存生气，寂甚鸾胶续古风。\n留得墨池芳润在，草玄犹可忆扬雄。",
        "dynasty": "宋",
        "collection_info": null
    },
    {
        "title": "和疏轩琵琶亭韵",
        "author": "李曾伯",
        "content": "高亭俯瞰蓼苹洲，人老香山月自秋。\n过耳好音堪一笑，伤心往事只轻沤。\n休嗟塞上明妃调，且送江头过客舟。\n壮士肯为儿女泪，柔肠一任恼苏州。",
        "dynasty": "宋",
        "collection_info": null
    },
    {
        "title": "望富池卷雪楼作",
        "author": "李曾伯",
        "content": "忠贯羲娥勇冠军，虎臣勋烈在三分。\n江东父老犹王我，天下英雄有使君。\n万顷怒涛翻白雪，一楼晴霭插红云。\n我来多谢神鸦力，风送牙樯意许勤。",
        "dynasty": "宋",
        "collection_info": null
    },
    {
        "title": "阻风黄盆口",
        "author": "李曾伯",
        "content": "三日江行两日风，短篷掀舞浪花中。\n危疑正贵须臾忍，静定将收造化功。\n休叹退飞犹六鹢，会看遇顺若孤鸿。\n挽回一息南熏力，稳送征樯秋浦东。",
        "dynasty": "宋",
        "collection_info": null
    },
    {
        "title": "戊戌冬护军援庐濡自栅江入今日过之恍然如昨梦因成",
        "author": "李曾伯",
        "content": "隔江屯坞自孙吴，犹记孤军出此涂。\n阅十九年如梦觉，历千万里几驰驱。\n月沉荒垒马横塞，风捲寒沙雁宿芦。\n忆着当时身是胆，归休毋更老江湖。",
        "dynasty": "宋",
        "collection_info": null
    },
    {
        "title": "阻风固城湖",
        "author": "李曾伯",
        "content": "历峡浮江万里归，一湖乃尔尼留之。\n由吾天籁偶相值，岂汝川灵敢肆欺。\n上水虽饶趋下便，北风会有转南时。\n浮生只作无心看，何用咨咨咄咄为。",
        "dynasty": "宋",
        "collection_info": null
    },
    {
        "title": "固城湖边即事",
        "author": "李曾伯",
        "content": "孤舟横岸水潺湲，野色天成一段闲。\n十数牧儿黄犊侧，两三钓叟白鸥间。\n丛丛烟树谁家市，浅浅云峦甚处山。\n风定浪平归路稳，更无魂梦到萧关。",
        "dynasty": "宋",
        "collection_info": null
    },
    {
        "title": "道间即事亦有间而感慨",
        "author": "李曾伯",
        "content": "八载天涯喜遂归，吴乡当暑亦相宜。\n茗烹阳羡慰久间，鲈买松江更一奇。\n老树经风惟柳长，新田得雨未秋迟。\n不因看镜惊头白，将谓情怀只旧时。",
        "dynasty": "宋",
        "collection_info": null
    },
    {
        "title": "过宜兴舟中见霅川诸山",
        "author": "李曾伯",
        "content": "八年不见此山青，一见殊增老眼明。\n鬓髮已从霜露改，翠屏只在水天横。\n纤尘不染皆秋色，久间相于若世情。\n朝爽夕佳常领略，去来争似钓舟轻。",
        "dynasty": "宋",
        "collection_info": null
    },
    {
        "title": "术士余云谷求诗和永国韵",
        "author": "李曾伯",
        "content": "心悟玄机妙不传，家虽谷口近平泉。\n且谈方外山林乐，休诧人间将相权。\n世事何如难逆睹，吾生已矣莫多缠。\n未能免俗聊相问，更活耕桑得几年。",
        "dynasty": "宋",
        "collection_info": null
    },
    {
        "title": "初到善权香火院",
        "author": "李曾伯",
        "content": "寺有宗盟几百年，洪恩新锡出尧天。\n三生香火前因在，一段林峦旧识然。\n华表鹤归今岂异，葛陂龙化古尝传。\n更须行脚江湖了，来结云山不尽缘。",
        "dynasty": "宋",
        "collection_info": null
    },
    {
        "title": "丁巳闰月六日登岳阳楼",
        "author": "李曾伯",
        "content": "二十年前典此州，经行中又几春秋。\n青山面目元无恙，白髮形骸祗自羞。\n客子登临知有酒，古心忧爱在斯楼。\n凭栏慨想飞吟过，水视杯坳芥视舟。",
        "dynasty": "宋",
        "collection_info": null
    },
    {
        "title": "长沙郡斋中夜闻雨不寐",
        "author": "李曾伯",
        "content": "檐花窗叶和灯前，全似江南雁到天。\n渐老弗堪秋意早，不眠那为雨声然。\n学儒不力冠非误，善舞何心袖足旋。\n唤醒几番关塞梦，蛩吟四壁只年年。",
        "dynasty": "宋",
        "collection_info": null
    },
    {
        "title": "徐介卿赴召经筵二诗送之  其一",
        "author": "李曾伯",
        "content": "天赋经纶满壮怀，饱于扬历老其才。\n江东见谓无卿比，今世谁能舍我哉。\n岭表分弓宽上顾，淮头弄印待公来。\n玉阶宜罄忠言告，闻说天边有诏催。",
        "dynasty": "宋",
        "collection_info": null
    },
    {
        "title": "徐介卿赴召经筵二诗送之  其二",
        "author": "李曾伯",
        "content": "袂判平山十五年，喜迎召节下楼船。\n交情一见岁寒在，世事几番春梦然。\n我亦将归谋佚老，公今此去类登仙。\n一杯且酌长沙酒，莫忆灯棋话汉边。",
        "dynasty": "宋",
        "collection_info": null
    },
    {
        "title": "郡圃木樨开第二花",
        "author": "李曾伯",
        "content": "苍苍仙种自谁栽，一度秋光两度开。\n故遣宝花装世界，重教金粟见如来。\n香于月下开樽对，意似霜前把菊催。\n生怕重阳风雨近，亟须领略莫迟回。",
        "dynasty": "宋",
        "collection_info": null
    },
    {
        "title": "登定王台  其一",
        "author": "李曾伯",
        "content": "汉恩列土育如春，留得芳名远到今。\n几换人民此城郭，四围阛阓有山林。\n见长安日存吾敬，望大行云契彼心。\n忠孝永贻千载后，绝胜易水筑黄金。",
        "dynasty": "宋",
        "collection_info": null
    },
    {
        "title": "登定王台  其二",
        "author": "李曾伯",
        "content": "羽旄钟鼓旧曾游，沟叶宫花迹尚留。\n耆老遗开秦雍土，登临伟观楚湘州。\n月明故国存千禩，木落空山又一秋。\n极目长天诗不尽，西风吹雁使人愁。",
        "dynasty": "宋",
        "collection_info": null
    },
    {
        "title": "九日登寿沙城楼",
        "author": "李曾伯",
        "content": "偶因萸菊到城头，手揽潇湘一片秋。\n西北黄尘清远徼，东南紫气盛中州。\n众山环拱皆衡麓，一水横陈是橘洲。\n且酌芳樽酹千古，去来鸥雁自沉浮。",
        "dynasty": "宋",
        "collection_info": null
    },
    {
        "title": "自和",
        "author": "李曾伯",
        "content": "老态龙钟雪满头，黄花招我对清秋。\n东篱幸可安吾土，南服何堪典此州。\n莫忆风巾游汉渚，早呼雨笠访沧洲。\n明年把酒知何处，预约家僮酿蚁浮。",
        "dynasty": "宋",
        "collection_info": null
    },
    {
        "title": "立春后登裴公亭时已解郡组",
        "author": "李曾伯",
        "content": "公余赢得片时休，徙倚危亭豁倦眸。\n屹屹独存今岳阜，滔滔不尽古湘流。\n犹看雪意微茫在，顿觉春光骀荡浮。\n举酒莫论今古事，只将身世付沙鸥。",
        "dynasty": "宋",
        "collection_info": null
    },
    {
        "title": "登妙高台",
        "author": "李曾伯",
        "content": "占得湘中地最高，山川端欲助人豪。\n萍蓬江海通吴会，兰芷汀洲带楚骚。\n人住翠微藏夕霭，水连碧落见秋毫。\n阑干立尽家何许，徒赋归心折大刀。",
        "dynasty": "宋",
        "collection_info": null
    },
    {
        "title": "和萧石城袖示壬午李漕革夫劝驾诗",
        "author": "李曾伯",
        "content": "阅三十载墨犹新，公是当时第一人。\n马革伏波惭立柱，羊裘严濑老垂纶。\n观宾可以观其主，在子胜如在乃身。\n多少汗颜君袖手，凭谁举酒问穹旻。",
        "dynasty": "宋",
        "collection_info": null
    },
    {
        "title": "道间见梅",
        "author": "李曾伯",
        "content": "虚檐索笑几逡巡，不得春风不肯春。\n忽覩冰肌傍官道，相逢霜鬓在征尘。\n怜渠孤迥犹寒畯，慰我漂摇类故人。\n犹頼东君不捐弃，枝无南北一番新。",
        "dynasty": "宋",
        "collection_info": null
    },
    {
        "title": "衡阳道间即事",
        "author": "李曾伯",
        "content": "衡山九十里衡阳，风物熙然冠楚乡。\n古木千章屯翠幄，小溪数曲卧虹梁。\n雨蔬旋摘充庖美，社酒新篘透瓮香。\n村舍春长无一事，门前车马任渠忙。",
        "dynasty": "宋",
        "collection_info": null
    },
    {
        "title": "午行即事",
        "author": "李曾伯",
        "content": "数日征行喜即晴，山明溪秀翠为屏。\n竹门梅出数枝白，松外山横几迭青。\n人渐采茶登陇阜，家多酿秫市邮亭。\n短舆午困几成梦，两两枝禽为唤醒。",
        "dynasty": "宋",
        "collection_info": null
    },
    {
        "title": "过衡州值雨偶赋",
        "author": "李曾伯",
        "content": "行尽潇湘第几山，短舆轧轧费跻攀。\n柳边官驿堠十里，竹裏人家屋数间。\n宿霭弄阴风料峭，春泥障路雨斓斑。\n韶华衮衮成虚掷，强托清吟解病颜。",
        "dynasty": "宋",
        "collection_info": null
    },
    {
        "title": "入祁阳县界即事",
        "author": "李曾伯",
        "content": "境入祁阳驿堠迢，道旁烟火顿萧萧。\n茅冈丛篠路磊砢，蓬舍扃柴人寂寥。\n市粒颇艰缘岁俭，野芳交发自春饶。\n扶藜勇过黄罴岭，知竭精忠答圣朝。",
        "dynasty": "宋",
        "collection_info": null
    },
    {
        "title": "宿祁阳题县驿",
        "author": "李曾伯",
        "content": "垂垂白髮老相催，末路崎岖毂又推。\n万里备更霜雪苦，十年重入瘴乡来。\n休思往事骖鸾去，恍类前身化鹤回。\n行尽潇湘春脉脉，故人惟有道边梅。",
        "dynasty": "宋",
        "collection_info": null
    },
    {
        "title": "永州四十里头偶赋题郡驿",
        "author": "李曾伯",
        "content": "病躯羸马陟崔巍，扑面征尘抖擞开。\n万古春愁借山隔，几番风信把花催。\n染成湘泪笑邻竹，飘作寿妆嗟辱梅。\n捻尽吟髭无奈困，亟呼茗椀胜村醅。",
        "dynasty": "宋",
        "collection_info": null
    },
    {
        "title": "道间梅花可爱风后无復存者",
        "author": "李曾伯",
        "content": "可恨封姨妬双玉，飘残羽袂委泥涂。\n香余江路诗传甫，影落孤山仙去逋。\n桃李儿曹从后我，竹松朋友肯疏吾。\n梦回纸帐身为蝶，留得掀篷数尺图。",
        "dynasty": "宋",
        "collection_info": null
    },
    {
        "title": "离永州宿愚溪十里村",
        "author": "李曾伯",
        "content": "冷落愚溪十里村，暂容车骑憇柴门。\n松荒顿忆陶潜隠，梅落难招宋玉魂。\n累日有风春自暖，今宵无月夜难昏。\n勿令鼓角鸣行帐，田舍将疑有戍屯。",
        "dynasty": "宋",
        "collection_info": null
    },
    {
        "title": "晚宿大塘市",
        "author": "李曾伯",
        "content": "仆仆征鞍日向西，相将山色界湘灕。\n农多火种春犹烧，客每露行朝未炊。\n燕傍人家犹细认，马行官道似曾知。\n眼前风物纪无尽，剩费吟鞭几首诗。",
        "dynasty": "宋",
        "collection_info": null
    },
    {
        "title": "宿深桥驿",
        "author": "李曾伯",
        "content": "湘浦纔春已着鞭，依稀渐近劝耕天。\n山樱花落红飘雨，野草烧残青入烟。\n云接岭头阴漠漠，泉流涧底响涓涓。\n严关两入知非偶，重扣宝坊占宿缘。",
        "dynasty": "宋",
        "collection_info": null
    },
    {
        "title": "轿中午困啜茶偶成",
        "author": "李曾伯",
        "content": "行尽湘中一月春，霜髭几欲染缁尘。\n山无重数几何路，花不知名俱可人。\n午困得茶聊吻润，春愁着柳亦眉颦。\n天教早办公家事，乞取身归笠泽滨。",
        "dynasty": "宋",
        "collection_info": null
    },
    {
        "title": "夜雨復晴",
        "author": "李曾伯",
        "content": "雨欲今朝忽又晴，客涂忧纬为关情。\n木多未叶春几槁，桃已皆花水未生。\n宿麦既辜秋陇种，新秧正候早田耕。\n蛰龙何处深渊睡，乞取霆声为唤惊。",
        "dynasty": "宋",
        "collection_info": null
    },
    {
        "title": "至清湘驿和己酉壁间韵",
        "author": "李曾伯",
        "content": "冰霜染得鬓毛深，又復鈎辀听岭禽。\n老马已非筋力旧，好山重见面颜今。\n地饶风物皆春意，天念尘烦为午阴。\n转首十年成一梦，龙蛇满壁富新音。",
        "dynasty": "宋",
        "collection_info": null
    },
    {
        "title": "将至桂林戒弗作诗饮酒",
        "author": "李曾伯",
        "content": "误领元戎太乙旗，提封四履镇南篱。\n旄倪争向道涂看，名姓亦为蛮徼知。\n时务正殷毋事酒，春光虽好莫言诗。\n经营都了家山去，此是从容觞咏时。",
        "dynasty": "宋",
        "collection_info": null
    },
    {
        "title": "劝驾桂林乡举",
        "author": "李曾伯",
        "content": "十年復此主文盟，喜得名邦岁贡英。\n宴启鹿鸣珠照乘，堂开鹏运玉连城。\n梅花雪裏传魁信，桂子风前送客程。\n若到天庭问南事，细陈长策为销兵。",
        "dynasty": "宋",
        "collection_info": null
    },
    {
        "title": "送子守衡州",
        "author": "李曾伯",
        "content": "雁峰自昔号名州，尔既难辞我莫留。\n临政毋忘宣上德，持身谨勿遗亲羞。\n当令民诵循良守，罔俾人讥恩泽侯。\n国事正殷宜黾勉，明年吾自问归舟。",
        "dynasty": "宋",
        "collection_info": null
    },
    {
        "title": "己未元日寄子",
        "author": "李曾伯",
        "content": "子在衡州我桂州，两州相望共承流。\n天回北斗又华旦，人立东风正黑头。\n新岁五更三节序，老夫六十二春秋。\n何时共对屠苏饮，应念孤云为倚楼。",
        "dynasty": "宋",
        "collection_info": null
    },
    {
        "title": "别权泸帅朱杞材太社",
        "author": "李曾伯",
        "content": "犹记衝寒泝峡来，相期偕至亦偕回。\n朝廷有诏许归老，藩岳无人值借才。\n顾我凋年嗟已矣，如君英略勉之哉。\n度泸要了经营事，心放公平手放开。",
        "dynasty": "宋",
        "collection_info": null
    },
    {
        "title": "过新滩作出峡行",
        "author": "李曾伯",
        "content": "蜀道登天难，尤难泝流入。\n自峡上夔渝，江险滩节密。\n前年衝寒来，水落且石出。\n寄命竹一缕，寸挽退或尺。\n旬宣愧罔功，征戍幸逭责。\n仁哉圣主恩，有诏许归佚。\n匆匆乘月下，初值朱明律。\n常年桃涨后，此际梅潦溢。\n危漩若釜沸，惊湍如矢激。\n今年独何异，水势平于席。\n仅添半篙绿，稳泛万顷碧。\n纵横顺濆淖，隠见辨沙碛。\n毋庸事盘滩，了不惧触石。\n一日涪州岸，三宿云安邑。\n滟滪露山骨，底柱屹中立。\n巫峰披宿雾，奇哉翠欲滴。\n建瓴高屋易，百里一瞬息。\n安然中流坐，恍若前山失。\n舟轻蜚鸟过，岸駃脱兔疾。\n伊滩以新名，此水虑微涩。\n黎明报船步，数尺长一夕。\n波臣信有助，棹师喜何剧。\n前竿与后枕，橹六视听一。\n招呼左右向，心手应相得。\n所取无釐差，其矢如绳直。\n载瞻洺川祠，不远西陵驿。\n倏焉飞廉怒，捲起浪涛白。\n篙篷掀欲舞，绠缆繫惟亟。\n凡我同舟人，相顾几动色。\n兴言大川涉，畴为讯诸易。\n古谚固有云，飘风不终日。\n须臾棹歌发，安危在漏刻。\n衰迟嗟我生，险阻几身历。\n萍梗遍江海，星霜老疆埸。\n此行亦良苦，岂敢计终吉。\n始入凡四旬，今出仅更浃。\n行止非人为，扶持有神力。\n瓣香荐牲酒，对越寸衷赤。\n自兹丘樊归，谨无以形役。\n晚来贺平善，诗以纪其实。",
        "dynasty": "宋",
        "collection_info": null
    },
    {
        "title": "阻风太湖沙塘港",
        "author": "李曾伯",
        "content": "归程雪边来，四旬六千里。\n瞿唐过滟滪，洞庭至彭蠡。\n涉历天下险，心有如此水。\n朅来太湖滨，到家步纔跬。\n胡贻蜚廉怒，相挟冯夷氏。\n惊飈昼而作，骇浪暮不已。\n令人向洋叹，可望不可迩。\n组练前陈扼，银屋平地起。\n逡巡问维楫，飘泊委芦苇。\n归心苦何遽，短棹姑小𫇢。\n尝闻强则避，事当顺而理。\n平明迟解缆，天宇果新霁。\n金乌甫生东，鱼龙首俱弭。\n上下大圆镜，四面平如砥。\n天公翻覆手，风后吹嘘是。\n巽转而之坤，帆去随所指。\n出湖且入港，曾不片时尔。\n前津问锡麓，弗远尺有咫。\n舟人顾相贺，昨忧变今喜。\n我生客江湖，噫嘻嗟老矣。\n可以速则速，时当止则止。\n岂惟行舟然，世事只如此。\n由兹石塘出，此去皆坦履。\n归来荷圣恩，全家頼天赐。\n息阴亟休影，杜门以却轨。",
        "dynasty": "宋",
        "collection_info": null
    },
    {
        "title": "题张医谕活庵",
        "author": "李曾伯",
        "content": "用药如用兵，命医犹命将。\n医良则身安，将良则师壮。\n表裏孰虚实，存亡在俯仰。\n能出康济方，忧虑危急状。\n活法虽指间，活机寓心上。\n活国与活人，一忠乃可仗。\n我愿将皆方虎医扁仓，四海生民举无恙。",
        "dynasty": "宋",
        "collection_info": null
    },
    {
        "title": "湘南楼落成和林书记韵",
        "author": "李曾伯",
        "content": "乐郊从昔推南州，今控西鄙犹心喉。\n碧虚境界富登览，前贤故址存风流。\n斯楼枕江屹雉堞，俯瞰寒碧潜蟠虬。\n夕佳朝爽在几席，岸巾拄笏供遨头。\n迩年胡雏肆狙伺，南北不间风马牛。\n经营墉壑备亭障，旗鼓讙亮雄谯楼。\n岿然东壁乃头角，适与壤会将谁修。\n斯何时也事斯役，或者食肉非良谋。\n缅怀昨梦阅十载，不谓白首重来游。\n虽然左腹证日急，类舍剑栈窥江油。\n视兹罅漏弗补葺，毋乃閒暇忘绸缪。\n梓人余力建重屋，吾意正岂舒吾眸。\n三湘百粤类砥柱，金城頟頟江浮浮。\n黄茅熏炙鸢堕水，不费矢镞空群酋。\n畴其载笔纪崖右，落成且也陈觥筹。\n筑惟甲戌继费誓，城沂亦仿书春秋。\n吾皇神武光四表，自此丑类岂復能虔刘。\n佳哉此诗幕中彦，孤凰一鸣惊群啾。\n带篸梅雪久绝响，眼前有景君兼收。\n谩搜枯腹欲貂续，祗觉颜汗包骍羞。",
        "dynasty": "宋",
        "collection_info": null
    },
    {
        "title": "挽尤端明  其一",
        "author": "李曾伯",
        "content": "身际干淳盛，家传祖笏棠。\n典型周大雅，人物鲁灵光。\n厚德千钧重，明时一鑑亡。\n哲人今已矣，梦卜负岩廊。",
        "dynasty": "宋",
        "collection_info": null
    },
    {
        "title": "挽尤端明  其二",
        "author": "李曾伯",
        "content": "渡江无故老，文武少全材。\n金玉其相者，朝廷有几哉。\n銮坡资润色，虎帐壮规恢。\n盍展经纶藴，登调鼎鼐梅。",
        "dynasty": "宋",
        "collection_info": null
    },
    {
        "title": "挽尤端明  其三",
        "author": "李曾伯",
        "content": "自入乌公府，受知三十秋。\n水鱼承雅眷，风鹤记良筹。\n一意人才进，平居国事忧。\n丝桐宜束阁，谁似子期不。",
        "dynasty": "宋",
        "collection_info": null
    },
    {
        "title": "挽尤端明  其四",
        "author": "李曾伯",
        "content": "忆昨趋湘水，公归问锡山。\n惜时为俗累，欠往拜师颜。\n不復亲温厉，畴其念险艰。\n莫持鸡炙去，老泪不胜潸。",
        "dynasty": "宋",
        "collection_info": null
    },
    {
        "title": "庚申病中作",
        "author": "李曾伯",
        "content": "六十三年忧患乡，人言晚景尚悠长。\n不知气鬰致痰厥，忽尔异证生微茫。\n操修弗遂仁者寿，治疗倍费医之良。\n今将累日未痊愈，自知不善摄养贻天殃。\n头目昏眩手足不能动，偃然一榻殊彷徨。\n光摇两目皎无寐，汗流四体痛欲僵。\n纵然未即致幻化，惟恐废弃难安强。\n人生修短固定数，不必以此萦吾肠。\n枝披叶殒待风寒，根本弗固安能当。\n平生踪迹等一梦，未必可保风灯光。\n儿女满前无顾恋，家山何许莫思量。\n是非得失一勾断，万事尽付之遗忘。\n宁神定虑听造物，至此收拾甘归藏。\n门前风月正清朗，符到即去庸何伤。",
        "dynasty": "宋",
        "collection_info": null
    },
    {
        "title": "记十五日夜星犯月",
        "author": "李曾伯",
        "content": "两月之间星入斗，畴昔之夜星入月。\n入斗前史验虏走，入月韩诗应虏灭。\n昭然垂象不轻示，适验天心厌胡羯。\n此胡蚕食诸戎尽，云扰中原野流血。\n去年突然渡江左，几欲长驱控京阙。\n使其得气不击败，延及生灵祸何烈。\n衣冠正统幸阴佑，依然天堑限南北。\n乃知硕果弗尽剥，东南生意不终绝。\n吾皇修德务饬己，悔悟一念足对越。\n正当岁星在吴分，不待一言退荧惑。\n胡运百载天将亡，两星炯炯岂虚设。\n自今有道守四夷，海寓一家混吴越。\n病夫得復见太平，愿以余年老农业。",
        "dynasty": "宋",
        "collection_info": null
    },
    {
        "title": "庚申七月自桂归资寿作",
        "author": "李曾伯",
        "content": "三载烟岚在岭陬，几番清梦到松楸。\n每怜老子身关塞，长忆童时某水丘。\n今得归来访渔隠，不妨高卧老菟裘。\n据鞍矍铄成何事，徒愧平生马少游。",
        "dynasty": "宋",
        "collection_info": null
    },
    {
        "title": "归善权谢福岩",
        "author": "李曾伯",
        "content": "强健南游抱病还，鬓毛剥落足蹒跚。\n喜观云衲酬前约，莫听家僮说旧官。\n幸免如陵羞在陇，将期同愿老于盘。\n当家公案师拈出，更向三山石上看。",
        "dynasty": "宋",
        "collection_info": null
    },
    {
        "title": "勉时思王和尚留",
        "author": "李曾伯",
        "content": "面壁者十年，桑下者一宿。\n时止则止行则行，可久则久速则速。\n时思老子苦硬人，孤云其身心槁木。\n三年牢落此山中，禅衲争归众魔伏。\n平时欲定方外交，白石清泉正相属。\n我归师去人谓何，毋乃欲善其身独。\n巾瓶到处即为家，何必江湖苦驰逐。\n若还飞锡出门去，此一瓣香谁与续。\n得住且住则为佳，敬以此为上人祝。",
        "dynasty": "宋",
        "collection_info": null
    },
    {
        "title": "福岩再过公安赠行  其一",
        "author": "李曾伯",
        "content": "记得桂林临别，劝师紧闭禅关。\n又被如来牵率，未容高卧云山。",
        "dynasty": "宋",
        "collection_info": null
    },
    {
        "title": "福岩再过公安赠行  其二",
        "author": "李曾伯",
        "content": "浙境欲留师住，荆人争望师来。\n要是因经未了，不妨两地裴回。",
        "dynasty": "宋",
        "collection_info": null
    },
    {
        "title": "福岩再过公安赠行  其三",
        "author": "李曾伯",
        "content": "方藉名山作主，胡然旧席重开。\n了却江湖愿力，切须早早归来。",
        "dynasty": "宋",
        "collection_info": null
    },
    {
        "title": "饯管制干",
        "author": "李曾伯",
        "content": "画诺三边頼一贤，怜余东下病缠绵。\n驱驰不惮数千里，缱绻相于十二年。\n我老已辜康乐屐，君行快着祖生鞭。\n祗惭无力堪吹送，雪意垂垂饯去船。",
        "dynasty": "宋",
        "collection_info": null
    },
    {
        "title": "辛酉首夏余云谷自四明来访且录示丙辰年所和永国韵恍然唤起昨梦嗟壮健之不可復得今病废无它问谩书五十六字谢之时病犹未愈",
        "author": "李曾伯",
        "content": "禅榻相逢六载前，当时驽力尚堪鞭。\n继更烟瘴为形役，遍历风涛不意全。\n思旧仙游嗟已远，老躯痿废抑谁怜。\n而今莫问人间事，得正狐丘是甚年。",
        "dynasty": "宋",
        "collection_info": null
    },
    {
        "title": "宣公祠  其一",
        "author": "李曾伯",
        "content": "相唐德丛復兴隆，仁义条陈百奏中。\n正欲谏君今别驾，延龄更不念孤忠。",
        "dynasty": "宋",
        "collection_info": null
    },
    {
        "title": "宣公祠  其二",
        "author": "李曾伯",
        "content": "双湖真泽国，千载相公祠。\n中有钓鱼者，问之俱不知。",
        "dynasty": "宋",
        "collection_info": null
    },
    {
        "title": "游千山观",
        "author": "李曾伯",
        "content": "自重来岭峤，岂暇访湖山。\n缇骑行边了，戎旗护戍閒。\n相看羣玉外，一笑六郎间。\n回首西风静，何愁老汉关。",
        "dynasty": "宋",
        "collection_info": null
    },
    {
        "title": "善权奇观",
        "author": "李曾伯",
        "content": "粤从融结此山川，便作人间小洞天。\n香火丛林千古盛，神仙窟宅自今传。\n品分三洞中犹宇，脉贯两岩下出泉。\n我自有缘聊乞取，万松阴裏一牛眠。",
        "dynasty": "宋",
        "collection_info": null
    },
    {
        "title": "句  其一",
        "author": "蒋志父",
        "content": "春风亭上问秋风。",
        "dynasty": "宋",
        "collection_info": null
    },
    {
        "title": "句  其二",
        "author": "蒋志父",
        "content": "每恨从来欠机会，却怜今代少英雄。",
        "dynasty": "宋",
        "collection_info": null
    },
    {
        "title": "句  其三",
        "author": "蒋志父",
        "content": "能张吾军从古少，差强人意似君无。",
        "dynasty": "宋",
        "collection_info": null
    },
    {
        "title": "寓杭次族人催归诗韵",
        "author": "戴飞",
        "content": "休把诗来只管催，也曾对菊赋归来。\n闲云自笑出山去，未雨如何便得回。",
        "dynasty": "宋",
        "collection_info": null
    },
    {
        "title": "云岩",
        "author": "章谦亨",
        "content": "造化雕镌巧，真成一洞天。\n曾将修蟒逐，却许蛰龙眠。\n石现金刚足，泉流仙客田。\n炷香吾道者，色体尚依然。",
        "dynasty": "宋",
        "collection_info": null
    },
    {
        "title": "章岩",
        "author": "章谦亨",
        "content": "杰石何空洞，中藏一寺幽。\n不须补天漏，时觉有云浮。\n蟾吐半轮月，鲸吞万斛舟。\n兹岩本同姓，欲去且迟留。",
        "dynasty": "宋",
        "collection_info": null
    },
    {
        "title": "西湖观梅三首  其一",
        "author": "章谦亨",
        "content": "梅在西湖上，精神别一般。\n喜供诗客赏，怕与俗人看。\n映水林文瘦，依山范叔寒。\n生平逢此友，更觉酒肠宽。",
        "dynasty": "宋",
        "collection_info": null
    },
    {
        "title": "西湖观梅三首  其二",
        "author": "章谦亨",
        "content": "不费东君力，常先草木荣。\n魏征元妩媚，夷甫太鲜明。\n有色谁同洁，无香可比清。\n飘零惟不恶，羌笛任渠横。",
        "dynasty": "宋",
        "collection_info": null
    },
    {
        "title": "西湖观梅三首  其三",
        "author": "章谦亨",
        "content": "腊寒彻骨越精神，吐尽清香不待春。\n华屋芳筵犹恶俗，竹篱茅舍只安贫。\n湖烟笼处难藏艷，窗月飞来为写真。\n自得孤山题品后，至今偏解恼诗人。",
        "dynasty": "宋",
        "collection_info": null
    },
    {
        "title": "祖教寺  其一",
        "author": "章谦亨",
        "content": "出郭寻芳作野行，岩高墅旷水流声。\n草亭日午鹦啼巧，竹院更深月色明。\n宝殿鳞鳞章佛界，珠帘卷卷向山清。\n悠然一榻浑无梦，时有溪声枕外生。",
        "dynasty": "宋",
        "collection_info": null
    },
    {
        "title": "祖教寺  其二",
        "author": "章谦亨",
        "content": "飞鸟遗音入翠林，转教柳外和鶑吟。\n岩留云雨过朝暮，寺枕溪流亘古今。\n客过端阳欣采艾，僧嫌破衲懒缝针。\n杯中蒲酒休辞醉，目断青山有远心。",
        "dynasty": "宋",
        "collection_info": null
    },
    {
        "title": "浄惠院",
        "author": "章谦亨",
        "content": "浄惠荒凉寺，平林浅阜閒。\n殿存碧支佛，门对赭亭山。\n遶屋竹阴翠，沿阶苔晕斑。\n雨中来託宿，却羡白鸥闲。",
        "dynasty": "宋",
        "collection_info": null
    },
    {
        "title": "葛稚川炼丹室",
        "author": "施梓人",
        "content": "暇日肩舆上翠微，烟光峦气湿人衣。\n桃花片片随流去，岩漏泠泠作雨飞。\n丹井稚川成药处，双峰滕子读书基。\n观音阁上清风爽，拟我诸公吟未归。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "袁君儒",
        "content": "断鳌立极天不崩，谁着天柱东南方。\n浑沌无窍不斧凿，谁开九锁如回肠。\n栖真其人今在否，天坛千载空苍茫。\n我来泉上一抚掌，龙洞激烈而腾骧。\n翠蛟亭前无六月，天为洗涤心清凉。\n雅欲削去仙隠迹，驱此山过云水乡。",
        "dynasty": "宋",
        "collection_info": null
    },
    {
        "title": "寄莫道人  其一",
        "author": "陈文孙",
        "content": "林木自春兰自芽，游山过我兴何赊。\n铁桥问径最高顶，石洞开云随处家。\n人讶长年能绿髮，我知真性即丹砂。\n谈锋未了归途速，一雨洗尘清可涯。",
        "dynasty": "宋",
        "collection_info": null
    },
    {
        "title": "寄莫道人  其二",
        "author": "陈文孙",
        "content": "暂闲吏债访仙居，云亦随人为卷舒。\n桑下忽逢三度宿，腹中如饱十年书。\n哦诗对酒谁知我，食柏餐霞一任渠。\n底事若能无障碍，不愁无地着吾庐。",
        "dynasty": "宋",
        "collection_info": null
    },
    {
        "title": "梅林",
        "author": "周端常",
        "content": "一官负弩精神小，两木成林气象清。\n且道将军能止渴，正应宰相作和羹。",
        "dynasty": "宋",
        "collection_info": null
    },
    {
        "title": "晚泊",
        "author": "黄载",
        "content": "片帆寂寞绕孤村，茅店惊寒半掩门。\n行草不成风断雁，一江烟雨正黄昏。",
        "dynasty": "宋",
        "collection_info": null
    },
    {
        "title": "陪侍丞相安晚先生宿觉际寺夜遇大风可畏遂赋大篇",
        "author": "黄载",
        "content": "船头落日如血红，客言今夕当有风。\n空山梦回刺骨冷，纩被无力身如弓。\n但闻纸窗响僁窣，初意空厨饥鼠出。\n忽然扉户竞开阖，犹谓偷儿入吾室。\n须臾歘作号怒声，鼙鼓百万渔阳鸣。\n室庐动摇地欲转，林木震吼山如崩。\n噫嘻异哉那有此，欹枕恍惚疑梦寐。\n应是钱塘醉未醒，翻海胥涛骋游戏。\n或者客寓紫塞旁，铁骑赴敌古战场。\n不然此处安乐国，何遽陧阢犹乘航。\n起来穴牖目如割，平湖已捲十堆雪。\n乃知跋扈是飞廉，似妒晚来客饶舌。\n因思前年到黄冈，朔风摇江惊断肠。\n骁将忍冻骨比铁，壮士力斗身如汤。\n此身彷佛临皋上，一感还生百惆怅。\n长安贵人正酣眠，日高尚恋销金帐。\n东窗未白鸡未啼，相公自起烧松枝。",
        "dynasty": "宋",
        "collection_info": null
    },
    {
        "title": "过长安渡",
        "author": "黄载",
        "content": "重来已过十番秋，更十番秋欲白头。\n无限旧时心裏事，青山残照水东流。",
        "dynasty": "宋",
        "collection_info": null
    },
    {
        "title": "赣州道上见上坟者  其一",
        "author": "黄载",
        "content": "翠树青烟笑语稠，家家领客醉松楸。\n老翁哭子气欲绝，行到前村更转头。",
        "dynasty": "宋",
        "collection_info": null
    },
    {
        "title": "赣州道上见上坟者  其二",
        "author": "黄载",
        "content": "攫祭乌鸦噪晚田，草芽新染绿如烟。\n墓头寂寂虫鸣急，惟有春风舞纸钱。",
        "dynasty": "宋",
        "collection_info": null
    },
    {
        "title": "读旧稿蛙吹集一绝",
        "author": "黄载",
        "content": "蛙吹儿童事，重开已汗颜。\n更须留近作，待过十年看。",
        "dynasty": "宋",
        "collection_info": null
    },
    {
        "title": "题大洪山",
        "author": "黄载",
        "content": "地当平旷易为山，故得崔嵬汉沔间。\n云雾涌来无下界，楼台浮起在中天。\n开窗时见雷霆出，隠几閒看日月还。\n更有钟声最堪恨，南风时到八陵边。",
        "dynasty": "宋",
        "collection_info": null
    },
    {
        "title": "随州沙溪",
        "author": "黄载",
        "content": "石路崎岖石濑鸣，峰峦回合小原平。\n桑麻积雨肥春壠，鸡犬一村喧昼晴。\n田妇共携中饭去，樵童相唤上山声。\n边头今有江南景，十数年来不用兵。",
        "dynasty": "宋",
        "collection_info": null
    },
    {
        "title": "题岘山",
        "author": "黄载",
        "content": "向来陵谷尚休然，放眼高台万象还。\n南国一池襄汉水，中原千古邓唐山。\n斜阳淡淡飞鸿没，芳草萋萋戎马閒。\n前代英雄亦何许，棹歌日日过沧湾。",
        "dynasty": "宋",
        "collection_info": null
    },
    {
        "title": "钟馗观鬼鬬蟆图",
        "author": "黄载",
        "content": "谁推酆都扃，逸此魔十二。\n相羣斗蟆供戏剧，绡墨何从拂其迹。\n两雄斗于前，四鬼相视欣欣然。\n小蟆对睨摊双膝，筠笼一蟆跳欲出。\n前者差壮一力肩，后者引索擎于拳。\n髯翁磬折目胜负，突眼老妪探头觑。\n就中黄叟如蹲鸱，破帽长袍吾老馗。\n隻眼直下看不匝，诸鬼乐与吾翁狎。\n四丁更与蟆之魁，疾驰不能压欲颓。\n蟆肥于豚怒于虎，张颐缩项夸相顾。\n昔时唐宋失天经，妖蟆曾搳天眼精。\n今魔视蟆细于螘，魔若跳梁那可指。\n羣阴胶凝互掀翻，六鳌顶戴愁颠连。\n但能伐魔既厥类，芟夷妖蟆谈笑耳。\n僇妖之事馗所司，何独反与为儿戏。\n不惟失职纵姦宄，鬼祸如蟆将及尔。\n参军参军其然乎，或者好事丹青图。\n谅应馗笑玉川子，诛蟆未诛骨先苦。\n风悲雨凄天地愁，蟆鬼正是相雄秋。\n仅余一目不可搳，我曷不可相娱说。\n会闻隔帘歌斗鼃，山鬼性命摧红牙。",
        "dynasty": "宋",
        "collection_info": null
    },
    {
        "title": "绝句",
        "author": "黄载",
        "content": "社寒比腊更清严，花蕊萧疏半欲缄。\n过手重裘犹得力，莫将晴煗信春衫。",
        "dynasty": "宋",
        "collection_info": null
    },
    {
        "title": "舟中梦觉",
        "author": "黄载",
        "content": "梦觉三通鼓，连樯闻欠呵。\n世间半夜后，枕上醒人多。\n思想从天落，悲欢奈晓何。\n南柯莫轻笑，未易到南柯。",
        "dynasty": "宋",
        "collection_info": null
    },
    {
        "title": "洞霄宫  其一",
        "author": "王学可",
        "content": "天柱峰高万壑分，故留九锁限尘棼。\n泉飞窗牖长为雨，日上冈峦半是云。\n洞擘阴崖通远岫，石生暗晕作奇纹。\n圣朝每为民祈福，绝笈求仙汉代君。",
        "dynasty": "宋",
        "collection_info": null
    },
    {
        "title": "洞霄宫  其二",
        "author": "王学可",
        "content": "历遍江湖几万重，岂期方到洞霄中。\n山翻九锁天分出，洞彻三茅地透东。\n夭矫龙蛇幢节影，晶荧日月御香风。\n茫茫世上寻云汉，何必仙宫胜此宫。",
        "dynasty": "宋",
        "collection_info": null
    },
    {
        "title": "石梁和韵",
        "author": "王学可",
        "content": "天巧何年路，千峰乱入云。\n瀑飞双涧合，崖断一桥分。\n树色春犹冻，猿声夜或闻。\n灵踪如可见，煮茗共炉熏。",
        "dynasty": "宋",
        "collection_info": null
    },
    {
        "title": "题苏端明书乳泉赋后",
        "author": "王学可",
        "content": "苏公早闻道，文章乃其戏。\n乳泉出重海，作赋聊记异。\n玉池嚥中夜，挈瓶非小智。\n气者水之生，此语可深味。",
        "dynasty": "宋",
        "collection_info": null
    },
    {
        "title": "登齐山",
        "author": "冯褎然",
        "content": "万山森玉寒如削，一骑奔尘去欲飞。\n路阔并鞍同笑语，酒酣执手话依违。\n英名他日垂青史，好语今朝纪翠微。\n三月钱塘江上道，莫歌金缕易忘归。",
        "dynasty": "宋",
        "collection_info": null
    },
    {
        "title": "题浯溪  其一",
        "author": "黄社庵",
        "content": "蜀道于今似弈棋，要令一着□安危。\n朝廷独选李曾伯，勋业当如郭子仪。",
        "dynasty": "宋",
        "collection_info": null
    },
    {
        "title": "题浯溪  其二",
        "author": "黄社庵",
        "content": "虽扼咽喉□□间，犹□□脉得良医。\n□□□□平成报，重读磨崖□字碑。",
        "dynasty": "宋",
        "collection_info": null
    },
    {
        "title": "题亚愚江浙纪行集句诗",
        "author": "杨之麟",
        "content": "上人胸次有文机，信手招来总是诗。\n莫问铺排谁句子，逼人清压雪梅枝。",
        "dynasty": "宋",
        "collection_info": null
    },
    {
        "title": "题亚愚江浙纪行集句诗",
        "author": "陈书𥩝",
        "content": "未于诗上着工夫，争把疏愚敌亚愚。\n只盍金沙分半席，归舟能用几钱租。",
        "dynasty": "宋",
        "collection_info": null
    },
    {
        "title": "上之回",
        "author": "王谌",
        "content": "蠲吉辰，荐明廷。\n祇中坛，宾万灵。\n醮祠寿宫礼太一，东祀天孙西太室。\n灵芝宝鼎胙元封，亲郊雍畤回中峰。\n中峰绝崄天所划，百神驱道平如席。\n云髾秀革高拂空，翠辇玉鸾鸣霹雳。\n试凭萧关望朔方，月支稽首楼兰降。\n復朝独鹿狩鸣泽，芬树羽林归建章。\n建章壁门春昼永，井干泰液多游幸。\n千秋万岁奈乐何，几度鸾旗出安定。",
        "dynasty": "宋",
        "collection_info": null
    },
    {
        "title": "张守送酒次敬字韵作诗谢之游北山",
        "author": "王谌",
        "content": "有客可与游，阙酒得无病。\n岂意四从事，过我不待请。\n洗杓挹风度，免惭林花盛。\n公学此味如，浑厚兼醇正。\n公量虚谷如，有来良善应。\n肯分兵厨沥，少佐笔力劲。\n罢营杖头钱，徐取松间径。\n登临旧能赋，七发踵枚乘。\n此兴老未衰，西日尚余映。\n风怒雷再鼓，云破天一镜。\n山花下野鸟，诗题一堪命。\n府公文章伯，声称耸羣听。\n明朝倒锦囊，非是庶所订。\n岂伊綵凤鸣，而聆露鹤警。\n定知谢东山，凡百易子敬。",
        "dynasty": "宋",
        "collection_info": null
    },
    {
        "title": "黄雀",
        "author": "王谌",
        "content": "毕逋秦氏乌，差池吴宫燕。\n秦人挟弹巢若危，吴宫遗火巢空散。\n不知野田雀，终日茅檐角。\n卑栖俛啄蓬艾间，不畏鹰鹯与缯𥐊。",
        "dynasty": "宋",
        "collection_info": null
    },
    {
        "title": "赠茅也休  其一",
        "author": "王谌",
        "content": "逢人说也休，举世任沉浮。\n清磬野云晓，素琴山月秋。\n诗材频料理，世事不经求。\n每向沧波上，时时戏鸭鸥。",
        "dynasty": "宋",
        "collection_info": null
    },
    {
        "title": "赠茅也休  其二",
        "author": "王谌",
        "content": "觌面祇谈道，知音不和诗。\n盈樽清竹叶，围坐古梅枝。\n煮茗云生鼎，抄糜雪满匙。\n张山山木落，何日又追随。",
        "dynasty": "宋",
        "collection_info": null
    },
    {
        "title": "赠括苍季此翁",
        "author": "王谌",
        "content": "君来古括州，吴楚一节游。\n衣染匡庐碧，诗清雁荡秋。\n山行寻隠逸，野坐傲公侯。\n不欲携书献，文章生古愁。",
        "dynasty": "宋",
        "collection_info": null
    },
    {
        "title": "次韵谢惠山村送水仙",
        "author": "王谌",
        "content": "自是神仙客，梅花亦让青。\n绿垂云叶重，黄映雪花轻。\n袜小凌波稳，杯斜带露倾。\n一枝来赠我，吟几觉春生。",
        "dynasty": "宋",
        "collection_info": null
    },
    {
        "title": "早行",
        "author": "王谌",
        "content": "晓入荆溪路，西风快似刀。\n雪深埋树脚，水浅见溪毛。\n岁序相将换，人心只自劳。\n牧童牛背卧，令我愧儿曹。",
        "dynasty": "宋",
        "collection_info": null
    },
    {
        "title": "送薛端夫赴武学赴举",
        "author": "王谌",
        "content": "温然如美玉，文以武兼之。\n发镞妙穿的，挥毫不待思。\n行途多早气，参学已秋期。\n捷报重阳近，黄花泛一巵。",
        "dynasty": "宋",
        "collection_info": null
    },
    {
        "title": "煮笋",
        "author": "王谌",
        "content": "案有磨人墨，囊无使鬼钱。\n难教典班史，只可折花钿。\n破屋日多雨，颓檐夜见天。\n山童因煮笋，庖下始生烟。",
        "dynasty": "宋",
        "collection_info": null
    },
    {
        "title": "饭罢  其一",
        "author": "王谌",
        "content": "饭罢扣松关，襟怀分外宽。\n冻云深拥寺，寒濑浅鸣滩。\n苔剥碑文字，香萦古篆盘。\n寻春难着句，为怕起愁端。",
        "dynasty": "宋",
        "collection_info": null
    },
    {
        "title": "饭罢  其二",
        "author": "王谌",
        "content": "雪意犹商略，溪云半有无。\n短莎眠野犊，枯树点寒乌。\n牢落诗仍在，萧条岁已徂。\n过门人挽住，相倩写桃符。",
        "dynasty": "宋",
        "collection_info": null
    },
    {
        "title": "柳絮",
        "author": "王谌",
        "content": "解作漫天雪，终成满地灰。\n行空无罣碍，入幕任徘徊。\n巧趁蜂鬚去，轻随燕翼来。\n颠狂浑不定，飞舞过楼台。",
        "dynasty": "宋",
        "collection_info": null
    },
    {
        "title": "北林",
        "author": "王谌",
        "content": "经行到北林，此地转惊心。\n小市鱼虾贵，荒村竹树深。\n帆樯侵柳影，罾屋占溪阴。\n诗罢还飞去，沙鸥识苦吟。",
        "dynasty": "宋",
        "collection_info": null
    },
    {
        "title": "宿北山  其一",
        "author": "王谌",
        "content": "兀坐苦无营，乘闲偶访僧。\n山深云作伴，庵迥石为朋。\n古木含苍藓，幽花落翠藤。\n昏钟三扣罢，童子上香灯。",
        "dynasty": "宋",
        "collection_info": null
    },
    {
        "title": "宿北山  其二",
        "author": "王谌",
        "content": "四壁静无人，翛然夜不惊。\n龛灯光焰薄，纸帐梦魂清。\n有月山犹暗，无风松自鸣。\n结茅终隠此，高枕待升平。",
        "dynasty": "宋",
        "collection_info": null
    },
    {
        "title": "入邑  其一",
        "author": "王谌",
        "content": "马踏新松影，衣沾秀麦寒。\n藤花缀缨珞，竹笋透琅玕。\n诗向闲中得，心因静处宽。\n一声幽鸟啭，深在翠林端。",
        "dynasty": "宋",
        "collection_info": null
    },
    {
        "title": "入邑  其二",
        "author": "王谌",
        "content": "野蔓侵沙径，山泉渡石梁。\n树头蚕葚熟，篱下雀梅香。\n人与春光老，閒随日影长。\n捻鬚吟不就，穷杀孟襄阳。",
        "dynasty": "宋",
        "collection_info": null
    },
    {
        "title": "题褚道士雪巘诗卷",
        "author": "王谌",
        "content": "五言与七字，句句总清新。\n但得诗囊富，何忧客路贫。\n梅花一巘雪，瑶草半岩春。\n着我司盟去，吟边养病身。",
        "dynasty": "宋",
        "collection_info": null
    },
    {
        "title": "酬赵懒翁求墨",
        "author": "王谌",
        "content": "会面苦无因，缄书意亦勤。\n相望七十里，仅隔一重云。\n有句来求墨，得诗如见君。\n从知相忆梦，花下拟论文。",
        "dynasty": "宋",
        "collection_info": null
    },
    {
        "title": "道傍庙",
        "author": "王谌",
        "content": "荒祠存玉像，画壁剥苍苔。\n额古名难问，村空祭不来。\n乱鸦号古木，斗雀罥浮埃。\n犹有人求珓，西风动纸灰。",
        "dynasty": "宋",
        "collection_info": null
    },
    {
        "title": "生日",
        "author": "王谌",
        "content": "又是逢初度，红稀绿暗时。\n自斟生日酒，闲理去年诗。\n活计惟书在，衰容只镜知。\n人情与天道，翻覆似枯棋。",
        "dynasty": "宋",
        "collection_info": null
    },
    {
        "title": "旅中述怀",
        "author": "王谌",
        "content": "未晚僮先卧，无聊自展衾。\n一灯愁裏梦，数首客中吟。\n隣舍谁歌曲，谯更远送音。\n秋风催素髮，憔悴满华簪。",
        "dynasty": "宋",
        "collection_info": null
    },
    {
        "title": "到此",
        "author": "王谌",
        "content": "到此添离恨，垂杨已拂肩。\n担轻缘少镪，衣暖欲抽绵。\n春事遽如许，客怀殊未然。\n竹篱沽酒市，雨湿杏花烟。",
        "dynasty": "宋",
        "collection_info": null
    },
    {
        "title": "乍归",
        "author": "王谌",
        "content": "去日犹残雪，归来夏气清。\n闲随白云出，看到绿阴成。\n野色供诗料，山光快客情。\n路逢乡父老，驻足问行程。",
        "dynasty": "宋",
        "collection_info": null
    },
    {
        "title": "过山家",
        "author": "王谌",
        "content": "此地知谁隠，当门列翠屏。\n栽花多是药，题壁半书经。\n栗鼠咀红果，山禽堕翠翎。\n峰头宜眺望，只欠小茅亭。",
        "dynasty": "宋",
        "collection_info": null
    },
    {
        "title": "简刘吉父",
        "author": "王谌",
        "content": "长安为客者，皆是利名人。\n只有君同我，惟添病与贫。\n秋风篱下菊，夜雨水边莼。\n拟共租船去，归家趁小春。",
        "dynasty": "宋",
        "collection_info": null
    },
    {
        "title": "简章伯和",
        "author": "王谌",
        "content": "论交三十载，彼此坐诗穷。\n只恨性各别，其他心尽同。\n茶苗封谷雨，书叶寄苹风。\n无限怀君意，鶑声绿树中。",
        "dynasty": "宋",
        "collection_info": null
    },
    {
        "title": "舟行即事",
        "author": "王谌",
        "content": "钓艇横溪水，渔罾搭槿篱。\n年丰翁自乐，酒熟客先知。\n凉吹生苹叶，斜阳恋竹枝。\n苦吟浑未就，倚柂立移时。",
        "dynasty": "宋",
        "collection_info": null
    },
    {
        "title": "答章伯和问疾",
        "author": "王谌",
        "content": "伏枕屡经旬，医庸药不灵。\n自从春意动，纔觉病魂醒。\n露洗桃心赤，风揩柳眼青。\n劳君相忆梦，每夜到岩扃。",
        "dynasty": "宋",
        "collection_info": null
    },
    {
        "title": "赠笔工",
        "author": "王谌",
        "content": "试子玉簪笔，他工总不如。\n毫长宜贮墨，管凈可抄书。\n汝自夸淮兔，吾犹註鲁鱼。\n鬓毛斑白尽，心折正缘渠。",
        "dynasty": "宋",
        "collection_info": null
    },
    {
        "title": "吴江桥",
        "author": "王谌",
        "content": "松江期一到，二十二三年。\n今日身临此，凭虚骨欲仙。\n塔连吴苑树，帆带洞庭烟。\n见说鲈鱼美，囊无斫鲙钱。",
        "dynasty": "宋",
        "collection_info": null
    },
    {
        "title": "招玉渊",
        "author": "王谌",
        "content": "欲言非一事，晓夕待君来。\n吟屋新装办，闲门未敢开。\n春光归巷陌，山色入楼台。\n犹有梅花在，相期把酒杯。",
        "dynasty": "宋",
        "collection_info": null
    },
    {
        "title": "题诗僧亚愚眉白集",
        "author": "王谌",
        "content": "向来已观集，今见自吟诗。\n天下有清论，僧中真白眉。\n淡如秋水浄，浓比夏云奇。\n慎勿轻拈出，常人罕见知。",
        "dynasty": "宋",
        "collection_info": null
    },
    {
        "title": "到李山寺",
        "author": "王谌",
        "content": "策杖扣禅坊，空山草木长。\n殿荒人晒席，僧去佛无香。\n榆树苔衣绿，松花粉穗黄。\n兹行无伴侣，独自绕修廊。",
        "dynasty": "宋",
        "collection_info": null
    },
    {
        "title": "为简上人赋古色轩  其一",
        "author": "王谌",
        "content": "简师得道不参禅，燕坐常居古色轩。\n夏禹告功遗迹在，任公垂钓有车存。\n海通泉洞深千尺，寺映重岩月一痕。\n何日短筇尘外去，瓣香来此叩玄门。",
        "dynasty": "宋",
        "collection_info": null
    },
    {
        "title": "为简上人赋古色轩  其二",
        "author": "王谌",
        "content": "小舟吚哑渡横塘，十里秋畦粳稻香。\n莫怪雨声惊客梦，要催诗句入行囊。\n重过苹水波浮绿，遥见菊篱花正黄。\n佳节莫论重九后，𫇢篷独酌泛茱觞。",
        "dynasty": "宋",
        "collection_info": null
    },
    {
        "title": "虎丘",
        "author": "王谌",
        "content": "五百年前吾祖宅，云孙从昔未曾经。\n山藏古寺窗连碧，水绕平田稻正青。\n台染夜云微带润，剑涵秋水尚余腥。\n僧堂借得羊毛笔，自蘸寒泉写石屏。",
        "dynasty": "宋",
        "collection_info": null
    },
    {
        "title": "远出乍归",
        "author": "王谌",
        "content": "五旬行李经吴越，四月风光正惠夷。\n绿水悠悠晴脉脉，青条总总实离离。\n飞来何处双黄蝶，叫彻他山一子规。\n却把闲身成倦客，关心书几昼长时。",
        "dynasty": "宋",
        "collection_info": null
    },
    {
        "title": "简吴若清",
        "author": "王谌",
        "content": "丝桐挂壁户常扃，雅弄深防俗耳听。\n滴露研朱重点易，焚香炷火细翻经。\n山含晚色千峰紫，松傲新霜一派青。\n独向岩扉抱高隠，有谁能识少微星。",
        "dynasty": "宋",
        "collection_info": null
    },
    {
        "title": "舟行",
        "author": "王谌",
        "content": "前面人家是画图，数间茅屋映菰蒲。\n蒙笼云裏羣峰出，欵乃滩边一棹孤。\n岁熟农人还自乐，天晴水鸟竞相呼。\n绝怜两岸垂丝柳，比却来时一半枯。",
        "dynasty": "宋",
        "collection_info": null
    },
    {
        "title": "次岳尚书韵",
        "author": "王谌",
        "content": "细字书横双眼明，破窗阅尽几阴晴。\n年来干禄浑无梦，老去吟诗尚有情。\n谩向纸田耕石砚，断无金缕侑银觥。\n和篇聊博先生笑，应笑寒儒太瘦生。",
        "dynasty": "宋",
        "collection_info": null
    },
    {
        "title": "寄王仲衡尚书",
        "author": "王谌",
        "content": "世态翻云覆雨间，令人合眼梦还山。\n生平名义入肝膈，岁晚师门要面颜。\n鸥鹭波宽虽有约，凤凰城近可容閒。\n留年看试调元手，未拟安仁赋拙艰。",
        "dynasty": "宋",
        "collection_info": null
    },
    {
        "title": "归山",
        "author": "王谌",
        "content": "特地扪萝入翠微，杨花故故点征衣。\n游人尽逐暮光去，野老独携山色归。\n拟泛银涛浮浩渺，难寻玉貌问芳菲。\n吴亡越伯浑休问，且买清樽送落晖。",
        "dynasty": "宋",
        "collection_info": null
    },
    {
        "title": "留山庵",
        "author": "王谌",
        "content": "遥山一望青如染，到得山边却不青。\n松径有风常自扫，岩扉入夜不曾扃。\n烧残栢子重添火，沽得村醪旋倒瓶。\n却羡山僧无一事，日长帘下自翻经。",
        "dynasty": "宋",
        "collection_info": null
    },
    {
        "title": "病起",
        "author": "王谌",
        "content": "连日新晴惬病怀，跧藏一室绝纤埃。\n出来未得寒犹在，穷不奈何春又回。\n酒盏惭疎朋旧少，纸帘不为俗人开。\n日长自有閒工课，汲水铜瓶浸古梅。",
        "dynasty": "宋",
        "collection_info": null
    },
    {
        "title": "借楼",
        "author": "王谌",
        "content": "借得小楼聊寄蹟，夜深犹自未扃扉。\n鼠摇暗壁惊人梦，萤度破窗粘客衣。\n旧隠图书从水泛，后园松菊与心违。\n思量应被沙鸥笑，烟雨满船胡不归。",
        "dynasty": "宋",
        "collection_info": null
    },
    {
        "title": "题云海亭",
        "author": "王谌",
        "content": "二十年前曾到此，重来又是晚春时。\n芦因水长全然短，山被云遮分外奇。\n渔艇添成古图画，鴈行点破碧瑠璃。\n布衣憔悴江湖客，闲倚栏干自觅诗。",
        "dynasty": "宋",
        "collection_info": null
    },
    {
        "title": "秋风",
        "author": "王谌",
        "content": "去年相遇钓鱼矶，今岁飘飘又入扉。\n渡月薄侵蟾兔冷，拂云轻助燕鸿飞。\n逗遛余响惊残梦，催促新寒上夹衣。\n欲把丝桐传此曲，破琴絃断损金徽。",
        "dynasty": "宋",
        "collection_info": null
    },
    {
        "title": "泛苕溪",
        "author": "王谌",
        "content": "六幅蒲帆去似飞，浪翻新涨绿沿堤。\n一川水墨王摩诘，十里鶑花杜牧之。\n云遶楚宫春雨后，烟笼秦树晚晴时。\n人生来往情何极，江北江南酒一巵。",
        "dynasty": "宋",
        "collection_info": null
    },
    {
        "title": "游善区寺",
        "author": "王谌",
        "content": "闲来古寺欲忘归，无奈征尘染素衣。\n绿叶云稠荒涧水，白云青湿旧禅扉。\n窗涵远色明丹篆，钟冒岚烟入翠微。\n盛世登封今已矣，断碑无语对斜晖。",
        "dynasty": "宋",
        "collection_info": null
    },
    {
        "title": "友人招饮",
        "author": "王谌",
        "content": "故人邀我共清樽，蹑屐归来已半醺。\n无限雨声供醉笔，一窗灯影共谁分。\n铜瓶火暖鸣天籁，宝鼎香残拂岫云。\n今夜梦魂清更甚，扁舟冷伴白鸥羣。",
        "dynasty": "宋",
        "collection_info": null
    },
    {
        "title": "入山",
        "author": "王谌",
        "content": "入却山来事事宜，眼边何处不关诗。\n风飘花片上书册，水浸山峰入砚池。\n酒欲饮时斟易尽，棋当胜处着嫌迟。\n箇中自有无穷趣，莫遣儿曹取次知。",
        "dynasty": "宋",
        "collection_info": null
    },
    {
        "title": "送墨与则上人",
        "author": "王谌",
        "content": "遣送书斋小浄瓶，麝煤藏久带芳馨。\n难书八万四千偈，只写多心一卷经。",
        "dynasty": "宋",
        "collection_info": null
    },
    {
        "title": "苕溪舟次",
        "author": "王谌",
        "content": "扁舟烟重冷渔蓑，两岸人家浸小河。\n芳草自生春自老，落花随雨晚风多。",
        "dynasty": "宋",
        "collection_info": null
    },
    {
        "title": "山庵即景",
        "author": "王谌",
        "content": "一炷清香一局棋，坐看山雨到来时。\n晚晴独步出门去，云挂碧青松树枝。",
        "dynasty": "宋",
        "collection_info": null
    },
    {
        "title": "十月晦日睡起",
        "author": "王谌",
        "content": "睡起西窗午正蹉，小春天气尚融和。\n颠狂绝笑檐前蝶，不道残阳已不多。",
        "dynasty": "宋",
        "collection_info": null
    },
    {
        "title": "次亚愚韵  其一",
        "author": "王谌",
        "content": "万里春光眼界明，半窗斜日醉魂醒。\n有时梦入庐山去，瀑布声中拄杖行。",
        "dynasty": "宋",
        "collection_info": null
    },
    {
        "title": "次亚愚韵  其二",
        "author": "王谌",
        "content": "丝丝杨柳拂轻烟，那惜床头买酒钱。\n此段风流如不赏，一般佳致又明年。",
        "dynasty": "宋",
        "collection_info": null
    },
    {
        "title": "次亚愚韵  其三",
        "author": "王谌",
        "content": "梅脸斓斑褪粉粧，桃心依约晕轻黄。\n春风花草经行遍，次第安排到海棠。",
        "dynasty": "宋",
        "collection_info": null
    },
    {
        "title": "次亚愚韵  其四",
        "author": "王谌",
        "content": "寒梅一树照清池，花底嫣香尚觅诗。\n稚子不知吟思苦，却来池上数鱼儿。",
        "dynasty": "宋",
        "collection_info": null
    },
    {
        "title": "嘉熙戊戌季春一日画溪吟客王子信为亚愚诗禅上人作渔父词七首  其一",
        "author": "王谌",
        "content": "兰芷流来水亦香，满汀鸥鹭动斜阳。\n声欵乃，间鸣榔，侬家只住岸西旁。",
        "dynasty": "宋",
        "collection_info": null
    },
    {
        "title": "嘉熙戊戌季春一日画溪吟客王子信为亚愚诗禅上人作渔父词七首  其二",
        "author": "王谌",
        "content": "翁妪齐眉妇亦贤，小姑颜貌正笄年。\n头髮乱，髻鬟偏，爱把花枝立柂前。",
        "dynasty": "宋",
        "collection_info": null
    },
    {
        "title": "嘉熙戊戌季春一日画溪吟客王子信为亚愚诗禅上人作渔父词七首  其三",
        "author": "王谌",
        "content": "湘妃泪染竹根斑，风雨连朝下钓难。\n春浪急，石矶寒，买得茅柴味亦酸。",
        "dynasty": "宋",
        "collection_info": null
    },
    {
        "title": "嘉熙戊戌季春一日画溪吟客王子信为亚愚诗禅上人作渔父词七首  其四",
        "author": "王谌",
        "content": "满湖飞雪搅长空，急起呼儿上短篷。\n蓑笠具，画图同，铁笛声长曲未终。",
        "dynasty": "宋",
        "collection_info": null
    },
    {
        "title": "嘉熙戊戌季春一日画溪吟客王子信为亚愚诗禅上人作渔父词七首  其五",
        "author": "王谌",
        "content": "离骚读罢怨声声，曾向江边问屈平。\n醒还醉，醉还醒，笑指沧浪可濯缨。",
        "dynasty": "宋",
        "collection_info": null
    },
    {
        "title": "嘉熙戊戌季春一日画溪吟客王子信为亚愚诗禅上人作渔父词七首  其六",
        "author": "王谌",
        "content": "白髮髼松不记年，扁舟泊在荻花边。\n天上月，水中天，夜夜烟波得意眠。",
        "dynasty": "宋",
        "collection_info": null
    },
    {
        "title": "嘉熙戊戌季春一日画溪吟客王子信为亚愚诗禅上人作渔父词七首  其七",
        "author": "王谌",
        "content": "只在青山可卜邻，妻儿语笑意全真。\n休识字，莫嫌贫，方是安闲第一人。",
        "dynasty": "宋",
        "collection_info": null
    },
    {
        "title": "绝句  其一",
        "author": "王谌",
        "content": "紫燕黄鹂兴已阑，熏风庭院绿阴寒。\n儿童竞说新篁长，只隔前窗懒去看。",
        "dynasty": "宋",
        "collection_info": null
    },
    {
        "title": "绝句  其二",
        "author": "王谌",
        "content": "午风吹梦过桥西，梦裏诗成未有题。\n睡起不知天早晚，柳风忽送子规啼。",
        "dynasty": "宋",
        "collection_info": null
    },
    {
        "title": "绝句  其三",
        "author": "王谌",
        "content": "过了荼䕷与素馨，一春风雨欠追寻。\n却从立夏晴多日，策杖闲来看绿阴。",
        "dynasty": "宋",
        "collection_info": null
    },
    {
        "title": "无题  其一",
        "author": "王谌",
        "content": "草绿花红展绣衾，菜畦一色漾黄金。\n行行山路情何限，春事三分一半深。",
        "dynasty": "宋",
        "collection_info": null
    },
    {
        "title": "无题  其二",
        "author": "王谌",
        "content": "小院风来荷叶香，莓苔绕砌绿阴凉。\n燕飞低拂琴絃响，惊破一窗幽梦长。",
        "dynasty": "宋",
        "collection_info": null
    },
    {
        "title": "题刘玉潭诗",
        "author": "王谌",
        "content": "万古玉潭水，君何独擅名。\n多应吟思苦，一似此泉清。\n山泽供高隠，江湖已着声。\n小诗拈未出，更欲与君评。",
        "dynasty": "宋",
        "collection_info": null
    },
    {
        "title": "姚村夜泊",
        "author": "王谌",
        "content": "荒村日已黄，小泊近横塘。\n昨夜一番雨，今宵满意凉。\n湿沙藏蚓唱，风柳卸萤光。\n隔浦谁家住，吹来荷叶香。",
        "dynasty": "宋",
        "collection_info": null
    },
    {
        "title": "题大禹庙",
        "author": "王志道",
        "content": "古木夹幽径，森严夏禹祠。\n阴云护陵寝，遗庙锁蛟螭。\n窆石今犹在，梅梁事亦奇。\n道人情意厚，邀我读残碑。",
        "dynasty": "宋",
        "collection_info": null
    },
    {
        "title": "和半庵庆成诗韵",
        "author": "王志道",
        "content": "重屋祗承敬勿休，前星主鬯贰凝旒。\n度筵九尺陈黄目，助祭诸王未白头。\n精意已知通烈祖，仪文元不减圜丘。\n两阶屡舞苗民格，何况金穰岁有秋。",
        "dynasty": "宋",
        "collection_info": null
    },
    {
        "title": "赋江湖伟观",
        "author": "王志道",
        "content": "东南王气萃钱塘，襟帯江湖国势强。\n万顷烟波流德泽，四时絃管乐丰穰。\n帆归别浦鱼盐聚，雨过平堤草木香。\n欲赋上林才不逮，举头三祝寿无疆。",
        "dynasty": "宋",
        "collection_info": null
    },
    {
        "title": "简中朝贵人",
        "author": "王志道",
        "content": "场屋辛勤债未偿，又随宦辙到河阳。\n米无五斗腰徒折，醋有三升鼻惯尝。\n屡典朝衣赒过客，时沽坊酒涤愁肠。\n此心对越知无愧，午夜炉香乞岁穰。",
        "dynasty": "宋",
        "collection_info": null
    },
    {
        "title": "挽赵右司",
        "author": "王志道",
        "content": "化瑟初更世道清，宗臣只合在朝廷。\n谋猷况已弥台衮，姓字尤当列御屏。\n不向红云鸣玉佩，却随丹旐引刍灵。\n象贤喜有金闺彦，全似先生旧典刑。",
        "dynasty": "宋",
        "collection_info": null
    },
    {
        "title": "和秋浦闻鸡偶成",
        "author": "王志道",
        "content": "窗前银烛焰将暗，楼上梅花引已残。\n忽听鸡鸣思起舞，百年王业尚偏安。",
        "dynasty": "宋",
        "collection_info": null
    },
    {
        "title": "日南长至小饮于双清楼坐客九人皆一时名胜各和湾字韵诗予亦效颦以谢",
        "author": "王志道",
        "content": "一杯春酒对湖山，远胜夷犹绿水间。\n觅句未工天欲暮，碧云飞满舍前湾。",
        "dynasty": "宋",
        "collection_info": null
    },
    {
        "title": "寄兴",
        "author": "王志道",
        "content": "五湖深处足逍遥，错把扁舟繫柳条。\n尘世不如烟水阔，笑骑黄鹤上层霄。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其一",
        "author": "王志道",
        "content": "幽居无事属山家，闭却柴门日未斜。\n啼鸟一声惊梦觉，小窗闲坐听蜂衙。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其二",
        "author": "王志道",
        "content": "羃羃黄云麦壠秋，牧童横笛倒骑牛。\n百金买得葫芦扇，持向田头蔽日头。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其三",
        "author": "王志道",
        "content": "雨过天青似蔚蓝，碧云收入鳠鱼潭。\n蚕姑举手交相庆，趁得新晴老却蚕。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其四",
        "author": "王志道",
        "content": "早蚕上箔将成茧，晚界蚕方起大眠。\n两月辛勤敢胥怨，成丝成绢更成绵。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其五",
        "author": "王志道",
        "content": "树头桑叶似穿钱，准拟今年贱似前。\n谁信天公难预料，今年却贵似常年。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其六",
        "author": "王志道",
        "content": "纺车纔了办缫车，涧水当门足沤麻。\n输却官租偿却债，今年犹剩百斤茶。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其七",
        "author": "王志道",
        "content": "自从巡尉罢搜茶，便觉山中气象嘉。\n卖得钱来供饱饭，尚余醉酒插山花。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其八",
        "author": "王志道",
        "content": "漠漠轻烟护鹊巢，杨花无頼矗天高。\n粼粼白水秧畴满，省却年时灌溉劳。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其九",
        "author": "王志道",
        "content": "樵得田头二麦归，做成餠饵饱妻儿。\n农家喜有耘田本，接到籼禾稻熟时。",
        "dynasty": "宋",
        "collection_info": null
    },
    {
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其一○",
        "author": "王志道",
        "content": "新竹成林犹带粉，早秧出水便成针。\n日长门巷无人过，一觉齁齁夏木阴。",
        "dynasty": "宋",
        "collection_info": null
    },
    {
        "title": "和岘窗韵是日也适赴座主西湖社日之讌",
        "author": "王志道",
        "content": "雨余西子湿香腮，那得心情滞酒杯。\n浪逐画舡分社饭，也教人道赏春来。",
        "dynasty": "宋",
        "collection_info": null
    },
    {
        "title": "秋早过湖",
        "author": "王志道",
        "content": "漠漠轻云冒两山，楼台依约有无间。\n画船未出波光定，一目新鸿度柳湾。",
        "dynasty": "宋",
        "collection_info": null
    },
    {
        "title": "和高簿送梅  其一",
        "author": "王志道",
        "content": "文如翻水艷天葩，始信才猷属故家。\n为爱新吟贪咀嚼，霜髭捻断日西斜。",
        "dynasty": "宋",
        "collection_info": null
    },
    {
        "title": "和高簿送梅  其二",
        "author": "王志道",
        "content": "多君时送早春葩，不减孤山处士家。\n留取水窗和月看，夜深踈影正横斜。",
        "dynasty": "宋",
        "collection_info": null
    },
    {
        "title": "和高簿送梅  其三",
        "author": "王志道",
        "content": "标格清奇压众葩，数枝频到士元家。\n情知老大花应笑，强饮从教醉眼斜。",
        "dynasty": "宋",
        "collection_info": null
    },
    {
        "title": "和高簿送梅  其四",
        "author": "王志道",
        "content": "屈曲溪桥路两丫，淡烟如隔小櫺纱。\n南枝已入诗人手，三弄从教咽暮笳。",
        "dynasty": "宋",
        "collection_info": null
    },
    {
        "title": "和高簿送梅  其五",
        "author": "王志道",
        "content": "远望青山两髻丫，水纹风细绉如纱。\n不知游冶谁家子，也捲黄芦学塞笳。",
        "dynasty": "宋",
        "collection_info": null
    },
    {
        "title": "和高簿送梅  其六",
        "author": "王志道",
        "content": "花底莓苔蒲树丫，翠翘玉珥碧襦纱。\n靓粧雅器鸣琴友，不向朱门听鼓笳。",
        "dynasty": "宋",
        "collection_info": null
    },
    {
        "title": "口占谢高簿送锦熏笼",
        "author": "王志道",
        "content": "一种熏笼出锦机，殷勤遣送到书帏。\n自惭不是裁花手，沾得仇香香满衣。",
        "dynasty": "宋",
        "collection_info": null
    },
    {
        "title": "和谭云翔送双桂韵",
        "author": "王志道",
        "content": "双桂婆娑天上花，殷勤分送士元家。\n捷钤果副联鞯祝，谒谢当期谷旦差。",
        "dynasty": "宋",
        "collection_info": null
    },
    {
        "title": "渔父",
        "author": "王志道",
        "content": "岸芷汀兰曲曲春，绿蓑青箬老江濆。\n倚船三弄东风恶，吹断巫山片片云。",
        "dynasty": "宋",
        "collection_info": null
    },
    {
        "title": "岁朝轿中伊轧声类橹舟因感旧游",
        "author": "王志道",
        "content": "岁朝伊轧上蓝舆，酷似当年在帝都。\n柔橹数声杨柳外，小舟逗晓过西湖。",
        "dynasty": "宋",
        "collection_info": null
    },
    {
        "title": "五言",
        "author": "王志道",
        "content": "颇得山居趣，悠然醉復醒。\n闭门延爽气，数竹寄闲情。\n清磬敲残月，寒潭浴晓星。\n谁能牵世网，汩汩苦劳生。",
        "dynasty": "宋",
        "collection_info": null
    },
    {
        "title": "六月八日夜步西湖即事",
        "author": "王志道",
        "content": "步绕西湖路，荷盘送晚香。\n归舟初袅缆，斜月已侵廊。\n水外钟声杳，风前曲韵长。\n剨然思远举，逸兴渺难量。",
        "dynasty": "宋",
        "collection_info": null
    },
    {
        "title": "读史  其一",
        "author": "萧澥",
        "content": "雁门翼处不身亲，成事安知非楚人。\n何事当年良史笔，啬于一传着功臣。",
        "dynasty": "宋",
        "collection_info": null
    },
    {
        "title": "读史  其二",
        "author": "萧澥",
        "content": "何事汉庭羞哙伍，竟于钟室起疑猜。\n腰间刀剑少年气，尚出淮阴跨下来。",
        "dynasty": "宋",
        "collection_info": null
    },
    {
        "title": "写乐府昭君怨后",
        "author": "萧澥",
        "content": "古今题品几词人，莫怨边风两鬓尘。\n不是丹青曾汝误，琵琶到老一宫嫔。",
        "dynasty": "宋",
        "collection_info": null
    },
    {
        "title": "昭君词",
        "author": "萧澥",
        "content": "琵琶马上去踌躇，不是丹青偶误渠。\n会得吴宫西子事，汉家此策未全疎。",
        "dynasty": "宋",
        "collection_info": null
    },
    {
        "title": "读秦纪",
        "author": "萧澥",
        "content": "筑了连云万里城，春风弦管醉中听。\n凄凉六籍寒灰裏，宿得咸阳火一星。",
        "dynasty": "宋",
        "collection_info": null
    },
    {
        "title": "读文君白头吟",
        "author": "萧澥",
        "content": "不顾此身轻夜驰，晚年吟苦亦奚为。\n从来簪折瓶沈事，已在双鬟暗合时。",
        "dynasty": "宋",
        "collection_info": null
    },
    {
        "title": "戏效玉台体",
        "author": "萧澥",
        "content": "薄倖抛人轻似梭，忆君还似恨君多。\n此心至竟真相忆，到得恨时无奈何。",
        "dynasty": "宋",
        "collection_info": null
    },
    {
        "title": "题东篱采菊图",
        "author": "萧澥",
        "content": "倒樽醉卧菊篱边，此段风流亦偶然。\n要识先生独醒处，平生心事在寒泉。",
        "dynasty": "宋",
        "collection_info": null
    },
    {
        "title": "江上冬日效石湖田园杂咏体",
        "author": "萧澥",
        "content": "溪落洲荒水半篙，枯杨两岸冷萧骚。\n田家预办来年事，加得陂头一丈高。",
        "dynasty": "宋",
        "collection_info": null
    },
    {
        "title": "睡起",
        "author": "萧澥",
        "content": "屋外一蝉鸣树阴，矮窗睡起静沈沈。\n破衣半解斜阳裏，扪得蝨时多快心。",
        "dynasty": "宋",
        "collection_info": null
    },
    {
        "title": "雪晴",
        "author": "萧澥",
        "content": "一雪晓来旋放晴，瓦沟余滴响中庭。\n开窗已上三竿日，满岭松梢醉未醒。",
        "dynasty": "宋",
        "collection_info": null
    },
    {
        "title": "绍定庚寅纪事  其一",
        "author": "萧澥",
        "content": "民困饥寒为盗贼，却从乐处弄干戈。\n大都郡邑初轻视，不剪柔桑烦斧柯。",
        "dynasty": "宋",
        "collection_info": null
    },
    {
        "title": "绍定庚寅纪事  其二",
        "author": "萧澥",
        "content": "稻粱平地寇难防，到处搬为塞上粮。\n路险林深多脱谷，东风绿偃满山秧。",
        "dynasty": "宋",
        "collection_info": null
    },
    {
        "title": "绍定庚寅纪事  其三",
        "author": "萧澥",
        "content": "桑柘原头绿正肥，巢林春燕引雏飞。\n前村不復炊烟起，长是清明寒食时。",
        "dynasty": "宋",
        "collection_info": null
    },
    {
        "title": "绍定庚寅纪事  其四",
        "author": "萧澥",
        "content": "山花依旧发新丛，沟浍池塘水自通。\n前日人家无间断，颓墙破竈草莱中。",
        "dynasty": "宋",
        "collection_info": null
    },
    {
        "title": "绍定庚寅纪事  其五",
        "author": "萧澥",
        "content": "风动绿林千里乱，星垂黑气万家灾。\n可怜堕在如今劫，人祸天刑先后来。",
        "dynasty": "宋",
        "collection_info": null
    },
    {
        "title": "寇中逃山  其一",
        "author": "萧澥",
        "content": "三三两两伏茅茨，有事难言只自知。\n心破胆寒无处着，风枝露叶亦惊疑。",
        "dynasty": "宋",
        "collection_info": null
    },
    {
        "title": "寇中逃山  其二",
        "author": "萧澥",
        "content": "纔入林峦屏迹时，此身自幸少人知。\n婴孩底苦不解事，偏是怕时方始啼。",
        "dynasty": "宋",
        "collection_info": null
    },
    {
        "title": "度九曲岭",
        "author": "萧澥",
        "content": "崎岖石径起江滨，寸步登天苦瘦身。\n行到三叉开路口，更从隔岭问樵人。",
        "dynasty": "宋",
        "collection_info": null
    },
    {
        "title": "客中月夜",
        "author": "萧澥",
        "content": "茅柴白白两三杯，客裏情怀旋旋开。\n正喜江头风月好，却缘风月又愁来。",
        "dynasty": "宋",
        "collection_info": null
    },
    {
        "title": "题或林尼院壁",
        "author": "萧澥",
        "content": "剪剪香云翠影寒，更无红粉旧时痕。\n祇因曾悟桃花偈，閒却春风梦几番。",
        "dynasty": "宋",
        "collection_info": null
    },
    {
        "title": "题壶",
        "author": "萧澥",
        "content": "望断碧云无白衣，一春长是独醒时。\n烦君卷舌东风裏，休劝饥人食肉糜。",
        "dynasty": "宋",
        "collection_info": null
    },
    {
        "title": "常山舟中",
        "author": "萧澥",
        "content": "两岸人家峙两楼，中间一水过行舟。\n倚篷碎擘桃花片，乱掷江心试急流。",
        "dynasty": "宋",
        "collection_info": null
    },
    {
        "title": "还安舟中",
        "author": "萧澥",
        "content": "乱蝉鸣咽夕阳天，杨柳阴中几客船。\n岸下长江流浩浩，谁知岸上有干田。",
        "dynasty": "宋",
        "collection_info": null
    },
    {
        "title": "过东平悼曾英甫",
        "author": "萧澥",
        "content": "前时来客此山居，同醉梅边酒几壶。\n不道后来成死别，影堂吟落一灯孤。",
        "dynasty": "宋",
        "collection_info": null
    },
    {
        "title": "韶口山家",
        "author": "萧澥",
        "content": "茅屋一区山四围，门前蓣圃带茭池。\n儿童似骇儒衣到，两两三三壁缝窥。",
        "dynasty": "宋",
        "collection_info": null
    },
    {
        "title": "避乱山家  其一",
        "author": "萧澥",
        "content": "野人生长在高山，道路崎岖轻往还。\n长是五更炊未熟，已笼鸡鸭送林间。",
        "dynasty": "宋",
        "collection_info": null
    },
    {
        "title": "避乱山家  其二",
        "author": "萧澥",
        "content": "深村林麓冷飕飕，满眼风光总是愁。\n日月羡渠双喜鹊，自跳自掷树梢头。",
        "dynasty": "宋",
        "collection_info": null
    },
    {
        "title": "乱后过隆教寺",
        "author": "萧澥",
        "content": "纸窗破碎网蜘蛛，古铁香炉灰半无。\n吟得诗成无笔在，闲寻枯炭壁间书。",
        "dynasty": "宋",
        "collection_info": null
    },
    {
        "title": "乱定到邑",
        "author": "萧澥",
        "content": "蒙蒙野草自荣华，破屋夹茅人卖茶。\n满巷门基带砖石，有时认得故人家。",
        "dynasty": "宋",
        "collection_info": null
    },
    {
        "title": "写林和靖梅花诗后",
        "author": "萧澥",
        "content": "西湖幽处卧烟霞，湖裏荷花匝四涯。\n何事先生得佳句，荷花却不似梅花。",
        "dynasty": "宋",
        "collection_info": null
    },
    {
        "title": "无题",
        "author": "萧澥",
        "content": "衣缝密密今垂老，襁褓咿咿渐趁行。\n君纵无情到闺阃，那应母子亦无情。",
        "dynasty": "宋",
        "collection_info": null
    },
    {
        "title": "重过邓村",
        "author": "萧澥",
        "content": "瘦竹挑云过此村，十年前事总销魂。\n当时新庙曾题字，壁老泥枯半不存。",
        "dynasty": "宋",
        "collection_info": null
    },
    {
        "title": "赋杨妃袜",
        "author": "曾原一",
        "content": "万骑西行驻马嵬，凌波曾此堕尘埃。\n谁知一掬香罗小，踏转开元宇宙来。",
        "dynasty": "宋",
        "collection_info": null
    },
    {
        "title": "同戴石屏十人重游分韵得凿字即席赋",
        "author": "曾原一",
        "content": "綫径盘邅回，老壁出参错。\n洞深路欲无，且进还悸愕。\n太虚堕滓液，有此奇伟作。\n芮也劳斧斤，此语失之凿。\n斗崖湿生云，泉杂云影落。\n殿头何时仙，怡然骑木鹤。",
        "dynasty": "宋",
        "collection_info": null
    },
    {
        "title": "金精歌",
        "author": "曾原一",
        "content": "玄龙捲雨翻东溟，万华变灭如轻尘。\n雹拳破瓦万甲疾，祇恐天地今无春。\n东来一马当轩下，云叶眵剥天痕青。\n云开衡岳韩子到，此事恍惚今难凭。\n桃源有路不可入，桃花影绝那得寻。\n喳喳鹊鸣拔鸟起，岂子伟语曰沧溟。\n联骑瘦蹇踏脆绿，见者谓我椒庭人。\n瑶琴飞响暗雪瀑，杰句泣画逃山精。\n胸蟠玉虹世李白，笔舞铁锁今颜卿。\n飞仙遗章出天韵，引觞清酌球琳鸣。\n泉淙淙兮灵鼓，山崇崇兮太古。\n神明有舍炳万象，何处人间非紫府。\n灵根晔晔贯元气，瞬睫蓬莱无弱水。\n云褷褷，露泚泚。\n米珠簸兮方秤，橘社同兮舟里。",
        "dynasty": "宋",
        "collection_info": null
    },
    {
        "title": "金精山",
        "author": "曾原一",
        "content": "散策深寻紫翠边，雨余林密意苍然。\n玄崖拥路奇千迭，邃洞扃抽自一天。\n殿古尚存唐岁月，地灵疑带汉风烟。\n斜阳欲趁归樵路，倚杖更听云外泉。",
        "dynasty": "宋",
        "collection_info": null
    },
    {
        "title": "东华山",
        "author": "曾原一",
        "content": "行尽青山路，楼居傍石安。\n环云疑世隔，弯沼倒涵山。\n瀑近晴如雨，岩深暑亦寒。\n道人弄刀镊，怪我鬓毛斑。",
        "dynasty": "宋",
        "collection_info": null
    },
    {
        "title": "作歌咏苏云卿",
        "author": "曾原一",
        "content": "东湖湖面波渺瀰，东湖岸上春土肥。\n先生鉏云明月晓，种来蔬甲今成畦。\n把茅萧萧环四壁，此身不愿人间识。\n干坤清夷那復知，寸心杳渺黄尘隔。\n故人子房今九云，交情不断江湖滨。\n江西使漕却驺骑，故作敲门问字人。\n黄金百镒笺一幅，多谢春风到茅屋。\n君为使者吾邦民，见君容我更樵服。\n故人与我情重哉，君且归矣明当来。\n明朝启扉人不见，黄金不动书不开。\n使者持书三太息，封书径上黄扉侧。\n翩翩鹤驭云冥冥，空向湖山访行迹。\n向来桐江严子陵，曾得故人双眼青。\n芒鞋却踏京华路，太史惊夸说客星。\n先生得书掉头去，并此湖光不回顾。\n梦夫孀妇截髻鬟，亦有老大闺中女。",
        "dynasty": "宋",
        "collection_info": null
    },
    {
        "title": "题贤女祠",
        "author": "曾原一",
        "content": "翻手作云覆手雨，刘翁乃尔女如许。\n飘飘上下随春风，妾身肯似章台絮。\n门前江水深更深，沈沈此水明妾心。\n后来志士为感慨，过此往事成悲吟。\n嗟嗟许蔡復许吴，女吴绝蔡成二夫。\n此时哀泪苦几谏，翁意或可还其初。\n吴家箱币罗堂前，女兮脉脉胡不言。\n后来吴郎傥不死，清祠未必能江边。\n女今贤明照天宇，翁也反覆闻千古。\n许吴之日回此天，女贤翁否俱无传。",
        "dynasty": "宋",
        "collection_info": null
    },
    {
        "title": "题瘦马歌",
        "author": "曾原一",
        "content": "少尽其力老弃之，可怜骨立行步迟。\n何心更惜干障泥，病夫醉兀枯行枝。\n主家刍豆岂不饱，吾宁忍死不愿肥。\n肥时无奈人争骑，骑时鞭打无休时。",
        "dynasty": "宋",
        "collection_info": null
    },
    {
        "title": "寺中侨居",
        "author": "曾原一",
        "content": "懒出前山去，得闲唯访僧。\n窗寒依瘦石，屋老络枯藤。\n赴饭听堂鼓，看书傍佛灯。\n西南有孤塔，扶杖亦时登。",
        "dynasty": "宋",
        "collection_info": null
    },
    {
        "title": "句",
        "author": "曾原一",
        "content": "少陵忘却浑闲事，更有离骚忘却梅。",
        "dynasty": "宋",
        "collection_info": null
    },
    {
        "title": "游金精次韵",
        "author": "曾原郕",
        "content": "鲸奔兽骇罗羣峰，晴岚湿雾深几重。\n世言番君勇穿石，此事荒唐敢云实。\n仙凡聚散那得知，祗今流水篆元之。\n冲昇坛在肯回顾，木鹤痴情飞不去。\n五诗遗笔写元云，残碑记载心何勤。\n谁通一罅山前路，车马尘埃了朝暮。\n刘郎想自天台来，步步锦绣连云开。\n千崖万壑玲珑窍，今日重逢应一笑。\n苍苍石鼓青云齐，名章合刻悬崖西。\n可怜一觉邯郸炊，胸中五色蟠晴霓。\n此桃种在清虚处，不断尘埃笑崔护。\n人世从教隔古今，洞府何从认新故。\n我髮白矣骨尚凡，悠悠空老兹山间。\n酌泉祈仙会当见，曾有麻姑访王远。",
        "dynasty": "宋",
        "collection_info": null
    },
    {
        "title": "萍",
        "author": "宋自逊",
        "content": "苦无根蒂逐波流，风约才稀雨復稠。\n旧说杨花能变此，是他种子亦轻浮。",
        "dynasty": "宋",
        "collection_info": null
    },
    {
        "title": "桂花",
        "author": "宋自逊",
        "content": "揭纸糊窗莫放开，园丁新送木犀来。\n绕屏着色无非画，尽日烘香不用煤。\n同气相求唯径菊，后生可畏独江梅。\n月中一本应灵异，待向仙娥觅种栽。",
        "dynasty": "宋",
        "collection_info": null
    },
    {
        "title": "五月菊",
        "author": "宋自逊",
        "content": "东篱千古属重阳，此本偏宜夏日长。\n会得渊明高卧意，故来同占北窗凉。",
        "dynasty": "宋",
        "collection_info": null
    },
    {
        "title": "种柳",
        "author": "宋自逊",
        "content": "短研深煨倒插宜，明年便有绿垂垂。\n只因造化大容易，不见岁寒冰雪时。",
        "dynasty": "宋",
        "collection_info": null
    },
    {
        "title": "夜雪",
        "author": "宋自逊",
        "content": "雪眼羞明夜转飞，梅花未觉竹先知。\n一炉柴火三杯酒，谁记山阴有戴逵。",
        "dynasty": "宋",
        "collection_info": null
    },
    {
        "title": "茶磨",
        "author": "宋自逊",
        "content": "韫质他山带玉挥，干旋坤载妙玄机。\n转时隠隠海风起，落处纷纷春雪飞。\n圆体外通常不碍，贞心中立动无违。\n世间多少槐安梦，信手频推为解围。",
        "dynasty": "宋",
        "collection_info": null
    },
    {
        "title": "蚊",
        "author": "宋自逊",
        "content": "朋比趋炎态度轻，御人口给屡憎人。\n虽然暗裏能钻刺，贪不知几竟杀身。",
        "dynasty": "宋",
        "collection_info": null
    },
    {
        "title": "隠逸",
        "author": "宋自逊",
        "content": "五鼎生封事不难，此身当与道相关。\n天高地下日易晚，古往今来人少闲。\n靖节早辞彭泽县，子陵终老富春山。\n当时若为虚名起，未必有名留世间。",
        "dynasty": "宋",
        "collection_info": null
    },
    {
        "title": "莲",
        "author": "宋自逊",
        "content": "采花莫掣叶，掣叶伤莲根。\n食子莫弃心，味苦生意存。",
        "dynasty": "宋",
        "collection_info": null
    },
    {
        "title": "赠隠者",
        "author": "宋自逊",
        "content": "或居岩谷或居廛，未作天仙且地仙。\n诗只半联人寡和，画纔数笔世争传。\n弹琴无谱自成曲，卖药资身不较钱。\n或问先生今几岁，笑言谁解记生年。",
        "dynasty": "宋",
        "collection_info": null
    },
    {
        "title": "赠戴石屏",
        "author": "宋自逊",
        "content": "又是六年别，浑无一字书。\n性宽难得老，交久只如初。\n白髮添诗集，黄金散酒垆。\n行程遍江海，何处是吾庐。",
        "dynasty": "宋",
        "collection_info": null
    },
    {
        "title": "答客问",
        "author": "宋自逊",
        "content": "岂是林逋放鹤迟，习闲成懒静相宜。\n落花时节人中酒，夜雨轩窗客赌棋。\n身外浮名何用觅，人间多事不须知。\n屋边梅树梅边石，岁岁春风日日诗。",
        "dynasty": "宋",
        "collection_info": null
    },
    {
        "title": "谢深道问近况答之",
        "author": "宋自逊",
        "content": "芃芃秋草闭门深，世事年来口欲瘖。\n文欠官衔谁着眼，命无时彩自劳心。\n收书祇愿儿能读，得酒惟须客共斟。\n幸有无絃琴挂壁，不容声处是知音。",
        "dynasty": "宋",
        "collection_info": null
    },
    {
        "title": "和曾子实题画笺韵",
        "author": "宋自逊",
        "content": "鹭引归船犬吠篱，片时风景万千诗。\n向来柳下曾沽酒，不似如今看画时。",
        "dynasty": "宋",
        "collection_info": null
    },
    {
        "title": "照镜辞",
        "author": "宋自逊",
        "content": "匣中青镜秋月明，妍嗤毫髮无遁形。\n人心不同有如面，青铜照面不照心。\n人心本灵本虚静，谁实昏之私欲胜。\n匣取青铜且勿开，自照心中大圆镜。",
        "dynasty": "宋",
        "collection_info": null
    },
    {
        "title": "闲地",
        "author": "宋自逊",
        "content": "一片宽闲地，半生江海情。\n有梅添月色，无竹欠秋声。\n酒热浑家醉，诚诗逐字评。\n拙疎尘事少，贫贱也身轻。",
        "dynasty": "宋",
        "collection_info": null
    },
    {
        "title": "店翁送花",
        "author": "宋自逊",
        "content": "店翁排日送春花，老去情怀感物华。\n翁欲殷勤留客住，客因花恼转思家。",
        "dynasty": "宋",
        "collection_info": null
    },
    {
        "title": "看人取木绵",
        "author": "宋自逊",
        "content": "绿杨有花飞作絮，黄芦有花亦为絮。\n此絮天寒不可衣，但解随风乱飞舞。\n木绵蒙茸入机杼，妙胜春蚕茧中缕。\n均为世上一草木，有用无用乃如许。\n木绵有用称者稀，杨花芦花千古传声诗。",
        "dynasty": "宋",
        "collection_info": null
    },
    {
        "title": "乌鹊引",
        "author": "宋自逊",
        "content": "彼乌鹊兮，无异众禽之鸣。\n吉凶在人兮，彼鸣何心。\n吁嗟人兮，万物之灵。\n不能自信兮，占吉凶于二禽。",
        "dynasty": "宋",
        "collection_info": null
    },
    {
        "title": "啄木吟",
        "author": "宋自逊",
        "content": "志非啄木在啄虫，利觜似染虫血红。\n木外无虫虫在中，外视一啄殊不空。\n人嗟木皮遭囓毁，岂知虫多木心死。\n木心无蠹木乃荣，安得去国之蠹如此觜。",
        "dynasty": "宋",
        "collection_info": null
    },
    {
        "title": "买马",
        "author": "宋自逊",
        "content": "世求骏马事驱驰，我买人间钝马骑。\n不是爱他行路稳，好山多处要寻诗。",
        "dynasty": "宋",
        "collection_info": null
    },
    {
        "title": "山家",
        "author": "宋自逊",
        "content": "一片青山水四围，家家有竹护柴扉。\n养成猿鹤通人语，放去牛羊识路归。\n紫蕨甘肥轻鼎味，绿蓑安稳胜朝衣。\n浮云遮断人间事，浪说桃源今世稀。",
        "dynasty": "宋",
        "collection_info": null
    },
    {
        "title": "田家谣",
        "author": "宋自逊",
        "content": "清溪遶山流，茅屋瞰溪住。\n山田虽不多，荒年亦禾黍。\n有园不栽花，但种桑与苎。\n有儿只为农，不士不商旅。\n老翁雪满头，煮茗相劳抚。\n问我从何来，今将去何所。\n日月如飞梭，人生几寒暑。\n浮名底须求，求之亦何补。\n我见贪名人，名成隔千古。\n微利不足营，营之徒自苦。\n我见嗜利人，甘作守钱虏。\n青山冢纍纍，今古一抔土。\n勉我勤归鞯，风雪岁云暮。\n因作田家谣，备述老翁语。",
        "dynasty": "宋",
        "collection_info": null
    },
    {
        "title": "一室",
        "author": "宋自逊",
        "content": "一室冷如冰，梅花相对清。\n残年日易晚，夹雪雨难晴。\n身计茧千绪，世纷棋一枰。\n曲生差解事，谈笑破愁城。",
        "dynasty": "宋",
        "collection_info": null
    },
    {
        "title": "书报先生壁",
        "author": "宋自逊",
        "content": "一盏清灯到夜深，掩书趺坐学禅心。\n山猿白日无踪迹，夜夜来啼松树林。",
        "dynasty": "宋",
        "collection_info": null
    },
    {
        "title": "寿铁石翁",
        "author": "宋自逊",
        "content": "梅传春信伴持觥，寿数新年满六庚。\n长与白云分屋住，閒骑黄犊趁山行。\n不因问药深深隠，除却能诗事事生。\n看到阿咸俱白髮，百年门户共支撑。",
        "dynasty": "宋",
        "collection_info": null
    },
    {
        "title": "东湖看荷花呈愿父",
        "author": "宋自逊",
        "content": "团团堤路行无极，一株一步杨柳碧。\n佳人反覆看荷花，自恨鬓边簪不得。",
        "dynasty": "宋",
        "collection_info": null
    },
    {
        "title": "挽故知容州朝请陶公章",
        "author": "陈棨",
        "content": "靖节高风去千载，至今遗响在平塘。\n洗耳洗心甘绿野，濯缨濯足付沧浪。\n松间月色诗千首，竹裏棋声酒几觞。\n正受全归无一欠，未为公憾为时伤。",
        "dynasty": "宋",
        "collection_info": null
    },
    {
        "title": "送胡彦龙过金陵",
        "author": "高彦竹",
        "content": "金陵往事已成虚，江水清清只见鱼。\n遗庙空存元帝像，故家多有二王书。\n秋风出塞调生马，夜月吟淮跨蹇馿。\n借问新亭诸老泪，而今烟景復何如。",
        "dynasty": "宋",
        "collection_info": null
    },
    {
        "title": "寒夜",
        "author": "高彦竹",
        "content": "辘轳梦断金梧井，夜月沉沉风露冷。\n起向庭中独自行，伴人惟有梅花影。",
        "dynasty": "宋",
        "collection_info": null
    },
    {
        "title": "送广帅赵平斋汝暨解印趋朝",
        "author": "李昴英",
        "content": "海濒老同年，五载依宇下。\n春风舞簑笠，爱日曝田舍。\n喜无撞搪吏，追逐款段马。\n剧谈许绦褐，得趁公余暇。\n达官来三径，小队隣翁诧。\n明公杰俊人，麟族称大雅。\n典刑样诸老，胸次郁醖藉。\n西派溯其源，境物入陶写。\n才高事无难，隻手擘太华。\n乘轺始踰岭，风采贤使者。\n堂堂开大阃，部属肃鞾帕。\n台端有老蜮，闯影含沙射。\n孤忠冕旒知，还许河内借。\n铃斋安独处，冷淡闲僧夏。\n例钱推不受，金贝视土苴。\n首祠酌泉翁，坐使饕俗化。\n葭萌细摩拊，生意被原野。\n循良渤海遂，平理颍川霸。\n威风戢偷窃，德意销诡诈。\n能令飓母伏，默祷雨师洒。\n开仓散穷闾，俭岁低粒价。\n贡场宏敞拓，芘士千间厦。\n历观古贤牧，美政公其亚。\n谗夫真枉了，有识共唾駡。\n君子竟何伤，徽誉愈脍炙。\n诏还九棘班，明发不俟驾。\n倾城送津亭，牵缆不忍舍。\n老夫前致辞，再拜进离斝。\n立朝要敢言，切勿效喑哑。\n此行众所望，盘石巩宗社。",
        "dynasty": "宋",
        "collection_info": null
    },
    {
        "title": "送荆门王广文之官",
        "author": "李昴英",
        "content": "京都士如云，一见知好修。\n未尝广文饭，已替肉食谋。\n炎门耻曳裾，漫郎肯从游。\n惊座吐倔奇，倚麈觉我羞。\n穷边人惮之，长笑驱行舟。\n远烽乱夕烟，戎马骄高秋。\n清野空子衿，丛棘荒半流。\n此去欲何之，幕府应拔尤。\n吾道岂空谈，取胜在一筹。\n献馘早归来，平步班瀛洲。",
        "dynasty": "宋",
        "collection_info": null
    },
    {
        "title": "久住白云呈镇长老",
        "author": "李昴英",
        "content": "桑下戒三宿，我此尚留恋。\n曹溪悟一宿，我復无知见。\n镇公房逊客，所须如执券。\n园丁晓供茹，行者时灌砚。\n饭奴更蒭马，纸帐费香篆。\n主人真好事，应答色无倦。\n欲归兴未阑，欲住面有腼。\n飞锡肯三径，亦有伊蒲馔。",
        "dynasty": "宋",
        "collection_info": null
    },
    {
        "title": "游峡山和东坡韵",
        "author": "李昴英",
        "content": "双虬挟泓玉，奥入百转湾。\n向无长公诗，草木今何颜。\n此山二百年，偃蹇客往还。\n长风驾余舟，老人急开关。\n逢迎欠高僧，喜有识面山。\n平生癖幽壑，便合茅三间。\n君命何敢留，归棹随赐还。\n惭愧和光翁，笑指青童鬟。",
        "dynasty": "宋",
        "collection_info": null
    },
    {
        "title": "酌别张子元二首  其一",
        "author": "李昴英",
        "content": "去冬初去国，逆旅等顺境。\n祸机众危之，沙蜮伺人影。\n拂衣肯同归，荒驿灯夜永。\n幸脱妖蟇口，黑月重磨镜。\n勤君再行役，我愧心耿耿。\n陛下皇明穹，贤聚纤邪屏。\n石渠盛此士，岂復松厅冷。\n胸中贮奇策，可以靖边警。\n平生羞辕驹，看取囊露颖。\n堂堂曲江翁，芳躅在梅岭。",
        "dynasty": "宋",
        "collection_info": null
    },
    {
        "title": "酌别张子元二首  其二",
        "author": "李昴英",
        "content": "南士如君几，妙处方寸境。\n撑肠五千卷，落笔擅三影。\n喜谈狂朱云，耻作谀谷永。\n忧时点髭雪，未肯疎镊镜。\n摩挲匣中龙，起视斗牛耿。\n每同画灰语，寒夜僮仆屏。\n吾侪期岁晏，世俗任炎冷。\n江亭挥别酒，谑笑斗机警。\n景文兄弟情，亩异禾同颖。\n日边多便驿，频书来越岭。",
        "dynasty": "宋",
        "collection_info": null
    },
    {
        "title": "重九游鬰孤台和座客韵",
        "author": "李昴英",
        "content": "座上多俊人，奇掘角拔犀。\n追风飙馆游，鼍鸣玉龙嘶。\n夕阳催归鞭，更酌樽重携。\n怀开钩钩帘，语合印印泥。\n似与花神期，拈出糕字题。\n壮哉千尺台，虎踞谯之西。\n枰中十万家，一目城市低。\n乘风巾可桥，取月箸可梯。\n豪气压崆峒，双月照虹溪。\n响山慨怀古，妙句吾家鸡。\n邦人趁遨头，壶榼山之蹊。\n最喜秋事成，千亩黄云齐。",
        "dynasty": "宋",
        "collection_info": null
    },
    {
        "title": "是日至马祖岩和前韵",
        "author": "李昴英",
        "content": "九秋天地香，赣产饶木犀。\n登高诣其巅，风健戏马嘶。\n偷得一日闲，古锦奚奴携。\n秋阳阁霏雨，飞盖换障泥。\n举扬马祖禅，拂摩老坡题。\n菊萸劝人饮，猛吞玉东西。\n凭阑视九州，莽苍烟水低。\n如何昌黎翁，华岭须缚梯。\n野性淡无嗜，所乐惟山溪。\n每羞名利区，得失争虫鸡。\n意行契真趣，荒苔踏成蹊。\n嘉辰且尽欢，聚散或不齐。",
        "dynasty": "宋",
        "collection_info": null
    },
    {
        "title": "肇庆府倅王庚应平反广府帅司冤狱诗以纪其事",
        "author": "李昴英",
        "content": "人生天地间，本是同胞出。\n贵贱与贤愚，分殊而理一。\n上帝立君师，朝廷设官职。\n凡百有司存，各欲尽其责。\n一或无人心，何以顺天则。\n广南十四州，官吏几满百。\n公道孰扶持，田野多菜色。\n大桀作威福，小桀肆蝥贼。\n周兴而爪牙，郄超而宾客。\n君禄君忍欺，天民天弗恤。\n贪饕事篚苞，残忍尚徽纆。\n可怜田舍翁，骈首膏斧锧。\n可怜富家儿，鞭背遭黥墨。\n怒气剧炎火，谗言易转石。\n恩门甘仰面，墦间争屈膝。\n喑哑一世人，天高云雾黑。\n岂无贤大夫，留此一綫脉。\n堂堂西蜀翁，愤气填胸臆。\n尚友周濂溪，拙矣谋身策。\n念我同胞人，罹此操戈厄。\n苦语为平反，片言天可质。\n细阅拙录篇，事事皆阴隲。\n孟子谓非人，由其无隠恻。\n此翁仁者勇，姦谀诛以笔。\n天道本昭昭，彼巧竟何益。\n吾皇本好生，桁杨西列棘。\n安得百于公，落落参邦国。",
        "dynasty": "宋",
        "collection_info": null
    },
    {
        "title": "苦秋暑引",
        "author": "李昴英",
        "content": "商金久得柄，老火未退舍。\n甑中着寰宇，赫酷甚于夏。\n池汤颇殃鱼，田龟应害稼。\n桃笙亦浆汗，水国无凉榭。\n扇挥腕欲脱，忍渴畏杯斝。\n树间寂秋声，矩令何时下。\n四序本循环，寒暑相代谢。\n炎炎推不去，谁与诘造化。\n人思濯清泠，风露愿一借。\n再拜祈蓐收，西陆早命驾。",
        "dynasty": "宋",
        "collection_info": null
    },
    {
        "title": "观入试者",
        "author": "李昴英",
        "content": "钟撼鸡鸣万家起，月下纷纷白袍子。\n提壶挈榼春游闹，擎箱擐箧谁家徙。\n通衢隘塞行人绝，露坐欠伸奴跛倚。\n远闻雷譟轰应答，近亦汹汹殊聒耳。\n轧然棘户破晓色，阵脚忽移去如蚁。\n壮夫先入护几案，儒雅雍容行且止。\n垂髫趁鬨未知苦，戴白相持叹衰矣。\n自从明诏到郡国，士出深山集城市。\n但能操笔不曳白，秋榜人人都准拟。\n分明结社战所兵，投合主司谁得髓。\n昨科试人今或亡，三年场屋能消几。\n功名信分置勿言，身健频来已堪喜。\n槐黄早脱吾侥倖，因送儿曹得观视。\n傍人休笑李秀才，三十年前亦如此。",
        "dynasty": "宋",
        "collection_info": null
    },
    {
        "title": "再用观入试韵",
        "author": "李昴英",
        "content": "涵育累朝士兴起，薄海絃歌争教子。\n籯金世守韦一经，俎豆少成孟三徙。\n尽从科举梯进取，鹤髮望深门日倚。\n艺先德后已非古，心术乖违徒口耳。\n天门髣髴冯为马，阴德却关桥度蚁。\n时来乳臭亦观光，潦倒英雄频坎止。\n棘闱投卷姑应之，桂籍题名先定矣。\n可怜数千困眊氉，仅二十人夸利市。\n近岁词场尚剽拾，文体腐陈难古拟。\n倩人者幸耘人贪，气习陋污沦骨髓。\n主司头脑易冬烘，日色不迷世能几。\n所忧程文悞后学，岂但升沉繫悲喜。\n他人爱子亦如我，何敢庸心秦越视。\n愿言通榜皆实才，如己得之无彼此。",
        "dynasty": "宋",
        "collection_info": null
    },
    {
        "title": "送梁伯隆归丹谷旧隠",
        "author": "李昴英",
        "content": "昔人入山访隠君，每恨见山不见人。\n子持画图走踆踆，人虽可即山非真。\n自言谷中万修筠，泉鸣琮琤石嶙峋。\n谁甘混迹麋鹿群，雅意远游阔见闻。\n飞筇遂过南海濒，翻海一洗征衣尘。\n东望绝域天无垠，药洲风月蒲涧云。\n间出奇语颇自珍，奚囊十袭而三熏。\n槿花猩血荔锦纹，何如故圃桃李春。\n江湖社友杯十分，何如族聚情话亲。\n行路之难多酸辛，还家火急埋车轮。\n拂拭矶苔开径榛，畹兰篱菊庭古椿。\n赠篇满箧不疗贫，几人炼药能轻身。\n本分荷锄驱犊西畴耘，武夷山下击壤为尧民。",
        "dynasty": "宋",
        "collection_info": null
    },
    {
        "title": "罗浮何君佑夫相访惠诗又出所作水墨鱼戏题卷末",
        "author": "李昴英",
        "content": "山头钓引千钧鱼，铁桥曾逢稚川奴。\n风波平地误点额，戏取墨汁翻糢糊。\n纵观濠上契妙趣，浩浩胸次涵江湖。\n墨云忽从砚池起，拨剌跳出形模殊。\n大鱼腾骧撼风雨，小鱼琐碎游荇蒲。\n技如元放几许奇，金盘一箇松江鲈。\n试张亭前涨波影，舂锄飞下傍睢盱。\n世间画史少活笔，描写终类鲋肆枯。\n文溪一湾浮钓徒，欠得龙眠为严濑羊裘图。",
        "dynasty": "宋",
        "collection_info": null
    },
    {
        "title": "三山亭",
        "author": "李昴英",
        "content": "山中招提鼎足踞，路如丁字分头入。\n远看港汊纷长绳，俯见阜丘纔小笠。\n班荆坐仆纵之息，争解绿荷撮红粒。\n羣然饮涧忽喧噪，石兀深丛疑虎立。\n我起胡床划孤啸，前峰响答松风急。\n举头云端尚天半，搘竹扳萝进千级。",
        "dynasty": "宋",
        "collection_info": null
    },
    {
        "title": "题石室木",
        "author": "李昴英",
        "content": "似屈纔伸蛇解蛰，似断还连龙蜕骨。\n天河失却古槎橜，落在人间撑突兀。\n若非胸中磊块洒浇出，老死画工无此笔。",
        "dynasty": "宋",
        "collection_info": null
    },
    {
        "title": "题东坡竹",
        "author": "李昴英",
        "content": "叶叶枝枝各标致，密密疎疎总风味。\n笔为化工壁为地，顷刻种成此君子。\n虽然月影水影写真似，安得千年尚生意。",
        "dynasty": "宋",
        "collection_info": null
    },
    {
        "title": "河南扫松访古胜寺不遇主僧",
        "author": "李昴英",
        "content": "主僧走城磨馿儿，廊僧闭门缩头龟。\n长髮行者披鹑衣，瀹我苦茗行相随。\n禅床破簟客自展，急呼苍头挥大扇。\n卧到夕阳暑力软，归趁潮平柁流转。",
        "dynasty": "宋",
        "collection_info": null
    },
    {
        "title": "送郑雪屋归里",
        "author": "李昴英",
        "content": "征衣点落红，君去与春同。\n贫到归时见，吟多醉后工。\n不应冠尚鹖，自许气如虹。\n急着看山眼，飞帆吸快风。",
        "dynasty": "宋",
        "collection_info": null
    },
    {
        "title": "送连推黄端简赴班",
        "author": "李昴英",
        "content": "别我谷之盘，今谁似二难。\n西江诗种好，南斗剑光寒。\n千里依莲重，三年食蘗安。\n头班人品称，春意暖征鞍。",
        "dynasty": "宋",
        "collection_info": null
    },
    {
        "title": "武夷观",
        "author": "李昴英",
        "content": "闲乘石罅船，又到浙江边。\n回向初心地，皈依古洞天。\n成丹呼鹤舞，喷酒起龙眠。\n雨意偏留客，杯茶定宿缘。",
        "dynasty": "宋",
        "collection_info": null
    },
    {
        "title": "建仓解归诗復徐意一二首  其一",
        "author": "李昴英",
        "content": "恨未澄清尽，孤踪己不安。\n缪悠臣罪大，感激上恩宽。\n乡国三千里，人心百八盘。\n梦归今始验，为我谢言官。",
        "dynasty": "宋",
        "collection_info": null
    },
    {
        "title": "建仓解归诗復徐意一二首  其二",
        "author": "李昴英",
        "content": "吏擎双印出，便觉此身轻。\n物我忘恩怨，渔樵寄姓名。\n笛声黄犊背，诗兴白鸥盟。\n故旧休相讶，无书到帝城。",
        "dynasty": "宋",
        "collection_info": null
    },
    {
        "title": "题雪峰因大梦顶相",
        "author": "李昴英",
        "content": "终朝咬菜根，那得许精神。\n自笑形为赘，从渠画不真。\n闲云留片影，活佛化千身。\n大梦何时觉，痴人问木人。",
        "dynasty": "宋",
        "collection_info": null
    },
    {
        "title": "赠始兴顺首座",
        "author": "李昴英",
        "content": "江湖三十载，败笠破袈裟。\n老面阿罗汉，全身小释迦。\n定无牛犯稼，不见鸟衔花。\n一笑西湖上，相逢且吃茶。",
        "dynasty": "宋",
        "collection_info": null
    },
    {
        "title": "景泰寺",
        "author": "李昴英",
        "content": "树合疑山尽，攀缘有路通。\n远鸦追夕照，低雁压西风。\n瀑势雷虚壑，松声浪半空。\n凭栏僧指似，涨雾是城中。",
        "dynasty": "宋",
        "collection_info": null
    },
    {
        "title": "挽钝斋先生许象州三首  其一",
        "author": "李昴英",
        "content": "家学存斋授，渊源自晦庵。\n魁文行海内，师道重天南。\n衔未冰条一，州纔刀梦三。\n芳名却千载，俎豆拜祠龛。",
        "dynasty": "宋",
        "collection_info": null
    },
    {
        "title": "挽钝斋先生许象州三首  其二",
        "author": "李昴英",
        "content": "义重人谁及，高风有古人。\n己田分友子，黎事保羁臣。\n抱负耕莘志，依稀陋巷仁。\n丹青遗像在，难写道心真。",
        "dynasty": "宋",
        "collection_info": null
    },
    {
        "title": "挽钝斋先生许象州三首  其三",
        "author": "李昴英",
        "content": "丈席即之温，终身佩一言。\n栋樑失安定，山斗惨韩门。\n恸矣心丧重，凄然手泽存。\n江声助悲些，莫返大夫魂。",
        "dynasty": "宋",
        "collection_info": null
    },
    {
        "title": "白云山见五色雀",
        "author": "李昴英",
        "content": "罗浮禽五色，创见此山椒。\n锦羽嬉同坠，铁冠迁最乔。\n疑随仙驭过，喜趁白云招。\n贵客非关我，劳渠千里遥。",
        "dynasty": "宋",
        "collection_info": null
    },
    {
        "title": "送梁上舍必得大学解试",
        "author": "李昴英",
        "content": "南国去天远，行程勿滞留。\n试期催负笈，战决胜焚舟。\n澹墨题金榜，英声起璧流。\n旦评期望久，着力在毫头。",
        "dynasty": "宋",
        "collection_info": null
    },
    {
        "title": "用前韵送潘上舍",
        "author": "李昴英",
        "content": "谦为贤业址，取履卜封留。\n笔下千钧弩，胸中万斛舟。\n椿庭闻诲语，米廪友名流。\n连捷归蓝绶，邻翁好话头。",
        "dynasty": "宋",
        "collection_info": null
    },
    {
        "title": "挽如老归真",
        "author": "李昴英",
        "content": "不见纔三日，喧传已坐亡。\n平生功行到，垂绝偈言香。\n缘分无高剎，禅名却四方。\n开包残藁在，切勿放毫光。",
        "dynasty": "宋",
        "collection_info": null
    },
    {
        "title": "送叶耆卿试太学",
        "author": "李昴英",
        "content": "背城赢一战，璧水是儒林。\n词赋八叉手，功名寸铁心。\n程兼驰数驿，学苦惜分阴。\n清献起庚戌，长风送捷音。",
        "dynasty": "宋",
        "collection_info": null
    },
    {
        "title": "观穫",
        "author": "李昴英",
        "content": "负郭平田阔，秋深穫课勤。\n短鎌行缺月，多稼剪黄云。\n旧腊占三白，今年稔十分。\n太平村舍裏，堕穗饱鸡群。",
        "dynasty": "宋",
        "collection_info": null
    },
    {
        "title": "山行",
        "author": "李昴英",
        "content": "尘中事日生，拨剔且山行。\n幞被欣然出，登车趣便清。\n奴收携蜡屐，客请带棋枰。\n纔过城闉外，耳根无市声。",
        "dynasty": "宋",
        "collection_info": null
    },
    {
        "title": "后峒月溪寺",
        "author": "李昴英",
        "content": "寺巧蟠山背，池圆印寺前。\n连筒泉落罋，如镜地无砖。\n茗苦苛留客，僧淳懒说禅。\n使君期不至，一宿笑无缘。",
        "dynasty": "宋",
        "collection_info": null
    },
    {
        "title": "樵者",
        "author": "李昴英",
        "content": "近道其樵者，劳哉食束薪。\n运斤碎盘错，荷担下嶙峋。\n恐是仙王质，何须贵买臣。\n路傍迎一笑，笑我绊簪绅。",
        "dynasty": "宋",
        "collection_info": null
    },
    {
        "title": "云泉亭",
        "author": "李昴英",
        "content": "绝顶鬰其前，寒崖喷玉泉。\n亭成山补阙，境胜我搀先。\n树杪江天接，榕根石磴悬。\n赏心遂连日，合为智仙传。",
        "dynasty": "宋",
        "collection_info": null
    },
    {
        "title": "哭清远权宰楼海司法二首  其一",
        "author": "李昴英",
        "content": "谕贼散私财，冥顽不可回。\n愤然瞋目駡，吾已戴头来。\n一死当凶刃，千家免劫灰。\n遗孤元未有，行路为悲哀。",
        "dynasty": "宋",
        "collection_info": null
    },
    {
        "title": "哭清远权宰楼海司法二首  其二",
        "author": "李昴英",
        "content": "百里称廉吏，谁欤起衅端。\n州符需赋急，军饷及期难。\n节义扶浇俗，朝廷赠大官。\n邑人崇庙像，犹似髮衝冠。",
        "dynasty": "宋",
        "collection_info": null
    },
    {
        "title": "送陈大雷试太学",
        "author": "李昴英",
        "content": "裹粮数千里，贾勇万人场。\n庾岭琴书去，桥门姓字香。\n有司应眼具，喜气已眉黄。\n践履宜天相，时文况所长。",
        "dynasty": "宋",
        "collection_info": null
    },
    {
        "title": "悼花首湛长老二首  其一",
        "author": "李昴英",
        "content": "碧眸泓铁面，跣足衲悬鹑。\n数日蒲团定，一如泥塑人。\n施钱随散掷，忍辱已忘嗔。\n丁字何曾识，拈提话转新。",
        "dynasty": "宋",
        "collection_info": null
    },
    {
        "title": "悼花首湛长老二首  其二",
        "author": "李昴英",
        "content": "别我笑吟吟，罗浮愿力深。\n空拳餬众口，平地起丛林。\n山迥孤云没，溪寒片月沉。\n人今奇坐蜕，在日孰知音。",
        "dynasty": "宋",
        "collection_info": null
    },
    {
        "title": "饮赴解试士友二首  其一",
        "author": "李昴英",
        "content": "座满挺时髦，经明亦富豪。\n几年勤用志，三日健挥毫。\n笑取刀牛角，相逢酒蟹螯。\n有名还有分，秋鹗碧云高。",
        "dynasty": "宋",
        "collection_info": null
    },
    {
        "title": "饮赴解试士友二首  其二",
        "author": "李昴英",
        "content": "少日谙场屋，斯文为细论。\n艰深成札闼，卑弱又西昆。\n与客为佳谶，当年是解元。\n贺诗多办取，盛事属于门。",
        "dynasty": "宋",
        "collection_info": null
    },
    {
        "title": "山寺夜起看月",
        "author": "李昴英",
        "content": "丙夜忽窗白，披衣起凭栏。\n山川如昼见，松桧照人寒。\n孤鹤欬屋脊，群僧鼾纸单。\n灯前呼老佛，妙境许同观。",
        "dynasty": "宋",
        "collection_info": null
    },
    {
        "title": "看僧披剃",
        "author": "李昴英",
        "content": "尔教言无相，谁教蜕髮毛。\n虚名犹度牒，多事更方袍。\n父认师传的，年推戒腊高。\n冠巾何不可，只要断尘劳。",
        "dynasty": "宋",
        "collection_info": null
    },
    {
        "title": "挽右史方铁庵诗三首  其一",
        "author": "李昴英",
        "content": "一疏纲常重，端平起直声。\n难磨石宋璟，不动铁元城。\n前辈风流在，南州箇信诚。\n精神兼学力，倾倒为遐氓。",
        "dynasty": "宋",
        "collection_info": null
    },
    {
        "title": "挽右史方铁庵诗三首  其二",
        "author": "李昴英",
        "content": "喜怒皆和气，天全一片春。\n眼高多识士，心直不疑人。\n称得深衣古，争传判笔神。\n恙微谈笑去，忽失玉璘珣。",
        "dynasty": "宋",
        "collection_info": null
    },
    {
        "title": "挽右史方铁庵诗三首  其三",
        "author": "李昴英",
        "content": "纸钱森插竹，遗像在方桥。\n月暗甘棠密，风嘶韩木乔。\n所悲缘瘁国，于谊况同朝。\n凄断黄湾路，丹旌些莫招。",
        "dynasty": "宋",
        "collection_info": null
    },
    {
        "title": "观定堂",
        "author": "李昴英",
        "content": "梵宫凭水建，蓬荻费芟除。\n岸破群鱼出，枝危独鹤居。\n定钟僧睡早，挥麈客谈虚。\n月满龛灯小，风停幡影疎。\n供盘多佛菓，僧饭饱园蔬。\n惟有开山老，清高闭草庐。",
        "dynasty": "宋",
        "collection_info": null
    },
    {
        "title": "送高礼部不妄知严州",
        "author": "李昴英",
        "content": "从来直气劲摩空，又吐忠嘉忤九重。\n指斥分明人所忌，去留谆复上能容。\n清风慨慕桐江钓，异渥新疏竹使筒。\n熊轼一行聊復尔，羽仪禁路要夔龙。",
        "dynasty": "宋",
        "collection_info": null
    },
    {
        "title": "别陈霆",
        "author": "李昴英",
        "content": "政喜论文子遽归，扶胥之口访韩碑。\n吟篇佳处南游得，行李轻如始至时。\n石友秉心终可托，铁翁具眼远相期。\n勉旃办取兰闱捷，四六供官且放迟。",
        "dynasty": "宋",
        "collection_info": null
    },
    {
        "title": "美广帅赵平斋拓贡院",
        "author": "李昴英",
        "content": "围棘千间手拓开，帅幢元是箇中来。\n前峰卓卓尖如笔，正路堂堂稳踏槐。\n自此鹄袍容万士，浑然龙化出伦魁。\n南州尽说明年好，依旧科名得上台。",
        "dynasty": "宋",
        "collection_info": null
    },
    {
        "title": "送循倅黄必昌之官",
        "author": "李昴英",
        "content": "好风佳月说龙川，人喜新来别乘贤。\n才尽优为千里式，学今有用四书全。\n黄门祠下挥吟笔，丞相岭头先着鞭。\n莫但俛眉衔纸尾，忍教田里苦颠连。",
        "dynasty": "宋",
        "collection_info": null
    },
    {
        "title": "白云登阁",
        "author": "李昴英",
        "content": "白云捧拥到危巅，杰阁翚飞倚半天。\n谷响颇疑吟木客，潮回坐见变桑田。\n几重山隔几重海，一日身闲一日僊。\n真乐无如会心处，林花野鸟亦欣然。",
        "dynasty": "宋",
        "collection_info": null
    },
    {
        "title": "云关观月",
        "author": "李昴英",
        "content": "山间未晚先得月，料想城中见较迟。\n海吐银蟾渐呈露，林垂翠影早参差。\n孤轮涵涧安禅处，明镜当空沉籁时。\n夜半衰翁犹独坐，清光吸尽入诗脾。",
        "dynasty": "宋",
        "collection_info": null
    },
    {
        "title": "登峡山疾风甚雨",
        "author": "李昴英",
        "content": "长风吹裂碧云堆，捲取银河泻下来。\n雨搅犀潭千尺浪，烟遮龙窟一声雷。\n松翁偃盖岩隈立，猿女穿萝洞裏回。\n旧事兰亭好拈出，婆娑溪曲共流杯。",
        "dynasty": "宋",
        "collection_info": null
    },
    {
        "title": "峡山飞来殿",
        "author": "李昴英",
        "content": "龙门凿破碧天池，呈佛高峰插翠微。\n对岸钟声犹隠耳，御风檐角尚如翚。\n二神择地非着相，双锡腾空向上机。\n此境世间如更有，安知古殿不重飞。",
        "dynasty": "宋",
        "collection_info": null
    },
    {
        "title": "峡山全清阁",
        "author": "李昴英",
        "content": "无尘明镜太玲珑，匣向周遭紫翠中。\n地有仙家云母石，天然上界水晶宫。\n通宵如昼溪头月，盛夏回秋竹罅风。\n万斛客愁都荡尽，一杯圣酒画栏东。",
        "dynasty": "宋",
        "collection_info": null
    },
    {
        "title": "同刘朔斋游白云寺二首  其一",
        "author": "李昴英",
        "content": "衝暑登高人所惮，云韩龙孟乐相从。\n眼穷溟海九万里，身在蓬莱第一峰。\n潮长屿低帆势急，山迴路曲树阴重。\n日斜移席临池饮，戏掬清泉解酒容。",
        "dynasty": "宋",
        "collection_info": null
    },
    {
        "title": "同刘朔斋游白云寺二首  其二",
        "author": "李昴英",
        "content": "勘破禅家最上关，掀髯朗笑响千山。\n海门正涌冰轮出，昏鼓先催玉节还。\n独上层巅风浩荡，归沿小涧石孱颜。\n寻幽本是闲人事，聊復分君半日闲。",
        "dynasty": "宋",
        "collection_info": null
    },
    {
        "title": "送张子元班见",
        "author": "李昴英",
        "content": "笑掇巍科是管君，等闲马上换京官。\n扶摇九万从今易，植立千年自古难。\n多办衣裘御风雪，紧操维柁过泷滩。\n中朝知旧如相问，试把吟篇举似看。",
        "dynasty": "宋",
        "collection_info": null
    },
    {
        "title": "和广帅宋自牧劝驾韵",
        "author": "李昴英",
        "content": "天将造榜放秋晴，南国新逢运会亨。\n障碍洞开来试者，计偕稳送上华京。\n主人况是梅花宋，寓客渐非日色程。\n面见河南已分晓，伫聆魁捷响仙城。",
        "dynasty": "宋",
        "collection_info": null
    },
    {
        "title": "西樵岩",
        "author": "李昴英",
        "content": "巨石卷阿驾半天，樵山风景岂虚传。\n水帘不捲四时雨，丹竈空凝万古烟。\n印石尚存乌利迹，问谁曾识紫姑仙。\n我来游遍登云谷，更借山僧半榻眠。",
        "dynasty": "宋",
        "collection_info": null
    },
    {
        "title": "送都运陈炜以烦言去",
        "author": "李昴英",
        "content": "铁汉从来去就轻，当年乌府树风声。\n福星临分人安乐，浊世如泥志洁清。\n祠命忽传姦吏贺，归装绝少担夫惊。\n退庵本惬家林兴，父老攀辕却有情。",
        "dynasty": "宋",
        "collection_info": null
    },
    {
        "title": "碧霄",
        "author": "李昴英",
        "content": "未到白云先碧霄，瘦藤支我上山腰。\n烟横远树醉眸豁，竹引清泉尘虑浇。\n酒滴松根和露饮，茶烹石鼎抱茅烧。\n平生不被利名锁，半掩柴扉听晚樵。",
        "dynasty": "宋",
        "collection_info": null
    },
    {
        "title": "送李尉兴龙之海丰任",
        "author": "李昴英",
        "content": "书味无穷得属厌，待瓜六载不辞淹。\n乃心雅欲亲诸老，初筮惟知守一廉。\n毋纵弯弓猎鸡犬，谨防暴客起鱼盐。\n同乡同姓钟情处，酌别中秋吸玉蟾。",
        "dynasty": "宋",
        "collection_info": null
    },
    {
        "title": "送舶使孙叔谐东归",
        "author": "李昴英",
        "content": "莼鲈高兴趁新秋，帆腹吞风涌去舟。\n万宝集登天子库，诸蛮遮泣海山楼。\n世间颠倒是非梦，达者逍遥得失侯。\n归到家林定重九，团栾杯酒菊花浮。",
        "dynasty": "宋",
        "collection_info": null
    },
    {
        "title": "宴鸣佩亭和赵漕韵",
        "author": "李昴英",
        "content": "数尺飞泉漏隔城，寒岩坳处落琮琤。\n悬知胜境无尘到，却讶晴天作雨声。\n一歃不容贪者饮，两峰宜着醉翁行。\n此泉千载因人重，曾识光风霁月清。",
        "dynasty": "宋",
        "collection_info": null
    },
    {
        "title": "送三举人",
        "author": "李昴英",
        "content": "铜蟾滴砚不曾晴，命到通时文乃亨。\n善射定知杨破的，力耕必穫稼如京。\n锦旗门巷夸联荐，椽笔春闱又中程。\n擢第三人如下问，定将四字语元城。",
        "dynasty": "宋",
        "collection_info": null
    },
    {
        "title": "赣学乡饮礼成二首  其一",
        "author": "李昴英",
        "content": "风化之原出泮芹，饮循仪礼豆笾陈。\n国中推择爵齿德，堂上献酬介僎宾。\n主一敬存容自肃，歌三乐备意相亲。\n粲然应接非观美，所望今人样古人。",
        "dynasty": "宋",
        "collection_info": null
    },
    {
        "title": "赣学乡饮礼成二首  其二",
        "author": "李昴英",
        "content": "无譁观者也深衣，古典如迂效颇奇。\n放出曦轮行事日，飞来捷帜序宾时。\n俎阳便觉春流畅，拜爵潜教俗转移。\n此礼重行应易易，邦人耳目熟威仪。",
        "dynasty": "宋",
        "collection_info": null
    },
    {
        "title": "送子先贤归南海",
        "author": "李昴英",
        "content": "束书相伴到江西，我尚濡留子遽归。\n轮角难生催别斝，刀头欲折为斑衣。\n功名有分须如意，学问无穷更造微。\n若到家林遇奴辈，先教拂拭钓鱼矶。",
        "dynasty": "宋",
        "collection_info": null
    },
    {
        "title": "寄赠竹隠李聘君",
        "author": "李昴英",
        "content": "圆沙有此隠君子，短褐枯筇自一丘。\n安乐窝中宽宇宙，逍遥游处眇公侯。\n逢人皆喜一无忤，于世何求百不忧。\n种德已深天必报，大儿玉立最清修。",
        "dynasty": "宋",
        "collection_info": null
    },
    {
        "title": "同刘朔斋游蒲涧谒菊坡祠",
        "author": "李昴英",
        "content": "晓随丝辔饭僧坊，丞相祠堂一瓣香。\n试问神仙蒲九节，何如名德菊孤芳。\n高山仰止堪模楷，百世闻之尚激昂。\n我辈此来深有意，岂专泉石癖膏肓。",
        "dynasty": "宋",
        "collection_info": null
    },
    {
        "title": "蒲涧滴水岩观瀑",
        "author": "李昴英",
        "content": "与可人游五四并，快风吹面洗炎蒸。\n鹿巡夹道千章木，猿挂垂崖百尺藤。\n石室横琴清振玉，壶瓢酌水冷调冰。\n瀑帘雨后笼山阔，不许尘埃俗耳听。",
        "dynasty": "宋",
        "collection_info": null
    },
    {
        "title": "送鉴师住灵洲寺",
        "author": "李昴英",
        "content": "少年芹泮也儒冠，底事缁袍染异端。\n孤岛一灯开佛屋，长身七尺占僧单。\n钟鸣鱼叩随缘过，棹舞鸥飞取次看。\n亭下听经鼋在否，石栏摇影碧波寒。",
        "dynasty": "宋",
        "collection_info": null
    },
    {
        "title": "赠海珠湛老",
        "author": "李昴英",
        "content": "也曾勘破到风幡，坐得形枯鬓早斑。\n衲子指为真铁汉，江神幻出小金山。\n华亭浪急翻船入，葱岭云深挈履还。\n香烬未寒行道处，萧森翠竹护禅关。",
        "dynasty": "宋",
        "collection_info": null
    },
    {
        "title": "送广东宪陈均二首  其一",
        "author": "李昴英",
        "content": "十五年间再绣衣，幡然一出浩然归。\n囹空但欲全人命，网打谁能避祸机。\n壬巧交攻邪害正，丁钱奏免是成非。\n离亭父老遮如堵，莫驻春江去棹飞。",
        "dynasty": "宋",
        "collection_info": null
    },
    {
        "title": "送广东宪陈均二首  其二",
        "author": "李昴英",
        "content": "我如越雪致狺狺，此事牵连亦到君。\n久矣浮名等蛮触，付之公论定莸熏。\n四知谁不推杨震，三已何曾损子文。\n甚欲一行陪祖帐，万山遥隔几重云。",
        "dynasty": "宋",
        "collection_info": null
    },
    {
        "title": "黄士奇沿檄送其双亲归闽以诗送之",
        "author": "李昴英",
        "content": "佳哉茂士颇圆机，频到萧斋对麈挥。\n官长见知因职业，人生最乐有庭闱。\n东山至宝身当惜，伯玉中年力去非。\n一事说来真可敬，来装罄矣贷金归。",
        "dynasty": "宋",
        "collection_info": null
    },
    {
        "title": "赠曾士倬用许广文韵",
        "author": "李昴英",
        "content": "里闬如君苦绩文，几年良玉困炎昆。\n鹗书快甚催随计，鹤髮忻然慰倚门。\n袍绿光华应分有，汗青久远要名存。\n江头目送西行棹，惊起骊龙渴睡昏。",
        "dynasty": "宋",
        "collection_info": null
    },
    {
        "title": "送演侄三首  其一",
        "author": "李昴英",
        "content": "少年政要识艰难，受国恩深早一官。\n着力莫孤先世望，从头细把四书看。\n金兰益友真同志，菽水慈亲曲尽欢。\n学取老夫穷意思，免教人指袴繻纨。",
        "dynasty": "宋",
        "collection_info": null
    },
    {
        "title": "送演侄三首  其二",
        "author": "李昴英",
        "content": "五常百行异其名，腔子源头一箇诚。\n数马似愚宁过谨，悬鱼虽矫却真清。\n宽和爱众众同爱，骄倨轻人人所轻。\n诗好何如勋业好，旗常元不载诗声。",
        "dynasty": "宋",
        "collection_info": null
    },
    {
        "title": "送演侄三首  其三",
        "author": "李昴英",
        "content": "一同休戚尉相关，肉食那容职旷瘝。\n验视难真防木刻，追擒易误戒弓弯。\n千寻树看萌芽始，万里行从跬步间。\n大抵穷通皆定分，炎门邪径莫跻攀。",
        "dynasty": "宋",
        "collection_info": null
    },
    {
        "title": "子先宗友试兰省送以小诗",
        "author": "李昴英",
        "content": "毫端五色织成章，皎皎清标月照梁。\n再战文场推定霸，一经书法首尊王。\n鞭扬庾岭梅花早，梯上寒宫桂籍香。\n师道自居吾岂敢，所期竹帛远流芳。",
        "dynasty": "宋",
        "collection_info": null
    },
    {
        "title": "北山证果寺",
        "author": "李昴英",
        "content": "久闻北寺最清幽，因看花田遂一游。\n近国好山半烟雨，参天乔木几春秋。\n香凝永昼添谈柄，风送长松爽茗瓯。\n此境今纔逢我辈，不留诗去鹤猿羞。",
        "dynasty": "宋",
        "collection_info": null
    },
    {
        "title": "罗浮国醮",
        "author": "李昴英",
        "content": "霓氅蹁跹拜玉宸，发挥道德五千文。\n步虚夜半千山月，朝斗空中五色云。\n风雨若时昌国运，干坤齐寿祝吾君。\n贤侯方寸精诚积，散作丰湖叶气熏。",
        "dynasty": "宋",
        "collection_info": null
    },
    {
        "title": "罗浮飞云顶",
        "author": "李昴英",
        "content": "山行颇觉思悠然，游遍仙家几洞天。\n登见日亭风刮面，立飞云顶月齐肩。\n稚川翁有烧丹竈，景泰师留卓锡泉。\n我得真人金石诀，无求自可享长年。",
        "dynasty": "宋",
        "collection_info": null
    },
    {
        "title": "罗浮峒长宝谷王宁素送药瓢",
        "author": "李昴英",
        "content": "久矣深山炼鹤形，闻呼峒长又逃名。\n断崖怪木人稀迹，乱石奔泉涧有声。\n剑定通神收古匣，棋聊供玩戏纹枰。\n药瓢解赠宁无意，重到孤庵论养生。",
        "dynasty": "宋",
        "collection_info": null
    },
    {
        "title": "赠云峰演庵主",
        "author": "李昴英",
        "content": "一庵移向白云堆，桧柏参天少日栽。\n颇怪髮如金线样，想曾眼见铁桥来。\n佛粘土壁煎茶供，客对蒲团取芋煨。\n却笑老卢怀钵走，只因说出镜非台。",
        "dynasty": "宋",
        "collection_info": null
    },
    {
        "title": "题罗浮冲虚观化缘疏",
        "author": "李昴英",
        "content": "仙去千年重此山，不禁风雨屋摧残。\n金能点化空谈易，钱欠通神着力难。\n支厦终非一木了，成裘未免众毛攒。\n洞天有分人人到，轮奂峨嵯起笔端。",
        "dynasty": "宋",
        "collection_info": null
    },
    {
        "title": "送湛师回罗浮花首山",
        "author": "李昴英",
        "content": "翩然拂袖忽然回，带得罗浮面目来。\n乞食又还双足茧，坐禅岂是寸心灰。\n故依花首从三靖，旋摘茶芽供一杯。\n兰若苦空君不厌，可能为我扫苍苔。",
        "dynasty": "宋",
        "collection_info": null
    },
    {
        "title": "秋试已近用韵勉儿辈",
        "author": "李昴英",
        "content": "邺轴轮囷数世藏，乃翁曾读被龙光。\n诗书有种芥拾紫，科举催人槐落黄。\n学到自然名盛大，文工更要理深长。\n岁当酉戌吾家旺，月府先教窦桂香。",
        "dynasty": "宋",
        "collection_info": null
    },
    {
        "title": "送黄提干赴班",
        "author": "李昴英",
        "content": "不枉金闺贮一贤，唱名重见冕旒前。\n省闱见说第三赋，选调犹迟十八年。\n据实语人南峤事，无多行李浙江船。\n壶山群彦官今紧，直谅如今合茹连。",
        "dynasty": "宋",
        "collection_info": null
    },
    {
        "title": "送恩平潜使君还里二首  其一",
        "author": "李昴英",
        "content": "风流太守作春游，到处恩波浩荡流。\n怀绶故乡需上日，移舟别浦趁中秋。\n声歌洋溢行人口，书翰纵横健笔头。\n识面虽新心颇熟，殷勤话别送归舟。",
        "dynasty": "宋",
        "collection_info": null
    },
    {
        "title": "送恩平潜使君还里二首  其二",
        "author": "李昴英",
        "content": "五载南州屈重名，活人一段是归程。\n两州曾唤两苏起，孤节要师孤竹清。\n合有锋车催赴阙，不应画戟又专城。\n闲身已决深山底，千里犹能共月明。",
        "dynasty": "宋",
        "collection_info": null
    },
    {
        "title": "寿张新班",
        "author": "李昴英",
        "content": "喜气棱棱肖紫岩，向来石燕毓奇男。\n九十入相今纔半，七日为人恰后三。\n籍湿金闺穹地步，椒香玉斝盎春酣。\n赤松须待功名遂，蒲涧清泉墨菊潭。",
        "dynasty": "宋",
        "collection_info": null
    },
    {
        "title": "送次儿解试",
        "author": "李昴英",
        "content": "四度笺名达帝聪，布衣便有此遭逢。\n吾家积庆为心印，一战收功在笔锋。\n举子头场关荐鹗，时文手段要屠龙。\n庭前手植森森桂，飞捷今秋好事重。",
        "dynasty": "宋",
        "collection_info": null
    },
    {
        "title": "纪事保林尉韵",
        "author": "李昴英",
        "content": "清晨风日闢群阴，一纸三熏上帝临。\n或者贪功频滑手，毅然奋笔特诛心。\n冤辞頼有由言折，圣世难施汉法沉。\n此举岂谋身祸福，祗怜无罪絷南音。",
        "dynasty": "宋",
        "collection_info": null
    },
    {
        "title": "闻褫阁职免新任之报二首  其一",
        "author": "李昴英",
        "content": "远民冤甚草菅芟，抗论公庭出至諴。\n且喜一方全性命，何妨三字减头衔。\n机关平地藏深穽，仕宦伶人视戏衫。\n五逊州符今免矣，幅巾藜杖可松杉。",
        "dynasty": "宋",
        "collection_info": null
    },
    {
        "title": "闻褫阁职免新任之报二首  其二",
        "author": "李昴英",
        "content": "狂妄孤臣罪有余，三年三度挂丹书。\n群儿过计愁郎罢，外物浮名总子虚。\n只是儒酸真面目，不题道号混樵渔。\n亲朋欲语浇教醉，休与时人定毁誉。",
        "dynasty": "宋",
        "collection_info": null
    },
    {
        "title": "送族子春叟游西广",
        "author": "李昴英",
        "content": "凤出丹山定九苞，桂林要拣一枝巢。\n久闻岩窦须幽讨，不是豪人莫泛交。\n鹤髮频将安问寄，萤窗勤把旧书抄。\n功名到底还坚志，崛起新丰一草茅。",
        "dynasty": "宋",
        "collection_info": null
    },
    {
        "title": "后峒月溪寺",
        "author": "李昴英",
        "content": "森森杉桧鬰相缪，散策何妨逐胜游。\n梵宇庄严传浙样，碧池荡漾纳泉流。\n将军赢得山林在，衲子多因粥饭留。\n眼界虽云欠轩豁，晚凉宜酒且夷犹。",
        "dynasty": "宋",
        "collection_info": null
    },
    {
        "title": "送荃翁张端义之惠阳",
        "author": "李昴英",
        "content": "吹面东风竖绿簑，诗翁七十醉婆娑。\n放怀自号天随子，知我无如春梦婆。\n吟有小奚磨破砚，卧看赤脚踏行窝。\n太湖争似黄湾阔，高浪粘天独笑过。",
        "dynasty": "宋",
        "collection_info": null
    },
    {
        "title": "即席和人韵送荃翁",
        "author": "李昴英",
        "content": "诗似油翁背注油，知音世有几荆州。\n乍寒乍暖方榆火，无米无钱只叶舟。\n客况可堪今老大，人生何必尽封侯。\n津亭且莫匆匆去，万斛春醪任拍浮。",
        "dynasty": "宋",
        "collection_info": null
    },
    {
        "title": "送李路钤万入京",
        "author": "李昴英",
        "content": "运厄南州暴吏专，鹖冠却有好官员。\n捕猺怕损平人命，制锦尽除常例钱。\n枘凿一言辞辟郡，胸襟三略合筹边。\n景文匹马长相过，我愧才非玉局仙。",
        "dynasty": "宋",
        "collection_info": null
    },
    {
        "title": "和心字韵送林尉公琰校文",
        "author": "李昴英",
        "content": "鹄袍忙立老槐阴，争望文星早照临。\n称物衡无高下手，别形鑑有是非心。\n品题岂逐朱衣转，沙汰何妨苦海沉。\n将见贤书协舆论，真才到此遇知音。",
        "dynasty": "宋",
        "collection_info": null
    },
    {
        "title": "蒲涧和东坡韵",
        "author": "李昴英",
        "content": "四时冰柱湿风前，绝顶飞来一派泉。\n瘦蔓相牵根太古，苍崖特立探长天。\n竈荒孤鹤寻遗迹，寺老幽禽闯坐禅。\n闲日频游归復梦，结庐曾许蹑坡僊。",
        "dynasty": "宋",
        "collection_info": null
    },
    {
        "title": "蒲涧山行宿景泰呈诸友人",
        "author": "李昴英",
        "content": "蒲根采得泛金船，滴水岩前且地僊。\n造物添支闲岁月，上恩不与好山川。\n意行芳草迷丹竈，旋摘新芽拨涧泉。\n欲雨还晴便登览，更消一宿白云巅。",
        "dynasty": "宋",
        "collection_info": null
    },
    {
        "title": "四月十五游僧寺",
        "author": "李昴英",
        "content": "今日快逢僧结夏，不妨乘兴扣禅扉。\n山垂远瀑溪声急，风捲痴云雨脚稀。\n囊锦诗成僧借看，纹楸棋落鸟惊飞。\n此来莫讶凭栏久，杰阁新成拂翠微。",
        "dynasty": "宋",
        "collection_info": null
    },
    {
        "title": "代送丘漕迪嚞",
        "author": "李昴英",
        "content": "假帅如公自古无，邦人久矣望锋车。\n政声难掩诸公说，明主周知万里余。\n豹尾鸡翘那欠此，莼羹鲈鲙且归欤。\n江头鼓动江船去，喜气欢声动里闾。",
        "dynasty": "宋",
        "collection_info": null
    },
    {
        "title": "用人韵送梅纠梁现",
        "author": "李昴英",
        "content": "征鞍风软踏香尘，又送斯人南海濒。\n纠郡正资宾画重，洗冤须放笔头春。\n勉期圣处功夫到，肯学世间儿女颦。\n五瘴由心今一洗，笑渠辟瘴嚼人频。",
        "dynasty": "宋",
        "collection_info": null
    },
    {
        "title": "送舶使周申",
        "author": "李昴英",
        "content": "堂堂山立旧朝簪，久屈清流督献琛。\n风赶连艘出狮国，浪吹残句到鸡林。\n平生不隔同年面，中岁难禁惜别心。\n归见耆英定相问，只言闭户万山深。",
        "dynasty": "宋",
        "collection_info": null
    },
    {
        "title": "赠宋省元巍荐经义",
        "author": "李昴英",
        "content": "杰作传来见一班，少年笔力老孱颜。\n根源有学皆堪味，首尾无瑕孰敢删。\n工要前篇人易取，说须两段意相关。\n森森天骨晶光缥，去必轩腾十二闲。",
        "dynasty": "宋",
        "collection_info": null
    },
    {
        "title": "八月骤寒",
        "author": "李昴英",
        "content": "秋欲中分暑更袢，金风崛起便成寒。\n桃笙夜展犹嫌执，狐向朝披便怯单。\n翻手炎凉真可笑，循环造化果无端。\n老来一任添霜缕，寒暑难磨只寸丹。",
        "dynasty": "宋",
        "collection_info": null
    },
    {
        "title": "中秋无月",
        "author": "李昴英",
        "content": "已孤前度一中秋，满望今宵月下游。\n药杵放闲灵兔懒，镜奁掩却素娥愁。\n知谁有术擎梯取，枉费当年弄斧修。\n天靳清明每如此，樽前休恨翳云浮。",
        "dynasty": "宋",
        "collection_info": null
    },
    {
        "title": "示儿用许广文韵",
        "author": "李昴英",
        "content": "斐然狂简不知非，席帽何时免诮讥。\n官样词章惟典雅，心腔理义要深几。\n各随鹏鷃高低适，一笑鸡虫得失微。\n偶未成名儿勿恨，我方追悔蹈文闱。",
        "dynasty": "宋",
        "collection_info": null
    },
    {
        "title": "鉴空阁",
        "author": "李昴英",
        "content": "鉴空阁上赏僧轩，祇树深开不二门。\n一水横流界平野，数峰突起补前村。\n舟来舟去人多事，潮落潮生岸有痕。\n镇日长閒输老衲，倚筇独坐古榕根。",
        "dynasty": "宋",
        "collection_info": null
    },
    {
        "title": "建宁解归寄雪峰因大梦",
        "author": "李昴英",
        "content": "行脚今朝又起单，欣然归去得安闲。\n从前大梦难忘处，上白云山望雪山。",
        "dynasty": "宋",
        "collection_info": null
    },
    {
        "title": "弋阳郑氏翠麓亭",
        "author": "李昴英",
        "content": "管领寒溪揖怪峰，径穿鉅竹绿阴浓。\n幽人去后无猿鹤，冷落亭台湿藓封。",
        "dynasty": "宋",
        "collection_info": null
    },
    {
        "title": "罗浮梁弥僊游烂柯山赠以曲筇方笠",
        "author": "李昴英",
        "content": "葛坡龙竹东坡笠，合伴山人到洞天。\n柯烂想应留斧在，凭君试问石桥仙。",
        "dynasty": "宋",
        "collection_info": null
    },
    {
        "title": "过严子陵钓台",
        "author": "李昴英",
        "content": "船重祗因将利去，船轻又恐为名来。\n如今羞见先生面，夜半撑船过钓台。",
        "dynasty": "宋",
        "collection_info": null
    },
    {
        "title": "劝梁青霞归罗浮旧隠",
        "author": "李昴英",
        "content": "逍遥八极片云浮，所过名山不久留。\n依旧片云归石峒，从今休更下山游。",
        "dynasty": "宋",
        "collection_info": null
    },
    {
        "title": "南华寺五首  其一",
        "author": "李昴英",
        "content": "诵经听得入从门，壁上偷他四偈言。\n毕竟单传端的处，卖薪供母是心源。",
        "dynasty": "宋",
        "collection_info": null
    },
    {
        "title": "南华寺五首  其二",
        "author": "李昴英",
        "content": "西方骨董南方宝，留镇曹溪几百年。\n自是后人当不得，有如翁者亦单传。",
        "dynasty": "宋",
        "collection_info": null
    },
    {
        "title": "南华寺五首  其三",
        "author": "李昴英",
        "content": "从前梵说堕虚空，独有坛经说不同。\n体用圆明皆宝相，一丁不识却心通。",
        "dynasty": "宋",
        "collection_info": null
    },
    {
        "title": "南华寺五首  其四",
        "author": "李昴英",
        "content": "未参五祖已开山，合下全身此地安。\n不是香烟忘故里，衣留孔道要人看。",
        "dynasty": "宋",
        "collection_info": null
    },
    {
        "title": "南华寺五首  其五",
        "author": "李昴英",
        "content": "清者何曾饮盗泉，僧盂底饭逆巢田。\n此疑欲问师无语，风撼长松啸半天。",
        "dynasty": "宋",
        "collection_info": null
    },
    {
        "title": "雨行梅关二首  其一",
        "author": "李昴英",
        "content": "浓岚四合冻云痴，水墨连屏斗崛奇。\n衝雨此行风景别，满山翠滴水帘垂。",
        "dynasty": "宋",
        "collection_info": null
    },
    {
        "title": "雨行梅关二首  其二",
        "author": "李昴英",
        "content": "通宵雨滴急催梅，枝北枝南晓尽开。\n多谢花神好看客，随车十里雪香来。",
        "dynasty": "宋",
        "collection_info": null
    },
    {
        "title": "雪封寺二首  其一",
        "author": "李昴英",
        "content": "凿通危石张文献，勘破禅关卢祖师。\n奇事已堪夸北客，梅花先暖亦南枝。",
        "dynasty": "宋",
        "collection_info": null
    },
    {
        "title": "雪封寺二首  其二",
        "author": "李昴英",
        "content": "征舆六月度梅关，大地清凉树影班。\n行客不须梅止渴，流泉到耳冷潺潺。",
        "dynasty": "宋",
        "collection_info": null
    },
    {
        "title": "峡山诗",
        "author": "李昴英",
        "content": "山通一水径皇都，多少英豪出此途。\n传我飞来元羽翼，好风吹送过天衢。",
        "dynasty": "宋",
        "collection_info": null
    },
    {
        "title": "灵洲",
        "author": "李昴英",
        "content": "眼前无限往来舟，射利干名不肯休。\n少见人心如此寺，屹然砥柱在中流。",
        "dynasty": "宋",
        "collection_info": null
    },
    {
        "title": "池州溪桥",
        "author": "李昴英",
        "content": "万里长江吸一杯，等闲袖剑九华来。\n溪桥独坐无人识，又驾长风跨鹤回。",
        "dynasty": "宋",
        "collection_info": null
    },
    {
        "title": "迎广帅徐意一大参五首  其一",
        "author": "李昴英",
        "content": "桂林旧着绣衣来，久矣余波拍越台。\n自古直臣多牧广，广平曾赋岭头梅。",
        "dynasty": "宋",
        "collection_info": null
    },
    {
        "title": "迎广帅徐意一大参五首  其二",
        "author": "李昴英",
        "content": "晓来竹马跃儿曹，次第牙幢压近郊。\n五老跨羊持色穗，也应欢喜侯前茅。",
        "dynasty": "宋",
        "collection_info": null
    },
    {
        "title": "迎广帅徐意一大参五首  其三",
        "author": "李昴英",
        "content": "别去丹山划七春，一廛今日是滕民。\n拟撑钓舸迎前路，猿鹤从傍冷笑人。",
        "dynasty": "宋",
        "collection_info": null
    },
    {
        "title": "迎广帅徐意一大参五首  其四",
        "author": "李昴英",
        "content": "鱼稻之乡雁鹜骄，鲸鲵喷沬撼江潮。\n明公自是威风手，南土应无莠害苗。",
        "dynasty": "宋",
        "collection_info": null
    },
    {
        "title": "迎广帅徐意一大参五首  其五",
        "author": "李昴英",
        "content": "杜刘二子颍川居，出处虽同语嘿殊。\n勿谓寒蝉吾愿学，闭门自办静工夫。",
        "dynasty": "宋",
        "collection_info": null
    },
    {
        "title": "送魁星与李子先",
        "author": "李昴英",
        "content": "金斗高跳鬼状狞，世传此像是魁星。\n祥光闪烁开先兆，助子秋闱笔砚灵。",
        "dynasty": "宋",
        "collection_info": null
    },
    {
        "title": "司法曾子美新第荣归欲得余诗不敢效世俗谀语二首  其一",
        "author": "李昴英",
        "content": "里同清献久闻风，耿耿胸中便不同。\n一疏叫云韦布日，大廷对策想输忠。",
        "dynasty": "宋",
        "collection_info": null
    },
    {
        "title": "司法曾子美新第荣归欲得余诗不敢效世俗谀语二首  其二",
        "author": "李昴英",
        "content": "舌似河悬笔水翻，春官首疏见忠肝。\n士须卓尔名当世，好取前修节行看。",
        "dynasty": "宋",
        "collection_info": null
    },
    {
        "title": "表释应端住兴化寺以其说而勉之二首  其一",
        "author": "李昴英",
        "content": "钵中滴水也难消，切莫贪他寺富饶。\n留取大皮缠大树，腹围紧紧篾三条。",
        "dynasty": "宋",
        "collection_info": null
    },
    {
        "title": "表释应端住兴化寺以其说而勉之二首  其二",
        "author": "李昴英",
        "content": "一般奇怪弄精魂，猪蚬皆餐针戏吞。\n未到空通渠地位，只当斋戒作沙门。",
        "dynasty": "宋",
        "collection_info": null
    },
    {
        "title": "白云狮子峰望罗浮",
        "author": "李昴英",
        "content": "不到罗浮瞥六年，后期几误铁桥仙。\n远云不隔山真面，西麓原同第七天。",
        "dynasty": "宋",
        "collection_info": null
    },
    {
        "title": "罗浮桃源峒",
        "author": "李昴英",
        "content": "灵符锁尽穴中蛇，深入千岩处士家。\n峒户隔云呼不应，时时流水出桃花。",
        "dynasty": "宋",
        "collection_info": null
    },
    {
        "title": "戏题罗浮梁弥仙写真",
        "author": "李昴英",
        "content": "八十童颜双眼明，浪游湖海一身轻。\n莫将啖肉先生比，箇是罗浮老树精。",
        "dynasty": "宋",
        "collection_info": null
    },
    {
        "title": "和徐意一韵赠宝积中空山",
        "author": "李昴英",
        "content": "道是空山却有渠，原来有有亦无无。\n若能空到真空处，万斛尘埃着碓夫。",
        "dynasty": "宋",
        "collection_info": null
    },
    {
        "title": "采阳轩",
        "author": "李昴英",
        "content": "看尽西园十里梅，黄昏寒月趁人回。\n要圆一段清游事，更访仙宫索茗杯。",
        "dynasty": "宋",
        "collection_info": null
    },
    {
        "title": "古成之仙箕",
        "author": "李昴英",
        "content": "翁来灵笔舞龙蛇，翁去瑶坛锁暮霞。\n旧事欲谈三百载，五云阁上望仙槎。",
        "dynasty": "宋",
        "collection_info": null
    },
    {
        "title": "书龙头义约簿二首  其一",
        "author": "李昴英",
        "content": "桂菊风香造榜天，门标捷帜地流钱。\n笔端快便行年顺，骑鹤缠腰身两全。",
        "dynasty": "宋",
        "collection_info": null
    },
    {
        "title": "书龙头义约簿二首  其二",
        "author": "李昴英",
        "content": "鵰鹗联翻二十名，看看金榜是同盟。\n河南人面分明见，尽说龙头谶已成。",
        "dynasty": "宋",
        "collection_info": null
    },
    {
        "title": "重九日游南山峡觉海寺",
        "author": "李昴英",
        "content": "恰重阳日到南山，小摘黄花供绿樽。\n钟叩一声萧寺晚，移舟载月过前湾。",
        "dynasty": "宋",
        "collection_info": null
    },
    {
        "title": "夜梦渔父求诗觉能记其全书赠梁弥仙",
        "author": "李昴英",
        "content": "酒湖无尽春无限，一叶江湖万里天。\n明月满篷风荻响，醉眠正在白鸥边。",
        "dynasty": "宋",
        "collection_info": null
    },
    {
        "title": "众建莲社堂求疏语",
        "author": "李昴英",
        "content": "远公鼻孔着莲香，引得喃喃鬨几场。\n供佛建庵人更错，参机元不在西方。",
        "dynasty": "宋",
        "collection_info": null
    },
    {
        "title": "浄慈释刺血写经赞",
        "author": "李昴英",
        "content": "此经如筏，写之着相。\n而刺血写，妄中之妄。\n经诸佛说，血父母生。\n何浄何垢，等为前尘。\n末法阇梨，沉酣入骨。\n一毫且靳，而况于血。\n血犹可舍，是知身幻。\n大痛一回，直须臂断。",
        "dynasty": "宋",
        "collection_info": null
    },
    {
        "title": "三十五代张天师赞",
        "author": "李昴英",
        "content": "冷面皎霜凝，电光双目峥。\n生来元自别，不但父书灵。",
        "dynasty": "宋",
        "collection_info": null
    },
    {
        "title": "钟离仙赞",
        "author": "李昴英",
        "content": "衣兮木叶，髯戟面铁。\n所执何书，愿闻其说。",
        "dynasty": "宋",
        "collection_info": null
    },
    {
        "title": "吕洞宾赞",
        "author": "李昴英",
        "content": "碧其风巾，皓其云袍。\n六合飞遨，仙中之豪。",
        "dynasty": "宋",
        "collection_info": null
    },
    {
        "title": "维摩赞",
        "author": "李昴英",
        "content": "丈室着不得文殊，众香国裏熏教臭。\n无端诈病却成喑，只为从前多业口。",
        "dynasty": "宋",
        "collection_info": null
    },
    {
        "title": "自赞",
        "author": "李昴英",
        "content": "竛竮山癯，搭飒野服。\n煮茗松根，煨芋岩曲。\n且农且渔，非仙非俗。\n淇傍何有，秋鹤霜竹。",
        "dynasty": "宋",
        "collection_info": null
    },
    {
        "title": "广州天庆观众妙堂东坡井泉铭",
        "author": "李昴英",
        "content": "老经云，坡记成。\n名非古，堂遂轻。\n两翁像，久晦冥。\n伟方公，旧贯仍。\n取彼栏，护此泓。\n新作盖，环以铭。\n遗千年，饮清泠。\n续坡谁，李昴英。",
        "dynasty": "宋",
        "collection_info": null
    },
    {
        "title": "行者了宽等题钱买度牒疏四章  其一",
        "author": "李昴英",
        "content": "已办僧心，未圆僧相。\n纔得方兄，便成和尚。",
        "dynasty": "宋",
        "collection_info": null
    },
    {
        "title": "行者了宽等题钱买度牒疏四章  其二",
        "author": "李昴英",
        "content": "作佛何曾要裹缠，顶门尚欠世间钱。\n舍身者与舍佛者，选佛场中化有缘。",
        "dynasty": "宋",
        "collection_info": null
    },
    {
        "title": "行者了宽等题钱买度牒疏四章  其三",
        "author": "李昴英",
        "content": "作佛本无相，为僧却要钱。\n岂无人割舍，为结恶因缘。",
        "dynasty": "宋",
        "collection_info": null
    },
    {
        "title": "行者了宽等题钱买度牒疏四章  其四",
        "author": "李昴英",
        "content": "即心是佛，见性成僧。\n无奈世缘，要二尺绫。",
        "dynasty": "宋",
        "collection_info": null
    },
    {
        "title": "句",
        "author": "三学诸生",
        "content": "庾岭梅花清似玉，一番香要一番寒。",
        "dynasty": "宋",
        "collection_info": null
    },
    {
        "title": "癸丑仲秋建安郡学丁奠退而作颂并勉同志之士颂曰",
        "author": "赵汝腾",
        "content": "建水怀襄，孔殿岿然。\n文未坠地，道昭于天。\n轮奂鼎新，丁奠揭虔。\n肃肃冠佩，粲粲豆笾。\n惟圣立范，载籍具传。\n浑浑噩噩，书教百篇。\n危微精一，纲领所先。\n诗六义教，风雅颂全。\n曰思无邪，蔽以一言。\n易教精微，四德首元。\n演六十四，母坤父干。\n春秋事教，惟义与权。\n行夏之时，独许颜渊。\n乐教导和，钟鼓管絃。\n雷出地豫，乐之大原。\n礼教导中，三百三千。\n其端辞逊，如始达泉。\n垂兹六教，何千万年。\n睠惟此邦，儒哲比肩。\n厥有考亭，是绍涧瀍。\n发挥六学，有功圣贤。\n守吏初献，与士周旋。\n祀毕作颂，同志勉旃。",
        "dynasty": "宋",
        "collection_info": null
    },
    {
        "title": "乙卯仲春丁奠毕作素王颂一首呈承祭之士颂曰",
        "author": "赵汝腾",
        "content": "于穆素王，天纵将圣。\n小用于鲁，振挈纲领。\n莱兵面却，齐人退听。\n三都隳姦，两观锄佞。\n市无饰贾，朝无乱政。\n少壮悉逊，道涂不竞。\n曲阜大治，诸侯交儆。\n女乐间之，可以出迸。\n俟膰不至，于卫之境。\n留不暖席，去復俄顷。\n几围于匡，幸释以宁。\n归主蘧瑗，耻居次乘。\n彷徨过宋，流离在郑。\n魋恶习礼，木不留影。\n立郭东门，纍然谁省。\n在陈徘徊，弗授寸柄。\n河水洋洋，不渡者命。\n蒲盟止兵，蔡惧设穽。\n楚尼书社，彼哉谗胜。\n辙环靡归，不容何病。\n十有四年，鲁復来聘。\n亦莫果用，六经是订。\n易繫礼编，诗删书定。\n私淑三千，弦歌雩咏。\n维持太极，与天地并。\n贤于尧舜，功用之盛。\n专飨南面，此感彼应。\n笾豆牲牢，庭燎辉映。\n万有千载，垂于祀令。\n承祭儒绅，孰敢不敬。\n何以事之，存心养性。",
        "dynasty": "宋",
        "collection_info": null
    },
    {
        "title": "赠张彊赴曲江教",
        "author": "赵汝腾",
        "content": "圣人立教，以中为常。\n不得中行，取獧取狂。\n未见狂者，吾里有张。\n议论杰然，名压上庠。\n恶彼佞臣，请剑尚方。\n使终天彝，蚕绩蟹筐。\n天鉴其忠，策名颜行。\n筮仕分教，九龄之乡。\n惟九龄公，非血气刚。\n忧深虑远，性端行良。\n禄山尚微，测其陆梁。\n国忠林甫，恶未披猖。\n公预窥之，知其乱唐。\n仁必有勇，令名无疆。\n彼元忠辈，初志激昂。\n一遇摈抑，尽敛锋铓。\n媕娿喑哑，不敢否臧。\n自谓得计，爵禄之场。\n丧已丘山，得不毫芒。\n士辨熏莸，与道存亡。\n何以臻兹，惟学问将。\n弱翁懋哉，以保令芳。",
        "dynasty": "宋",
        "collection_info": null
    },
    {
        "title": "赠衡阳簿林士恺",
        "author": "赵汝腾",
        "content": "吾党仲容，行修能通。\n而志卓然，以慕直躬。\n尝侪扣阍，力摧姦锋。\n上旌其言，擢第南宫。\n府庠诸生，坐斥怱怱。\n君尽远诒，盍援掖逢。\n予疏已先，所见略同。\n每起敬爱，有烈士风。\n予归里闬，时访藋蓬。\n匪义不谈，惟理是穷。\n告予戍及，栖枳湘中。\n壮哉兹行，近紫盖峰。\n刑使杰然，蜀彦之雄。\n埋轮大勇，折槛精忠。\n朝夕趋承，必得所从。\n一被容接，终身登龙。\n惟仕首辅，必廉必公。\n惟学策要，必敬必恭。\n胡张之乡，名理之宗。\n公余取友，以相磨礲。",
        "dynasty": "宋",
        "collection_info": null
    },
    {
        "title": "赠林耕叟赴湖帅幕",
        "author": "赵汝腾",
        "content": "东莱之师，是为拙斋。\n学无不究，道无不该。\n体统纯正，规模拓恢。\n卓成一家，犹斗之魁。\n未及百年，遗响冷灰。\n我守宝婺，四学是开。\n以导生徒，俾绍东莱。\n回首七霜，谅多成材。\n英英耕叟，我友自孩。\n吐词不羣，制行亦瑰。\n勉以朱学，持论不回。\n仆家源流，是拥是培。\n仲尼得伋，垂教方来。\n拙斋有孙，其道未颓。\n且告瓜熟，定王之台。\n僮马载驰，羔鴈屡催。\n予闻湘流，夙称圣涯。\n懋陵之邦，元公所胎。\n南轩昭昭，五峰巍巍。\n岂无秀民，可与摩揩。\n求仁得仁，懋哉懋哉。",
        "dynasty": "宋",
        "collection_info": null
    },
    {
        "title": "赠成师掾公策",
        "author": "赵汝腾",
        "content": "易中之策，阴阳错综。\n是兴神物，以前民用。\n受命如响，吉凶生动。\n子取策名，仆沿理控。\n先觉仲尼，方人子贡。\n惟诚前知，不亿而中。\n中庸即易，是道公共。\n非策之策，斯语请诵。",
        "dynasty": "宋",
        "collection_info": null
    },
    {
        "title": "赠陈如晦",
        "author": "赵汝腾",
        "content": "堂堂六湖，清秋玉壶。\n我则尚友，岂敢为徒。\n仁义弘毅，不可夺志。\n岂私我朋，义之与比。\n德必有邻，二彭其人。\n与语终日，澹无一尘。\n以罪来归，得此四宾。\n甘心涧谷，以老我身。",
        "dynasty": "宋",
        "collection_info": null
    },
    {
        "title": "赠詹生谒徐径坂",
        "author": "赵汝腾",
        "content": "贤哉二生，不远千里。\n瞻彼径坂，今之泗水。\n予诗为容，有进无止。\n非殷洪乔，乃互乡子。",
        "dynasty": "宋",
        "collection_info": null
    },
    {
        "title": "次徐径坂四言韵  其一",
        "author": "赵汝腾",
        "content": "欹枕肱曲，匮藏美玉。\n造道高深，庭草交绿。",
        "dynasty": "宋",
        "collection_info": null
    },
    {
        "title": "次徐径坂四言韵  其二",
        "author": "赵汝腾",
        "content": "中庸致曲，学记琢玉。\n子过仙柯，瞻彼淇绿。",
        "dynasty": "宋",
        "collection_info": null
    },
    {
        "title": "美李颐老易",
        "author": "赵汝腾",
        "content": "易之广大，无方无体。\n河图授羲，斯文天启。\n爰画以象，是陈八物。\n演六十四，阖闢伸屈。\n文繫繇辞，二千爻旨。\n孔绝韦编，十翼备矣。\n后来濂洛，发明几尽。\n万世学者，于此取信。\n弘毅李君，以身体易。\n消长验气，吉凶考德。\n方初学时，四载忘寐。\n感苍筤竹，至产于地。\n盖三十年，然后成书。\n其语不费，其趣有余。\n予得其稿，日置书案。\n熟视厥履，为之三嘆。\n道无隠显，形上繇下。\n修辞立诚，穷神知化。",
        "dynasty": "宋",
        "collection_info": null
    },
    {
        "title": "示林宗辰劝学数语",
        "author": "赵汝腾",
        "content": "青出于蓝，冰寒于水。\n立言劝学，荀卿氏子。\n卿不如轲，醇乎醇矣。\n谓学无他，求其放心。\n存则圣贤，舍则犊禽。\n差只毫髮，隔踰丈寻。\n必有事焉，所言何事。\n而勿正心，正亦何累。\n勿忘勿助，持敬之意。\n于此习察，是之谓学。\n于此而劝，其进罔觉。\n勉哉宗辰，说博守约。",
        "dynasty": "宋",
        "collection_info": null
    },
    {
        "title": "示赵与槟弘毅章",
        "author": "赵汝腾",
        "content": "天之苍苍，而在山中。\n大畜之象，验之于躬。\n六尺之微，万善毕丛。\n往行前言，浩浩无穷。\n一以贯之，何所不容。\n两间非大，此之谓弘。\n牝马之贞，行地无疆。\n古往今来，其道有常。\n是以资生，至哉化光。\n君子体之，六二直方。\n直内方外，何用不臧。\n守此之毅，贲育非刚。\n泗亭之参，以此任道。\n繇轲而后，孰其深造。\n濂洛儒先，知德之奥。\n非苟知之，亦免允蹈。\n兴夫请书，朝夕戴抱。\n懋哉懋哉，至于华皓。",
        "dynasty": "宋",
        "collection_info": null
    },
    {
        "title": "饯赵文思崇鐖归上饶",
        "author": "赵汝腾",
        "content": "英英吾宗，神骏之姿。\n笔有天巧，自铸伟词。\n抱负不凡，植立甚奇。\n爰初筮仕，即不诡随。\n笑世滔滔，相与磷缁。\n过予告别，凛然自期。\n耻逐京尘，愿易丛祠。\n莱衣奉亲，乐道忘饥。\n予惟上饶，渊源未衰。\n玉山文献，考亭所推。\n章涧二泉，名论清规。\n迩来后生，古为似之。\n仁亲友兄，径坂是师。\n子归取友，伯埙仲箎。\n咫尺柯山，考德订疑。\n他日成就，麟祥凤仪。",
        "dynasty": "宋",
        "collection_info": null
    },
    {
        "title": "寄徐端友立大寿其母夫人",
        "author": "赵汝腾",
        "content": "英英二徐，名德之雏。\n早从烂柯，知所步趋。\n南陔子职，夙夜尽劬。\n九日黄花，采采盈裾。\n请寿堂萱，大年方壶。\n庞眉髮鹤，重锦轩鱼。\n母诏子前，问学勉诸。\n参匪直养，心传泗洙。\n诚身悦亲，授伋着书。\n子曰懋哉，益厉厥初。\n荣多遗母，文绣不如。\n戏舞樽前，母为笑娱。\n我寄四言，俾陈座隅。",
        "dynasty": "宋",
        "collection_info": null
    },
    {
        "title": "酬卢威仲九日遣青衣送酒",
        "author": "赵汝腾",
        "content": "前年重九日，黄衣携御椠。\n抗牍回天聪，批鳞蒙帝念。\n虽惭献六箴，犹许疏十渐。\n去年重九日，石鼓偿愿欠。\n菊丛对佳客，萸觞倾旧酽。\n一时啸咏狂，万丈词华艷。\n今年重九日，龟息静中验。\n亭前寒叶落，楼外晴波敛。\n故人何殷勤，清樽持潋滟。\n思君甲辰疏，拟昔尚方剑。\n士锋皆辟易，忠舌为饫餍。\n回首今七秋，日月光同掞。\n知暂陆浑游，难久承明压。\n老我思荷锄，一壑柴桑占。",
        "dynasty": "宋",
        "collection_info": null
    },
    {
        "title": "暇日领客登眺",
        "author": "赵汝腾",
        "content": "暇日登层城，目眺黄花冈。\n来山何岌嶪，余势犹迴翔。\n郡治枕其中，溪流绕其旁。\n建中实经始，淳佑罹怀襄。\n河伯何不仁，平陆如江洋。\n水余予领牧，初至觉荒凉。\n頼天赐连稔，田里多稻粱。\n旧观喜渐復，新屋兴未央。\n偶领宾戚游，松下倾杯觞。\n岚气接洲渚，举目皆寒苍。",
        "dynasty": "宋",
        "collection_info": null
    },
    {
        "title": "为饶计使题",
        "author": "赵汝腾",
        "content": "煌煌使者轩，新扁焕羣目。\n周爰远有华，不可居无竹。\n天风泠然来，云气滃而簇。\n知君子猷趣，一笑等荣辱。\n每云安乐窝，似胜相州纛。\n凭栏对此君，竟日翫不足。\n余亦慕姱节，时时赋猗绿。\n閒思载醪去，悠悠想九曲。\n新诗带仙姿，霞餐谢粱肉。\n愿言植梅友，疎影横水澳。",
        "dynasty": "宋",
        "collection_info": null
    },
    {
        "title": "徐朝奉诰命下走介赍纳径坂赋成",
        "author": "赵汝腾",
        "content": "驿足行都来，手赍诰一轴。\n发视喜非常，耆儒见褒录。\n斯人德无瑕，有子道振玉。\n陛下自好老，微臣耻干禄。\n耕云入山深，钓月翫水绿。\n一朝朱绂赐，庞眉释袍鹄。\n莱衣拜称庆，起舞徧亲族。\n我在霞洲上，折屐亦越宿。\n兹忻赞书至，哦诗遣驺仆。\n遥知参侍点，论学绍淇澳。",
        "dynasty": "宋",
        "collection_info": null
    },
    {
        "title": "和徐径坂  其一",
        "author": "赵汝腾",
        "content": "我敬楳埜翁，治郡如元结。\n一朝殉国死，黄壤恨谁雪。\n赤输陈蕃心，碧化苌弘血。\n铭笔得柯仙，羣阴消蟋蟀。",
        "dynasty": "宋",
        "collection_info": null
    },
    {
        "title": "和徐径坂  其二",
        "author": "赵汝腾",
        "content": "予归假阖庐，守曰于我馆。\n风雨已遁逃，云山况奇观。\n径坂形声诗，蓬莱名遂远。\n求仁居之安，是宅靡有间。",
        "dynasty": "宋",
        "collection_info": null
    },
    {
        "title": "食梅",
        "author": "赵汝腾",
        "content": "儿时摘青梅，叶底寻弹丸。\n所恨襟袖窄，不惮颊舌穿。\n我年不自觉，以我齿尚完。\n尝新试一荐，喉棘眉先攒。\n岂味不悦口，岂老难强餐。\n人生煎百忧，算梅未为酸。",
        "dynasty": "宋",
        "collection_info": null
    },
    {
        "title": "寿史刑使",
        "author": "赵汝腾",
        "content": "岷峨储英贤，一例皆家食。\n公亦淹海角，麾节犹赫奕。\n七闽政多幸，福星照南极。\n轻裘镇铃閤，使斧光卫戟。\n门弧初度临，和气徧阡陌。\n宿雨洗瘴氛，朔云报寒色。\n前期为重九，后期为至日。\n中间产蜀珍，天意扶阳脉。\n愿言爱刚健，他日寿王国。",
        "dynasty": "宋",
        "collection_info": null
    },
    {
        "title": "谢胡珵使招饮",
        "author": "赵汝腾",
        "content": "畴昔与公同奉常，余为藉田公社令。\n是时朔祭拜卿少，余已颜衰公秀莹。\n斋房并公挥麈尾，议论风生真纚纚。\n蜀珍数人皆在坐，尽说功名须逊子。\n回头一梦十五春，公为使者余廛民。\n熏风荷畔绿樽设，丹荔粲粲莲房新。\n语间切切忧民瘼，阴功亟欲苏全闽。\n出经入传知言要，湘西绝学今谁绍。\n我老西河欠鞭策，此事须公正英妙。",
        "dynasty": "宋",
        "collection_info": null
    },
    {
        "title": "送眉山孙梦得从饶伯舆李纯父学",
        "author": "赵汝腾",
        "content": "景山书来说蜀珍，与吾气象清而真。\n束书亟归侍温凊，力祈朴学为是正。\n程文不过工进取，何若杜门诵论语。\n一言可以行终身，世间至乐惟求仁。\n弋阳余干相望尔，紫阳的传伯舆是。\n同志更有李纯父，劲节清名照今古。\n为我问讯出此诗，子亲炙之有余师。",
        "dynasty": "宋",
        "collection_info": null
    },
    {
        "title": "示林桂高歌",
        "author": "赵汝腾",
        "content": "丈夫流芳在身后，眼前一食常不饱。\n何况吟工抉元化，万象日月遭搜搅。\n君不见饭颗山头饿少陵，柴桑径裏饥渊明。\n无钱对菊坐终日，得钱沽酒醉交朋。\n又不见春岸飞杨花，圣俞得句贫转加。\n羊肠遶车声，黄九一生坐穷鸣。\n欧苏只得从旁嘆，不尔何由负盛名。",
        "dynasty": "宋",
        "collection_info": null
    },
    {
        "title": "景南将赴武昌道出剡溪戏成赠行",
        "author": "赵汝腾",
        "content": "丈夫未遇时，流俗多白眼。\n张耳能致千里客，相如竟辍万金产。\n方子一世英，要路争力挽。\n行行取侯封，何必守蠹简。",
        "dynasty": "宋",
        "collection_info": null
    },
    {
        "title": "陈谓老见过云今年六十有九将预为周身之防余曰君定未死不如觅钱沽酒耳用戏成拙句赠行",
        "author": "赵汝腾",
        "content": "荷锸自随刘伯伦，裸葬旧闻杨王孙。\n伟哉二子真旷达，身虽殒灭名独存。\n要知形骸本外物，中有妙用超六根。\n火风地水归四大，梦幻泡影何足论。\n君不见桓魋石椁秦铁户，歌钟未彻野火焚。\n不如得钱即沽酒，时时醉倒三家村。",
        "dynasty": "宋",
        "collection_info": null
    },
    {
        "title": "和徐径坂韵二首  其一",
        "author": "赵汝腾",
        "content": "玉柯仙管频念我，大书束缣浓墨斑。\n寄情缥渺江海际，匠语惨澹云烟间。\n燃藜太乙中夜照，垂钓客星清昼閒。\n观公舒卷皆以道，仁智山静水潺湲。",
        "dynasty": "宋",
        "collection_info": null
    },
    {
        "title": "和徐径坂韵二首  其二",
        "author": "赵汝腾",
        "content": "学者山斗吾径坂，杜门养志衣莱斑。\n孤峰度越青云上，一世失得浮埃间。\n凤鸣思诚频遗讯，龙卧草庐相对閒。\n三贤鼎立名师友，衢江万古身潺湲。",
        "dynasty": "宋",
        "collection_info": null
    },
    {
        "title": "赠武应辰见徐径坂",
        "author": "赵汝腾",
        "content": "衡阳布衣武应辰，柯山迎拜新使君。\n使君道德今天人，不知肯开衡山云。\n君看衡云开未开，吾道所关非小哉。\n应辰为我三致意，行藏已定颜心斋。",
        "dynasty": "宋",
        "collection_info": null
    },
    {
        "title": "示赵与槟",
        "author": "赵汝腾",
        "content": "今年至日有喜色，四方士友来请益。\n德场宗英质大学，上饶诸贤问太极。\n草庐一纸隃寄音，径坂七言大书帛。\n衰予甘遁西河上，点检身心有方册。",
        "dynasty": "宋",
        "collection_info": null
    },
    {
        "title": "寿史刑使",
        "author": "赵汝腾",
        "content": "羡公博学今扬雄，未许蜀珍专瑞蜀。\n喜公奉使今鲜于，又见福星来照福。\n我初敬公因谠疏，万言批鳞折五鹿。\n我转敬公缘清操，高吟放鹤孤山麓。\n今兹仗斧更仁厚，庭草不锄生意足。\n忧时两鬓白髮增，爱贤一念缁衣笃。\n衰予归卧西河上，都骑时来寻涧谷。\n清言竟日无尽藏，想见胸中几天禄。\n若人盍置论思地，垂弧定有锋车趣。\n去年五言称公寿，今年笑指湖山绿。",
        "dynasty": "宋",
        "collection_info": null
    },
    {
        "title": "赠璘上人",
        "author": "赵汝腾",
        "content": "潜斋山雨过从久，每说二公不离口。\n山雨去佐玉楼仙，潜斋起领金坛守。\n一江一浙两知音，柏枝东指还西否。\n胡然拄杖转落南，膜拜丛中狮子吼。",
        "dynasty": "宋",
        "collection_info": null
    },
    {
        "title": "与张草庐予欲嗣奏聘君草庐寄声止予歌以答之",
        "author": "赵汝腾",
        "content": "姑蔑之墟，郡郭之隅。\n幽閴兮陋巷，卑渫兮绳枢。\n真人兮椟藏，道貌兮山臞。\n有时兮过市，徐行兮当车。\n天津游兮闻鹃而慨嘆，鹿门登兮采药而踌躇。\n明月兮啸咏，白云兮卷舒。\n我评其人，陶邵之徒。\n畴昔岁兮司银台，力抗疏兮征玉庐。\n朝奏墨兮欲下，暮出昼兮尼。\n诸君一笑兮草芥，余三惜兮璠玙。\n拟笺天兮嗣请，近因风兮止余。\n仰高致兮慕予，积卑忱兮愿摅。\n善不进兮不已，终当谅乎纯愚。",
        "dynasty": "宋",
        "collection_info": null
    },
    {
        "title": "答徐直方问无极歌",
        "author": "赵汝腾",
        "content": "谓无极不可状兮，造化之枢。\n谓无极可状兮，声臭俱无。\n至哉濂翁兮，是剏是图。\n后来诸老兮，交辨鹅湖。\n彼是此非兮，畦畛何殊。\n究其指归兮，风乎舞雩。\n吾默会于心兮，征以通书。\n阴阳动静兮，何始何初。\n人人有是兮，奚问乎吕陆张朱。",
        "dynasty": "宋",
        "collection_info": null
    },
    {
        "title": "遗徐端友寿母夫人",
        "author": "赵汝腾",
        "content": "望东云兮怀玉，产二英兮鸑鷟。\n持荣名兮寿亲，颂大椿兮对菊。\n餐初英兮慕屈子之菲菲，饮寒潭兮陋胡广之碌碌。\n我敬爱之，勉以猗绿。\n垂芳兮无穷，介母兮多福。",
        "dynasty": "宋",
        "collection_info": null
    },
    {
        "title": "趣饶伯舆来期",
        "author": "赵汝腾",
        "content": "忽得高贤讯，篝灯读数回。\n苦辞白鹿讲，盍为紫阳来。\n水毁祠无恙，堂新教有开。\n须君速戾止，倡道淑英材。",
        "dynasty": "宋",
        "collection_info": null
    },
    {
        "title": "寄李颐老",
        "author": "赵汝腾",
        "content": "清苦推洪毅，人今合古求。\n道东吾所敬，学北子为优。\n夜气存无馁，晨餐缺不忧。\n时来同析理，相对一茶瓯。",
        "dynasty": "宋",
        "collection_info": null
    },
    {
        "title": "送伯和侄归里之戍",
        "author": "赵汝腾",
        "content": "留尔纫秋桂，归欤迫戍瓜。\n定将儒术饰，肯以惠文夸。\n狱敬裨王国，帷褰佐使家。\n公余更努力，学似海无涯。",
        "dynasty": "宋",
        "collection_info": null
    },
    {
        "title": "送游几叟衡山尉",
        "author": "赵汝腾",
        "content": "西风催仕轫，比部得英曹。\n泽物官无小，观山岳最高。\n须知戴星出，慎勿厌尘劳。\n綵棒有余暇，何妨诵楚骚。",
        "dynasty": "宋",
        "collection_info": null
    },
    {
        "title": "饯用晦侄南安令  其一",
        "author": "赵汝腾",
        "content": "尔宦神皋日，搢绅无间言。\n勇怀南邑绶，为便北堂萱。\n侍讲鸾栖旧，端明棠荫存。\n时能挹前辈，为政有根源。",
        "dynasty": "宋",
        "collection_info": null
    },
    {
        "title": "饯用晦侄南安令  其二",
        "author": "赵汝腾",
        "content": "作邑无他法，精神在拊摩。\n吏肥民必瘦，酒少饭宜多。\n宁拙催科考，须知于蒍歌。\n莫将还债看，好事易蹉跎。",
        "dynasty": "宋",
        "collection_info": null
    },
    {
        "title": "挽竹湖李端明  其一",
        "author": "赵汝腾",
        "content": "千古筠溪节，名孙尚有诸。\n敢言禁闼黯，勇退汉廷疏。\n扫轨门如水，悬鱼饭只蔬。\n讣传缨绂骇，惜绾不中书。",
        "dynasty": "宋",
        "collection_info": null
    },
    {
        "title": "挽竹湖李端明  其二",
        "author": "赵汝腾",
        "content": "淡似香山老，臞于涑水翁。\n政须将及子，心孰不为公。\n后进师清俭，前旒誉直空。\n墓陵手所筑，过者式高风。",
        "dynasty": "宋",
        "collection_info": null
    },
    {
        "title": "挽盛君时",
        "author": "赵汝腾",
        "content": "忽报斯人讣，伤哉命压头。\n皇皇如有索，落落竟何求。\n学道鱼千里，辞家貉一丘。\n幸哉犹有子，可解二亲忧。",
        "dynasty": "宋",
        "collection_info": null
    },
    {
        "title": "登北苑焙呈高计使谢庾使  其一",
        "author": "赵汝腾",
        "content": "急雨收声霁景开，蓬仙岭客岛云来。\n千丛撷秀牙铺雪，万臼研膏杵震雷。\n池上落英留绿叶，眼中飞絮点苍苔。\n去年醉墨今重看，笑领诗翁潋滟杯。",
        "dynasty": "宋",
        "collection_info": null
    },
    {
        "title": "登北苑焙呈高计使谢庾使  其二",
        "author": "赵汝腾",
        "content": "蜀浙当年贡亦劳，至今惟重建溪毛。\n地灵丹凤衔萱草，水圣苍虬幻雪涛。\n笑指茶星夸小范，愁伤民力叹袁高。\n皇华早晚归经幄，丁俑应难谏舌逃。",
        "dynasty": "宋",
        "collection_info": null
    },
    {
        "title": "陪饶计使至北苑焙",
        "author": "赵汝腾",
        "content": "东风未绿无边草，北苑先抽绝品芽。\n六辔行山清雾潦，一枪入焙带烟霞。\n凤呈奇羽名仙麓，龙护香泉供帝家。\n万碾玉尘飞动处，鬼犹劳矣况人耶。",
        "dynasty": "宋",
        "collection_info": null
    },
    {
        "title": "和饶计使北苑焙观贡品",
        "author": "赵汝腾",
        "content": "使华金掌冠卿材，曾侍红云一朶来。\n龙井为君增洗濯，凤山来客小低徊。\n膏翻玉雪团香帖，味笃金兰共酒杯。\n计相他时踵庞老，席前敷奏记东台。",
        "dynasty": "宋",
        "collection_info": null
    },
    {
        "title": "再用韵",
        "author": "赵汝腾",
        "content": "天生神醴地生材，曾感当年鸑鷟来。\n钓水取清芳酷烈，采山可茹味徘徊。\n能招霞侣云中笑，得奉龙颜食后杯。\n细品第三纲最胜，人间双井当舆台。",
        "dynasty": "宋",
        "collection_info": null
    },
    {
        "title": "谢饶计使遣饷头贡余",
        "author": "赵汝腾",
        "content": "仙芽龙水办头纲，百草山中不敢香。\n表进得陪华使拜，贡余遣饷守臣尝。\n拟思苦口陈忠谏，可但饴茶献上方。\n分我清风生两腋，惜无文字只枯肠。",
        "dynasty": "宋",
        "collection_info": null
    },
    {
        "title": "再用韵答饶计使",
        "author": "赵汝腾",
        "content": "周原愔愔隶台纲，茶篚驰供玉食香。\n贡重郑男难并列，品珍考叔未曾尝。\n乳花烹就分清贶，英草吟成属大方。\n后蔡前丁同入讽，令人怀古九迴肠。",
        "dynasty": "宋",
        "collection_info": null
    },
    {
        "title": "三用韵答饶计使",
        "author": "赵汝腾",
        "content": "郡凋亦办七茶纲，不似霜台雀舌香。\n上美为元包锡贡，残膏分丐雪翻尝。\n三为大有天王飨，二得坤中臣道方。\n退食自公味公赐，狂吟牵动璟心肠。",
        "dynasty": "宋",
        "collection_info": null
    },
    {
        "title": "谢高茶使遣饷头纲贡余",
        "author": "赵汝腾",
        "content": "东风吹折凤山芽，驿献花箱仗使家。\n遥想仙芳供御盌，应怜味谏落天涯。\n厥包锡贡何年始，其苦如饴信地嘉。\n斋祭无繇陪褥位，膏余分匄咀菁华。",
        "dynasty": "宋",
        "collection_info": null
    },
    {
        "title": "再用韵答高茶使",
        "author": "赵汝腾",
        "content": "凡卉千山未吐芽，天生灵草瑞天家。\n漕修贡事东西廨，使起英流南北涯。\n谏苦固应疏汲黯，品高终必相王嘉。\n老衰不办茶歌献，但诵周原远有华。",
        "dynasty": "宋",
        "collection_info": null
    },
    {
        "title": "庆高耻堂柱史都运",
        "author": "赵汝腾",
        "content": "招麾不可独斯人，中外称为社稷臣。\n永叔未容居四谏，鲜于且起福全闽。\n光华濡辔今亲遣，风采埋轮又一新。\n命下八州俱鼓舞，紫霞老守喜津津。",
        "dynasty": "宋",
        "collection_info": null
    },
    {
        "title": "庆高耻堂柱史除漕",
        "author": "赵汝腾",
        "content": "九曲山川值异人，仙灵忻舞对波臣。\n德星临照来从蜀，瘴雾澄清一洗闽。\n泽物濂翁仁望着，宽民王旦政条新。\n烂柯精舍班荆语，好约秋风到北津。",
        "dynasty": "宋",
        "collection_info": null
    },
    {
        "title": "再用韵贺计使高耻堂建台得雨",
        "author": "赵汝腾",
        "content": "皇华都骑访陈人，似洒仙瓢助守臣。\n亭午建台申大雨，作霖用汝泽先闽。\n物情是处皆忻吐，吏习从今一洗新。\n陕事早知付韩范，尧夫定不叹天津。",
        "dynasty": "宋",
        "collection_info": null
    },
    {
        "title": "答高耻堂计使招赏海棠",
        "author": "赵汝腾",
        "content": "皇华相约醉崇台，正月海棠弥望开。\n万象呈春杯潋滟，千花炫夜烛萦迴。\n雨余妃带华清沐，云幕仙从绛阙来。\n明岁公归对红药，吟成寄我馆蓬莱。",
        "dynasty": "宋",
        "collection_info": null
    },
    {
        "title": "再答  其一",
        "author": "赵汝腾",
        "content": "西州名品萃东台，特为光风连夜开。\n春事三分元未半，诗肠一日九周迴。\n雨中有泪坡吟尽，马上霑花甫醉来。\n郡坞数株寥落甚，园丁爱护剪荒莱。",
        "dynasty": "宋",
        "collection_info": null
    },
    {
        "title": "再答  其二",
        "author": "赵汝腾",
        "content": "人间姚魏总舆台，独占神仙上品开。\n绝代词华三峡倒，当时谏草九天迴。\n晚晴大白檐前举，春暖小车花下来。\n笔补浣花溪畔老，吟工压倒北山莱。",
        "dynasty": "宋",
        "collection_info": null
    },
    {
        "title": "再答  其三",
        "author": "赵汝腾",
        "content": "孤风独上子陵台，藻思天然顷刻开。\n银烛不妨花下照，铁心肯向赋中迴。\n休怀濯锦江边梦，早应筑沙堤上来。\n急裹紫霞望公至，也教凡卉识仙莱。",
        "dynasty": "宋",
        "collection_info": null
    },
    {
        "title": "答高计使韵",
        "author": "赵汝腾",
        "content": "使承帝命若予工，膴膴周原布惠风。\n正似公权怀笔谏，岂如后蔡谱茶功。\n春盈夏涸疑神水，荼苦饴甘属太空。\n芹献固知仍旧比，采蘩泂酌亦昭忠。",
        "dynasty": "宋",
        "collection_info": null
    },
    {
        "title": "和高计使郊行",
        "author": "赵汝腾",
        "content": "春光物色伴扬班，昼出城南暮入阍。\n转蕙风吹禊亭竹，采桑日照女筐蘩。\n清游得共皇华醉，妙语能追红药翻。\n一任鹃鸣芳自若，坐间嘉客意同原。",
        "dynasty": "宋",
        "collection_info": null
    },
    {
        "title": "再用韵答谢石屿庾使",
        "author": "赵汝腾",
        "content": "一翁閒伴两星台，亭畔看花花半开。\n我盍归田垂钓隠，公行持橐侍鸾迴。\n流鶑似避宫粧靓，黄鹄曾将蜀种来。\n二妙赓酬康济手，横舟句好相推莱。",
        "dynasty": "宋",
        "collection_info": null
    },
    {
        "title": "纪游一首呈高计使谢庾使",
        "author": "赵汝腾",
        "content": "天风吹我到丹青，不觉春华又再经。\n芝叟采来云冉冉，茶仙尝后水泠泠。\n溪山信美琅琊景，宇宙无穷岘首亭。\n登者固多公不朽，老衰得附凤凰翎。",
        "dynasty": "宋",
        "collection_info": null
    },
    {
        "title": "復用韵答高计使谢庾使",
        "author": "赵汝腾",
        "content": "何人潄石枕寒青，飞鸟徘徊不敢经。\n却骑同登观溟涬，怀仙遥想戒真泠。\n西山南浦临流阁，北树东云把酒亭。\n道极高明须峻绝，铁狮峰顶振风翎。",
        "dynasty": "宋",
        "collection_info": null
    },
    {
        "title": "陪高计使柱史谢庾使刑郎登梅仙山丹青阁  其一",
        "author": "赵汝腾",
        "content": "侵云祠宇绝荒凉，目眴凭虚兴寄长。\n仙者远游非穆穆，天之视下亦苍苍。\n贵公业趁尘泥腐，小尉名争日月光。\n此地何缘子真到，孤忠处处慕留芳。",
        "dynasty": "宋",
        "collection_info": null
    },
    {
        "title": "陪高计使柱史谢庾使刑郎登梅仙山丹青阁  其二",
        "author": "赵汝腾",
        "content": "节迎吹帽约郊行，衣夹登危露未零。\n一笑向时分皂白，相逢今日共丹青。\n清姿照世郎官宿，劲操擎天柱史星。\n自有此山无此客，来同老守醉还醒。",
        "dynasty": "宋",
        "collection_info": null
    },
    {
        "title": "又和饶计使丹青阁韵",
        "author": "赵汝腾",
        "content": "久闻杰阁愿今酬，亭午登临到上头。\n二水清澄新雨霁，众峰苍峭冻云留。\n拟赓场圃诗人句，休负烟波墨客愁。\n信使偕行原隰耀，仙山多谢约同游。",
        "dynasty": "宋",
        "collection_info": null
    },
    {
        "title": "又再用韵和",
        "author": "赵汝腾",
        "content": "后期采菊约新酬，笑指西风帽恋头。\n陆羽久仙泉水在，紫芝何代寺峰留。\n霞边野雾供吟啸，泽畔归鸿免叹愁。\n愧乏登高能赋手，陪公后乘写清游。",
        "dynasty": "宋",
        "collection_info": null
    },
    {
        "title": "径坂左司使君惠和近诗为亲而喜合天理之公得性情之正復用韵以庆  其一",
        "author": "赵汝腾",
        "content": "扶杖来观徧老农，清朝新礼采芝翁。\n德尊韦布封员外，恩重牙绯视治中。\n言悟千秋逢主圣，躬行万石耀臣工。\n求与抑与从天下，径坂丹忱殿陛通。",
        "dynasty": "宋",
        "collection_info": null
    },
    {
        "title": "径坂左司使君惠和近诗为亲而喜合天理之公得性情之正復用韵以庆  其二",
        "author": "赵汝腾",
        "content": "何曾学圃学为农，陋巷萧然白髮翁。\n便拜冯唐长郎署，更荣弘景相山中。\n诏褒忠孝垂青史，上想仪型遣画工。\n庄叟湛然元不动，平生风雨视穷通。",
        "dynasty": "宋",
        "collection_info": null
    },
    {
        "title": "奏径坂尊公致政盛德于上就以诗报之",
        "author": "赵汝腾",
        "content": "拜疏归田学老农，天高未肯听衰翁。\n逸民且举邵康节，有子併称程大中。\n给札说书皆御墨，教忠锡爵励羣工。\n老臣只代臣颐请，颐不祈恩何自通。",
        "dynasty": "宋",
        "collection_info": null
    },
    {
        "title": "赞径坂使君柯山仲春讲席之盛",
        "author": "赵汝腾",
        "content": "赢粮多士二千余，争向柯山讲席隅。\n立天地心鸣道铎，开生灵眼识师儒。\n孔融鲁国奇男子，孟氏邹人大丈夫。\n我在紫霞洲上笑，惜无羽翼到三衢。",
        "dynasty": "宋",
        "collection_info": null
    },
    {
        "title": "驿至得径坂讲席帛诗喜甚和韵且坚秋风武夷之约  其一",
        "author": "赵汝腾",
        "content": "驿足归来以口陈，烂柯山色碧嶙峋。\n横经二月二十一，听讲三千三百人。\n圣者子孙皆在列，愚而夫妇也知津。\n衰翁首看法筵义，文与正蒙相比伦。",
        "dynasty": "宋",
        "collection_info": null
    },
    {
        "title": "驿至得径坂讲席帛诗喜甚和韵且坚秋风武夷之约  其二",
        "author": "赵汝腾",
        "content": "紫霞老子望青霞，喜诵新吟倚鬂华。\n已遣鸣驺迎道左，那知纫佩尚天涯。\n为庄椿寿称觞近，访武夷仙卜日赊。\n秋夜月明游九曲，棹歌声裏赋岩花。",
        "dynasty": "宋",
        "collection_info": null
    },
    {
        "title": "和徐径坂帛诗韵併约徐立大同赋",
        "author": "赵汝腾",
        "content": "谒想仙姿诗见之，坛高屈宋隶吾麾。\n在邦无怨仁何怨，与世多违道不违。\n一鲁丈夫独儒服，百曹相国漫戎衣。\n折衝人物山中隠，谁佐君王立德威。",
        "dynasty": "宋",
        "collection_info": null
    },
    {
        "title": "梦徐径坂",
        "author": "赵汝腾",
        "content": "谁云姑蔑远无诸，梦绕柯僊抱膝庐。\n我得閒中翻鲁语，公应静裏玩羲图。\n雷犹地伏阳新復，云向天升雨可需。\n好倡诸贤为时出，只容衰懒老西湖。",
        "dynasty": "宋",
        "collection_info": null
    },
    {
        "title": "用前韵呈史绣使",
        "author": "赵汝腾",
        "content": "吁嗟肤使襟期厚，来顾陈人老鬓班。\n席地樽开樵舍畔，停云兴在玉柯间。\n不知天上皇华贵，也共山中半日閒。\n好向金门领名胜，独留一叟弄潺湲。",
        "dynasty": "宋",
        "collection_info": null
    },
    {
        "title": "和史绣使瑞梅韵",
        "author": "赵汝腾",
        "content": "忆昔朝旌别未央，逋仙风味饱哜尝。\n绣衣来酹东涛月，清节更餐南雪香。\n姑射真仙陪直指，绿华再萼瑞高堂。\n蓬莱花使传春信，早晚芝书趣觐王。",
        "dynasty": "宋",
        "collection_info": null
    },
    {
        "title": "饯史计使  其一",
        "author": "赵汝腾",
        "content": "祥刑生意徧庭荄，蔽芾棠阴手自栽。\n世降此翁犹尚德，俗衰时辈但论材。\n九仙截𩍐于公去，万石熏炉召父来。\n揽辔紫阳垂教地，饶何盍聘到崇台。",
        "dynasty": "宋",
        "collection_info": null
    },
    {
        "title": "饯史计使  其二",
        "author": "赵汝腾",
        "content": "使者星明太史占，东风戒路揭帷襜。\n食当加倍稀亲酒，献不求余少榷盐。\n因进御茶供味谏，肯然官烛示家廉。\n老生莫效临岐赠，诗附仁言当束缣。",
        "dynasty": "宋",
        "collection_info": null
    },
    {
        "title": "怀史计使",
        "author": "赵汝腾",
        "content": "皇华叱驭遂驱驰，抱病怱怱语别离。\n不到天风海涛地，空吟春树暮云诗。\n似闻信宿留桑下，惜不扁舟趁水涯。\n一笑论文何日再，玉川为我说相思。",
        "dynasty": "宋",
        "collection_info": null
    },
    {
        "title": "谢史计使寄建茗",
        "author": "赵汝腾",
        "content": "皇华珍意办头纲，余馥吾侪也得尝。\n黯戆终然言有味，仝衰那得字搜肠。\n耕云陇畔知无憾，贮月瓢中剩有香。\n独念郊民多菜色，旱饥粟价踊非常。",
        "dynasty": "宋",
        "collection_info": null
    },
    {
        "title": "锁院既久考文将毕适承按察使房公子靖遣诗相慰因和以答",
        "author": "赵汝腾",
        "content": "恭承礼聘典文宗，秉笔秋闱合至公。\n城郭纵游知有日，院门深锁寂无风。\n抡才未拟升司马，发策方将问卧龙。\n忽辱有诗相慰藉，一时裁答愧怱怱。",
        "dynasty": "宋",
        "collection_info": null
    },
    {
        "title": "别伯舆新鄱阳广文",
        "author": "赵汝腾",
        "content": "特为予来冬復春，重寻旧话续新闻。\n诸儒学北今谁嗣，独步斗南犹有君。\n精舍诸生朝问道，郡斋一叟夜论文。\n絷维不可成分袂，搔首江东日暮云。",
        "dynasty": "宋",
        "collection_info": null
    },
    {
        "title": "呈竹湖李端明",
        "author": "赵汝腾",
        "content": "淳佑清忠推杜李，岿然名德頼公存。\n岁时阔会英耆社，风月稀游独乐园。\n一榻自观心主静，诸贤欲扣我忘言。\n仆归借屋西湖畔，半载才能两造门。",
        "dynasty": "宋",
        "collection_info": null
    },
    {
        "title": "再用韵答",
        "author": "赵汝腾",
        "content": "敬简如翁吾所慕，即之目击道斯存。\n斥归借卧平泉石，倦出几名傲吏园。\n早日寒斋令尚友，近来径坂寄传言。\n文山岁晚梅如雪，拟约庞公到鹿门。",
        "dynasty": "宋",
        "collection_info": null
    },
    {
        "title": "次韵叔兴见赠",
        "author": "赵汝腾",
        "content": "眼界纷纷尽扫除，云烟杳雾是匡庐。\n江山信美非吾土，井邑繁雄想旧庐。\n落笔纵横看草檄，感时忧愤欲成书。\n要须起赴功名会，莫守陈编似蠹鱼。",
        "dynasty": "宋",
        "collection_info": null
    },
    {
        "title": "寄新衡阳徐使君左司山长",
        "author": "赵汝腾",
        "content": "醉墨淋漓天地间，谁知大德不踰闲。\n世无孔子今希孔，国有颜渊易铸颜。\n多士龙门一乔岳，斯文牛耳两名山。\n暮春九曲峰前水，一笑风雩气象还。",
        "dynasty": "宋",
        "collection_info": null
    },
    {
        "title": "赠徐国谕",
        "author": "赵汝腾",
        "content": "英英直气验操存，夜校羣书日灌园。\n懒不到城三十载，老犹落笔数千言。\n吴公何敢轻招贾，徐穉兹来特访蕃。\n衰拙迩来逢盛事，德星远远照朱轓。",
        "dynasty": "宋",
        "collection_info": null
    },
    {
        "title": "赠萧高士",
        "author": "赵汝腾",
        "content": "槃涧老龙埋骨久，交游得尔最知心。\n诗摹海屿天风景，琴弄仙台玉笥音。\n畴昔羽衣曾过我，只今石鼎又联吟。\n丹成若欲归山去，恐被人间有物侵。",
        "dynasty": "宋",
        "collection_info": null
    },
    {
        "title": "赠隆中黄进士",
        "author": "赵汝腾",
        "content": "徧游天下好山川，归向隆中葺数椽。\n似慕孔明效龙卧，尚随陶侃指牛眠。\n诗书发冢笑何益，富贵乞墦嗟可怜。\n若语人时劝忠孝，福田不似种心田。",
        "dynasty": "宋",
        "collection_info": null
    },
    {
        "title": "勉癸丑新进士",
        "author": "赵汝腾",
        "content": "霞州守吏庆筵开，喜为朝家得俊材。\n九曲山川增气槩，八元人物照樽罍。\n谶佳将报淮沙合，文焕新迎御扁来。\n不朽荣华轩冕外，君看云谷胜云台。",
        "dynasty": "宋",
        "collection_info": null
    },
    {
        "title": "饯卢威仲",
        "author": "赵汝腾",
        "content": "狐腋羊皮孰劣优，每嗟里社尚沉浮。\n千篇南雪题几徧，一马东风去不留。\n吴地名高诵梅福，汉廷语吉趣朱游。\n柯山若问衰陈迹，为说犹怀畎亩忧。",
        "dynasty": "宋",
        "collection_info": null
    },
    {
        "title": "再用韵答",
        "author": "赵汝腾",
        "content": "当年骯脏厄伊优，身寄枌榆宅尚浮。\n芝凤未肦羔屡聘，樯乌将发燕难留。\n朝廷终念孔文举，里社回思马少游。\n烟雾沧波休健羡，吾侪嫠纬莫忘忧。",
        "dynasty": "宋",
        "collection_info": null
    },
    {
        "title": "寄六湖陈如晦",
        "author": "赵汝腾",
        "content": "琴剑前时为我来，志同道合味悠哉。\n每怜一水马头险，惜放斯人鹢首回。\n鲁语手笺应毕卷，汾亭指授想多材。\n不知肯践诗盟否，菊已凋零梅又开。",
        "dynasty": "宋",
        "collection_info": null
    },
    {
        "title": "寄程沧洲",
        "author": "赵汝腾",
        "content": "山间藜杖看初春，忽报沧洲除命新。\n今日昌黎司宪部，几年陆贽任词臣。\n扶持世道岂无策，宗主时贤今有人。\n老懒贵游书尽绝，一诗隃寄霅江滨。",
        "dynasty": "宋",
        "collection_info": null
    },
    {
        "title": "寄卢玉堂武子",
        "author": "赵汝腾",
        "content": "建上文忠音响绝，尔来復说蔡翁卢。\n君归南浦颜无怍，我老西河道不孤。\n空有寸心驰记室，绝无一字到中都。\n吟成遣寄嗟何阔，开卷应嗤此叟迂。",
        "dynasty": "宋",
        "collection_info": null
    },
    {
        "title": "诇李斛峰右司",
        "author": "赵汝腾",
        "content": "数士英英未易招，当时一网尽于萧。\n公才何止为陈瓘，朝论今争推杜乔。\n国定须贤扶宇宙，士惟知道乐箪瓢。\n凤凰千仞需时下，谗说新来已雪消。",
        "dynasty": "宋",
        "collection_info": null
    },
    {
        "title": "诇斛峰李纯父右司",
        "author": "赵汝腾",
        "content": "衰拙新来领建安，郡斋夜梦绕余干。\n东都得尔名节重，西贼闻之心胆寒。\n海内四贤尚家食，闽中一叟愧空餐。\n幔亭仙掌文盟在，好与伯舆来共看。",
        "dynasty": "宋",
        "collection_info": null
    },
    {
        "title": "诇湖南刑使赵紫薇",
        "author": "赵汝腾",
        "content": "绣节当年立碧霄，至今遗爱蔼懽谣。\n云烟何止能开霁，山岳曾闻亦动摇。\n纵未振衣华表着，不应分席混渔樵。\n余干宰士今乔固，定有诗筒慰寂寥。",
        "dynasty": "宋",
        "collection_info": null
    },
    {
        "title": "登石鼓追思武夷余干二老呈威仲",
        "author": "赵汝腾",
        "content": "云间把酒更持螯，九日登临意气豪。\n自有此山题墨富，独推二老擅名高。\n禅关曾访移泉脉，亭扁重书镇海涛。\n老我空游愧能赋，得君藻笔仆名骚。",
        "dynasty": "宋",
        "collection_info": null
    },
    {
        "title": "再用韵答",
        "author": "赵汝腾",
        "content": "不羡丛菊并二螯，羡君出语真俊豪。\n崛奇退之石鼓句，清逸永叔庐山高。\n壮怀倾倒涌泉寺，健笔嘘吸沧海涛。\n后期进步登大顶，上续风雅卑庄骚。",
        "dynasty": "宋",
        "collection_info": null
    },
    {
        "title": "岩溪书堂登眺",
        "author": "赵汝腾",
        "content": "崎岖穿竹篮舆侧，高下扪萝石径幽。\n虎豹遁时深谷窈，鱼龙舞处大江浮。\n公难閒坐山中相，我久吟披泽畔裘。\n白石清泉知此意，请将直钓钓璜流。",
        "dynasty": "宋",
        "collection_info": null
    },
    {
        "title": "涌泉亭",
        "author": "赵汝腾",
        "content": "涌泉亭畔坐蒙茸，手指三江抚万松。\n石鼓生云深有意，珠骊吐水密无踪。\n禽声人语同时乐，林影日华相映重。\n邂逅一樽开笑口，菊萸犹笑不从容。",
        "dynasty": "宋",
        "collection_info": null
    },
    {
        "title": "挽王国录",
        "author": "赵汝腾",
        "content": "华峰早日得追随，议论词章颇俊奇。\n五羖固应羞自鬻，一夔惜不佐来仪。\n东嘉把盏论文日，婺女停舟问易时。\n黄壤竟埋斯士骨，推贤不早嘆珠遗。",
        "dynasty": "宋",
        "collection_info": null
    },
    {
        "title": "挽岩云赵使君",
        "author": "赵汝腾",
        "content": "忆与东岩居里社，萝云松月共诗盟。\n伤心遂哭公三世，堕泪难招尔九京。\n领郡抗章生掇祸，过庭吟稿死留名。\n似闻难弟尤儒雅，好率诸郎副旦评。",
        "dynasty": "宋",
        "collection_info": null
    },
    {
        "title": "挽郑知府",
        "author": "赵汝腾",
        "content": "先正当年遇阜陵，在廷玉立指忠清。\n甘棠笏得孙枝绍，使竹符分棣萼荣。\n七袠骎骎登上寿，诸郎鼎鼎擅英名。\n北邙千古知无恨，吟些聊供薤露声。",
        "dynasty": "宋",
        "collection_info": null
    },
    {
        "title": "挽朱夫人",
        "author": "赵汝腾",
        "content": "兰陔送母度新阡，追忆东岩老谪仙。\n虀办咄嗟供妇职，肝刲一再续亲年。\n六珈偕老荣何盛，二子乘舟晚可怜。\n彤管责堪陈信史，今将列女传同编。",
        "dynasty": "宋",
        "collection_info": null
    },
    {
        "title": "寄李颐老",
        "author": "赵汝腾",
        "content": "易说刊成未，心传自法云。\n寄声扬舶使，一力主斯文。",
        "dynasty": "宋",
        "collection_info": null
    },
    {
        "title": "柬陈谠送鹅",
        "author": "赵汝腾",
        "content": "鶃鶃何为至，于陵转馈予。\n出哇吾不敢，笑付老庖厨。",
        "dynasty": "宋",
        "collection_info": null
    },
    {
        "title": "寄仲节金华牧二首  其一",
        "author": "赵汝腾",
        "content": "犹记衰翁佩印初，曾将四学劝羣儒。\n只今郡守西山后，好勉人人诵吕朱。",
        "dynasty": "宋",
        "collection_info": null
    },
    {
        "title": "寄仲节金华牧二首  其二",
        "author": "赵汝腾",
        "content": "传闻议论异柯山，辨难何妨莫失懽。\n试取景仁与君实，中和问答几书看。",
        "dynasty": "宋",
        "collection_info": null
    },
    {
        "title": "寄程沧洲",
        "author": "赵汝腾",
        "content": "身是金华旧使君，闻公新渥倍懽忻。\n朱轓暂为东莱起，收拾干淳未坠文。",
        "dynasty": "宋",
        "collection_info": null
    },
    {
        "title": "寄高耻堂",
        "author": "赵汝腾",
        "content": "江西格了使湖南，又似当年朱晦庵。\n问学如公真少辈，请将大道讲毡谈。",
        "dynasty": "宋",
        "collection_info": null
    },
    {
        "title": "寄徐左司  其一",
        "author": "赵汝腾",
        "content": "紫洲洲上得诗筒，展诵青霞在眼中。\n白首漫郎应号叟，黑头永叔早称翁。",
        "dynasty": "宋",
        "collection_info": null
    },
    {
        "title": "寄徐左司  其二",
        "author": "赵汝腾",
        "content": "人皆山斗瞻吏部，谁敢文章近左司。\n君看玉池金鲫句，尽刊腥腐带僊姿。",
        "dynasty": "宋",
        "collection_info": null
    },
    {
        "title": "赠李喜观谒徐径坂",
        "author": "赵汝腾",
        "content": "一世龙门未易攀，鲰生负笈造柯山。\n束修以上吾斯诲，应许吟风立雪还。",
        "dynasty": "宋",
        "collection_info": null
    },
    {
        "title": "赠林行简见徐径坂",
        "author": "赵汝腾",
        "content": "紫霞洲上雨如丝，白髮衰翁有所思。\n吟付三山林敬则，烂柯国手尚观棋。",
        "dynasty": "宋",
        "collection_info": null
    },
    {
        "title": "和韵诇徐径坂",
        "author": "赵汝腾",
        "content": "圣断锄姦不大声，传闻侧席迟幽人。\n人今天民之先觉，幡然风俗还振振。",
        "dynasty": "宋",
        "collection_info": null
    },
    {
        "title": "次徐径坂衡阳使君韵示林敬则",
        "author": "赵汝腾",
        "content": "千仞冈头一振衣，共嗟凤德卧郊扉。\n近锄萧艾知天意，会见朝阳露欲晞。",
        "dynasty": "宋",
        "collection_info": null
    },
    {
        "title": "和徐径坂衡阳使君韵题渔庄烟雨",
        "author": "赵汝腾",
        "content": "列子御风旬五日，庄周称寿八千秋。\n归欤烟雨蒙蒙景，萼集班衣剩劝酬。",
        "dynasty": "宋",
        "collection_info": null
    },
    {
        "title": "送江墨庄  其一",
        "author": "赵汝腾",
        "content": "径坂仙翁名盖代，得君胶法喜临池。\n鷄林鼠岛皆知重，尔亦声华万古垂。",
        "dynasty": "宋",
        "collection_info": null
    },
    {
        "title": "送江墨庄  其二",
        "author": "赵汝腾",
        "content": "寄语玉柯贤太守，万间精舍有诗盟。\n迩来曾践斯言否，此事须公剧力成。",
        "dynasty": "宋",
        "collection_info": null
    },
    {
        "title": "送陈善世  其一",
        "author": "赵汝腾",
        "content": "似闻久客沧洲馆，曷不相从早数年。\n老我一丘事耕钓，劳君千里度山川。",
        "dynasty": "宋",
        "collection_info": null
    },
    {
        "title": "送陈善世  其二",
        "author": "赵汝腾",
        "content": "抱琴几宿滞秦溪，多谢常丞寄近诗。\n细咀绝无烟火气，其人可与遡濂伊。",
        "dynasty": "宋",
        "collection_info": null
    },
    {
        "title": "送陈善世  其三",
        "author": "赵汝腾",
        "content": "不须远远苦求师，恭敬渊源可细推。\n归路瑞安逢二戴，为予再四说相思。",
        "dynasty": "宋",
        "collection_info": null
    },
    {
        "title": "答郑宜中  其一",
        "author": "赵汝腾",
        "content": "太极成争今几年，濂翁先得我同然。\n经行醉墨怱怱就，不谓朋侪今竞传。",
        "dynasty": "宋",
        "collection_info": null
    },
    {
        "title": "答郑宜中  其二",
        "author": "赵汝腾",
        "content": "畏暑门稀问字徒，袖中妙语契周图。\n知君十倍侯芭学，老我非雄尚索涂。",
        "dynasty": "宋",
        "collection_info": null
    },
    {
        "title": "赠魏安石",
        "author": "赵汝腾",
        "content": "弹铗归欤何太速，扪腹掀髯饱藷粥。\n囊空裘敝未全贫，剩买松明照幽读。",
        "dynasty": "宋",
        "collection_info": null
    },
    {
        "title": "偶见孟博送仲久诗章辄题二绝代赠  其一",
        "author": "赵汝腾",
        "content": "扁舟乘兴山阴道，春半园林雪未消。\n便解貂裘从我在，小窗幽寂共箪瓢。",
        "dynasty": "宋",
        "collection_info": null
    },
    {
        "title": "偶见孟博送仲久诗章辄题二绝代赠  其二",
        "author": "赵汝腾",
        "content": "且看青山覆白云，悠悠世事谩知闻。\n扁舟却绝长江去，回首红尘路欲分。",
        "dynasty": "宋",
        "collection_info": null
    },
    {
        "title": "因遣乡书赠姜山嗣师",
        "author": "赵汝腾",
        "content": "近市依湖十里间，扁舟朝往暮能还。\n莫教老圃翻锄尽，留我他年葬骨山。",
        "dynasty": "宋",
        "collection_info": null
    },
    {
        "title": "彭松溪簿来承绝句以紫霞翁见号因自号为紫霞翁成二绝走呈径坂  其一",
        "author": "赵汝腾",
        "content": "名斋取义本凡庸，借屋蓬莱理钓篷。\n特为紫阳访霞紫，临流一笑就称翁。",
        "dynasty": "宋",
        "collection_info": null
    },
    {
        "title": "彭松溪簿来承绝句以紫霞翁见号因自号为紫霞翁成二绝走呈径坂  其二",
        "author": "赵汝腾",
        "content": "南涧当年浚紫洲，我今取号自虚舟。\n倚栏惆怅青霞远，何日从君飞佩游。",
        "dynasty": "宋",
        "collection_info": null
    },
    {
        "title": "寿致政徐光禄",
        "author": "赵汝腾",
        "content": "易跻廿四中书考，难聚三千听讲生。\n入侍亲庭为一笑，方瞳弘景转精神。",
        "dynasty": "宋",
        "collection_info": null
    },
    {
        "title": "题永阳文献录  其一",
        "author": "赵汝腾",
        "content": "姦魂偃月忌吴黄，正气难摧百炼刚。\n奇响后来谁接续，玉川拜疏植纲常。",
        "dynasty": "宋",
        "collection_info": null
    },
    {
        "title": "题永阳文献录  其二",
        "author": "赵汝腾",
        "content": "冢中夷跖同枯骨，身后逢干享令名。\n读遍永阳文献录，可怜齰舌老司成。",
        "dynasty": "宋",
        "collection_info": null
    },
    {
        "title": "会饶伯舆徐子荐徐立大三高士一首",
        "author": "赵汝腾",
        "content": "英英奇节东州彦，凛凛清风南浦豪。\n更有余干饶有道，建安堂上聚三高。",
        "dynasty": "宋",
        "collection_info": null
    },
    {
        "title": "秋词",
        "author": "赵汝腾",
        "content": "雨放凉飈晚復晴，小窗人亦共秋清。\n月华网在蛛丝上，错认踈帘挂水晶。",
        "dynasty": "宋",
        "collection_info": null
    },
    {
        "title": "饯新三衢牧常着郎",
        "author": "赵汝腾",
        "content": "咫尺去天郡，少双名世儒。\n两轓建有日，五袴周无襦。\n孔庙云来祀，柯山衿佩趋。\n常侯振文化，相业起于衢。",
        "dynasty": "宋",
        "collection_info": null
    },
    {
        "title": "句  其一",
        "author": "赵汝腾",
        "content": "阳萌知独復，岁寒见孤洁。",
        "dynasty": "宋",
        "collection_info": null
    },
    {
        "title": "句  其二",
        "author": "赵汝腾",
        "content": "蕙菊未开倾竹叶，柴桑有梦绕篮舆。",
        "dynasty": "宋",
        "collection_info": null
    },
    {
        "title": "句  其三",
        "author": "赵汝腾",
        "content": "芳草绿边陋鹦鹉，杨花飞处避河豚。",
        "dynasty": "宋",
        "collection_info": null
    },
    {
        "title": "秋闱锁试赠赵茂实",
        "author": "房子靖",
        "content": "吴淞人物老儒宗，闽浙文章属鉅公。\n竹叶几杯惟对酒，棘闱数仞不通风。\n较文已辨珉兼玉，揭榜应知鱼化龙。\n近日有心来听教，奈何方面事匆匆。",
        "dynasty": "宋",
        "collection_info": null
    },
    {
        "title": "偈颂八十五首  其一",
        "author": "释妙伦",
        "content": "二千年前，我不如你。\n二千年后，你不如我。\n看看，冷处与你着把火。",
        "dynasty": "宋",
        "collection_info": null
    },
    {
        "title": "偈颂八十五首  其二",
        "author": "释妙伦",
        "content": "横一丈，竖十尺。\n明眼衲僧，近傍不得。\n若有人向这裏转得身吐得气，祇园水也未到你吃。",
        "dynasty": "宋",
        "collection_info": null
    },
    {
        "title": "偈颂八十五首  其三",
        "author": "释妙伦",
        "content": "穿人鼻孔，换人眼睛。\n都来只是这一句子，如何见得，题目分明。",
        "dynasty": "宋",
        "collection_info": null
    },
    {
        "title": "偈颂八十五首  其四",
        "author": "释妙伦",
        "content": "晓花初拆露香新，独向空山冷衬云。\n忽被春风轻触着，淡红脱落乱纷纷。",
        "dynasty": "宋",
        "collection_info": null
    },
    {
        "title": "偈颂八十五首  其五",
        "author": "释妙伦",
        "content": "花间蝶舞，柳上鶑啼。\n瞿昙未晓，达磨犹迷。\n分付丛林能事汉，临机一一好提撕。",
        "dynasty": "宋",
        "collection_info": null
    },
    {
        "title": "偈颂八十五首  其六",
        "author": "释妙伦",
        "content": "落頼家风彼此知，粗茶淡饭暂相依。\n弟兄毕竟难同活，不免分头各自为。",
        "dynasty": "宋",
        "collection_info": null
    },
    {
        "title": "偈颂八十五首  其七",
        "author": "释妙伦",
        "content": "四月八，生悉达，天上人间闹聒聒。\n老韶阳，要打杀，争似祇园舀水蓦头泼。\n阿呵呵，虽是死蛇，会弄也活。",
        "dynasty": "宋",
        "collection_info": null
    },
    {
        "title": "偈颂八十五首  其八",
        "author": "释妙伦",
        "content": "禅禅，断贯索左穿右穿。\n道道，生苕菷横扫竖扫。",
        "dynasty": "宋",
        "collection_info": null
    },
    {
        "title": "偈颂八十五首  其九",
        "author": "释妙伦",
        "content": "天自高，地自厚。\n一一不是单，三三亦非九。\n唯爱部渎山前丘大翁，见人长揖高叉手。",
        "dynasty": "宋",
        "collection_info": null
    },
    {
        "title": "偈颂八十五首  其一○",
        "author": "释妙伦",
        "content": "前半夏已去，新事不添。\n后半夏未来，旧事不减。\n而今新也旧也，拈向一边。",
        "dynasty": "宋",
        "collection_info": null
    },
    {
        "title": "偈颂八十五首  其一一",
        "author": "释妙伦",
        "content": "布袋打开，拄杖拈起。\n去也由你，住也由你。",
        "dynasty": "宋",
        "collection_info": null
    },
    {
        "title": "偈颂八十五首  其一二",
        "author": "释妙伦",
        "content": "灵山话月，曹溪指月。\n检点将来，只得半橛。",
        "dynasty": "宋",
        "collection_info": null
    },
    {
        "title": "偈颂八十五首  其一三",
        "author": "释妙伦",
        "content": "团团离海峤，渐渐出云衢。\n此夜一轮满，清光何处无。",
        "dynasty": "宋",
        "collection_info": null
    },
    {
        "title": "偈颂八十五首  其一四",
        "author": "释妙伦",
        "content": "一夏九十日，今朝事已周。\n寒山逢拾得，把手话来由。\n且道话箇什么，梨出青州，枣出郑州。",
        "dynasty": "宋",
        "collection_info": null
    },
    {
        "title": "偈颂八十五首  其一五",
        "author": "释妙伦",
        "content": "面面相对，心心相知。\n人情若好，吃水也肥。",
        "dynasty": "宋",
        "collection_info": null
    },
    {
        "title": "偈颂八十五首  其一六",
        "author": "释妙伦",
        "content": "沙鸥尽日戏江滨，几度浮来几度沈。\n渔笛一声惊起去，依前飞下碧波心。",
        "dynasty": "宋",
        "collection_info": null
    },
    {
        "title": "偈颂八十五首  其一七",
        "author": "释妙伦",
        "content": "躘踵几隻牯牛，总在瑞峰过夏。\n有心卧月眠云，无意牵犁拽耙。\n溪东溪西，岭上岭下。\n饮水自饮水，吃草自吃草，第一不得犯人苗稼。",
        "dynasty": "宋",
        "collection_info": null
    },
    {
        "title": "偈颂八十五首  其一八",
        "author": "释妙伦",
        "content": "来住瑞峰，去住瑞岩。\n未操雪曲，且打乡谈，天上人间一十三。",
        "dynasty": "宋",
        "collection_info": null
    },
    {
        "title": "偈颂八十五首  其一九",
        "author": "释妙伦",
        "content": "昔年出此门去，步步踏着。\n今日入此门来，头头撞着。\n毕竟以何为验，洎合道着。",
        "dynasty": "宋",
        "collection_info": null
    },
    {
        "title": "偈颂八十五首  其二○",
        "author": "释妙伦",
        "content": "内不放出，外不放入。\n眨得眼来，铁壁铁壁。",
        "dynasty": "宋",
        "collection_info": null
    },
    {
        "title": "偈颂八十五首  其二一",
        "author": "释妙伦",
        "content": "擒虎兕，辨龙蛇。\n一句子，绝周遮。\n太白不曾登便殿，笔头昨夜自生花。",
        "dynasty": "宋",
        "collection_info": null
    },
    {
        "title": "偈颂八十五首  其二二",
        "author": "释妙伦",
        "content": "峭峻一方，玲珑八面。\n须弥灯王，有眼者见。\n若不见，随我脚跟转。",
        "dynasty": "宋",
        "collection_info": null
    },
    {
        "title": "偈颂八十五首  其二三",
        "author": "释妙伦",
        "content": "祇园千树秀，浄土九莲敷。\n多少参玄士，茫茫在半途。",
        "dynasty": "宋",
        "collection_info": null
    },
    {
        "title": "偈颂八十五首  其二四",
        "author": "释妙伦",
        "content": "三条椽下，七尺单前。\n有一则语，天下衲僧做尽伎俩。\n欲会会不得，拟举举不全。\n瑞岩老婆心切，略与诸人通一线。\n不容意解，只要心传，采石渡船。",
        "dynasty": "宋",
        "collection_info": null
    },
    {
        "title": "偈颂八十五首  其二五",
        "author": "释妙伦",
        "content": "隠隠烟村闻犬吠，欲寻寻不见人家。\n忽于桥断溪回处，流出碧桃三四花。",
        "dynasty": "宋",
        "collection_info": null
    },
    {
        "title": "偈颂八十五首  其二六",
        "author": "释妙伦",
        "content": "圣制中，有一诀。\n上三星，下半月。\n付诸人，须辨别。\n九十日，参教彻。\n参不彻，饮底是洋铜，吞底是热铁。",
        "dynasty": "宋",
        "collection_info": null
    },
    {
        "title": "偈颂八十五首  其二七",
        "author": "释妙伦",
        "content": "三张白纸，千里同风，此是古人吃不尽底涎唾。\n争如瑞岩，将箇季春极暄，换箇孟夏渐热。",
        "dynasty": "宋",
        "collection_info": null
    },
    {
        "title": "偈颂八十五首  其二八",
        "author": "释妙伦",
        "content": "那一通，你问我，玄关倒插无鬚锁。\n等閒一掣掣得开，三箇老婆相对坐。",
        "dynasty": "宋",
        "collection_info": null
    },
    {
        "title": "偈颂八十五首  其二九",
        "author": "释妙伦",
        "content": "丁出丁，楔出楔。\n老赵州，端的别。\n别别，金刚脑后三斤铁。",
        "dynasty": "宋",
        "collection_info": null
    },
    {
        "title": "偈颂八十五首  其三○",
        "author": "释妙伦",
        "content": "水泻岩前，蛩吟砌下。\n问着衲僧，有口如哑。\n百二十日，弄真像假。\n今朝突出拂子头，浄倮倮，赤洒洒，没可把。",
        "dynasty": "宋",
        "collection_info": null
    },
    {
        "title": "偈颂八十五首  其三一",
        "author": "释妙伦",
        "content": "秋云秋水两依依，塞鴈声声度翠微。\n多向洞庭芳草岸，楚天空阔不知归。",
        "dynasty": "宋",
        "collection_info": null
    },
    {
        "title": "偈颂八十五首  其三二",
        "author": "释妙伦",
        "content": "瑞岩老还债，出生双耳聩。\n扣道道不知，问禅禅不会。\n怕冷收帽裙，爱凉解衣带。\n上下相依不相怪，由来彼此肚皮大。",
        "dynasty": "宋",
        "collection_info": null
    },
    {
        "title": "偈颂八十五首  其三三",
        "author": "释妙伦",
        "content": "九日重阳节，渊明采菊时。\n黄花到处有，何止在东篱。",
        "dynasty": "宋",
        "collection_info": null
    },
    {
        "title": "偈颂八十五首  其三四",
        "author": "释妙伦",
        "content": "华山突兀耸苍穹，坐断坤维千万峰。\n潘阆骑馿山下过，只闻啼鸟闹春风。",
        "dynasty": "宋",
        "collection_info": null
    },
    {
        "title": "偈颂八十五首  其三五",
        "author": "释妙伦",
        "content": "游鱼涧底沉浮，幽鸟林间上下。\n那堪东园刈麦，西畴插秧。\n小姑摘叶饲蚕，公子扬鞭走马。",
        "dynasty": "宋",
        "collection_info": null
    },
    {
        "title": "偈颂八十五首  其三六",
        "author": "释妙伦",
        "content": "崭崭岩石，蔚蔚松萝。\n左枝右蔓，横牵竖惹，满地交罗。\n几人遭绊倒，反怪葛藤多。\n阿呵呵，跳不出时争柰何。",
        "dynasty": "宋",
        "collection_info": null
    },
    {
        "title": "偈颂八十五首  其三七",
        "author": "释妙伦",
        "content": "后园馿吃草，开口见心肝。\n潘阆倒骑处，有谁能解看。",
        "dynasty": "宋",
        "collection_info": null
    },
    {
        "title": "偈颂八十五首  其三八",
        "author": "释妙伦",
        "content": "小鱼吞大鱼，尾巴露一橛。\n渔翁醉不知，空把丝纶掣。",
        "dynasty": "宋",
        "collection_info": null
    },
    {
        "title": "偈颂八十五首  其三九",
        "author": "释妙伦",
        "content": "主人翁，辘辘转。\n有手脚，无背面。\n或向深山裏敲冰钓鱼，或向闹市中炙火摇扇。\n堪笑禅和子，长在蒲团上东讨西寻，直是不得一回亲见。\n当此自恣，将何证验。\n瑞岩今夜事不获已，未免擘破面门开箇方便。\n秋风一阵晚来寒，吹断白云三四片。",
        "dynasty": "宋",
        "collection_info": null
    },
    {
        "title": "偈颂八十五首  其四○",
        "author": "释妙伦",
        "content": "萧萧黄叶埋荒径，霭霭浮云锁野堂。\n一阵西风俱埽尽，几根乔木倚斜阳。",
        "dynasty": "宋",
        "collection_info": null
    },
    {
        "title": "偈颂八十五首  其四一",
        "author": "释妙伦",
        "content": "转身动脚，开口露牙。\n明明是我，的的非它。\n衲僧不肯向省要处受用，甘自区区于道途之上。\n真可惜，诚可嗟。\n瑞岩老婆心切，未免为汝指箇歇处。\n便请急急回首，早早归家。",
        "dynasty": "宋",
        "collection_info": null
    },
    {
        "title": "偈颂八十五首  其四二",
        "author": "释妙伦",
        "content": "南泉卖身，只贪小利。\n道吾舞笏，一味鬼戏。\n百丈捲席，翻成钝置。\n赵州吃茶，太煞客气。\n老大隋更是没巴鼻，僧问佛法的的意，却道山前麦熟也未。",
        "dynasty": "宋",
        "collection_info": null
    },
    {
        "title": "偈颂八十五首  其四三",
        "author": "释妙伦",
        "content": "一夏已过了，生涯又復然。\n眉毛横眼上，鼻孔搭唇边。\n诸人若果疑情未决，但向冷地裏摸索鼻孔看。",
        "dynasty": "宋",
        "collection_info": null
    },
    {
        "title": "偈颂八十五首  其四四",
        "author": "释妙伦",
        "content": "鴈山云，台峤月。\n或卷或舒，或圆或缺。\n两两三三，朝游暮往。\n袈裟角，拄杖头，挑底挑，裹底裹，不妨自怡自悦。\n若到瑞岩定是打教棒折，而今什么时节。",
        "dynasty": "宋",
        "collection_info": null
    },
    {
        "title": "偈颂八十五首  其四五",
        "author": "释妙伦",
        "content": "老姑强作少年时，烂把宫嫱红粉施。\n不管旁边人冷笑，满头犹更插花枝。",
        "dynasty": "宋",
        "collection_info": null
    },
    {
        "title": "偈颂八十五首  其四六",
        "author": "释妙伦",
        "content": "腊月三十日，一岁已周毕。\n野老竞相呼，把火门外立。",
        "dynasty": "宋",
        "collection_info": null
    },
    {
        "title": "偈颂八十五首  其四七",
        "author": "释妙伦",
        "content": "禅不用参，道不用学。\n放下更放下，安乐又安乐。",
        "dynasty": "宋",
        "collection_info": null
    },
    {
        "title": "偈颂八十五首  其四八",
        "author": "释妙伦",
        "content": "自把碌砖空裏掷，必端自打自家头。\n酌然自痛自难说，自着摩挲归去休。",
        "dynasty": "宋",
        "collection_info": null
    },
    {
        "title": "偈颂八十五首  其四九",
        "author": "释妙伦",
        "content": "鲍叔眼下安眉，赵哥口边着耳。\n蓦然狭路相逢，两箇是甚面嘴。",
        "dynasty": "宋",
        "collection_info": null
    },
    {
        "title": "偈颂八十五首  其五○",
        "author": "释妙伦",
        "content": "宽用工，急着限。\n是也刬，非也刬。\n顶𩕳忽然突出眼，圈圈圞圞，一似古殿裏壁角落头破灯盏。",
        "dynasty": "宋",
        "collection_info": null
    },
    {
        "title": "偈颂八十五首  其五一",
        "author": "释妙伦",
        "content": "者老和尚，元无所向。\n一味麻皮头，做出万般样。\n我也无端被伊葛藤一上，惭愧桩子倒了也。\n衔怨衔恩，含悲合笑，烧一炷香供养。",
        "dynasty": "宋",
        "collection_info": null
    },
    {
        "title": "偈颂八十五首  其五二",
        "author": "释妙伦",
        "content": "庭前新吐一花红，袭袭馨香醉蜜蜂。\n公子见来情兴动，倒吹玉笛弄春风。",
        "dynasty": "宋",
        "collection_info": null
    },
    {
        "title": "偈颂八十五首  其五三",
        "author": "释妙伦",
        "content": "我有一机，觌面提持。\n如击金石，如奏埙箎，不是知音谁共知。",
        "dynasty": "宋",
        "collection_info": null
    },
    {
        "title": "偈颂八十五首  其五四",
        "author": "释妙伦",
        "content": "小姑将彩对花缝，半是深青半是红。\n被贼一时偷去了，浑家空自暗搥胸。",
        "dynasty": "宋",
        "collection_info": null
    },
    {
        "title": "偈颂八十五首  其五五",
        "author": "释妙伦",
        "content": "雨𩆑寒食，日醖清明。\n三三两两，呼唤踏青。\n禅家流无处着幽情，倒卓乌藤倚石屏，闲听岩前杜宇一声声。",
        "dynasty": "宋",
        "collection_info": null
    },
    {
        "title": "偈颂八十五首  其五六",
        "author": "释妙伦",
        "content": "百花丛裏跃鞭过，俊逸风流有许多。\n未第儒生偷眼觑，满怀无柰旧愁何。",
        "dynasty": "宋",
        "collection_info": null
    },
    {
        "title": "偈颂八十五首  其五七",
        "author": "释妙伦",
        "content": "秋山色老，秋树叶零。\n秋云影乱，秋水波澄。\n伸手缩手，取之不得，开眼合眼，视之无形。\n五湖衲子，披披搭搭，哆哆和和。\n那裏秤量，者边匹配。\n瑞岩老汉却不敢与之较重较轻，斤两分明。",
        "dynasty": "宋",
        "collection_info": null
    },
    {
        "title": "偈颂八十五首  其五八",
        "author": "释妙伦",
        "content": "村翁因事扣巫师，祸福通肠直示伊。\n获得黄金家富贵，几多空自起狐疑。",
        "dynasty": "宋",
        "collection_info": null
    },
    {
        "title": "偈颂八十五首  其五九",
        "author": "释妙伦",
        "content": "学道参禅，别无方便。\n闹中底静裏明，静裏底闹中荐。\n坐断两头，打成一片。\n喜欢竖瞋拳，烦恼呈笑面。\n阿呵呵，瑞岩与么道，大似落汤螃蟹，七手八脚一时露现。",
        "dynasty": "宋",
        "collection_info": null
    },
    {
        "title": "偈颂八十五首  其六○",
        "author": "释妙伦",
        "content": "心心，拙妇穿穴针。\n智智，巫师駡土地。\n道道，矮子肩栲栳。\n佛佛，乌鸦啖腐骨。",
        "dynasty": "宋",
        "collection_info": null
    },
    {
        "title": "偈颂八十五首  其六一",
        "author": "释妙伦",
        "content": "坐底立，立底坐。\n我即你，你即我。\n毕竟烧香礼拜谁，几成话堕。",
        "dynasty": "宋",
        "collection_info": null
    },
    {
        "title": "偈颂八十五首  其六二",
        "author": "释妙伦",
        "content": "宏施韬略，密展谋猷。\n胸中浩气，远迈伊周，玉炉香喷几千秋。",
        "dynasty": "宋",
        "collection_info": null
    },
    {
        "title": "偈颂八十五首  其六三",
        "author": "释妙伦",
        "content": "我此一关，无背无向。\n拟欲进前，网在头上。",
        "dynasty": "宋",
        "collection_info": null
    },
    {
        "title": "偈颂八十五首  其六四",
        "author": "释妙伦",
        "content": "紫箫声断月初斜，笑指蓬瀛是故家。\n十二玉楼寻不见，手攀仙鹤步烟霞。",
        "dynasty": "宋",
        "collection_info": null
    },
    {
        "title": "偈颂八十五首  其六五",
        "author": "释妙伦",
        "content": "始从鹿野苑，终至跋提河。\n于是二中间，未尝说一字。\n年年花卉竞芳时，东风一阵成狼藉。",
        "dynasty": "宋",
        "collection_info": null
    },
    {
        "title": "偈颂八十五首  其六六",
        "author": "释妙伦",
        "content": "梨花李花白，杏花桃花红。\n的的正法眼藏，的的古佛心宗。\n灵云老几曾梦见，道得底都是脱空。\n尀耐螺江钓鱼船上翁，丝纶倒把搅春风。",
        "dynasty": "宋",
        "collection_info": null
    },
    {
        "title": "偈颂八十五首  其六七",
        "author": "释妙伦",
        "content": "金佛不度炉，道士念苏嚧。\n木佛不度火，嵩山打竈堕。\n泥佛不度水，钟馗吓小鬼。\n真佛屋裏坐，嗄，赵州老汉败露了也。",
        "dynasty": "宋",
        "collection_info": null
    },
    {
        "title": "偈颂八十五首  其六八",
        "author": "释妙伦",
        "content": "你是川僧，我是浙僧。\n相逢相见，元似不曾。\n因何今日成冤憎，不见道臭肉来蝇。",
        "dynasty": "宋",
        "collection_info": null
    },
    {
        "title": "偈颂八十五首  其六九",
        "author": "释妙伦",
        "content": "红日昇兮，慧目明而不晦。\n白云吐兮，慈容露而不遮。\n林木交加兮胸题卍字，峰峦重迭兮足蹑千花。\n好箇天然古释迦。\n若谓今朝始诞梵王家，苦哉佛陀耶，苦哉佛陀耶。",
        "dynasty": "宋",
        "collection_info": null
    },
    {
        "title": "偈颂八十五首  其七○",
        "author": "释妙伦",
        "content": "送春剩欲举金樽，客不开襟怎与论。\n自饮一杯归去后，喜逢家乐闹黄昏。",
        "dynasty": "宋",
        "collection_info": null
    },
    {
        "title": "偈颂八十五首  其七一",
        "author": "释妙伦",
        "content": "五峰影裏，双涧声中。\n有大宝藏，八面玲珑。",
        "dynasty": "宋",
        "collection_info": null
    },
    {
        "title": "偈颂八十五首  其七二",
        "author": "释妙伦",
        "content": "德山低头，夹山点头。\n俱胝竖起手指头，玄沙𡎺破脚指头，都来不出山僧拄杖头。\n一叶落，天下秋。",
        "dynasty": "宋",
        "collection_info": null
    },
    {
        "title": "偈颂八十五首  其七三",
        "author": "释妙伦",
        "content": "足不履地，头不顶天。\n纔识双涧，便见双泉。\n问有今古，答无正偏。\n若也未晓，细嚼黄连。",
        "dynasty": "宋",
        "collection_info": null
    },
    {
        "title": "偈颂八十五首  其七四",
        "author": "释妙伦",
        "content": "峰头异角灵毛，涧底锦鳞赪尾。\n各各性命一条，都在山僧手裏。\n今日放开线路，也不妨自驰自骤，自飞自鸣，自泳自游，自潜自跃，又阿谁管你，诸方密布漫天网子。",
        "dynasty": "宋",
        "collection_info": null
    },
    {
        "title": "偈颂八十五首  其七五",
        "author": "释妙伦",
        "content": "淘沙得金，凿石得玉。\n张弓得鸟，掷钓得鱼。",
        "dynasty": "宋",
        "collection_info": null
    },
    {
        "title": "偈颂八十五首  其七六",
        "author": "释妙伦",
        "content": "门外一犬吠，櫩前一鸟鸣。\n天际半鈎新月，移影上疎櫺。\n忆得雪山六载，冻不死，饿不杀，夜半见明星。",
        "dynasty": "宋",
        "collection_info": null
    },
    {
        "title": "偈颂八十五首  其七七",
        "author": "释妙伦",
        "content": "一从醉别画堂前，鬓乱钗横语笑颠。\n最是恼人肠肚处，借婆裙子拜婆年。",
        "dynasty": "宋",
        "collection_info": null
    },
    {
        "title": "偈颂八十五首  其七八",
        "author": "释妙伦",
        "content": "正朝握拂，埽荡窠窟。\n左拣牛溲，右选马勃。\n竖作一团，是甚臭鹘。\n分付诸人，洗肠换骨。",
        "dynasty": "宋",
        "collection_info": null
    },
    {
        "title": "偈颂八十五首  其七九",
        "author": "释妙伦",
        "content": "一竖一展，一放一收。\n仰山弄险，过似岩头。\n頼是随风回橹棹，几乎翻却钓鱼舟。",
        "dynasty": "宋",
        "collection_info": null
    },
    {
        "title": "偈颂八十五首  其八○",
        "author": "释妙伦",
        "content": "窦八抽身已败赃，偷儿曲为巧遮藏。\n一家着贼犹闲事，搅断平人几肚肠。",
        "dynasty": "宋",
        "collection_info": null
    },
    {
        "title": "偈颂八十五首  其八一",
        "author": "释妙伦",
        "content": "明珠璨璨对人倾，是甚多年鱼眼睛。\n抛撒满前收不上，粪箕埽箒乱纵横。",
        "dynasty": "宋",
        "collection_info": null
    },
    {
        "title": "偈颂八十五首  其八二",
        "author": "释妙伦",
        "content": "烟横大野，鴈篆长空。\n玉露滴开八枝九枝黄菊，金风剪下三片两片丹枫。\n吾家生涯，虽然冷淡，取之无禁，用之无穷。",
        "dynasty": "宋",
        "collection_info": null
    },
    {
        "title": "偈颂八十五首  其八三",
        "author": "释妙伦",
        "content": "扫荡边尘未着劳，折弓戏把射青霄。\n满攀自觉无多力，随手那知落一鵰。",
        "dynasty": "宋",
        "collection_info": null
    },
    {
        "title": "偈颂八十五首  其八四",
        "author": "释妙伦",
        "content": "辊雪峰毬，打禾山鼓，露柱灯笼齐作舞。\n引得老丰干，倒跨南山虎。\n圣人作，万物覩。",
        "dynasty": "宋",
        "collection_info": null
    },
    {
        "title": "偈颂八十五首  其八五",
        "author": "释妙伦",
        "content": "将军令下闪旌旗，胡骑纷纷顿失威。\n纵有突然骁骤者，不知身已陷重围。",
        "dynasty": "宋",
        "collection_info": null
    },
    {
        "title": "偈颂二十二首  其一",
        "author": "释妙伦",
        "content": "空兮空兮无背面，拈起豁然成两片。\n搭向南屏山角头，千古万古少人见。\n要见么，金乌飞上琉璃殿。",
        "dynasty": "宋",
        "collection_info": null
    },
    {
        "title": "偈颂二十二首  其二",
        "author": "释妙伦",
        "content": "一自休戈见太平，跨龙仙去彩霞轻。\n感恩惟有西湖水，夜夜清波蘸月明。",
        "dynasty": "宋",
        "collection_info": null
    },
    {
        "title": "偈颂二十二首  其三",
        "author": "释妙伦",
        "content": "南山有众盈筹，总是佛祖冤雠。\n一夏资粮尚少，岂容坐视无谋。\n长安城裏，芳草渡头。\n頼有作者，为我希求，要使箇箇饱饫而优游。\n忽然遇维摩居士东指西指，又且如何对酬。\n一言纔勘破，笑倒老金牛。",
        "dynasty": "宋",
        "collection_info": null
    },
    {
        "title": "偈颂二十二首  其四",
        "author": "释妙伦",
        "content": "月临粉壁间尤白，烛入纱笼裏更红。\n夜冷井边闻落叶，已惊秋色到梧桐。",
        "dynasty": "宋",
        "collection_info": null
    },
    {
        "title": "偈颂二十二首  其五",
        "author": "释妙伦",
        "content": "十五日前，结而不解。\n十五日后，解而不结。\n正当今日，结也休，解也休。\n草鞋对颊耸八耳，拄杖横身撑两头。\n五湖四海衲子为冤雠。",
        "dynasty": "宋",
        "collection_info": null
    },
    {
        "title": "偈颂二十二首  其六",
        "author": "释妙伦",
        "content": "庭前黄叶坠，岭上白云屯。\n风味无多子，何人共我论。",
        "dynasty": "宋",
        "collection_info": null
    },
    {
        "title": "偈颂二十二首  其七",
        "author": "释妙伦",
        "content": "一遇中秋节，竞赏中秋月。\n指底指，玩底玩，说底说，到了何曾离圆缺。\n惟爱老长沙，一踏踏倒小释迦。\n光灿烂，绝周遮，不知端的落谁家。",
        "dynasty": "宋",
        "collection_info": null
    },
    {
        "title": "偈颂二十二首  其八",
        "author": "释妙伦",
        "content": "西风一阵恶，北林平地摧。\n晓猿夜鹤，惊怨空徘徊。\n哀哉哀哉，戒光犹自照高台。",
        "dynasty": "宋",
        "collection_info": null
    },
    {
        "title": "偈颂二十二首  其九",
        "author": "释妙伦",
        "content": "渚流虹影，枢绕电光。\n圣人出现，化洽殊方。",
        "dynasty": "宋",
        "collection_info": null
    },
    {
        "title": "偈颂二十二首  其一○",
        "author": "释妙伦",
        "content": "日暖喷庭花，风轻摇岸柳。\n双林入灭老臊胡，至今犹露摩胸手。",
        "dynasty": "宋",
        "collection_info": null
    },
    {
        "title": "偈颂二十二首  其一一",
        "author": "释妙伦",
        "content": "千寻浪裏出头，万仞崖前展手。\n七百甲子老翁，刚然弄一场丑。\n摘杨花，摘杨花，翻身跳上树，惊散暮林鸦。",
        "dynasty": "宋",
        "collection_info": null
    },
    {
        "title": "偈颂二十二首  其一二",
        "author": "释妙伦",
        "content": "玉缆纤纤布嫩芽，香苞朶朶依新叶。\n化工底事把天机，剖腹倾心俱漏泄。",
        "dynasty": "宋",
        "collection_info": null
    },
    {
        "title": "偈颂二十二首  其一三",
        "author": "释妙伦",
        "content": "白苹洲畔，红蓼岸头。\n渔人得意，拨动孤舟。\n飞起一行两行塞雁，漾开七箇八箇沙鸥。\n丝纶在手，随放随收，时有金鳞上直鈎。",
        "dynasty": "宋",
        "collection_info": null
    },
    {
        "title": "偈颂二十二首  其一四",
        "author": "释妙伦",
        "content": "九月九，一句话。\n有准绳，无柄欛。\n惟有陶靖节知缝罅，悠然见南山，笑傲东篱下。",
        "dynasty": "宋",
        "collection_info": null
    },
    {
        "title": "偈颂二十二首  其一五",
        "author": "释妙伦",
        "content": "将不去，拈不来。\n两箇汉，一场獃。\n至今平地上，狼藉覆苍苔。",
        "dynasty": "宋",
        "collection_info": null
    },
    {
        "title": "偈颂二十二首  其一六",
        "author": "释妙伦",
        "content": "安眠露地牛，未脱黄金索。\n常在顾盼中，牧童难捉摸。",
        "dynasty": "宋",
        "collection_info": null
    },
    {
        "title": "偈颂二十二首  其一七",
        "author": "释妙伦",
        "content": "年年是好年，日日是好日。\n南山今日好处又非常，石人起拜木人揖。\n蛇生角，虎插翼。",
        "dynasty": "宋",
        "collection_info": null
    },
    {
        "title": "偈颂二十二首  其一八",
        "author": "释妙伦",
        "content": "烟迷岸树，水没汀莎。\n渡头拨动钓舟，野鸭翩然飞过。",
        "dynasty": "宋",
        "collection_info": null
    },
    {
        "title": "偈颂二十二首  其一九",
        "author": "释妙伦",
        "content": "云收幽谷静，雨歇幽涧鸣。\n风暖幽鸟语，日融幽草青。\n二祖不知，截断一手臂。\n归宗不会，拭坏双眼睛。\n致使衲僧，箇箇半疑半信，半醉半醒。\n争知道自来满口，咀华而嚼英。",
        "dynasty": "宋",
        "collection_info": null
    },
    {
        "title": "偈颂二十二首  其二○",
        "author": "释妙伦",
        "content": "九十日一夏，始终无缝罅。\n拶到末梢头，有箇好说话。\n长爪梵志註九经，瞎眼波斯书八卦。",
        "dynasty": "宋",
        "collection_info": null
    },
    {
        "title": "偈颂二十二首  其二一",
        "author": "释妙伦",
        "content": "雪山层层，雪涧冷冷。\n瞿昙过去久矣，今宵谁覩明星。\n奇哉，低声，恐成妄语诳众生。",
        "dynasty": "宋",
        "collection_info": null
    },
    {
        "title": "偈颂二十二首  其二二",
        "author": "释妙伦",
        "content": "猫弄鼠，猿禁猴，云门固是有杀活机谋。\n检点来，依旧出不得者僧话头。",
        "dynasty": "宋",
        "collection_info": null
    },
    {
        "title": "观音赞",
        "author": "释妙伦",
        "content": "皎皎月沈波，萋萋草泣露。\n良哉观世音，不会转身句。",
        "dynasty": "宋",
        "collection_info": null
    },
    {
        "title": "又泛水像赞",
        "author": "释妙伦",
        "content": "觉而动，照而寂。\n云浄月明，波停水碧。\n圆通触处露全身，依旧脚跟浮逼逼。",
        "dynasty": "宋",
        "collection_info": null
    },
    {
        "title": "布袋和尚赞",
        "author": "释妙伦",
        "content": "朝向廛中游，暮打市裏过。\n滞货卖不行，頼是肚皮大。",
        "dynasty": "宋",
        "collection_info": null
    },
    {
        "title": "达磨赞",
        "author": "释妙伦",
        "content": "西竺干，东震旦。\n遍流毒，是者汉。\n不知赚了多少衲僧，至今八错七差三马九乱。",
        "dynasty": "宋",
        "collection_info": null
    },
    {
        "title": "六祖夜渡赞",
        "author": "释妙伦",
        "content": "树烟漠漠水沈沈，父子相抛用贼心。\n授了衣盂连夜渡，钉桩摇橹到于今。",
        "dynasty": "宋",
        "collection_info": null
    },
    {
        "title": "维摩赞",
        "author": "释妙伦",
        "content": "倚胡床，执白拂。\n三十三人，尽底籍没。\n却将一默对文殊，兔子何曾离得窟。",
        "dynasty": "宋",
        "collection_info": null
    },
    {
        "title": "灵照女赞",
        "author": "释妙伦",
        "content": "生不居家，长不出嫁。\n一柄笊篱，天上天下。\n虽然不直分文，只是无人着价。",
        "dynasty": "宋",
        "collection_info": null
    },
    {
        "title": "崇德圆老请赞",
        "author": "释妙伦",
        "content": "无圆位中，一毫难状。\n于第二门，有箇模样。\n长安城裏卓红旗，鴈荡峰头翻白浪。\n更要不覩是籍没一切人家财，犹要算白帐。",
        "dynasty": "宋",
        "collection_info": null
    },
    {
        "title": "雪山梵老请赞",
        "author": "释妙伦",
        "content": "握三尺铁，震一声雷。\n刚把密旨，翻作祸胎。\n流落西村李翁田地上，丛林又是一番灾。",
        "dynasty": "宋",
        "collection_info": null
    },
    {
        "title": "真如靖老请赞",
        "author": "释妙伦",
        "content": "夜叉心，菩萨面。\n动则云翻大野鬼悉惧闻，静则练绕长溪人皆喜见。\n有一道迷魂呪，三千里外学念者也灵验。",
        "dynasty": "宋",
        "collection_info": null
    },
    {
        "title": "治平璧老请赞",
        "author": "释妙伦",
        "content": "似马无騣，似牛无角。\n描摸出来，非常大错。\n错错，万古一崖倚寥廓。",
        "dynasty": "宋",
        "collection_info": null
    },
    {
        "title": "支提宏老请赞",
        "author": "释妙伦",
        "content": "搭一隻手，挥三尺铁。\n天下衲僧，望风胆裂。\n岂料丰干院裏撞着箇匾头魔孽，尽把家私俱漏洩。\n却向玉融侧童峰前，对人点胸，背地吐舌。",
        "dynasty": "宋",
        "collection_info": null
    },
    {
        "title": "连云枢老请赞",
        "author": "释妙伦",
        "content": "密运玄枢，恢张要旨。\n名邈得来，成甚面嘴。\n若是金毛狮子子，誵讹岂止三千里。",
        "dynasty": "宋",
        "collection_info": null
    },
    {
        "title": "慈恩泾老请赞",
        "author": "释妙伦",
        "content": "两耳全聩，双目半昏。\n泾清渭浊，谁与辨论。\n只么厮淈𣸩，狼藉破沙盆。\n有箇不唧𠺕底，刚要面前涂糊背后揩抹。\n黑漫漫地恰似云屯挂向寿峰顶上，往往唤作南山古树根。",
        "dynasty": "宋",
        "collection_info": null
    },
    {
        "title": "精严昂老请赞",
        "author": "释妙伦",
        "content": "轩昂气宇，矍铄精神。\n木鸡驱成鸾凤，刍狗逼作麒麟，世上知心能几人。",
        "dynasty": "宋",
        "collection_info": null
    },
    {
        "title": "宝藏主请赞",
        "author": "释妙伦",
        "content": "干之下，坤之上。\n有一宝，无异相。\n刚地描摸出来，便见许多模样。\n引一切人到面前，学算鬼丁帐。",
        "dynasty": "宋",
        "collection_info": null
    },
    {
        "title": "月藏主请赞",
        "author": "释妙伦",
        "content": "头颅突兀，面孔鳞皴。\n刚把一茎灯草，对人秤作半斤。\n阿呵呵，从教道月明照见夜行人。",
        "dynasty": "宋",
        "collection_info": null
    },
    {
        "title": "埴知客请赞",
        "author": "释妙伦",
        "content": "寒岩其骨，槁木其形。\n解语非舌，能言非声。\n埏埴立于未立，气质成于未成。\n自者般伎俩，也有人描模上丹青。",
        "dynasty": "宋",
        "collection_info": null
    },
    {
        "title": "若楫请赞",
        "author": "释妙伦",
        "content": "貌兮藓石，形兮云松。\n口捷如哑，耳聪若聋。\n布重网无明山上，荡一楫烦恼海中。\n吽，五日后也有箇弄脱空，水底放出泥大虫。",
        "dynasty": "宋",
        "collection_info": null
    },
    {
        "title": "友方请赞",
        "author": "释妙伦",
        "content": "怒具慈悲，喜怀惨酷。\n指方为圆，拗曲作直。\n不特凿石栽花，兼要堆云种竹。\n五五合成三十六，好彩是汝不学他，学他和汝入地狱。",
        "dynasty": "宋",
        "collection_info": null
    },
    {
        "title": "浄惠教老请赞",
        "author": "释妙伦",
        "content": "霜茁其巅，云横其肩。\n眼无一角，鼻少半边。\n太湖水底走马，洞庭山上撑船。\n天下衲僧名不得状不得，取不得舍不得，一齐唤作教外别传。",
        "dynasty": "宋",
        "collection_info": null
    },
    {
        "title": "观音观老请赞",
        "author": "释妙伦",
        "content": "眼无筋，头无脑。\n是箇非箇併除，佛兮魔兮俱扫。\n须弥山折筯挑来，眉毛上悬挂恰好。\n是谁识他，观音长老。",
        "dynasty": "宋",
        "collection_info": null
    },
    {
        "title": "瑞岩众行者请赞",
        "author": "释妙伦",
        "content": "米裏有虫，麦裏有麵。\n非是老卢，何曾觑见。\n见不见，八角磨盘空裏转。",
        "dynasty": "宋",
        "collection_info": null
    },
    {
        "title": "寿首座请赞",
        "author": "释妙伦",
        "content": "漆桶一枚，无大得大。\n鼓合丛林，翻成口过。\n有语不勘玄机，有棒不打铁磨。\n南屏今日开眼放一箇，咄咄咄。",
        "dynasty": "宋",
        "collection_info": null
    },
    {
        "title": "日本云上人请赞",
        "author": "释妙伦",
        "content": "山头云，天上月。\n云月有殊，光影无别。\n此是吾端的，不许见，不许闻。\n大唐国有人，必能辨，必能别。\n不妨捲去挂向大溪头，教他几箇横论竖论东说西说。",
        "dynasty": "宋",
        "collection_info": null
    },
    {
        "title": "日本门上人请赞",
        "author": "释妙伦",
        "content": "须弥绕白日，碧落穿红霞。\n唤作真则错，唤作相则差。\n只此一门难摸索，赚他几箇失脚走天涯。",
        "dynasty": "宋",
        "collection_info": null
    },
    {
        "title": "日本见上人请赞",
        "author": "释妙伦",
        "content": "一见便见，一得永得。\n有影无形，易辩难识。\n大唐不许藏踪，日本那容隠迹。\n扶桑夜半日头红，不妨背手拈起一观，决定头斜面曲，鼻横眼直。",
        "dynasty": "宋",
        "collection_info": null
    },
    {
        "title": "与若虚新戒付衣",
        "author": "释妙伦",
        "content": "灵山密付，少室亲传。\n或长或短，或方或圆。\n直下若能提得起，优昙一朵瑞祇园。",
        "dynasty": "宋",
        "collection_info": null
    },
    {
        "title": "西岩",
        "author": "释妙伦",
        "content": "怪石嵌空溅碧流，从来无路与人游。\n莫嫌立处孤危甚，要与东山作对头。",
        "dynasty": "宋",
        "collection_info": null
    },
    {
        "title": "牧溪",
        "author": "释妙伦",
        "content": "百草头边意已赊，鞭绳放下卧平沙。\n觉来古岸东风急，横笛一声山日斜。",
        "dynasty": "宋",
        "collection_info": null
    },
    {
        "title": "了翁",
        "author": "释妙伦",
        "content": "踏断草鞋，拗折拄杖。\n彻底风流，匙挑不上。\n拟问如何，擘面便掌。",
        "dynasty": "宋",
        "collection_info": null
    },
    {
        "title": "笑堂",
        "author": "释妙伦",
        "content": "冷地无端错喜欢，却将鸱吻对门安。\n引它铁作面皮汉，千里闻风也破颜。",
        "dynasty": "宋",
        "collection_info": null
    },
    {
        "title": "无杂",
        "author": "释妙伦",
        "content": "平常用处黑漫漫，十二时中没两般。\n大小赵州噇饭汉，斧头返被蛀虫钻。",
        "dynasty": "宋",
        "collection_info": null
    },
    {
        "title": "懒散",
        "author": "释妙伦",
        "content": "一味放落魄，谁人柰得何。\n忽然刀斫手，依旧着摩挲。",
        "dynasty": "宋",
        "collection_info": null
    },
    {
        "title": "月窗",
        "author": "释妙伦",
        "content": "曲曲弯弯地，明明白白中。\n当轩开阖处，一隔为谁通。",
        "dynasty": "宋",
        "collection_info": null
    },
    {
        "title": "寄人",
        "author": "释妙伦",
        "content": "去年共遶涧滨行，话尽山云海月情。\n芳树幽禽尤记得，风前时作两三声。",
        "dynasty": "宋",
        "collection_info": null
    },
    {
        "title": "示舜上人",
        "author": "释妙伦",
        "content": "古镜未磨黑似漆，及乎磨后也模糊。\n忽然打作百杂碎，笑倒当年舜老夫。",
        "dynasty": "宋",
        "collection_info": null
    },
    {
        "title": "断溪",
        "author": "释妙伦",
        "content": "绝消息时消息，不流通处流通。\n未达曹源渊奥，依然两段不同。",
        "dynasty": "宋",
        "collection_info": null
    },
    {
        "title": "梦庵相士",
        "author": "释妙伦",
        "content": "烟霞影裏苍苔面，山水光埋古柏身。\n为报梦庵休诸梦，老僧不是梦中人。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释妙伦",
        "content": "狗走抖擞口，猴愁搂搜头。\n瑞岩门外水，自古向西流。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释妙伦",
        "content": "赵老七斤衫，提来用恰好。\n若更问如何，且去青州讨。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释妙伦",
        "content": "草舍柴门僻更幽，何期过客也经由。\n蒿汤备礼不知愧，犹对傍人卖口头。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释妙伦",
        "content": "前头计较既不成，后面安排亦不是。\n古时若有今时人，不落他家圈裏。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释妙伦",
        "content": "树动风摇，尘生云起。\n太上老君，何曾姓李。",
        "dynasty": "宋",
        "collection_info": null
    },
    {
        "title": "疏山  其一",
        "author": "赵时焕",
        "content": "两到临川愧罔功，只凭心事对苍穹。\n江乡又喜今年熟，一笑归田作好冬。",
        "dynasty": "宋",
        "collection_info": null
    },
    {
        "title": "疏山  其二",
        "author": "赵时焕",
        "content": "重访招提恰六年，松风萝月故依然。\n世间万事都休问，燕坐看山是好禅。",
        "dynasty": "宋",
        "collection_info": null
    },
    {
        "title": "梅",
        "author": "赵时焕",
        "content": "梅龙阅世今几春，皮毛剥破生苍鳞。\n通身苔藓云气湿，恰如初蜕离海滨。\n蜿蜒恍惚露半腹，花光补之难貌真。\n祇恐天上行雨去，呼吸风雷惊世人。",
        "dynasty": "宋",
        "collection_info": null
    },
    {
        "title": "九日山送客",
        "author": "赵时焕",
        "content": "频来因送客，携酒访仙灵。\n归去成何事，重来媿此亭。\n天宽野水白，松润石崖青。\n倚杖思今古，寒鸥落远汀。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "叶福孙",
        "content": "今雨水云来访我，西窗剪烛话辽东。\n百千万事掷天外，一十四年如梦中。\n琴到拙时方得趣，酒于愁处恰收功。\n明朝又挂孤帆去，江海茫茫正北风。",
        "dynasty": "宋",
        "collection_info": null
    },
    {
        "title": "金鸡石",
        "author": "杨起莘",
        "content": "千年古石号金鸡，化雨霏霏长羽仪。\n不把稻粱为食啄，且将天地作笼栖。\n祥云架上非孤立，入晓声中岂乱啼。\n过客莫同凡鸟看，等閒飞到凤凰池。",
        "dynasty": "宋",
        "collection_info": null
    },
    {
        "title": "惠政桥",
        "author": "孙应凤",
        "content": "百仞崖边有此桥，地平路稳玉骢骄。\n惠而知政今如此，拈起桥名问国侨。",
        "dynasty": "宋",
        "collection_info": null
    },
    {
        "title": "双桂桥",
        "author": "孙应凤",
        "content": "桥前巧匠剪春罗，桥上亭亭景物和。\n明夜元宵一团玉，连波还解似金波。",
        "dynasty": "宋",
        "collection_info": null
    },
    {
        "title": "奬溪桥",
        "author": "孙应凤",
        "content": "夕照斜阳柳外鸦，杏园衰谢野人家。\n欲寻春色无寻处，尽在桥边野草花。",
        "dynasty": "宋",
        "collection_info": null
    },
    {
        "title": "虎岩纪游",
        "author": "孙应凤",
        "content": "月出山越高，云行月益忙。\n树影遍空白，疎星避月光。\n总非往者见，不从意内量。\n聪明此一进，境界因久忘。\n深坐庭露淹，山僧促迴廊。\n鼓钟奏天乐，经行重山堂。\n暮楫动朝梵，初日升屋梁。\n佛心光见日，林晖洞八方。\n细雨霏日中，飞烟青逐黄。\n出门遶山径，两道夹修篁。\n茗根千百个，却于山隈藏。\n径深见奇巘，云与戴云望。\n因之曳竹杖，集伴凌高冈。\n他年记此际，风花带天香。",
        "dynasty": "宋",
        "collection_info": null
    },
    {
        "title": "西塔",
        "author": "孙应凤",
        "content": "忆昨慈恩登绝顶，今朝眼界更分明。\n飞檐高泻银河水，隔岸遥传宝铎声。\n翥凤呈辉看欲下，浔龙露角望尤勍。\n凌风好向蓬莱去，一片香云绕足生。",
        "dynasty": "宋",
        "collection_info": null
    },
    {
        "title": "宝藏寺洪钟",
        "author": "孙应凤",
        "content": "枕畔鍧然宝藏钟，声从何处入高墉。\n蜀颅衰臂今如许，唤起穹庐一卧龙。",
        "dynasty": "宋",
        "collection_info": null
    },
    {
        "title": "玉虚宫隠真堂",
        "author": "赵瑞",
        "content": "刘公到处留遗迹，奇绝惟兹独擅名。\n禅石无尘床稳卧，神丹有验井还清。\n冈峦四合如环绕，石笋孤高类削成。\n瑶草常春鹤不驻，松风犹似步虚声。",
        "dynasty": "宋",
        "collection_info": null
    },
    {
        "title": "游黄龙寺",
        "author": "赵瑞",
        "content": "一到黄龙万虑灰，豪吟胜赏喜追陪。\n幽兰独秀花香袭，宿雨初收雾气开。\n湛湛冰池藏世界，悠悠梵呗隔尘埃。\n清风明月无人管，付与纵横石上苔。",
        "dynasty": "宋",
        "collection_info": null
    },
    {
        "title": "赠儒僧空谷二首  其一",
        "author": "汪立信",
        "content": "三十年前一秀才，而今面目现如来。\n元知三教本无异，走入千山唤不回。\n僧衲西风囊有锦，禅心明月镜无台。\n我闻空谷脊梁硬，多得名流青眼开。",
        "dynasty": "宋",
        "collection_info": null
    },
    {
        "title": "赠儒僧空谷二首  其二",
        "author": "汪立信",
        "content": "当今天子尊儒宿，何事幽人在空谷。\n子衿不復恋黉宫，禅衲惟其老岩屋。\n菜根脱粟供其飱，野鹤孤猿为之侣。\n衣冠当代多英贤，羽翮皆欲摩苍天。\n名缰利锁祗自役，萧散何似林中仙。\n榘山诗卷仁斋书，知音偻指皆名儒。\n千峰顶上牢立脚，清风端可廉顽夫。",
        "dynasty": "宋",
        "collection_info": null
    },
    {
        "title": "金陵怀古",
        "author": "汪立信",
        "content": "胜地尚存龙虎气，荒台已失凤凰踪。\n六朝文物山川古，霸气终归指顾中。",
        "dynasty": "宋",
        "collection_info": null
    },
    {
        "title": "朝宗门",
        "author": "石祖文",
        "content": "楼阁峥嵘古垒门，日随潮汐谨晨昏。\n奠川禹绩勤沟洫，学海雄词识本源。\n演迆众流唯北拱，委蛇万折肯西奔。\n时人有问朝宗义，落笔诗成不待言。",
        "dynasty": "宋",
        "collection_info": null
    },
    {
        "title": "季子庙",
        "author": "石祖文",
        "content": "夫子南游不到吴，殷勤题识寄嗟吁。\n干戈扰扰怜诸夏，季子流风过耳无。",
        "dynasty": "宋",
        "collection_info": null
    },
    {
        "title": "君山",
        "author": "石祖文",
        "content": "远迩朝宗势拱辰，名高岂特为春申。\n孤峰堆阜无多地，一水仙凡隔几尘。\n簪履三千谁念楚，山河百二漫夸秦。\n云烟胜概无今古，俯仰休悲迹已陈。",
        "dynasty": "宋",
        "collection_info": null
    },
    {
        "title": "春波亭",
        "author": "陈旼",
        "content": "翼然溪浒一亭新，潋滟波光巧样春。\n一舸月明鱼射宿，数帆风饱客知津。\n沙侵鹜碛犹含润，花点鱼叉不受尘。\n莫听阳关始拚醉，好将酩酊付芳辰。",
        "dynasty": "宋",
        "collection_info": null
    },
    {
        "title": "淳佑甲辰三月中澣奉诏经略同客张景东冯云从男公阐公阊游乳洞纪事",
        "author": "谢逵",
        "content": "寻幽天气得晴酣，小小篮舆胜绣鞍。\n洞以乳名云液涌，泉纡石出水晶寒。\n山容染翠开油幕，竹韵鸣竽立玉竿。\n孰谓地灵钟秀异，美哉风物见兴安。",
        "dynasty": "宋",
        "collection_info": null
    },
    {
        "title": "海盐鹿苑寺",
        "author": "闻人宇",
        "content": "郡邑相望路半停，屹然香剎耸林垧。\n罢参释子忘情久，应供胡僧入梦灵。\n东去无情波缭绕，西来有意柏葱青。\n定知俗驾经过少，月上松扉不用扃。",
        "dynasty": "宋",
        "collection_info": null
    },
    {
        "title": "游澹岩偶得二绝  其一",
        "author": "袁镇",
        "content": "谁道灵仙擘不开，天然琼室与瑶台。\n涪翁句重曾相识，料想烟霞许我来。",
        "dynasty": "宋",
        "collection_info": null
    },
    {
        "title": "游澹岩偶得二绝  其二",
        "author": "袁镇",
        "content": "石门定与玉京连，曾着方壶不老仙。\n犹有当年丹竈在，空岩寂寂锁寒烟。",
        "dynasty": "宋",
        "collection_info": null
    },
    {
        "title": "春暮",
        "author": "赵希逢",
        "content": "路入清溪一带桥，满汀红紫半零凋。\n数峰髧鬌山堆髻，百态妖娆柳飐腰。\n联辔踏花嘶宝马，当垆换酒解金貂。\n堂堂无计留春住，望断天涯去路迢。",
        "dynasty": "宋",
        "collection_info": null
    },
    {
        "title": "初夏",
        "author": "赵希逢",
        "content": "绿暗红稀四月天，榆钱铺径撒青毡。\n雨肥渴动羹梅兴，风暖香传餠麦鲜。\n解愠更无琴可续，纳凉徒有句堪联。\n看看河朔相追逐，避暑忘形到酒边。",
        "dynasty": "宋",
        "collection_info": null
    },
    {
        "title": "秋",
        "author": "赵希逢",
        "content": "千林摇落窍号风，怒激秋涛气势雄。\n远水兼天拖练白，晓风委地染丹红。",
        "dynasty": "宋",
        "collection_info": null
    },
    {
        "title": "九日舟中",
        "author": "赵希逢",
        "content": "倦客逢萸节，生涯寄叶舟。\n穷途危不顾，飞棹去难留。\n旧菊重阳日，寒芦两岸秋。\n多情惟破帽，犹恋老人头。",
        "dynasty": "宋",
        "collection_info": null
    },
    {
        "title": "暑",
        "author": "赵希逢",
        "content": "强学刘叉赋雪车，更陪河朔饮流霞。\n漱泉枕石闲终日，满口水晶寒嚼瓜。",
        "dynasty": "宋",
        "collection_info": null
    },
    {
        "title": "书堂遇雨",
        "author": "赵希逢",
        "content": "急风吹不散，肤寸起云层。\n覆手檐如泻，寒心溜莫承。\n雷轰天上鼓，电掣眼前灯。\n掩卷兴深省，书声息口滕。",
        "dynasty": "宋",
        "collection_info": null
    },
    {
        "title": "雪",
        "author": "赵希逢",
        "content": "云雪商量未了天，模糊远近色相兼。\n白呵冻手拈诗笔，青向谁家认酒帘。\n散乱飞花刀旋剪，须臾平地尺谁添。\n也知表沴并呈瑞，深浅阶前自可占。",
        "dynasty": "宋",
        "collection_info": null
    },
    {
        "title": "江楼",
        "author": "赵希逢",
        "content": "一带江流接太虚，危楼特地幻荒芜。\n移来瀛丈三山胜，画出潇湘八景图。\n何处归帆随倦鸟，满汀落日照晴鳬。\n须臾得月添佳致，万顷寒冰浸玉壶。",
        "dynasty": "宋",
        "collection_info": null
    },
    {
        "title": "子规",
        "author": "赵希逢",
        "content": "鶑声日沸笙歌奏，富贵春光别一家。\n惟有不如归去好，夜深和月在梨花。",
        "dynasty": "宋",
        "collection_info": null
    },
    {
        "title": "和容膝",
        "author": "赵希逢",
        "content": "□□□常裕，看书日易消。\n干坤同广大，风雨任飘摇。\n坐□□穿榻，安然免折腰。\n奴颜羞俗辈，华屋插云遥。",
        "dynasty": "宋",
        "collection_info": null
    },
    {
        "title": "和头巾",
        "author": "赵希逢",
        "content": "休言抱道更怀才，大叫天门云欲排。\n独自一冠犹屡变，事几何以御方来。",
        "dynasty": "宋",
        "collection_info": null
    },
    {
        "title": "和纸帐",
        "author": "赵希逢",
        "content": "拟回暖律到寒襟，落价休论直几缗。\n已唤楮生同一榻，肯容小女动纤尘。\n窗横梅影眠和月，路入梨云梦着人。\n欲效负暄献天子，暖烘烘地一笼春。",
        "dynasty": "宋",
        "collection_info": null
    },
    {
        "title": "和纸衾",
        "author": "赵希逢",
        "content": "楮缣泻出谷纹花，全幅如抛织女梭。\n春向腊前回孟季，寒催暑往任羲娥。\n洛中曾记纸增价，枕上想无诗作魔。\n任待冻云天欲雪，蒙头不信得知么。",
        "dynasty": "宋",
        "collection_info": null
    },
    {
        "title": "和早春楮衾",
        "author": "赵希逢",
        "content": "楮衾重盖得春多，贵习都忘纨与罗。\n一枕雷声齁鼻息，想应梦不到娇娥。",
        "dynasty": "宋",
        "collection_info": null
    },
    {
        "title": "和邻女搔绵吟",
        "author": "赵希逢",
        "content": "门外数声风动竹，知是客来憇舆辐。\n嫣然一笑为谁开，眼前喜见人如玉。\n奚奴侧背□锦囊，共看娇容理蟹筐。\n可堪清晓正凝霜，冰筯入手生寒芒。\n袜尘微动缫车索，三尺龙孙横左握。\n初方一缕渐如纶，衮衮不断巧绵络。\n沿淮土旷人更稀，未冬寒风已透帏。\n闲田不种木棉树，卒岁可怜无褐衣。\n岭南弥望无处着，堪与梨云同寞寞。\n收来比屋机杼鸣，谁復号寒嘆落魄。",
        "dynasty": "宋",
        "collection_info": null
    },
    {
        "title": "和酒歌",
        "author": "赵希逢",
        "content": "安得镜湖分一曲，宁可不受千钟禄。\n百年三万六千场，认取醉乡去路熟。\n猖狂莫学少年时，身心早已偃鼓旗。\n速营糟丘防老境，无行不与酒相随。\n忘形孰主又孰客，江上清风山间月。\n把杯对影又即吾，我与风月难一阙。\n兴来更涉小小园，壶中胜赏真有天。\n酒池不怕深似海，探春日日掉𦨻舡。\n愁肠任待纷千缕，一醉不知手欲舞。\n转悲成欢瞬息间，功用神圣捷如许。\n困来不管玉颓山，只恐朝酲欲析难。\n凭虚直向昆崙上，坐看惊涛飞去帆。",
        "dynasty": "宋",
        "collection_info": null
    },
    {
        "title": "和谢仵判院惠米",
        "author": "赵希逢",
        "content": "忧辱都非言行招，孤忠自莫胜群嚣。\n已甘逆旅长糊口，无復有言能副腰。\n一士岂无关国论，九重亦合采民谣。\n莫教流落江湖上，笑酌天浆独举瓢。",
        "dynasty": "宋",
        "collection_info": null
    },
    {
        "title": "和酒禁",
        "author": "赵希逢",
        "content": "井田未坏军民一，去古堪嗟此意衰。\n守望扶持无復有，一杯也自立藩篱。",
        "dynasty": "宋",
        "collection_info": null
    },
    {
        "title": "和酒醒",
        "author": "赵希逢",
        "content": "温柔乡裏唤春回，低唱樽前肉作台。\n判取明朝都醉杀，解酲一笑有人开。",
        "dynasty": "宋",
        "collection_info": null
    },
    {
        "title": "和拜茶",
        "author": "赵希逢",
        "content": "地灵分异产，人力果何功。\n护想森神物，余应处下风。\n叶初缄嫩绿，色敢带昏红。\n珍重春前雪，殷勤奉帝宫。",
        "dynasty": "宋",
        "collection_info": null
    },
    {
        "title": "和思故人  其一",
        "author": "赵希逢",
        "content": "踪迹江湖任所之，雄文到处写明玑。\n诗书未得一儿用，豪杰空令众誉归。\n千里云山飞不到，寸心日夜𢛼如饥。\n几番清梦随蝴蝶，一觉回来又已非。",
        "dynasty": "宋",
        "collection_info": null
    },
    {
        "title": "和思故人  其二",
        "author": "赵希逢",
        "content": "握手论怀屡合并，自居谪籍玷时名。\n剡溪无路访安道，北海何人知子卿。\n千里凭诗驰意马，一樽頼酒破愁城。\n秋风若有南来鴈，未忘故人烦寄声。",
        "dynasty": "宋",
        "collection_info": null
    },
    {
        "title": "和忆弟妹",
        "author": "赵希逢",
        "content": "行行吊影建溪南，举眼何人共急难。\n同气蜂飞缘蜜剖，群姦蚋聚为酰酸。\n荆山那得枝长合，豆泣堪伤肉自剜。\n杜老固知怀弟妹，醉愁想更忆长安。",
        "dynasty": "宋",
        "collection_info": null
    },
    {
        "title": "和不祷",
        "author": "赵希逢",
        "content": "艰难险阻谩曾经，有惠终输有福人。\n邈尔大钧休致问，澹然方寸自能神。\n早知造物难侥倖，何似虚怀任屈伸。\n但看四时周復始，几曾雪后不回春。",
        "dynasty": "宋",
        "collection_info": null
    },
    {
        "title": "和青楼赠别",
        "author": "赵希逢",
        "content": "凭高座久渐生寒，远水明楼夜正残。\n月色照人人似月，倚栏一曲为谁弹。",
        "dynasty": "宋",
        "collection_info": null
    },
    {
        "title": "和寄卢进士",
        "author": "赵希逢",
        "content": "珊瑚文采烂银鈎，挟策相期汗漫游。\n世路商盘更周诰，旅亭楚尾望吴头。\n新诗聊写别来况，过鴈俄惊客裏秋。\n魂梦也知飞不到，夜长赢得数更筹。",
        "dynasty": "宋",
        "collection_info": null
    },
    {
        "title": "和寄大庚郭县尉",
        "author": "赵希逢",
        "content": "缠腰跨飞鹤，不须上扬州。\n直欲抟扶摇，相从汗漫游。\n得意广寒宫，阔步玉京楼。\n迤逦叫阊阖，借阶献前筹。\n骐骥千里志，縻首成淹留。\n少年灯火眼，眵昏岁几周。\n汉庭赊策对，唐匦空书投。\n抗言不畏避，视死等嬉游。\n想应初堕地，早已气食牛。\n慨然大勇闻，肯以小怯羞。\n一第真分内，谈笑期封侯。\n可惜刚比铁，不能曲如鈎。\n转喉成触讳，身作治世囚。\n祸福若自取，行止非人由。\n飘零靡底定，踪迹萍梗犹。\n虽然遇坎止，未始随波流。\n相看得同志，有酒共解忧。\n议论发耿耿，正谊不利谋。\n仕路几阅人，来往一置邮。\n直须早回首，谁能沉復浮。\n管见颇自是，君其首肯不。\n江上与山间，风月无人收。\n不妨为管领，巾车更孤舟。\n但得免忧辱，外此復何求。",
        "dynasty": "宋",
        "collection_info": null
    },
    {
        "title": "和寄仵判院八首  其一",
        "author": "赵希逢",
        "content": "望君如在碧云间，逸驾飘飘不可攀。\n何日得陪鸡犬去，仙泉好共饮丹蛮。",
        "dynasty": "宋",
        "collection_info": null
    },
    {
        "title": "和寄仵判院八首  其二",
        "author": "赵希逢",
        "content": "便教老眼怎昏花，书债如何也不赊。\n更有一般春枕梦，合眸便到故人家。",
        "dynasty": "宋",
        "collection_info": null
    },
    {
        "title": "和寄仵判院八首  其三",
        "author": "赵希逢",
        "content": "宝笈琼函世不传，感君重诺订金千。\n相应未值南来鴈，谓戏前言断不然。",
        "dynasty": "宋",
        "collection_info": null
    },
    {
        "title": "和寄仵判院八首  其四",
        "author": "赵希逢",
        "content": "古壁伤情忆旧题，连天芳草望空迷。\n沉吟此意向谁说，合尽碧云日又西。",
        "dynasty": "宋",
        "collection_info": null
    },
    {
        "title": "和寄仵判院八首  其五",
        "author": "赵希逢",
        "content": "发于事业见于词，君昔相期舍我谁。\n何事至今犹一旅，几回无语发深思。",
        "dynasty": "宋",
        "collection_info": null
    },
    {
        "title": "和寄仵判院八首  其六",
        "author": "赵希逢",
        "content": "琴樽畴昔记追随，富贵休教贫贱离。\n一日相思时十二，无书独可可无诗。",
        "dynasty": "宋",
        "collection_info": null
    },
    {
        "title": "和寄仵判院八首  其七",
        "author": "赵希逢",
        "content": "好问君王觅镜湖，含丹照白伴潇疎。\n玄中得趣浑闲事，只恐故人难得书。",
        "dynasty": "宋",
        "collection_info": null
    },
    {
        "title": "和寄仵判院八首  其八",
        "author": "赵希逢",
        "content": "囷踬真成失水螭，震雷惊起在何时。\n而今且向书窗下，夜对寒灯读楚词。",
        "dynasty": "宋",
        "collection_info": null
    },
    {
        "title": "和寄宗上人",
        "author": "赵希逢",
        "content": "早欲投闲林下坐，苦无度牒与袈裟。\n在家傥若谢灵运，薄酒须知也胜茶。",
        "dynasty": "宋",
        "collection_info": null
    },
    {
        "title": "和寄王清之",
        "author": "赵希逢",
        "content": "奔驰造物实为之，何日连镳共赋归。\n有梦凭谁为递到，举头恨肉不能飞。\n公门胡靳栽桃李，治世谁甘采蕨薇。\n忍死初心终不负，愿驱风鹤捷淮淝。",
        "dynasty": "宋",
        "collection_info": null
    },
    {
        "title": "和寄陈士元",
        "author": "赵希逢",
        "content": "开禧一失晚方收，在位诸公似拙谋。\n逞志真成穷鸭绿，悯寒谁识遣貂裘。\n王恢首事徒开衅，广利邀功要觅侯。\n多少英雄窗下坐，沉吟无语暗搔头。",
        "dynasty": "宋",
        "collection_info": null
    },
    {
        "title": "和寄范茂卿",
        "author": "赵希逢",
        "content": "拣芽雀舌乍辞枝，小杓分江欲试时。\n孤闷不知消几椀，睡魔立使竖降旗。\n何人紫色分金餠，入口清泉生玉池。\n搜搅胸中书传起，谁能扪腹不吟诗。",
        "dynasty": "宋",
        "collection_info": null
    },
    {
        "title": "和寄两庠同舍",
        "author": "赵希逢",
        "content": "早欲排云扣帝阍，可怜驹隙过青春。\n文章未必劣班马，人物直疑分广闽。\n夜对短檠空抱恨，日愁破甑暗生尘。\n山间江上风和月，令眼傍观却笑人。",
        "dynasty": "宋",
        "collection_info": null
    },
    {
        "title": "和寄江子岗",
        "author": "赵希逢",
        "content": "间关踏尽几重岗，去国悠悠路更长。\n别后三秋惊岁月，潇然一旅惯风霜。\n属厌茶味能消闷，搜搅书肠觉有香。\n过鴈怀人空矫首，草书未暇事应忙。",
        "dynasty": "宋",
        "collection_info": null
    },
    {
        "title": "和寄王士贵",
        "author": "赵希逢",
        "content": "又逢南浦草生春，独咏江东日暮云。\n樽俎从容成感旧，鼎茵安否莫知君。\n寸心终夕驰千里，一见他时胜百闻。\n欲到小峰身不羽，此情脉脉倩诗云。",
        "dynasty": "宋",
        "collection_info": null
    },
    {
        "title": "和寄王五四将仕  其一",
        "author": "赵希逢",
        "content": "书诈谁知诬子孟，奏陈直欲动山涛。\n下机终不疑曾子，二主其明真察毫。",
        "dynasty": "宋",
        "collection_info": null
    },
    {
        "title": "和寄王五四将仕  其二",
        "author": "赵希逢",
        "content": "帝业未成三尺剑，老人先授一编书。\n遭时若与留侯异，簑笠江湖亦可渔。",
        "dynasty": "宋",
        "collection_info": null
    },
    {
        "title": "和寄敬甫叶兄",
        "author": "赵希逢",
        "content": "读史感忠义，掩卷暗夺魄。\n痛哭治安书，骨梗贤良策。\n表表汉唐间，相望继履舄。\n古今立人朝，委质几千百。\n谁能抗切直，反或事便僻。\n居然习成风，未易一二责。\n间气萃贾刘，言可行蛮貊。\n首足叹倒悬，夷夏正疆埸。\n建侯选左右，一一为区画。\n耻欲洗元和，长鸣奋羽翮。\n惧稔萧墙祸，抗论不容释。\n迨今忠谠言，日星辉简册。\n不间加奬纳，方且被放谪。\n身或死异土，雾雨暗孤驿。\n时君听未洪，天公眼亦白。\n三叹动耿耿，一笑空哑哑。\n慷慨士岂无，君门九重隔。\n自惟幼所学，早已声猷藉。\n几载事辛勤，半生困行役。\n杨朱正泣歧，宣室未前席。\n抑鬰嘆不平，拟吊湘水碧。\n堪嘆失东隅，谁能走南陌。\n只恐搜遗贤，诏且下旦夕。\n看看辞雾隠，廪廪升云圛。\n抟风九万里，参天二千尺。\n不容豹管窥，岂復鱼肆索。\n熟道试驱驰，初心粗慰怿。\n为国知自效，于己未敢益。\n夷险随所遭，难易本何择。\n期使犬戎清，愿放鲂尾赤。\n君父戴天仇，生死两不易。\n收还旧物归，岂学孤注掷。\n寿域开远迩，阳春布德泽。\n却当访赤松，不必效许伯。\n扁舟五湖间，回首谢戋帛。\n明哲保此身，时论免扞格。\n江上与山间，风月几万石。\n管领得自由，超然傲今昔。\n荣达付无心，俯仰任陈迹。\n作诗寄此怀，想非暗投璧。",
        "dynasty": "宋",
        "collection_info": null
    },
    {
        "title": "和寄赵及父",
        "author": "赵希逢",
        "content": "德裕南征基奉册，淮阴晚节北登坛。\n何如流落长沙后，犹自拳拳策治安。",
        "dynasty": "宋",
        "collection_info": null
    },
    {
        "title": "和寄小王徐子晋",
        "author": "赵希逢",
        "content": "南溟未击水三千，涸辙心难一息安。\n拟向伊吾驰马武，併于易水吊燕丹。\n拳拳空自鼓齐瑟，落落真成适越冠。\n半世辛勤成底事，星星鬓髮渐成皤。",
        "dynasty": "宋",
        "collection_info": null
    },
    {
        "title": "和寄王谓夫",
        "author": "赵希逢",
        "content": "才智当于缓急观，孤忠岂愿效逢干。\n几多长技当施错，千万和谋莫主韩。\n便好多方收俊杰，忍教左衽溷衣冠。\n直须扫穴犁庭后，放马山阳脚始酸。",
        "dynasty": "宋",
        "collection_info": null
    },
    {
        "title": "和寄刘浩然",
        "author": "赵希逢",
        "content": "缘空宝镜一轮新，何处纤云更敢侵。\n四望孤城连远塞，几声哀杵间寒砧。\n月明飞鹊无依地，夜静征鸿有过音。\n报国寸心空耿耿，可怜鬓髮已侵寻。",
        "dynasty": "宋",
        "collection_info": null
    },
    {
        "title": "和寄苕溪故人",
        "author": "赵希逢",
        "content": "抟砂聚散易西东，览镜颜非旧日红。\n千里鴈邮成杳杳，百年驹隙去匆匆。\n暮云杜忆谪仙子，夜雪王思安道公。\n蚕室史迁非有罪，从来文士例多穷。",
        "dynasty": "宋",
        "collection_info": null
    },
    {
        "title": "和寄西山  其一",
        "author": "赵希逢",
        "content": "寥寥千古一西山，望着令人脚便酸。\n充腹野薇当日事，照人清节至今寒。\n未闻治世饥而死，留与凌烟画出看。\n厚卫生经非浪语，欲安家国在身安。",
        "dynasty": "宋",
        "collection_info": null
    },
    {
        "title": "和寄西山  其二",
        "author": "赵希逢",
        "content": "残胡妄欲肆穿窬，愤激英雄起草庐。\n广也数奇穷亦命，括之一败罪非书。\n梦魂北阙常倾霍，饿死西山未分蔬。\n奋志鹰扬正吾事，谁能闲立作舂锄。",
        "dynasty": "宋",
        "collection_info": null
    },
    {
        "title": "和寄赵德夫",
        "author": "赵希逢",
        "content": "学行何必过邯郸，匍匐归来指谩弹。\n万事不如安分好，人心何事险于滩。",
        "dynasty": "宋",
        "collection_info": null
    },
    {
        "title": "和忧世寄清溪友人",
        "author": "赵希逢",
        "content": "少年奋笔若挥戈，兵甲胸中数万罗。\n一片忠肝明贯日，十分辩口势悬河。\n肯同郭璞递投策，莫学楚舆狂作歌。\n四海苍生望霖雨，看看离毕致滂沱。",
        "dynasty": "宋",
        "collection_info": null
    },
    {
        "title": "和巧松  其一",
        "author": "赵希逢",
        "content": "肯将生意待春回，尺寸灵根破雪栽。\n爱护成阴十年后，漫山彷佛鲁祖来。",
        "dynasty": "宋",
        "collection_info": null
    },
    {
        "title": "和巧松  其二",
        "author": "赵希逢",
        "content": "何人厦屋诧渠渠，路入松关阴满衢。\n都把万间庇寒士，又分余荫憇征夫。",
        "dynasty": "宋",
        "collection_info": null
    },
    {
        "title": "和巧松  其三",
        "author": "赵希逢",
        "content": "秦人无故起阿房，赤立千林赭众冈。\n更觅长生游海上，不将松实作津梁。",
        "dynasty": "宋",
        "collection_info": null
    },
    {
        "title": "和杨花  其一",
        "author": "赵希逢",
        "content": "枝头的皪耀珠光，蝶使蜂媒未许忙。\n识赏何人曾眼白，形容无语可雌黄。\n溪桥月下疎横影，玉垄风前暗度香。\n今古骚人吟不尽，奚奴空背锦为囊。",
        "dynasty": "宋",
        "collection_info": null
    },
    {
        "title": "和杨花  其二",
        "author": "赵希逢",
        "content": "禀受天香兼国色，一枝漏却春信息。\n断桥寂莫黄昏时，何人前村雪裏归。\n五出六出夸两样，只将一眼为识赏。\n相看如昨不世情，超然风度不与京。\n有时冷浸月华白，不学寿阳点宫额。\n四时留得伴眼前，不妨长作陇头客。",
        "dynasty": "宋",
        "collection_info": null
    },
    {
        "title": "和桃花  其一",
        "author": "赵希逢",
        "content": "一抹残红散绮霞，因风吹恨落谁家。\n那堪移向瑶池种，留得千年看实花。",
        "dynasty": "宋",
        "collection_info": null
    },
    {
        "title": "和桃花  其二",
        "author": "赵希逢",
        "content": "万钟莫动孟轲喜，箪食难生颜子愁。\n醴酒当年如□□，□□□□□□□。",
        "dynasty": "宋",
        "collection_info": null
    },
    {
        "title": "和桃花  其三",
        "author": "赵希逢",
        "content": "红雨随风散落霞，行人几误武陵家。\n牧童若向青帘见，应认枝头作杏花。",
        "dynasty": "宋",
        "collection_info": null
    },
    {
        "title": "和藕花",
        "author": "赵希逢",
        "content": "小池清晓试芒鞋，水国真仙簇仗来。\n微动袜尘移稳步，半酣卯酒晕娇腮。\n千重倚盖随风漾，一笑倾城特地开。\n口不能言犹可咏，那堪解语肯心灰。",
        "dynasty": "宋",
        "collection_info": null
    },
    {
        "title": "和琴",
        "author": "赵希逢",
        "content": "四时那得如秋清，夜静无人琴有声。\n月华如水不动尘，无端耳畔寒蛩鸣。",
        "dynasty": "宋",
        "collection_info": null
    },
    {
        "title": "和套筒",
        "author": "赵希逢",
        "content": "长鸣谁敢扼吾咽，掉臂天门不受牵。\n岂是转喉能触讳，自缘贼柳欲为圈。\n几回怒起横长剑，何日归来老数椽。\n林下也休惊曲木，一般安分赛当钱。",
        "dynasty": "宋",
        "collection_info": null
    },
    {
        "title": "和车制",
        "author": "赵希逢",
        "content": "木牛新意出南阳，万里飞刍不绝粮。\n故智莫能遵此日，却将独辐献岩廊。",
        "dynasty": "宋",
        "collection_info": null
    },
    {
        "title": "和午枕  其一",
        "author": "赵希逢",
        "content": "遣怀无日不持杯，何事愁肠未肯开。\n堪嘆人生真似梦，黄粱不梦又蒿莱。",
        "dynasty": "宋",
        "collection_info": null
    },
    {
        "title": "和午枕  其二",
        "author": "赵希逢",
        "content": "春酲未析眼慵开，困卧藤床隠腹雷。\n陪笑不容掀幌问，一鸡啼午自惊回。",
        "dynasty": "宋",
        "collection_info": null
    },
    {
        "title": "和浦城买舟  其一",
        "author": "赵希逢",
        "content": "倦客逢萸节，生涯寄叶舟。\n穷途危不顾，飞棹去难留。\n旧菊重阳日，寒芦两岸秋。\n多情惟破帽，犹恐老人头。",
        "dynasty": "宋",
        "collection_info": null
    },
    {
        "title": "和浦城买舟  其二",
        "author": "赵希逢",
        "content": "丈夫傥知命，身肯委虚舟。\n不为君亲重，徙知道路忧。\n危机甘失脚，苦海莫回头。\n接迹岩墙下，滔滔皆若流。",
        "dynasty": "宋",
        "collection_info": null
    },
    {
        "title": "和武兴解舟",
        "author": "赵希逢",
        "content": "寂寞黄昏古渡头，凄然秋思满汀洲。\n卧薪要復中原地，载荻先烧强虏舟。\n席胜长驱如朽拉，老师何苦更迍留。\n义旗直指兵无血，剩活千人世世侯。",
        "dynasty": "宋",
        "collection_info": null
    },
    {
        "title": "和江上双舟催发",
        "author": "赵希逢",
        "content": "沧茫万顷不计阔，仙槎曾泛天宫阙。\n至今风浪卷长空，破浪飞帆何处发。\n落鹰飞兔注急湍，千丈皑皑涌雪山。\n相忘鸥鹭惯舟楫，荡漾随流下小滩。\n晚来两两帆相续，牙樯拄定孤轮玉。\n寒冰冷浸一江秋，分明写出潇湘轴。",
        "dynasty": "宋",
        "collection_info": null
    },
    {
        "title": "和枕上吟",
        "author": "赵希逢",
        "content": "梦回客枕觉衾寒，展转忧思不一端。\n呜咽数声传晓角，便教铁石也心酸。",
        "dynasty": "宋",
        "collection_info": null
    },
    {
        "title": "和饮仙阁",
        "author": "赵希逢",
        "content": "沧波万顷涵秋绿，麯和泰山酿醽醁。\n相逢一醉谁能辞，纷纷麈谈霏屑玉。\n主人名阁意寓言，不饮俗客只饮仙。\n眼前具足吞云梦，气象豁达无颇偏。\n一时价高洛阳纸，迭唱更酬萃朱紫。\n好风吹月入酒巵，志气飘逸神爽飞。\n悠然清兴正未艾，晨光峰头忽熹微。",
        "dynasty": "宋",
        "collection_info": null
    },
    {
        "title": "和倪尚书生祠",
        "author": "赵希逢",
        "content": "风流醖藉绝绚都，炼得身形似鹤癯。\n要为阎闾伸鬰抑，促教松菊就荒芜。\n贪残安得市中虎，恩爱由遗屋上乌。\n不识在朝共尔位，用心皆似若人无。",
        "dynasty": "宋",
        "collection_info": null
    },
    {
        "title": "和感应王祠",
        "author": "赵希逢",
        "content": "无端治世苦幽囚，千古空贻善类羞。\n格是爱君身敢恤，势须苦口疾方瘳。\n明祠傥鉴长非罪，异日焉知广不侯。\n一片忠肝明白甚，可怜无计彻凝旒。",
        "dynasty": "宋",
        "collection_info": null
    },
    {
        "title": "和题富沙庙",
        "author": "赵希逢",
        "content": "瞬息鳞鳞万瓦空，伊谁叱驭半空中。\n鬰攸饮气收残焰，群祀甘心处下风。\n坤转干旋神有□，离居坎上水无功。\n乞灵何日趋祠下，借助青霄作凤冲。",
        "dynasty": "宋",
        "collection_info": null
    },
    {
        "title": "和题泽民庙",
        "author": "赵希逢",
        "content": "落霞晴云淡白黎，何人清梦遶山溪。\n邯郸枕上占炊黍，审雨堂中慰望霓。\n血食不随今古变，洪休直与国家齐。\n乞灵仆仆纷行客，得意都忘筌与蹄。",
        "dynasty": "宋",
        "collection_info": null
    },
    {
        "title": "和祷富沙",
        "author": "赵希逢",
        "content": "也知铜玉宁无璞，自是蒙金合以沙。\n俛首何辜联盗械，脱身无路觅仙槎。\n怀珍空自经三献，受用何尝得五车。\n事业万分浑杳一，可怜早已髮生华。",
        "dynasty": "宋",
        "collection_info": null
    },
    {
        "title": "和采石",
        "author": "赵希逢",
        "content": "平生李白几诗歌，传载存亡事不讹。\n捉月浪传何所据，欲将遗恨比湘娥。",
        "dynasty": "宋",
        "collection_info": null
    },
    {
        "title": "和新市杂咏  其一",
        "author": "赵希逢",
        "content": "落日看看宿暮鸦，谯楼画角动梅花。\n今宵酒兴知何处，隠隠歌声不一家。",
        "dynasty": "宋",
        "collection_info": null
    },
    {
        "title": "和新市杂咏  其二",
        "author": "赵希逢",
        "content": "拚醉秦楼头强扶，樽空还更问当垆。\n兴阑梦觉明朝路，山色烟中半有无。",
        "dynasty": "宋",
        "collection_info": null
    },
    {
        "title": "和新市杂咏  其三",
        "author": "赵希逢",
        "content": "醉来援笔壁飞鸦，他日还能罩碧纱。\n却喜樽前低笑道，长安何处没闲花。",
        "dynasty": "宋",
        "collection_info": null
    },
    {
        "title": "和新市杂咏  其四",
        "author": "赵希逢",
        "content": "杯行火急正相催，一醉难酬一笑开。\n夜静酒阑清不奈，好风吹月入樽来。",
        "dynasty": "宋",
        "collection_info": null
    },
    {
        "title": "和新市杂咏  其五",
        "author": "赵希逢",
        "content": "相逢逆旅若为亲，一掬乡心满面尘。\n忽听瑶台歌四起，顿令欢意可回嗔。",
        "dynasty": "宋",
        "collection_info": null
    },
    {
        "title": "和新市杂咏  其六",
        "author": "赵希逢",
        "content": "婥约精神解语花，娥娥不受点云遮。\n相看醉后还能醒，驱遣睡魔那用茶。",
        "dynasty": "宋",
        "collection_info": null
    },
    {
        "title": "和新市杂咏  其七",
        "author": "赵希逢",
        "content": "歌声娇带晓鶑啼，何处糟糠更有妻。\n脉脉寸心和酒闷，明朝还恐两东西。",
        "dynasty": "宋",
        "collection_info": null
    },
    {
        "title": "和新市杂咏  其八",
        "author": "赵希逢",
        "content": "新诗曾寄紫云娘，异日相逢尚未忘。\n料想怱怱恨离别，愁肠万缕繫垂杨。",
        "dynasty": "宋",
        "collection_info": null
    },
    {
        "title": "和新市杂咏  其九",
        "author": "赵希逢",
        "content": "离愁别恨满沧洲，匹马匆匆去莫留。\n山尽回头人不见，齐云何日贮高楼。",
        "dynasty": "宋",
        "collection_info": null
    },
    {
        "title": "和新市杂咏  其一○",
        "author": "赵希逢",
        "content": "絃管楼台十万家，暮云落日映残霞。\n可曾一夜不携酒，占断四时长是花。",
        "dynasty": "宋",
        "collection_info": null
    },
    {
        "title": "和三衢道中",
        "author": "赵希逢",
        "content": "飘飘兴动酒家帘，身世都拚醉大千。\n愁逐梦魂回夜半，思随诗句到天边。\n再兴炎祚诸公力，一线桐江万古贤。\n何日洗心来伴此，不须别办买山钱。",
        "dynasty": "宋",
        "collection_info": null
    },
    {
        "title": "和寿昌道中",
        "author": "赵希逢",
        "content": "债甘偿道路，脚惯踏江村。\n蓦地心生愧，何人日掩门。\n安贫居陋巷，无事对清樽。\n我亦动思静，此怀与谁论。",
        "dynasty": "宋",
        "collection_info": null
    },
    {
        "title": "和当涂道中",
        "author": "赵希逢",
        "content": "至今修竹下，陈迹忆山阴。\n去去人如水，行行杖挂金。\n柳丝偏惹恨，禽语更关心。\n对景愁千斛，无言酒懒斟。",
        "dynasty": "宋",
        "collection_info": null
    },
    {
        "title": "和平政桥",
        "author": "赵希逢",
        "content": "潮之距京数千里，长短邮亭几屈指。\n脚踏富沙路恰分，山傍云飞峰乱起。\n低头万里瞰长江，如羊很石争跳梁。\n篙师骈首帽裹黄，舟行如飞电掣光。\n褰裳浅不比涉洧，舍安就危岂得计。\n何人鞭石压涛惊，巨川不假舟楫济。\n俶谋计直凡几缗，千柱津梁谈笑成。\n遂令深谷化平陆，飞翚直上凌空青。\n行尽吴头并楚尾，多少风光经眼底。\n胜绝未有如此桥，虹光映水洞表裏。\n春来雨涨添洪波，波底森森剑戟罗。\n群鱼拨剌惯砰磕，跃水欲作龙腾梭。\n未寒石捲浪花雪，清晓日浴金盘赤。\n更如鏖战万鼓鸣，俯观颜容变行客。\n人间无限事不平，吞恨饮气那能名。\n谁能似此翻长舌，日夜怒号如诉声。",
        "dynasty": "宋",
        "collection_info": null
    },
    {
        "title": "和题易村",
        "author": "赵希逢",
        "content": "路入萦纡半里村，忆达清兴起山阴。\n对床喜有人如玉，寄远何劳书抵金。\n万壑凉风生骑气，一天离恨更蛩吟。\n丈夫对景休儿女，慷慨相期一片心。",
        "dynasty": "宋",
        "collection_info": null
    },
    {
        "title": "和小圃",
        "author": "赵希逢",
        "content": "渊明从日涉，董子不窥园。\n行乐从吾好，安恬亦性根。\n我今勤抱瓮，花发应开樽。\n安得恢余地，群珍剩阐坤。",
        "dynasty": "宋",
        "collection_info": null
    },
    {
        "title": "和巫山",
        "author": "赵希逢",
        "content": "奇峰六六插寒江，作赋何人语悖常。\n誉木从旁犹见斥，楚王应有愧于唐。",
        "dynasty": "宋",
        "collection_info": null
    },
    {
        "title": "和山水吟",
        "author": "赵希逢",
        "content": "七闽佳山水，秀气鬰苍苍。\n钟而为人物，事业亦叵量。\n我生古瀛州，地匪中州丑。\n虽然得文公，木舌而金口。\n自惟禀受不坚申，安得玉骨秋水神。\n几番分欲躬樵苏，手足况有禹偏枯。\n禹犹尽力导河洛，功业何啻等山岳。\n予惟食粟类曹交，所至于人成落落。\n勿谓广之东，安得万人雄。\n地本不爱宝，赋予由来公。\n闽广虽异地，人物差可拟。\n尔来擢伦魁，亦復有人耳。\n声价压天下，争覩如星凰。\n泰山一毫芒，更有万丈长。",
        "dynasty": "宋",
        "collection_info": null
    },
    {
        "title": "和宁川冷渡",
        "author": "赵希逢",
        "content": "解鞍饱有山林兴，入耳都无市井声。\n一榻萧然谁是伴，琴樽相对太清生。",
        "dynasty": "宋",
        "collection_info": null
    },
    {
        "title": "和江涛",
        "author": "赵希逢",
        "content": "奔腾势力作弓䟫，夜半声如万鼓轰。\n因想千人挥笔阵，斫营怒气更峥嵘。",
        "dynasty": "宋",
        "collection_info": null
    },
    {
        "title": "和月岩",
        "author": "赵希逢",
        "content": "涵虚一境绝人烟，挂星贯月栖羽仙。\n移来海上三岛地，唤作人间几洞天。\n追游有客骖鸾凤，满座清光延兔蟾。\n举头耿耿照不寐，料想无人醉欲眠。",
        "dynasty": "宋",
        "collection_info": null
    },
    {
        "title": "和早春水西",
        "author": "赵希逢",
        "content": "车尘曀曀惯东西，因览江山得胜奇。\n休嘆劳生空辙迹，未留勋业也留诗。",
        "dynasty": "宋",
        "collection_info": null
    },
    {
        "title": "和花村  其一",
        "author": "赵希逢",
        "content": "格是而今老有余，行行真欠瘦筇扶。\n不将心絮随风起，一恁闲花有似无。",
        "dynasty": "宋",
        "collection_info": null
    },
    {
        "title": "和花村  其二",
        "author": "赵希逢",
        "content": "路入前村认杏花，门前水积半溪沙。\n风流髣髴朱陈俗，白酒黄鷄姓两家。",
        "dynasty": "宋",
        "collection_info": null
    },
    {
        "title": "和早春梅山",
        "author": "赵希逢",
        "content": "昨夜何人雪裏归，岭头折得去年枝。\n莫将寒暖分南北，直为春光剖破篱。",
        "dynasty": "宋",
        "collection_info": null
    },
    {
        "title": "和岩桂",
        "author": "赵希逢",
        "content": "嫦娥羞涩隠闺房，曾记当年窃药囊。\n奔入月中知几载，却于秋后喷幽房。\n枝头遗落兼金屑，坐上浓熏沉水香。\n恍惚蟾宫身屡到，似犹相隔一门墙。",
        "dynasty": "宋",
        "collection_info": null
    },
    {
        "title": "和岩桂落英",
        "author": "赵希逢",
        "content": "沉麝为肌蜡剪英，九霄递馥到寰瀛。\n徘徊忍离花边去，彷佛如从月窟行。\n残蘂尚堪燃古鼎，清芬真可濯尘缨。\n纷纷落尽盈杯勺，堪笑承糟空捧罂。",
        "dynasty": "宋",
        "collection_info": null
    },
    {
        "title": "和野菜吟",
        "author": "赵希逢",
        "content": "人生何用广田宅，忧怀千岁不满百。\n饥来粝饭荐苜蓿，不必脍鲤更炮鳖。\n何人日流饿虎涎，望望一饱蚁慕羶。\n岂知山林一天性，悠然野兴浩无边。\n冬菁春韭总甘美，入口寒泉生颊齿。\n鼎烹虽不罗八珍，盘餐尽定供百指。\n不妨寂寞类首阳，免得市声入耳忙。\n蕨薇风味千载下，发以姜橙苏蔱香。\n洗教瓦鼎光如镜，自拾樵薪归野径。\n兴来小摘烝復湘，不用玉纤巧饾饤。",
        "dynasty": "宋",
        "collection_info": null
    },
    {
        "title": "和春闺落花",
        "author": "赵希逢",
        "content": "片片臙脂缬地毛，对花醉脸上红潮。\n樽前笑指人人看，好与香腮一样娇。",
        "dynasty": "宋",
        "collection_info": null
    },
    {
        "title": "和买盆池莲",
        "author": "赵希逢",
        "content": "终日欢陪解语莲，浮花欲比价相千。\n不须更买盆池景，寂寞无言涴眼前。",
        "dynasty": "宋",
        "collection_info": null
    },
    {
        "title": "和春闺带花",
        "author": "赵希逢",
        "content": "帘捲黄昏月似眉，瘦梅淡月两相宜。\n樽前况有人如玉，鬓畔疑横竹外枝。",
        "dynasty": "宋",
        "collection_info": null
    },
    {
        "title": "和舍后植花竹",
        "author": "赵希逢",
        "content": "东西地袤里千余，三径环栽松大夫。\n竹比渭川知几亩，梅移庾岭可千株。\n清欢不减巴丘橘，胜境如悬费氏壶。\n况欲万间恢广厦，莫须更有空闲无。",
        "dynasty": "宋",
        "collection_info": null
    },
    {
        "title": "和百舌",
        "author": "赵希逢",
        "content": "四序循环机不息，百花独梅先占得。\n纷纷红紫未动头，飞蝶游蜂圣得识。\n数声啼破枝头春，来从何处绿杨阴。\n黄鹂钳口燕无语，是甚娇声敢啭禽。\n梨花院落如飞雪，百样间关调巧舌。\n工兼众语媚韶华，一部笙簧长按节。\n东君拂袖赏音稀，寂寞无言蒿下飞。\n一春滕口说底事，徒尔贻笑诸羽衣。\n人生可以直则直，万言万当岂如默。\n三年不鸣忽一鸣，惊动东西与南北。",
        "dynasty": "宋",
        "collection_info": null
    },
    {
        "title": "和流萤",
        "author": "赵希逢",
        "content": "林塘腐草化为萤，星散飞来暗復明。\n拾向书窗辉眼目，当将檠火对南城。",
        "dynasty": "宋",
        "collection_info": null
    },
    {
        "title": "和苦蚊",
        "author": "赵希逢",
        "content": "入夜声不绝，朝来还迹灭。\n身絮巧粘肤，觜针微点铁。",
        "dynasty": "宋",
        "collection_info": null
    },
    {
        "title": "和雪狮儿",
        "author": "赵希逢",
        "content": "雪狮塑出对琼巵，玉笋纤纤露手儿。\n掩口樽前还笑我，指头皴破作霜皮。",
        "dynasty": "宋",
        "collection_info": null
    },
    {
        "title": "和水禽",
        "author": "赵希逢",
        "content": "一水微茫天尽头，淡烟疎雨暗沧洲。\n白鸥远远随潮上，隠映寒芦两岸秋。",
        "dynasty": "宋",
        "collection_info": null
    },
    {
        "title": "和河鲀",
        "author": "赵希逢",
        "content": "杨花飞处贱鱼虾，蕨已抽拳韭迸芽。\n此日河鲀真剑腹，生风谷虎浪磨牙。\n品题不在八珍数，甘美从今众口夸。\n一死分明非为国，罪诚由己不关他。",
        "dynasty": "宋",
        "collection_info": null
    },
    {
        "title": "和群鸥",
        "author": "赵希逢",
        "content": "素衣缟服道家流，羽化江湖作白鸥。\n清节夷齐无以过，可怜不解饿沧洲。",
        "dynasty": "宋",
        "collection_info": null
    },
    {
        "title": "和暮秋闻鴈有怀  其一",
        "author": "赵希逢",
        "content": "数声鴈送故乡愁，唤起沧江万顷秋。\n料想日寒风色惨，可堪寂寞冷沙洲。",
        "dynasty": "宋",
        "collection_info": null
    },
    {
        "title": "和暮秋闻鴈有怀  其二",
        "author": "赵希逢",
        "content": "有腹夫谁肯贮愁，笑他宋玉浪悲秋。\n征鸿纵使声多恨，怎得无声过小楼。",
        "dynasty": "宋",
        "collection_info": null
    },
    {
        "title": "和钓鰲行",
        "author": "赵希逢",
        "content": "坎蛙难语江湖阔，百十为群声乱聒。\n细听不作惊人鸣，阁阁终宵口欲血。\n有时鼓腹怒眼狞，水痕微触心胆惊。\n居污可笑妄尊大，盖亦未之覩海鲸。\n巨鰲又非海鲸比，鬐鬛刺天鳞耀绮。\n首冠灵山负蓬莱，定非区区蜗可饵。\n逆风出没踪迹神，气吐云雾迷昏昏。\n翻涛振浪力赑屃，涵泳焉知皆圣恩。\n何人独号文章伯，巷北巷南嗟迫窄。\n翻身跳上昆崙山，沼视具区杯雷泽。\n兴来拨棹逝中流，风月输他第一筹。\n不学严陵闲钓濑，也笑范蠡空扁舟。\n自是天上神仙客，所至鱼龙先失色。\n丝纶百尺掌握中，放荡沧波走趠舶。\n垂纶直待鰲口开，剖开鰲腹声如雷。\n先将鰲头献天子，其余一手擎归来。",
        "dynasty": "宋",
        "collection_info": null
    },
    {
        "title": "和𥏐斋",
        "author": "赵希逢",
        "content": "斗窗甘隠几，幅障莫垂缣。\n摇扇风盈室，停杯月碍檐。\n居然身坐甑，俨若轿垂帘。\n睡许蚊蟁伴，客难燕雀兼。",
        "dynasty": "宋",
        "collection_info": null
    },
    {
        "title": "和𥏐斋杂咏",
        "author": "赵希逢",
        "content": "急风狂雨三月头，门前一水涨清流。\n几回送客沧江上，愁逐乱红飞远洲。",
        "dynasty": "宋",
        "collection_info": null
    },
    {
        "title": "和幽居  其一",
        "author": "赵希逢",
        "content": "不用堆钱更买山，群峰前后翠遮阑。\n玻璃千顷清无滓，星月一天光动寒。\n得趣吟成千首易，逃空降服寸心难。\n梦魂胜境飞难到，只把翠微诗细看。",
        "dynasty": "宋",
        "collection_info": null
    },
    {
        "title": "和幽居  其二",
        "author": "赵希逢",
        "content": "不因搜句不曾忙，尽日柴门闭短墙。\n寄傲北窗闲着眼，任他书卷展风床。",
        "dynasty": "宋",
        "collection_info": null
    },
    {
        "title": "和幽居  其三",
        "author": "赵希逢",
        "content": "云锁烟封山几重，翠微深处夕阳红。\n径迂杨柳低迷路，木古藤萝密蔽空。\n枕漱有泉兼有石，衣披和月也和风。\n落花时或随流水，恍惚桃源陌与通。",
        "dynasty": "宋",
        "collection_info": null
    },
    {
        "title": "和幽居  其四",
        "author": "赵希逢",
        "content": "谢他逋客请回车，曳鈎清溪尽可渔。\n一饱何思更何虑，四时无欠亦无余。\n鸥闲与我两相似，鸠拙于人百不如。\n金马玉堂梦难到，凄凉分已爱吾庐。",
        "dynasty": "宋",
        "collection_info": null
    },
    {
        "title": "和清富楼  其一",
        "author": "赵希逢",
        "content": "禅味曾参老释昙，混融万象就中观。\n眼前风月随时幻，胸次干坤别样宽。\n自是临流清可赋，不成无酒白相看。\n碧潭秋月唯堪比，光莹吾心一片寒。",
        "dynasty": "宋",
        "collection_info": null
    },
    {
        "title": "和清富楼  其二",
        "author": "赵希逢",
        "content": "对景谁能不赋诗，凭高着眼到幽微。\n下临无地仙三岛，水远兼天山四围。\n岂但追陪闲着句，更应珍重为留衣。\n北山他日移文去，蕙帐无人月满扉。",
        "dynasty": "宋",
        "collection_info": null
    },
    {
        "title": "和田家  其一",
        "author": "赵希逢",
        "content": "门外无人水满池，独□一犬护门帏。\n蓦然踊跃闻声喜，翁媪犁锄带月归。",
        "dynasty": "宋",
        "collection_info": null
    },
    {
        "title": "和田家  其二",
        "author": "赵希逢",
        "content": "笠蓑懒把一身包，沾体何曾怕雨浇。\n待得年丰饶一饱，大家买酒醉溪桥。",
        "dynasty": "宋",
        "collection_info": null
    },
    {
        "title": "和田家  其三",
        "author": "赵希逢",
        "content": "挛耳蓬□色似烧，晚山归负错薪翘。\n逢人犹作娇羞态，无力轻将手托腰。",
        "dynasty": "宋",
        "collection_info": null
    },
    {
        "title": "和田家  其四",
        "author": "赵希逢",
        "content": "茅舍围围护刺笆，寂寥无处着纷挐。\n斜阳急趁牛羊下，社酒招邀三两家。",
        "dynasty": "宋",
        "collection_info": null
    },
    {
        "title": "和田家  其五",
        "author": "赵希逢",
        "content": "布衫裁就短平腰，两两三三步小桥。\n粗态撩人在何处，山花鬓畔露村娇。",
        "dynasty": "宋",
        "collection_info": null
    },
    {
        "title": "和田家  其六",
        "author": "赵希逢",
        "content": "豪门方夺吏还催，打户搥门陆续来。\n力弊筋驽不入腹，愁肠料得日千回。",
        "dynasty": "宋",
        "collection_info": null
    },
    {
        "title": "和田家  其七",
        "author": "赵希逢",
        "content": "赢粮破晓自薪樵，有米无柴着甚烧。\n更有一般欠区处，淡餐粝饭鼎中焦。",
        "dynasty": "宋",
        "collection_info": null
    },
    {
        "title": "和田家  其八",
        "author": "赵希逢",
        "content": "秋深场圃已登禾，窗下寒机暂释梭。\n积贮不教如栉比，索逋门外苦多多。",
        "dynasty": "宋",
        "collection_info": null
    },
    {
        "title": "和池亭即事",
        "author": "赵希逢",
        "content": "邂逅那堪皆我辈，一觞一咏觉情深。\n浮荣槐枕半炊梦，清兴竹林千古心。\n风涨晴空飞絮急，雨滋冷砌任苔侵。\n池亭小立便幽寂，时听清泉戛玉音。",
        "dynasty": "宋",
        "collection_info": null
    },
    {
        "title": "和山居",
        "author": "赵希逢",
        "content": "峨云羞杀鵔鸃冠，半掩山扉日不关。\n林下一般安分好，人生万事转头间。\n忘机禽鸟傍人语，入暮牛羊带日还。\n多少江山足诗料，一簑更好伴鸥闲。",
        "dynasty": "宋",
        "collection_info": null
    },
    {
        "title": "和村居",
        "author": "赵希逢",
        "content": "卜筑便幽僻，相逢喜客嘉。\n充庖锄野笋，饤坐拗山花。\n竹列阶前戟，山排门外衙。\n夜深谁是伴，风月两三家。",
        "dynasty": "宋",
        "collection_info": null
    },
    {
        "title": "和题溪庄",
        "author": "赵希逢",
        "content": "遥望秋韆露短墙，垂垂杨柳拂西庄。\n涨天无处着飞絮，过雨残红惊褪粧。\n禁火寒庖成辟谷，耐饥醉腹喜如囊。\n人生能有几寒食，回首东风梦一场。",
        "dynasty": "宋",
        "collection_info": null
    },
    {
        "title": "和南浦水阁",
        "author": "赵希逢",
        "content": "受风蓬鬓三千丈，何日金钗十二行。\n逆旅相逢成白眼，可怜空学捧心粧。",
        "dynasty": "宋",
        "collection_info": null
    },
    {
        "title": "和南剑水阁",
        "author": "赵希逢",
        "content": "莫把铅刀比莫邪，匣藏文采锁烟霞。\n可怜建水踪犹梗，因忆洛阳酒与花。\n寸念空劳驰北阙，真经早合诵南华。\n几回魂断云山外，一掬乡心未到家。",
        "dynasty": "宋",
        "collection_info": null
    },
    {
        "title": "和临清阁",
        "author": "赵希逢",
        "content": "蔬羹相对泼油葱，无事依僧万虑空。\n强拾放心看语录，肯将老眼犯尘红。\n本来无物台非镜，会得何心幡动风。\n料想临清高阁上，超然不与俗人同。",
        "dynasty": "宋",
        "collection_info": null
    },
    {
        "title": "和早春酒家",
        "author": "赵希逢",
        "content": "丰姿越女更吴姬，一笑能令酒力微。\n步月归来浑未醉，家人疑自剡溪归。",
        "dynasty": "宋",
        "collection_info": null
    },
    {
        "title": "和岁寒三友亭",
        "author": "赵希逢",
        "content": "春来到处富群英，浮浪应无实副名。\n独有岁寒三冷友，凌霜傲雪伴诗盟。",
        "dynasty": "宋",
        "collection_info": null
    },
    {
        "title": "和春闺杂咏",
        "author": "赵希逢",
        "content": "春溪买得柳穿鱼，酒兴飘飘生室庐。\n试问斗藏能有几，想应不似步兵厨。",
        "dynasty": "宋",
        "collection_info": null
    },
    {
        "title": "和早春层楼",
        "author": "赵希逢",
        "content": "谁架齐云百尺楼，舞衫歌扇贮风流。\n可怜脚力衰多矣，身未上时心已愁。",
        "dynasty": "宋",
        "collection_info": null
    },
    {
        "title": "和借景楼",
        "author": "赵希逢",
        "content": "静夜延孤月，清觞酌九霞。\n歌声传皓齿，悲思类鸣笳。\n窃听酤楼管，真成献佛花。\n无端恼狂客，酒兴满天涯。",
        "dynasty": "宋",
        "collection_info": null
    },
    {
        "title": "和双桂堂",
        "author": "赵希逢",
        "content": "排云直上叫天门，路入蟾宫不问人。\n缥缈飞梯高着步，广寒有殿四无邻。\n天香飘泛非凡境，仙桂栽培今几春。\n拟欲和根都拔取，有辞还恐到严宸。",
        "dynasty": "宋",
        "collection_info": null
    },
    {
        "title": "和茅亭",
        "author": "赵希逢",
        "content": "独坐茅亭濯晚凉，檐前万影立篔筜。\n数声萧琴浑疑雨，细细吹来却有香。",
        "dynasty": "宋",
        "collection_info": null
    },
    {
        "title": "和斗斋",
        "author": "赵希逢",
        "content": "笑他白足道人昙，准拟来同弥勒龛。\n悬肘不须夸印大，折腰归去傲窗南。\n久藏还喜有真一，就饮何妨说后三。\n萍实拾来相对剖，味甜疑是蜜中函。",
        "dynasty": "宋",
        "collection_info": null
    },
    {
        "title": "和南浦客邸",
        "author": "赵希逢",
        "content": "路滑山边石，滩浑水底沙。\n晓风动银烛，夜漏滴檐花。\n身伴灯为客，心随梦到家。\n顽云痴未散，合唤阿香车。",
        "dynasty": "宋",
        "collection_info": null
    },
    {
        "title": "和蛾眉亭",
        "author": "赵希逢",
        "content": "两山相挟作眉弯，不似横云照眼寒。\n料想当年余半额，至今留得与人看。",
        "dynasty": "宋",
        "collection_info": null
    },
    {
        "title": "和题丹青阁  其一",
        "author": "赵希逢",
        "content": "落日残霞映绮疎，群山横翠壮规模。\n登临那更添风月，唤作凌烟阁内图。",
        "dynasty": "宋",
        "collection_info": null
    },
    {
        "title": "和题丹青阁  其二",
        "author": "赵希逢",
        "content": "回合江流作梦环，谁将杰阁幻人寰。\n身腾寒碧临无池，目断空青送远山。\n渔笛一声苹蓼末，烟帆几片水云间。\n求田问舍非吾事，高卧何人似我闲。",
        "dynasty": "宋",
        "collection_info": null
    },
    {
        "title": "和再还建上旧店",
        "author": "赵希逢",
        "content": "枉将荆棘满园栽，不放阳和一点回。\n何事成阴种桃李，相逢一笑看春来。",
        "dynasty": "宋",
        "collection_info": null
    },
    {
        "title": "和登楼晚望  其一",
        "author": "赵希逢",
        "content": "远山寒暮景，无事试登楼。\n泛渚鸥终日，书空鴈迎秋。\n朱帘高卷□，雨渡自横舟。\n望极到何许，水穷天尽头。",
        "dynasty": "宋",
        "collection_info": null
    },
    {
        "title": "和登楼晚望  其二",
        "author": "赵希逢",
        "content": "一带江流接太虚，危楼特地幻荒芜。\n移来瀛丈三山胜，画出潇湘八景图。\n何处归帆随倦鸟，满汀落日照晴鳬。\n须臾得月添佳致，万顷寒冰浸玉壶。",
        "dynasty": "宋",
        "collection_info": null
    },
    {
        "title": "和九日溪楼远望",
        "author": "赵希逢",
        "content": "明时月与日俱阳，君子如何谪远方。\n青眼相看惟旧菊，白衣不至谩空觞。\n横秋过鴈书晴碧，薄暮屯云带夕黄。\n独倚危栏闲着句，惭无五字比韦郎。",
        "dynasty": "宋",
        "collection_info": null
    },
    {
        "title": "和晚醉金楼",
        "author": "赵希逢",
        "content": "少年曾客帝王州，醉倒不知何处楼。\n厌饮清欢成逐夜，时邀明月入帘鈎。",
        "dynasty": "宋",
        "collection_info": null
    },
    {
        "title": "和题莲花壁间",
        "author": "赵希逢",
        "content": "乱云翠拥千层盖，拳落时听雨打声。\n长笛隔江吹晚霁，水光月色两分明。",
        "dynasty": "宋",
        "collection_info": null
    },
    {
        "title": "和别馆即事",
        "author": "赵希逢",
        "content": "溪摇日色远生光，飞絮随风上下狂。\n缬间群花连野发，锦添稚笋满林香。\n斜阳落尽千山晚，带月归来一苇航。\n老矣追懽非我事，效颦子美访黄娘。",
        "dynasty": "宋",
        "collection_info": null
    },
    {
        "title": "和阅明妃传  其一",
        "author": "赵希逢",
        "content": "安边良将不收功，公主如何嫁犬戎。\n若使外孙知大父，单于不自杀其翁。",
        "dynasty": "宋",
        "collection_info": null
    },
    {
        "title": "和阅明妃传  其二",
        "author": "赵希逢",
        "content": "青冢今成土一堆，娇容埋玉恨难开。\n无端当日毛延寿，轻把毫端巧作媒。",
        "dynasty": "宋",
        "collection_info": null
    },
    {
        "title": "和读史",
        "author": "赵希逢",
        "content": "作史先须正论持，是非便把圣经稽。\n兄诛直笔周公弟，母出声言孔伋妻。\n恶戒欺君书指鹿，报嘉食客载鸣鸡。\n至今左右严官守，谁復将桐戏剪圭。",
        "dynasty": "宋",
        "collection_info": null
    },
    {
        "title": "和读汉史",
        "author": "赵希逢",
        "content": "丈夫一死谁能惜，直把微躯脱汉王。\n不学贪生求富贵，族夷身戮恨尤长。",
        "dynasty": "宋",
        "collection_info": null
    },
    {
        "title": "和读苏武李陵司马迁传  其一",
        "author": "赵希逢",
        "content": "不爱其身过易于，尽判一死外无余。\n麒麟阁上没公议，却把芳名最后书。",
        "dynasty": "宋",
        "collection_info": null
    },
    {
        "title": "和读苏武李陵司马迁传  其二",
        "author": "赵希逢",
        "content": "携手河梁一别归，衷情尽寄五言诗。\n故人妻子存乎否，因甚诗中无片辞。",
        "dynasty": "宋",
        "collection_info": null
    },
    {
        "title": "和读张子房传  其一",
        "author": "赵希逢",
        "content": "三杰留侯不敢名，肯随走狗例鬺烹。\n眼中早已无高粉，子击何尝有吕生。",
        "dynasty": "宋",
        "collection_info": null
    },
    {
        "title": "和读张子房传  其二",
        "author": "赵希逢",
        "content": "当年罝兔视亡秦，一击之余果莫寻。\n堪笑乘舆森万骑，也无一个眼开人。",
        "dynasty": "宋",
        "collection_info": null
    },
    {
        "title": "和夜读离骚",
        "author": "赵希逢",
        "content": "孤忠烈日与秋霜，千古英魂在水央。\n掩卷长吁悲往事，挑灯痛饮坐寒窗。\n始终与国当同戚，愤抑沉身亦近狂。\n狼跋等诗今可覆，怡然意味最深长。",
        "dynasty": "宋",
        "collection_info": null
    },
    {
        "title": "偈颂五十一首  其一",
        "author": "释大观",
        "content": "真不立，妄本空。\n七凹八凸，四闢六通。\n松声杂雨山长静，春色带寒花自红。",
        "dynasty": "宋",
        "collection_info": null
    },
    {
        "title": "偈颂五十一首  其二",
        "author": "释大观",
        "content": "滴滴檐前闻不闻，镜清无舌与谁论。\n夜来几阵尤霶霈，欺压斜阳绿到根。",
        "dynasty": "宋",
        "collection_info": null
    },
    {
        "title": "偈颂五十一首  其三",
        "author": "释大观",
        "content": "空手把鉏头，男命怕罗睺。\n步行骑水牛，石虎生肉彪。\n人从桥上过，桥流水不流。\n羲和鞭白日，少昊行清秋。",
        "dynasty": "宋",
        "collection_info": null
    },
    {
        "title": "偈颂五十一首  其四",
        "author": "释大观",
        "content": "觅之不得，不觅奚彰。\n戳瞎顶门，炜炜煌煌。\n桑畴雨过罗纨腻，麦垄风来餠饵香。",
        "dynasty": "宋",
        "collection_info": null
    },
    {
        "title": "偈颂五十一首  其五",
        "author": "释大观",
        "content": "开口失，闭口丧。\n脱白露浄，矢在絃上。",
        "dynasty": "宋",
        "collection_info": null
    },
    {
        "title": "偈颂五十一首  其六",
        "author": "释大观",
        "content": "十二月十五，石人相耳语。\n梅开寒谷春，雪滴晴檐雨。\n太分明，何所覩，南泉不打盐官鼓。",
        "dynasty": "宋",
        "collection_info": null
    },
    {
        "title": "偈颂五十一首  其七",
        "author": "释大观",
        "content": "不动本位，瑞应人间。\n冠羣灵而首出，摄大千于毫端。\n万彙熙熙兮春台之乐，万邦纳纳兮盘石之安。\n从教戴天履地，击壤鼓腹兮不知天地之宽。",
        "dynasty": "宋",
        "collection_info": null
    },
    {
        "title": "偈颂五十一首  其八",
        "author": "释大观",
        "content": "作者相逢，一西一东。\n断碑刊白字，当道种青松。",
        "dynasty": "宋",
        "collection_info": null
    },
    {
        "title": "偈颂五十一首  其九",
        "author": "释大观",
        "content": "三世诸佛不知有，覆水难收。\n狸奴白牯却知有，头上安头。\n白日西沈，黄河北流。\n推倒门前案山子，从教坐地看扬州。",
        "dynasty": "宋",
        "collection_info": null
    },
    {
        "title": "偈颂五十一首  其一○",
        "author": "释大观",
        "content": "一入咸阳尽旧游，春风台榭对芳洲。\n非关好景留人醉，自是行人醉不休。",
        "dynasty": "宋",
        "collection_info": null
    },
    {
        "title": "偈颂五十一首  其一一",
        "author": "释大观",
        "content": "三迭秋风古调清，移商换征许谁听。\n周郎一顾扬鞭去，云外数峰江上青。",
        "dynasty": "宋",
        "collection_info": null
    },
    {
        "title": "偈颂五十一首  其一二",
        "author": "释大观",
        "content": "天门日射黄金榜，宫殿晴熏赤羽旗。\n四海九州齐入贡，春风又到万年枝。",
        "dynasty": "宋",
        "collection_info": null
    },
    {
        "title": "偈颂五十一首  其一三",
        "author": "释大观",
        "content": "世尊不说说，正月孟春犹寒。\n迦叶不闻闻，二月仲春渐暄。",
        "dynasty": "宋",
        "collection_info": null
    },
    {
        "title": "偈颂五十一首  其一四",
        "author": "释大观",
        "content": "倒拈折筯搅沧溟，无限鱼龙暗裏惊。\n一笑机关轻捩转，东湖午夜月华明。",
        "dynasty": "宋",
        "collection_info": null
    },
    {
        "title": "偈颂五十一首  其一五",
        "author": "释大观",
        "content": "终日忙忙，秀支替戾刚。\n那事无妨，仆谷劬秃当。\n不动智佛，长时七出八没。\n憍梵钵提，对人倒腹倾肠。",
        "dynasty": "宋",
        "collection_info": null
    },
    {
        "title": "偈颂五十一首  其一六",
        "author": "释大观",
        "content": "碍塞处，有通疏。\n看不足，绰有余。\n千古华山山下路，输他潘阆倒骑馿。",
        "dynasty": "宋",
        "collection_info": null
    },
    {
        "title": "偈颂五十一首  其一七",
        "author": "释大观",
        "content": "凌霄跨竈，凌灭吾宗。\n危分险布，铁网千重。\n三更白如昼，掇转太虚空。\n幻智庵前觅不得，萧萧松竹引清风。",
        "dynasty": "宋",
        "collection_info": null
    },
    {
        "title": "偈颂五十一首  其一八",
        "author": "释大观",
        "content": "平常是道，不涉平常。\n颠来倒去，规圆矩方。\n林花着雨胭脂落，水荇牵风翠带长。",
        "dynasty": "宋",
        "collection_info": null
    },
    {
        "title": "偈颂五十一首  其一九",
        "author": "释大观",
        "content": "峰峦秀异，鹤不停机。\n灵木迢然，凤无依倚。",
        "dynasty": "宋",
        "collection_info": null
    },
    {
        "title": "偈颂五十一首  其二○",
        "author": "释大观",
        "content": "孤危不立，坐断千差。\n有笑陪宾，无赃验贼。",
        "dynasty": "宋",
        "collection_info": null
    },
    {
        "title": "偈颂五十一首  其二一",
        "author": "释大观",
        "content": "取不得舍不得，不可得中只么得。\n万籁收声兮万象自闲，秋水吞空兮秋天一色。",
        "dynasty": "宋",
        "collection_info": null
    },
    {
        "title": "偈颂五十一首  其二二",
        "author": "释大观",
        "content": "日復日，夜復夜。\n窦八布衫穿，虚空生柄欛。",
        "dynasty": "宋",
        "collection_info": null
    },
    {
        "title": "偈颂五十一首  其二三",
        "author": "释大观",
        "content": "宽廓非外，寂寥非内。\n拽转虚空，须弥粉碎。\n土宿颔下髭鬚长，波斯眼深鼻孔大。",
        "dynasty": "宋",
        "collection_info": null
    },
    {
        "title": "偈颂五十一首  其二四",
        "author": "释大观",
        "content": "圆觉伽蓝，牛头北马头南。\n平等性智，七十三八十四。\n齩定牙关，四棱蹋地。",
        "dynasty": "宋",
        "collection_info": null
    },
    {
        "title": "偈颂五十一首  其二五",
        "author": "释大观",
        "content": "久晴还雨，禾山解打鼓。\n久雨还晴，普化爱摇铃。\n钱是足陌，物是定价，赵州直得五年分疏不下。",
        "dynasty": "宋",
        "collection_info": null
    },
    {
        "title": "偈颂五十一首  其二六",
        "author": "释大观",
        "content": "井梧叶叶响飕飗，搅动明河万里秋。\n楖𣗖摩挲生远兴，白云流水共悠悠。\n不是寒山子，谁临古渡头。",
        "dynasty": "宋",
        "collection_info": null
    },
    {
        "title": "偈颂五十一首  其二七",
        "author": "释大观",
        "content": "一见便见，临崖浒眼。\n一得永得，坐井观天。",
        "dynasty": "宋",
        "collection_info": null
    },
    {
        "title": "偈颂五十一首  其二八",
        "author": "释大观",
        "content": "秋光杪暮，霜吹凄肃。\n无位真人，草眠露宿。\n慈云忍俊不禁，试为临风招之，式微式微胡不归。\n胡不归，一堂和气春熙熙。\n三条椽下堪自怡，东挨西倚终奚为。",
        "dynasty": "宋",
        "collection_info": null
    },
    {
        "title": "偈颂五十一首  其二九",
        "author": "释大观",
        "content": "春风缓，春日暖。\n山鸟嘲啾，山花烂熳。\n达磨面壁九年，归宗拭坏双眼。\n诸人还会么，南山粲，白石烂。",
        "dynasty": "宋",
        "collection_info": null
    },
    {
        "title": "偈颂五十一首  其三○",
        "author": "释大观",
        "content": "拥之不聚，拨之不散。\n听之不闻，觑之不见。",
        "dynasty": "宋",
        "collection_info": null
    },
    {
        "title": "偈颂五十一首  其三一",
        "author": "释大观",
        "content": "生也如是，白骼树头鱼扇子。\n死也如是，泥牛饮干东涧水。\n更待说偈，舜若多神三赤喙。\n讨甚巴鼻，丑恶重童无处洗。\n径山供尽死款，慈云也不相饶，从来生死不同条。",
        "dynasty": "宋",
        "collection_info": null
    },
    {
        "title": "偈颂五十一首  其三二",
        "author": "释大观",
        "content": "不慕诸圣，不重己灵。\n櫜弓戢矢，坐享太平。\n德山有棒，正好束之高阁。\n临济有喝，也应无处施呈。",
        "dynasty": "宋",
        "collection_info": null
    },
    {
        "title": "偈颂五十一首  其三三",
        "author": "释大观",
        "content": "莲开陆地，海涌鳌山。\n不知今夕是何夕，山林城市约同看。",
        "dynasty": "宋",
        "collection_info": null
    },
    {
        "title": "偈颂五十一首  其三四",
        "author": "释大观",
        "content": "闹浩浩，静悄悄。\n古策风高，玉壶春晓。\n左顾无瑕，右盼已老。",
        "dynasty": "宋",
        "collection_info": null
    },
    {
        "title": "偈颂五十一首  其三五",
        "author": "释大观",
        "content": "三百余会，尽是死句。\n娑罗树间，翻成活句。\n活中死，死中活，水绿山青，天宽地阔。",
        "dynasty": "宋",
        "collection_info": null
    },
    {
        "title": "偈颂五十一首  其三六",
        "author": "释大观",
        "content": "痴痴兀兀，乖乖厓厓。\n水乳和同，肝胆楚越。\n共倚阑干舒笑眼，四山松桂动秋风。",
        "dynasty": "宋",
        "collection_info": null
    },
    {
        "title": "偈颂五十一首  其三七",
        "author": "释大观",
        "content": "片段悠扬点太空，卷舒无地觅行踪。\n业风有意相交辊，又復从龙过别峰。",
        "dynasty": "宋",
        "collection_info": null
    },
    {
        "title": "偈颂五十一首  其三八",
        "author": "释大观",
        "content": "暗瓦霜凝寒客梦，晴窗日透借朝温。\n不能缄口围炉坐，敛袂空趋画戟门。\n堪悲堪笑不动尊，天津桥看弄胡孙。\n此意与谁论，长者子无裩。",
        "dynasty": "宋",
        "collection_info": null
    },
    {
        "title": "偈颂五十一首  其三九",
        "author": "释大观",
        "content": "淮云惨淡，淮水枯竭。\n径山老子无言说，喝得岩厓成百裂，末后全提太亲切。\n笑不彻，哭不彻，憍梵钵提惊吐舌。",
        "dynasty": "宋",
        "collection_info": null
    },
    {
        "title": "偈颂五十一首  其四○",
        "author": "释大观",
        "content": "众毛成毬，众水成流。\n众人成市，众土成丘。\n育王聚众作夏，今夏东州，明夏西州。",
        "dynasty": "宋",
        "collection_info": null
    },
    {
        "title": "偈颂五十一首  其四一",
        "author": "释大观",
        "content": "霜风未老，爱景如春。\n空洞绝朕，弥满剎尘。\n今日明日，瞥喜瞥嗔，暗把风流卖与人。",
        "dynasty": "宋",
        "collection_info": null
    },
    {
        "title": "偈颂五十一首  其四二",
        "author": "释大观",
        "content": "九日无白醪，紫萸烹茗好。\n今古说登高，谁踏古皇道。\n落叶鼓真风，黄菊说玄要。\n自笑太无端，相牵入荒草。",
        "dynasty": "宋",
        "collection_info": null
    },
    {
        "title": "偈颂五十一首  其四三",
        "author": "释大观",
        "content": "春雨如膏，春云如鹤。\n春草离离，春花灼灼。\n骑声盖色兮何太乖张，毫忽不形兮填沟塞壑。\n直往无前，犹欠一着。",
        "dynasty": "宋",
        "collection_info": null
    },
    {
        "title": "偈颂五十一首  其四四",
        "author": "释大观",
        "content": "慈深愿广育圣明，首出万国之仪刑。\n寿崇功德无能名，妙高山色青又青。",
        "dynasty": "宋",
        "collection_info": null
    },
    {
        "title": "偈颂五十一首  其四五",
        "author": "释大观",
        "content": "行不到处行一步，甜瓜彻蒂甜。\n说不到处说一句，苦瓠连根苦。\n扫尽从前闲佛祖，发机须是千钧弩。",
        "dynasty": "宋",
        "collection_info": null
    },
    {
        "title": "偈颂五十一首  其四六",
        "author": "释大观",
        "content": "律非缚，禅非脱。\n蝴蝶梦庄周，周公制礼乐。\n会则事同一家，不会则万别千差。\n一片白云生岭上，几回开了又还遮。",
        "dynasty": "宋",
        "collection_info": null
    },
    {
        "title": "偈颂五十一首  其四七",
        "author": "释大观",
        "content": "春色融融，花气蒙蒙。\n六窗俱不钥，当处不留踪。\n危栏同徧倚，身在寂寥中。\n几欲全提先漏洩，滑唇黄鸟弄春风。",
        "dynasty": "宋",
        "collection_info": null
    },
    {
        "title": "偈颂五十一首  其四八",
        "author": "释大观",
        "content": "簸土扬尘，金刚正体。\n七颠八倒，大寂定门。\n排空烟嶂添愁色，着雨林花带泪痕。",
        "dynasty": "宋",
        "collection_info": null
    },
    {
        "title": "偈颂五十一首  其四九",
        "author": "释大观",
        "content": "见见之时，雨洗淡红桃萼嫩。\n见非是见，风摇浅碧柳丝轻。\n见犹离见，白云影裏怪石露。\n见莫能及，流水光中古木清。",
        "dynasty": "宋",
        "collection_info": null
    },
    {
        "title": "偈颂五十一首  其五○",
        "author": "释大观",
        "content": "监本倔强，匙挑不上。\n馽空云蒂补虚空，陆地滔天翻白浪。\n暗中拈出定命竿，鹘眼鹰睛迷向当。\n老和尚为谁没齿更穿龈，从教疑杀天下人。",
        "dynasty": "宋",
        "collection_info": null
    },
    {
        "title": "偈颂五十一首  其五一",
        "author": "释大观",
        "content": "荆棘锋刃丛，洞房丝竹裏。\n威凤何须住碧梧，卧龙终不鑑止水。",
        "dynasty": "宋",
        "collection_info": null
    },
    {
        "title": "颂古十七首  其一",
        "author": "释大观",
        "content": "干坤虽有作，太平本无象。\n赫日正中天，去却修罗掌。",
        "dynasty": "宋",
        "collection_info": null
    },
    {
        "title": "颂古十七首  其二",
        "author": "释大观",
        "content": "自是兵家贵伐谋，鏖锋擒敌未为优。\n沈沈刁斗三更月，玉帐威行紫塞秋。",
        "dynasty": "宋",
        "collection_info": null
    },
    {
        "title": "颂古十七首  其三",
        "author": "释大观",
        "content": "忽看龙舟压浪飞，鼓声催促笛声悲。\n锦标到手还轻放，转得头来事已非。",
        "dynasty": "宋",
        "collection_info": null
    },
    {
        "title": "颂古十七首  其四",
        "author": "释大观",
        "content": "故园红紫自芳菲，不在春风着意吹。\n待得征人重回首，枝头香雪已纷披。",
        "dynasty": "宋",
        "collection_info": null
    },
    {
        "title": "颂古十七首  其五",
        "author": "释大观",
        "content": "纔是贪他便着他，其间半露又全遮。\n只今谁是傍观者，一笑何劳挂齿牙。",
        "dynasty": "宋",
        "collection_info": null
    },
    {
        "title": "颂古十七首  其六",
        "author": "释大观",
        "content": "吹无孔笛，和毡拍版。\n父子和同，冰炭相反。\n末上之机果若何，定州元出花瓷碗。",
        "dynasty": "宋",
        "collection_info": null
    },
    {
        "title": "颂古十七首  其七",
        "author": "释大观",
        "content": "一鼓熏风至自南，再行璧月挂苍杉。\n锦筵公子方沈醉，白雪幽兰空再三。",
        "dynasty": "宋",
        "collection_info": null
    },
    {
        "title": "颂古十七首  其八",
        "author": "释大观",
        "content": "咄哉古墓一狐精，化作人来耍弄人。\n华表未然先败也，至今无地可容身。",
        "dynasty": "宋",
        "collection_info": null
    },
    {
        "title": "颂古十七首  其九",
        "author": "释大观",
        "content": "休论凤箭射乌巢，看取虚弓落九包。\n收放若为逃羿手，控弦傍助亦徒劳。",
        "dynasty": "宋",
        "collection_info": null
    },
    {
        "title": "颂古十七首  其一○",
        "author": "释大观",
        "content": "两声不合共交肩，毒手纔施报老拳。\n今日上天同碧落，明朝入地共黄泉。",
        "dynasty": "宋",
        "collection_info": null
    },
    {
        "title": "颂古十七首  其一一",
        "author": "释大观",
        "content": "客泛灵槎犯斗牛，银河碧海暗通流。\n昆仑推倒无依倚，万里长空一样秋。",
        "dynasty": "宋",
        "collection_info": null
    },
    {
        "title": "颂古十七首  其一二",
        "author": "释大观",
        "content": "贾勇扬旌无大敌，看看身已陷重围。\n要令夺角衝关去，驾与青龙不解骑。",
        "dynasty": "宋",
        "collection_info": null
    },
    {
        "title": "颂古十七首  其一三",
        "author": "释大观",
        "content": "饥人贪食良农粟，渴汉错饮蛊家水。\n对面还成千里遥，贼人有智过君子。",
        "dynasty": "宋",
        "collection_info": null
    },
    {
        "title": "颂古十七首  其一四",
        "author": "释大观",
        "content": "张公屋畔尽桑麻，李老园中只种花。\n满目风光无限好，笑呼银盌酌流霞。",
        "dynasty": "宋",
        "collection_info": null
    },
    {
        "title": "颂古十七首  其一五",
        "author": "释大观",
        "content": "江面无风平似镜，转头变态互呈新。\n冯夷驾浪险难涉，渔父操舟妙若神。",
        "dynasty": "宋",
        "collection_info": null
    },
    {
        "title": "颂古十七首  其一六",
        "author": "释大观",
        "content": "叶脱风高天地秋，长江衮衮只东流。\n行人不折离亭柳，羌笛空吹落日愁。",
        "dynasty": "宋",
        "collection_info": null
    },
    {
        "title": "颂古十七首  其一七",
        "author": "释大观",
        "content": "善战何如善用谋，孙吴兵法岂同俦。\n秋风古塞看形势，一样边声两样愁。",
        "dynasty": "宋",
        "collection_info": null
    },
    {
        "title": "出山相赞",
        "author": "释大观",
        "content": "入山去龙章凤质，出山来败衣勃率。\n更将悟底分疎，添得一场𣸩淈。",
        "dynasty": "宋",
        "collection_info": null
    },
    {
        "title": "补陀大士赞",
        "author": "释大观",
        "content": "海天寥泬，海岸孤绝。\n见得亲切，虚空钉橛。\n怒涛舂碎岩前月。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释大观",
        "content": "倩盼动婵娟，常持六万言。\n金沙滩上月，五欲浪中翻。",
        "dynasty": "宋",
        "collection_info": null
    },
    {
        "title": "越王感应大士赞",
        "author": "释大观",
        "content": "海山崭绝，海涛舂撞。\n海风披拂，海云飘扬。\n仰慧日之破暗兮谁其迷照，观普门之不钥兮去不至方。\n感应道交，叵测叵量。\n越国投诚，菩提影现。\n我作是说，增金以黄。",
        "dynasty": "宋",
        "collection_info": null
    },
    {
        "title": "过水布袋赞",
        "author": "释大观",
        "content": "深则厉，浅则揭。\n七十二汀，无风浪起。",
        "dynasty": "宋",
        "collection_info": null
    },
    {
        "title": "布袋赞",
        "author": "释大观",
        "content": "兜率陀天，长汀管界。\n泼布袋打开，自买还自卖。\n眨上眉毛，败也败也。",
        "dynasty": "宋",
        "collection_info": null
    },
    {
        "title": "维摩赞",
        "author": "释大观",
        "content": "环堵室，十笏地。\n咄哉维摩，病在者裏。",
        "dynasty": "宋",
        "collection_info": null
    },
    {
        "title": "丰干寒拾赞",
        "author": "释大观",
        "content": "来何处，去何之。\n与二子，何所期。\n虎视眈眈，阴飈凄凄。",
        "dynasty": "宋",
        "collection_info": null
    },
    {
        "title": "寒山扫地赞",
        "author": "释大观",
        "content": "横也扫，竖也扫。\n七佛之师，狼藉不少。",
        "dynasty": "宋",
        "collection_info": null
    },
    {
        "title": "拾得收菜滓赞",
        "author": "释大观",
        "content": "一机不副，截断千差。\n瓶泻妙答，缀齿粘牙。\n何如在国清寺裏，偷佛饭食菜滓。",
        "dynasty": "宋",
        "collection_info": null
    },
    {
        "title": "渡芦达磨赞",
        "author": "释大观",
        "content": "南头问，不善答。\n北头去，不相合。\n自谓踏得着，全然没交涉。\n无枝叶处，枝叶纵横。\n无风波处，风波匼匝。",
        "dynasty": "宋",
        "collection_info": null
    },
    {
        "title": "达磨赞",
        "author": "释大观",
        "content": "一花移自西，五叶香灿烂。\n嗅蕊与寻芳，纷如蜂蝶乱。\n地阔天宽，难图滋蔓。",
        "dynasty": "宋",
        "collection_info": null
    },
    {
        "title": "罗汉赞",
        "author": "释大观",
        "content": "藕窍藏身，不形一缕。\n掀播风云，泽徧大地。\n彼其隠现大小之不同，终莫能逃乎应量之器。\n明眼人前，可贱可贵。",
        "dynasty": "宋",
        "collection_info": null
    },
    {
        "title": "大慧宏智二禅师揖让图赞",
        "author": "释大观",
        "content": "载色载笑，和气津津。\n半前落后，超轶绝尘。\n瘴面忽泽兮疾雷将奋，犀颅茁霜兮枯木生春。\n腹背受敌，百万买邻。\n相见易得好，共事难为人。",
        "dynasty": "宋",
        "collection_info": null
    },
    {
        "title": "莲社图赞",
        "author": "释大观",
        "content": "天运悠悠终典午，竞从庐阜寻归处。\n凿池种藕拟奚为，西山几度看悬鼓。\n爱酒渊明挽不来，贪佛灵运推不去。\n同盟二九姑置之，咄尔而今在何许。",
        "dynasty": "宋",
        "collection_info": null
    },
    {
        "title": "远法师陆修静赞",
        "author": "释大观",
        "content": "一笑相逢，悠然意消。\n植藩篱兮肝胆楚越，外形骸兮鹏鷃逍遥。\n凉襟洒洒兮何须鹤驭之风，别袖翩翩兮不见虎溪之桥。\n此东林六事之一兮，犹可想见其丰标。\n古不可挽，今不可招。\n火生莲花，雪长芭蕉。",
        "dynasty": "宋",
        "collection_info": null
    },
    {
        "title": "东山源和尚赞",
        "author": "释大观",
        "content": "门裏虫，蛊裏毒。\n纔过凌霄峰，浑家成不睦。\n指白为黑兮质证有头之冤，改调移声兮唱出无谱之曲。\n自奉川之富沙以至乎剑池，深处兮有谁共躅。\n何须象骨岩高，须知已展不缩。\n韶成九包至，樵唱一夔足。\n家私莫隠，全封半幅。\n赞之駡之，口哑舌秃。",
        "dynasty": "宋",
        "collection_info": null
    },
    {
        "title": "顽空法师赞",
        "author": "释大观",
        "content": "眼头生角，囊裏盛锥。\n驾古轨辙，闢坦路达。\n龙藏忘筌兮揭义天之寥豁，麈尾倒握兮翻辩澜之渺瀰。\n堂堂之陈，正正之旗。\n非其所是，是其所非。\n发老啸之韬略，茂老豁之孙枝。\n迨其涅槃后，有借万象舌兮其谁知之。",
        "dynasty": "宋",
        "collection_info": null
    },
    {
        "title": "寒谷晖法师赞",
        "author": "释大观",
        "content": "祖庭力探，义天横截。\n南湖雨华，屡踞前列。\n鼎峙三观兮于菟元斑，区分一乘兮尾闾自泄。\n海阔山遥，难追轨辙。\n云暖谁寻寒谷春，晴宵又耿长空月。",
        "dynasty": "宋",
        "collection_info": null
    },
    {
        "title": "汉章云法师赞",
        "author": "释大观",
        "content": "魁梧厚厖，慈和安祥。\n声在江湖品目，仪表衡台学场。\n空假中之列三兮，一与三之不立。\n修多罗如标月兮，指与月之俱忘。\n四处提撕，四花飞扬。\n未老掩光，返常寂光。\n此其所以为柏庭之克家，云公汉章者也。",
        "dynasty": "宋",
        "collection_info": null
    },
    {
        "title": "云谷粹长老赞",
        "author": "释大观",
        "content": "閒如云，虚如谷。\n岁晚一庵，湖山千簇。\n师资相忘，古灵何必拊背。\n动静无间，茶陵空自跌足。\n一味卷舌冥怀，付与松风度曲。\n玉几如此抑扬，也是唤么作六。",
        "dynasty": "宋",
        "collection_info": null
    },
    {
        "title": "芝岩禅师赞",
        "author": "释大观",
        "content": "和气蔼丛芝，触着变荆棘。\n笑把凌霄峰信脚踏翻，直得新昌石佛额头汗出。\n慈云峰顶，机用纵横。\n凌空驾虚，从其建立。\n高崙苍苍，东湖羃羃。\n僧繇妙笔亦难传，丝毫不动成狼藉。\n咦。",
        "dynasty": "宋",
        "collection_info": null
    },
    {
        "title": "照讲师赞",
        "author": "释大观",
        "content": "口哆眉厖，坐如钉桩。\n戒香逆风，孤行凌霜。\n一新受经重其本，三主法社持其纲。\n此其所以发毫端毗尼藏，而树末世精进幢者也。",
        "dynasty": "宋",
        "collection_info": null
    },
    {
        "title": "南磵果法师赞",
        "author": "释大观",
        "content": "气和色庄，襟度洋洋。\n雪残春嶂，月午秋江。\n峙凌虚金碧兮增飞来小朶之奇观，发昔人幽潜兮来典午咸和之遗芳。\n或见或闻，意消心降。\n若夫奉己淡薄，接物慈祥。\n不泥文字，不堕平常。\n此所以为北峰之克家，而于自受用三昧中，合乎性具之宗纲。",
        "dynasty": "宋",
        "collection_info": null
    },
    {
        "title": "颐蒙法师赞",
        "author": "释大观",
        "content": "癯然容仪，轩然作为。\n古潜清苕，珠媚蟾辉。\n筌忘大部兮半点不胶名相，冥通三观兮一毫不着玄微。\n石磵付衣，末流蓍龟。\n山雷山泉兮从教名𢷕，虚空解讲兮其谁知之。",
        "dynasty": "宋",
        "collection_info": null
    },
    {
        "title": "山隠居士赞",
        "author": "释大观",
        "content": "僧之形，人之英。\n何所作兮畦衣常披，何所说兮玉麈常横。\n世情悠悠兮若秋云之淡，胸次了了兮悬秋月之明。\n其禀也灵，其施也平。\n六窗自虚，万象自呈。\n斯何人欤，岂不入山林而隠，不濯沧浪而清者耶。",
        "dynasty": "宋",
        "collection_info": null
    },
    {
        "title": "樊路分为母陈安人请赞",
        "author": "释大观",
        "content": "母仪慈淑，阃范持循。\n善行冰雪，寿骨松椿。\n雍容堂上兮凤霞俨俨，罗列堂下兮兰玉诜诜。\n厚德阴储兮留乎奕叶，和气辑睦兮浃乎乡邻。\n媲城东之作家兮付佛身于等幻，秉月上之迅机兮应日用而常亲。\n若问其中转身处，虚空揣出妙无痕。",
        "dynasty": "宋",
        "collection_info": null
    },
    {
        "title": "自赞",
        "author": "释大观",
        "content": "是境不涉，逢缘不借。\n恶人随顺，喜人凌跨。\n拨千圣剩语为画处山川，笑从上发机如巾结兔马。\n丝糁弗容留，虚空生柄欛。\n只今纳败向谁，他駡不如自駡。",
        "dynasty": "宋",
        "collection_info": null
    },
    {
        "title": "保福溥长老请赞",
        "author": "释大观",
        "content": "云门普，千钧弩。\n蓦地一发，当阳饮羽。\n冤有头兮债有主。",
        "dynasty": "宋",
        "collection_info": null
    },
    {
        "title": "法喜泾长老请赞",
        "author": "释大观",
        "content": "有准绳，无捉摸。\n开口错商量，铁蒺藜确确。\n日冷月热，泾清渭浊，昨夜凤巢生鸑鷟。",
        "dynasty": "宋",
        "collection_info": null
    },
    {
        "title": "集福鑑长老请赞",
        "author": "释大观",
        "content": "雷轰电驰，寸毫尺釐。\n全机大用，放下竹篦。\n突出云门顾鑑，咦。",
        "dynasty": "宋",
        "collection_info": null
    },
    {
        "title": "明化惟长老请赞",
        "author": "释大观",
        "content": "为无所为，益无所益。\n和气如春，近傍不得。\n有时崄处少机关，拶倒临济白拈贼。\n以冤报冤，其义不忒。",
        "dynasty": "宋",
        "collection_info": null
    },
    {
        "title": "溢首座请赞",
        "author": "释大观",
        "content": "{毛畏}{毛畏}𣯧𣯧，颙颙昂昂。\n强出人前，果见乖张。\n直如劈竹而人罕知其曲，圆如走丸而吾常用其方。\n闻说我宗甚奇特，当甚多年苕帚桩。\n明修栈道，暗渡陈仓。\n出语全无碑记，考贼不用证赃。\n敢滥称花木瓜直下儿孙，真所谓米尽到糠。\n箇样嘴脸非惟人恶，吾亦自恶，那堪形之丹青，悬之高堂。\n第一分付断云，付与丙丁收藏。\n覆水自来收不得，从教四海沸如汤。",
        "dynasty": "宋",
        "collection_info": null
    },
    {
        "title": "西山泳长老请赞",
        "author": "释大观",
        "content": "馽空云蒂，补太虚缝。\n虽在穷相手头，却要因人发用。\n等閒撞着箇冤家，活脱临时看拈弄。",
        "dynasty": "宋",
        "collection_info": null
    },
    {
        "title": "栖真身长老请赞",
        "author": "释大观",
        "content": "我无我，柰这箇。\n眨得眼，话已堕。\n翻转面皮，放人不过。\n搥碎连城之璧，大肆秦人之祸。",
        "dynasty": "宋",
        "collection_info": null
    },
    {
        "title": "梨洲戒长老请赞",
        "author": "释大观",
        "content": "相牵相引，自拈自弄。\n赚正因人，变灭胡种。\n业在其中不自知，九成韶集丹山凤。",
        "dynasty": "宋",
        "collection_info": null
    },
    {
        "title": "小师清默请赞",
        "author": "释大观",
        "content": "直如鈎，曲如弦。\n拍盲使去，罔测其然。\n不解深跧，强出人前。\n默然兮意传更待馿年。",
        "dynasty": "宋",
        "collection_info": null
    },
    {
        "title": "小师清泰请赞",
        "author": "释大观",
        "content": "瞥喜瞥嗔，没头没脑。\n道泰时清，生风起草。\n等閒相撞，黑漆竹篦劈面来。\n无禅可谈，三寸舌头胡乱扫。\n九九百百，自不知老。\n称为临济儿孙，顽石何曾是宝。",
        "dynasty": "宋",
        "collection_info": null
    },
    {
        "title": "小师清瑞请赞",
        "author": "释大观",
        "content": "萎萎蕤蕤，自把不定，人多不悦。\n一味从空架空，知他有何所说。\n养子缘，迷子诀，六月炎炎飘瑞雪。",
        "dynasty": "宋",
        "collection_info": null
    },
    {
        "title": "寿平章秋壑师相",
        "author": "释大观",
        "content": "稽首毗卢法身主，三身一体圆满觉。\n曼殊室利大智海，普贤清浄行愿门。\n大慈悲父观世音，信住行向地等妙。\n五十三位善知识，权实拥护天龙神。\n慈威加被俨在上，鑑兹赞祝日行空。\n癸酉仲秋之八日，定光金地产异人。\n自威音前秉正因，向灵山上受记莂。\n优钵孕奇时一现，昴宿腾精瑞两间。\n千灵嘉会当其时，君臣道合若符节。\n昇平规模愈持重，呼吸变故常镇浮。\n身徇国难入重险，手扶日毂升中天。\n远夷缩缩惮威略，生民熙熙安袵席。\n嗣皇矜式尊为师，万彙仰戴恃为命。\n佛法流行明盛世，持世护法端有凭。\n二千年后视今日，二千年前等无异。\n如来慧命期永续，众生正信当不断。\n整顿干坤大力量，安乐黎庶大福德。\n我此伽蓝鄮岭东，释尊舍利所镇临。\n即兹吉祥殊胜地，衮绣光仪立寿祠。\n穰穰缁侣方俨集，钟鼓梵呗何所祝。\n万象舌头悉称寿，宝塔显为舒瑞光。\n昔阿育王造佛塔，其数满八万四千。\n一塔该八万四千，八万四千同一塔。\n八万四千妙吉祥，八万四千妙殊胜。\n愿均吉祥与殊胜，散作寿域无边春。",
        "dynasty": "宋",
        "collection_info": null
    },
    {
        "title": "题觉心居士转物轩",
        "author": "释大观",
        "content": "两沼滟寒碧，一堂纳宽閒。\n高柳逢春新翠展，寒梅霁雪清香繁。\n好本栽培常烂熳，四序芳馨看互换。\n杂华境徧剎尘中，十波罗蜜更主伴。\n觉心隠几随彷徉，六用俱妙无可降。\n跏趺不语亦不默，篆烟一缕春昼长。\n释迦老子何所见，教谭三百皆方便。\n就中一处最亲切，转物不为物所转。\n此堂物物元无殊，随人受用有亲疎。\n尘尘摄入大毗卢，应笑本来物无转亦无。",
        "dynasty": "宋",
        "collection_info": null
    },
    {
        "title": "人我担",
        "author": "释大观",
        "content": "分人分我谩多端，一串黄金锁骨寒。\n善贾何曾停死货，明明担出与人看。",
        "dynasty": "宋",
        "collection_info": null
    },
    {
        "title": "示锦屏赵高士",
        "author": "释大观",
        "content": "真游谁管客程赊，阆苑春风几度花。\n若会粟中藏世界，寥阳不是玉皇家。",
        "dynasty": "宋",
        "collection_info": null
    },
    {
        "title": "性空",
        "author": "释大观",
        "content": "万有俱该等太虚，更须拈却赵州无。\n如今若欲知端的，舜若新添颔下鬚。",
        "dynasty": "宋",
        "collection_info": null
    },
    {
        "title": "绝诠",
        "author": "释大观",
        "content": "虚空讲得四花飞，大地山河总发机。\n碧眼黄头无处觅，是中元不动唇皮。",
        "dynasty": "宋",
        "collection_info": null
    },
    {
        "title": "日本仙侍者归国",
        "author": "释大观",
        "content": "三应声中密意通，分明饭布裹春风。\n休论亲切不亲切，巨舶回程至海东。",
        "dynasty": "宋",
        "collection_info": null
    },
    {
        "title": "道者復干接待",
        "author": "释大观",
        "content": "旋营屋子嵌云山，旧日灵泉气象还。\n但有过门教歇去，谁云道者少机关。",
        "dynasty": "宋",
        "collection_info": null
    },
    {
        "title": "日者王振斋",
        "author": "释大观",
        "content": "言口谈天有振斋，五行曾不涉安排。\n小轩对坐似无语，几度晴云过断崖。",
        "dynasty": "宋",
        "collection_info": null
    },
    {
        "title": "贺大渊自资福住白云",
        "author": "释大观",
        "content": "者边扬下舀溪杓，鈯斧又移深处山。\n说与白云门外客，相逢莫作旧时看。",
        "dynasty": "宋",
        "collection_info": null
    },
    {
        "title": "病中送湛侍者之京",
        "author": "释大观",
        "content": "别我从容药鼎边，迢迢京路紫霞连。\n重提药病相治句，却道亲依已五年。",
        "dynasty": "宋",
        "collection_info": null
    },
    {
        "title": "示沙弥",
        "author": "释大观",
        "content": "维卫芳腾蔓愈滋，花花叶叶转芬披。\n鄮峰酷烈较些子，昙萼翻成铁蒺藜。",
        "dynasty": "宋",
        "collection_info": null
    },
    {
        "title": "示林侍者",
        "author": "释大观",
        "content": "点墨如将当已长，分明白饭糁椒姜。\n出门相送都无说，堂下秋花自吐香。",
        "dynasty": "宋",
        "collection_info": null
    },
    {
        "title": "晦机",
        "author": "释大观",
        "content": "舌上雷轰一默间，纤尘不动鼓波澜。\n拈花会上人无数，输与头陀一破颜。",
        "dynasty": "宋",
        "collection_info": null
    },
    {
        "title": "沙弥付衣",
        "author": "释大观",
        "content": "鹫岭将何付饮光，十成绵密转乖张。\n鄮峰恁么不恁么，尺线单丝自短长。",
        "dynasty": "宋",
        "collection_info": null
    },
    {
        "title": "吴道人求语回庵",
        "author": "释大观",
        "content": "东游何见便还西，觅我伽陀要指迷。\n领取庵头好消息，冬蔬经雨翠交畦。",
        "dynasty": "宋",
        "collection_info": null
    },
    {
        "title": "和静照诗韵  其一",
        "author": "释大观",
        "content": "日毂升边不计程，转头已是隔重溟。\n更遭尊者相勾引，瀑捣飞梁梦未醒。",
        "dynasty": "宋",
        "collection_info": null
    },
    {
        "title": "和静照诗韵  其二",
        "author": "释大观",
        "content": "诸方门户总经过，恼乱春风有几多。\n今日蒸云重覩对，丝毫不隔最誵讹。",
        "dynasty": "宋",
        "collection_info": null
    },
    {
        "title": "问物初和尚",
        "author": "广利寺僧",
        "content": "一封诏出禁庭中，催起慈峰住鄮峰。\n今日开堂宣妙法，祥云瑞气罩虚空。",
        "dynasty": "宋",
        "collection_info": null
    },
    {
        "title": "秋夕过松陵",
        "author": "武衍",
        "content": "月冷江空夜气浓，桂香飞下广庭风。\n不知何处神仙过，鹤唳数声烟霭中。",
        "dynasty": "宋",
        "collection_info": null
    },
    {
        "title": "鶑",
        "author": "武衍",
        "content": "柳外飞来恰弄声，瞥然流去一梭轻。\n分明啼断春愁处，风不惊花午院晴。",
        "dynasty": "宋",
        "collection_info": null
    },
    {
        "title": "宫词补遗  其一",
        "author": "武衍",
        "content": "梨花风动玉阑香，春色沈沈锁建章。\n唯有落红官不禁，尽教飞舞出宫墙。",
        "dynasty": "宋",
        "collection_info": null
    },
    {
        "title": "宫词补遗  其二",
        "author": "武衍",
        "content": "牡丹春籞正秾华，有旨今年不赏花。\n剪落金盘三百朶，内批分赐近臣家。",
        "dynasty": "宋",
        "collection_info": null
    },
    {
        "title": "采桑曲  其一",
        "author": "武衍",
        "content": "粉光薄薄髻云垂，叶满湘笼独步时。\n女伴未来归未得，水边閒照插花枝。",
        "dynasty": "宋",
        "collection_info": null
    },
    {
        "title": "采桑曲  其二",
        "author": "武衍",
        "content": "道是蚕忙未是忙，日长犹得事梳妆。\n罗敷有语何曾解，倚树偷窥马上郎。",
        "dynasty": "宋",
        "collection_info": null
    },
    {
        "title": "虚皇坛月下闻笙",
        "author": "武衍",
        "content": "何人吹动玉笙攒，天阔风高桂殿寒。\n声轧五云飞不去，夜深和鹤落瑶坛。",
        "dynasty": "宋",
        "collection_info": null
    },
    {
        "title": "宫思",
        "author": "武衍",
        "content": "当时十五正娇妍，选入宫中二十年。\n谁料祇今三十五，舞鞾未蹋玉阶前。",
        "dynasty": "宋",
        "collection_info": null
    },
    {
        "title": "书画扇",
        "author": "武衍",
        "content": "双成午夜约飞琼，齐驾红鸾看月明。\n缥缈碧云归去晓，洞天霜冷玉箫清。",
        "dynasty": "宋",
        "collection_info": null
    },
    {
        "title": "赠苕上隠者",
        "author": "武衍",
        "content": "夹溪槐柳绿云堆，辙蹟何尝到碧苔。\n不种桃花缘底事，恐因流水悞人来。",
        "dynasty": "宋",
        "collection_info": null
    },
    {
        "title": "开元广寒词",
        "author": "武衍",
        "content": "桂华珠殿水精楼，柘袖笼香乙夜游。\n飞下银桥人不觉，月明三十六宫秋。",
        "dynasty": "宋",
        "collection_info": null
    },
    {
        "title": "客去",
        "author": "武衍",
        "content": "晋人冠子羽人衣，客去移床傍小池。\n扇影不摇蕲竹浄，藕花风裏看唐诗。",
        "dynasty": "宋",
        "collection_info": null
    },
    {
        "title": "游吴门同乐园疥池光亭壁呈使君张都承",
        "author": "武衍",
        "content": "一城和气万家春，金碧楼台处处新。\n太守不孤同乐意，木兰堂上看游人。",
        "dynasty": "宋",
        "collection_info": null
    },
    {
        "title": "春日舟中书所见  其一",
        "author": "武衍",
        "content": "翠峰斜倚侧金翘，罗带萦红罥碧桃。\n应是春愁禁不得，东风深院粉墙高。",
        "dynasty": "宋",
        "collection_info": null
    },
    {
        "title": "春日舟中书所见  其二",
        "author": "武衍",
        "content": "花外风来夹腻香，片云谁遣下巫阳。\n不须回首频相顾，彼此伤春易断肠。",
        "dynasty": "宋",
        "collection_info": null
    },
    {
        "title": "明妃曲  其一",
        "author": "武衍",
        "content": "中国无人虏肆轻，六宫挥泪别倾城。\n当时谁议诛延寿，益重君王好色名。",
        "dynasty": "宋",
        "collection_info": null
    },
    {
        "title": "明妃曲  其二",
        "author": "武衍",
        "content": "马上风沙乱鬓蝉，羶乡同地不同天。\n琵琶何用弹深怨，出降乌孙更可怜。",
        "dynasty": "宋",
        "collection_info": null
    },
    {
        "title": "闻角呈宗谕方蕙岩",
        "author": "武衍",
        "content": "晓角吹愁客梦寒，一声声落曲屏閒。\n吴儿可杀无风味，老却梅花祇当閒。",
        "dynasty": "宋",
        "collection_info": null
    },
    {
        "title": "韩干照夜白  其一",
        "author": "武衍",
        "content": "八尺{马昂}龙雪到蹄，阿瞒骑罢阿环骑。\n绝怜千古房星魄，不见明时见乱时。",
        "dynasty": "宋",
        "collection_info": null
    },
    {
        "title": "韩干照夜白  其二",
        "author": "武衍",
        "content": "振金喷玉出天闲，几向骊宫骤月还。\n脱使干生天宝后，画图那得到人閒。",
        "dynasty": "宋",
        "collection_info": null
    },
    {
        "title": "柳枝词",
        "author": "武衍",
        "content": "灵和殿裏最风流，三月飞花雪御楼。\n换得玉人眉样巧，一春浑不下帘鈎。",
        "dynasty": "宋",
        "collection_info": null
    },
    {
        "title": "秋夕清泛",
        "author": "武衍",
        "content": "弄月吹箫过石湖，冷香摇荡碧芙蕖。\n贪寻旧日鸥边宿，露湿船头数轴书。",
        "dynasty": "宋",
        "collection_info": null
    },
    {
        "title": "老将",
        "author": "武衍",
        "content": "几回梦裏到边陲，马上犹能磨战旗。\n弹泪对人偏爱说，建炎随驾渡江时。",
        "dynasty": "宋",
        "collection_info": null
    },
    {
        "title": "春日湖上  其一",
        "author": "武衍",
        "content": "花外垂杨阅四朝，东风依旧绿条条。\n当年盛事人犹说，二殿龙舟泊画桥。",
        "dynasty": "宋",
        "collection_info": null
    },
    {
        "title": "春日湖上  其二",
        "author": "武衍",
        "content": "拆桐花上雨初干，寒食游人尽出关。\n一片湖边春富贵，断桥船簇夕阳间。",
        "dynasty": "宋",
        "collection_info": null
    },
    {
        "title": "春日湖上  其三",
        "author": "武衍",
        "content": "飞鹢鸣镳鼓吹喧，繁华应胜渡江前。\n吟梅处士今还在，肯住孤山尔许年。",
        "dynasty": "宋",
        "collection_info": null
    },
    {
        "title": "春日湖上  其四",
        "author": "武衍",
        "content": "船裏歌声去復还，游人乐在酒杯间。\n争如策蹇长堤上，细看南山与北山。",
        "dynasty": "宋",
        "collection_info": null
    },
    {
        "title": "宜永观雨",
        "author": "武衍",
        "content": "池上泠泠过雨声，绿荷风走万珠明。\n天公未欲从羣望，作了晚凉俄便晴。",
        "dynasty": "宋",
        "collection_info": null
    },
    {
        "title": "长桥月夕",
        "author": "武衍",
        "content": "捲来沧海黄银浪，飞出层云白玉团。\n千古垂虹奇绝处，独凭三百赤阑干。",
        "dynasty": "宋",
        "collection_info": null
    },
    {
        "title": "双鹭",
        "author": "武衍",
        "content": "谁惊双鹭起苹汀，蹵裂玻瓈细有声。\n飞入白云浑不辨，碧山横处忽分明。",
        "dynasty": "宋",
        "collection_info": null
    },
    {
        "title": "重访西湖旧游",
        "author": "武衍",
        "content": "西风吹晓凤城开，桂子香中信马来。\n十载不行湖上路，知它添了几楼台。",
        "dynasty": "宋",
        "collection_info": null
    },
    {
        "title": "榴花",
        "author": "武衍",
        "content": "蹙蹙生红露滴珠，熏风凉幌晓妆初。\n折来戴朶频拈看，应讶罗裙色不如。",
        "dynasty": "宋",
        "collection_info": null
    },
    {
        "title": "燕子",
        "author": "武衍",
        "content": "燕子搀风入画楹，不知人傍绿窗行。\n香泥惊落忽飞去，却向桐华顶上鸣。",
        "dynasty": "宋",
        "collection_info": null
    },
    {
        "title": "老宫人  其一",
        "author": "武衍",
        "content": "宝髻无光玉貌昏，悲歌空感旧承恩。\n君王喜问先朝事，时许车儿到殿门。",
        "dynasty": "宋",
        "collection_info": null
    },
    {
        "title": "老宫人  其二",
        "author": "武衍",
        "content": "侍辇观花上苑春，太皇宣索凤笙频。\n如今犹记当时曲，对谱閒教小内人。",
        "dynasty": "宋",
        "collection_info": null
    },
    {
        "title": "湖亭席上赠商素",
        "author": "武衍",
        "content": "一曲春风已擅场，浅颦低啭更传觞。\n令人忆杀香山老，旧日玲珑也姓商。",
        "dynasty": "宋",
        "collection_info": null
    },
    {
        "title": "贵游",
        "author": "武衍",
        "content": "钿车辘辘辗芳尘，步幛香移一片春。\n花下玉盘行禁脔，御前宣劝到湖滨。",
        "dynasty": "宋",
        "collection_info": null
    },
    {
        "title": "次平小景",
        "author": "武衍",
        "content": "一拂残烟暝不收，作成溪上十分秋。\n空林落日西风急，红叶无诗水自流。",
        "dynasty": "宋",
        "collection_info": null
    },
    {
        "title": "寻昔游",
        "author": "武衍",
        "content": "碧水青山旧路迷，刘郎怊怅阮郎悲。\n仙桃一别人间去，洞裏春风自四时。",
        "dynasty": "宋",
        "collection_info": null
    },
    {
        "title": "七夕",
        "author": "武衍",
        "content": "金鍼插并玉搔头，月落河倾尚倚楼。\n细认双星还自感，别离同是一般愁。",
        "dynasty": "宋",
        "collection_info": null
    },
    {
        "title": "雁奴",
        "author": "武衍",
        "content": "断沙残汐葑田枯，寂历寒烟卧雁奴。\n飞起不知何处落，数声蓦忽隔黄芦。",
        "dynasty": "宋",
        "collection_info": null
    },
    {
        "title": "阮客",
        "author": "武衍",
        "content": "粉靥娇春掌上轻，玉琴声裏见深情。\n花边临别重回首，犹恐丝弦说未明。",
        "dynasty": "宋",
        "collection_info": null
    },
    {
        "title": "书吴江塔院水月",
        "author": "武衍",
        "content": "迭迭沧波隔乱山，白鸥飞去復飞还。\n吟边好思无多子，祇在孤舟落照间。",
        "dynasty": "宋",
        "collection_info": null
    },
    {
        "title": "九日",
        "author": "武衍",
        "content": "倒尽鸱夷酒更沽，西风吹兴渺江湖。\n客中剩喜身强健，岁岁秋香看紫萸。",
        "dynasty": "宋",
        "collection_info": null
    },
    {
        "title": "寄社友",
        "author": "武衍",
        "content": "秉烛西园事已非，更堪中酒落花时。\n隔帘燕子偏饶舌，不管春愁倦作诗。",
        "dynasty": "宋",
        "collection_info": null
    },
    {
        "title": "立春",
        "author": "武衍",
        "content": "蓼滴辛盘色斗鲜，已将春到酒尊前。\n金幡不用吴娃祝，自唱新词插鬓边。",
        "dynasty": "宋",
        "collection_info": null
    },
    {
        "title": "孤山访梅不遇简知己",
        "author": "武衍",
        "content": "结客寻春过旧堤，雪香云冷锁双扉。\n隔墙应是梅花笑，敝却貂裘尚未归。",
        "dynasty": "宋",
        "collection_info": null
    },
    {
        "title": "雪中登垂虹亭",
        "author": "武衍",
        "content": "投棰江边雪满头，玉虹千尺要诗酬。\n诗成上马谁同说，说似亭前两白鸥。",
        "dynasty": "宋",
        "collection_info": null
    },
    {
        "title": "霜梧",
        "author": "武衍",
        "content": "栖凤枝头数叶轻，井边篱落正关情。\n晚来纵有西风过，一片秋声作不成。",
        "dynasty": "宋",
        "collection_info": null
    },
    {
        "title": "湖边",
        "author": "武衍",
        "content": "日日湖边上小车，要寻红紫醉年华。\n东风合与春料理，忍把轻寒瘦杏花。",
        "dynasty": "宋",
        "collection_info": null
    },
    {
        "title": "示舵师",
        "author": "武衍",
        "content": "不拘早晚过长桥，要泊桥边踏巨鳌。\n无月色时方得睡，有梅花处必停篙。\n不逢水活鱼休买，纔见溪清米便淘。\n到得旗亭须报我，落帆相与醉村醪。",
        "dynasty": "宋",
        "collection_info": null
    },
    {
        "title": "立秋夕",
        "author": "武衍",
        "content": "水花香弄晚风清，閒立梧桐看月生。\n夜漏向深秋始觉，一天星湿露华明。",
        "dynasty": "宋",
        "collection_info": null
    },
    {
        "title": "新雁",
        "author": "武衍",
        "content": "塞月程程远，星河字字疎。\n不眠沙外水，恐湿足间书。\n倦翮支风去，悲声落枕初。\n秋清人易感，政自不关渠。",
        "dynasty": "宋",
        "collection_info": null
    },
    {
        "title": "春晓山行马上口占  其一",
        "author": "武衍",
        "content": "山深竹暗晓风轻，几样幽禽错杂鸣。\n驻马细听浑不识，就中惟识子规声。",
        "dynasty": "宋",
        "collection_info": null
    },
    {
        "title": "春晓山行马上口占  其二",
        "author": "武衍",
        "content": "路转前山復后山，宿烟收尽薄生寒。\n吟鞭忽指松梢月，绝胜城中楼上看。",
        "dynasty": "宋",
        "collection_info": null
    },
    {
        "title": "阳復",
        "author": "武衍",
        "content": "一变阳爻七日初，窗閒测影弄徐徐。\n不知曾未添宫线，但觉多翻数叶书。",
        "dynasty": "宋",
        "collection_info": null
    },
    {
        "title": "刘八窗见访一夕即别",
        "author": "武衍",
        "content": "五年苕上别，别后愧相疎。\n今夕知何夕，忆渠俄见渠。\n同持一杯酒，胜寄百封书。\n未及论心事，晓风回蹇馿。",
        "dynasty": "宋",
        "collection_info": null
    },
    {
        "title": "悼戴式之",
        "author": "武衍",
        "content": "四海诗人说石屏，一时知己尽公卿。\n家传衣钵生无愧，气挟江湖老更清。\n重感慨时多比兴，最瑰奇处是歌行。\n九原不作空遗稿，三些吟魂泪为倾。",
        "dynasty": "宋",
        "collection_info": null
    },
    {
        "title": "尝葡萄",
        "author": "武衍",
        "content": "压架骈枝露颗圆，水精落落照晴轩。\n微酸自是江南种，尚忍因渠说太原。",
        "dynasty": "宋",
        "collection_info": null
    },
    {
        "title": "睡觉",
        "author": "武衍",
        "content": "睡觉东风忽惘然，起翻云母续炉烟。\n半醒不醉宿酲思，欲雨又晴寒食天。\n春草池塘诗梦裏，梨花庭院酒尊前。\n谁怜倦客长安市，节物惊心忆旧年。",
        "dynasty": "宋",
        "collection_info": null
    },
    {
        "title": "晴丝",
        "author": "武衍",
        "content": "何处飞来缭碧空，敲吟终日费形容。\n榑桑老茧抽纤纬，星殿残机剪素茸。\n蓦忽带归帘外燕，等閒惹住柳边蜂。\n风柔日薄楼台晚，一缕低垂力正慵。",
        "dynasty": "宋",
        "collection_info": null
    },
    {
        "title": "谢曹东甽跋吟卷",
        "author": "武衍",
        "content": "十年湖海仰师儒，八斗衣传子建余。\n袖裏有诗须印证，句中无眼定趦趄。\n吹香玉唾清如许，刮膜金篦病已除。\n媪扇何曾求贵重，等閒中得会稽书。",
        "dynasty": "宋",
        "collection_info": null
    },
    {
        "title": "枫桥道中",
        "author": "武衍",
        "content": "路接官河柳行斜，蹇馿衝暑憇田家。\n雨余天迥云生叶，日午风轻稻放花。\n袯襫已悬黄犊睡，桔槔不动绿阴遮。\n老翁相见如相识，命坐藜床自析瓜。",
        "dynasty": "宋",
        "collection_info": null
    },
    {
        "title": "郊居纪实",
        "author": "武衍",
        "content": "既安能适復何疑，小筑重营即旧规。\n狡兔反为三窟累，鹪鹩终遂一枝期。\n种成水际芙蓉径，凿得亭前菡萏池。\n客有可人尊有酒，四时风月总相宜。",
        "dynasty": "宋",
        "collection_info": null
    },
    {
        "title": "送外家通倅方澹庵",
        "author": "武衍",
        "content": "风节传清素，名多为宦游。\n花封纔解绶，芝检趣监州。\n等上持麾节，归来觐冕旒。\n江南与江北，底用说离愁。",
        "dynasty": "宋",
        "collection_info": null
    },
    {
        "title": "松陵晚泊",
        "author": "武衍",
        "content": "漭漭风涛外，天随底处寻。\n碧云千嶂暝，红树九秋深。\n故国荒城梦，空江倦客心。\n行藏那復计，篷月闯孤斟。",
        "dynasty": "宋",
        "collection_info": null
    },
    {
        "title": "小游僊词",
        "author": "武衍",
        "content": "天风吹上碧嶙峋，鸾鹤声清草木熏。\n金阙玉楼行欲遍，却携明月出红云。",
        "dynasty": "宋",
        "collection_info": null
    },
    {
        "title": "寄汤伯起",
        "author": "武衍",
        "content": "徙家城市去，不为故人留。\n种菊应无地，观山合起楼。\n别来通讯少，春至作诗不。\n池上双柽绿，孤吟我正愁。",
        "dynasty": "宋",
        "collection_info": null
    },
    {
        "title": "次韵答菊庄汤伯起",
        "author": "武衍",
        "content": "数弓蔬地一方池，吾爱吾庐祇自知。\n芦碧补交杨柳缺，柽红搀上藕花迟。\n翠阴围合疑无日，凉意萧骚剩有诗。\n君欲重来须更待，嫩烟浮动晚晴时。",
        "dynasty": "宋",
        "collection_info": null
    },
    {
        "title": "别燕",
        "author": "武衍",
        "content": "宝墨烟云邈，金风庭户秋。\n有雏堪作伴，无计若为留。\n谨勿沾鲸浪，应须避蜃楼。\n裁诗聊寄远，烦慰玉人愁。",
        "dynasty": "宋",
        "collection_info": null
    },
    {
        "title": "西陵观梅",
        "author": "武衍",
        "content": "障霜篝日夺天机，九月梅花赏玉蕤。\n到了不如春意胜，水边风韵两三枝。",
        "dynasty": "宋",
        "collection_info": null
    },
    {
        "title": "小院",
        "author": "武衍",
        "content": "小院秋声动碧梧，飒然凉思满籧篨。\n年来懒结青镫伴，却课儿曹读夜书。",
        "dynasty": "宋",
        "collection_info": null
    },
    {
        "title": "夏日书事",
        "author": "武衍",
        "content": "缓将琴轸卷将书，谁信閒中事有余。\n约客论茶和水试，课童移菊带泥鉏。\n竹栊日午犹关鹤，水槛朝来自餧鱼。\n山蓟已苗瓜已蔓，适安生计未全疎。",
        "dynasty": "宋",
        "collection_info": null
    },
    {
        "title": "访隠者居",
        "author": "武衍",
        "content": "藓磴披萝入，茅堂着竹遮。\n绿看流去水，红惜落残花。\n蜀鸟啼春静，山童厌客譁。\n细观题壁者，一一是诗家。",
        "dynasty": "宋",
        "collection_info": null
    },
    {
        "title": "宫中词",
        "author": "武衍",
        "content": "睡余罗袖印眉山，行傍妆台理坠鬟。\n圣主忧勤排当少，犀椎鱼拨总成閒。",
        "dynasty": "宋",
        "collection_info": null
    },
    {
        "title": "边烽既息穑事告登歌以五十六字用和击壤",
        "author": "武衍",
        "content": "见说边头事已宁，捷书復得寿春城。\n从来方面多豪杰，均与朝廷繫重轻。\n枣实虽红休北顾，稻花垂白近西成。\n民无饥色添欢色，气象方纔似太平。",
        "dynasty": "宋",
        "collection_info": null
    },
    {
        "title": "京口策应戍将归营",
        "author": "武衍",
        "content": "老矣犹征调，新从淮上归。\n尽知边境事，曾解寿春围。\n腥血封刀匣，黄沙渍铁衣。\n奏功均得赏，沽酒醉斜晖。",
        "dynasty": "宋",
        "collection_info": null
    },
    {
        "title": "枕边",
        "author": "武衍",
        "content": "枕边清坐散余酲，惨淡西窗月半明。\n燕子梦回帘未捲，楝花风信晓寒轻。",
        "dynasty": "宋",
        "collection_info": null
    },
    {
        "title": "癖",
        "author": "武衍",
        "content": "剩欲收神省费心，三生痴癖本来深。\n典衣寻访晋朝画，折简借观雷氏琴。\n帖字逼真尝细搨，诗联敲稳每长吟。\n镜中一笑成何事，鬓影秋丝日见侵。",
        "dynasty": "宋",
        "collection_info": null
    },
    {
        "title": "清明湖上",
        "author": "武衍",
        "content": "榆火初传禁漏残，满城和气在湖山。\n接天杨柳风烟裏，照水桃花图画閒。\n旧路人穿新路去，长桥船出断桥还。\n吾皇应喜民胥乐，岁许西门入夜关。",
        "dynasty": "宋",
        "collection_info": null
    },
    {
        "title": "宿吕城舟中",
        "author": "武衍",
        "content": "古堞遗踪何处寻，断烟残日意沈沈。\n飞湍过闸风雷怒，峭岸如山草木深。\n灯火邻船喧客枕，江天漂梗碎乡心。\n明朝沽酒新丰市，怊怅无人伴苦吟。",
        "dynasty": "宋",
        "collection_info": null
    },
    {
        "title": "送客之润赴时贵约",
        "author": "武衍",
        "content": "折柳亭边未问津，江山先入梦来频。\n漕渠水足新逢雨，客路风光恰是春。\n莫论孙刘悲既往，愿言宾主乐相亲。\n曾留短绝题多景，君到应须为拂尘。",
        "dynasty": "宋",
        "collection_info": null
    },
    {
        "title": "送徐云友归行都",
        "author": "武衍",
        "content": "落落奇男子，长年走客尘。\n白身无寸禄，青眼欠高人。\n病为思诗苦，贫缘立行真。\n片云留不住，归醉洛阳春。",
        "dynasty": "宋",
        "collection_info": null
    },
    {
        "title": "伯氏自吴门来辇下再宿即别",
        "author": "武衍",
        "content": "把酒论新事，移床问故山。\n桑麻云已长，亲戚喜相安。\n断鴈江湖外，驰心梦寐间。\n两年三度别，此别觉尤难。",
        "dynasty": "宋",
        "collection_info": null
    },
    {
        "title": "刘后村被召",
        "author": "武衍",
        "content": "衔上官虽显，吟边兴不衰。\n细评南岳稿，远过后山诗。\n才大人多忌，名高上素知。\n瓣香吾敢后，幸见召环时。",
        "dynasty": "宋",
        "collection_info": null
    },
    {
        "title": "送友人赴长沙酒官",
        "author": "武衍",
        "content": "老枫残月晓江滨，送客归来又送君。\n愁滴离声三迭泪，眼穿行色万重云。\n过湘应取离骚续，到邑终期课最闻。\n莫为西班羞薄宦，要思先世立殊勋。",
        "dynasty": "宋",
        "collection_info": null
    },
    {
        "title": "杏花",
        "author": "武衍",
        "content": "柳店春风酒旆斜，紫绡团萼数枝花。\n香肌元是多丰腻，错把红梅看作他。",
        "dynasty": "宋",
        "collection_info": null
    },
    {
        "title": "寓京口四首答汤菊庄兼简分司郑料院 北固亭口占",
        "author": "武衍",
        "content": "三生结得润人缘，卮酒时来暖客毡。\n北固儿童虽不识，也缘巾屦过山前。",
        "dynasty": "宋",
        "collection_info": null
    },
    {
        "title": "寓京口四首答汤菊庄兼简分司郑料院 鹘山",
        "author": "武衍",
        "content": "屹然孤石藓痕青，千古江湍洗不平。\n苍鹘飞来復飞去，不知身为此山名。",
        "dynasty": "宋",
        "collection_info": null
    },
    {
        "title": "寓京口四首答汤菊庄兼简分司郑料院 甘露寺很石",
        "author": "武衍",
        "content": "二雄曾向此般还，鼎立功名各未安。\n留得坐时顽石在，至今人尚说曹瞒。",
        "dynasty": "宋",
        "collection_info": null
    },
    {
        "title": "寓京口四首答汤菊庄兼简分司郑料院 月观远眺",
        "author": "武衍",
        "content": "朝宗亭下浪冥冥，何日寻观瘗鹤铭。\n更欲裹茶邀客去，短篷敲火瀹中泠。",
        "dynasty": "宋",
        "collection_info": null
    },
    {
        "title": "岁在丁亥郊禋礼成皇帝登门肆赦获睹盛典恭成口号",
        "author": "武衍",
        "content": "阊阖煌煌闢晓云，千官鹄立望严宸。\n鹤书飞下珠檐峻，雉扇分开玉座新。\n山寿声中团喜气，钧天奏处隔香尘。\n明王盛事民何幸，三载恩宽四海春。",
        "dynasty": "宋",
        "collection_info": null
    },
    {
        "title": "正元二日与菊庄汤伯起归隠陈鸿甫泛舟湖上二首  其一",
        "author": "武衍",
        "content": "春云漠漠雨踈踈，小𦩘衝烟入画图。\n除却淡妆浓抹句，更将何语说西湖。",
        "dynasty": "宋",
        "collection_info": null
    },
    {
        "title": "正元二日与菊庄汤伯起归隠陈鸿甫泛舟湖上二首  其二",
        "author": "武衍",
        "content": "棹转逋山𫇢落晖，春风深锁恨依依。\n松间一鹤俄飞起，疑是先生出未归。",
        "dynasty": "宋",
        "collection_info": null
    },
    {
        "title": "送蕙坡赵富阳赴高邮元幕见次",
        "author": "武衍",
        "content": "相逢客裏便相欢，握手真能出肺肝。\n买得酒尊曾共酌，带来诗卷每容看。\n旧闻游宦多知己，今喜公朝与好官。\n一片淮云千里月，觐圭何日入长安。",
        "dynasty": "宋",
        "collection_info": null
    },
    {
        "title": "芦笋",
        "author": "武衍",
        "content": "春风荻渚暗潮平，紫绿尖新嫩茁生。\n带水掐来随手脆，棹船归去满篝轻。\n竹根稚子难专美，涧底香芹可配羹。\n风味祇应渔舍占，玉盘空厌五侯鲭。",
        "dynasty": "宋",
        "collection_info": null
    },
    {
        "title": "湖亭席上",
        "author": "武衍",
        "content": "寒食梨花月，新晴杨柳风。\n愁融山色裏，兴极酒杯中。\n绿髮日夜变，青春今古同。\n忍教行乐处，容易夕阳红。",
        "dynasty": "宋",
        "collection_info": null
    },
    {
        "title": "哀魏方泉  其一",
        "author": "武衍",
        "content": "每见中吴士，多称太守贤。\n一毫无暴政，千里乐丰年。\n心醉西楼月，身飞北阙天。\n那知人事异，梦绝柳桥边。",
        "dynasty": "宋",
        "collection_info": null
    },
    {
        "title": "哀魏方泉  其二",
        "author": "武衍",
        "content": "诏下催归觐，人传便尹京。\n班纔联从橐，庭忽舞铭旌。\n玉树悲中折，金丹圣莫生。\n泽多唯乳子，天道若无情。",
        "dynasty": "宋",
        "collection_info": null
    },
    {
        "title": "寄吴德章签判",
        "author": "武衍",
        "content": "莫转朱弦轸，知音世不悭。\n吟情清似水，壮志屹于山。\n自入乡关去，相思云树间。\n春风吹五叶，早趁集英班。",
        "dynasty": "宋",
        "collection_info": null
    },
    {
        "title": "书所怀",
        "author": "武衍",
        "content": "閒拂尘中镜，犹怜壁上梭。\n生平多坎壈，知己半销磨。\n对酒成孤酌，横琴寓九歌。\n相思江水阔，岁晚客如何。",
        "dynasty": "宋",
        "collection_info": null
    },
    {
        "title": "蜡梅  其一",
        "author": "武衍",
        "content": "磬口檀心紫晕重，繁香微洩绣帘风。\n照花休用添红烛，却怕轻明暖易融。",
        "dynasty": "宋",
        "collection_info": null
    },
    {
        "title": "蜡梅  其二",
        "author": "武衍",
        "content": "赋得姿容类至中，哨枝宿叶又春风。\n品题虽入江梅谱，可惜名同韵不同。",
        "dynasty": "宋",
        "collection_info": null
    },
    {
        "title": "恭谢庆成诗十阕  其一",
        "author": "武衍",
        "content": "二载明禋帝意专，瓣香盍谢祖宗前。\n愿前盛典从头数，绍述应须亿万年。",
        "dynasty": "宋",
        "collection_info": null
    },
    {
        "title": "恭谢庆成诗十阕  其二",
        "author": "武衍",
        "content": "麝蜡笼纱粲玉阶，珠栊齐撤九门开。\n一天星斗明如月，法驾徐擎出殿来。",
        "dynasty": "宋",
        "collection_info": null
    },
    {
        "title": "恭谢庆成诗十阕  其三",
        "author": "武衍",
        "content": "宫监推帘探晓星，景阳钟动已妆成。\n凤舆陆续衔车马，黄道香浓尾驾行。",
        "dynasty": "宋",
        "collection_info": null
    },
    {
        "title": "恭谢庆成诗十阕  其四",
        "author": "武衍",
        "content": "礼成列圣宴群工，浩荡春风到竹宫。\n传旨簪花俄侣锦，信知天子是天公。",
        "dynasty": "宋",
        "collection_info": null
    },
    {
        "title": "恭谢庆成诗十阕  其五",
        "author": "武衍",
        "content": "大官宣劝礼优宽，中殿妃嫔各尽欢。\n和气满城天色好，不妨直际晚回銮。",
        "dynasty": "宋",
        "collection_info": null
    },
    {
        "title": "恭谢庆成诗十阕  其六",
        "author": "武衍",
        "content": "乐奏仙韶进寿觥，觚棱风细宝香清。\n隔帘微见龙颜启，缘是优人有笑声。",
        "dynasty": "宋",
        "collection_info": null
    },
    {
        "title": "恭谢庆成诗十阕  其七",
        "author": "武衍",
        "content": "宫前仪卫尚般还，花裏声传午漏残。\n见说御园才放水，圣心游泳正观澜。",
        "dynasty": "宋",
        "collection_info": null
    },
    {
        "title": "恭谢庆成诗十阕  其八",
        "author": "武衍",
        "content": "染罗雕草斡天机，簇戴工夫斗出奇。\n唯有近臣恩数异，尚方别赐细栾枝。",
        "dynasty": "宋",
        "collection_info": null
    },
    {
        "title": "恭谢庆成诗十阕  其九",
        "author": "武衍",
        "content": "小白长红十里春，归来天仗拥香尘。\n翩翩黄屋雕霞裏，辇上无花止一人。",
        "dynasty": "宋",
        "collection_info": null
    },
    {
        "title": "恭谢庆成诗十阕  其一○",
        "author": "武衍",
        "content": "士庶重重间绮罗，霁光熏作小春和。\n御街两行瞻天表，比似前回人更多。",
        "dynasty": "宋",
        "collection_info": null
    },
    {
        "title": "病目",
        "author": "武衍",
        "content": "病目医治两睫宽，迎风犹苦泪漫漫。\n水边望月虽无碍，灯下观书便觉难。\n索句每防愁入肾，好杯多是热归肝。\n法当着意收神观，不用金篦久自安。",
        "dynasty": "宋",
        "collection_info": null
    },
    {
        "title": "饮药房陈户山居分韵得閤字",
        "author": "林尚仁",
        "content": "常人厌寂寥，隠士畏喧杂。\n山居主人百好无，终日哦诗闭书閤。\n我本山中人，心事亦颇合。\n杖藜约客行幽深，来扣吟扉坐陈榻。\n不叙寒暄说晚唐，满座春风屡倾榼。\n霜晴沙路软如泥，谷鸟相呼声自答。\n花时不饮空白头，世味由来如嚼蜡。\n祇怜无梦化作蝴蝶飞，遶尽百花深处日千匝。",
        "dynasty": "宋",
        "collection_info": null
    },
    {
        "title": "暑夜",
        "author": "林尚仁",
        "content": "松风生晚凉，坐久市声歇。\n客去行独吟，踏石碎明月。",
        "dynasty": "宋",
        "collection_info": null
    },
    {
        "title": "题芦乡思归图",
        "author": "林尚仁",
        "content": "不画梅花却画芦，自言家在箇乡居。\n当时恨不曾添雁，为带平安一纸书。",
        "dynasty": "宋",
        "collection_info": null
    },
    {
        "title": "九日登乌回寄郑渭滨",
        "author": "林尚仁",
        "content": "乌回山下寺，闲抱一琴游。\n客路黄花晚，江城寒露秋。\n持书谁送酒，怀古独凭楼。\n想尔西风裏，遶篱吟未休。",
        "dynasty": "宋",
        "collection_info": null
    },
    {
        "title": "和陈药房纳凉",
        "author": "林尚仁",
        "content": "贪凉分石坐，野服岸巾纱。\n竹暗鸣风叶，溪暄聚水花。\n深村人语静，高树鸟飞斜。\n不饮论文酒，敲碁煮夜茶。",
        "dynasty": "宋",
        "collection_info": null
    },
    {
        "title": "赠歌者",
        "author": "林尚仁",
        "content": "声逐娇云学凤鸣，王孙几醉拍栏听。\n春深莫唱关情曲，多少行人过柳亭。",
        "dynasty": "宋",
        "collection_info": null
    },
    {
        "title": "新昌道中",
        "author": "林尚仁",
        "content": "春红落尽雨霏霏，为怯轻寒尚夹衣。\n村路每于泥处滑，乡音渐与市人非。\n护蚕溪女条桑去，抱布山翁换米归。\n世味徧尝只如此，几番清梦落渔矶。",
        "dynasty": "宋",
        "collection_info": null
    },
    {
        "title": "寓华亭下砂盐场",
        "author": "林尚仁",
        "content": "地僻民居少，官勤国课优。\n远程驱瘦马，小港碍行舟。\n晴日盐花晓，风潮海气秋。\n野人因买鹤，半月此迟留。",
        "dynasty": "宋",
        "collection_info": null
    },
    {
        "title": "秋日书怀",
        "author": "林尚仁",
        "content": "十年客路叹飘蓬，历尽风霜鬓欲空。\n睡少半疑茶作祟，愁多全觉酒无功。\n数蛩厌静鸣秋雨，一叶惊寒落晚风。\n惆怅故园归未得，草荒篱下菊花丛。",
        "dynasty": "宋",
        "collection_info": null
    },
    {
        "title": "适越留别",
        "author": "林尚仁",
        "content": "江亭饮罢起离愁，何事西风又越游。\n潮信欲来人欲去，夕阳红蓼满汀洲。",
        "dynasty": "宋",
        "collection_info": null
    },
    {
        "title": "此山林佥药房陈户偕张牧隠暮春晦日载酒相过席上以手挥素絃为韵得絃字",
        "author": "林尚仁",
        "content": "春诗敲未稳，一醉傍琴眠。\n吟客相过日，飞花欲尽天。\n竹阴池水暗，树色岛云连。\n幽鸟可人意，数声清似絃。",
        "dynasty": "宋",
        "collection_info": null
    },
    {
        "title": "寒夜即事",
        "author": "林尚仁",
        "content": "吟苦过于颠，吟成亦自怜。\n冻油灯影薄，深屋语声圆。\n分月照归客，避寒移卧毡。\n一冬少闲日，不得到梅边。",
        "dynasty": "宋",
        "collection_info": null
    },
    {
        "title": "春日偶成",
        "author": "林尚仁",
        "content": "未逢知己愧蹉跎，又见春风长径莎。\n杜宇一声诗思减，杨花三月客愁多。\n从人乞米贫如旧，借吏抄书字半讹。\n懒说江湖十年事，近来平地亦风波。",
        "dynasty": "宋",
        "collection_info": null
    },
    {
        "title": "废寺",
        "author": "林尚仁",
        "content": "敕额虽存屋半倾，炉香无主佛无灵。\n豪家不管空门事，日夜西风语塔铃。",
        "dynasty": "宋",
        "collection_info": null
    },
    {
        "title": "自赋",
        "author": "林尚仁",
        "content": "学书学剑两无成，天乞梅边隠姓名。\n未必清闲非盛福，纵教富贵亦虚荣。\n百年有限春风老，万事无心夜月明。\n何计莫餐烟火供，漱流眠石过今生。",
        "dynasty": "宋",
        "collection_info": null
    },
    {
        "title": "送林云岫归省",
        "author": "林尚仁",
        "content": "西风吹客衣，束担出王畿。\n千里莫嫌远，几人犹未归。\n山空秋鹤瘦，天阔暮云飞。\n料得还家日，将诗寿綵闱。",
        "dynasty": "宋",
        "collection_info": null
    },
    {
        "title": "雨中和张西麓",
        "author": "林尚仁",
        "content": "雨声听易厌，况復事关心。\n终夜不成寐，一春徒费吟。\n委红花命薄，重碧酒杯深。\n何日西湖上，移船繫柳阴。",
        "dynasty": "宋",
        "collection_info": null
    },
    {
        "title": "连雨留宿陈药房吟所",
        "author": "林尚仁",
        "content": "溪水分流急，溪云带湿飞。\n防饥童乞米，畏冷客添衣。\n雨院碁声润，风窗烛影微。\n终须待晴去，踏月夜深归。",
        "dynasty": "宋",
        "collection_info": null
    },
    {
        "title": "偶题",
        "author": "林尚仁",
        "content": "矮屋过如斗样宽，闭门浑不受春寒。\n海棠睡去梨花瘦，次第东风到牡丹。",
        "dynasty": "宋",
        "collection_info": null
    },
    {
        "title": "弔友人墓",
        "author": "林尚仁",
        "content": "树阴云影暗空山，铭石虽存不忍看。\n烧罢纸钱灰未冷，落花啼鴂雨声寒。",
        "dynasty": "宋",
        "collection_info": null
    },
    {
        "title": "游阳明洞天",
        "author": "林尚仁",
        "content": "每箇虚亭坐片时，旋寻古蹟上岩梯。\n石含秋色苔痕老，洞接云天树影低。\n樵客出林惊虎啸，道人临水听猿啼。\n吟边欲记阳明事，恐动山灵不敢题。",
        "dynasty": "宋",
        "collection_info": null
    },
    {
        "title": "清真观",
        "author": "林尚仁",
        "content": "一宫占断水中央，瘦竹添丁护短墙。\n老鹳声中松子落，游鱼影裏藕花香。\n云房不雨琴常润，池阁无风榻自凉。\n拟办隠心终老此，便须归与鹤商量。",
        "dynasty": "宋",
        "collection_info": null
    },
    {
        "title": "春晚",
        "author": "林尚仁",
        "content": "春事又无几，阴晴苦不齐。\n久贫交味薄，多病语声低。\n落絮行风径，归云度晚溪。\n故乡二千里，日夜子规啼。",
        "dynasty": "宋",
        "collection_info": null
    },
    {
        "title": "赠褚雪巘",
        "author": "林尚仁",
        "content": "多年林下隠，犹带旧儒酸。\n自说因诗苦，还如学易难。\n晓窗花气润，夜枕雨声寒。\n又欲名山去，应寻胜迹看。",
        "dynasty": "宋",
        "collection_info": null
    },
    {
        "title": "村居即事",
        "author": "林尚仁",
        "content": "外事少曾闻，深居似隠君。\n溪明花照影，风细水行文。\n蚕室寒初闭，蜂房早已分。\n偶因寻药去，踏破一村云。",
        "dynasty": "宋",
        "collection_info": null
    },
    {
        "title": "寓舍留别",
        "author": "林尚仁",
        "content": "拨尽寒灰雨夜深，半窗灯影伴孤吟。\n不眠只有琴知得，明日阳关何处心。",
        "dynasty": "宋",
        "collection_info": null
    },
    {
        "title": "课伐木",
        "author": "林尚仁",
        "content": "手挥樵斧气如虹，几树寒烟一饷空。\n午夜无依乌鹊冷，数声应恨月明中。",
        "dynasty": "宋",
        "collection_info": null
    },
    {
        "title": "怀潘寒岩",
        "author": "林尚仁",
        "content": "别后空相忆，无书直至今。\n频年千里客，多事半生心。\n卯酒欺人醉，春诗带病吟。\n倚栏政无绪，一鸟过花阴。",
        "dynasty": "宋",
        "collection_info": null
    },
    {
        "title": "余种竹方成扁其室曰竹所友人以诗至用其韵",
        "author": "林尚仁",
        "content": "屋老苔荒席久虚，近分一榻与云俱。\n梅花未种招蜂怨，竹所虽清欠鹤图。\n无事看山如对客，有时隠几亦忘吾。\n过门除却能吟者，不是高僧即老儒。",
        "dynasty": "宋",
        "collection_info": null
    },
    {
        "title": "山居",
        "author": "林尚仁",
        "content": "帝城花锦地，让与市人居。\n万事不到耳，一贫唯读书。\n扫床留月宿，种药带云锄。\n未晚多先醉，为官恐不如。",
        "dynasty": "宋",
        "collection_info": null
    },
    {
        "title": "简许有实",
        "author": "林尚仁",
        "content": "闲磨霜刃破银瓜，沉水香销日影斜。\n吟客不来情思懒，晚风庭院落槐花。",
        "dynasty": "宋",
        "collection_info": null
    },
    {
        "title": "陈药房闻人禺溪黄平岭春日相过分得琴字",
        "author": "林尚仁",
        "content": "半生无厚业，祇合住山林。\n留客旋沽酒，典衣因买琴。\n晴窗行野马，高树语春禽。\n彼此知心久，相看意转深。",
        "dynasty": "宋",
        "collection_info": null
    },
    {
        "title": "过友人幽居",
        "author": "林尚仁",
        "content": "门似野人家，空园拟种瓜。\n有僧分石坐，无酒问邻赊。\n独鹤喜欲舞，老梅寒自花。\n此身归未去，犹愧暮林鸦。",
        "dynasty": "宋",
        "collection_info": null
    },
    {
        "title": "旅怀",
        "author": "林尚仁",
        "content": "欲暮西风引客愁，十年如梦住他州。\n故交零落谁知己，往事凄凉叹白头。\n一纸音书灯下泪，满城砧杵月明秋。\n早知世路风波险，只在山中煮石休。",
        "dynasty": "宋",
        "collection_info": null
    },
    {
        "title": "怀蒲一庵许紒岩",
        "author": "林尚仁",
        "content": "新营一榻养天和，独喜身闲鬓未皤。\n药性不谙缘病少，花名惯识为吟多。\n移书晒日防留蠹，写帖临池拟换鹅。\n不到玉峰今两载，故人情味近如何。",
        "dynasty": "宋",
        "collection_info": null
    },
    {
        "title": "陈药房舟中分得诗字",
        "author": "林尚仁",
        "content": "移舟春岸晓，小雨欲晴时。\n烟树望疑暗，水程行较迟。\n推蓬山色近，得句野鸥知。\n来往无多路，归囊又一诗。",
        "dynasty": "宋",
        "collection_info": null
    },
    {
        "title": "寄表兄郑古潭",
        "author": "林尚仁",
        "content": "江湖风浪恶，飘泊此依依。\n白髮亲俱老，深春人未归。\n云留行李住，风遣落花飞。\n强饮杯中物，芳心莫易违。",
        "dynasty": "宋",
        "collection_info": null
    },
    {
        "title": "閒裏",
        "author": "林尚仁",
        "content": "閒裏身心得自如，春风茅屋燕同居。\n松花满地溪云滑，一榻晴窗卧看书。",
        "dynasty": "宋",
        "collection_info": null
    },
    {
        "title": "寄西湖友人",
        "author": "林尚仁",
        "content": "湖边春更好，别后费吟思。\n载酒曾游处，忆君同醉时。\n面风花落易，背日雪消迟。\n早晚携琴去，山中与鹤期。",
        "dynasty": "宋",
        "collection_info": null
    },
    {
        "title": "送友人别",
        "author": "林尚仁",
        "content": "此心偶无事，君復叙离情。\n江国多寒色，春风几日程。\n雪添行李重，船逐浪花轻。\n后夜应相忆，空山月正明。",
        "dynasty": "宋",
        "collection_info": null
    },
    {
        "title": "送杨巨川游边",
        "author": "林尚仁",
        "content": "此行不必话离愁，且举匏樽醉几筹。\n天下岂无山可买，男儿当与国分忧。\n剑辞星匣边风凛，船驾云帆海月流。\n莫道读书无用处，读书方有用兵谋。",
        "dynasty": "宋",
        "collection_info": null
    },
    {
        "title": "寄乡友",
        "author": "林尚仁",
        "content": "此身拘不得，暮楚又朝吴。\n故国几人在，三年一字无。\n天风潮信急，江月雁声孤。\n久不看明镜，年来有白鬚。",
        "dynasty": "宋",
        "collection_info": null
    },
    {
        "title": "寄吴宗之",
        "author": "林尚仁",
        "content": "在家犹苦热，客路足应疲。\n书剑果何地，江湖非旧时。\n久晴苗欲雨，多病药如饴。\n忆自分携后，知心更有谁。",
        "dynasty": "宋",
        "collection_info": null
    },
    {
        "title": "雪中呈社友",
        "author": "林尚仁",
        "content": "风雨萧萧搅雪飞，一寒如此只贪诗。\n酒瓢倾尽囊金少，恐被梅花笑不知。",
        "dynasty": "宋",
        "collection_info": null
    },
    {
        "title": "送陆月湖归玉峰",
        "author": "林尚仁",
        "content": "行李无多半是诗，买船兼载鹤同归。\n思君晚泊吴江冷，风捲芦花几雁飞。",
        "dynasty": "宋",
        "collection_info": null
    },
    {
        "title": "喜友人为僧",
        "author": "林尚仁",
        "content": "身披云衲瘦伶俜，一刺新添得寺名。\n餐供未便趺足坐，诵经犹作读书声。\n禅窗欲晚闻钟掩，吟履逢秋踏叶行。\n应是千生修得到，几人头白尚无成。",
        "dynasty": "宋",
        "collection_info": null
    },
    {
        "title": "赠许紒岩",
        "author": "林尚仁",
        "content": "年齿未三十，清名已照人。\n才高犹苦学，俸薄不言贫。\n留客醉终日，爱花吟过春。\n自怜闲未得，满面扑京尘。",
        "dynasty": "宋",
        "collection_info": null
    },
    {
        "title": "辛亥元日游闻人省庵园和陈药房韵",
        "author": "林尚仁",
        "content": "倚栏吟未稳，把酒问溪山。\n今日又添岁，一冬无此闲。\n梅花依竹静，雪意避春悭。\n次第灯期近，重逢一解颜。",
        "dynasty": "宋",
        "collection_info": null
    },
    {
        "title": "贺陈石泉宰华亭归",
        "author": "林尚仁",
        "content": "天下称繁邑，一廉如此希。\n政成人惜去，官满鹤先归。\n家学传金管，春风入紫薇。\n知音正当路，健翼看高飞。",
        "dynasty": "宋",
        "collection_info": null
    },
    {
        "title": "夜坐",
        "author": "林尚仁",
        "content": "焚香独坐勘骚经，庭树无风叶不鸣。\n静入夜深闻鼓吹，一池明月乱蛙声。",
        "dynasty": "宋",
        "collection_info": null
    },
    {
        "title": "梅雨",
        "author": "林尚仁",
        "content": "繁声不可听，点滴似秋霖。\n溪长欲无岸，窗低微復阴。\n葛衣凉意重，础石润痕深。\n欲出愁泥泞，依依独客心。",
        "dynasty": "宋",
        "collection_info": null
    },
    {
        "title": "访隠者",
        "author": "林尚仁",
        "content": "姓名多已在仙行，见说曾传辟谷方。\n未必诏书征便起，可怜人世老犹忙。\n浴蒲磵冷云初湿，种朮山春土亦香。\n何日此身分半隠，归须先制芰荷裳。",
        "dynasty": "宋",
        "collection_info": null
    },
    {
        "title": "戏友人买侍儿归",
        "author": "林尚仁",
        "content": "几扣吟窗多不遇，识君虽久会君稀。\n近闻行李担书去，添得明珠伴剑归。\n开瓮酒香春遶屋，倚栏人醉月侵衣。\n野夫别有观心法，不在深山独掩扉。",
        "dynasty": "宋",
        "collection_info": null
    },
    {
        "title": "鹤",
        "author": "林尚仁",
        "content": "楚楚异凡禽，相看瘦不禁。\n饥寻芝朮晚，梦忆海山深。\n华表千年事，青天万里心。\n一声唳清夜，霜月满疎林。",
        "dynasty": "宋",
        "collection_info": null
    },
    {
        "title": "寄陈赤嵌",
        "author": "何文季",
        "content": "英雄空有泪沾襟，千古兴亡感慨深。\n邱壑正多亡国恨，干戈消尽读书心。\n容身天地生何补，入眼风霜老不禁。\n却笑红尘知退晚，能教早计卧山林。",
        "dynasty": "宋",
        "collection_info": null
    },
    {
        "title": "寄怀",
        "author": "何文季",
        "content": "衣冠不忍坠家声，风雨潇潇鷄自鸣。\n身似孤蓬随地转，家无长物带书行。\n荒凉松竹乡心外，淡薄虀盐世味轻。\n幸有田畴堪料理，何如买犊且归耕。",
        "dynasty": "宋",
        "collection_info": null
    },
    {
        "title": "送黄坡峰",
        "author": "何文季",
        "content": "浮萍浩荡夹桑榆，茅屋田园狐兔墟。\n拾橡岂能饥杜甫，鬻车终不困相如。\n子规枝上他乡月，白鹤峰头处士庐。\n三径虽荒归亦好，笔耕还有腹中书。",
        "dynasty": "宋",
        "collection_info": null
    },
    {
        "title": "寄彭府教",
        "author": "何文季",
        "content": "食薇已愧首阳人，肯学杨雄作美新。\n满目山河长是泪，穷崖草木不知春。\n狂来自与白云笑，老去从教俗子嗔。\n湖海论交无久近，相逢同是汉遗民。",
        "dynasty": "宋",
        "collection_info": null
    },
    {
        "title": "送翁主学谒靖山提举",
        "author": "何文季",
        "content": "三百年间植士林，年来零落几青衿。\n人间已厌诗书味，堂上犹闻丝竹音。\n山向静中涵易象，阳于復处见天心。\n执经弟子趋函丈，祗恐门前雪意深。",
        "dynasty": "宋",
        "collection_info": null
    },
    {
        "title": "寄朱五哥",
        "author": "何文季",
        "content": "单父琴边遇赏音，皋比巍坐屋庐深。\n客中莫放挥金手，酒后无忘守口箴。\n投笔未酬豪杰志，读书犹识圣贤心。\n何时棹破山阴雪，共对青灯谈古今。",
        "dynasty": "宋",
        "collection_info": null
    },
    {
        "title": "送邵省元",
        "author": "何文季",
        "content": "血汗文场日未东，秋香压倒万花丛。\n几年豹隠山中雾，一息鹏抟海上风。\n魁业正须期远大，微官岂足论穷通。\n龙门有客来相访，为说忧时鬓已翁。",
        "dynasty": "宋",
        "collection_info": null
    },
    {
        "title": "寄蘧觉陈先生",
        "author": "何文季",
        "content": "白髮相看重别离，几回默坐捻吟髭。\n子猷不作乘舟兴，庞老终无出郭时。\n隔面云山如有碍，输心泓颖寄相思。\n文溪遗稿伤沦落，此事还当付与谁。",
        "dynasty": "宋",
        "collection_info": null
    },
    {
        "title": "寄姚达泉",
        "author": "何文季",
        "content": "鹏程九万尽天宽，刚被西风铩羽翰。\n四海车书新宇宙，几家门户旧衣冠。\n园花灼灼酣春梦，涧竹亭亭傲岁寒。\n正气莫教销铄尽，典型留与后人看。",
        "dynasty": "宋",
        "collection_info": null
    },
    {
        "title": "再用汪县尹韵寄彭府教",
        "author": "何文季",
        "content": "日入崦嵫万念灰，出门笑口为谁开。\n人从饭颗山头遇，春在梅花枝上来。\n有梦欲随流水去，无诗怕被黑云催。\n迭山曾是江湖友，恨杀吟魂唤不回。",
        "dynasty": "宋",
        "collection_info": null
    },
    {
        "title": "寄怀",
        "author": "何文季",
        "content": "白髮萧萧壮气衰，垂头兀兀董生帷。\n饥难煮字将焚砚，语不惊人懒作诗。\n昔日卞和常泣玉，今时墨子更悲丝。\n自从梦笔风流后，枯朽那能出菌芝。",
        "dynasty": "宋",
        "collection_info": null
    },
    {
        "title": "寄石溪  其一",
        "author": "何文季",
        "content": "锦云曾逐好风来，强学娇颦寄雁回。\n鲸浪拍天沧海阔，祇愁无路到蓬莱。",
        "dynasty": "宋",
        "collection_info": null
    },
    {
        "title": "寄石溪  其二",
        "author": "何文季",
        "content": "庞老多年不入州，一竿危坐石溪头。\n山中饱食鱼羹饭，不博人间万户侯。",
        "dynasty": "宋",
        "collection_info": null
    },
    {
        "title": "寄石溪  其三",
        "author": "何文季",
        "content": "长天淡淡雁沈沈，人在桃源路更深。\n一点灵犀千里月，云遮不断故人心。",
        "dynasty": "宋",
        "collection_info": null
    },
    {
        "title": "题严子陵垂钓图",
        "author": "何文季",
        "content": "卧足曾将帝腹加，拂衣归去伴烟霞。\n祗消一钓名千古，亏杀当年邓仲华。",
        "dynasty": "宋",
        "collection_info": null
    },
    {
        "title": "别徐大使",
        "author": "何文季",
        "content": "去来书画米家船，聊结梅花一笑缘。\n不为莼鲈弃官去，归心祗在白云边。",
        "dynasty": "宋",
        "collection_info": null
    },
    {
        "title": "何达观久客他乡音问旷绝一日忽见过又匆匆告别吾老且病未知后会何如走笔以赠",
        "author": "何文季",
        "content": "风萍渺无迹，一日扣柴扉。\n乍见犹疑梦，相逢遽语违。\n子方怀远志，谁復挽征衣。\n烟雨松楸隔，何当赋式微。",
        "dynasty": "宋",
        "collection_info": null
    },
    {
        "title": "别赵丞",
        "author": "何文季",
        "content": "花县平分月，冰壶不受尘。\n圆机皆中理，礼爱独亲仁。\n晚菊长留节，寒梅自作春。\n无家可归去，须有筑台人。",
        "dynasty": "宋",
        "collection_info": null
    },
    {
        "title": "秋堂弟自赣归建安作别",
        "author": "何文季",
        "content": "同饮西江甫两春，匆匆马首又东驰。\n归与华阁春风裏，忆我铃斋夜雨时。\n好把汗青传久远，莫将朱紫裹愚痴。\n闽中多有南翔雁，折取梅花寄一枝。",
        "dynasty": "宋",
        "collection_info": null
    },
    {
        "title": "寄蘧觉先生",
        "author": "何文季",
        "content": "云山隔断故人疎，闻道新生三凤雏。\n老我只添头上雪，凄凉光景不堪书。",
        "dynasty": "宋",
        "collection_info": null
    },
    {
        "title": "画吕仙赞",
        "author": "何文季",
        "content": "杖头挑起碧山云，剑气擘开沧浪海。\n鞭龙笞凤游八区，长啸一声天浩荡。",
        "dynasty": "宋",
        "collection_info": null
    },
    {
        "title": "吴子珍登仕避地大宁示诗赓韵以谢",
        "author": "何文季",
        "content": "雁行声价压朋俦，凛凛词锋炯二矛。\n宝剑神光埋不住，夜衝星斗落旄头。",
        "dynasty": "宋",
        "collection_info": null
    },
    {
        "title": "宣差曾思丁得替归诗以赠之",
        "author": "何文季",
        "content": "田家不放泪痕干，日日深山吏打门。\n忆昔宣差提调日，关征不到杏花村。",
        "dynasty": "宋",
        "collection_info": null
    },
    {
        "title": "山矾花",
        "author": "祝穆",
        "content": "玲珑叶底雪花寒，清昼香熏草木间。\n移植小轩供宴坐，恍疑身在普陀山。",
        "dynasty": "宋",
        "collection_info": null
    },
    {
        "title": "豫章",
        "author": "祝穆",
        "content": "豫章偃蹇两苍龙，雪干宁须匠石逢。\n借重岁寒双大字，绝胜松拜大夫封。",
        "dynasty": "宋",
        "collection_info": null
    },
    {
        "title": "句  其一",
        "author": "祝穆",
        "content": "黄花自与渊明别，不见闲人直到今。",
        "dynasty": "宋",
        "collection_info": null
    },
    {
        "title": "句  其二",
        "author": "祝穆",
        "content": "细花穿弱缕，盘向绿云鬟。",
        "dynasty": "宋",
        "collection_info": null
    },
    {
        "title": "白云亭",
        "author": "释正韶",
        "content": "白云亭上白云闲，云满危栏雪满山。\n雪似白云云似雪，不知何处是人间。",
        "dynasty": "宋",
        "collection_info": null
    },
    {
        "title": "夏令毁生佛衔",
        "author": "詹梦璧",
        "content": "共称生佛戴恩波，一饱欢腾鼓腹歌。\n家有佛衔收拾去，人心有佛可收么。",
        "dynasty": "宋",
        "collection_info": null
    },
    {
        "title": "仙人石",
        "author": "徐圆老",
        "content": "花开炫红霞，景接长春壑。\n终古斯石存，苍苔涴双脚。\n安得洞仙来，重游跨白鹤。",
        "dynasty": "宋",
        "collection_info": null
    },
    {
        "title": "寄刘后村",
        "author": "汤汉",
        "content": "唐朝空自贵宏词，科目何尝得退之。\n掌制徒闻夸子厚，残篇仅见命敦诗。\n堪嗟实录无完传，太息淮西有后碑。\n寄语莆田紫薇老，文章盖世例如斯。",
        "dynasty": "宋",
        "collection_info": null
    },
    {
        "title": "自儆",
        "author": "汤汉",
        "content": "春秋责备贤者，造物计校好人。\n一点莫留余滓，十分成就全身。",
        "dynasty": "宋",
        "collection_info": null
    },
    {
        "title": "题灵鹫四首  其一",
        "author": "汤汉",
        "content": "灵鹫古道场，摄乎大国间。\n一日忽翚飞，四顾无腼颜。",
        "dynasty": "宋",
        "collection_info": null
    },
    {
        "title": "题灵鹫四首  其二",
        "author": "汤汉",
        "content": "引泉已成沼，对石宜破窗。\n他年涧上桥，为子书春淙。",
        "dynasty": "宋",
        "collection_info": null
    },
    {
        "title": "题灵鹫四首  其三",
        "author": "汤汉",
        "content": "南涧静者徒，小试扶颠手。\n期毕栋宇工，拂衣入岩岫。",
        "dynasty": "宋",
        "collection_info": null
    },
    {
        "title": "题灵鹫四首  其四",
        "author": "汤汉",
        "content": "问禅去灵隠，听讲去天竺。\n还有无求人，来寻灵鹫宿。",
        "dynasty": "宋",
        "collection_info": null
    },
    {
        "title": "宿孔野云丹房",
        "author": "汤汉",
        "content": "天师炼丹时，丹鼎见龙虎。\n丹成天师去，龙虎名万古。\n溪深松杪风，山明夜来雨。\n雨后丹凤鸣，风前黄鹄举。",
        "dynasty": "宋",
        "collection_info": null
    },
    {
        "title": "赠久轩提刑江东二首  其一",
        "author": "汤汉",
        "content": "江右皇华遡浙东，按行特地到山中。\n柴门忽有高轩过，衰俗久无前辈风。\n嵩岳气摇消息长，祝融开霁鬼神通。\n荒崖绝谷留光彩，长使人怀太极翁。",
        "dynasty": "宋",
        "collection_info": null
    },
    {
        "title": "赠久轩提刑江东二首  其二",
        "author": "汤汉",
        "content": "嚮来廷诤伟堂堂，不负西山与紫阳。\n尽道拾遗当召黯，不应清诏久烦滂。\n真儒事业谁能测，忧国忠纯不谩狂。\n一上蓬莱看云海，细毡归去论虞唐。",
        "dynasty": "宋",
        "collection_info": null
    },
    {
        "title": "观鱼亭",
        "author": "汤汉",
        "content": "有亭翼然山之阿，源头活水养鱼多。\n云山四面如画图，金梭上下光相摩。\n池上木深阴翳地，池下荷生香扑鼻。\n携酒邀朋池上观，圉圉洋洋真得意。\n咄，东海鲤，南溟鱼，自信时人莫浅窥，神灵岂是池中物。\n变化成龙会有期，一朝烜赫雷声壮。\n翻身直透三层浪，扬鬐鼓鬣横千丈。",
        "dynasty": "宋",
        "collection_info": null
    },
    {
        "title": "偈颂一百三十六首  其一",
        "author": "释惟一",
        "content": "是法住法位，世间相常住。\n佛殿对三门，灯笼挂露柱。",
        "dynasty": "宋",
        "collection_info": null
    },
    {
        "title": "偈颂一百三十六首  其二",
        "author": "释惟一",
        "content": "浴冰桥畔，伏虎岩前。\n雪消松杪，春到梅边。\n古佛眼睛突出，瞿昙面目昭然。\n认着依前隔大千。",
        "dynasty": "宋",
        "collection_info": null
    },
    {
        "title": "偈颂一百三十六首  其三",
        "author": "释惟一",
        "content": "夜夜明星现，有眼谁不见。\n此夜老瞿昙，却被明星转。\n直至而今双眼花，无瑕白玉自生瑕。",
        "dynasty": "宋",
        "collection_info": null
    },
    {
        "title": "偈颂一百三十六首  其四",
        "author": "释惟一",
        "content": "和暖上元天气，是处笙歌动地。\n瑞岩无可设施，随分放灯一二。",
        "dynasty": "宋",
        "collection_info": null
    },
    {
        "title": "偈颂一百三十六首  其五",
        "author": "释惟一",
        "content": "今朝十五，明朝十六。\n瓠苦瓜甜，松直棘曲。\n辟支老汉，炎夏衣楮，严冬浴冰，谩自辛勤，徒劳检束。\n争似而今禅和，三三两两，水边林下，寒向火，热乘凉，又谁管你地覆天翻，天翻地覆。\n是玉也大奇，只恐不是玉。",
        "dynasty": "宋",
        "collection_info": null
    },
    {
        "title": "偈颂一百三十六首  其六",
        "author": "释惟一",
        "content": "露冷风清，山空月明。\n天际归鸿书梵字，夜深砧杵送秋声。\n眼觑不见，耳听不闻。\n与君倾尽此时心，莫认山河作眼睛。",
        "dynasty": "宋",
        "collection_info": null
    },
    {
        "title": "偈颂一百三十六首  其七",
        "author": "释惟一",
        "content": "伏虎岩前，螺江江上。\n一去一来，无去来相。\n今朝古辟支，昔日翁和尚。",
        "dynasty": "宋",
        "collection_info": null
    },
    {
        "title": "偈颂一百三十六首  其八",
        "author": "释惟一",
        "content": "微雨润枯荄，严风搅林木。\n梅唇已破香，柳眼眠未足。\n尘世竞奔忙，光景相追逐。\n林间无事人，好唱云门曲。\n今朝腊月二十五，明朝腊月二十六。",
        "dynasty": "宋",
        "collection_info": null
    },
    {
        "title": "偈颂一百三十六首  其九",
        "author": "释惟一",
        "content": "今日上元令节，雨意连绵未歇。\n过去燃灯如来，全体一时漏泄。\n檐头滴滴，分明历历。",
        "dynasty": "宋",
        "collection_info": null
    },
    {
        "title": "偈颂一百三十六首  其一○",
        "author": "释惟一",
        "content": "建岭云，建溪水。\n缥缈无边，渊深无底。\n尽情收拾归来，点滴无非珍贵。\n抛向诸人面前，切忌自生拟议。\n见之不取，思之千里。",
        "dynasty": "宋",
        "collection_info": null
    },
    {
        "title": "偈颂一百三十六首  其一一",
        "author": "释惟一",
        "content": "禅禅，风生木杪，叶坠庭前。\n唧唧寒蛩吟破壁，声声归雁度辽天。\n诸人若也会得，此去吴屯不远。\n若也不会，蓝溪水透洋边。\n阿呵呵，笑倒武夷张大僊。",
        "dynasty": "宋",
        "collection_info": null
    },
    {
        "title": "偈颂一百三十六首  其一二",
        "author": "释惟一",
        "content": "皎洁中秋月，清光处处同。\n是人皆照破，无水不形容。\n圆满纤尘浄，婆娑桂影重。\n古今争赏翫，谁到广寒宫。",
        "dynasty": "宋",
        "collection_info": null
    },
    {
        "title": "偈颂一百三十六首  其一三",
        "author": "释惟一",
        "content": "旧日重阳，今日重阳，篱菊披金浅浅黄。\n休讶去年蓬鬓，今岁半成霜。\n喜得同人相访，那边风景，此间风景，且莫论量。\n相与对花赊一醉，高歌大笑，手舞足蹈，听教人道掣颠狂。",
        "dynasty": "宋",
        "collection_info": null
    },
    {
        "title": "偈颂一百三十六首  其一四",
        "author": "释惟一",
        "content": "虎溪冰莹长空月，凤岭松吟后夜风。\n堪笑堪悲翁老子，俨然不改旧时容。",
        "dynasty": "宋",
        "collection_info": null
    },
    {
        "title": "偈颂一百三十六首  其一五",
        "author": "释惟一",
        "content": "可祖齐腰立雪，长庆坐破蒲团。\n一人铁壁觑要透，一人沧海沥须干。\n铁壁透，沧海干，出礼三拜依位立，捲起帘来天下宽。\n堪悲堪笑，何易何难。\n信道梅花香扑鼻，须是彻骨一番寒。",
        "dynasty": "宋",
        "collection_info": null
    },
    {
        "title": "偈颂一百三十六首  其一六",
        "author": "释惟一",
        "content": "罗绮丛中，笙歌社裏。\n灯明如来，放光现瑞。",
        "dynasty": "宋",
        "collection_info": null
    },
    {
        "title": "偈颂一百三十六首  其一七",
        "author": "释惟一",
        "content": "秋风捲地，秋水连天。\n千山影瘦，万木萧然。\n渔笛数声江上月，樵歌一曲岭头烟。",
        "dynasty": "宋",
        "collection_info": null
    },
    {
        "title": "偈颂一百三十六首  其一八",
        "author": "释惟一",
        "content": "杨岐三脚馿，虎丘睡虎子。\n毛色既一同，蹄爪亦相似。",
        "dynasty": "宋",
        "collection_info": null
    },
    {
        "title": "偈颂一百三十六首  其一九",
        "author": "释惟一",
        "content": "无碍慧门，铁壁铁壁。\n一击击开，不劳余力。\n几人把手拽不入。",
        "dynasty": "宋",
        "collection_info": null
    },
    {
        "title": "偈颂一百三十六首  其二○",
        "author": "释惟一",
        "content": "横一丈，竖一丈。\n满室风生，半窗月上。\n山僧要坐便坐，要起便起，终不向这裏无风起浪。\n诸人若不散去，照顾劈脊拄杖。",
        "dynasty": "宋",
        "collection_info": null
    },
    {
        "title": "偈颂一百三十六首  其二一",
        "author": "释惟一",
        "content": "目视云霄，有一拳未敢分付。\n日游闹市，三十棒且待别时。\n遇坎则止，乘流而行。\n既无迹于去来，宁有心于动静。\n昨日恁么，逸翮独翔，孤风绝侣。\n今日不恁么，翫江月，听松风。\n拈起閤皂山，浓蘸清江水。\n平展金凤洲，写出祖师意。\n贴向十字街头，俾人人知道，一年十二月，腊月是年尾。\n宝佑改元，又从头起。\n万年万年更万年，清江依旧清无底。\n道泰不传天子令，时清休唱太平歌。",
        "dynasty": "宋",
        "collection_info": null
    },
    {
        "title": "偈颂一百三十六首  其二二",
        "author": "释惟一",
        "content": "不如随分纳些些，何处青山不是家。\n玉笛横吹皇化裏，风前清韵彻天涯。",
        "dynasty": "宋",
        "collection_info": null
    },
    {
        "title": "偈颂一百三十六首  其二三",
        "author": "释惟一",
        "content": "惠力大宝藏，日转万亿匝。\n一日万亿匝，千日千万亿。\n愿以转轮数，仰祝天子寿。\n惟愿天子寿，復倍转轮数。\n繁开玉叶茂金枝，永与法轮无尽时。",
        "dynasty": "宋",
        "collection_info": null
    },
    {
        "title": "偈颂一百三十六首  其二四",
        "author": "释惟一",
        "content": "翠柳堤边舞，黄鶑树上鸣。\n瞿昙真实相，历历在而今。\n谁言入灭向双林。",
        "dynasty": "宋",
        "collection_info": null
    },
    {
        "title": "偈颂一百三十六首  其二五",
        "author": "释惟一",
        "content": "这箇老汉，殊无所解。\n不惟屈屈曲曲，且是顽顽頼頼。\n我昔没兴见之，直至而今尀耐。\n烧炷香，礼三拜。\n吃拳打拳，彼此莫怪。",
        "dynasty": "宋",
        "collection_info": null
    },
    {
        "title": "偈颂一百三十六首  其二六",
        "author": "释惟一",
        "content": "今朝结制，号令宜先。\n三章约法，普示人天。\n身不可妄动，亦不可块然。\n口不可妄开，亦不可默然。\n意不可妄举，亦不可罔然。\n依如是行如是住，圆觉伽蓝常现前。",
        "dynasty": "宋",
        "collection_info": null
    },
    {
        "title": "偈颂一百三十六首  其二七",
        "author": "释惟一",
        "content": "狮子吼，无畏说，百兽闻之皆脑裂。",
        "dynasty": "宋",
        "collection_info": null
    },
    {
        "title": "偈颂一百三十六首  其二八",
        "author": "释惟一",
        "content": "昼也惺惺，夜也惺惺。\n既不掉举，亦不昏沉。\n何须求白玉，只此是黄金。",
        "dynasty": "宋",
        "collection_info": null
    },
    {
        "title": "偈颂一百三十六首  其二九",
        "author": "释惟一",
        "content": "夏热乘凉，冬寒向火。\n自古自今，总恁么过。\n不知二祖立雪齐腰，毕竟图箇什么。\n以吾之不可，学柳下惠之可。",
        "dynasty": "宋",
        "collection_info": null
    },
    {
        "title": "偈颂一百三十六首  其三○",
        "author": "释惟一",
        "content": "无禅不参，无道可学。\n只责诸人如醉而醒，如梦而觉。\n醉既醒，梦既觉。\n虽然只是旧时人，却与旧时相辽邈。",
        "dynasty": "宋",
        "collection_info": null
    },
    {
        "title": "偈颂一百三十六首  其三一",
        "author": "释惟一",
        "content": "德山拆殿，宝峰烧香。\n二俱不恶，一种不臧。\n瞿昙元自面皮黄。",
        "dynasty": "宋",
        "collection_info": null
    },
    {
        "title": "偈颂一百三十六首  其三二",
        "author": "释惟一",
        "content": "开门待知识，知识喜来过，两两不成双，一一无回互。\n共卧不共床，同行不同步。\n昭然在目前，目前不可覩。\n虽则不可覩，我独知其故。\n圣容菩萨来西天，卢仙夏人在东土。",
        "dynasty": "宋",
        "collection_info": null
    },
    {
        "title": "偈颂一百三十六首  其三三",
        "author": "释惟一",
        "content": "山前一片闲田地，无意求之却宛然。\n几许风光都买尽，不曾费着一文钱。",
        "dynasty": "宋",
        "collection_info": null
    },
    {
        "title": "偈颂一百三十六首  其三四",
        "author": "释惟一",
        "content": "今朝解制，且作么生。\n从前约束，一槩放行。\n万里秋天飞一鹗，东西南北任纵横。",
        "dynasty": "宋",
        "collection_info": null
    },
    {
        "title": "偈颂一百三十六首  其三五",
        "author": "释惟一",
        "content": "昨从天上去，元不离地下。\n今归地下来，亦不离天上。\n上下无间，来去无差。\n天河秋一雁，砧杵夜千家。",
        "dynasty": "宋",
        "collection_info": null
    },
    {
        "title": "偈颂一百三十六首  其三六",
        "author": "释惟一",
        "content": "六年雪岭竟无成，练得身形似鹤形。\n尽谓见明星悟道，何曾悟道见明星。\n入山何富，出山何贫，知心能几人。",
        "dynasty": "宋",
        "collection_info": null
    },
    {
        "title": "偈颂一百三十六首  其三七",
        "author": "释惟一",
        "content": "春风料峭，春雨连绵。\n桃花逐浪，新竹笼烟。\n香严已往灵云去，一度春深一怆然。",
        "dynasty": "宋",
        "collection_info": null
    },
    {
        "title": "偈颂一百三十六首  其三八",
        "author": "释惟一",
        "content": "这老冻侬，惺惺懵懂。\n分明无一丝毫，刚道有三斤重。\n只知恁么脱空相诳，不知其雠甚于戴天之不共。",
        "dynasty": "宋",
        "collection_info": null
    },
    {
        "title": "偈颂一百三十六首  其三九",
        "author": "释惟一",
        "content": "去从闹市红尘去，归向白云深处归。\n因甚更无迎与送，去来寸步不曾移。",
        "dynasty": "宋",
        "collection_info": null
    },
    {
        "title": "偈颂一百三十六首  其四○",
        "author": "释惟一",
        "content": "细不可减，大无以加。\n近在眼睫，远过天涯。\n是着即错，拟之又差。\n缺齿老胡会不得，空携隻履返流沙。",
        "dynasty": "宋",
        "collection_info": null
    },
    {
        "title": "偈颂一百三十六首  其四一",
        "author": "释惟一",
        "content": "五五午时书，妖邪尽扫除。\n一堂风悄悄，千古意如如。\n蒲饮先春雪，糭餐明月珠。\n舌头如具眼，醉饱乐无余。",
        "dynasty": "宋",
        "collection_info": null
    },
    {
        "title": "偈颂一百三十六首  其四二",
        "author": "释惟一",
        "content": "一月在天，影含众水。\n只如双剑峰头月，何似芙蓉溪上月。\n芙蓉溪上月，何似泐潭潭底月。\n若道同，东西各一涯，若道别，天无第二月。",
        "dynasty": "宋",
        "collection_info": null
    },
    {
        "title": "偈颂一百三十六首  其四三",
        "author": "释惟一",
        "content": "白云岩上月，太平松下影。\n深夜秋风生，都成一片境。",
        "dynasty": "宋",
        "collection_info": null
    },
    {
        "title": "偈颂一百三十六首  其四四",
        "author": "释惟一",
        "content": "雨暗西山，云飞南浦。\n老卢仙腰缠骑鹤，朝度黄茅八凸。\n独秀峰草木泉石为之鼓舞。\n因甚如此，家贫愿隣富。",
        "dynasty": "宋",
        "collection_info": null
    },
    {
        "title": "偈颂一百三十六首  其四五",
        "author": "释惟一",
        "content": "瞿昙未解这一着，雪岭六年空卜度。\n不知眼病见空花，认作明星一何错。\n自累犹可，更累儿孙。\n珊瑚枕上两行泪，半是思君半恨君。",
        "dynasty": "宋",
        "collection_info": null
    },
    {
        "title": "偈颂一百三十六首  其四六",
        "author": "释惟一",
        "content": "岁尽年穷，多少人脚忙手乱，惟有宝峰恬然不管。\n来年更有新条在，恼乱春风卒未休。",
        "dynasty": "宋",
        "collection_info": null
    },
    {
        "title": "偈颂一百三十六首  其四七",
        "author": "释惟一",
        "content": "我与黄面老汉，有千古不忘之恨，甚欲烂槌一顿。\n今日因甚放过，老不以筋力为能。",
        "dynasty": "宋",
        "collection_info": null
    },
    {
        "title": "偈颂一百三十六首  其四八",
        "author": "释惟一",
        "content": "踞此室，坐此座。\n佛来祖来，一一按过。",
        "dynasty": "宋",
        "collection_info": null
    },
    {
        "title": "偈颂一百三十六首  其四九",
        "author": "释惟一",
        "content": "诸人不是不将来，老僧不是不分付。\n将来既是分明，分付亦非莽卤。",
        "dynasty": "宋",
        "collection_info": null
    },
    {
        "title": "偈颂一百三十六首  其五○",
        "author": "释惟一",
        "content": "雨注河倾，共谈无义。\n陈蒲鞋倒退三千，睡虎子让一头地。\n有问如何若何，不能以手夹鼻。",
        "dynasty": "宋",
        "collection_info": null
    },
    {
        "title": "偈颂一百三十六首  其五一",
        "author": "释惟一",
        "content": "涅槃心，差别智。\n明之既难，会之不易。\n如千手异执千目异顾元同一身，似万派争流百川竞注皆归一水。\n差之毫釐，谬以千里。",
        "dynasty": "宋",
        "collection_info": null
    },
    {
        "title": "偈颂一百三十六首  其五二",
        "author": "释惟一",
        "content": "古佛心，即如今。\n桂香满院，叶坠疏林。\n水沉寒雁影，露冷夜蛩吟。\n明眼衲僧会不得，江北江南徒访寻。",
        "dynasty": "宋",
        "collection_info": null
    },
    {
        "title": "偈颂一百三十六首  其五三",
        "author": "释惟一",
        "content": "今日如是，明日如是。\n一日復一日，一年復一年。\n百千万亿年，究竟只如是。\n月落乌啼霜满天，纷纷黄叶飘庭际。\n善男子起，法性如是。",
        "dynasty": "宋",
        "collection_info": null
    },
    {
        "title": "偈颂一百三十六首  其五四",
        "author": "释惟一",
        "content": "照而常寂，寂而常照。\n滟滪云开，玲珑月皎。\n巍巍玉殿与琼楼，已见翚飞拄杖头。",
        "dynasty": "宋",
        "collection_info": null
    },
    {
        "title": "偈颂一百三十六首  其五五",
        "author": "释惟一",
        "content": "人间月半，天上月圆。\n幸自一天明朗，何须万斛金莲。\n诸人睡眼豁开见得分晓，不起于座即超于然灯之前。\n其或未然，灯节元来是上元。",
        "dynasty": "宋",
        "collection_info": null
    },
    {
        "title": "偈颂一百三十六首  其五六",
        "author": "释惟一",
        "content": "风萧萧，雨萧萧。\n山云漠漠，庭叶飘飘。\n普天匝地，祖意活鱍鱍。\n满眼满耳，心印何昭昭。\n便与么去，衲僧门下，大故相辽。\n行到水穷山尽处，可中别有路通霄。",
        "dynasty": "宋",
        "collection_info": null
    },
    {
        "title": "偈颂一百三十六首  其五七",
        "author": "释惟一",
        "content": "佛来不顾，祖来不顾。\n有三十棒，未敢分付。\n箇中无肯路。",
        "dynasty": "宋",
        "collection_info": null
    },
    {
        "title": "偈颂一百三十六首  其五八",
        "author": "释惟一",
        "content": "一着高一着，一步阔一步，堕在平常。\n一着亚一着，一步却一步，失在巇崄。\n二俱不涉，七达八通。\n龙袖拂开全体现，象王行处绝狐踪。",
        "dynasty": "宋",
        "collection_info": null
    },
    {
        "title": "偈颂一百三十六首  其五九",
        "author": "释惟一",
        "content": "经诵三千部，曹溪一句忘。\n尘尘皆宝所，处处是家乡。\n云浄天如洗，潭清月愈光。\n须知远烟浪，别有好商量。",
        "dynasty": "宋",
        "collection_info": null
    },
    {
        "title": "偈颂一百三十六首  其六○",
        "author": "释惟一",
        "content": "直下是，直下是。\n这边那边，满眼满耳。\n绵绵兮长存，湛湛兮不痕，拟议依前隔海门。",
        "dynasty": "宋",
        "collection_info": null
    },
    {
        "title": "偈颂一百三十六首  其六一",
        "author": "释惟一",
        "content": "雨滴空阶，溪流新涨。\n风起天末，叶坠疏林。\n唤作物却非物，唤作心不是心。\n缺齿老胡会不得，九年面壁空沉吟。",
        "dynasty": "宋",
        "collection_info": null
    },
    {
        "title": "偈颂一百三十六首  其六二",
        "author": "释惟一",
        "content": "摩诃衍法，离四句绝百非。\n香饭普熏，遍十方穷三际。\n我此一众，总是诸方罗笼不住底。",
        "dynasty": "宋",
        "collection_info": null
    },
    {
        "title": "偈颂一百三十六首  其六三",
        "author": "释惟一",
        "content": "名不得，状不得。\n取不得，舍不得。\n不可得，只么得。\n赵州东壁挂葫芦，观音院裏有弥勒。",
        "dynasty": "宋",
        "collection_info": null
    },
    {
        "title": "偈颂一百三十六首  其六四",
        "author": "释惟一",
        "content": "百丈开田说大义，究竟宁免费脚手。\n松溪修田无可说，击皷升堂但良久。\n知事头首俱欢颜，见者闻者皆失笑。\n好篇大义，一字不少。",
        "dynasty": "宋",
        "collection_info": null
    },
    {
        "title": "偈颂一百三十六首  其六五",
        "author": "释惟一",
        "content": "诸佛不出世，亦无有涅槃。\n年年二月半，枉自衔悲酸。\n此意只今谁共委，令人拍碎玉栏干。",
        "dynasty": "宋",
        "collection_info": null
    },
    {
        "title": "偈颂一百三十六首  其六六",
        "author": "释惟一",
        "content": "此事没誵讹，人人不柰何。\n柰何不得处，合眼跳黄河。\n跳得后如何，元来佛法苦无多。",
        "dynasty": "宋",
        "collection_info": null
    },
    {
        "title": "偈颂一百三十六首  其六七",
        "author": "释惟一",
        "content": "今朝结制，制如何结。\n内不放出，外不放入。\n壁立千仞，千仞壁立。",
        "dynasty": "宋",
        "collection_info": null
    },
    {
        "title": "偈颂一百三十六首  其六八",
        "author": "释惟一",
        "content": "宗通说通，抹过西东。\n无两舌头，有双箭锋。\n因甚如此，闽蜀同风。",
        "dynasty": "宋",
        "collection_info": null
    },
    {
        "title": "偈颂一百三十六首  其六九",
        "author": "释惟一",
        "content": "德山推倒，云门打杀。\n黄蘗烧香，殷人以柏。",
        "dynasty": "宋",
        "collection_info": null
    },
    {
        "title": "偈颂一百三十六首  其七○",
        "author": "释惟一",
        "content": "这里如大火聚，近之则燎却面门。\n直饶佛祖到来，未免退身有分。",
        "dynasty": "宋",
        "collection_info": null
    },
    {
        "title": "偈颂一百三十六首  其七一",
        "author": "释惟一",
        "content": "春雪乍晴，春光愈好。\n不必远讨幽探，不用谈空说有。\n村村自花柳。",
        "dynasty": "宋",
        "collection_info": null
    },
    {
        "title": "偈颂一百三十六首  其七二",
        "author": "释惟一",
        "content": "心不是佛，智不是道。\n抛却深村，又入荒草。\n只如以一重去一重，不知转交涉转料掉。",
        "dynasty": "宋",
        "collection_info": null
    },
    {
        "title": "偈颂一百三十六首  其七三",
        "author": "释惟一",
        "content": "一明一切明，一了一切了。\n道无不是无，道有元非有。\n毗婆尸佛早留心，直至如今不得妙。",
        "dynasty": "宋",
        "collection_info": null
    },
    {
        "title": "偈颂一百三十六首  其七四",
        "author": "释惟一",
        "content": "含笑吟吟，怀毒深深。\n左搓芒绳生缚鬼子，倒拈蝎尾殃害平人。\n我虽蹉脚跨他门，幸不遭他毒气熏。\n如何见得，只此为凭。",
        "dynasty": "宋",
        "collection_info": null
    },
    {
        "title": "偈颂一百三十六首  其七五",
        "author": "释惟一",
        "content": "摩耶昔产一块铁，无可名之名悉达。\n拟铸金躯铸不成，无端铸成一大错。\n错错，至今累我东土人，年年转洗转埃尘。",
        "dynasty": "宋",
        "collection_info": null
    },
    {
        "title": "偈颂一百三十六首  其七六",
        "author": "释惟一",
        "content": "一结一切结，一解一切解。\n结解两忘，通身潇洒。\n绝潇洒，脱罗笼。\n巨鱼纵大壑，一雁入高空。",
        "dynasty": "宋",
        "collection_info": null
    },
    {
        "title": "偈颂一百三十六首  其七七",
        "author": "释惟一",
        "content": "意句俱到，不入深村入荒草。\n意句不到，珊瑚树林日杲杲。\n只如一言道尽，意况不及时如何。\n到江吴地尽，隔岸越山多。",
        "dynasty": "宋",
        "collection_info": null
    },
    {
        "title": "偈颂一百三十六首  其七八",
        "author": "释惟一",
        "content": "三玄三要，五位君臣。\n说偏说正，分主分宾。\n未免重添眼裏尘。\n尽情划断，空阔无垠。\n孤鸿杳杳知何处，门外萧萧落叶频。",
        "dynasty": "宋",
        "collection_info": null
    },
    {
        "title": "偈颂一百三十六首  其七九",
        "author": "释惟一",
        "content": "雅爱中秋月，多情似故人。\n在天何皎皎，照我更频频。\n圆影随流水，清光绝点尘。\n孤高攀不及，觌面最相亲。",
        "dynasty": "宋",
        "collection_info": null
    },
    {
        "title": "偈颂一百三十六首  其八○",
        "author": "释惟一",
        "content": "九秋强半，不寒不暖。\n风细细雨霏霏，水冷冷云淡淡。\n一棹烟波，芦花两岸。",
        "dynasty": "宋",
        "collection_info": null
    },
    {
        "title": "偈颂一百三十六首  其八一",
        "author": "释惟一",
        "content": "六年雪岭几番雪，不是今番彻骨寒。\n半夜三更禁不得，无端北斗面南看。\n瞿昙瞿昙，开得眼来天大晓，不知红日已三竿。",
        "dynasty": "宋",
        "collection_info": null
    },
    {
        "title": "偈颂一百三十六首  其八二",
        "author": "释惟一",
        "content": "琢雪雕冰，攒花簇锦。\n邻义昭昭，友义烱烱。\n扶人上树，推人下井。\n劫石可消，此恨难殒。",
        "dynasty": "宋",
        "collection_info": null
    },
    {
        "title": "偈颂一百三十六首  其八三",
        "author": "释惟一",
        "content": "六月中夏，诸方放假。\n大仰不然，绳头紧把。\n常住百无一有不能挂怀，只忧兄弟不会狗子无佛性话。\n常啼菩萨卖心肝，风前狼籍谁人买。",
        "dynasty": "宋",
        "collection_info": null
    },
    {
        "title": "偈颂一百三十六首  其八四",
        "author": "释惟一",
        "content": "赤肉团上，有一无位真人。\n眼里耳裏，鼻里口里，频频出入，出入频频。\n能言能唤，能屈能伸。\n能好能恶，能喜能嗔。\n诸人若也未曾证据，便请证据，集云今日为汝保任。",
        "dynasty": "宋",
        "collection_info": null
    },
    {
        "title": "偈颂一百三十六首  其八五",
        "author": "释惟一",
        "content": "宝剑出匣，精金跃冶。\n色泽星辉，光芒斗射。\n投之重津而光愈发越，加之烈火而色无少假。\n行为人间报不平，定应索起辽天价。",
        "dynasty": "宋",
        "collection_info": null
    },
    {
        "title": "偈颂一百三十六首  其八六",
        "author": "释惟一",
        "content": "雁入高空，蛩吟古砌。\n剧谈不二门，单明第一义。\n瞎却眼，塞却耳。\n听得分明见得亲，不必龙华亲授记。",
        "dynasty": "宋",
        "collection_info": null
    },
    {
        "title": "偈颂一百三十六首  其八七",
        "author": "释惟一",
        "content": "谈玄谈妙，将油洗皂。\n行棒行喝，剜肉成疮。\n诸方多是夸张作说，集云只据见定商量。\n年年九日是重阳。",
        "dynasty": "宋",
        "collection_info": null
    },
    {
        "title": "偈颂一百三十六首  其八八",
        "author": "释惟一",
        "content": "今朝腊月二十五，明朝腊月二十六。\n风前唱起仰山歌，人皆道是云门曲。",
        "dynasty": "宋",
        "collection_info": null
    },
    {
        "title": "偈颂一百三十六首  其八九",
        "author": "释惟一",
        "content": "元正启祚，万物咸新。\n觅一毫旧相，了不可得，千年桃核里，元是旧时仁。\n觅一毫新相，了不可得，新旧之相既不可得，不可得亦不可得。\n道泰时清万国宁，咸淳二年正月一。",
        "dynasty": "宋",
        "collection_info": null
    },
    {
        "title": "偈颂一百三十六首  其九○",
        "author": "释惟一",
        "content": "飞雪亭前，宜春台上。\n物有万殊，春无两样。\n住不顾去底，犹欠劈面拳。\n去不顾住底，好与拦腮掌。\n直饶去住两忘，如龙似象。\n未免卸下衲衣，连挥痛棒。\n棒折也不放，是罚是赏。\n为人须为彻，杀人须见血。",
        "dynasty": "宋",
        "collection_info": null
    },
    {
        "title": "偈颂一百三十六首  其九一",
        "author": "释惟一",
        "content": "仰山上元令节，笙歌且靠一壁。\n雪晴山色挼蓝，冻解溪流濑石。\n满眼看不尽，满耳听不彻。\n诸人若向这裏知归，不须更授然灯记别。",
        "dynasty": "宋",
        "collection_info": null
    },
    {
        "title": "偈颂一百三十六首  其九二",
        "author": "释惟一",
        "content": "佛灭二千有余载，五逆儿孙浑不采。\n一夜雷轰雨霶霈，诸天亦为之尀耐。",
        "dynasty": "宋",
        "collection_info": null
    },
    {
        "title": "偈颂一百三十六首  其九三",
        "author": "释惟一",
        "content": "八月秋，何处热。\n稻花吹香，疏林减叶。\n三点五点不时雨，一声两声何处笛。\n若向这裏，闻无有闻，证入圆通，斯为第一。",
        "dynasty": "宋",
        "collection_info": null
    },
    {
        "title": "偈颂一百三十六首  其九四",
        "author": "释惟一",
        "content": "吾心似秋月，秋月似吾心。\n双照纤尘浄，俱清万籁沉。\n十分明又白，一样古犹今。\n不是寒山子，何人解此吟。",
        "dynasty": "宋",
        "collection_info": null
    },
    {
        "title": "偈颂一百三十六首  其九五",
        "author": "释惟一",
        "content": "九月授衣，无衣可受。\n衲僧门下，别有要妙。\n新糊纸被烘来暖，一觉和衣到五更。\n闻得上方钟皷动，又添一日在浮生。",
        "dynasty": "宋",
        "collection_info": null
    },
    {
        "title": "偈颂一百三十六首  其九六",
        "author": "释惟一",
        "content": "秋雨乍晴，秋天如洗。\n九日菊花新，千林黄叶坠。\n人人只知骤步登高，往往蹉过自家稳密田地。\n切忌，切忌。",
        "dynasty": "宋",
        "collection_info": null
    },
    {
        "title": "偈颂一百三十六首  其九七",
        "author": "释惟一",
        "content": "万法本无，一心何有。\n绝虑忘缘，默默自守。\n傥能朝于斯夕于斯，自然虚而灵空而妙。\n正当恁么时，我手何似佛手。",
        "dynasty": "宋",
        "collection_info": null
    },
    {
        "title": "偈颂一百三十六首  其九八",
        "author": "释惟一",
        "content": "集云不会禅，不会道。\n横画不识，竖画不晓。\n日里三餐，夜后一觉。\n年来老且病，转见不唧𠺕。\n裙子褊衫箇也无，袈裟形相些些有。",
        "dynasty": "宋",
        "collection_info": null
    },
    {
        "title": "偈颂一百三十六首  其九九",
        "author": "释惟一",
        "content": "四叶红莲，一音宣演。\n其语巧妙，其义深远。\n前印威音，一点不差，后证弥勒，不差一点。\n离四句，绝百非，即不无。\n只如一人恁么，一人不恁么，一人恁么中不恁么，一人不恁么中却恁么，又且如何。\n造作不同，一般米麫。",
        "dynasty": "宋",
        "collection_info": null
    },
    {
        "title": "偈颂一百三十六首  其一○○",
        "author": "释惟一",
        "content": "衲僧家，无本据。\n鑑在机先，妙在转处。\n问沤堂上半座平分，集云峰前孤风绝侣。\n看看九万抟扶摇，垂天之翅摩云霄。",
        "dynasty": "宋",
        "collection_info": null
    },
    {
        "title": "偈颂一百三十六首  其一○一",
        "author": "释惟一",
        "content": "初二出城，归来初五。\n十字街头撞见张三，元是山前旧时李四。\n面目如前，语言如故。\n再三道佛法浇漓，众生难度。\n不必按牛头吃草，不用将针合成斧。\n甜瓜彻蒂甜，苦瓠连根苦。",
        "dynasty": "宋",
        "collection_info": null
    },
    {
        "title": "偈颂一百三十六首  其一○二",
        "author": "释惟一",
        "content": "二月初五，群花竞吐。\n或逞夭红，或夸雅素。\n月下精神，风前态度，明明祖意无回互。\n堪悲堪笑老灵云，错认桃花作眼睛，至今犹自不惺惺。",
        "dynasty": "宋",
        "collection_info": null
    },
    {
        "title": "偈颂一百三十六首  其一○三",
        "author": "释惟一",
        "content": "熏风南来，凉生殿阁。\n诸佛出身处，昭昭在心目。\n当机觌面回避无门，只要诸人披襟领略。\n其或未然，开眼也着，合眼也着。",
        "dynasty": "宋",
        "collection_info": null
    },
    {
        "title": "偈颂一百三十六首  其一○四",
        "author": "释惟一",
        "content": "一月復一月，此月又过五。\n两轮日月何奔忙，百年弹指如虚度。\n物不迁，还知否。\n不是佛，亦非祖。\n流水不腐，户枢不蠹。",
        "dynasty": "宋",
        "collection_info": null
    },
    {
        "title": "偈颂一百三十六首  其一○五",
        "author": "释惟一",
        "content": "入理深谈，语非语，默非默。\n量材补职，武是武，文是文。\n用舍临时，剸裁在我。\n只如将丈六金身作一茎草用，将一茎草作丈六金身用。\n寰中天子勑，塞外将军令。",
        "dynasty": "宋",
        "collection_info": null
    },
    {
        "title": "偈颂一百三十六首  其一○六",
        "author": "释惟一",
        "content": "我心似秋月，道似又还别。\n秋月有亏盈，吾心无损益。\n人人只知登楼赏翫向天边觅，殊不知自己衣单下有箇光明藏子十分圆满十分皎洁。\n信得及，见得彻。\n非惟一夕欢，千古可怡悦。",
        "dynasty": "宋",
        "collection_info": null
    },
    {
        "title": "偈颂一百三十六首  其一○七",
        "author": "释惟一",
        "content": "不思善，不思恶。\n孤迥迥，活鱍鱍。\n不用追寻，不劳捉摸，只贵诸人知着落。\n知着落，杨岐馿子三隻脚。",
        "dynasty": "宋",
        "collection_info": null
    },
    {
        "title": "偈颂一百三十六首  其一○八",
        "author": "释惟一",
        "content": "杨岐栗棘蓬，吞着碍喉咙。\n东山铁馂馅，浑崙苦磝磝。\n诸人若要省力，不如参一箇平实。\n楚王渡江得萍实。\n大如斗，赤如日，剖而食之甜如蜜。",
        "dynasty": "宋",
        "collection_info": null
    },
    {
        "title": "偈颂一百三十六首  其一○九",
        "author": "释惟一",
        "content": "人人头顶天，脚踏地，眼裏放光，鼻孔出气，与他诸佛诸祖无别无异。\n因甚握节当胸，听我谩你。\n莫有不被谩□么，我且问你，鸡寒上树，鸭寒下水，毕竟是祖意是教意。",
        "dynasty": "宋",
        "collection_info": null
    },
    {
        "title": "偈颂一百三十六首  其一一○",
        "author": "释惟一",
        "content": "昔日不生，今日不灭。\n出入飞鸢岭，未曾有出入。\n洞山不曾到，投子不相识。\n若道嗣德山，未免自屈抑。\n象骨巍巍摩碧空，寒泉皎皎浸明月。",
        "dynasty": "宋",
        "collection_info": null
    },
    {
        "title": "偈颂一百三十六首  其一一一",
        "author": "释惟一",
        "content": "节届中秋，凉飈四起。\n万里无云，一天如洗。\n明皎皎月上孤峰，香拂拂桂飘庭际。\n以我为隠乎，吾无隠乎尔。",
        "dynasty": "宋",
        "collection_info": null
    },
    {
        "title": "偈颂一百三十六首  其一一二",
        "author": "释惟一",
        "content": "三十年前，无交涉处有交涉。\n三十年后，有交涉处无交涉。\n须无交涉，饮恨难忘，含悲含笑一炉香。",
        "dynasty": "宋",
        "collection_info": null
    },
    {
        "title": "偈颂一百三十六首  其一一三",
        "author": "释惟一",
        "content": "绿水青山，红尘闹市。\n一大藏教，满眼满耳。\n这裏有人拣辨得出，入则箇箇归元，出则无无不是。",
        "dynasty": "宋",
        "collection_info": null
    },
    {
        "title": "偈颂一百三十六首  其一一四",
        "author": "释惟一",
        "content": "辛未元正有则语，大地无人知落处。\n屋角山禽破晓啼，为人一一从头举。\n岁旦无风，甲子不雨。",
        "dynasty": "宋",
        "collection_info": null
    },
    {
        "title": "偈颂一百三十六首  其一一五",
        "author": "释惟一",
        "content": "自夏及秋，频频出入。\n送旧迎新，奔驰不歇。\n十字街头忽吃攧，起来拾得胡餠隻。\n今日不辞举似诸人，团团圆圆，皎皎洁洁，十成脱似中秋月。",
        "dynasty": "宋",
        "collection_info": null
    },
    {
        "title": "偈颂一百三十六首  其一一六",
        "author": "释惟一",
        "content": "一年十二月，是腊月年尾。\n腊月三十日，过了三之二。\n雪峰昼裏夜裏，波波挈挈，手不释杓，脚不离地，理会甚底。",
        "dynasty": "宋",
        "collection_info": null
    },
    {
        "title": "偈颂一百三十六首  其一一七",
        "author": "释惟一",
        "content": "衲僧行处，孤风凛然。\n动无妄动，言无妄言。\n如履薄冰，如临深渊。\n不须明祖意，只此是单传。",
        "dynasty": "宋",
        "collection_info": null
    },
    {
        "title": "偈颂一百三十六首  其一一八",
        "author": "释惟一",
        "content": "马师一喝大雄峰，直得三日双耳聋。\n今日松山聋更甚，半年不復闻鼓钟。\n依俙钝铁，彷佛顽铜。\n只好投之火聚中，火余烜爀地通红。\n几多错认，鸟啼月落，煜煜晓星明向东。",
        "dynasty": "宋",
        "collection_info": null
    },
    {
        "title": "偈颂一百三十六首  其一一九",
        "author": "释惟一",
        "content": "天门一合，十方无路。\n似海之深，如山之固。\n如何造入，步。",
        "dynasty": "宋",
        "collection_info": null
    },
    {
        "title": "偈颂一百三十六首  其一二○",
        "author": "释惟一",
        "content": "函盖干坤句，随波逐浪句，截断众流句，三句尽在此。\n不多一字，不少一字。\n众眼难瞒，分明举似。",
        "dynasty": "宋",
        "collection_info": null
    },
    {
        "title": "偈颂一百三十六首  其一二一",
        "author": "释惟一",
        "content": "旧时日月，旧日山川。\n东西不易，南北不迁。\n水云杂沓，龙象骈阗，古佛家风尚俨然。\n雨过千林开翠幄，月临双沼浸银蟾。",
        "dynasty": "宋",
        "collection_info": null
    },
    {
        "title": "偈颂一百三十六首  其一二二",
        "author": "释惟一",
        "content": "走尽四天下，只在一尘中。\n不离一尘中，周遍四天下。\n不是神通，亦非力假。\n有人知得着落，许你入妙喜世界，是不动如来。\n其或未然，一任钻龟打瓦。",
        "dynasty": "宋",
        "collection_info": null
    },
    {
        "title": "偈颂一百三十六首  其一二三",
        "author": "释惟一",
        "content": "休去歇去，玲珑岩上落花雨。\n消焉息焉，路入清关别有天。\n尘不到，暑不到，行亦禅，坐亦禅，高蹈威音未朕前。\n吃粥吃饭过，听风听雨眠。",
        "dynasty": "宋",
        "collection_info": null
    },
    {
        "title": "偈颂一百三十六首  其一二四",
        "author": "释惟一",
        "content": "鼓报四更，地摇六震。\n火焰为三世诸佛说法，三世诸佛立地听。\n虚空有尽，大道无穷。\n穷则变，变则通。\n信手拈将茎草插，琼楼玉殿凌苍穹。",
        "dynasty": "宋",
        "collection_info": null
    },
    {
        "title": "偈颂一百三十六首  其一二五",
        "author": "释惟一",
        "content": "仲春渐暖，是处花开。\n夭桃烘日晕生脸，红杏吟风笑满腮。\n是今弥勒，是古如来，一一分身不用猜。\n有人一见便见，敢保老兄未彻。\n即色即声求不可，离声离色觅犹乖。",
        "dynasty": "宋",
        "collection_info": null
    },
    {
        "title": "偈颂一百三十六首  其一二六",
        "author": "释惟一",
        "content": "去时元只空双手，归日依前双手空。\n底事两肩担不起，打开畐塞满玲珑。\n姑苏明月，苕霅清风。",
        "dynasty": "宋",
        "collection_info": null
    },
    {
        "title": "偈颂一百三十六首  其一二七",
        "author": "释惟一",
        "content": "泯志灰心，参禅学道。\n无烦恼中，自讨烦恼。\n何不向老胡未来已前，试着眼看，自己分上有何欠少。\n天童恁么道，不入深村入荒草。\n不许夜行，投明须到。",
        "dynasty": "宋",
        "collection_info": null
    },
    {
        "title": "偈颂一百三十六首  其一二八",
        "author": "释惟一",
        "content": "谓吾灭度，未免落断见。\n谓吾不灭度，未免落常见。\n二见俱遣除，十方佛皆现。",
        "dynasty": "宋",
        "collection_info": null
    },
    {
        "title": "偈颂一百三十六首  其一二九",
        "author": "释惟一",
        "content": "斗粟可舂，尺布可缝。\n情深义重，山包海容。\n载笑载言，喜而欲舞。\n岂无他人，不如我同父。",
        "dynasty": "宋",
        "collection_info": null
    },
    {
        "title": "偈颂一百三十六首  其一三○",
        "author": "释惟一",
        "content": "夏令更新，春归奏勋。\n秧田铺翠，麦陇翻云。\n日犹舒暖，风已来熏。\n目击道存如不委，更饶一喝主宾分。",
        "dynasty": "宋",
        "collection_info": null
    },
    {
        "title": "偈颂一百三十六首  其一三一",
        "author": "释惟一",
        "content": "秋风清，秋月白，秋水共长天一色。\n不是心外境，亦非目前法。\n可中一见便知归，平步广寒攀桂枝。",
        "dynasty": "宋",
        "collection_info": null
    },
    {
        "title": "偈颂一百三十六首  其一三二",
        "author": "释惟一",
        "content": "海山雨歇，水国云藏。\n熏风南来，殿阁生凉。\n佛出身处，昭然孔彰。\n堪笑当年奚老子，无端好肉上剜疮。",
        "dynasty": "宋",
        "collection_info": null
    },
    {
        "title": "偈颂一百三十六首  其一三三",
        "author": "释惟一",
        "content": "偏中正，正中偏。\n正偏不及处，别是一壶天。\n水澄澄，风细细，云澹澹，月娟娟。\n金针兮纤纤，玉线兮绵绵。\n以此续洞脉于既微，以此大丹霞之正传。\n作兴太白，特游戏之余焉。\n今不在后，昔不在前。\n光明藏中，初无间然，一杯粗茗一炉烟。",
        "dynasty": "宋",
        "collection_info": null
    },
    {
        "title": "偈颂一百三十六首  其一三四",
        "author": "释惟一",
        "content": "故人义重，访我岩扉。\n鸟啼花笑，云淡风微。\n莫怪坐来频劝酒，自从别后见君稀。",
        "dynasty": "宋",
        "collection_info": null
    },
    {
        "title": "偈颂一百三十六首  其一三五",
        "author": "释惟一",
        "content": "去秋双峨摧，今夏芝岩坠。\n松江松惨然，花屿花流涕。\n惟有长空孤月圆，东西分照两无偏。",
        "dynasty": "宋",
        "collection_info": null
    },
    {
        "title": "偈颂一百三十六首  其一三六",
        "author": "释惟一",
        "content": "生本不有，死亦无空。\n湖光晴潋滟，山色雨蒙泷。",
        "dynasty": "宋",
        "collection_info": null
    },
    {
        "title": "偈颂四首  其一",
        "author": "释惟一",
        "content": "腊月尽是岁除夜，明朝又是正月一。\n年去年来无尽期，拄杖依前乌律律。",
        "dynasty": "宋",
        "collection_info": null
    },
    {
        "title": "偈颂四首  其二",
        "author": "释惟一",
        "content": "叔季精神元似旧，慧慈面目只如新。\n来年年是去年年，今日日同明日日。",
        "dynasty": "宋",
        "collection_info": null
    },
    {
        "title": "偈颂四首  其三",
        "author": "释惟一",
        "content": "今岁今宵尽，日日日从东畔出。\n明年明日来，朝朝鸡向五更啼。",
        "dynasty": "宋",
        "collection_info": null
    },
    {
        "title": "偈颂四首  其四",
        "author": "释惟一",
        "content": "腊月二十八九，家家户户尽有。\n不是北禅露地牛，便是清源白家酒。\n罗列杯盘，同欢共笑。",
        "dynasty": "宋",
        "collection_info": null
    },
    {
        "title": "颂古三十六首  其一",
        "author": "释惟一",
        "content": "劫初铸就毗卢印，古篆雕虫尚宛然。\n堪笑堪悲人不识，却嫌字画不完全。",
        "dynasty": "宋",
        "collection_info": null
    },
    {
        "title": "颂古三十六首  其二",
        "author": "释惟一",
        "content": "荷尽已无擎雨盖，菊残犹有傲霜枝。\n一年好景君须记，正是橙黄橘绿时。",
        "dynasty": "宋",
        "collection_info": null
    },
    {
        "title": "颂古三十六首  其三",
        "author": "释惟一",
        "content": "绝毫绝釐，日面月面。\n号令四驰，风行草偃。\n拔山超海杳无踪，风从龙兮云从龙。",
        "dynasty": "宋",
        "collection_info": null
    },
    {
        "title": "颂古三十六首  其四",
        "author": "释惟一",
        "content": "无寒暑处报君知，不离寒时与热时。\n热则乘凉寒向火，不须回避不须疑。",
        "dynasty": "宋",
        "collection_info": null
    },
    {
        "title": "颂古三十六首  其五",
        "author": "释惟一",
        "content": "鹧鸪啼处百花香，劫外风光不覆藏。\n往往游人多蹉过，却从上苑探羣芳。",
        "dynasty": "宋",
        "collection_info": null
    },
    {
        "title": "颂古三十六首  其六",
        "author": "释惟一",
        "content": "不堪提掇死猫头，日炙风吹臭未休。\n底事罕逢人着价，只缘贵重世无俦。",
        "dynasty": "宋",
        "collection_info": null
    },
    {
        "title": "颂古三十六首  其七",
        "author": "释惟一",
        "content": "不落宫商太古音，无劳絃上发清声。\n高山流水有余意，除却子期谁解听。",
        "dynasty": "宋",
        "collection_info": null
    },
    {
        "title": "颂古三十六首  其八",
        "author": "释惟一",
        "content": "直下是，直下是。\n上是天，下是地。\n日暖风和，花酣柳醉。\n玉笛纔轰，朱絃奏起。\n音响和同一会家，相逢彼此各天涯。",
        "dynasty": "宋",
        "collection_info": null
    },
    {
        "title": "颂古三十六首  其九",
        "author": "释惟一",
        "content": "一物不为，千圣不识。\n静夜霜钟，澄潭秋月。\n清音绝听，清影难窥，药峤石头曾未知。",
        "dynasty": "宋",
        "collection_info": null
    },
    {
        "title": "颂古三十六首  其一○",
        "author": "释惟一",
        "content": "临济栽松，一椎两当。\n山门境致，后人标榜。\n锄头打地，灭却吾宗，阴凉大树起清风。",
        "dynasty": "宋",
        "collection_info": null
    },
    {
        "title": "颂古三十六首  其一一",
        "author": "释惟一",
        "content": "即心是佛，砒霜狼毒。\n起死回生，不消一服。",
        "dynasty": "宋",
        "collection_info": null
    },
    {
        "title": "颂古三十六首  其一二",
        "author": "释惟一",
        "content": "和尚尊位如何，突出日面月面。\n光艷烁破干坤，五眼觑之不见。\n觑得见，何似寻常腊月扇。",
        "dynasty": "宋",
        "collection_info": null
    },
    {
        "title": "颂古三十六首  其一三",
        "author": "释惟一",
        "content": "自己将来更问谁，须弥还更戴须弥。\n九峰末上能行令，免得重重涉水泥。",
        "dynasty": "宋",
        "collection_info": null
    },
    {
        "title": "颂古三十六首  其一四",
        "author": "释惟一",
        "content": "白云鼓起没絃琴，一曲冬来意甚深。\n清韵至今犹未泯，江南江北少知音。",
        "dynasty": "宋",
        "collection_info": null
    },
    {
        "title": "颂古三十六首  其一五",
        "author": "释惟一",
        "content": "金毛狮子奋全威，百亿毛头狮子儿。\n不是饮光槌不举，惜伊无地可埋尸。",
        "dynasty": "宋",
        "collection_info": null
    },
    {
        "title": "颂古三十六首  其一六",
        "author": "释惟一",
        "content": "庞公幸是一家人，药峤何须礼过勤。\n只为礼繁偏致乱，那堪雪也落纷纷。",
        "dynasty": "宋",
        "collection_info": null
    },
    {
        "title": "颂古三十六首  其一七",
        "author": "释惟一",
        "content": "万法不为侣，一口吸西江。\n玉磬纔槌动，金钟应手撞。\n三三元是九，两两不成双。\n此意凭谁委，令人忆老庞。",
        "dynasty": "宋",
        "collection_info": null
    },
    {
        "title": "颂古三十六首  其一八",
        "author": "释惟一",
        "content": "无位真人活鱍鱍，赤肉团上为窠窟。\n纵横妙用可怜生，七出八没难捉摸。\n推不去，挽不住，拟议寻思无觅处。\n无觅处，在这裏，握则一拳，开则五指。",
        "dynasty": "宋",
        "collection_info": null
    },
    {
        "title": "颂古三十六首  其一九",
        "author": "释惟一",
        "content": "真觉祖师展两手，云门一举四十九。\n空王殿已峭巍巍，千古万古犹仍旧。",
        "dynasty": "宋",
        "collection_info": null
    },
    {
        "title": "颂古三十六首  其二○",
        "author": "释惟一",
        "content": "老倒赵州无本据，翻手为云覆手雨，觌面当机不覆藏，往往少人知落处。\n知落处，是甚闲家具。",
        "dynasty": "宋",
        "collection_info": null
    },
    {
        "title": "颂古三十六首  其二一",
        "author": "释惟一",
        "content": "乌藤约住未为过，禅板焚来也是闲。\n最苦河南与河北，雷轰一喝诳痴顽。",
        "dynasty": "宋",
        "collection_info": null
    },
    {
        "title": "颂古三十六首  其二二",
        "author": "释惟一",
        "content": "武帝求僊不得僊，王乔端坐却升天。\n有心用处还应错，无意求时又宛然。",
        "dynasty": "宋",
        "collection_info": null
    },
    {
        "title": "颂古三十六首  其二三",
        "author": "释惟一",
        "content": "蘗山养子忒婆心，斫了摩挲不惮勤。\n悖逆儿郎浑不顾，镢头掣得气凌云。",
        "dynasty": "宋",
        "collection_info": null
    },
    {
        "title": "颂古三十六首  其二四",
        "author": "释惟一",
        "content": "雪裏垂丝古钓台，锦鳞拂拂上钓来。\n船头拨转归何处，又向芦花深处挨。",
        "dynasty": "宋",
        "collection_info": null
    },
    {
        "title": "颂古三十六首  其二五",
        "author": "释惟一",
        "content": "曹溪门下南来燕，终日呢喃话祖翁。\n话尽离微人不会，不如养羽候秋风。",
        "dynasty": "宋",
        "collection_info": null
    },
    {
        "title": "颂古三十六首  其二六",
        "author": "释惟一",
        "content": "雪覆千山未厌多，孤峰不白意如何。\n单单突出千峰外，似异还同永不么。",
        "dynasty": "宋",
        "collection_info": null
    },
    {
        "title": "颂古三十六首  其二七",
        "author": "释惟一",
        "content": "来去客情千样别，高低主礼一般施。\n相逢不饮空归去，明月清风也笑伊。",
        "dynasty": "宋",
        "collection_info": null
    },
    {
        "title": "颂古三十六首  其二八",
        "author": "释惟一",
        "content": "风性无周无不周，手中扇子等闲摇。\n风前吹起无根树，不作桑条作柳条。",
        "dynasty": "宋",
        "collection_info": null
    },
    {
        "title": "颂古三十六首  其二九",
        "author": "释惟一",
        "content": "纵火烧山腊月时，衲衣下事为全提。\n几多拨草瞻风底，燎尽眉毛总不知。",
        "dynasty": "宋",
        "collection_info": null
    },
    {
        "title": "颂古三十六首  其三○",
        "author": "释惟一",
        "content": "沩峤冬天轰霹雳，仰山夏月降严霜。\n铁锤两箇都无孔，打就干坤自厮当。",
        "dynasty": "宋",
        "collection_info": null
    },
    {
        "title": "颂古三十六首  其三一",
        "author": "释惟一",
        "content": "发机外机，遣句中句。\n明眼衲僧，不知落处。\n知落处，南山起云，北山下雨。",
        "dynasty": "宋",
        "collection_info": null
    },
    {
        "title": "颂古三十六首  其三二",
        "author": "释惟一",
        "content": "水中盐味浑相似，色裏胶青不较多。\n暗不谓无明不有，看时不见转誵讹。\n没誵讹，太平何必动干戈。",
        "dynasty": "宋",
        "collection_info": null
    },
    {
        "title": "颂古三十六首  其三三",
        "author": "释惟一",
        "content": "电光石火箭锋机，父倒行兮子逆施。\n力敌势均难辨别，一双无孔铁门槌。",
        "dynasty": "宋",
        "collection_info": null
    },
    {
        "title": "颂古三十六首  其三四",
        "author": "释惟一",
        "content": "乌飞兔走昼还夜，腊尽春回年復年。\n无尽无穷穷尽处，东村王老夜烧钱。",
        "dynasty": "宋",
        "collection_info": null
    },
    {
        "title": "颂古三十六首  其三五",
        "author": "释惟一",
        "content": "将锄打地自抛屙，怎柰熏天臭气何。\n老倒蘗山禁不得，却将伊顶再三摩。",
        "dynasty": "宋",
        "collection_info": null
    },
    {
        "title": "颂古三十六首  其三六",
        "author": "释惟一",
        "content": "问我家风，识你家风。\n将谓耳背，元来耳聋。\n指南为北，问西答东。\n阿呵呵，赵州恰恰似天童。",
        "dynasty": "宋",
        "collection_info": null
    },
    {
        "title": "观音赞",
        "author": "释惟一",
        "content": "耳门圆照，日月两间。\n悲愿洪深，衣被四海。\n方便智慧，靡不圆融。\n见闻觉知，无能障碍。\n人间天上独优游，是则名为观自在。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释惟一",
        "content": "云开天竺，月照金沙。\n心心妙法，念念莲华。\n未必将身许马家。",
        "dynasty": "宋",
        "collection_info": null
    },
    {
        "title": "鱼篮赞",
        "author": "释惟一",
        "content": "鱍喇篮中活锦鳞，风前提起不辞频。\n几回绕尽长沙市，卖与买人无买人。",
        "dynasty": "宋",
        "collection_info": null
    },
    {
        "title": "文殊赞",
        "author": "释惟一",
        "content": "或草为衣，或狮为舆。\n千变万化，无二文殊。\n虽然觅则不可得，五台山色犹如如。",
        "dynasty": "宋",
        "collection_info": null
    },
    {
        "title": "布袋赞",
        "author": "释惟一",
        "content": "逢人乞一文，袋裏敌国富。\n不是下生迟，嫌佛不肯做。",
        "dynasty": "宋",
        "collection_info": null
    },
    {
        "title": "达磨赞",
        "author": "释惟一",
        "content": "西来十万里，北渡一茎芦。\n刚道来传法，还曾传得无。",
        "dynasty": "宋",
        "collection_info": null
    },
    {
        "title": "维摩赞",
        "author": "释惟一",
        "content": "凛然夷齐之风，翛然巢许之态。\n横作竺干之孽，崛起释门之害。\n口吧吧地说尽万千，究竟不知有这一解。\n人皆谓金粟如来示现毗耶，我只道病多谙药性底耆年婆罗门者也。",
        "dynasty": "宋",
        "collection_info": null
    },
    {
        "title": "黄蘗断际禅师赞",
        "author": "释惟一",
        "content": "大机磅礴，大用纵横，要掌便掌。\n大中天子，掌中突出，要棒便棒。\n济北大树，棒头挺生。\n大唐国裏只一人，千古仰之日月明。",
        "dynasty": "宋",
        "collection_info": null
    },
    {
        "title": "裴相国赞",
        "author": "释惟一",
        "content": "咄这措大，极是叵耐。\n操我戈矛，入我疆界。\n扑灭圆觉大光明藏，沥干圭峰无边义海。\n所至皆望风退衂，末后遭蘗山和赃捉败。\n纳款投降，愿为弟子，奉事无懈。",
        "dynasty": "宋",
        "collection_info": null
    },
    {
        "title": "雪峰真觉祖师赞",
        "author": "释惟一",
        "content": "弄出鳖鼻蛇，弹起广陵曲。\n清韵难可掩，毒气不可触。\n瞻之不足听不足，千古万古福城福。",
        "dynasty": "宋",
        "collection_info": null
    },
    {
        "title": "朝阳穿破衲赞",
        "author": "释惟一",
        "content": "一条屈曲无丝线，半寸攀拳穴鼻针。\n补得完全成一片，举头红日到天心。",
        "dynasty": "宋",
        "collection_info": null
    },
    {
        "title": "对月了残经赞",
        "author": "释惟一",
        "content": "古教只知遮老眼，银蟾不觉上孤峰。\n看来看到无看处，光境俱忘一卷终。",
        "dynasty": "宋",
        "collection_info": null
    },
    {
        "title": "廛中佛事",
        "author": "释惟一",
        "content": "几回走巷復穿衢，货卖南方镇海珠。\n一栲栳都倾出了，不知酬价有人无。",
        "dynasty": "宋",
        "collection_info": null
    },
    {
        "title": "物外生涯",
        "author": "释惟一",
        "content": "三十余年海上游，未曾容易下金鈎。\n等闲抛掷丝纶处，虾蟹鱼龙一网收。",
        "dynasty": "宋",
        "collection_info": null
    },
    {
        "title": "松风度曲",
        "author": "释惟一",
        "content": "大夫噫气撼青冥，余韵萧骚入户庭。\n递到高山流水意，不知谁解眼中听。",
        "dynasty": "宋",
        "collection_info": null
    },
    {
        "title": "荷露跳珠",
        "author": "释惟一",
        "content": "优昙初现叶团团，错落明玑走碧盘。\n沆瀣莫将鱼目比，看时容易觅时难。",
        "dynasty": "宋",
        "collection_info": null
    },
    {
        "title": "定翁",
        "author": "释惟一",
        "content": "日用千差万别中，如如不动等虚空。\n春妍秋靖几更变，此老何曾改旧容。",
        "dynasty": "宋",
        "collection_info": null
    },
    {
        "title": "古堂",
        "author": "释惟一",
        "content": "过去威音佛已前，向虚空裏架榱椽。\n至今景定年之二，往却门风尚俨然。",
        "dynasty": "宋",
        "collection_info": null
    },
    {
        "title": "镜空",
        "author": "释惟一",
        "content": "团团荷叶不相似，豁豁大虚难比伦。\n箇裏洞然无一物，拟于何处拂埃尘。",
        "dynasty": "宋",
        "collection_info": null
    },
    {
        "title": "野航",
        "author": "释惟一",
        "content": "远泛飘然一苇轻，水天上下镜无尘。\n自从碧眼胡归后，着脚那知是甚人。",
        "dynasty": "宋",
        "collection_info": null
    },
    {
        "title": "月浦",
        "author": "释惟一",
        "content": "孤明历历曲弯弯，色与芦花彷佛间。\n多是满船空载去，几人亲得见珠还。",
        "dynasty": "宋",
        "collection_info": null
    },
    {
        "title": "危峰",
        "author": "释惟一",
        "content": "似侧如欹杳霭间，冰棱剑刃不多争。\n可中不是通玄顶，切莫粗心向上行。",
        "dynasty": "宋",
        "collection_info": null
    },
    {
        "title": "懒牛",
        "author": "释惟一",
        "content": "鼻绳拽脱了无拘，慵有余兮顽有余。\n芳草满前浑不顾，眠云卧月只如如。",
        "dynasty": "宋",
        "collection_info": null
    },
    {
        "title": "南窗",
        "author": "释惟一",
        "content": "百一十城烟水外，玲珑八面自天开。\n等闲坐断东西北，无限熏风拂拂来。",
        "dynasty": "宋",
        "collection_info": null
    },
    {
        "title": "虚舟",
        "author": "释惟一",
        "content": "内亦空兮外亦空，不施橹棹不张蓬。\n听它东去又西去，谁管漫天鼓黑风。",
        "dynasty": "宋",
        "collection_info": null
    },
    {
        "title": "坦翁",
        "author": "释惟一",
        "content": "山未为高水未深，贱非泥土贵非金。\n自来一种平怀看，到老何曾有二心。",
        "dynasty": "宋",
        "collection_info": null
    },
    {
        "title": "可山",
        "author": "释惟一",
        "content": "三拜起来依位立，孤高不与众峰齐。\n自从得髓归来后，便见干坤宇宙低。",
        "dynasty": "宋",
        "collection_info": null
    },
    {
        "title": "寄雪窦希叟",
        "author": "释惟一",
        "content": "舌本澜翻千丈雪，眼青锦镜一壶冰。\n瞎馿种草有如此，灭却凌霄正续灯。",
        "dynasty": "宋",
        "collection_info": null
    },
    {
        "title": "寄天宁雪庭",
        "author": "释惟一",
        "content": "一本凌霄秋后瓜，迟迟九月裏开花。\n霜前结子须弥大，压倒东西浙五家。",
        "dynasty": "宋",
        "collection_info": null
    },
    {
        "title": "看石田语",
        "author": "释惟一",
        "content": "语言硬浄如生铁，眼目高明烁太阳。\n今日江湖无此作，令人三嘆忆平羌。",
        "dynasty": "宋",
        "collection_info": null
    },
    {
        "title": "送僧游南岳",
        "author": "释惟一",
        "content": "一口尽吞三世佛，近来出世佛犹多。\n为吾问讯老思大，底事不能开口何。",
        "dynasty": "宋",
        "collection_info": null
    },
    {
        "title": "吉州圆上人之浙",
        "author": "释惟一",
        "content": "庐陵米价没誵讹，半说低兮半说高。\n此话要圆缄却口，听他江浙闹嘈嘈。",
        "dynasty": "宋",
        "collection_info": null
    },
    {
        "title": "琼上人之杭",
        "author": "释惟一",
        "content": "怀抱琼瑶一段奇，通身富贵少人知。\n四藤击碎还收拾，摊向皇都卖与谁。",
        "dynasty": "宋",
        "collection_info": null
    },
    {
        "title": "风幡亮上人游浙",
        "author": "释惟一",
        "content": "动在风幡动在心，集云棒下已分明。\n而今百越三吴去，肯听它家热碗鸣。",
        "dynasty": "宋",
        "collection_info": null
    },
    {
        "title": "月华崧上人之杭",
        "author": "释惟一",
        "content": "月华如水夜沉沉，一曲箫韵韵更清。\n曲罢莫言无觅处，西湖后夜转堪听。",
        "dynasty": "宋",
        "collection_info": null
    },
    {
        "title": "传上人之吴",
        "author": "释惟一",
        "content": "达磨西来有底传，赚人掘地觅青天。\n况今枫落吴江冷，去去休容易泊船。",
        "dynasty": "宋",
        "collection_info": null
    },
    {
        "title": "暂到",
        "author": "释惟一",
        "content": "骑鲸捉月莫辞劳，海角天涯打一遭。\n后夜再三捞摝得，碧天云静一轮高。",
        "dynasty": "宋",
        "collection_info": null
    },
    {
        "title": "送昙知客归感山",
        "author": "释惟一",
        "content": "懒向人前送又迎，飘然去路一身轻。\n到家有问到家句，雨过潇湘秋月明。",
        "dynasty": "宋",
        "collection_info": null
    },
    {
        "title": "刀镊黄陈二生  其一",
        "author": "释惟一",
        "content": "手持刀镊谒桑门，叉手擎拳笑语温。\n且说工夫精妙处，断然毫髮不容存。",
        "dynasty": "宋",
        "collection_info": null
    },
    {
        "title": "刀镊黄陈二生  其二",
        "author": "释惟一",
        "content": "双手乖如双眼乖，等闲浄出顶门埃。\n几多铁额铜头汉，总被渠侬按过来。",
        "dynasty": "宋",
        "collection_info": null
    },
    {
        "title": "礼疎山塔  其一",
        "author": "释惟一",
        "content": "造塔当年事，喧传直至今。\n示人千古意，与匠两三金。\n不得罗山语，谁知矮叔心。\n瓣香来作礼，肯顾白云深。",
        "dynasty": "宋",
        "collection_info": null
    },
    {
        "title": "礼疎山塔  其二",
        "author": "释惟一",
        "content": "江横一练平，山色四时青。\n水足柴犹富，人多爨不停。\n无絃犹自韵，有耳几曾听。\n槁矣齐檐柏，频看涕忽零。",
        "dynasty": "宋",
        "collection_info": null
    },
    {
        "title": "送孚藏主归江西",
        "author": "释惟一",
        "content": "云卧胸中蟠万卷，舌端笔端皆具眼。\n评今论古知几何，寥寥百年骨不冷。\n有孙挺特尤掀腾，富有藴藉如弗能。\n韬光铲彩事枯硬，不学乃翁牵葛藤。\n壁立万仞出一语，佛祖应无启口处。\n有时一默渊且深，尽大地人难指注。\n脚尖踢倒凌霄峰，挥剑活屠潭底龙。\n三条椽下四世界，破蒲团边兜率宫。\n秋风忽起故山兴，归本无归语何剩。\n江湖斫额应望君，莫作秤锤落深井。",
        "dynasty": "宋",
        "collection_info": null
    },
    {
        "title": "将赴雪峰示圭上人",
        "author": "释惟一",
        "content": "上人辞我去行脚，我亦早晚行脚去。\n天涯海角或重逢，钵饭茎虀又相聚。\n自笑年登六十七，眼昏耳聩脚无力。\n触事无能只面墙，百千追悔有何益。\n少壮学道宜加鞭，危亡不顾勇直前。\n如一人与万人敌，破坚挫锐成万全。\n放牛归马群务息，好是太平无事日。\n塞北归鸿截雾飞，江南野水连天碧。",
        "dynasty": "宋",
        "collection_info": null
    },
    {
        "title": "见侍者乞语为入道蹊径",
        "author": "释惟一",
        "content": "入道蹊径无蹊径，日用现行何不省。\n和南问讯已乖张，应对宾朋曾不隠。\n同盂共饭况三年，话破那知万万千。\n今日炷香重觅语，许时聚首成徒然。\n老僧更不能忉怛，痛掌宁辞当面搭。\n从教负痛走出门，呼天怨駡齿没舌秃口未合。",
        "dynasty": "宋",
        "collection_info": null
    },
    {
        "title": "题群牧图",
        "author": "释惟一",
        "content": "雨过桃林草正肥，休征牧放恰相宜。\n擎头戴角群然乐，喜见太平无事时。",
        "dynasty": "宋",
        "collection_info": null
    },
    {
        "title": "题草虫图",
        "author": "释惟一",
        "content": "长茎短茎芳草翠，东个西个秋虫寒。\n平白祖翁田一片，时人莫作画图看。",
        "dynasty": "宋",
        "collection_info": null
    },
    {
        "title": "小师惠林师孙法济请赞",
        "author": "释惟一",
        "content": "齿豁头童，眼昏耳聋。\n不忘所嗜干屎橛，未忍轻抛栗棘蓬。\n以此踞丛林，以此济贫穷。\n只缘真实不脱空，故得孝子慈孙写真而绘容。",
        "dynasty": "宋",
        "collection_info": null
    },
    {
        "title": "奇都管请赞",
        "author": "释惟一",
        "content": "牧以卑，守以规，迅雷疾风，铁石不移。\n须弥其颓，隻手力持。\n电光石火裏驱耕夺食，春风和气中摧枯拉萎。\n极等没意智，阖国少人知，知之梓府牛峰奇。",
        "dynasty": "宋",
        "collection_info": null
    },
    {
        "title": "小师惠彰请赞",
        "author": "释惟一",
        "content": "顾我游世间，如云在天上。\n任缘而去住，不作去住想。\n南北信所之，东西无定向。\n为人少方便，动便拦腮掌。\n恁地去离泥水底本师，如何却唤作环溪和尚。",
        "dynasty": "宋",
        "collection_info": null
    },
    {
        "title": "雪峰化士请赞",
        "author": "释惟一",
        "content": "藞藞苴苴，潇潇洒洒。\n严冷时温若阳春，褊急处宽踰大海。\n纔开口，平日说。\n脱空却嫌人，无事谤般若。\n有时突出一句乡谈，佛也不能觑他缝罅。\n从来闽蜀本同风，相逢自有知音者。",
        "dynasty": "宋",
        "collection_info": null
    },
    {
        "title": "禅人请赞",
        "author": "释惟一",
        "content": "赤土画簸箕，冬瓜作碓嘴。\n舂碎铁蒺藜，簸出长粳米。\n不须淘汰，不须炊饱，尽世人人不知。",
        "dynasty": "宋",
        "collection_info": null
    },
    {
        "title": "辞世颂",
        "author": "释浄慈东叟",
        "content": "南山末后句，未举先分付。\n生也何曾生，死也何曾死。",
        "dynasty": "宋",
        "collection_info": null
    },
    {
        "title": "诗二首  其一",
        "author": "施清臣",
        "content": "花裏蝶，花裏休。\n蓼中虫，蓼中死。\n人生甜苦皆是缘，法只可随顺应之。",
        "dynasty": "宋",
        "collection_info": null
    },
    {
        "title": "诗二首  其二",
        "author": "施清臣",
        "content": "一蓑一笠一孤舟，万里江山独自游。\n有人问我红尘事，笑入芦花不点头。",
        "dynasty": "宋",
        "collection_info": null
    },
    {
        "title": "绯桃",
        "author": "施清臣",
        "content": "衣裁缃缬态纤秾，犹在瑶池半醉中。\n嫌近清明时节冷，趁渠新火一番红。",
        "dynasty": "宋",
        "collection_info": null
    },
    {
        "title": "湖景",
        "author": "施清臣",
        "content": "一曲新腔紫玉箫，护晴檐幙窣兰桡。\n柳迷远近花张锦，小泊危红第六桥。",
        "dynasty": "宋",
        "collection_info": null
    },
    {
        "title": "牵牛花",
        "author": "施清臣",
        "content": "一泓天水染朱衣，生怕红埃透日飞。\n急整离离苍玉佩，晓云光裏渡河归。",
        "dynasty": "宋",
        "collection_info": null
    },
    {
        "title": "夜蛾儿",
        "author": "施清臣",
        "content": "碧服银鬚粉扑衣，又随雪柳趁灯辉。\n怕寒还恋南华梦，凝伫钗头未肯飞。",
        "dynasty": "宋",
        "collection_info": null
    },
    {
        "title": "题资福院平绿轩",
        "author": "陆德舆",
        "content": "带市人烟远，连村野色幽。\n山从天际出，水向槛前流。\n茅屋无端碍，松醪有意留。\n因怀陵谷感，无语对归鸥。",
        "dynasty": "宋",
        "collection_info": null
    },
    {
        "title": "游九锁",
        "author": "赵崇缵",
        "content": "九峯元不锁，俗驾自来稀。\n水石藏仙窟，烟霞护羽衣。\n夜猿窥月叫，晓鹤出松飞。\n拟结巢由伴，眠云隠翠微。",
        "dynasty": "宋",
        "collection_info": null
    },
    {
        "title": "题半月岩",
        "author": "吴文震",
        "content": "□灵通一窍，如月未全盈。\n外□山河界，中涵蚌蛤精。\n银潢斜□断，玉斧半修成。\n莫讶平分破，难亏半体明。",
        "dynasty": "宋",
        "collection_info": null
    },
    {
        "title": "题浯溪",
        "author": "吴文震",
        "content": "景定初元汛虏氛，掀天功业掩前闻。\n扶唐社稷郭中令，造汉干坤贾冠军。\n好激浯溪湔旧案，重磨崖石纪元勋。\n仆今已办湘山刻，未逊聱翁星斗文。",
        "dynasty": "宋",
        "collection_info": null
    },
    {
        "title": "元石",
        "author": "吴文震",
        "content": "卷石之中有道存，岩岩气象峻于天。\n巍乎近取舜为法，卓尔如羣孔在前。\n跨六鳌头观戴极，出羣龙首要承干。\n圣门所重非科第，向上工夫合勉旃。",
        "dynasty": "宋",
        "collection_info": null
    },
    {
        "title": "高斋桂窟",
        "author": "洪扬祖",
        "content": "植桂不在多，种德如种树。\n前人能种后人传，自有清阴满庭户。\n高枝凌云低覆栏，晴光翠色生昼寒。\n人家多爱种桃李，几日春风红满地。\n何如此花开独迟，蟾宫窟外秋香细。\n课儿读书书满床，更将幽兴引壶觞。\n半酣独卧高斋下，啼鸟数声清昼长。",
        "dynasty": "宋",
        "collection_info": null
    },
    {
        "title": "含笑花",
        "author": "萧崱",
        "content": "肥样凋成玉色仙，碧瑶幢裏粲婵娟。\n道渠解笑何曾笑，只合更名小白莲。",
        "dynasty": "宋",
        "collection_info": null
    },
    {
        "title": "龙眼",
        "author": "萧崱",
        "content": "选荔过于选士难，味佳能有几登盘。\n林家新出金钗子，合入君谟谱后刊。",
        "dynasty": "宋",
        "collection_info": null
    },
    {
        "title": "芦",
        "author": "萧崱",
        "content": "江客因贫识荻芽，一清鏖退杂鱼虾。\n烧来味挟蚝边雨，掘得身离雁外沙。\n春馔且供行釜菜，秋粧莫管钓舡花。\n食根思到萧骚叶，痛感边声咽戍笳。",
        "dynasty": "宋",
        "collection_info": null
    },
    {
        "title": "漆",
        "author": "萧崱",
        "content": "天以晶华累尔形，千夫敛锷可曾停。\n世间有器蒙鲜饰，林下无辜受割刑。\n斫坏孙枝难老大，摧残去榦易凋零。\n退思禹贡周征日，未必如今税不征。",
        "dynasty": "宋",
        "collection_info": null
    },
    {
        "title": "赠陆冰",
        "author": "萧崱",
        "content": "标格真清挟雪霜，每听新咏觉神伤。\n茶分鸿渐经中味，菊爱龟蒙赋裏香。\n圃积玉多知学饱，囊装金少为贪忙。\n向来笑疾难医在，老笔空钞十卷方。",
        "dynasty": "宋",
        "collection_info": null
    },
    {
        "title": "送弟赴省",
        "author": "萧崱",
        "content": "河南萧氏粲文物，鹤在九皋无数鸣。\n小山羽翮日绚练，胆气也作虹霓横。\n挂冠亭后冷如水，旧毡半是蛛丝萦。\n恩袍谩官直斋老，书院误身吟院兄。\n凤楼好手乃有弟，铁声铮铮亦妙器。\n乡里浪传轻薄名，儿曹岂知渠大意。\n惠子五车稷下困，仲连一箭聊城至。\n博悬于投呼得卢，莫以蔡齐故第二。\n圣朝新数中兴年，进士蜕骨秋风蝉。\n梅花魁春导人去，竹叶鏖寒浇客眠。\n天方坐我茅三椽，留眼送尔宜鸿前。\n因行西湖叫和靖，为言诗苦剩狂颠。",
        "dynasty": "宋",
        "collection_info": null
    },
    {
        "title": "句  其一",
        "author": "萧崱",
        "content": "粗花染春日晒红，细绵披夏雪辊风。\n赤皇世界岭皆热，敕旨征绵底痴绝。",
        "dynasty": "宋",
        "collection_info": null
    },
    {
        "title": "句  其二",
        "author": "萧崱",
        "content": "得谤何须囊薏苡，工骚且自制芙蓉。",
        "dynasty": "宋",
        "collection_info": null
    },
    {
        "title": "句  其三",
        "author": "萧崱",
        "content": "此去三千岁，应逢八字蟾。",
        "dynasty": "宋",
        "collection_info": null
    },
    {
        "title": "亭坐",
        "author": "萧泰来",
        "content": "公余终日坐閒亭，看得梅开梅叶青。\n可是近来疎酒盏，酒瓶今已作花瓶。",
        "dynasty": "宋",
        "collection_info": null
    },
    {
        "title": "题梅坛毛庆甫云悦楼二首  其一",
        "author": "萧泰来",
        "content": "楼立梅峯最上头，日随元气与浮游。\n道心快活云心似，飞去飞来得自由。",
        "dynasty": "宋",
        "collection_info": null
    },
    {
        "title": "题梅坛毛庆甫云悦楼二首  其二",
        "author": "萧泰来",
        "content": "一收二百里间云，诗几琴窗总向君。\n独乐何如同乐好，阑子欠着老夫分。",
        "dynasty": "宋",
        "collection_info": null
    },
    {
        "title": "赠星学张月台",
        "author": "萧泰来",
        "content": "富与贵在天，君子不谓性。\n贤不肖在人，君子不谓命。\n是以张月台，可疑亦可信。\n修身以俟之，人定天亦定。",
        "dynasty": "宋",
        "collection_info": null
    },
    {
        "title": "腊祭谒告",
        "author": "萧泰来",
        "content": "祠腊纷纷受誓忙，病夫药鼎对书床。\n官卑岂愿乘肥马，食俭惟知取瘦羊。\n贫见客来偏快活，老逢岁尽却悲伤。\n雪寒一事关心切，痴女奔波道路长。",
        "dynasty": "宋",
        "collection_info": null
    },
    {
        "title": "觅竹栽谢",
        "author": "萧泰来",
        "content": "一日非君不可无，当邻乞得种鱼都。\n珠连呈舍排成次，玉立云台画出图。\n淇奥每思文事业，渭川肯作富规模。\n自锄月地分行列，准拟清风十万夫。",
        "dynasty": "宋",
        "collection_info": null
    },
    {
        "title": "寿友人",
        "author": "萧泰来",
        "content": "休运珍符应半千，崧高维岳再生贤。\n子孙已见钟三秀，富贵端应擅两全。\n日月休惊双转毂，甲庚从喜一周天。\n不须更把庄椿祝，镇作蓬壶不老仙。",
        "dynasty": "宋",
        "collection_info": null
    },
    {
        "title": "题渊明祠",
        "author": "萧泰来",
        "content": "地号古柴桑，荒祠驿道傍。\n松含义熙节，菊带晋时香。\n拂石看碑记，斟泉当酒觞。\n无由归未得，稽首意皇皇。",
        "dynasty": "宋",
        "collection_info": null
    },
    {
        "title": "和崔丞劝农",
        "author": "萧泰来",
        "content": "昨宵雨过水平平，自不归耕却劝耕。\n犊卧草根黄藴藉，鹭飞山脚白分明。\n瀹茶僻寺同僧话，送酒芳园见主情。\n父老欢呼官长醉，归鞭止信马蹄行。",
        "dynasty": "宋",
        "collection_info": null
    },
    {
        "title": "挽罗榷院子远二章  其一",
        "author": "刘鑑",
        "content": "万石家居最，清修却似贫。\n赋中前进士，诗裏谪仙人。\n连疏西湖上，扁舟颖水滨。\n一从书乙亥，岁岁两眉颦。",
        "dynasty": "宋",
        "collection_info": null
    },
    {
        "title": "挽罗榷院子远二章  其二",
        "author": "刘鑑",
        "content": "不谓悬弧旦，翻成属纩期。\n死同生一视，弔与贺相随。\n灵运先成佛，刘叉懒说诗。\n西风吹独树，谁谱凤鸣枝。",
        "dynasty": "宋",
        "collection_info": null
    },
    {
        "title": "见提举蔡涧松",
        "author": "刘鑑",
        "content": "今人标致古心胸，吉士依归有涧松。\n白髮半头身欲鹤，苍髯千丈气如龙。\n三年博士留韩愈，十载中郎老蔡邕。\n根脚青原培植久，蓬莱行上最高峯。",
        "dynasty": "宋",
        "collection_info": null
    },
    {
        "title": "见率斋王廉使  其一",
        "author": "刘鑑",
        "content": "渡孟升陑未岁余，访箕问虺即求书。\n从来文武相经纬，正在朝廷妙卷舒。",
        "dynasty": "宋",
        "collection_info": null
    },
    {
        "title": "见率斋王廉使  其二",
        "author": "刘鑑",
        "content": "樽俎折衝贤甲胄，衣裳定伯胜兵车。\n先生学谱河汾嫡，礼乐须还贞观初。",
        "dynasty": "宋",
        "collection_info": null
    },
    {
        "title": "见率斋王廉使  其三",
        "author": "刘鑑",
        "content": "人物东南又一初，甲田气运恰相符。\n王通今日经重续，关朗当年筮不诬。",
        "dynasty": "宋",
        "collection_info": null
    },
    {
        "title": "见率斋王廉使  其四",
        "author": "刘鑑",
        "content": "千载河汾两夫子，一家洙泗几生徒。\n升堂房社俱先达，还许程元后至无。",
        "dynasty": "宋",
        "collection_info": null
    },
    {
        "title": "见率斋王廉使  其五",
        "author": "刘鑑",
        "content": "使星来照鹭边沙，王郎皇皇远有华。\n尽起绮园山箇裏，更招温石水之涯。",
        "dynasty": "宋",
        "collection_info": null
    },
    {
        "title": "见率斋王廉使  其六",
        "author": "刘鑑",
        "content": "汉唐礼乐成三代，南北车书又一家。\n鸣鹿歌诗将意厚，臣忠端出自宾嘉。",
        "dynasty": "宋",
        "collection_info": null
    },
    {
        "title": "见率斋王廉使  其七",
        "author": "刘鑑",
        "content": "平生怪怪復奇奇，一字何曾乐得饥。\n太白枉承金殿召，浩然空负玉堂知。",
        "dynasty": "宋",
        "collection_info": null
    },
    {
        "title": "见率斋王廉使  其八",
        "author": "刘鑑",
        "content": "田园仅了都人役，事业全抛进士诗。\n白髮见公曾感慨，深衣重有道行时。",
        "dynasty": "宋",
        "collection_info": null
    },
    {
        "title": "和率斋王廉使三首  其一",
        "author": "刘鑑",
        "content": "试手东风第一杯，士如侯栗与侯梅。\n润之春雨根方茂，悴以秋霜花肯开。\n昔有两生增鲁重，今闻四皓为刘来。\n圣朝礼乐须三代，接武行看上曲台。",
        "dynasty": "宋",
        "collection_info": null
    },
    {
        "title": "和率斋王廉使三首  其二",
        "author": "刘鑑",
        "content": "试手东风第一杯，南冠久挂市门梅。\n贤遣在野时曾闭，道大如天运復开。\n江左人传茂弘相，河汾士喜仲淹来。\n深衣增重逾貂暖，立到天花雨满台。",
        "dynasty": "宋",
        "collection_info": null
    },
    {
        "title": "和率斋王廉使三首  其三",
        "author": "刘鑑",
        "content": "试手东风第一杯，一番人物萃欧梅。\n曳裙昔惮王门峻，振铎今逢孔席开。\n送酒马军江上去，持书驿使陇头来。\n斯文未坠重增气，燕饭犹胜愧有台。",
        "dynasty": "宋",
        "collection_info": null
    },
    {
        "title": "谒萧大山",
        "author": "刘鑑",
        "content": "阿统遥知是乃宗，作诗工似选诗工。\n写成判语皆吟笔，翻得离骚再国风。\n共喜横渠传有弟，久夸坡老学如翁。\n世间师友多零落，今在庭闱诺唯中。",
        "dynasty": "宋",
        "collection_info": null
    },
    {
        "title": "谒萧小山  其一",
        "author": "刘鑑",
        "content": "一冬晴暖春相似，欲叩吟关未有诗。\n折得梅花装担了，起程还是雪飞时。",
        "dynasty": "宋",
        "collection_info": null
    },
    {
        "title": "谒萧小山  其二",
        "author": "刘鑑",
        "content": "一水凝寒棹不开，几人于此欲船回。\n思君却有扁舟兴，半夜直衝风雪来。",
        "dynasty": "宋",
        "collection_info": null
    },
    {
        "title": "上尚郎中  其一",
        "author": "刘鑑",
        "content": "先生名姓重金台，一路春风手挽回。\n黄阁自应调鼎去，青原犹为算舟来。\n雪晴和风千家满，云放天光万里开。\n毕竟济川须用楫，鞯车行看虎符催。",
        "dynasty": "宋",
        "collection_info": null
    },
    {
        "title": "上尚郎中  其二",
        "author": "刘鑑",
        "content": "六合阴沉一样云，行人白昼亦黄昏。\n贪财吏似方山犬，逃命民如入峡猿。\n典到琴书犹小事，卖抛田产更销魂。\n先生明共霜台月，照彻茅檐几泪痕。",
        "dynasty": "宋",
        "collection_info": null
    },
    {
        "title": "上尚郎中  其三",
        "author": "刘鑑",
        "content": "衰年何用响铮铮，一错元来铸不成。\n为役谁怜烛之武，浮言枉累铁元城。\n铄金有口难从众，轑釜无羹枉怨兄。\n一点红炉属君手，放教跃冶要分明。",
        "dynasty": "宋",
        "collection_info": null
    },
    {
        "title": "题醉月亭",
        "author": "刘鑑",
        "content": "采石江头李太白，狂不奈烦宫锦窄。\n赤壁矶下苏东坡，一叶泛泛凌风波。\n当时有月并有酒，和酒和月吞入口。\n酒肠得月冷于冰，化作瑰辞喧宇宙。\n两首赋，百篇诗，千秋万古称绝奇。\n两翁不作归来鹤，玉宇琼楼寒漠漠。\n若得长江变泼醅，少住人间亦差乐。\n望圆晦缺秋復春，古来明月今来人。\n我时举酒问明月，月亦团团应不得。\n铁如意，玉唾壶。\n我歌君和声呜呜，烂醉起舞嗔人扶。\n问影莫是李与苏，月中仙子知得无。",
        "dynasty": "宋",
        "collection_info": null
    },
    {
        "title": "登黄鹤楼",
        "author": "刘鑑",
        "content": "西风吹我登黄鹤，白云半在阑干角。\n题诗不见旧时人，惟见青山俯城郭。\n萋萋芳草鹦鹉洲，江水衮衮来无休。\n岁月俯仰成春秋，古人今人无限愁。",
        "dynasty": "宋",
        "collection_info": null
    },
    {
        "title": "寄朱约山",
        "author": "刘鑑",
        "content": "岁晚江空烟水寒，枫林叶落楚天宽。\n苦无雁足书难寄，作尽鸢声吟未安。\n晋帖临成思入石，离骚读罢拟栽兰。\n老来绝被梅花恼，后会君应笑我孱。",
        "dynasty": "宋",
        "collection_info": null
    },
    {
        "title": "月岩",
        "author": "刘鑑",
        "content": "世事从来满则亏，十分何似八分时。\n青山作计常千古，只露岩前月半规。",
        "dynasty": "宋",
        "collection_info": null
    },
    {
        "title": "题静轩",
        "author": "刘鑑",
        "content": "径深寂寂锁苔茵，此地不生车马尘。\n梦断瑶台惟有竹，棋声花院似无人。\n蛛因门闭牢穿网，鹊悟枝干自采薪。\n祇道干坤大如许，不知天地又新春。",
        "dynasty": "宋",
        "collection_info": null
    },
    {
        "title": "贺周总管耐轩迁居回任  其一",
        "author": "刘鑑",
        "content": "就第开藩自古难，旌门累世况团圞。\n肯邀父老为邻舍，更约交游说岁寒。\n千里春风棠蔽芾，一窗秋月竹平安。\n乡人乡饮推乡贵，祗作平时样子看。",
        "dynasty": "宋",
        "collection_info": null
    },
    {
        "title": "贺周总管耐轩迁居回任  其二",
        "author": "刘鑑",
        "content": "袖诗两度出山扉，到得城来与愿违。\n南浦绿波凝望久，东山零雨喜公归。\n疎梅斗雪增新洁，乔木参天长旧围。\n重对门墙帘定卷，春风贺厦燕栖依。",
        "dynasty": "宋",
        "collection_info": null
    },
    {
        "title": "梅四首  其一",
        "author": "刘鑑",
        "content": "休说逋仙两句工，冰瓯涤笔别形容。\n清标骚客风前立，素面仙姝月下逢。\n山店霜寒香扑马，溪桥水浅影如龙。\n一□尽是寒凝结，金鼎无盐味更浓。",
        "dynasty": "宋",
        "collection_info": null
    },
    {
        "title": "梅四首  其二",
        "author": "刘鑑",
        "content": "破荒玉雪粲烟村，倚竹无言独断魂。\n三弄直须琴对越，一寒安用酒温存。\n家风巢许堪同社，心事夷齐可共论。\n应出缤纷几红紫，一枝开处自干坤。",
        "dynasty": "宋",
        "collection_info": null
    },
    {
        "title": "梅四首  其三",
        "author": "刘鑑",
        "content": "除香除影赋梅花，方许诗中擅作家。\n怕俗似嫌羔作酒，高人颇称雪煎茶。\n参横屋角霜初下，人倚阑干月欲斜。\n夜冷玉肌愁入骨，金壶移入伴窗纱。",
        "dynasty": "宋",
        "collection_info": null
    },
    {
        "title": "梅四首  其四",
        "author": "刘鑑",
        "content": "天花夜半落溪傍，傍有狞然为取将。\n擎爪仰空呈洁白，掀髯倒地觅昏黄。\n修鳞月下霜同色，败甲风前雪有香。\n欲起补之图影看，生愁飞入水中藏。",
        "dynasty": "宋",
        "collection_info": null
    },
    {
        "title": "书灯  其一",
        "author": "刘鑑",
        "content": "一点兰膏数寸心，小窗伴我夜沈沈。\n暖分青燄藜烟细，喜动红光花意深。\n洞见苦心归典策，照残幽梦入寒衾。\n他时富贵不相弃，移上长檠伴醉吟。",
        "dynasty": "宋",
        "collection_info": null
    },
    {
        "title": "书灯  其二",
        "author": "刘鑑",
        "content": "玉楼夜费烛荧荧，祗得眼前歌舞明。\n照破三千年外事，书生元不用长檠。",
        "dynasty": "宋",
        "collection_info": null
    },
    {
        "title": "客崇安寄萧小山",
        "author": "李德真",
        "content": "宦清只有着书忙，六舘归时客满堂。\n芍药待吟班已峻，梅花曾赋笔犹香。\n夜瞻北斗星河近，晴倚冬梅岭树长。\n别日未深情不浅，雪风吹老孟襄阳。",
        "dynasty": "宋",
        "collection_info": null
    },
    {
        "title": "寄南岳故人",
        "author": "李德真",
        "content": "只自章江别，吴枫又几霜。\n天遥人在岳，月冷梦浮湘。\n红树猿孤啸，黄云雁一行。\n楼高添远恨，不敢望斜阳。",
        "dynasty": "宋",
        "collection_info": null
    },
    {
        "title": "武林春游即事",
        "author": "李德真",
        "content": "风光如此莫伤春，云树烟花一色新。\n杜宇不啼真解事，帝乡谁是肯归人。",
        "dynasty": "宋",
        "collection_info": null
    },
    {
        "title": "雨吟",
        "author": "俞桂",
        "content": "轻轻烟雾失楼台，雨暗吴山锁不开。\n试与渔翁闲访问，落花几许泛溪来。",
        "dynasty": "宋",
        "collection_info": null
    },
    {
        "title": "过湖",
        "author": "俞桂",
        "content": "舟移别岸水纹开，日暖风香正落梅。\n山色蒙蒙横画轴，白鸥飞处带诗来。",
        "dynasty": "宋",
        "collection_info": null
    },
    {
        "title": "和叶广文韵",
        "author": "俞桂",
        "content": "入得春来物物饶，翻思湖上短长桥。\n去年寒食闲游处，曾把扁舟繫柳条。",
        "dynasty": "宋",
        "collection_info": null
    },
    {
        "title": "书斋",
        "author": "俞桂",
        "content": "野草沿庭砌，清闲日掩扉。\n晚凉疎雨过，落叶觉蝉稀。\n天籁自鸣竹，砧声谁捣衣。\n僧寮不过此，何必扣玄机。",
        "dynasty": "宋",
        "collection_info": null
    },
    {
        "title": "阅名胜诗集",
        "author": "俞桂",
        "content": "买得山房数册诗，倚篷细读已移时。\n只贪眼底看冰玉，月上荷花更不知。",
        "dynasty": "宋",
        "collection_info": null
    },
    {
        "title": "书怀",
        "author": "俞桂",
        "content": "僻性止耽书，村中谩寓居。\n心惟求事省，身合与名疎。\n木叶秋风起，蛩吟夜雨初。\n吾生今晚矣，不必问何如。",
        "dynasty": "宋",
        "collection_info": null
    },
    {
        "title": "闺怨  其一",
        "author": "俞桂",
        "content": "凤帏晓起鬓𩰀松，枕肉初生酒晕红。\n一把柳丝挪在手，沉吟无语对春风。",
        "dynasty": "宋",
        "collection_info": null
    },
    {
        "title": "闺怨  其二",
        "author": "俞桂",
        "content": "谁怜人去锁朱楼，终日凭栏只带愁。\n燕子也知人薄倖，飞来略不傍帘鈎。",
        "dynasty": "宋",
        "collection_info": null
    },
    {
        "title": "溪流",
        "author": "俞桂",
        "content": "云脚纔行又復开，一声隠隠只空雷。\n家僮忽报溪流涨，知是前村落雨来。",
        "dynasty": "宋",
        "collection_info": null
    },
    {
        "title": "初秋",
        "author": "俞桂",
        "content": "火老金柔暑告残，乘凉正好望西山。\n秋声来处无寻觅，只作窗前竹叶间。",
        "dynasty": "宋",
        "collection_info": null
    },
    {
        "title": "杂兴",
        "author": "俞桂",
        "content": "漫山花发草萋萋，杨柳飞绵水拍堤。\n况是客怀禁不得，那堪杜宇耳边啼。",
        "dynasty": "宋",
        "collection_info": null
    },
    {
        "title": "偶吟",
        "author": "俞桂",
        "content": "降伏吾心法，无如去外魔。\n苦吟诗愈拙，着意字犹讹。\n荏苒青衫旧，消磨白髮多。\n不才为世弃，徒自咏卷阿。",
        "dynasty": "宋",
        "collection_info": null
    },
    {
        "title": "雨中遣愁",
        "author": "俞桂",
        "content": "花已开时人正愁，花簪头上使人羞。\n一春可厌无晴日，下却珠帘懒凭楼。",
        "dynasty": "宋",
        "collection_info": null
    },
    {
        "title": "清明",
        "author": "俞桂",
        "content": "朝来阁雨喜新晴，枝上绵蛮调好声。\n佳节莫将虚过了，人生赢得几清明。",
        "dynasty": "宋",
        "collection_info": null
    },
    {
        "title": "即事",
        "author": "俞桂",
        "content": "阴云酿雨勒花迟，梅已飘残到杏枝。\n好是池塘清梦处，勾吟春草入新诗。",
        "dynasty": "宋",
        "collection_info": null
    },
    {
        "title": "松江",
        "author": "俞桂",
        "content": "荷叶翻风暑气微，看山露冷湿征衣。\n垂虹夜静三高月，只照渔溪一舸归。",
        "dynasty": "宋",
        "collection_info": null
    },
    {
        "title": "惜春",
        "author": "俞桂",
        "content": "春事三分过二分，桃花水上觅红云。\n游人浪说春归去，柳外黄鹂尚自吟。",
        "dynasty": "宋",
        "collection_info": null
    },
    {
        "title": "次吴秋潭韵",
        "author": "俞桂",
        "content": "相逢款话傍檐西，坎止流行事不齐。\n君到白苹秋正好，饱吟风月棹前溪。",
        "dynasty": "宋",
        "collection_info": null
    },
    {
        "title": "东山",
        "author": "俞桂",
        "content": "东山随分作生涯，即是清高隠者家。\n粗有小园供日涉，不愁无地种梅花。",
        "dynasty": "宋",
        "collection_info": null
    },
    {
        "title": "夏中即事",
        "author": "俞桂",
        "content": "重梅过了犹悭雨，幸有南熏在翠槐。\n燕子亦于贫者薄，今年全不见飞来。",
        "dynasty": "宋",
        "collection_info": null
    },
    {
        "title": "延祥观",
        "author": "俞桂",
        "content": "御园犹自有逋梅，约束游人莫肯开。\n听得老兵谈旧事，几年不见翠华来。",
        "dynasty": "宋",
        "collection_info": null
    },
    {
        "title": "虎丘",
        "author": "俞桂",
        "content": "两寺今为一，因秦虎占丘。\n鹤飞王剑化，鸟宿古坟愁。\n石与泉流接，池通海水浮。\n十奇多胜槩，不及尽追游。",
        "dynasty": "宋",
        "collection_info": null
    },
    {
        "title": "家园",
        "author": "俞桂",
        "content": "眺望西山在目中，更须宽展竹篱通。\n残梅尚守清廉节，不嫁东君昨夜风。",
        "dynasty": "宋",
        "collection_info": null
    },
    {
        "title": "首夏",
        "author": "俞桂",
        "content": "槐幄阴阴蔽绿扉，池抽荷叶落蔷薇。\n梁间紫燕新雏弱，来傍檐前旋学飞。",
        "dynasty": "宋",
        "collection_info": null
    },
    {
        "title": "偶成",
        "author": "俞桂",
        "content": "短髮萧萧满镜秋，家居但觉岁时流。\n两年不见西湖面，笑我寒盟是白鸥。",
        "dynasty": "宋",
        "collection_info": null
    },
    {
        "title": "月夜",
        "author": "俞桂",
        "content": "江南又见鴈初飞，枫叶萧疎旋觉稀。\n边塞戍夫天气冷，谁家月夜捣征衣。",
        "dynasty": "宋",
        "collection_info": null
    },
    {
        "title": "裴坟",
        "author": "俞桂",
        "content": "买船穿僻径，坟古最幽深。\n山近风常冷，松蟠昼亦阴。\n来时无速骑，归路有鸣禽。\n寄语城居者，何人肯访寻。",
        "dynasty": "宋",
        "collection_info": null
    },
    {
        "title": "山中",
        "author": "俞桂",
        "content": "剖竹相通涧下泉，更邀山色在樽前。\n一鈎明月轩窗上，欹枕藤床独自眠。",
        "dynasty": "宋",
        "collection_info": null
    },
    {
        "title": "惠山",
        "author": "俞桂",
        "content": "径入松关古，秋云带树烟。\n只疑山有雨，恰是涧流泉。\n骚客诗留壁，游人岸繫船。\n凭谁招陆羽，瀹茗古栏边。",
        "dynasty": "宋",
        "collection_info": null
    },
    {
        "title": "秋怀",
        "author": "俞桂",
        "content": "唤醒归舟是早秋，水光云影两悠悠。\n西风不管梧桐怨，一叶吹来一叶愁。",
        "dynasty": "宋",
        "collection_info": null
    },
    {
        "title": "农事",
        "author": "俞桂",
        "content": "东作农家处处忙，金珠非是疗饥方。\n京华只识笙歌乐，岂识男耕与女桑。",
        "dynasty": "宋",
        "collection_info": null
    },
    {
        "title": "甘露寺",
        "author": "俞桂",
        "content": "占断淮南势，西风入鬓毛。\n一江流不尽，多景最为高。\n斜日迷烟树，孤帆送客舠。\n兴怀人物少，今古等秋毫。",
        "dynasty": "宋",
        "collection_info": null
    },
    {
        "title": "夏晨偶作",
        "author": "俞桂",
        "content": "蚕事行将了，农家刈麦初。\n雨悭林少笋，水涩港无鱼。\n因病尝惩酒，偷闲懒答书。\n今年身愈老，事事觉全疎。",
        "dynasty": "宋",
        "collection_info": null
    },
    {
        "title": "赠云间陆琴士",
        "author": "俞桂",
        "content": "地僻居闲绝可人，殷勤过我抱桐君。\n声中知有辽天鹤，弹散华亭一片云。",
        "dynasty": "宋",
        "collection_info": null
    },
    {
        "title": "烟霞石壁",
        "author": "俞桂",
        "content": "山深入翠微，寺僻掩幽扉。\n景别金仙地，人忘尘世机。\n石滋崖雨滴，龙出洞云飞。\n结屋同僧处，何须赋式微。",
        "dynasty": "宋",
        "collection_info": null
    },
    {
        "title": "久雨",
        "author": "俞桂",
        "content": "踰月留京国，春光总不知。\n可伤连夜雨，好似暮秋时。\n有客来无酒，逢人只说诗。\n官中闻闭籴，应是细民饥。",
        "dynasty": "宋",
        "collection_info": null
    },
    {
        "title": "次坦庵兄韵",
        "author": "俞桂",
        "content": "便中蒙赐墨，得句胜如书。\n暂尔两年别，俄然春暮余。\n梦驰情不间，心迩迹何疎。\n自省吾今老，湖山缚屋居。",
        "dynasty": "宋",
        "collection_info": null
    },
    {
        "title": "豫章滕阁",
        "author": "俞桂",
        "content": "滕阁昔曾游，今无槛外楼。\n远山连树合，尽日对江流。\n古石空存记，骚人易感愁。\n夜深歌酒处，灯火灿渔舟。",
        "dynasty": "宋",
        "collection_info": null
    },
    {
        "title": "寄书",
        "author": "俞桂",
        "content": "岁月逡巡笑故吾，人生南北隔江湖。\n楼头约取衡阳鴈，寄得一行书信无。",
        "dynasty": "宋",
        "collection_info": null
    },
    {
        "title": "冷泉亭",
        "author": "俞桂",
        "content": "步入侵云岭，亭高路恰平。\n池边幽树占，水底细沙明。\n无友诗难咏，逢僧话转清。\n此中真胜地，林寂鸟无声。",
        "dynasty": "宋",
        "collection_info": null
    },
    {
        "title": "夏昼",
        "author": "俞桂",
        "content": "轻摇羽扇着轻纱，闲汲清泉自煮茶。\n缘是夏来无甚雨，小池犹未有荷花。",
        "dynasty": "宋",
        "collection_info": null
    },
    {
        "title": "枫桥寺",
        "author": "俞桂",
        "content": "湖水相连月照天，鴈声嘹呖搅人眠。\n昔年曾到枫桥宿，石岸傍边繫小船。",
        "dynasty": "宋",
        "collection_info": null
    },
    {
        "title": "秋千",
        "author": "俞桂",
        "content": "吾今两鬓已成丝，每每逢春独自悲。\n最恨秋千无力上，风流不比少年时。",
        "dynasty": "宋",
        "collection_info": null
    },
    {
        "title": "早春",
        "author": "俞桂",
        "content": "客裏匆匆二月春，梅花开后柳争新。\n西湖不待清明到，早有寻芳拾翠人。",
        "dynasty": "宋",
        "collection_info": null
    },
    {
        "title": "寄怀",
        "author": "俞桂",
        "content": "一番旧事总成空，莫使相思梦裏逢。\n惆怅阳台云共雨，阳台今隔几千重。",
        "dynasty": "宋",
        "collection_info": null
    },
    {
        "title": "夏中即事",
        "author": "俞桂",
        "content": "青青梅子已添肥，犊角新抽晚笋迟。\n茶罢日长消睡处，案头一卷乐天诗。",
        "dynasty": "宋",
        "collection_info": null
    },
    {
        "title": "看先叔祖青松居士仓使诗",
        "author": "俞桂",
        "content": "儒冠每笑拙身谋，春日因何桂玉留。\n南浦未思芳草恨，西湖正为落梅愁。\n四灵去矣今如在，诸老萧然事已休。\n衣钵青松谁继续，家鸡还復可搜求。",
        "dynasty": "宋",
        "collection_info": null
    },
    {
        "title": "军中请衣",
        "author": "俞桂",
        "content": "诸营今日请春衣，积沓如山竞捧归。\n曾念雪中兵堕指，戍边铁甲正防围。",
        "dynasty": "宋",
        "collection_info": null
    },
    {
        "title": "海棠",
        "author": "俞桂",
        "content": "海棠袅袅弄臙脂，雨入枝头睡正宜。\n最是高人有遗恨，杜陵因甚却无诗。",
        "dynasty": "宋",
        "collection_info": null
    },
    {
        "title": "居官",
        "author": "俞桂",
        "content": "幸喜居官事不多，庭空吏散雀堪罗。\n近来转觉诗朋少，谁肯高轩为我过。",
        "dynasty": "宋",
        "collection_info": null
    },
    {
        "title": "心事",
        "author": "俞桂",
        "content": "落落功名鬓早斑，蹉跎心事十年间。\n看来只合归湖上，渔钓丛中尽日闲。",
        "dynasty": "宋",
        "collection_info": null
    },
    {
        "title": "垂虹",
        "author": "俞桂",
        "content": "松江一景是虹桥，欲约骚人钓巨鳌。\n吴越封疆知几梦，古今人物壮三高。\n雪天斫鲙莎烟冷，秋月渔歌剑气豪。\n收拾琉璃千万顷，尽为醽醁汲波涛。",
        "dynasty": "宋",
        "collection_info": null
    },
    {
        "title": "腊八前四日",
        "author": "俞桂",
        "content": "天气晴和又作阴，老来畏冷自难禁。\n余霙待伴留痕在，殊动骚人访戴心。",
        "dynasty": "宋",
        "collection_info": null
    },
    {
        "title": "湖上闲步",
        "author": "俞桂",
        "content": "一番雨过一番春，芒竹闲行踏软尘。\n城裏不知春色早，湖边杨柳已撩人。",
        "dynasty": "宋",
        "collection_info": null
    },
    {
        "title": "新竹",
        "author": "俞桂",
        "content": "傍墙穿过邻家竹，爱护新篁数十竿。\n剪伐莫令童仆辈，老夫日日要来看。",
        "dynasty": "宋",
        "collection_info": null
    },
    {
        "title": "松江",
        "author": "俞桂",
        "content": "香飘菡萏短篷中，水色山光一样同。\n行止又非人所料，今年两度上垂虹。",
        "dynasty": "宋",
        "collection_info": null
    },
    {
        "title": "虎丘",
        "author": "俞桂",
        "content": "突兀浮图插翠微，吴王事迹总成非。\n寺僧未晚山门闭，不放闲云一片飞。",
        "dynasty": "宋",
        "collection_info": null
    },
    {
        "title": "秋咏",
        "author": "俞桂",
        "content": "吟轴捲还开，行歌兴尽回。\n买花浇换叶，开径扫苍苔。\n巾学凉纱样，衣从薄苎裁。\n潘郎羞鬓白，多是为秋来。",
        "dynasty": "宋",
        "collection_info": null
    },
    {
        "title": "秋夜",
        "author": "俞桂",
        "content": "秋夜多愁思，虚堂风露凉。\n观书灯可近，欲睡漏初长。\n蛩响频催织，萤飞烁有光。\n雨梢窗外过，散入稻花香。",
        "dynasty": "宋",
        "collection_info": null
    },
    {
        "title": "寄陈芸居",
        "author": "俞桂",
        "content": "生长京华地，衣冠东晋人。\n书中尘不到，笔下句通神。\n江海知名日，池塘几梦春。\n精神长似旧，芸藁愈清新。",
        "dynasty": "宋",
        "collection_info": null
    },
    {
        "title": "冷泉亭",
        "author": "俞桂",
        "content": "欲访飞来景，湖头赁小船。\n白云侵岭下，翠树傍泉边。\n入寺人须到，深林影自圆。\n山居相去近，夜坐学参禅。",
        "dynasty": "宋",
        "collection_info": null
    },
    {
        "title": "春晚湖上",
        "author": "俞桂",
        "content": "花事已成休，都人懒出游。\n水添烟浪阔，山带夕阳愁。\n柳树鸣黄鸟，沙堤卧白鸥。\n不辞归路远，何必买扁舟。",
        "dynasty": "宋",
        "collection_info": null
    },
    {
        "title": "春咏",
        "author": "俞桂",
        "content": "尽日看诗只掩扉，出门细雨怕霑衣。\n杏花已露臙脂色，燕子如何却未归。",
        "dynasty": "宋",
        "collection_info": null
    },
    {
        "title": "苔钱",
        "author": "俞桂",
        "content": "庭砌方圆出化钧，何须抵死论钱神。\n贫家阿堵新添富，买断西湖风月春。",
        "dynasty": "宋",
        "collection_info": null
    },
    {
        "title": "买鱼",
        "author": "俞桂",
        "content": "芦花荷叶晚秋天，鴈影横斜远水连。\n频唤买鱼人不譍，偷忙撑入怕官船。",
        "dynasty": "宋",
        "collection_info": null
    },
    {
        "title": "即事",
        "author": "俞桂",
        "content": "东君无处不繁华，一雨纔晴意便佳。\n客舍山梅开遍了，从今懒买檐头花。",
        "dynasty": "宋",
        "collection_info": null
    },
    {
        "title": "送春",
        "author": "俞桂",
        "content": "作恶情怀是别离，老夫懒作送春诗。\n东君归去无踪迹，试问垂杨便可知。",
        "dynasty": "宋",
        "collection_info": null
    },
    {
        "title": "春归  其一",
        "author": "俞桂",
        "content": "青青结子在梅梢，方见春来夏已交。\n认得主人双燕子，香泥衔去理新巢。",
        "dynasty": "宋",
        "collection_info": null
    },
    {
        "title": "春归  其二",
        "author": "俞桂",
        "content": "晴天气淑浓如酒，引得狂蜂路亦迷。\n独立栏干凝望处，卖花人在画桥西。",
        "dynasty": "宋",
        "collection_info": null
    },
    {
        "title": "闲中",
        "author": "俞桂",
        "content": "花飞春减燕雏飞，叶叶成阴障翠围。\n囊裏酒钱消铄尽，满船赢得载诗归。",
        "dynasty": "宋",
        "collection_info": null
    },
    {
        "title": "江头",
        "author": "俞桂",
        "content": "渔浦山边白鹭飞，西兴渡口夕阳微。\n等闲更上层楼望，贪看江潮不肯归。",
        "dynasty": "宋",
        "collection_info": null
    },
    {
        "title": "口占",
        "author": "俞桂",
        "content": "园林绿暗又红稀，蜀鸟啼山笋蕨肥。\n春夏一番交篆早，绵衣脱了着单衣。",
        "dynasty": "宋",
        "collection_info": null
    },
    {
        "title": "吟诗",
        "author": "俞桂",
        "content": "渔溪僻好只吟诗，此意还须识者知。\n自古岛郊贫彻骨，诗逢穷处始为奇。",
        "dynasty": "宋",
        "collection_info": null
    },
    {
        "title": "社日",
        "author": "俞桂",
        "content": "今朝社日寒犹力，燕子还寻五柳家。\n宰肉不沾吾分薄，强斟聋酒度年华。",
        "dynasty": "宋",
        "collection_info": null
    },
    {
        "title": "喜雨上别大参",
        "author": "俞桂",
        "content": "爰立为霖仰望深，今朝一雨慰苍生。\n经纶久柬君心在，燮理还同天道亨。\n爱国虑勤宽玉带，筹边谋远捍金城。\n我公勋业难模写，但见皇家庆太平。",
        "dynasty": "宋",
        "collection_info": null
    },
    {
        "title": "寓京二首  其一",
        "author": "俞桂",
        "content": "一官濩落笑如初，只合空山去读书。\n不稼不渔无活计，谩将名氏玷公车。",
        "dynasty": "宋",
        "collection_info": null
    },
    {
        "title": "寓京二首  其二",
        "author": "俞桂",
        "content": "车马滔滔厌软红，湖边秋意属西风。\n木犀初放荷花老，买箇船儿学钓翁。",
        "dynasty": "宋",
        "collection_info": null
    },
    {
        "title": "春日即事  其一",
        "author": "俞桂",
        "content": "春入侯家春事深，日长庭院又沉沉。\n客中不耐如丝雨，搅起思家寸寸心。",
        "dynasty": "宋",
        "collection_info": null
    },
    {
        "title": "春日即事  其二",
        "author": "俞桂",
        "content": "春光满目是吴头，水碧琉璃拍岸流。\n忆着去年桃叶渡，相思无限使人愁。",
        "dynasty": "宋",
        "collection_info": null
    },
    {
        "title": "丙午七夕后一日晚抵松江塔下  其一",
        "author": "俞桂",
        "content": "到得垂虹迫暮烟，前村雨暗莫行船。\n幸然得与僧人熟，借得终宵客位眠。",
        "dynasty": "宋",
        "collection_info": null
    },
    {
        "title": "丙午七夕后一日晚抵松江塔下  其二",
        "author": "俞桂",
        "content": "客中情况少人知，正值钟声约束时。\n清坐更无人共话，挑灯来看菊潭诗。",
        "dynasty": "宋",
        "collection_info": null
    },
    {
        "title": "江上",
        "author": "俞桂",
        "content": "江头云阁雨，柳色与春深。\n船发春风阻，谁知客子心。",
        "dynasty": "宋",
        "collection_info": null
    },
    {
        "title": "居闲",
        "author": "俞桂",
        "content": "富贵人所愿，贫贱不堪忧。\n自有兰蕙清，非比萧艾羞。\n功名如露草，飘瓦若虚舟。\n千载傥相遇，皋夔及伊周。\n苟使穷未达，一壑营一丘。\n出处谨吾节，斯心已细筹。",
        "dynasty": "宋",
        "collection_info": null
    },
    {
        "title": "古意",
        "author": "俞桂",
        "content": "无言情脉脉，美人久相隔。\n道阻修且长，春草几番碧。\n凤钗冷鬓云，鸾镜轻云羃。\n昔为比翼鸟，今作孤飞翮。\n愁绝寄郎衣，腰瘦裁宜窄。",
        "dynasty": "宋",
        "collection_info": null
    },
    {
        "title": "春日即事",
        "author": "俞桂",
        "content": "羲驭舒徐日正迟，园林已觉杏花稀。\n半晴半雨春无准，燕怯轻寒不耐飞。",
        "dynasty": "宋",
        "collection_info": null
    },
    {
        "title": "即事",
        "author": "俞桂",
        "content": "薄薄轻轻寒露雨，微微飒飒早秋风。\n小舟办了松江去，占取三高作钓翁。",
        "dynasty": "宋",
        "collection_info": null
    },
    {
        "title": "赏月",
        "author": "俞桂",
        "content": "天浄无一云，地浄无一尘。\n十六月圆满，皎皎白玉轮。\n古今同此月，照破世间人。\n夜久方浴出，露坐风满襟。\n清影入窗户，聊足尉我心。\n所欠一樽酒，所乏一张琴。\n如此好月色，惜乎在海滨。\n痴儿官事了，空自疲精神。\n不得赏新月，酬酢相与频。\n今宵诗兴动，狂吟渔溪民。\n独对犹復尔，况逢亲共宾。",
        "dynasty": "宋",
        "collection_info": null
    },
    {
        "title": "采莲曲",
        "author": "俞桂",
        "content": "画艇将归笑语频，鸳鸯对对起还沉。\n妾心先自怀郎苦，怕嚼莲心苦转深。",
        "dynasty": "宋",
        "collection_info": null
    },
    {
        "title": "灵隠",
        "author": "俞桂",
        "content": "回首得两年，曾入灵隠去。\n一路看不足，衣霑松上露。\n白云来相迎，涧泉飞瀑素。\n此景天下无，远胜庐山路。",
        "dynasty": "宋",
        "collection_info": null
    },
    {
        "title": "种竹",
        "author": "俞桂",
        "content": "门前槐已长，庭内草自生。\n所欠园中竹，多种渠几茎。\n此君真可爱，非独王猷情。\n有时吟咏暇，入园得闲行。\n所幸笋萌出，次第阴可成。\n□使神宇爽，渐觉眼界清。\n最是秋雨夜，风来□□□。",
        "dynasty": "宋",
        "collection_info": null
    },
    {
        "title": "春暮寄友人",
        "author": "俞桂",
        "content": "日暖梨花雪，风吹杨柳绵。\n春踰三月半，梦忆十年前。\n诗借鶑声和，书无鴈字传。\n东君还似旧，吾鬓嘆皤然。",
        "dynasty": "宋",
        "collection_info": null
    },
    {
        "title": "即事",
        "author": "俞桂",
        "content": "吹落杨花春事了，小池新绿雨添痕。\n育蚕时节寒犹在，村落人家半掩门。",
        "dynasty": "宋",
        "collection_info": null
    },
    {
        "title": "初夏",
        "author": "俞桂",
        "content": "蔷薇花已谢，芍药拟下坡。\n午阴有嘉树，景序犹清和。\n日得诗篇咏，门无俗客过。\n笋胎今岁少，荷叶小池多。\n春去余旬日，夏云已嵯峩。\n吾年嗟老矣，身事笑蹉跎。\n但欲卧白石，幽岩扪青萝。\n已与心料理，不必问如何。",
        "dynasty": "宋",
        "collection_info": null
    },
    {
        "title": "次下竺僧韵",
        "author": "俞桂",
        "content": "朝市软红尘，山林气味深。\n放怀随野鹤，过耳任春禽。\n石涧鸣泉玉，松钗坠日阴。\n隠居无箇事，存养读书心。",
        "dynasty": "宋",
        "collection_info": null
    },
    {
        "title": "江上",
        "author": "俞桂",
        "content": "小雨纔收日渐斜，酒旗插处两三家。\n江头粧点秋来景，半是芦花半蓼花。",
        "dynasty": "宋",
        "collection_info": null
    },
    {
        "title": "秋日",
        "author": "俞桂",
        "content": "芙蓉未拆桂香浮，落日西风鴈过楼。\n一雨空阶深夜滴，十分秋是十分愁。",
        "dynasty": "宋",
        "collection_info": null
    },
    {
        "title": "偶成",
        "author": "俞桂",
        "content": "吹来一叶报秋知，玉露金风正及时。\n戴了凉巾披野服，桂花香裏看唐诗。",
        "dynasty": "宋",
        "collection_info": null
    },
    {
        "title": "秋行吟",
        "author": "俞桂",
        "content": "西风紧兮叶脱枝，寒露瀼兮菊遶篱。\n芦花白兮蓼满湄，鴈声急兮蛩转悲。\n乐吾淛兮殊兴思，况东淮兮落远陲。\n朝气肃兮夜漏迟，暮云黯兮山色衰。\n纷纷瞇目黄埃吹，艰关千里徒驱驰。\n穷猿投林任所之，膏粱诸公那得知。\n从今休被微官缚，未若琴歌诗酒乐。\n岂无手足怀我情，当念行人多寂寞。",
        "dynasty": "宋",
        "collection_info": null
    },
    {
        "title": "习气",
        "author": "俞桂",
        "content": "习气于诗却未除，尽教人笑治生疎。\n功夫若到穷吟地，虽是居贫富不如。",
        "dynasty": "宋",
        "collection_info": null
    },
    {
        "title": "即事",
        "author": "俞桂",
        "content": "暑赫练襟汗欲流，倩谁唤得一天秋。\n无人共订吟边句，独有蝉声叫树头。",
        "dynasty": "宋",
        "collection_info": null
    },
    {
        "title": "平湖",
        "author": "俞桂",
        "content": "平湖一景堪图画，舟子烟波去復归。\n旧日玄真无觅处，西山长见鹭鸶飞。",
        "dynasty": "宋",
        "collection_info": null
    },
    {
        "title": "半塘",
        "author": "俞桂",
        "content": "因访云岩过半塘，清明时候野花香。\n小舟趁雨衝风去，不及寻僧到上方。",
        "dynasty": "宋",
        "collection_info": null
    },
    {
        "title": "送人至松江",
        "author": "俞桂",
        "content": "西风萧瑟入船窗，送客离愁酒满缸。\n要记此时分袂处，暮烟细雨过松江。",
        "dynasty": "宋",
        "collection_info": null
    },
    {
        "title": "雨后",
        "author": "俞桂",
        "content": "雨后新晴日转西，桑间犹有拙鸠啼。\n十分愁意无人管，红蓼黄芦水满溪。",
        "dynasty": "宋",
        "collection_info": null
    },
    {
        "title": "纪愁",
        "author": "俞桂",
        "content": "可笑无诗纪四愁，强将欢伯解吾忧。\n夜长明月纱窗冷，分得寒蛩一半秋。",
        "dynasty": "宋",
        "collection_info": null
    },
    {
        "title": "和乐天初夏韵",
        "author": "俞桂",
        "content": "雨脚来山岫，溪痕涨岸沙。\n插旗多酒户，挂网尽渔家。\n地出綳儿笋，园收菜子花。\n春归鶑啭懒，风急燕飞斜。\n杯泻青荷叶，瓯煎白玉茶。\n孤村流水晚，数点有归鸦。",
        "dynasty": "宋",
        "collection_info": null
    },
    {
        "title": "述己",
        "author": "俞桂",
        "content": "落落功名鬓久斑，重游京国又何颜。\n早知寸禄荣家晚，悔不当初便入山。",
        "dynasty": "宋",
        "collection_info": null
    },
    {
        "title": "钓台",
        "author": "俞桂",
        "content": "不爱三公汉禄荣，一丝风月许多清。\n只将节义高千古，岂钓人间利共名。",
        "dynasty": "宋",
        "collection_info": null
    },
    {
        "title": "七夕有怀",
        "author": "俞桂",
        "content": "擘钗情绪思悠悠，月下穿针懒傍楼。\n非独双星苦离别，人间天上一般愁。",
        "dynasty": "宋",
        "collection_info": null
    },
    {
        "title": "秋夜",
        "author": "俞桂",
        "content": "月华如水浄无尘，千里相思总一心。\n络纬篱边吟不彻，做成秋意十分深。",
        "dynasty": "宋",
        "collection_info": null
    },
    {
        "title": "赓宋雪岩韵",
        "author": "俞桂",
        "content": "诗与梅花一样清，江湖久矣熟知名。\n未容便理趋朝计，行见相留入幕荣。\n照座精神澄玉宇，当官才刃压金城。\n星郎况是曾知己，刮目英游藻鑑明。",
        "dynasty": "宋",
        "collection_info": null
    },
    {
        "title": "南跄跧上人之平江",
        "author": "俞桂",
        "content": "青浦相逢恰二年，今宵再会亦前缘。\n诗囊和月横挑去，稳泛枫桥夜半船。",
        "dynasty": "宋",
        "collection_info": null
    },
    {
        "title": "夏日遣怀",
        "author": "俞桂",
        "content": "老大今无用，吟诗了白头。\n百年如电影，万事付沙鸥。\n性淡偏宜静，居贫动是愁。\n人情难似旧，门外水长流。",
        "dynasty": "宋",
        "collection_info": null
    },
    {
        "title": "寓归",
        "author": "俞桂",
        "content": "水激长江浪，风传远寺钟。\n宦情秋意薄，归兴客愁浓。\n捲箔迎新鴈，喧篱厌旧蛩。\n何时旋故里，载酒插芙蓉。",
        "dynasty": "宋",
        "collection_info": null
    },
    {
        "title": "性拙",
        "author": "俞桂",
        "content": "性拙难为巧，年来阴屡经。\n身闲诗谩赋，心静梦能灵。\n富贵如朝露，英雄几晓星。\n寻思世间事，日影过中庭。",
        "dynasty": "宋",
        "collection_info": null
    },
    {
        "title": "秋日即事",
        "author": "俞桂",
        "content": "宿有骚人兴，休教世俗知。\n郊墟聊晚眺，风月入秋宜。\n愁极惟凭酒，囊空却剩诗。\n更长人不睡，灯火可亲时。",
        "dynasty": "宋",
        "collection_info": null
    },
    {
        "title": "论诗",
        "author": "俞桂",
        "content": "大道本无体，何在文字间。\n易从先天画，诗自圣人删。\n流风传益远，后作莫可攀。\n推敲谁氏子，一字不可闲。",
        "dynasty": "宋",
        "collection_info": null
    },
    {
        "title": "采莲曲  其一",
        "author": "俞桂",
        "content": "朝露湿妾衣，暮霞耀妾瞩。\n一叶小如瓜，去住无拘束。\n兀棹歌采菱，袭袭熏风足。\n芦叶映港清，捉对鸳鸯浴。\n莲中有苦心，欲折手还曲。\n折莲恐伤藕，藕断丝难续。",
        "dynasty": "宋",
        "collection_info": null
    },
    {
        "title": "采莲曲  其二",
        "author": "俞桂",
        "content": "平湖淼淼莲风清，花开映日红妆明。\n一双鸂鶒忽飞去，为惊花底兰桡鸣。\n兰桡荡漾谁家女，云妥髻鬟黛眉妩。\n采采荷花满袖香，荷深忘却归时路。",
        "dynasty": "宋",
        "collection_info": null
    },
    {
        "title": "采莲曲  其三",
        "author": "俞桂",
        "content": "西湖西畔荷花多，扣舷女儿娇唱歌。\n道旁骏马金叵罗，欲住不住横秋波。\n放船却入花深处，临流照妆噤不语。\n南山起云北山雨，折得荷花不归去。\n弄波惊起鸳鸯双，水珠溅湿芙蓉裳。\n恨无飞羽致汝旁，遡渑从之云路长。",
        "dynasty": "宋",
        "collection_info": null
    },
    {
        "title": "采莲曲  其四",
        "author": "俞桂",
        "content": "西风引袂凉云起，鸳桨扶船浮渌水。\n露沁花脂茜粉香，满柄锋芒刺葱指。\n红绡半妥金钏明，堤上六郎闚唱声。\n湘中暮雨欢期失，各自东西空目成。\n船荡波心烟漠漠，归路花从唱边落。\n绿艷红妖江水深，水底灵均应不觉。",
        "dynasty": "宋",
        "collection_info": null
    },
    {
        "title": "采莲曲  其五",
        "author": "俞桂",
        "content": "女伴歌采莲，清声度流水。\n无意惊鸳鸯，鸳鸯自飞起。",
        "dynasty": "宋",
        "collection_info": null
    },
    {
        "title": "采莲曲  其六",
        "author": "俞桂",
        "content": "荷叶笼头学道情，花妆那似妾妆清。\n双双头白犹交颈，翻笑鸳鸯不老成。",
        "dynasty": "宋",
        "collection_info": null
    },
    {
        "title": "采莲曲  其七",
        "author": "俞桂",
        "content": "拗落圆房响钏金，昔人细数子藏深。\n不嫌到手多尖刺，祇怕伤人有苦心。",
        "dynasty": "宋",
        "collection_info": null
    },
    {
        "title": "提干渔溪",
        "author": "俞桂",
        "content": "不涉惊涛心自稳，柳阴阴处着孤舟。\n的知世路多机穽，一线閒名付直鈎。",
        "dynasty": "宋",
        "collection_info": null
    },
    {
        "title": "香林洞",
        "author": "俞桂",
        "content": "月月岩头古翠埋，绵云深隔洞门开。\n苍藤随石无根活，灵杞何年有种栽。\n气凝野烟疑麝过，暖熏山雨误蜂来。\n空庭谁领幽芳坐，雪鹤同行损绿苔。",
        "dynasty": "宋",
        "collection_info": null
    },
    {
        "title": "石笋峰",
        "author": "俞桂",
        "content": "异种休参玉板禅，崭然一角立层巅。\n远尖自抱云根壮，迭藓谁疑雨箨缠。\n梦裏三生空过眼，胸中千亩漫流涎。\n此龙难入宁僧谱，出土摩霄是几年。",
        "dynasty": "宋",
        "collection_info": null
    },
    {
        "title": "和颜长官百咏 农桑 其一",
        "author": "朱继芳",
        "content": "裹饭驱儿候暖耕，堘泥滑滑不堪行。\n如何说得农家苦，雨笠风蓑过一生。",
        "dynasty": "宋",
        "collection_info": null
    },
    {
        "title": "和颜长官百咏 农桑 其二",
        "author": "朱继芳",
        "content": "妇馌耕夫日尚长，碓声呜咽宿舂粮。\n寻思一饭何时饱，秧种青青麦未黄。",
        "dynasty": "宋",
        "collection_info": null
    },
    {
        "title": "和颜长官百咏 农桑 其三",
        "author": "朱继芳",
        "content": "淡黄竹纸说蠲逋，白纸仍科不稼租。\n努力经营犹恨晚，官司那问有钱无。",
        "dynasty": "宋",
        "collection_info": null
    },
    {
        "title": "和颜长官百咏 农桑 其四",
        "author": "朱继芳",
        "content": "编茅为屋荻为帘，老小团栾苦乐兼。\n乐岁输丁犹未了，饥年家口更堪添。",
        "dynasty": "宋",
        "collection_info": null
    },
    {
        "title": "和颜长官百咏 农桑 其五",
        "author": "朱继芳",
        "content": "头白村翁尚把锄，瓶中那復斗升储。\n午餐减与饥乌食，却愧家人问有余。",
        "dynasty": "宋",
        "collection_info": null
    },
    {
        "title": "和颜长官百咏 农桑 其六",
        "author": "朱继芳",
        "content": "四月官场入纳时，乡耆旁午上门追。\n请看贫妇通宵织，身上曾无挂一丝。",
        "dynasty": "宋",
        "collection_info": null
    },
    {
        "title": "和颜长官百咏 农桑 其七",
        "author": "朱继芳",
        "content": "肠随丝断手生胝，羡杀星边织女机。\n借问输官零落否，儿郎寒冷且无衣。",
        "dynasty": "宋",
        "collection_info": null
    },
    {
        "title": "和颜长官百咏 农桑 其八",
        "author": "朱继芳",
        "content": "农父眉头百念攒，雨愁烂死旱愁干。\n龙神社鬼烧香遍，不到秋成睡得安。",
        "dynasty": "宋",
        "collection_info": null
    },
    {
        "title": "和颜长官百咏 农桑 其九",
        "author": "朱继芳",
        "content": "客户耕田主户收，螟蝗水旱百般忧。\n及秋幸有黄云割，债主相煎得自由。",
        "dynasty": "宋",
        "collection_info": null
    },
    {
        "title": "和颜长官百咏 农桑 其一○",
        "author": "朱继芳",
        "content": "带得鷄豚趁晓虚，荒村牢落数家居。\n一家幸是田园主，留与儿孙写契书。",
        "dynasty": "宋",
        "collection_info": null
    },
    {
        "title": "和颜长官百咏 朱门 其一",
        "author": "朱继芳",
        "content": "红雨声干未作泥，绣成十里绿杨堤。\n金杯缓劝玲珑唱，玉勒催归腰褭嘶。",
        "dynasty": "宋",
        "collection_info": null
    },
    {
        "title": "和颜长官百咏 朱门 其二",
        "author": "朱继芳",
        "content": "晋代豪华不数家，万钱下筯未为奢。\n客来只是家常饭，豆粥萍虀费咄嗟。",
        "dynasty": "宋",
        "collection_info": null
    },
    {
        "title": "和颜长官百咏 朱门 其三",
        "author": "朱继芳",
        "content": "曲池毕竟有平时，冷眼看他炙手儿。\n十数年间三易主，焉知来者復为谁。",
        "dynasty": "宋",
        "collection_info": null
    },
    {
        "title": "和颜长官百咏 朱门 其四",
        "author": "朱继芳",
        "content": "客履三千此托身，晚杯狐白暖生春。\n狂来且置兴亡事，金坞铜陵不解贫。",
        "dynasty": "宋",
        "collection_info": null
    },
    {
        "title": "和颜长官百咏 朱门 其五",
        "author": "朱继芳",
        "content": "天近偏承雨露荣，深深庭院锁清明。\n柳丝风送秋韆影，墙外行人空復情。",
        "dynasty": "宋",
        "collection_info": null
    },
    {
        "title": "和颜长官百咏 朱门 其六",
        "author": "朱继芳",
        "content": "朱门往事若为怀，积雨苔痕绿上阶。\n几处败砖吟蟋蟀，玉人曾此溜金钗。",
        "dynasty": "宋",
        "collection_info": null
    },
    {
        "title": "和颜长官百咏 朱门 其七",
        "author": "朱继芳",
        "content": "百斛明珠米在仓，沉香火底捻银簧。\n人生行乐那须许，多少边兵未有粮。",
        "dynasty": "宋",
        "collection_info": null
    },
    {
        "title": "和颜长官百咏 朱门 其八",
        "author": "朱继芳",
        "content": "泥金摺损舞衣罗，蹙破遥山皓齿歌。\n此曲人间听不得，莫愁还自有愁多。",
        "dynasty": "宋",
        "collection_info": null
    },
    {
        "title": "和颜长官百咏 朱门 其九",
        "author": "朱继芳",
        "content": "中寿知无满百身，暖歌冷舞及青春。\n黄金不买长生药，白髮偏惊快活人。",
        "dynasty": "宋",
        "collection_info": null
    },
    {
        "title": "和颜长官百咏 朱门 其一○",
        "author": "朱继芳",
        "content": "长楸走马却归来，雉挟春骄未应媒。\n不信杏梁双燕语，日长帘幙有风开。",
        "dynasty": "宋",
        "collection_info": null
    },
    {
        "title": "和颜长官百咏 客路 其一",
        "author": "朱继芳",
        "content": "一曲长歌行路难，昏鸦归尽倚阑干。\n不知楚水巴山地，更有高楼鸟外看。",
        "dynasty": "宋",
        "collection_info": null
    },
    {
        "title": "和颜长官百咏 客路 其二",
        "author": "朱继芳",
        "content": "哀猿啼断暮云深，摸索床头未尽金。\n莫道他乡千万里，去家三日几般心。",
        "dynasty": "宋",
        "collection_info": null
    },
    {
        "title": "和颜长官百咏 客路 其三",
        "author": "朱继芳",
        "content": "儿女伤悲士不为，健行童仆远相依。\n春风日日生芳草，未必啼鹃怨不归。",
        "dynasty": "宋",
        "collection_info": null
    },
    {
        "title": "和颜长官百咏 客路 其四",
        "author": "朱继芳",
        "content": "侠客千金不称求，途穷相顾问因由。\n临分脱赠青萍剑，莫荡人间琐碎雠。",
        "dynasty": "宋",
        "collection_info": null
    },
    {
        "title": "和颜长官百咏 客路 其五",
        "author": "朱继芳",
        "content": "客裏情怀更晚秋，鴈烟蛬雨五更头。\n从前谙尽江湖味，不省神州作么愁。",
        "dynasty": "宋",
        "collection_info": null
    },
    {
        "title": "和颜长官百咏 客路 其六",
        "author": "朱继芳",
        "content": "身如海燕傍谁门，别泪双垂不见亲。\n惟有一条邛竹杖，相随万里共艰辛。",
        "dynasty": "宋",
        "collection_info": null
    },
    {
        "title": "和颜长官百咏 客路 其七",
        "author": "朱继芳",
        "content": "是处人家捣练忙，天寒日短路偏长。\n蛬声四壁无时歇，不遣覊人梦到乡。",
        "dynasty": "宋",
        "collection_info": null
    },
    {
        "title": "和颜长官百咏 客路 其八",
        "author": "朱继芳",
        "content": "送穷不去奈穷何，山有荆榛水有波。\n万物得时人自老，梁鸿头白五噫歌。",
        "dynasty": "宋",
        "collection_info": null
    },
    {
        "title": "和颜长官百咏 客路 其九",
        "author": "朱继芳",
        "content": "屈指秋风与鴈期，阳关西去到何时。\n侧身一望肠堪断，天似穹庐碧四垂。",
        "dynasty": "宋",
        "collection_info": null
    },
    {
        "title": "和颜长官百咏 客路 其一○",
        "author": "朱继芳",
        "content": "高鸟翩翩去未穷，行人扰扰復西东。\n何须华表千年鹤，城郭重来便不同。",
        "dynasty": "宋",
        "collection_info": null
    },
    {
        "title": "和颜长官百咏 边庭 其一",
        "author": "朱继芳",
        "content": "年年塞草欲秋时，左右红旗说战机。\n介胄粗官应有语，而今宰相好吟诗。",
        "dynasty": "宋",
        "collection_info": null
    },
    {
        "title": "和颜长官百咏 边庭 其二",
        "author": "朱继芳",
        "content": "角声吹裂肺肝愁，说与将军莫逗留。\n男子生当侯万里，死判马革海西头。",
        "dynasty": "宋",
        "collection_info": null
    },
    {
        "title": "和颜长官百咏 边庭 其三",
        "author": "朱继芳",
        "content": "一剑沙场独苦辛，天阴杀气作黄尘。\n沉思鸟尽弓无用，肘后纍纍却顾身。",
        "dynasty": "宋",
        "collection_info": null
    },
    {
        "title": "和颜长官百咏 边庭 其四",
        "author": "朱继芳",
        "content": "探使归来半信疑，帐前相语怕人知。\n沉香雾裏娇絃暖，莫遣边愁到两眉。",
        "dynasty": "宋",
        "collection_info": null
    },
    {
        "title": "和颜长官百咏 边庭 其五",
        "author": "朱继芳",
        "content": "征夫战骨洒桑干，帐下苍头自转官。\n一骑红尘天外落，筹功更说几多般。",
        "dynasty": "宋",
        "collection_info": null
    },
    {
        "title": "和颜长官百咏 边庭 其六",
        "author": "朱继芳",
        "content": "公主琵琶胡地秋，将军刁斗汉关愁。\n相逢老病无依卒，未说沙场泪已流。",
        "dynasty": "宋",
        "collection_info": null
    },
    {
        "title": "和颜长官百咏 边庭 其七",
        "author": "朱继芳",
        "content": "苍苔白骨满黄沙，马汗成冰带雪花。\n夜夜鞘中长铗吼，教人不得梦还家。",
        "dynasty": "宋",
        "collection_info": null
    },
    {
        "title": "和颜长官百咏 边庭 其八",
        "author": "朱继芳",
        "content": "有客新从塞上回，解包收得战场灰。\n营家未敢分明哭，请看刀痕始欲哀。",
        "dynasty": "宋",
        "collection_info": null
    },
    {
        "title": "和颜长官百咏 边庭 其九",
        "author": "朱继芳",
        "content": "虏退边方得暂宁，枣儿红近莫休兵。\n汉家错信和亲议，不见胡雏与父争。",
        "dynasty": "宋",
        "collection_info": null
    },
    {
        "title": "和颜长官百咏 边庭 其一○",
        "author": "朱继芳",
        "content": "北风吹骨最酸辛，白面书生四角巾。\n战士总成亡命鬼，将军纔是有功人。",
        "dynasty": "宋",
        "collection_info": null
    },
    {
        "title": "和颜长官百咏 城市 其一",
        "author": "朱继芳",
        "content": "村翁生长在柴门，身有丁男犊有孙。\n为了官租纔出市，归家夸说与乡村。",
        "dynasty": "宋",
        "collection_info": null
    },
    {
        "title": "和颜长官百咏 城市 其二",
        "author": "朱继芳",
        "content": "雀罗门巷昔趋荣，味似饧甜忽变辛。\n说与侯门休谢客，朝朝暮暮看人情。",
        "dynasty": "宋",
        "collection_info": null
    },
    {
        "title": "和颜长官百咏 城市 其三",
        "author": "朱继芳",
        "content": "王孙公子少年游，醉裏樗蒲信采投。\n指点某庄还博直，明朝酒醒到家求。",
        "dynasty": "宋",
        "collection_info": null
    },
    {
        "title": "和颜长官百咏 城市 其四",
        "author": "朱继芳",
        "content": "山人只合住山中，入得城来调不同。\n满面红尘无处避，手携白羽障西风。",
        "dynasty": "宋",
        "collection_info": null
    },
    {
        "title": "和颜长官百咏 城市 其五",
        "author": "朱继芳",
        "content": "紫陌寻春日日过，杨花无主奈春何。\n倾城压酒娇无力，醉裏相扶踏踏歌。",
        "dynasty": "宋",
        "collection_info": null
    },
    {
        "title": "和颜长官百咏 城市 其六",
        "author": "朱继芳",
        "content": "相班士女狭邪间，总把喧啾卖却闲。\n人寿几何春不再，典衣沽酒强追攀。",
        "dynasty": "宋",
        "collection_info": null
    },
    {
        "title": "和颜长官百咏 城市 其七",
        "author": "朱继芳",
        "content": "春风日日柳年年，到老那知稼穑难。\n若见田家秋作苦，教人一饭不遑安。",
        "dynasty": "宋",
        "collection_info": null
    },
    {
        "title": "和颜长官百咏 城市 其八",
        "author": "朱继芳",
        "content": "芜城怀古最愁人，劫火烧残得此身。\n舞榭歌台何足道，秦宫汉苑尚流尘。",
        "dynasty": "宋",
        "collection_info": null
    },
    {
        "title": "和颜长官百咏 城市 其九",
        "author": "朱继芳",
        "content": "百人聚处小喧阗，析到秋毫似计然。\n见说天公还掠剩，鹄形怀宝度饥年。",
        "dynasty": "宋",
        "collection_info": null
    },
    {
        "title": "和颜长官百咏 城市 其一○",
        "author": "朱继芳",
        "content": "身游城市髮将华，眼见人情似槿花。\n惟有梁间双燕子，不嫌贫巷主人家。",
        "dynasty": "宋",
        "collection_info": null
    },
    {
        "title": "和颜长官百咏 贫女 其一",
        "author": "朱继芳",
        "content": "春风有分到儿家，也插花枝表岁华。\n但得作嫔君子室，随宜粧遣不须奢。",
        "dynasty": "宋",
        "collection_info": null
    },
    {
        "title": "和颜长官百咏 贫女 其二",
        "author": "朱继芳",
        "content": "洗尽铅华浄洁贫，嫁衣莫说为他人。\n绝怜父母穷相守，不为金多贱却身。",
        "dynasty": "宋",
        "collection_info": null
    },
    {
        "title": "和颜长官百咏 贫女 其三",
        "author": "朱继芳",
        "content": "枯木无枝可作花，门前度尽七香车。\n四隣日日笙歌裏，背立东风有几家。",
        "dynasty": "宋",
        "collection_info": null
    },
    {
        "title": "和颜长官百咏 贫女 其四",
        "author": "朱继芳",
        "content": "他家百两送于归，成匹鸳鸯作锦机。\n独守空闺愁不寐，一灯明灭补寒衣。",
        "dynasty": "宋",
        "collection_info": null
    },
    {
        "title": "和颜长官百咏 贫女 其五",
        "author": "朱继芳",
        "content": "灯下穿针影伴身，懒将心事诉诸亲。\n阿婆许嫁无消息，芍药花开又一春。",
        "dynasty": "宋",
        "collection_info": null
    },
    {
        "title": "和颜长官百咏 贫女 其六",
        "author": "朱继芳",
        "content": "卓家人富颇轻财，犊鼻堪依不用媒。\n只似侬家贫亦好，枯桐那得凤凰来。",
        "dynasty": "宋",
        "collection_info": null
    },
    {
        "title": "和颜长官百咏 贫女 其七",
        "author": "朱继芳",
        "content": "少年荡子有黄金，投赠明珰结两心。\n不得良媒终不肯，一春风雨洞房深。",
        "dynasty": "宋",
        "collection_info": null
    },
    {
        "title": "和颜长官百咏 贫女 其八",
        "author": "朱继芳",
        "content": "伯鸾不作怅谁从，凤尾香衾翠谩重。\n静对菱花匀泪粉，不知膏沐若为容。",
        "dynasty": "宋",
        "collection_info": null
    },
    {
        "title": "和颜长官百咏 贫女 其九",
        "author": "朱继芳",
        "content": "问天乞巧看铜仪，再拜双星恨不随。\n尘世未知天上事，隔河相望一年期。",
        "dynasty": "宋",
        "collection_info": null
    },
    {
        "title": "和颜长官百咏 贫女 其一○",
        "author": "朱继芳",
        "content": "纤手清闲理瑟工，高楼半在碧云中。\n行人岂是知音者，小立花阴待曲终。",
        "dynasty": "宋",
        "collection_info": null
    },
    {
        "title": "和颜长官百咏 负薪 其一",
        "author": "朱继芳",
        "content": "三千门馆蹑珠宾，半百还家衣锦身。\n却是吏民私告语，十年前是卖薪人。",
        "dynasty": "宋",
        "collection_info": null
    },
    {
        "title": "和颜长官百咏 负薪 其二",
        "author": "朱继芳",
        "content": "薪樗塞破野人居，此是糇粮卒岁储。\n客裏黄金燃桂尽，厨无烟火欲何如。",
        "dynasty": "宋",
        "collection_info": null
    },
    {
        "title": "和颜长官百咏 负薪 其三",
        "author": "朱继芳",
        "content": "烂柯人去隔存亡，一局棋终怆故乡。\n想得山中绝烟火，松花松子当干粮。",
        "dynasty": "宋",
        "collection_info": null
    },
    {
        "title": "和颜长官百咏 负薪 其四",
        "author": "朱继芳",
        "content": "破帽笼头髮半华，樵歌一曲胜长嗟。\n鷄鸣裹饭登高去，日暮天寒未到家。",
        "dynasty": "宋",
        "collection_info": null
    },
    {
        "title": "和颜长官百咏 负薪 其五",
        "author": "朱继芳",
        "content": "有薪可卖未须悲，满百青铜况有奇。\n十指束枯从秃尽，不堪棘刺罥人衣。",
        "dynasty": "宋",
        "collection_info": null
    },
    {
        "title": "和颜长官百咏 负薪 其六",
        "author": "朱继芳",
        "content": "天寒气入鼻中辛，竹檐弯弯却恋身。\n卖得钱来回首望，蜡烟起处属何人。",
        "dynasty": "宋",
        "collection_info": null
    },
    {
        "title": "和颜长官百咏 负薪 其七",
        "author": "朱继芳",
        "content": "腰镰上到白云边，惆怅长松不尽年。\n近市山山皆有主，远山高峭步难前。",
        "dynasty": "宋",
        "collection_info": null
    },
    {
        "title": "和颜长官百咏 负薪 其八",
        "author": "朱继芳",
        "content": "蒸梨炊黍付荆妻，指点青山涧水西。\n忽听丁丁云外斧，一声山鸟背人啼。",
        "dynasty": "宋",
        "collection_info": null
    },
    {
        "title": "和颜长官百咏 负薪 其九",
        "author": "朱继芳",
        "content": "扪萝缘壁到山头，俯羡鸿飞尽自由。\n风雨萧萧黄叶滑，未行十步两三休。",
        "dynasty": "宋",
        "collection_info": null
    },
    {
        "title": "和颜长官百咏 负薪 其一○",
        "author": "朱继芳",
        "content": "黄昏樵采早回归，同伴相邀未有期。\n抱子老妻门口望，南山有虎悔何追。",
        "dynasty": "宋",
        "collection_info": null
    },
    {
        "title": "和颜长官百咏 空门 其一",
        "author": "朱继芳",
        "content": "闭口桐鱼勿復论，数间老屋枕云根。\n晓钟三板出山去，分付猕猴为守门。",
        "dynasty": "宋",
        "collection_info": null
    },
    {
        "title": "和颜长官百咏 空门 其二",
        "author": "朱继芳",
        "content": "锡杖凌空去復还，片云缥缈伴身闲。\n春风错种醍醐草，引得牛来食雪山。",
        "dynasty": "宋",
        "collection_info": null
    },
    {
        "title": "和颜长官百咏 空门 其三",
        "author": "朱继芳",
        "content": "人居天地一樊笼，抚掌山家四壁空。\n不道今年空得尽，且无雀鼠到山中。",
        "dynasty": "宋",
        "collection_info": null
    },
    {
        "title": "和颜长官百咏 空门 其四",
        "author": "朱继芳",
        "content": "四祖门庭寂寞秋，牛头只是旧牛头。\n如何一旦风光别，花落花开百鸟愁。",
        "dynasty": "宋",
        "collection_info": null
    },
    {
        "title": "和颜长官百咏 空门 其五",
        "author": "朱继芳",
        "content": "四卷楞伽几上安，而今老去懒能看。\n庭前桂树花开未，分别西风信鼻端。",
        "dynasty": "宋",
        "collection_info": null
    },
    {
        "title": "和颜长官百咏 空门 其六",
        "author": "朱继芳",
        "content": "黄金栏护紫袈裟，禁苑恩深赐予奢。\n林下衲僧那有此，多年枯木对春华。",
        "dynasty": "宋",
        "collection_info": null
    },
    {
        "title": "和颜长官百咏 空门 其七",
        "author": "朱继芳",
        "content": "结草为庐万仞头，人间蚁穴自王侯。\n客来借问穷通理，不意僧中有许由。",
        "dynasty": "宋",
        "collection_info": null
    },
    {
        "title": "和颜长官百咏 空门 其八",
        "author": "朱继芳",
        "content": "白莲有社一经过，会意由来不在多。\n满目庐山青未了，闻钟归去意云何。",
        "dynasty": "宋",
        "collection_info": null
    },
    {
        "title": "和颜长官百咏 空门 其九",
        "author": "朱继芳",
        "content": "我本三生兜率天，为差一念又尘缘。\n早知密意无多子，不着旁行贝叶边。",
        "dynasty": "宋",
        "collection_info": null
    },
    {
        "title": "和颜长官百咏 空门 其一○",
        "author": "朱继芳",
        "content": "灯灯相续古犹今，怪底门前立雪深。\n衣不得传关臂事，汝师轻发老婆心。",
        "dynasty": "宋",
        "collection_info": null
    },
    {
        "title": "和颜长官百咏 山居 其一",
        "author": "朱继芳",
        "content": "春到寒荄总向荣，药苗旋种亦初成。\n山翁幸自无谁识，可要山中宰相名。",
        "dynasty": "宋",
        "collection_info": null
    },
    {
        "title": "和颜长官百咏 山居 其二",
        "author": "朱继芳",
        "content": "空山薇蕨供清斋，世事悠悠不挂怀。\n梅溽得风醒午枕，竹阴转日上南阶。",
        "dynasty": "宋",
        "collection_info": null
    },
    {
        "title": "和颜长官百咏 山居 其三",
        "author": "朱继芳",
        "content": "白云缥缈野人家，丹事年来渐有涯。\n不与世人争岁月，却将椿菌勘南华。",
        "dynasty": "宋",
        "collection_info": null
    },
    {
        "title": "和颜长官百咏 山居 其四",
        "author": "朱继芳",
        "content": "宿雨初干一杖藜，欲呼渔艇访前溪。\n碧桃花落无寻处，惆怅人间日又西。",
        "dynasty": "宋",
        "collection_info": null
    },
    {
        "title": "和颜长官百咏 山居 其五",
        "author": "朱继芳",
        "content": "半屋云霞与鹿分，两株古木正当门。\n野花自落东流水，坐对青山酒一樽。",
        "dynasty": "宋",
        "collection_info": null
    },
    {
        "title": "和颜长官百咏 山居 其六",
        "author": "朱继芳",
        "content": "好山当户四无隣，似是秦时采药人。\n千百年间天地裏，不多不少一闲身。",
        "dynasty": "宋",
        "collection_info": null
    },
    {
        "title": "和颜长官百咏 山居 其七",
        "author": "朱继芳",
        "content": "宿世仙家十二楼，误婴时网未深愁。\n浮丘辈行如相觅，骑却紫云归去休。",
        "dynasty": "宋",
        "collection_info": null
    },
    {
        "title": "和颜长官百咏 山居 其八",
        "author": "朱继芳",
        "content": "种药千畦手自锄，年来渐喜识人疎。\n等闲旋点黄金卖，莫讶家无檐石储。",
        "dynasty": "宋",
        "collection_info": null
    },
    {
        "title": "和颜长官百咏 山居 其九",
        "author": "朱继芳",
        "content": "矮窗欹枕看朝荣，老觉迎逢礼数生。\n来往颇知麋鹿性，寒暄不会俗人情。",
        "dynasty": "宋",
        "collection_info": null
    },
    {
        "title": "和颜长官百咏 山居 其一○",
        "author": "朱继芳",
        "content": "拥树溪云迷近远，低檐山果乱红青。\n莫言身外都无事，早晚焚香看道经。",
        "dynasty": "宋",
        "collection_info": null
    },
    {
        "title": "和颜长官百咏 渔父 其一",
        "author": "朱继芳",
        "content": "不踏长安十二门，鸬鷀飞处数家村。\n停桡试向滩头问，莫是严光末世孙。",
        "dynasty": "宋",
        "collection_info": null
    },
    {
        "title": "和颜长官百咏 渔父 其二",
        "author": "朱继芳",
        "content": "一曲清漪濯晚霞，钓竿斜插白鸥沙。\n傍人借问居何处，四海五湖都是家。",
        "dynasty": "宋",
        "collection_info": null
    },
    {
        "title": "和颜长官百咏 渔父 其三",
        "author": "朱继芳",
        "content": "秋风淅淅猎菰蒲，如此江山其可孤。\n天与玻瓈三万顷，更添一半夕阳铺。",
        "dynasty": "宋",
        "collection_info": null
    },
    {
        "title": "和颜长官百咏 渔父 其四",
        "author": "朱继芳",
        "content": "长作丝纶短短牵，一池汉水尽南天。\n谁知有客量江面，不是渔郎两板船。",
        "dynasty": "宋",
        "collection_info": null
    },
    {
        "title": "和颜长官百咏 渔父 其五",
        "author": "朱继芳",
        "content": "推起篷窗抱月眠，三三两两柳边船。\n不须听说文王事，孤负渔竿八十年。",
        "dynasty": "宋",
        "collection_info": null
    },
    {
        "title": "和颜长官百咏 渔父 其六",
        "author": "朱继芳",
        "content": "传呼扶柁晚风前，一阵惊鸿没远烟。\n不是吾侬栖泊处，却回别港避官船。",
        "dynasty": "宋",
        "collection_info": null
    },
    {
        "title": "和颜长官百咏 渔父 其七",
        "author": "朱继芳",
        "content": "五湖烟裏我知鱼，属玉舂锄一处居。\n欲到垂虹风作恶，几株官柳向人疎。",
        "dynasty": "宋",
        "collection_info": null
    },
    {
        "title": "和颜长官百咏 渔父 其八",
        "author": "朱继芳",
        "content": "秋声只在树中间，极浦斜阳更有山。\n卷却丝纶呼酒盏，鸥边聊得此身闲。",
        "dynasty": "宋",
        "collection_info": null
    },
    {
        "title": "和颜长官百咏 渔父 其九",
        "author": "朱继芳",
        "content": "舟繫蓬莱浅水傍，鰲头缩尽海生桑。\n百川日夜滔滔去，借问人间有底忙。",
        "dynasty": "宋",
        "collection_info": null
    },
    {
        "title": "和颜长官百咏 渔父 其一○",
        "author": "朱继芳",
        "content": "璧月沧波上下天，秋风摇落四无边。\n玉龙尽唤眠鸥起，两岸芦花不见船。",
        "dynasty": "宋",
        "collection_info": null
    },
    {
        "title": "庚戌寿意一先生",
        "author": "朱继芳",
        "content": "江涵秋色碧潭潭，饮马胡儿不敢南。\n宥密老臣功第一，缉熙天子岁登三。\n身扶紫极星辰正，手拆黄封雨露甘。\n见说年来淮尾涨，汉庭可要百曹参。",
        "dynasty": "宋",
        "collection_info": null
    },
    {
        "title": "反招隠",
        "author": "朱继芳",
        "content": "木末径微微，谁敲白板扉。\n缓行松叶滑，小摘药苗稀。\n山色自今古，尘寰多是非。\n昂昂千岁鹤，便肯傍人飞。",
        "dynasty": "宋",
        "collection_info": null
    }
]