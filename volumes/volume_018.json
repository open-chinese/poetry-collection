[
    {
        "uuid": "d212407e552c844c1b7c342b274a2f7c",
        "title": "题新馆",
        "author": "白居易",
        "content": "曾为白社羁游子，今作朱门醉饱身。\n十万户州尤觉贵，二千石禄敢言贫。\n重裘每念单衣士，兼味尝思旅食人。\n新馆寒来多少客，欲回歌酒暖风尘。",
        "dynasty": "唐",
        "collection_info": null
    },
    {
        "uuid": "4f4a22300935ec08bff48e90513b0bda",
        "title": "西楼喜雪命宴",
        "author": "白居易",
        "content": "宿云黄惨澹，晓雪白飘飖。\n散面遮槐市，堆花压柳桥。\n四郊铺缟素，万室甃琼瑶。\n银榼携桑落，金炉上丽谯。\n光迎舞妓动，寒近醉人销。\n歌乐虽盈耳，惭无五袴谣。",
        "dynasty": "唐",
        "collection_info": null
    },
    {
        "uuid": "6c12d633a5e9fc3641d718d6adfd6b35",
        "title": "新栽梅",
        "author": "白居易",
        "content": "池边新种七株梅，欲到花时点检来。\n莫怕长洲桃李妬，今年好为使君开。",
        "dynasty": "唐",
        "collection_info": null
    },
    {
        "uuid": "ddca46908f5a84dba8e6d3473a43e2b3",
        "title": "酬刘和州戏赠",
        "author": "白居易",
        "content": "钱唐山水接苏台，两地褰帷媿不才。\n政事素无争学得，风情旧有且将来。\n双蛾解佩啼相送，五马鸣珂笑却回。\n不似刘郎无景行，长抛春恨在天台。",
        "dynasty": "唐",
        "collection_info": null
    },
    {
        "uuid": "b8b07730b7ea70c8e34645b9402750f6",
        "title": "戏和贾常州醉中二绝句 一",
        "author": "白居易",
        "content": "闻道毗陵诗酒兴，近来积渐学姑苏。\n罨头新令从偷去，刮骨清吟得似无。",
        "dynasty": "唐",
        "collection_info": null
    },
    {
        "uuid": "ac83562f32661edbfb52d3a186579bcd",
        "title": "戏和贾常州醉中二绝句 二",
        "author": "白居易",
        "content": "越调管吹留客曲，吴吟诗送暖寒杯。\n娃宫无限风流事，好遣孙心暂学来。",
        "dynasty": "唐",
        "collection_info": null
    },
    {
        "uuid": "416d0ebe7fcb3f8811b7daba5b79a2c8",
        "title": "岁暮寄微之三首 一",
        "author": "白居易",
        "content": "微之别久能无叹，知退书稀岂免愁。\n甲子百年过半后，光阴一岁欲终头。\n池水晓合胶船底，楼雪晴销露瓦沟。\n自觉欢情随日减，苏州心不及杭州。",
        "dynasty": "唐",
        "collection_info": null
    },
    {
        "uuid": "083552e3c335fdac6020dad6459644f8",
        "title": "岁暮寄微之三首 二",
        "author": "白居易",
        "content": "荣进虽频退亦频，与君才命不调匀。\n若不九重中掌事，即须千里外抛身。\n紫垣南北厅曾对，沧海东西郡又邻。\n唯欠结庐嵩洛下，一时归去作闲人。",
        "dynasty": "唐",
        "collection_info": null
    },
    {
        "uuid": "2f73317d8b8acd43e770121937d6b24a",
        "title": "岁暮寄微之三首 三",
        "author": "白居易",
        "content": "白头岁暮苦相思，除却悲吟无可为。\n枕上从妨一夜睡，灯前读尽十年诗。\n龙钟校正骑驴日，顦顇通江司马时。\n若并如今是全活，纡朱拖紫且开眉。",
        "dynasty": "唐",
        "collection_info": null
    },
    {
        "uuid": "d643780909634373e56ea1a2e246c027",
        "title": "岁日家宴戏示弟侄等兼呈张侍御二十八丈殷判官二十三兄",
        "author": "白居易",
        "content": "弟妹妻孥小侄甥，娇痴弄我助欢情。\n岁盏后推蓝尾酒，春盘先劝胶牙饧。\n形骸潦到虽堪叹，骨肉团圆亦可荣。\n犹有夸张少年处，笑呼张丈唤殷兄。",
        "dynasty": "唐",
        "collection_info": null
    },
    {
        "uuid": "5197ae8ffce2ede6c2444b4db0122582",
        "title": "正月三日闲行",
        "author": "白居易",
        "content": "黄鹂巷口莺欲语，乌鹊河头冰欲销。\n绿浪东西南北水，红栏三百九十桥。\n鸳鸯荡漾双双翅，杨柳交加万万条。\n借问春风来早晚，只从前日到今朝。",
        "dynasty": "唐",
        "collection_info": null
    },
    {
        "uuid": "7d831bc6ba365594e9911e7227532496",
        "title": "夜归",
        "author": "白居易",
        "content": "逐胜移朝宴，留欢放晚衙。\n宾寮多谢客，骑从半吴娃。\n到处销春景，归时及月华。\n城阴一道直，烛焰两行斜。\n东吹先催柳，南霜不杀花。\n皋桥夜沽酒，灯火是谁家。",
        "dynasty": "唐",
        "collection_info": null
    },
    {
        "uuid": "6ba83f5a612edf46e4d002c28155ae62",
        "title": "自叹",
        "author": "白居易",
        "content": "岂独年相迫，兼为病所侵。\n春来痰气动，老去嗽声深。\n眼暗犹操笔，头斑未挂簪。\n因循过日月，真是俗人心。",
        "dynasty": "唐",
        "collection_info": null
    },
    {
        "uuid": "819da1666af18d07d1979888c6af873f",
        "title": "郡中闲独寄微之及崔湖州",
        "author": "白居易",
        "content": "少年宾旅非吾辈，晚岁簪缨束我身。\n酒散更无同宿客，诗成长作独吟人。\n苹洲会面知何日，镜水离心又一春。\n两处也应相忆在，官高年长少情亲。",
        "dynasty": "唐",
        "collection_info": null
    },
    {
        "uuid": "80dbd4a325e6c92b0b16231d86a6e265",
        "title": "小舫",
        "author": "白居易",
        "content": "小舫一艘新造了，轻装梁柱庳安篷。\n深坊静岸游应徧，浅水低桥去尽通。\n黄柳影笼随棹月，白苹香起打头风。\n慢牵欲傍樱桃泊，借问谁家花最红。",
        "dynasty": "唐",
        "collection_info": null
    },
    {
        "uuid": "ae0da9589b5f39d31a3d2903bd633c7d",
        "title": "马坠强出赠同座",
        "author": "白居易",
        "content": "足伤遭马坠，腰重倩人抬。\n秪合窗间卧，何由花下来。\n坐依桃叶枝，行呷地黄桮。\n强出非他意，东风落尽梅。",
        "dynasty": "唐",
        "collection_info": null
    },
    {
        "uuid": "74e198ff459cb352afde02af34b07960",
        "title": "夜闻贾常州崔湖州茶山境会想羡欢宴因寄此诗",
        "author": "白居易",
        "content": "遥闻境会茶山夜，珠翠歌钟俱遶身。\n盘下中分两州界，灯前合作一家春。\n青娥遰舞应争妙，紫笋齐尝各鬬新。\n自叹花时北窗下，蒲黄酒对病眠人。",
        "dynasty": "唐",
        "collection_info": null
    },
    {
        "uuid": "ef0de347a726454c15d8e9fd87d0b7e3",
        "title": "酬微之开拆新楼初毕相报末联见戏之作",
        "author": "白居易",
        "content": "海山郁郁石棱棱，新豁高居正好登。\n南临赡部三千界，东对蓬宫十二层。\n报我楼成秋望月，把君诗读夜回灯。\n无妨却有他心眼，妆点亭台即不能。",
        "dynasty": "唐",
        "collection_info": null
    },
    {
        "uuid": "9dd7f875c0b291956a4701132b98459c",
        "title": "病中多雨逢寒食",
        "author": "白居易",
        "content": "水国多阴常懒出，老夫饶病爱闲眠。\n三旬卧度莺花月，一半春销风雨天。\n薄暮何人吹觱篥，新晴几处缚秋韆。\n綵绳芳树长如旧，唯是年年换少年。",
        "dynasty": "唐",
        "collection_info": null
    },
    {
        "uuid": "fa925f5d791e7083b02eb86b2763a3fc",
        "title": "清明夜",
        "author": "白居易",
        "content": "好风胧月清明夜，碧砌红轩刺史家。\n独绕迴廊行復歇，遥听弦管暗看花。",
        "dynasty": "唐",
        "collection_info": null
    },
    {
        "uuid": "fa35af091aac3362f873e66f15661b3d",
        "title": "苏州柳",
        "author": "白居易",
        "content": "金谷园中黄袅娜，曲江亭畔碧婆娑。\n老来处处游行徧，不似苏州柳最多。\n絮扑白头条拂面，使君无计奈春何。",
        "dynasty": "唐",
        "collection_info": null
    },
    {
        "uuid": "aef4974f6d269c62a5cc1f11583c462c",
        "title": "三月二十八日赠周判官",
        "author": "白居易",
        "content": "一春惆怅残三日，醉问周郎忆得无。\n柳絮送人莺劝酒，去年今日别东都。",
        "dynasty": "唐",
        "collection_info": null
    },
    {
        "uuid": "d602eabea43e484a826697d4b7a19390",
        "title": "偶作",
        "author": "白居易",
        "content": "红杏初生叶，青梅已缀枝。\n阑珊花落后，寂寞酒醒时。\n坐闷低眉久，行慵举足迟。\n少年君莫怪，头白自应知。",
        "dynasty": "唐",
        "collection_info": null
    },
    {
        "uuid": "654b621daad94e9ceb7f4d9222ef4645",
        "title": "重荅刘和州",
        "author": "白居易",
        "content": "分无佳丽敌西施，敢有文章替左司。\n随分笙歌聊自乐，等闲篇咏被人知。\n花边妓引寻香径，月下僧留宿劒池。\n可惜当时好风景，吴王应不解吟诗。",
        "dynasty": "唐",
        "collection_info": null
    },
    {
        "uuid": "4ba026efccbafbb256dab3d1b935fd1a",
        "title": "奉送三兄",
        "author": "白居易",
        "content": "少年曾管二千兵，昼听笙歌夜斫营。\n自反丘园头尽白，每逢旗鼓眼犹明。\n杭州暮醉连床卧，吴郡春游并马行。\n自媿阿连官职慢，只教兄作使君兄。",
        "dynasty": "唐",
        "collection_info": null
    },
    {
        "uuid": "b5c08b1f084ede3810723f02d4b5e2ab",
        "title": "城上夜宴",
        "author": "白居易",
        "content": "留春不住登城望，惜夜相将秉烛游。\n风月万家河两岸，笙歌一曲郡西楼。\n诗听越客吟何苦，酒被吴娃劝不休。\n从道人生都是梦，梦中欢笑亦胜愁。",
        "dynasty": "唐",
        "collection_info": null
    },
    {
        "uuid": "9847f1ab0db869b01ea6800bde12234c",
        "title": "重题小舫赠周从事兼戏微之",
        "author": "白居易",
        "content": "细[篷]青篾织鱼鳞，小眼红窗衬曲尘。\n阔狭纔容从事座，高低恰称使君身。\n舞筵须拣腰轻女，仙棹难胜骨重人。\n不似镜湖廉使出，高樯大艑闹惊春。",
        "dynasty": "唐",
        "collection_info": null
    },
    {
        "uuid": "49651c994034266f7dcae65cbee9edb5",
        "title": "吴樱桃",
        "author": "白居易",
        "content": "含桃最说出东吴，香色鲜秾气味殊。\n洽恰举头千万颗，婆娑拂面两三株。\n鸟偷飞处衔将火，人摘争时蹋破珠。\n可惜风吹兼雨打，明朝后日即应无。",
        "dynasty": "唐",
        "collection_info": null
    },
    {
        "uuid": "c59edca3dbe45cd4766025fdf3046f36",
        "title": "春尽劝客酒",
        "author": "白居易",
        "content": "林下春将尽，池边日半斜。\n樱桃落砌颗，夜合隔帘花。\n尝酒留闲客，行茶使小娃。\n残杯劝不饮，留醉向谁家。",
        "dynasty": "唐",
        "collection_info": null
    },
    {
        "uuid": "57a250375f14aad58362b22d6ae90347",
        "title": "仲夏斋居偶题八韵寄微之及崔湖州",
        "author": "白居易",
        "content": "腥血与荤蔬，停来一月余。\n肌肤虽瘦损，方寸任清虚。\n体适通宵坐，头慵隔日梳。\n眼前无俗物，身外即僧居。\n水榭风来远，松廊雨过初。\n褰帘放巢燕，投食施池鱼。\n久别闲游伴，频劳问疾书。\n不知湖与越，吏隐兴何如。",
        "dynasty": "唐",
        "collection_info": null
    },
    {
        "uuid": "cbfc70ecc0c1c2df271dc4f26ede10ab",
        "title": "官宅",
        "author": "白居易",
        "content": "红紫共纷纷，祗承老使君。\n移舟木兰棹，行酒石榴帬。\n水色窗窗见，花香院院闻。\n恋他官舍住，双鬓白如云。",
        "dynasty": "唐",
        "collection_info": null
    },
    {
        "uuid": "a87343b68416b60ac9114118a851eff9",
        "title": "六月三日夜闻蝉",
        "author": "白居易",
        "content": "荷香清露坠，柳动好风生。\n微月初三夜，新蝉第一声。\n乍闻愁北客，静听忆东京。\n我有竹林宅，别来蝉再鸣。\n不知池上月，谁拨小船行。",
        "dynasty": "唐",
        "collection_info": null
    },
    {
        "uuid": "f01a0e2b8980c080f40eacf9a8995def",
        "title": "莲石",
        "author": "白居易",
        "content": "青石一两片，白莲三四枝。\n寄将东洛去，心与物相随。\n石倚风前树，莲栽月下池。\n遥知安置处，预想发荣时。\n领郡来何远，还乡去已迟。\n莫言千里别，岁晚有心期。",
        "dynasty": "唐",
        "collection_info": null
    },
    {
        "uuid": "7a22f388768c4bbb9c61f2525e448d5a",
        "title": "眼病二首 一",
        "author": "白居易",
        "content": "散乱空中千片雪，蒙笼物上一重纱。\n纵逢晴景如看雾，不是春天亦看花。\n僧说客尘来眼界，医言风眩在肝家。\n两头治疗何曾瘥，药力微茫佛力赊。",
        "dynasty": "唐",
        "collection_info": null
    },
    {
        "uuid": "45ff7ca0a65aa7c937025a1a3025d3f7",
        "title": "眼病二首 二",
        "author": "白居易",
        "content": "眼藏损伤来已久，病根牢固去应难。\n医师尽劝先停酒，道侣多教早罢官。\n案上谩铺龙树论，盒中虚捻决明丸。\n人间方药应无益，争得金箆试刮看。",
        "dynasty": "唐",
        "collection_info": null
    },
    {
        "uuid": "8fc5eaffc5fa85eb816d29dc63559471",
        "title": "题东武丘寺六韵",
        "author": "白居易",
        "content": "香剎看非远，祇园入始深。\n龙蟠松矫矫，玉立竹森森。\n怪石千僧坐，灵池一劒沈。\n海当亭两面，山在寺中心。\n酒熟凭花劝，诗成倩鸟吟。\n寄言轩冕客，此地好抽簪。",
        "dynasty": "唐",
        "collection_info": null
    },
    {
        "uuid": "192f00eb881532045ee3e4fb1f541875",
        "title": "夜游西武丘寺八韵",
        "author": "白居易",
        "content": "不厌西丘寺，闲来即一过。\n舟船转云岛，楼阁出烟萝。\n路入青松影，门临白月波。\n鱼跳惊秉烛，猨觑怪鸣珂。\n摇曳双红斾，娉婷十翠娥。\n香花助罗绮，钟梵避笙歌。\n领郡时将久，游山数几何。\n一年十二度，非少亦非多。",
        "dynasty": "唐",
        "collection_info": null
    },
    {
        "uuid": "07b2d5a2f0d3220f8369b127f274ec2d",
        "title": "咏怀",
        "author": "白居易",
        "content": "苏杭自昔称名郡，牧守当今当好官。\n两地江山蹋得徧，五年风月咏将残。\n几时酒醆曾抛却，何处花枝不把看？白髮满头归得也，诗情酒兴渐阑珊。",
        "dynasty": "唐",
        "collection_info": null
    },
    {
        "uuid": "9872cc5a08712b36243f23c630659689",
        "title": "重咏",
        "author": "白居易",
        "content": "日觉双眸暗，年惊两鬓苍。\n病应无处避，老更不宜忙。\n徇俗心情少，休官道理长。\n今秋归去定，何必重思量。",
        "dynasty": "唐",
        "collection_info": null
    },
    {
        "uuid": "5cee451fa71cabd515bbdd3a7688280c",
        "title": "百日假满",
        "author": "白居易",
        "content": "心中久有归田计，身上都无济世才。\n长告初从百日满，故乡元约一年回。\n马辞辕下头高举，鹤出笼中翅大开。\n但拂衣行莫回顾，的无官职趁人来。",
        "dynasty": "唐",
        "collection_info": null
    },
    {
        "uuid": "8e3a29f25157a94616feb56aac48624b",
        "title": "九日寄微之",
        "author": "白居易",
        "content": "眼闇头风事事妨，遶篱新菊为谁黄。\n闲游日久心慵倦，痛饮年深肺损伤。\n吴郡两回逢九月，越州四度见重阳。\n怕飞杯酒多分数，厌听笙歌旧曲章。\n蟋蟀声寒初过雨，茱萸色浅未经霜。\n去秋共数登高会，又被今年减一场。",
        "dynasty": "唐",
        "collection_info": null
    },
    {
        "uuid": "a0d2480ad1f5f1c7b3a145878317c2e4",
        "title": "题报恩寺",
        "author": "白居易",
        "content": "好是清凉地，都无繫绊身。\n晚晴宜野寺，秋景属闲人。\n净石堪敷坐，寒泉可濯巾。\n自惭容鬓上，犹带郡庭尘。",
        "dynasty": "唐",
        "collection_info": null
    },
    {
        "uuid": "0ff0f8d5f65bccd7fe924e836919a019",
        "title": "晚起",
        "author": "白居易",
        "content": "卧听冬冬衙鼓声，起迟睡足长心情。\n华簪脱后头虽白，堆案抛来眼校明。\n闲上篮轝乘兴出，醉回花舫信风行。\n明朝更濯尘缨去，闻道松江水最清。",
        "dynasty": "唐",
        "collection_info": null
    },
    {
        "uuid": "750a62615b6b3859062e6422870d00dc",
        "title": "自思益寺次楞伽寺作",
        "author": "白居易",
        "content": "朝从思益峰游后，晚到楞伽寺歇时。\n照水姿容虽已老，上山筋力未全衰。\n行逢禅客多相问，坐倚渔舟一自思。\n犹去悬车十五载，休官非早亦非迟。",
        "dynasty": "唐",
        "collection_info": null
    },
    {
        "uuid": "97a55341a4da0e52b6e1c9195293812a",
        "title": "松江亭携乐观渔宴宿",
        "author": "白居易",
        "content": "震泽平芜岸，松江落叶波。\n在官常梦想，为客始经过。\n水面排罾网，船头簇绮罗。\n朝盘鲙红鲤，夜烛舞青娥。\n雁断知风急，潮平见月多。\n繁丝与促管，不解和渔歌。",
        "dynasty": "唐",
        "collection_info": null
    },
    {
        "uuid": "edaa0da9cccf2fd8d720dd3eecae7bfa",
        "title": "宿灵岩寺上院",
        "author": "白居易",
        "content": "高高白月上青林，客去僧归独夜深。\n荤血屏除唯对酒，歌钟放散只留琴。\n更无俗物当人眼，但有泉声洗我心。\n最爱晓亭东望好，太湖烟水绿沈沈。",
        "dynasty": "唐",
        "collection_info": null
    },
    {
        "uuid": "5978c9893cee92c15738b0bde0ea2c5b",
        "title": "酬别周从事二首 一",
        "author": "白居易",
        "content": "腰痛拜迎人客倦，眼昏勾押簿书难。\n辞官归去缘衰病，莫作陶潜范蠡看。",
        "dynasty": "唐",
        "collection_info": null
    },
    {
        "uuid": "9e12d5eaf84a456ce5687f8170d289da",
        "title": "酬别周从事二首 二",
        "author": "白居易",
        "content": "洛下田园久抛掷，吴中歌酒莫留连。\n嵩阳云树伊川月，已校归迟四五年。",
        "dynasty": "唐",
        "collection_info": null
    },
    {
        "uuid": "d20eda5ee9783464f4ba08946e2ece50",
        "title": "武丘寺路",
        "author": "白居易",
        "content": "自开山寺路，水陆往来频。\n银勒牵骄马，花船载丽人。\n芰荷生欲徧，桃李种仍新。\n好住湖堤上，长留一道春。",
        "dynasty": "唐",
        "collection_info": null
    },
    {
        "uuid": "b59bd237ee8333f009a28ab41176714a",
        "title": "齐云楼晚望偶题十韵兼呈冯侍御周殷二协律",
        "author": "白居易",
        "content": "潦倒宦情尽，萧条芳岁阑。\n欲辞南国去，重上北城看。\n复迭江山壮，平铺井邑宽。\n人稠过杨府，坊闹半长安。\n插雾峰头没，穿霞日脚残。\n水光红漾漾，树色绿漫漫。\n约略留遗爱，殷勤念旧欢。\n病抛官职易，老别友朋难。\n九月全无热，西风亦未寒。\n齐云楼北面，半日凭栏干。",
        "dynasty": "唐",
        "collection_info": null
    },
    {
        "uuid": "0674f2c4272d20efa9d2d88fb889b80e",
        "title": "河亭晴望",
        "author": "白居易",
        "content": "风转云头敛，烟销水面开。\n晴虹桥影出，秋雁橹声来。\n郡静官初罢，乡遥信未迴。\n明朝是重九，谁劝菊花桮。",
        "dynasty": "唐",
        "collection_info": null
    },
    {
        "uuid": "323cdd35cef684bcae1518b5e50d4a24",
        "title": "留别微之",
        "author": "白居易",
        "content": "干时久与本心违，悟道深知前事非。\n犹厌劳形辞郡印，那将趂伴着朝衣。\n五千言裏教知足，三百篇中劝式微。\n少室云边伊水畔，比君校老合先归。",
        "dynasty": "唐",
        "collection_info": null
    },
    {
        "uuid": "8e057847eebd1065790b189fb186f730",
        "title": "自喜",
        "author": "白居易",
        "content": "自喜天教我少缘，家徒行计两翩翩。\n身兼妻子都三口，鹤与琴书共一船。\n僮仆减来无冗食，资粮算外有余钱。\n携将贮作丘中费，犹免饥寒得数年。",
        "dynasty": "唐",
        "collection_info": null
    },
    {
        "uuid": "2f5dc20730bac3f32957f2d4dd55d5b1",
        "title": "武丘寺路宴留别诸妓",
        "author": "白居易",
        "content": "银泥帬映锦障泥，画舸停桡马簇蹄。\n清管曲终鹦鹉语，红旗影动䮂䮧嘶。\n渐消醉色朱颜浅，欲语离情翠黛低。\n莫忘使君吟咏处，女坟湖北武丘西。",
        "dynasty": "唐",
        "collection_info": null
    },
    {
        "uuid": "625cbe46152bb20956c6589949218ae1",
        "title": "江上对酒二首 一",
        "author": "白居易",
        "content": "酒助疎顽性，琴资缓慢情。\n有慵将送老，无智可劳生。\n忽忽忘机坐，伥伥任运行。\n家乡安处是，那独在神京。",
        "dynasty": "唐",
        "collection_info": null
    },
    {
        "uuid": "928ba928ddc817be97ce1e5da83ba9f3",
        "title": "江上对酒二首 二",
        "author": "白居易",
        "content": "久贮沧浪意，初辞桎梏身。\n昏昏常带酒，默默不应人。\n坐稳便箕踞，眠多爱欠伸。\n客来存礼数，始着白纶巾。",
        "dynasty": "唐",
        "collection_info": null
    },
    {
        "uuid": "8b84ec737a0af6ca7c25abb593315d7e",
        "title": "望亭驿酬别周判官",
        "author": "白居易",
        "content": "何事出长洲，连宵饮不休。\n醒应难作别，欢渐少于愁。\n灯火穿村市，笙歌上驿楼。\n何言五十里，已不属苏州。",
        "dynasty": "唐",
        "collection_info": null
    },
    {
        "uuid": "4e6d4abd7ebf1423fa5b887c94c36144",
        "title": "见小侄龟儿咏灯诗幷腊娘制衣因寄行简",
        "author": "白居易",
        "content": "已知腊子能裁服，復报龟儿解咏灯。\n巧妇才人常薄命，莫教男女苦多能。",
        "dynasty": "唐",
        "collection_info": null
    },
    {
        "uuid": "486829910e726f8391bf0f9e12727c61",
        "title": "酒筵上荅张居士",
        "author": "白居易",
        "content": "但要前尘减，无妨外相同。\n虽过酒肆上，不离道场中。\n弦管声非实，花钿色是空。\n何人知此义，唯有净名翁。",
        "dynasty": "唐",
        "collection_info": null
    },
    {
        "uuid": "462d3de46acc020f6909e5693b2c4c27",
        "title": "鹦鹉",
        "author": "白居易",
        "content": "陇西鹦鹉到江东，养得经年觜渐红。\n常恐思归先剪翅，每因餧食暂开笼。\n人怜巧语情虽重，鸟忆高飞意不同。\n应似朱门歌舞妓，深藏牢闭后房中。",
        "dynasty": "唐",
        "collection_info": null
    },
    {
        "uuid": "46c33b18ed98e39595ce8b602ed999a2",
        "title": "听琵琶妓弹略略",
        "author": "白居易",
        "content": "腕软拨头轻，新教略略成。\n四弦千遍语，一曲万重情。\n法向师边得，能从意上生。\n莫欺江外手，别是一家声。",
        "dynasty": "唐",
        "collection_info": null
    },
    {
        "uuid": "38f6ad296333f39621650ab717794de9",
        "title": "写新诗寄微之偶题卷后",
        "author": "白居易",
        "content": "写了吟看满卷愁，浅红笺纸小银钩。\n未容寄与微之去，已被人传到越州。",
        "dynasty": "唐",
        "collection_info": null
    },
    {
        "uuid": "632a0713deff9caade03d2dbcf055c28",
        "title": "宝历二年八月三十日夜梦后作",
        "author": "白居易",
        "content": "尘缨忽解诚堪喜，世网重来未可知。\n莫忘全吴馆中梦，岭南泥雨步行时。",
        "dynasty": "唐",
        "collection_info": null
    },
    {
        "uuid": "55c2a34ce6964cd46a5adb451094c05f",
        "title": "与梦得同登栖灵塔",
        "author": "白居易",
        "content": "半月悠悠在广陵，何楼何塔不同登。\n共怜筋力犹堪在，上到栖灵第九层。",
        "dynasty": "唐",
        "collection_info": null
    },
    {
        "uuid": "a043579353820cc3cb646ee9a67925d0",
        "title": "梦苏州水阁寄冯侍御",
        "author": "白居易",
        "content": "扬州驿裏梦苏州，梦到花桥水阁头。\n觉后不知冯侍御，此中昨夜共谁游。",
        "dynasty": "唐",
        "collection_info": null
    },
    {
        "uuid": "65577f3764588b2e81697ea6eeea3ccf",
        "title": "喜罢郡",
        "author": "白居易",
        "content": "五年两郡亦堪嗟，偷出游山走看花。\n自此光阴为己有，从前日月属官家。\n樽前免被催迎使，枕上休闻报坐衙。\n睡到午时欢到夜，回看官职是泥沙。",
        "dynasty": "唐",
        "collection_info": null
    },
    {
        "uuid": "653d44154e9747e3ba0101b3e099e1fd",
        "title": "荅次休上人",
        "author": "白居易",
        "content": "姓白使君无丽句，名休座主有新文。\n禅心不合生分别，莫爱余霞嫌碧云。",
        "dynasty": "唐",
        "collection_info": null
    },
    {
        "uuid": "b8cb3f8b400670bcffa3e2e3b29b0139",
        "title": "感悟妄缘题如上人壁",
        "author": "白居易",
        "content": "自从为騃童，直至作衰翁。\n所好随年异，为忙终日同。\n弄沙成佛塔，锵玉谒王宫。\n彼此皆儿戏，须臾即色空。\n有营非了义，无着是真宗。\n兼恐勤修道，犹应在妄中。",
        "dynasty": "唐",
        "collection_info": null
    },
    {
        "uuid": "9f33e624c0f25e21b351217e15368c35",
        "title": "思子台有感二首 一",
        "author": "白居易",
        "content": "曾家机上闻投杼，尹氏园中见掇蜂。\n但以恩情生隙罅，何人不解作江充。",
        "dynasty": "唐",
        "collection_info": null
    },
    {
        "uuid": "d27bf7b082a116d6a80299e81641afc3",
        "title": "思子台有感二首 二",
        "author": "白居易",
        "content": "闇生魑魅蠹生虫，何异谗生疑阻中。\n但使武皇心似烛，江充不敢作江充。",
        "dynasty": "唐",
        "collection_info": null
    },
    {
        "uuid": "18f80b07d123435811dbcbbfda820e02",
        "title": "赋得边城角",
        "author": "白居易",
        "content": "边角两三枝，霜天陇上儿。\n望乡相并立，向月一时吹。\n战马头皆举，征人手尽垂。\n呜呜三奏罢，城上展旌旗。",
        "dynasty": "唐",
        "collection_info": null
    },
    {
        "uuid": "4deee257bad7082c95b02107a9d904a1",
        "title": "忆洛中所居",
        "author": "白居易",
        "content": "忽忆东都宅，春来事宛然。\n雪销行径裏，水上卧房前。\n厌绿栽黄竹，嫌红种白莲。\n醉教鸎送酒，闲遣鹤看船。\n幸是林园主，惭为食禄牵。\n宦情薄似纸，乡思急于弦。\n岂合姑苏守，归休更待年。",
        "dynasty": "唐",
        "collection_info": null
    },
    {
        "uuid": "a22160a81cd10080754bad1303ab55fe",
        "title": "想归田园",
        "author": "白居易",
        "content": "恋他朝市求何事，想取丘园乐此身。\n千首恶诗吟过日，一壶好酒醉消春。\n归乡年亦非全老，罢郡家仍未苦贫。\n快活不知如我者，人间能有几多人。",
        "dynasty": "唐",
        "collection_info": null
    },
    {
        "uuid": "7c2a49ed9d786748ac83f6f1ef0ee5c7",
        "title": "琴茶",
        "author": "白居易",
        "content": "兀兀寄形羣动内，陶陶任性一生间。\n自抛官后春多醉，不读书来老更闲。\n琴裏知闻唯渌水，茶中故旧是蒙山。\n穷通行止长相伴，谁道吾今无往还。",
        "dynasty": "唐",
        "collection_info": null
    },
    {
        "uuid": "5dd3b03466be7b422fb6f5baf11c9127",
        "title": "赠楚州郭使君",
        "author": "白居易",
        "content": "淮水东南第一州，山围雉堞月当楼。\n黄金印绶悬腰底，白雪歌诗落笔头。\n笑看儿童骑竹马，醉携宾客上仙舟。\n当家美事堆身上，何啻林宗与细侯。",
        "dynasty": "唐",
        "collection_info": null
    },
    {
        "uuid": "6d9fcd756d1ff3e29e2c8538afc5c4b8",
        "title": "和郭使君题枸杞",
        "author": "白居易",
        "content": "山阳太守政严明，吏静人安无犬惊。\n不知灵药根成狗，怪得时闻吠夜声。",
        "dynasty": "唐",
        "collection_info": null
    },
    {
        "uuid": "32e7b89ddf728b07936f280e68f7f6ca",
        "title": "初到洛下闲游",
        "author": "白居易",
        "content": "汉庭重少身宜退，洛下闲居迹可逃。\n趂伴入朝应老丑，寻春放醉尚粗豪。\n诗携綵纸新装卷，酒典绯花旧赐袍。\n曾在东方千骑上，至今躞蹀马头高。",
        "dynasty": "唐",
        "collection_info": null
    },
    {
        "uuid": "53260c8300c7c0bc937a2786518f9a9e",
        "title": "醉赠刘二十八使君",
        "author": "白居易",
        "content": "为我引桮添酒饮，与君把箸击盘歌。\n诗称国手徒为尔，命压人头不奈何。\n举眼风光长寂寞，满朝官职独蹉跎。\n亦知合被才名折，二十三年折太多。",
        "dynasty": "唐",
        "collection_info": null
    },
    {
        "uuid": "223492540d3b1002e733418c7b9173d9",
        "title": "太湖石",
        "author": "白居易",
        "content": "烟翠三秋色，波涛万古痕。\n削成青玉片，截断碧云根。\n风气通岩穴，苔文护洞门。\n三峰具体小，应是华山孙。",
        "dynasty": "唐",
        "collection_info": null
    },
    {
        "uuid": "f1d551245f0d17e7df47936a8378d504",
        "title": "过敷水",
        "author": "白居易",
        "content": "垂鞭欲渡罗敷水，处分鸣驺且缓驱。\n秦氏双蛾久冥漠，苏台五马尚踟蹰。\n村童店女仰头笑，今日使君真是愚。",
        "dynasty": "唐",
        "collection_info": null
    },
    {
        "uuid": "f024bc5c7c4811979bf8c6a1fb2585e0",
        "title": "南院",
        "author": "白居易",
        "content": "林院无情绪，经春不一开。\n杨花飞作穗，榆荚落成堆。\n壮气从中减，流年逐后催。\n只应如过客，病去老迎来。",
        "dynasty": "唐",
        "collection_info": null
    },
    {
        "uuid": "104ca833b8f5df81c554234701950f47",
        "title": "闲咏",
        "author": "白居易",
        "content": "步月怜清景，眠松爱绿阴。\n早年诗思苦，晚岁道情深。\n夜学禅多坐，秋牵兴暂吟。\n悠然两事外，无处更留心。",
        "dynasty": "唐",
        "collection_info": null
    },
    {
        "uuid": "2078fc30a0c572545ad57f094bfc51bf",
        "title": "初授秘监拜赐金紫闲吟小酌偶写所怀",
        "author": "白居易",
        "content": "紫袍新秘监，白首旧书生。\n鬓雪人间寿，腰金世上荣。\n子孙无可念，产业不能营。\n酒引眼前兴，诗留身后名。\n闲倾三数酌，醉咏十余声。\n便是羲皇代，先从心太平。",
        "dynasty": "唐",
        "collection_info": null
    },
    {
        "uuid": "64568b7db849ea382df55d66c77aafbe",
        "title": "新昌闲居招杨郎中兄弟",
        "author": "白居易",
        "content": "纱巾角枕病眠翁，忙少闲多谁与同。\n但有双松当砌下，更无一事到心中。\n金章紫绶堪如梦，皂盖朱轮别似空。\n暑月贫家何所有，客来唯赠北窗风。",
        "dynasty": "唐",
        "collection_info": null
    },
    {
        "uuid": "740bad7f89d9b9b8b8a80cf3ae154d7a",
        "title": "秘省后厅",
        "author": "白居易",
        "content": "槐花雨润新秋地，桐叶风翻欲夜天。\n尽日后厅无一事，白头老监枕书眠。",
        "dynasty": "唐",
        "collection_info": null
    },
    {
        "uuid": "0249d72c6c402d9c0642f6597b2572d3",
        "title": "松斋偶兴",
        "author": "白居易",
        "content": "置心思虑外，灭迹是非间。\n约俸为生计，随官换往还。\n耳烦闻晓角，眼醒见秋山。\n赖此松檐下，朝回半日闲。",
        "dynasty": "唐",
        "collection_info": null
    },
    {
        "uuid": "12fe5993d61b5ce548cfbc54aad53af0",
        "title": "和杨郎中贺杨仆射致仕后杨侍郎门生合宴席上作",
        "author": "白居易",
        "content": "业重关西继大名，恩深阙下遂高情。\n祥鳣降伴趋庭鲤，贺燕飞和出谷莺。\n范蠡舟中无子弟，疏家席上欠门生。\n可怜玉树连桃李，从古无如此会荣。",
        "dynasty": "唐",
        "collection_info": null
    },
    {
        "uuid": "0f88900c24051b45e78c1b16f0fdfab2",
        "title": "松下琴赠客",
        "author": "白居易",
        "content": "松寂风初定，琴清夜欲阑。\n偶因羣动息，试拨一声看。\n寡鹤当徽怨，秋泉应指寒。\n惭君此倾听，本不为君弹。",
        "dynasty": "唐",
        "collection_info": null
    },
    {
        "uuid": "f5e90ab783f27e13378eb870c587eaad",
        "title": "秋斋",
        "author": "白居易",
        "content": "晨起秋斋冷，萧条称病容。\n清风两窗竹，白露一庭松。\n阮籍谋身拙，嵇康向事慵。\n生涯别有处，浩气在心胸。",
        "dynasty": "唐",
        "collection_info": null
    },
    {
        "uuid": "590fbe7d8e08938e6fa57645f003d7e5",
        "title": "涂山寺独游",
        "author": "白居易",
        "content": "野径行无伴，僧房宿有期。\n涂山来去熟，唯是马蹄知。",
        "dynasty": "唐",
        "collection_info": null
    },
    {
        "uuid": "26b07b23fd873afd98c5312e6251395b",
        "title": "登观音台望城",
        "author": "白居易",
        "content": "百千家似围棊局，十二街如种菜畦。\n遥认微微入朝火，一条星宿五门西。",
        "dynasty": "唐",
        "collection_info": null
    },
    {
        "uuid": "694b976a9df0acf0f847c8f0793894e2",
        "title": "登灵应台北望",
        "author": "白居易",
        "content": "临高始见人寰小，对远方知色界空。\n回首却归朝市去，一稊米落太仓中。",
        "dynasty": "唐",
        "collection_info": null
    },
    {
        "uuid": "7e02497027e0eddaa013670dcec236af",
        "title": "酬裴相公题兴化小池见招长句",
        "author": "白居易",
        "content": "为爱小塘招散客，不嫌老监与新诗。\n山公倒载无妨学，范蠡扁舟未要追。\n蓬断偶飘桃李径，鸥惊误拂凤皇池。\n敢辞课拙詶高韵，一勺争禁万顷陂。",
        "dynasty": "唐",
        "collection_info": null
    },
    {
        "uuid": "d1ae8f1eea55cd07f4df183984ff26d7",
        "title": "闲行",
        "author": "白居易",
        "content": "五十年来思虑熟，忙人应未胜闲人。\n林园傲逸真成贵，衣食单疎不是贫。\n专掌图书无过地，遍寻山水自由身。\n傥年七十犹强健，尚得闲行十五春。",
        "dynasty": "唐",
        "collection_info": null
    },
    {
        "uuid": "2e39dfbc5dc7fe29fb1ccf7c2e01062f",
        "title": "闲出",
        "author": "白居易",
        "content": "兀兀出门何处去，新昌街晚树阴斜。\n马蹄知意缘行熟，不向杨家即庾家。",
        "dynasty": "唐",
        "collection_info": null
    },
    {
        "uuid": "3f3ddd4a2c2896072f12456c88729500",
        "title": "与僧智如夜话",
        "author": "白居易",
        "content": "懒钝尤知命，幽栖渐得朋。\n门闲无谒客，室静有禅僧。\n炉向初冬火，笼停半夜灯。\n忧劳缘智巧，自喜百无能。",
        "dynasty": "唐",
        "collection_info": null
    },
    {
        "uuid": "df9a62af7bd81491a5b908ed26a54309",
        "title": "忆庐山旧隐及洛下新居",
        "author": "白居易",
        "content": "形骸僶俛班行内，骨肉句留俸禄中。\n无奈攀缘随手长，亦知恩爱到头空。\n草堂久闭庐山下，竹院新抛洛水东。\n自是未能归去得，世间谁要白鬚翁。",
        "dynasty": "唐",
        "collection_info": null
    },
    {
        "uuid": "5f5cc5b7d81f89c4e1b6c909a086d9c8",
        "title": "晚寒",
        "author": "白居易",
        "content": "急景流如箭，凄风利似刀。\n暝催鸡翅敛，寒束树枝高。\n缩水浓和酒，加绵厚絮袍。\n可怜冬计毕，暖卧醉陶陶。",
        "dynasty": "唐",
        "collection_info": null
    },
    {
        "uuid": "02d8ab972c5c4afd143eefd7faeaf3bf",
        "title": "偶眠",
        "author": "白居易",
        "content": "放桮书案上，枕臂火炉前。\n老爱寻思事，慵多取次眠。\n妻教卸乌帽，婢与展青氊。\n便是屏风样，何劳画古贤。",
        "dynasty": "唐",
        "collection_info": null
    },
    {
        "uuid": "dec71df6dd5a7c463ac4b4b94c8b88d8",
        "title": "华城西北雉堞最高崔相公首创楼台钱左丞继种花果合为胜境题在雅篇岁暮独游怅然成咏",
        "author": "白居易",
        "content": "高居称君子，潇洒四无邻。\n丞相栋梁久，使君桃李新。\n凝情看丽句，驻步想清尘。\n况是寒天客，楼空无主人。",
        "dynasty": "唐",
        "collection_info": null
    },
    {
        "uuid": "0d13ae15afe5f554cc43fb7e13d97b9b",
        "title": "奉使途中戏赠张常侍",
        "author": "白居易",
        "content": "早风吹土满长衢，驿骑星轺尽疾驱。\n共笑篮舁亦称使，日驰一驿向东都。",
        "dynasty": "唐",
        "collection_info": null
    },
    {
        "uuid": "8f4aaae46e3c240205cde450182f9eae",
        "title": "有小白马乘驭多时奉使东行至稠桑驿溘然而毙足可惊伤不能忘情题二十韵",
        "author": "白居易",
        "content": "能骤復能驰，翩翩白马儿。\n毛寒一团雪，鬃薄万条丝。\n皁盖春行日，骊驹晓从时。\n双旌前独步，五马内偏骑。\n芳草承蹄叶，垂杨拂顶枝。\n跨将迎好客，惜不换妖姬。\n慢鞚游萧寺，闲驱醉习池。\n睡来乘作梦，兴发倚成诗。\n鞭为驯难下，鞍缘稳不离。\n北归还共到，东使亦相随。\n赭白何曾变，玄黄岂得知。\n嘶风觉声急，蹋雪怪行迟。\n昨夜犹刍秣，今朝尚絷维。\n卧槽应不起，顾主遂长辞。\n尘灭骎骎迹，霜留皎皎姿。\n度关形未改，过隙影难追。\n念倍燕求骏，情深项别骓。\n银收钩臆带，金卸络头羁。\n何处埋奇骨，谁家觅弊帷。\n稠桑驿门外，吟罢涕双垂。",
        "dynasty": "唐",
        "collection_info": null
    },
    {
        "uuid": "86b18e5619b54866e0205e67ff0c40b1",
        "title": "题喷玉泉",
        "author": "白居易",
        "content": "泉喷声如玉，潭澄色似空。\n练垂青嶂上，珠泻绿盆中。\n溜滴三秋雨，寒生六月风。\n何时此岩下，来作濯缨翁。",
        "dynasty": "唐",
        "collection_info": null
    },
    {
        "uuid": "e76dec461b3ea08f8a9fbbe7d1a6b716",
        "title": "酬皇甫宾客",
        "author": "白居易",
        "content": "闲官兼慢使，着处易停轮。\n况欲逢新岁，仍初见故人。\n冒寒寻到洛，待暖始归秦。\n亦拟同携手，城东畧看春。",
        "dynasty": "唐",
        "collection_info": null
    },
    {
        "uuid": "51b84e9caa76005ccc0e7a5574b5439a",
        "title": "种白莲",
        "author": "白居易",
        "content": "吴中白藕洛中栽，莫恋江南花懒开。\n万里携归尔知否，红蕉朱槿不将来。",
        "dynasty": "唐",
        "collection_info": null
    },
    {
        "uuid": "36cd3d80e0b61366652ff8e21a0d8b86",
        "title": "答苏庶子",
        "author": "白居易",
        "content": "偶作关东使，重陪洛下游。\n病来从断酒，老去可禁愁。\n款曲偏青眼，蹉跎各白头。\n蓬山闲气味，依约似龙楼。",
        "dynasty": "唐",
        "collection_info": null
    },
    {
        "uuid": "89028c8d1dffa17cddd62c9e71076ee8",
        "title": "答尉迟少监水阁重宴",
        "author": "白居易",
        "content": "人情依旧岁华新，今日重招往日宾。\n鸡黍重回千里驾，林园闇换四年春。\n水轩平写琉璃镜，草岸斜铺翡翠茵。\n闻道经营费心力，忍教成后属他人。",
        "dynasty": "唐",
        "collection_info": null
    },
    {
        "uuid": "a2ed68cd2d2619585b4f37d76b90f73d",
        "title": "和刘郎中伤鄂姬",
        "author": "白居易",
        "content": "不独君嗟我亦嗟，西风北雪杀南花。\n不知月夜魂归处，鹦鹉洲头第几家。",
        "dynasty": "唐",
        "collection_info": null
    },
    {
        "uuid": "704ab39d5fb9b3e56850734822a63cd6",
        "title": "赠东邻王十三",
        "author": "白居易",
        "content": "携手池边月，开襟竹下风。\n驱愁知酒力，破睡见茶功。\n居处东西接，年颜老少同。\n能来为伴否，伊上作渔翁。",
        "dynasty": "唐",
        "collection_info": null
    },
    {
        "uuid": "2b869e122bc704f375dd4a40f6109f08",
        "title": "早春同刘郎中寄宣武令狐相公",
        "author": "白居易",
        "content": "梁园不到一年强，遥想清吟对绿觞。\n更有何人能饮酌，新添几卷好篇章。\n马头拂柳时回辔，豹尾穿花暂亚枪。\n谁引相公开口笑，不逢白监与刘郎。",
        "dynasty": "唐",
        "collection_info": null
    },
    {
        "uuid": "c39fac3415bde8d3b6466b6dd7ab5351",
        "title": "寄太原李相公",
        "author": "白居易",
        "content": "闻道北都今一变，政和军乐万人安。\n绮罗二八围宾榻，组练三千夹将坛。\n蝉鬓应夸丞相少，貂裘不觉太原寒。\n世间大有虚荣贵，百岁无君一日欢。",
        "dynasty": "唐",
        "collection_info": null
    },
    {
        "uuid": "dd0551874bbe0288840d9ed9220181b8",
        "title": "雪中寄令狐相公兼呈梦得",
        "author": "白居易",
        "content": "兔园春雪梁王会，想对金罍咏玉尘。\n今日相如身在此，不知客右坐何人。",
        "dynasty": "唐",
        "collection_info": null
    },
    {
        "uuid": "1bcd9cf2658626a0a3308471a94521cf",
        "title": "出使在途所骑马死改乘肩轝将归长安偶咏旅怀寄太原李相公",
        "author": "白居易",
        "content": "驿路崎岖泥雪寒，欲登篮轝一长嘆。\n风光不见桃花骑，尘土空留杏叶鞍。\n丧乘独归殊不易，脱骖相赠岂为难。\n幷州好马应无数，不怕旌旄试觅看。",
        "dynasty": "唐",
        "collection_info": null
    },
    {
        "uuid": "5a16439caaed8bef024dc825624ed668",
        "title": "有双鹤留在洛中忽见刘郎中依然鸣顾刘因为鹤嘆二篇寄予予以二绝句答之 一",
        "author": "白居易",
        "content": "辞乡远隔华亭水，逐我来栖缑岭云。\n惭媿稻粱长不饱，未曾回眼向鸡羣。",
        "dynasty": "唐",
        "collection_info": null
    },
    {
        "uuid": "ad7018ddec4b04955df0bb18714c73e8",
        "title": "有双鹤留在洛中忽见刘郎中依然鸣顾刘因为鹤嘆二篇寄予予以二绝句答之 二",
        "author": "白居易",
        "content": "荒草院中池水畔，衔恩不去又经春。\n见君惊喜双回顾，应为吟声似主人。",
        "dynasty": "唐",
        "collection_info": null
    },
    {
        "uuid": "69ffaf595889c20e8576f00a824c7446",
        "title": "宿窦使君庄水亭",
        "author": "白居易",
        "content": "使君何在在江东，池柳初黄杏欲红。\n有兴即来闲便宿，不知谁是主人翁。",
        "dynasty": "唐",
        "collection_info": null
    },
    {
        "uuid": "3eb5e0661414068fe5f177af0a04ec96",
        "title": "龙门下作",
        "author": "白居易",
        "content": "龙门涧下濯尘缨，拟作闲人过此生。\n筋力不将诸处用，登山临水咏诗行。",
        "dynasty": "唐",
        "collection_info": null
    },
    {
        "uuid": "97e52313cfa3b10eee3379a2405d80f5",
        "title": "姚侍御见过戏赠",
        "author": "白居易",
        "content": "晚起春寒慵裹头，客来池上偶同游。\n东台御史多提举，莫按金章繫布裘。",
        "dynasty": "唐",
        "collection_info": null
    },
    {
        "uuid": "19444bcfe6b6c3ac7f0b88a85ce0dfc4",
        "title": "履道春居",
        "author": "白居易",
        "content": "微雨洒园林，新晴好一寻。\n低风洗池面，斜日拆花心。\n暝助岚阴重，春添水色深。\n不如陶省事，犹抱有弦琴。",
        "dynasty": "唐",
        "collection_info": null
    },
    {
        "uuid": "f43f4698e400b14952e48579c56efcb3",
        "title": "题洛中第宅",
        "author": "白居易",
        "content": "水木谁家宅，门高占地宽。\n悬鱼挂青甃，行马护朱栏。\n春榭笼烟暖，秋庭锁月寒。\n松胶黏琥珀，筠粉扑琅玕。\n试问池台主，多为将相官。\n终身不曾到，唯展宅图看。",
        "dynasty": "唐",
        "collection_info": null
    },
    {
        "uuid": "bf0b3987d9321e6e3fe1e048ab63e005",
        "title": "寄殷协律",
        "author": "白居易",
        "content": "五岁优游同过日，一朝消散[似]浮云。\n琴诗酒伴皆抛我，雪月花时最忆君。\n几度听鸡歌白日，亦曾骑马咏红裙。\n吴娘暮雨萧萧曲，自别江南更不闻。",
        "dynasty": "唐",
        "collection_info": null
    },
    {
        "uuid": "221575bf1ab160d6ecf4c881bdf11b3a",
        "title": "洛下诸客就宅相送偶题西亭",
        "author": "白居易",
        "content": "几榻临池坐，轩车冒雪过。\n交亲致桮酒，僮仆解笙歌。\n流岁行将晚，浮荣得几多。\n林泉应问我，不住意如何。",
        "dynasty": "唐",
        "collection_info": null
    },
    {
        "uuid": "0c4d4b3da36a853b8b5e52d69de24315",
        "title": "答林泉",
        "author": "白居易",
        "content": "好住旧林泉，回头一怅然。\n渐知吾潦倒，深愧尔留连。\n欲作栖云计，须营种黍钱。\n更容求一郡，不得亦归田。",
        "dynasty": "唐",
        "collection_info": null
    },
    {
        "uuid": "ce97a45b90dc30743b587f0ee2d784bf",
        "title": "将发洛中枉令狐相公手札兼辱二篇宠行以长句答之",
        "author": "白居易",
        "content": "尺素忽惊来梓泽，双金不惜送蓬山。\n八行落泊飞云雨，五字鎗鏦动佩环。\n玉韵乍听堪醒酒，银钩细读当披颜。\n收藏便作终身宝，何啻三年怀袖间。",
        "dynasty": "唐",
        "collection_info": null
    },
    {
        "uuid": "fc21ec6ea7f375109146ff5b8cccd714",
        "title": "临都驿答梦得六言二首 一",
        "author": "白居易",
        "content": "扬子津头月下，临都驿裏灯前。\n昨日老于前日，去年春似今年。",
        "dynasty": "唐",
        "collection_info": null
    },
    {
        "uuid": "cc1cf569b45ee7bbe872e67326424d1e",
        "title": "临都驿答梦得六言二首 二",
        "author": "白居易",
        "content": "谢守归为秘监，冯公老作郎官。\n前事不须问着，新诗且更吟看。",
        "dynasty": "唐",
        "collection_info": null
    },
    {
        "uuid": "07cbc723019abe13cbe996cbd7982009",
        "title": "喜钱左丞再除华州以诗伸贺",
        "author": "白居易",
        "content": "左辖辍中台，门东委上才。\n彤襜经宿到，绛帐及春开。\n民望恳难夺，天心慈易回。\n那知不隔岁，重借寇恂来。",
        "dynasty": "唐",
        "collection_info": null
    },
    {
        "uuid": "fbfcbf7681aa40afaab99b04126af6b5",
        "title": "和钱华州题少华清光绝句",
        "author": "白居易",
        "content": "高情雅韵三峯守，主领清光管白云。\n自笑亦曾为刺史，苏州肥腻不如君。",
        "dynasty": "唐",
        "collection_info": null
    },
    {
        "uuid": "37075059a52186cd4fce218745cf0dd7",
        "title": "送陕府王大夫",
        "author": "白居易",
        "content": "金马门前回劒佩，铁牛城下拥旌旗。\n他时万一为交代，留取甘棠三两枝。",
        "dynasty": "唐",
        "collection_info": null
    },
    {
        "uuid": "627983588e22201d8128b211efa6cc3c",
        "title": "代迎春花招刘郎中",
        "author": "白居易",
        "content": "幸与松筠相近栽，不随桃李一时开。\n杏园岂敢妨君去，未有花时且看来。",
        "dynasty": "唐",
        "collection_info": null
    },
    {
        "uuid": "d8ee7b9cbfa6afbbc8bdad0d977d59a8",
        "title": "翫迎春花赠杨郎中",
        "author": "白居易",
        "content": "金英翠萼带春寒，黄色花中有几般。\n凭君与向游人道，莫作蔓菁花眼看。",
        "dynasty": "唐",
        "collection_info": null
    },
    {
        "uuid": "a9e64972ccec710cc859d22c2e38887f",
        "title": "闲出",
        "author": "白居易",
        "content": "身外无羁束，心中少是非。\n被花留便住，逢酒醉方归。\n人事行时少，官曹入日稀。\n春寒游正好，稳马薄绵衣。",
        "dynasty": "唐",
        "collection_info": null
    },
    {
        "uuid": "bf731fdc10a1c4716827f7f2785ece42",
        "title": "座上赠卢判官",
        "author": "白居易",
        "content": "把酒承花花落频，花香酒味相和春。\n莫言不是江南会，虚白亭中旧主人。",
        "dynasty": "唐",
        "collection_info": null
    },
    {
        "uuid": "e38fd7fa98e16ca103b47e8f24ed6d6f",
        "title": "曲江有感",
        "author": "白居易",
        "content": "曲江西岸又春风，万树花前一老翁。\n遇酒逢花还且醉，若论惆怅事何穷。",
        "dynasty": "唐",
        "collection_info": null
    },
    {
        "uuid": "1c1b39384d58329247353157cde30c5a",
        "title": "杏园花下赠刘郎中",
        "author": "白居易",
        "content": "怪君把酒偏惆怅，曾是贞元花下人。\n自别花来多少事，东风二十四回春。",
        "dynasty": "唐",
        "collection_info": null
    },
    {
        "uuid": "c967fa122fc8cd6b00a32a6d946ccb2a",
        "title": "花前有感兼呈崔相公刘郎中",
        "author": "白居易",
        "content": "落花如雪鬓如霜，醉把花看益自伤。\n少日为名多检束，长年无兴可颠狂。\n四时轮转春常少，百刻支分夜苦长。\n何事同生壬子岁，老于崔相及刘郎。",
        "dynasty": "唐",
        "collection_info": null
    },
    {
        "uuid": "401bd89362872a5dcae4fb254215f264",
        "title": "微之就拜尚书居易续除刑部因书贺意兼咏离怀",
        "author": "白居易",
        "content": "我为宪部入南宫，君作尚书镇浙东。\n老去一时成白首，别来七度换春风。\n簪缨假合虚名在，筋力销磨实事空。\n远地官高亲故少，些些谈笑与谁同。",
        "dynasty": "唐",
        "collection_info": null
    },
    {
        "uuid": "7f3571a3d7e1ab91f426444251902e72",
        "title": "喜与韦左丞同入南省因叙旧以赠之",
        "author": "白居易",
        "content": "早年同遇陶钧主，利钝精粗共在镕。\n金劒淬来长透匣，铅刀磨尽不成锋。\n差肩北省惭非据，接武南宫幸再容。\n跛鼈虽迟骐骥疾，何妨中路亦相逢。",
        "dynasty": "唐",
        "collection_info": null
    },
    {
        "uuid": "b2acd4307c10737cf6721ef8a1ef9669",
        "title": "伊州",
        "author": "白居易",
        "content": "老去将何散老愁，新教小玉唱伊州。\n亦应不得多年听，未教成时已白头。",
        "dynasty": "唐",
        "collection_info": null
    },
    {
        "uuid": "c2bf13eb51a7da9bed960d317b3ce52c",
        "title": "早朝",
        "author": "白居易",
        "content": "鼓动出新昌，鸡鸣赴建章。\n翩翩稳鞍马，楚楚健衣裳。\n宫漏传残夜，城阴送早凉。\n月堤槐露气，风烛桦烟香。\n双阙龙相对，千官雁一行。\n汉庭方尚少，惭嘆鬓如霜。",
        "dynasty": "唐",
        "collection_info": null
    },
    {
        "uuid": "f7e6caf29947563c4608532b306d7d22",
        "title": "答裴相公乞鹤",
        "author": "白居易",
        "content": "警露声音好，冲天相貌殊。\n终宜向辽廓，不称在泥涂。\n白首劳为伴，朱门幸见呼。\n不知疎野性，解爱凤池无。",
        "dynasty": "唐",
        "collection_info": null
    },
    {
        "uuid": "fadc5854e15ac92ca18814f8c47f5a8f",
        "title": "晚从省归",
        "author": "白居易",
        "content": "朝回北阙值清晨，晚出南宫送暮春。\n入去丞郎非散秩，归来诗酒是闲人。\n犹思泉石多成梦，尚嘆簪裾未离身。\n终是不如山下去，心头眼底两无尘。",
        "dynasty": "唐",
        "collection_info": null
    },
    {
        "uuid": "24ffbf095c2890dca407f82465e9905d",
        "title": "北窗闲坐",
        "author": "白居易",
        "content": "虚窗两丛竹，静室一炉香。\n门外红尘合，城中白日忙。\n无烦寻道士，不要学仙方。\n自有延年术，心闲岁月长。",
        "dynasty": "唐",
        "collection_info": null
    },
    {
        "uuid": "624990b3e5aa2c9d38a1b1a29a39c5a3",
        "title": "酬严给事",
        "author": "白居易",
        "content": "嬴女偷乘凤去时，洞中潜歇弄琼枝。\n不缘啼鸟春饶舌，青琐仙郎可得知。",
        "dynasty": "唐",
        "collection_info": null
    },
    {
        "uuid": "8b810f8fa848c160c6602311ca651e89",
        "title": "京路",
        "author": "白居易",
        "content": "西来为看秦山雪，东去缘寻洛苑春。\n来去腾腾两京路，闲行除我更无人。",
        "dynasty": "唐",
        "collection_info": null
    },
    {
        "uuid": "5bab8df0ee58dbb7ef8110e036543638",
        "title": "华州西",
        "author": "白居易",
        "content": "每逢人静慵多歇，不计程行困即眠。\n上得篮轝未能去，春风敷水店门前。",
        "dynasty": "唐",
        "collection_info": null
    },
    {
        "uuid": "2bea97763f6e45e0a6508c08e475eab9",
        "title": "从陕至东京",
        "author": "白居易",
        "content": "从陕至东京，山低路渐平。\n风光四百里，车马十三程。\n花共垂鞭看，桮多并辔倾。\n笙歌与谈笑，随分自将行。",
        "dynasty": "唐",
        "collection_info": null
    },
    {
        "uuid": "bcfe47d309b42e7ddc2833850bbce7ee",
        "title": "送春",
        "author": "白居易",
        "content": "银花凿落从君劝，金屑琵琶为我弹。\n不独送春兼送老，更尝一着更听看。",
        "dynasty": "唐",
        "collection_info": null
    },
    {
        "uuid": "3c74d0622923546ce97a87b2db6e1362",
        "title": "宿杜曲花下",
        "author": "白居易",
        "content": "觅得花千树，携来酒一壶。\n懒归兼拟宿，未醉岂劳扶。\n但惜春将晚，宁愁日渐晡。\n篮轝为卧舍，漆盝是行厨。\n斑竹盛茶柜，红泥罨饭炉。\n眼前无所阙，身外更何须。\n小面琵琶婢，苍头觱篥奴。\n从君饱富贵，曾作此游无。",
        "dynasty": "唐",
        "collection_info": null
    },
    {
        "uuid": "0a2e25a9162176b9181f547d84c0c432",
        "title": "逢旧",
        "author": "白居易",
        "content": "久别偶相逢，俱疑是梦中。\n即今欢乐事，放醆又成空。",
        "dynasty": "唐",
        "collection_info": null
    },
    {
        "uuid": "097b5e397a6b637121ada1eff2193867",
        "title": "绣妇嘆",
        "author": "白居易",
        "content": "连枝花样绣罗襦，本拟新年饷小姑。\n自觉逢春饶怅望，谁能每日趂功夫。\n针头不解愁眉结，线缕难穿泪脸珠。\n虽凭绣床都不绣，同床绣伴得知无。",
        "dynasty": "唐",
        "collection_info": null
    },
    {
        "uuid": "2a09ef01df7ca66f24602a3861105ecc",
        "title": "春词",
        "author": "白居易",
        "content": "低花树暎小妆楼，春入眉心两点愁。\n斜倚栏干背鹦鹉，思量何事不回头。",
        "dynasty": "唐",
        "collection_info": null
    },
    {
        "uuid": "afc7e35ee7a536e4f4910d5116e038aa",
        "title": "恨词",
        "author": "白居易",
        "content": "翠黛眉低敛，红珠泪暗销。\n从来恨人意，不省似今朝。",
        "dynasty": "唐",
        "collection_info": null
    },
    {
        "uuid": "5b973b089836f33e46a1e8fe8531cdea",
        "title": "山石榴花十二韵",
        "author": "白居易",
        "content": "晔晔復煌煌，花中无比方。\n艳夭宜小院，条短称低廊。\n本是山头物，今为砌下芳。\n千丛相向背，万朵互低昂。\n照灼连朱槛，玲珑暎粉墙。\n风来添意态，日出助晶光。\n渐绽臙脂萼，犹含琴轸房。\n离披乱剪綵，斑駮未匀妆。\n绛焰灯千炷，红裙妓一行。\n此时逢国色，何处觅天香？恐合栽金阙，思将献玉皇。\n好差青鸟使，封作百花王。",
        "dynasty": "唐",
        "collection_info": null
    },
    {
        "uuid": "4ea4666e33aeaa0932e178f39adc83fe",
        "title": "送敏中归豳宁幕",
        "author": "白居易",
        "content": "六十衰翁儿女悲，傍人应笑尔应知。\n弟兄垂老相逢日，桮酒临欢欲散时。\n前路加餐须努力，今宵尽醉莫推辞。\n司徒知我难为别，直过秋归未讶迟。",
        "dynasty": "唐",
        "collection_info": null
    },
    {
        "uuid": "45421bba32cdc5cc62d3de180ae57c0a",
        "title": "宴散",
        "author": "白居易",
        "content": "小宴追凉散，平桥步月回。\n笙歌归院落，灯火下楼台。\n残暑蝉催尽，新秋雁带来。\n将何迎睡兴，临卧举残桮。",
        "dynasty": "唐",
        "collection_info": null
    },
    {
        "uuid": "736d5b04d58ca6bd9d4e2c25e028d27f",
        "title": "人定",
        "author": "白居易",
        "content": "人定月胧明，香消枕簟清。\n翠屏遮烛影，红袖下帘声。\n坐久吟方罢，眠初梦未成。\n谁家教鹦鹉，故故语相惊。",
        "dynasty": "唐",
        "collection_info": null
    },
    {
        "uuid": "d4da87ddc95beb50fd5180bee45eff7c",
        "title": "池上",
        "author": "白居易",
        "content": "褭褭凉风动，凄凄寒露零。\n兰衰花始白，荷破叶犹青。\n独立栖沙鹤，双飞照水萤。\n若为寥落境，仍值酒初醒。",
        "dynasty": "唐",
        "collection_info": null
    },
    {
        "uuid": "8f36e7ac26e2f146a1e2d3e4e69f9a05",
        "title": "池窗",
        "author": "白居易",
        "content": "池晚莲芳谢，窗秋竹意深。\n更无人作伴，唯对一张琴。",
        "dynasty": "唐",
        "collection_info": null
    },
    {
        "uuid": "be4304c0cd9e14c39cf36417fe233a57",
        "title": "花酒",
        "author": "白居易",
        "content": "香醅浅酌浮如蚁，雪鬓新梳薄似蝉。\n为报洛城花酒道，莫辞送老二三年。",
        "dynasty": "唐",
        "collection_info": null
    },
    {
        "uuid": "1d2b5c2110876831011ac38faf180920",
        "title": "题崔常侍济源庄",
        "author": "白居易",
        "content": "谷口谁家住，云扃锁竹泉。\n主人何处去，萝薜换貂蝉。\n籍在金闺内，班排玉扆前。\n诚知忆山水，归得是何年。",
        "dynasty": "唐",
        "collection_info": null
    },
    {
        "uuid": "e10b99addb371106472eb9971b510179",
        "title": "认春戏呈冯少尹李郎中陈主簿",
        "author": "白居易",
        "content": "认得春风先到处，西园南面水东头。\n柳初变后条犹重，花未开时枝已稠。\n闇助醉欢寻绿酒，潜添睡兴着红楼。\n知君未别阳和意，直待春深始拟游。",
        "dynasty": "唐",
        "collection_info": null
    },
    {
        "uuid": "90172312d5829252d137eb4636653955",
        "title": "魏堤有怀",
        "author": "白居易",
        "content": "魏王堤下水，声似使君滩。\n惆怅回头听，踌蹰立马看。\n荡风波眼急，翻雪浪心寒。\n忆得瞿唐事，重吟行路难。",
        "dynasty": "唐",
        "collection_info": null
    },
    {
        "uuid": "30637b2389f3376581c6eb70d346ee0d",
        "title": "柘枝词",
        "author": "白居易",
        "content": "柳闇长廊合，花深小院开。\n苍头铺锦褥，皓腕捧银桮。\n绣帽珠稠缀，香衫袖窄裁。\n将军拄毬杖，看按柘枝来。",
        "dynasty": "唐",
        "collection_info": null
    },
    {
        "uuid": "906d7bd5955417c3f978e77769dc4aa5",
        "title": "代梦得吟",
        "author": "白居易",
        "content": "后来变化三分贵，同辈凋零太半无。\n世上争先从尽汝，人间鬬在不如吾。\n竿头已到应难久，局势虽迟未必输。\n不见山苗与林叶，迎春先绿亦先枯。",
        "dynasty": "唐",
        "collection_info": null
    },
    {
        "uuid": "6638a32a72a63c1220dbbca493fb068a",
        "title": "寄答周协律",
        "author": "白居易",
        "content": "故人叙旧寄新篇，惆怅江南到眼前。\n闇想楼台万余里，不闻歌吹一周年。\n桥头谁更看新月，池畔犹应泊旧船。\n最忆后庭桮酒散，红屏风掩绿窗眠。",
        "dynasty": "唐",
        "collection_info": null
    },
    {
        "uuid": "bac41ecbf79cee246dd39adc9216b1f8",
        "title": "太和戊申岁大有年诏赐百寮出城观稼谨书盛事以俟采诗",
        "author": "白居易",
        "content": "清晨承诏命，丰岁阅田闾。\n膏雨抽苗足，凉风吐穗初。\n早禾黄错落，晚稻绿扶疎。\n好入诗家咏，宜令史馆书。\n散为万姓食，堆作九年储。\n莫道如云稼，今秋云不如。",
        "dynasty": "唐",
        "collection_info": null
    },
    {
        "uuid": "f58cb47cec3e90bf26f492f8e67e3829",
        "title": "赠悼怀太子挽歌辞二首 一",
        "author": "白居易",
        "content": "竹马书薨岁，铜龙表葬时。\n永言窀穸事，全用少阳仪。\n寿夭由天命，哀荣出圣慈。\n恭闻褒赠诏，轸念在与夷。",
        "dynasty": "唐",
        "collection_info": null
    },
    {
        "uuid": "d031e0dddd910a6db8f517bdf7e910a0",
        "title": "赠悼怀太子挽歌辞二首 二",
        "author": "白居易",
        "content": "剪叶藩封早，承华册命尊。\n笙歌辞洛苑，风雪蔽梁园。\n卤簿凌霜宿，铭旌向月翻。\n宫寮不逮事，哭送出都门。",
        "dynasty": "唐",
        "collection_info": null
    },
    {
        "uuid": "4d0f85a869833849a2350c34b5cc51d9",
        "title": "雨中招张司业宿",
        "author": "白居易",
        "content": "过夏衣香润，迎秋簟色鲜。\n斜支花石枕，卧咏蘂珠篇。\n泥泞非游日，阴沈好睡天。\n能来同宿否，听雨对床眠。",
        "dynasty": "唐",
        "collection_info": null
    },
    {
        "uuid": "f80e7db2211490859371eca4c1f0d816",
        "title": "和集贤刘学士早朝作",
        "author": "白居易",
        "content": "吟君昨日早朝诗，金御炉前唤仗时。\n烟吐白龙头宛转，扇开青雉尾参差。\n暂留春殿多称屈，合入纶闱即可知。\n从此摩霄去非晚，鬓边未有一茎丝。",
        "dynasty": "唐",
        "collection_info": null
    },
    {
        "uuid": "e9d1cc71da0d9f29bc6da58f2095c197",
        "title": "送陕州王司马建赴任",
        "author": "白居易",
        "content": "陕州司马去何如，养静资贫两有余。\n公事闲忙同少尹，料钱多少敌尚书。\n秪携美酒为行伴，唯作新诗趂下车。\n自有铁牛无咏者，料君投刃必应虚。",
        "dynasty": "唐",
        "collection_info": null
    },
    {
        "uuid": "bfdcacc4df69349f7d9c212fdcf8fd9a",
        "title": "对琴待月",
        "author": "白居易",
        "content": "竹院新晴夜，松窗未卧时。\n共琴为老伴，与月有秋期。\n玉轸临风久，金波出雾迟。\n幽音待清景，唯是我心知。",
        "dynasty": "唐",
        "collection_info": null
    },
    {
        "uuid": "98893571ef42084cdc561253245c37c3",
        "title": "杨家南亭",
        "author": "白居易",
        "content": "小亭门向月斜开，满地凉风满地苔。\n此院好弹秋思处，终须一夜抱琴来。",
        "dynasty": "唐",
        "collection_info": null
    },
    {
        "uuid": "ceeb5386d994ba31f29154ea1cb0296b",
        "title": "早寒",
        "author": "白居易",
        "content": "黄叶聚墙角，青苔围柱根。\n被经霜后薄，镜遇雨来昏。\n半卷寒檐幕，斜开暖阁门。\n迎冬兼送老，只仰酒盈尊。",
        "dynasty": "唐",
        "collection_info": null
    },
    {
        "uuid": "d7900352c050e51988d5da5732b784d1",
        "title": "斋月静居",
        "author": "白居易",
        "content": "病来心静一无思，老去身闲百不为。\n忽忽眼尘犹爱睡，些些口业尚夸诗。\n荤腥每断斋居月，香火常亲宴坐时。\n万虑消停百神泰，唯应寂寞杀三尸。",
        "dynasty": "唐",
        "collection_info": null
    },
    {
        "uuid": "3edbb6e745ac7c017b07cccaaef09a33",
        "title": "宿裴相公兴化池亭",
        "author": "白居易",
        "content": "林亭一出宿风尘，忘却平津是要津。\n松阁晴看山色近，石渠秋放水声新。\n孙弘阁闹无闲客，傅说舟忙不借人。\n何似抡才济川外，别开池馆待交亲。",
        "dynasty": "唐",
        "collection_info": null
    },
    {
        "uuid": "fc6ba4e4cf26ffea393fb4c071dc84f0",
        "title": "和刘郎中望终南山秋雪",
        "author": "白居易",
        "content": "遍览古今集，都无秋雪诗。\n阳春先唱后，阴岭未消时。\n草讶霜凝重，松疑鹤散迟。\n清光莫独占，亦对白云司。",
        "dynasty": "唐",
        "collection_info": null
    },
    {
        "uuid": "0454fd8ed97f0e0d516333917f455a6e",
        "title": "广府胡尚书频寄诗因答绝句",
        "author": "白居易",
        "content": "尚书清白临南海，虽饮贪泉心不回。\n唯向诗中得珠玉，时时寄到帝乡来。",
        "dynasty": "唐",
        "collection_info": null
    },
    {
        "uuid": "d5ed812c491c6fc0c2019eaec216e686",
        "title": "送鹤与裴相临别赠诗",
        "author": "白居易",
        "content": "司空爱尔尔须知，不信听吟送鹤诗。\n羽翮势高宁惜别，稻粱恩厚莫愁饥。\n夜栖少共鸡争树，晓浴先饶凤占池。\n稳上青云勿回顾，的应胜在白家时。",
        "dynasty": "唐",
        "collection_info": null
    },
    {
        "uuid": "8f6f9ca5be084eb69b7189a93d2b3875",
        "title": "令狐相公拜尚书后有喜从镇归朝之作刘郎中先和因以继之",
        "author": "白居易",
        "content": "车骑新从梁苑回，履声佩响入中台。\n凤池望在终重去，龙节功成且纳来。\n金勒最宜乘雪出，玉觞何必待花开。\n尚书首唱郎中和，不计官资只计才。",
        "dynasty": "唐",
        "collection_info": null
    },
    {
        "uuid": "cfb79f8571b56c92f93037c32c0be2f7",
        "title": "送河南尹冯学士赴任",
        "author": "白居易",
        "content": "石渠金谷中间路，轩骑翩翩十日程。\n清洛饮冰添苦节，碧嵩看雪助高情。\n谩夸河北操旄钺，莫羡江西拥斾旌。\n何似府寮京令外，别教三十六峰迎。",
        "dynasty": "唐",
        "collection_info": null
    },
    {
        "uuid": "f107a5b8ac7f87cbddc8ffa92cae87cf",
        "title": "读鄂公传",
        "author": "白居易",
        "content": "高卧深居不见人，功名斗薮似灰尘。\n唯留一部清商乐，月下风前伴老身。",
        "dynasty": "唐",
        "collection_info": null
    },
    {
        "uuid": "d893bc9409f7a91a99854d3815f4d41b",
        "title": "镜换桮",
        "author": "白居易",
        "content": "欲将珠匣青铜镜，换取金尊白玉巵。\n镜裏老来无避处，尊前愁至有消时。\n茶能散闷为功浅，萱纵忘忧得力迟。\n不似杜康神用速，十分一盏便开眉。",
        "dynasty": "唐",
        "collection_info": null
    },
    {
        "uuid": "369560c84876539ee65f19c2e4bf3b01",
        "title": "冬夜闻虫",
        "author": "白居易",
        "content": "虫声冬思苦于秋，不解愁人闻亦愁。\n我是老翁听不畏，少年莫听白君头。",
        "dynasty": "唐",
        "collection_info": null
    },
    {
        "uuid": "826c1940ab959673ef4bb2c2089ad97c",
        "title": "双鹦鹉",
        "author": "白居易",
        "content": "绿衣整顿双栖起，红觜分明对语时。\n始觉琵琶弦莽卤，方知吉了舌参差。\n郑牛识字吾常嘆，丁鹤能歌尔亦知。\n若称白家鹦鹉鸟，笼中兼合解吟诗。",
        "dynasty": "唐",
        "collection_info": null
    },
    {
        "uuid": "07f42238928a2cbca88e157af18534b8",
        "title": "赠朱道士",
        "author": "白居易",
        "content": "仪容白皙上仙郎，方寸清虚内道场。\n两翼化生因服药，三尸卧死为休粮。\n醮坛北向宵占斗，寝室东开早纳阳。\n尽日窗间更无事，唯烧一炷降真香。",
        "dynasty": "唐",
        "collection_info": null
    },
    {
        "uuid": "016e0c074042c66ae6462a6d97f2322b",
        "title": "昨以拙诗十首寄西川杜相公相公亦以新作十首惠然报示首数虽等工拙不伦重以一章用伸答谢",
        "author": "白居易",
        "content": "诗家律手在成都，权与寻常将相殊。\n剪截五言兼用钺，陶钧六义别开炉。\n惊人卷轴须知有，随事文章不道无。\n篇数虽同光价异，十鱼目换十骊珠。",
        "dynasty": "唐",
        "collection_info": null
    },
    {
        "uuid": "871bb0ad6b453023365e90afcf028f59",
        "title": "和汴州令狐相公新于郡内栽竹百竿拆壁开轩旦夕对翫偶题七言五韵",
        "author": "白居易",
        "content": "梁园修竹旧传名，园废年深竹不生。\n千亩荒凉寻未得，百竿青翠种新成。\n墙开乍见重添兴，窗静时闻别有情。\n烟叶蒙笼侵夜色，风枝萧飒欲秋声。\n更登楼望尤堪重，千万人家无一茎。",
        "dynasty": "唐",
        "collection_info": null
    },
    {
        "uuid": "b9cf6acfab715cc2d4fdab71b5e449de",
        "title": "重答汝州李六使君见和忆吴中旧游五首",
        "author": "白居易",
        "content": "为忆娃宫与虎丘，翫君新作不能休。\n蜀笺写出篇篇好，吴调吟时句句愁。\n洛下林园终共住，江南风月会重游。\n由来事过多堪惜，何况苏州胜汝州。",
        "dynasty": "唐",
        "collection_info": null
    },
    {
        "uuid": "e6f312ad2af6644cc4acda478025ebdb",
        "title": "见殷尧藩侍御忆江南诗三十首诗中多叙苏杭胜事余尝典二郡因继和之",
        "author": "白居易",
        "content": "江南名郡数苏杭，写在殷家三十章。\n君是旅人犹苦忆，我为刺史更难忘。\n境牵吟咏真诗国，兴入笙歌好醉乡。\n为念旧游终一去，扁舟直拟到沧浪。",
        "dynasty": "唐",
        "collection_info": null
    },
    {
        "uuid": "64fd0a767933d492f90018e64df535ec",
        "title": "闻新蝉赠刘二十八",
        "author": "白居易",
        "content": "蝉发一声时，槐花带两枝。\n只应催我老，兼遣报君知。\n白髮生头速，青云入手迟。\n无过一桮酒，相劝数开眉。",
        "dynasty": "唐",
        "collection_info": null
    },
    {
        "uuid": "0a221d29cf9faac117cc824ffb3c990e",
        "title": "赠王山人",
        "author": "白居易",
        "content": "玉芝观裏王居士，服气餐霞善养身。\n夜后不闻龟喘息，秋来唯长鹤精神。\n容颜尽怪长如故，名姓多疑不是真。\n贵重荣华轻寿命，知君闷见世间人。",
        "dynasty": "唐",
        "collection_info": null
    },
    {
        "uuid": "16339326062873c3cdc04de35d075fe0",
        "title": "和刘郎中学士题集贤阁",
        "author": "白居易",
        "content": "朱阁青山高庳齐，与君才子作诗题。\n傍闻大内笙歌近，下视诸司屋舍低。\n万卷图书天禄上，一条风景月华西。\n欲知丞相优贤意，百步新廊不蹋泥。",
        "dynasty": "唐",
        "collection_info": null
    },
    {
        "uuid": "d4ce83111e8593132e0d56cee205a965",
        "title": "观幻",
        "author": "白居易",
        "content": "有起皆因灭，无暌不暂同。\n从欢终作戚，转苦又成空。\n次第花生眼，须臾烛过风。\n更无寻觅处，鸟迹印空中。",
        "dynasty": "唐",
        "collection_info": null
    },
    {
        "uuid": "cc18efce2214618d9d072ad80de5c61e",
        "title": "病假中庞少尹携鱼酒相过",
        "author": "白居易",
        "content": "宦情牢落年将暮，病假联绵日渐深。\n被老相催虽白首，与春无分未甘心。\n闲停茶椀从容语，醉把花枝取次吟。\n劳动故人庞阁老，提鱼携酒远相寻。",
        "dynasty": "唐",
        "collection_info": null
    },
    {
        "uuid": "c0006b396cd2569392180e2411bbf4ed",
        "title": "听田顺儿歌",
        "author": "白居易",
        "content": "戛玉敲冰声未停，嫌云不遏入青冥。\n争得黄金满衫袖，一时抛与断年听。",
        "dynasty": "唐",
        "collection_info": null
    },
    {
        "uuid": "b4bbee30b27512b2762b8d8a563a2662",
        "title": "听曹刚琵琶兼示重莲",
        "author": "白居易",
        "content": "拨拨弦弦意不同，胡啼番语两玲珑。\n谁能截得曹刚手，插向重莲衣袖中。",
        "dynasty": "唐",
        "collection_info": null
    },
    {
        "uuid": "7a96c55e98eed8ad4aeda5087a3030f8",
        "title": "酬令狐相公春日寻花见寄六韵",
        "author": "白居易",
        "content": "病卧帝王州，花时不得游。\n老应随日至，春肯为人留。\n粉坏杏将谢，火繁桃尚稠。\n白飘僧院地，红落酒家楼。\n空裏雪相似，晚来风不休。\n吟君怅望句，如到曲江头。",
        "dynasty": "唐",
        "collection_info": null
    },
    {
        "uuid": "c8c05d6cd3425cbe04eb112048a7a529",
        "title": "和刘郎中曲江春望见示",
        "author": "白居易",
        "content": "芳景多游客，衰翁独在家。\n肺伤妨饮酒，眼痛忌看花。\n寺路随江曲，宫墙夹道斜。\n羡君犹壮健，不枉度年华。",
        "dynasty": "唐",
        "collection_info": null
    },
    {
        "uuid": "9f15aa5359ac7818fb6c49a364b42835",
        "title": "送东都留守令狐尚书赴任",
        "author": "白居易",
        "content": "翠华黄屋未东巡，碧洛青嵩付大臣。\n地称高情多水竹，山宜闲望少风尘。\n龙门即拟为游客，金谷先凭作主人。\n歌酒家家花处处，莫空管领上阳春。",
        "dynasty": "唐",
        "collection_info": null
    },
    {
        "uuid": "14b02f560159492d427f5e4617f6c871",
        "title": "自题新昌居止因招杨郎中小饮",
        "author": "白居易",
        "content": "地偏坊远巷仍斜，最近东头是白家。\n宿雨长齐邻舍柳，晴光照出夹城花。\n春风小榼三升酒，寒食深炉一椀茶。\n能到南园同醉否，笙歌随分有些些。",
        "dynasty": "唐",
        "collection_info": null
    },
    {
        "uuid": "03935b6fcf0bd4f8664d8db3d4d1f855",
        "title": "南园试小乐",
        "author": "白居易",
        "content": "小园斑駮花初发，新乐铮摐教欲成。\n红萼紫房皆手植，苍头碧玉尽家生。\n高调管色吹银字，慢拽歌词唱渭城。\n不饮一杯听一曲，将何安慰老心情。",
        "dynasty": "唐",
        "collection_info": null
    },
    {
        "uuid": "0a5ae64bc03447c5dddb1c01306d8a90",
        "title": "和微之春日投简阳明洞天五十韵",
        "author": "白居易",
        "content": "青阳行已半，白日坐将徂。\n越国强仍大，稽城高且孤。\n利饶盐煮海，名胜水澄湖。\n牛斗天垂象，台明地展图。\n瓌奇填市井，佳丽溢闉阇。\n句践遗风霸，西施旧俗姝。\n船头龙夭矫，桥脚兽睢盱。\n乡味珍蟛蚏，时鲜贵鹧鸪。\n语言诸夏异，衣服一方殊。\n捣练蛾眉婢，鸣榔蛙角奴。\n江清敌伊洛，山翠胜荆巫。\n华表双栖鹤，联樯几点乌。\n烟波分渡口，云树接城隅。\n涧远松如画，洲平水似铺。\n绿科秧早稻，紫笋折新芦。\n暖蹋泥中藕，香寻石上蒲。\n雨来萌尽达，雷后蛰全苏。\n柳眼黄丝颣，花房绛蜡珠。\n林风新竹折，野烧老桑枯。\n带亸长枝蕙，钱穿短贯榆。\n暄和生野菜，卑湿长街芜。\n女浣纱相伴，儿烹鲤一呼。\n山魈啼稚子，林狖挂山都。\n产业论蚕蚁，孳生计鸭雏。\n泉岩雪飘洒，苔壁锦漫糊。\n堰限舟航路，堤通车马途。\n耶溪岸回合，禹庙径盘纡。\n洞穴何因凿，星槎谁与刳。\n石凹仙药臼，峰峭佛香炉。\n去为投金简，来因挈玉壶。\n贵仍招客宿，健未要人扶。\n闻望贤丞相，仪形美丈夫。\n前驱驻旌斾，偏坐列笙竽。\n刺史旟翻隼，尚书履曳凫。\n学禅超后有，观妙造虚无。\n髻裏传僧宝，环中得道枢。\n登楼诗八咏，置砚赋三都。\n捧拥罗将绮，趋跄紫与朱。\n庙谟藏稷卨，兵略贮孙吴。\n令下三军整，风高四海趋。\n千家得慈母，六郡事严姑。\n重士过三哺，轻财抵一铢。\n送觥歌宛转，嘲妓笑卢胡。\n佐饮时炮鼈，蠲酲数鲙鲈。\n醉乡虽咫尺，乐事亦须臾。\n若不中贤圣，何由外智愚。\n伊予一生志，我尔百年躯。\n江上三千里，城中十二衢。\n出多无伴侣，归只对妻孥。\n白首青山约，抽身去得无。",
        "dynasty": "唐",
        "collection_info": null
    },
    {
        "uuid": "650a48b481e83eb25f6a8560767268d0",
        "title": "酬郑侍御多雨春空过诗三十韵",
        "author": "白居易",
        "content": "南雨来多滞，东风动即狂。\n月行离毕急，龙走召云忙。\n鬼转雷车响，蛇腾电策光。\n浸淫天似漏，沮洳地成疮。\n惨淡阴烟白，空蒙宿雾黄。\n闇遮千里目，闷结九回肠。\n寂寞羁臣馆，深沈思妇房。\n镜昏鸾灭影，衣润麝消香。\n兰湿难纫佩，花凋易落妆。\n沾黄莺翅重，滋绿草心长。\n紫陌皆泥泞，黄汚共淼茫。\n恐霖成怪沴，望霁剧祯祥。\n楚柳腰肢亸，湘筠涕泪滂。\n昼昏疑是夜，阴盛胜于阳。\n居士巾皆垫，行人盖尽张。\n跳蛙还屡出，移蚁欲深藏。\n端坐交游废，闲行去步妨。\n愁生垂白叟，恼杀蹋青娘。\n变海常须虑，为鱼慎勿忘。\n此时方共惧，何处可相将？已望东溟祷，仍封北户禳。\n却思逢旱魃，谁喜见商羊。\n预怕为蚕病，先忧作麦伤。\n惠应施浃洽，政岂假揄扬。\n祀典修咸秩，农书振满床。\n丹诚期恳苦，白日会昭彰。\n赈廪赒饥户，苫城备坏墙。\n且当营岁事，宁暇惜年芳。\n德胜令灾弭，人安在吏良。\n尚书心若此，不枉繫金章。",
        "dynasty": "唐",
        "collection_info": null
    },
    {
        "uuid": "64c745dd20ebc7502071c20dbb10fe57",
        "title": "和春深二十首 一",
        "author": "白居易",
        "content": "何处春深好，春深富贵家。\n马为中路鸟，妓作后庭花。\n罗绮驱论队，金银用断车。\n眼前何所苦，唯苦日西斜。",
        "dynasty": "唐",
        "collection_info": null
    },
    {
        "uuid": "c56f51bf54fb16a3ac60f30d87454fd9",
        "title": "和春深二十首 二",
        "author": "白居易",
        "content": "何处春深好，春深贫贱家。\n荒凉三径草，冷落四邻花。\n奴困归佣力，妻愁出赁车。\n途穷平路险，举足剧褒斜。",
        "dynasty": "唐",
        "collection_info": null
    },
    {
        "uuid": "7faed90f5a9da2d8ab70126b194d370d",
        "title": "和春深二十首 三",
        "author": "白居易",
        "content": "何处春深好，春深执政家。\n凤池添砚水，鸡树落衣花。\n诏借当衢宅，恩容上殿车。\n延英开对久，门与日西斜。",
        "dynasty": "唐",
        "collection_info": null
    },
    {
        "uuid": "4ed9997eebae1a0fee3a09fa41d68ae7",
        "title": "和春深二十首 四",
        "author": "白居易",
        "content": "何处春深好，春深方镇家。\n通犀排带胯，瑞鹘勘袍花。\n飞絮衝毬马，垂杨拂妓车。\n戎装拜春设，左握宝刀斜。",
        "dynasty": "唐",
        "collection_info": null
    },
    {
        "uuid": "2c9c658c455c70eaa1f860905367ba21",
        "title": "和春深二十首 五",
        "author": "白居易",
        "content": "何处春深好，春深刺史家。\n阴繁棠布叶，岐秀麦分花。\n五疋鸣珂马，双轮画轼车。\n和风引行乐，叶叶隼旟斜。",
        "dynasty": "唐",
        "collection_info": null
    },
    {
        "uuid": "b3bbcc9a64dd355cc36496ef62369090",
        "title": "和春深二十首 六",
        "author": "白居易",
        "content": "何处春深好，春深学士家。\n凤书裁五色，马鬣剪三花。\n蜡炬开明火，银台赐物车。\n相逢不敢揖，彼此帽低斜。",
        "dynasty": "唐",
        "collection_info": null
    },
    {
        "uuid": "78ca8998d8bd418128208b95dc23e6d2",
        "title": "和春深二十首 七",
        "author": "白居易",
        "content": "何处春深好，春深女学家。\n惯看温室树，饱识浴堂花。\n御印提随仗，香笺把下车。\n宋家宫样髻，一片绿云斜。",
        "dynasty": "唐",
        "collection_info": null
    },
    {
        "uuid": "1ede7792d6172b2aeb4a74c842ea0e92",
        "title": "和春深二十首 八",
        "author": "白居易",
        "content": "何处春深好，春深御史家。\n絮萦骢马尾，蝶绕绣衣花。\n破柱行持斧，埋轮立驻车。\n入班遥认得，鱼贯一行斜。",
        "dynasty": "唐",
        "collection_info": null
    },
    {
        "uuid": "c59738c8b1fee3fd5352ccc1be3944af",
        "title": "和春深二十首 九",
        "author": "白居易",
        "content": "何处春深好，春深迁客家。\n一桮寒食酒，万里故园花。\n炎瘴蒸如火，光阴走似车。\n为忧鵩鸟至，只恐日光斜。",
        "dynasty": "唐",
        "collection_info": null
    },
    {
        "uuid": "e03fdfd0c740a90e25b32af3cfe54930",
        "title": "和春深二十首 十",
        "author": "白居易",
        "content": "何处春深好，春深经业家。\n唯求太常第，不管曲江花。\n折桂名惭郄，收萤志慕车。\n官场泥补处，最怕寸阴斜。",
        "dynasty": "唐",
        "collection_info": null
    },
    {
        "uuid": "d455fd8845e5bf83b2ea984420e6273f",
        "title": "和春深二十首 十一",
        "author": "白居易",
        "content": "何处春深好，春深隐士家。\n野衣裁薜叶，山饭晒松花。\n兰索纫幽佩，蒲轮驻软车。\n林间箕踞坐，白眼向人斜。",
        "dynasty": "唐",
        "collection_info": null
    },
    {
        "uuid": "92accf77ca2d0068fb34692a5f367eb0",
        "title": "和春深二十首 十二",
        "author": "白居易",
        "content": "何处春深好，春深渔父家。\n松湾随棹月，桃浦落船花。\n投饵移轻楫，牵轮转小车。\n萧萧芦叶裏，风起钓丝斜。",
        "dynasty": "唐",
        "collection_info": null
    },
    {
        "uuid": "ac68bb6749f62c6da9f057e0f8dcf9cb",
        "title": "和春深二十首 十三",
        "author": "白居易",
        "content": "何处春深好，春深潮户家。\n涛翻三月雪，浪喷四时花。\n曳练驰千马，惊雷走万车。\n余波落何处，江转富阳斜。",
        "dynasty": "唐",
        "collection_info": null
    },
    {
        "uuid": "d92d3faf15d302154cc4fa716bc7a90e",
        "title": "和春深二十首 十四",
        "author": "白居易",
        "content": "何处春深好，春深痛饮家。\n十分桮裏物，五色眼前花。\n餔歠眠糟瓮，流涎见曲车。\n中山一沈醉，千度日西斜。",
        "dynasty": "唐",
        "collection_info": null
    },
    {
        "uuid": "e7b22c4fbbb7a9e5721989d2d8de2ee7",
        "title": "和春深二十首 十五",
        "author": "白居易",
        "content": "何处春深好，春深上巳家。\n兰亭席上酒，曲洛岸边花。\n弄水游童棹，湔裾小妇车。\n齐桡争渡处，一匹锦标斜。",
        "dynasty": "唐",
        "collection_info": null
    },
    {
        "uuid": "b13918d954c224c5ac9b8b844791451e",
        "title": "和春深二十首 十六",
        "author": "白居易",
        "content": "何处春深好，春深寒食家。\n玲珑镂鸡子，宛转綵毬花。\n碧草追游骑，红尘拜扫车。\n秋韆细腰女，摇曳逐风斜。",
        "dynasty": "唐",
        "collection_info": null
    },
    {
        "uuid": "c12b71de2afba73179fed88f8638e4b5",
        "title": "和春深二十首 十七",
        "author": "白居易",
        "content": "何处春深好，春深博弈家。\n一先争破眼，六聚鬬成花。\n鼓应投壶马，兵衝象戏车。\n弹碁局上事，最妙是长斜。",
        "dynasty": "唐",
        "collection_info": null
    },
    {
        "uuid": "0ad64bc726a21fb60595bfb0b197821c",
        "title": "和春深二十首 十八",
        "author": "白居易",
        "content": "何处春深好，春深嫁女家。\n紫排襦上雉，黄帖鬓边花。\n转烛初移障，鸣环欲上车。\n青衣传毡褥，锦绣一条斜。",
        "dynasty": "唐",
        "collection_info": null
    },
    {
        "uuid": "ced0632b3e71388b11fc10394d3c0f43",
        "title": "和春深二十首 十九",
        "author": "白居易",
        "content": "何处春深好，春深娶妇家。\n两行笼裏烛，一树扇间花。\n宾拜登华席，亲迎障幰车。\n催妆诗未了，星斗渐倾斜。",
        "dynasty": "唐",
        "collection_info": null
    },
    {
        "uuid": "54ea1bce7f4067f4573eb5f363fdf073",
        "title": "和春深二十首 二十",
        "author": "白居易",
        "content": "何处春深好，春深妓女家。\n眉欺杨柳叶，裙妬石榴花。\n兰麝熏行被，金铜钉坐车。\n杭州苏小小，人道最夭斜。",
        "dynasty": "唐",
        "collection_info": null
    },
    {
        "uuid": "d31c9dacead72edaa6811c8226499085",
        "title": "咏家醖十韵",
        "author": "白居易",
        "content": "独醒从古笑灵均，长醉如今斅伯伦。\n旧法依稀传自杜，新方要妙得于陈。\n井泉王相资重九，曲糵精灵用上寅。\n酿糯岂劳炊范黍，撇篘何假漉陶巾。\n常嫌竹叶犹凡浊，始觉榴花不正真。\n瓮揭开时香酷烈，缾封贮后味甘辛。\n捧疑明水从空化，饮似阳和满腹春。\n色洞玉壶无表裏，光摇金醆有精神。\n能销忙事成闲事，转得忧人作乐人。\n应是世间贤圣物，与君还往拟终身。",
        "dynasty": "唐",
        "collection_info": null
    },
    {
        "uuid": "51dddc4476dcb0f98b7c39485b695e85",
        "title": "池鹤二首 一",
        "author": "白居易",
        "content": "高竹笼前无伴侣，乱鸡羣裏有风标。\n低头乍恐丹砂落，晒翅常疑白雪消。\n转觉鸬鷀毛色下，苦嫌鹦鹉语声娇。\n临风一唳思何事，怅望青田云水遥。",
        "dynasty": "唐",
        "collection_info": null
    },
    {
        "uuid": "74a72c854143e2d60b67dfc90171cb2d",
        "title": "池鹤二首 二",
        "author": "白居易",
        "content": "池中此鹤鹤中稀，恐是辽东老令威。\n带雪松枝翘膝胫，放花菱片缀毛衣。\n低迴且向林间宿，奋迅终须天外飞。\n若问故巢知处在，主人相恋未能归。",
        "dynasty": "唐",
        "collection_info": null
    },
    {
        "uuid": "878c69eb368d2bfe4d79b12bfaadcc47",
        "title": "对酒五首 一",
        "author": "白居易",
        "content": "巧拙贤愚相是非，何如一醉尽忘机。\n君知天地中宽窄，鵰鹗鸾皇各自飞。",
        "dynasty": "唐",
        "collection_info": null
    },
    {
        "uuid": "a3032642d9ab2b6acd7c8c5cb6ff265c",
        "title": "对酒五首 二",
        "author": "白居易",
        "content": "蜗牛角上争何事，石火光中寄此身。\n随富随贫且欢乐，不开口笑是痴人。",
        "dynasty": "唐",
        "collection_info": null
    },
    {
        "uuid": "025b75bd00c1de334e92d778436c9e5f",
        "title": "对酒五首 三",
        "author": "白居易",
        "content": "丹砂见火去无迹，白髮泥人来不休。\n赖有酒仙相暖热，松乔醉即到前头。",
        "dynasty": "唐",
        "collection_info": null
    },
    {
        "uuid": "501f7047fcb56dde88bca56ba4bddbdf",
        "title": "对酒五首 四",
        "author": "白居易",
        "content": "百岁无多时壮健，一春能几日晴明。\n相逢且莫推辞醉，听唱阳关第四声。",
        "dynasty": "唐",
        "collection_info": null
    },
    {
        "uuid": "c1cf64658db4a49d8fd96caf2b743c65",
        "title": "对酒五首 五",
        "author": "白居易",
        "content": "昨日低眉问疾来，今朝收泪弔人回。\n眼前流例君看取，且遣琵琶送一桮。",
        "dynasty": "唐",
        "collection_info": null
    },
    {
        "uuid": "838ee6348ccf127f11eb7db3e30e3c3f",
        "title": "僧院花",
        "author": "白居易",
        "content": "欲悟色空为佛事，故栽芳树在僧家。\n细看便是华严偈，方便风开智慧花。",
        "dynasty": "唐",
        "collection_info": null
    },
    {
        "uuid": "65bd796fd2b70800185c7386191d228d",
        "title": "老戒",
        "author": "白居易",
        "content": "我有白头戒，闻于韩侍郎。\n老多忧活计，病更恋班行。\n矍铄夸身健，周遮说话长。\n不知吾免否，两鬓已成霜。",
        "dynasty": "唐",
        "collection_info": null
    },
    {
        "uuid": "7a8307f6ef2772a6818a6c3d43700fcf",
        "title": "洛桥寒食日作十韵",
        "author": "白居易",
        "content": "上苑风烟好，中桥道路平。\n蹴毬尘不起，泼火雨新晴。\n宿醉头仍重，晨游眼乍明。\n老慵虽省事，春诱尚多情。\n遇客踟蹰立，寻花取次行。\n连钱嚼金勒，凿落写银罂。\n府酝伤教送，官娃岂要迎。\n舞腰那及柳，歌舌不如莺。\n乡国真堪恋，光阴可合轻。\n三年遇寒食，尽在洛阳城。",
        "dynasty": "唐",
        "collection_info": null
    },
    {
        "uuid": "107ba3e20bc39c3dd26e098db5f17e5e",
        "title": "快活",
        "author": "白居易",
        "content": "可惜莺啼花落处，一壶浊酒送残春。\n可怜月好风凉夜，一部清商伴老身。\n饱食安眠消日月，闲谈冷笑接交亲。\n谁知将相王侯外，别有优游快活人。",
        "dynasty": "唐",
        "collection_info": null
    },
    {
        "uuid": "68332f265eeacdb08acf41876e0ca7d0",
        "title": "送令狐相公赴太原",
        "author": "白居易",
        "content": "六纛双旌万铁衣，幷汾旧路满光辉。\n青衫书记何年去，红斾将军昨日归。\n诗作马蹄随笔走，猎酣鹰翅伴觥飞。\n此都莫作多时计，再为苍生入紫微。",
        "dynasty": "唐",
        "collection_info": null
    },
    {
        "uuid": "9fbe74fb7036dcb5dfc8406a1c807b89",
        "title": "不出",
        "author": "白居易",
        "content": "檐前新叶覆残花，席上余桮对早茶。\n好是老身销日处，谁能骑马傍人家。",
        "dynasty": "唐",
        "collection_info": null
    },
    {
        "uuid": "22312263e6a8d6ab93347afef529911c",
        "title": "惜落花",
        "author": "白居易",
        "content": "夜来风雨急，无復旧花林。\n枝上三分落，园中二寸深。\n日斜啼鸟思，春尽老人心。\n莫怪添桮饮，情多酒不禁。",
        "dynasty": "唐",
        "collection_info": null
    },
    {
        "uuid": "261ec301299a7e06d7a344f10ed9e354",
        "title": "老病",
        "author": "白居易",
        "content": "昼听笙歌夜醉眠，若非月下即花前。\n如今老病须知分，不负春来二十年。",
        "dynasty": "唐",
        "collection_info": null
    },
    {
        "uuid": "9554e9ca2351587f6b2876674950dd15",
        "title": "忆晦叔",
        "author": "白居易",
        "content": "游山弄水携诗卷，看月寻花把酒桮。\n六事尽思君作伴，几时归到洛阳来。",
        "dynasty": "唐",
        "collection_info": null
    },
    {
        "uuid": "d324a9120c312a31dada84ffa52230ba",
        "title": "送徐州高仆射赴镇",
        "author": "白居易",
        "content": "大红斾引碧幢旌，新拜将军指点行。\n战将易求何足贵，书生难得始堪荣。\n离筵歌舞花丛散，候骑刀枪雪队迎。\n应笑蹉跎白头尹，风尘唯管洛阳城。",
        "dynasty": "唐",
        "collection_info": null
    },
    {
        "uuid": "76187c47bf0afcf0a076209531347f8f",
        "title": "琴酒",
        "author": "白居易",
        "content": "耳根得听琴初畅，心地忘机酒半酣。\n若使启期兼解醉，应言四乐不言三。",
        "dynasty": "唐",
        "collection_info": null
    },
    {
        "uuid": "bf3e023b52354367027c8b47b5853ca5",
        "title": "听幽兰",
        "author": "白居易",
        "content": "琴中古曲是幽兰，为我慇懃更弄看。\n欲得身心俱静好，自弹不及听人弹。",
        "dynasty": "唐",
        "collection_info": null
    },
    {
        "uuid": "087f4b08a4ca722b90daec82a5db73eb",
        "title": "六年秋重题白莲",
        "author": "白居易",
        "content": "素房含露玉冠鲜，绀叶摇风钿扇圆。\n本是吴州供进藕，今为伊水寄生莲。\n移根到此三千里，结子经今六七年。\n不独池中花故旧，兼乘旧日采花船。",
        "dynasty": "唐",
        "collection_info": null
    },
    {
        "uuid": "aa0185f47307c3b25fab15a5802831c7",
        "title": "元相公挽歌词三首 一",
        "author": "白居易",
        "content": "铭旌官重威仪盛，骑吹声繁卤簿长。\n后魏帝孙唐宰相，六年七月葬咸阳。",
        "dynasty": "唐",
        "collection_info": null
    },
    {
        "uuid": "27fb10ecb6894356234d9cbd0d728b4b",
        "title": "元相公挽歌词三首 二",
        "author": "白居易",
        "content": "墓门已闭笳箫去，唯有夫人哭不休。\n苍苍露草咸阳壠，此是千秋第一秋。",
        "dynasty": "唐",
        "collection_info": null
    },
    {
        "uuid": "3afcbaf412928754569439e62d02cc9d",
        "title": "元相公挽歌词三首 三",
        "author": "白居易",
        "content": "送葬万人皆惨澹，反虞驷马亦悲鸣。\n琴书劒佩谁收拾，三岁遗孤新学行。",
        "dynasty": "唐",
        "collection_info": null
    },
    {
        "uuid": "a5f99a04ad8124baccf5ecd3f6bd758c",
        "title": "卧听法曲霓裳",
        "author": "白居易",
        "content": "金磬玉笙调已久，牙床角枕睡常迟。\n朦胧闲梦初成后，宛转柔声入破时。\n乐可理心应不谬，酒能陶性信无疑。\n起尝残酌听余曲，斜背银缸半下帷。",
        "dynasty": "唐",
        "collection_info": null
    },
    {
        "uuid": "14cfe734220800ad37829938fff11ebf",
        "title": "结之",
        "author": "白居易",
        "content": "欢爱今何在，悲啼亦是空。\n同为一夜梦，共过十年中。",
        "dynasty": "唐",
        "collection_info": null
    },
    {
        "uuid": "392d8b2dbfa25afbc569c56d37bd906c",
        "title": "五凤楼晚望",
        "author": "白居易",
        "content": "晴阳晚照湿烟销，五凤楼高天泬寥。\n野绿全经朝雨洗，林红半被暮云烧。\n龙门翠黛眉相对，伊水黄金线一条。\n自入秋来风景好，就中最好是今朝。",
        "dynasty": "唐",
        "collection_info": null
    },
    {
        "uuid": "7b63ee9364c3be88929220df75c71965",
        "title": "寄刘苏州",
        "author": "白居易",
        "content": "去年八月哭微之，今年八月哭敦诗。\n何堪老泪交流日，多是秋风摇落时。\n泣罢几迴深自念，情来一倍苦相思。\n同年同病同心事，除却苏州更是谁。",
        "dynasty": "唐",
        "collection_info": null
    },
    {
        "uuid": "94c6b8d24a161b6552bb07932e79db98",
        "title": "送客",
        "author": "白居易",
        "content": "病上篮舆相送来，衰容秋思两悠哉。\n凉风褭褭吹槐子，却请行人劝一桮。",
        "dynasty": "唐",
        "collection_info": null
    },
    {
        "uuid": "3a614f64fddc7419b972ce7719ec6860",
        "title": "秋思",
        "author": "白居易",
        "content": "夕照红于烧，晴空碧胜蓝。\n兽形云不一，弓势月初三。\n雁思来天北，砧愁满水南。\n萧条秋气味，未老已深谙。",
        "dynasty": "唐",
        "collection_info": null
    },
    {
        "uuid": "dff6c7998904de8951916d805d714ea5",
        "title": "酬梦得秋夕不寐见寄",
        "author": "白居易",
        "content": "碧簟绛纱帐，夜凉风景清。\n病闻和药气，渴听碾茶声。\n露竹偷灯影，烟松护月明。\n何言千里隔，秋思一时生。",
        "dynasty": "唐",
        "collection_info": null
    },
    {
        "uuid": "967740759ef8fc8d7a41482f34ad926f",
        "title": "题周家歌者",
        "author": "白居易",
        "content": "清紧如敲玉，深圆似转簧。\n一声肠一断，能有几多肠。",
        "dynasty": "唐",
        "collection_info": null
    },
    {
        "uuid": "334ee9a935a961fd05d298bd710a08ad",
        "title": "忆梦得",
        "author": "白居易",
        "content": "齿髮各蹉跎，疎慵与病和。\n爱花心在否，见酒兴如何。\n年长风情少，官高俗虑多。\n几时红烛下，闻唱竹枝歌。",
        "dynasty": "唐",
        "collection_info": null
    },
    {
        "uuid": "d88d95806cfa533f942265f25443b469",
        "title": "赠同座",
        "author": "白居易",
        "content": "春黛双蛾嫩，秋蓬两鬓侵。\n谋欢身太晚，恨老意弥深。\n薄解灯前舞，尤能酒后吟。\n花丛便不入，犹自未甘心。",
        "dynasty": "唐",
        "collection_info": null
    },
    {
        "uuid": "c256ac5d6565e5da0adf760ed2f83eec",
        "title": "失婢",
        "author": "白居易",
        "content": "宅院小墙庳，坊门帖牓迟。\n旧恩惭自薄，前事悔难追。\n笼鸟无常主，风花不恋枝。\n今宵在何处，唯有月明知。",
        "dynasty": "唐",
        "collection_info": null
    },
    {
        "uuid": "602767b5ec98cdfaeca4681971294849",
        "title": "夜招晦叔",
        "author": "白居易",
        "content": "庭草留霜池结冰，黄昏钟绝冻云凝。\n碧毡帐上正飘雪，红火炉前初炷灯。\n高调秦筝一两弄，小花蛮榼二三升。\n为君更奏湘神曲，夜就侬来能不能。",
        "dynasty": "唐",
        "collection_info": null
    },
    {
        "uuid": "07fc3743d30bed6204e6999ddfa5fe05",
        "title": "戏答皇甫监",
        "author": "白居易",
        "content": "寒宵劝酒君须饮，君是孤眠七十身。\n莫道非人身不暖，十分一醆暖于人。",
        "dynasty": "唐",
        "collection_info": null
    },
    {
        "uuid": "754e02dc0047abbc2d2ab615126238b4",
        "title": "和杨师皋伤小姬英英",
        "author": "白居易",
        "content": "自从娇騃一相依，共见杨花七度飞。\n玳瑁床空收枕席，琵琶弦断倚屏帏。\n人间有梦何曾入，泉下无家岂是归。\n坟上少啼留取泪，明年寒食更沾衣。",
        "dynasty": "唐",
        "collection_info": null
    },
    {
        "uuid": "3efc5fa7bc4db7322d12c36939281d70",
        "title": "池边即事",
        "author": "白居易",
        "content": "毡帐胡琴出塞曲，兰塘越棹弄潮声。\n何言此处同风月，蓟北江南万里情。",
        "dynasty": "唐",
        "collection_info": null
    },
    {
        "uuid": "7df04b129a5a4b7894b3114d1eb02fd2",
        "title": "闻乐感邻",
        "author": "白居易",
        "content": "老去亲朋零落尽，秋来弦管感伤多。\n尚书宅畔悲邻笛，廷尉门前叹雀罗。\n绿绮窗空分妓女，绛纱帐掩罢笙歌。\n欢娱未足身先去，争奈书生薄命何。",
        "dynasty": "唐",
        "collection_info": null
    },
    {
        "uuid": "9e9ebf69e507b20b931f332de76e6838",
        "title": "戊申岁暮咏怀三首 一",
        "author": "白居易",
        "content": "穷冬月末两三日，半百年过六七时。\n龙尾趂朝无气力，牛头参道有心期。\n荣华外物终须悟，老病傍人岂得知。\n犹被妻儿教渐退，莫求致仕且分司。",
        "dynasty": "唐",
        "collection_info": null
    },
    {
        "uuid": "486a7e00590bd57f487aaaced1d5e16b",
        "title": "戊申岁暮咏怀三首 二",
        "author": "白居易",
        "content": "唯生一女才十二，秪欠三年未六旬。\n婚嫁累轻何怕老，饥寒心惯不忧贫。\n紫泥丹笔皆经手，赤绂金章尽到身。\n更拟踟蹰觅何事，不归嵩洛作闲人。",
        "dynasty": "唐",
        "collection_info": null
    },
    {
        "uuid": "dd6cb3e2e2bd69b8cd771d27c04c6326",
        "title": "戊申岁暮咏怀三首 三",
        "author": "白居易",
        "content": "七年囚闭作笼禽，但愿开笼便入林。\n幸得展张今日翅，不能辜负昔时心。\n人间祸福愚难料，世上风波老不禁。\n万一差池似前事，又应追悔不抽簪。",
        "dynasty": "唐",
        "collection_info": null
    },
    {
        "uuid": "56c0ea933de2af97682a3eaed77c3c3e",
        "title": "赠梦得",
        "author": "白居易",
        "content": "心中万事不思量，坐倚屏风卧向阳。\n渐觉咏诗犹老丑，岂宜凭酒更麄狂。\n头垂白髮我思退，脚蹋青云君欲忙。\n只有今春相伴在，花前剩醉两三场。",
        "dynasty": "唐",
        "collection_info": null
    },
    {
        "uuid": "4918609653f87fd72696990ef2eb2d83",
        "title": "想东游五十韵",
        "author": "白居易",
        "content": "海内时无事，江南岁有秋。\n生民皆乐业，地主尽贤侯。\n郊静销戎马，城高逼斗牛。\n平河七百里，沃壤二三州。\n坐有湖山趣，行无风浪忧。\n食宁妨解缆，寝不废乘流。\n泉石谙天竺，烟霞识虎丘。\n余芳认兰泽，遗咏思苹洲。\n菡萏红涂粉，菰蒲绿泼油。\n鳞差渔户舍，绮错稻田沟。\n紫洞藏仙窟，玄泉贮怪湫。\n精神昂老鹤，姿彩媚潜蚪。\n静阅天工妙，闲窥物状幽。\n投竿出比目，掷果下猕猴。\n味苦莲心小，浆甜蔗节稠。\n橘苞从自结，藕孔是谁锼。\n逐日移潮信，随风变棹讴。\n递夫交烈火，候吏次鸣驺。\n梵塔形疑踊，阊门势欲浮。\n客迎携酒榼，僧待置茶瓯。\n小宴闲谈笑，初筵雅献酬。\n稍催朱蜡炬，徐动碧牙筹。\n圆醆飞莲子，长裾曳石榴。\n柘枝随画鼓，调笑从香毬。\n幕扬云飘槛，帘褰月露钩。\n舞繁红袖凝，歌切翠眉愁。\n弦管宁容歇，桮盘未许收。\n良辰宜酩酊，卒岁好优游。\n鲙缕鲜仍细，莼丝滑且柔。\n饱餐为日计，稳睡是身谋。\n名媿空虚得，官知止足休。\n自嫌犹屑屑，众笑大悠悠。\n物表疎形役，人寰足悔尤。\n蛾须远灯烛，兔勿近罝罘。\n幻世春来梦，浮生水上沤。\n百忧中莫入，一醉外何求。\n未死痴王湛，无儿老邓攸。\n蜀琴安膝上，周易在床头。\n去去无程客，行行不繫舟。\n劳君频问讯，劝我少淹留。\n云雨多分散，关山苦阻修。\n一吟江月别，七见日星周。\n珠玉传新什，鹓鸾念故俦。\n悬旌心宛转，束楚意绸缪。\n驿舫妆青雀，官槽䬴紫骝。\n镜湖期远泛，禹穴约冥搜。\n预扫题诗壁，先开望海楼。\n饮思亲履舄，宿忆并衾裯。\n志气吾衰也，风情子在不。\n应须相见后，别作一家游。",
        "dynasty": "唐",
        "collection_info": null
    },
    {
        "uuid": "4852839756337e1f5c99b809c100a247",
        "title": "病免后喜除宾客",
        "author": "白居易",
        "content": "卧在漳滨满十旬，起为商皓伴三人。\n从今且莫嫌身病，不病何由索得身。",
        "dynasty": "唐",
        "collection_info": null
    },
    {
        "uuid": "9cf929ee46fae559267ee9e520d37345",
        "title": "长乐亭留别",
        "author": "白居易",
        "content": "灞浐风烟函谷路，曾经几度别长安。\n昔时蹙促为迁客，今日从容自去官。\n优诏幸分四皓秩，祖筵惭继二疎欢。\n尘缨世网重重缚，迴顾方知出得难。",
        "dynasty": "唐",
        "collection_info": null
    },
    {
        "uuid": "0d083339ed72183e01dce8f2baf35361",
        "title": "陕府王大夫相迎偶赠",
        "author": "白居易",
        "content": "紫微阁老自多情，白首园公岂要迎。\n伴我绿槐阴下歇，向君红斾影前行。\n纶巾髮少浑欹仄，篮轝肩齐甚稳平。\n但问主人留几日，分司宾客去无程。",
        "dynasty": "唐",
        "collection_info": null
    },
    {
        "uuid": "2da3b1221e7bfe2baefff65dab871e7e",
        "title": "别陕州王司马",
        "author": "白居易",
        "content": "笙歌惆怅欲为别，风景阑珊初过春。\n争得遣君诗不苦，黄河岸上白头人。",
        "dynasty": "唐",
        "collection_info": null
    },
    {
        "uuid": "f809001784f6139041b14f9b07d5c724",
        "title": "将至东都先寄令狐留守",
        "author": "白居易",
        "content": "黄鸟无声叶满枝，闲吟想到洛城时。\n惜逢金谷三春尽，恨拜铜楼一月迟。\n诗境忽来还自得，醉乡潜去与谁期。\n东都添箇狂宾客，先报壶觞风月知。",
        "dynasty": "唐",
        "collection_info": null
    },
    {
        "uuid": "7c91fb0fed2e20282a936e0fa107ed31",
        "title": "荅崔十八见寄",
        "author": "白居易",
        "content": "明朝欲见琴尊伴，洗拭金桮拂玉徽。\n君乞曹州刺史替，我抛刑部侍郎归。\n倚疮老马收蹄立，避箭高鸿尽翅飞。\n岂料洛阳风月夜，故人垂老得相依。",
        "dynasty": "唐",
        "collection_info": null
    },
    {
        "uuid": "a76d663e55ebaee08b77eb32f70a4389",
        "title": "赠皇甫宾客",
        "author": "白居易",
        "content": "轻衣稳马槐阴路，渐近东来渐少尘。\n耳闹久憎闻俗事，眼明初喜见闲人。\n昔曾对作承华相，今復连为博望宾。\n始信淡交宜久远，与君转老转相亲。",
        "dynasty": "唐",
        "collection_info": null
    },
    {
        "uuid": "5f861ee8e3d7dfad6eda50c5cd606362",
        "title": "归履道宅",
        "author": "白居易",
        "content": "驿吏引藤轝，家童开竹扉。\n往时多暂住，今日是长归。\n眼下有衣食，耳边无是非。\n不论贫与富，饮水亦应肥。",
        "dynasty": "唐",
        "collection_info": null
    },
    {
        "uuid": "13b60d4a2f9bb04e22d4c2d1d08770b9",
        "title": "问江南物",
        "author": "白居易",
        "content": "归来未及问生涯，先问江南物在耶。\n引手摩挲青石笋，迴头点检白莲花。\n苏州舫故龙头闇，王尹桥倾雁齿斜。\n别有夜深惆怅事，月明双鹤在裴家。",
        "dynasty": "唐",
        "collection_info": null
    },
    {
        "uuid": "5f87fef8bb82f25e60f13fceae29d9ac",
        "title": "萧庶子相过",
        "author": "白居易",
        "content": "半日停车马，何人在白家。\n慇懃萧庶子，爱酒不嫌茶。",
        "dynasty": "唐",
        "collection_info": null
    },
    {
        "uuid": "7d38fa6dbe9f895beb3d9b9437d3d150",
        "title": "荅尉迟少尹问所须",
        "author": "白居易",
        "content": "乍到频劳问所须，所须非玉亦非珠。\n爱君水阁宜闲咏，每有诗成许去无。",
        "dynasty": "唐",
        "collection_info": null
    },
    {
        "uuid": "e206b0cd07546ccc47b0d917bb0c51b1",
        "title": "咏闲",
        "author": "白居易",
        "content": "但有闲销日，都无事繫怀。\n朝眠因客起，午饭伴僧斋。\n树合阴交户，池分水夹阶。\n就中今夜好，风月似江淮。",
        "dynasty": "唐",
        "collection_info": null
    },
    {
        "uuid": "e79324d4171b5156b3038b82739cb4d3",
        "title": "同崔十八寄元浙东王陕州",
        "author": "白居易",
        "content": "未能同隐云林下，且復相招禄仕间。\n随月有钱胜卖药，终年无事抵归山。\n镜湖水远何由泛，棠树枝高不易攀。\n惆怅八科残四在，两人荣闹两人闲。",
        "dynasty": "唐",
        "collection_info": null
    },
    {
        "uuid": "7df85b95d3cf1a757e9be7a4e9a56748",
        "title": "荅苏庶子月夜闻家僮奏乐见赠",
        "author": "白居易",
        "content": "墙西明月水东亭，一曲霓裳按小伶。\n不敢邀君无别意，弦生管涩未堪听。",
        "dynasty": "唐",
        "collection_info": null
    },
    {
        "uuid": "aab58dab8b9decd479ae51dac56eb26f",
        "title": "偶吟",
        "author": "白居易",
        "content": "里巷多通水，林园尽不扃。\n松身为外户，池面是中庭。\n元氏诗三帙，陈家酒一瓶。\n醉来狂发咏，邻女暎篱听。",
        "dynasty": "唐",
        "collection_info": null
    },
    {
        "uuid": "61da6a280610afd45acfb6a5cb015de5",
        "title": "白莲池泛舟",
        "author": "白居易",
        "content": "白藕新花照水开，红窗小舫信风迴。\n谁教一片江南兴，逐我慇懃万里来。",
        "dynasty": "唐",
        "collection_info": null
    },
    {
        "uuid": "70d7a929cf417a3d6eb242ed67758198",
        "title": "池上即事",
        "author": "白居易",
        "content": "行寻甃石引新泉，坐看修桥补钓船。\n绿竹挂衣凉处歇，清风展簟困时眠。\n身闲当贵真天爵，官散无忧即地仙。\n林下水边无厌日，便堪终老岂论年。",
        "dynasty": "唐",
        "collection_info": null
    },
    {
        "uuid": "0122fb61adf63efa5d42f78cebd71a43",
        "title": "酬裴相公见寄二绝 一",
        "author": "白居易",
        "content": "习静心方泰，劳生事渐稀。\n可怜安稳地，舍此欲何归。",
        "dynasty": "唐",
        "collection_info": null
    },
    {
        "uuid": "2ac27a45e046dbd74e201c81af68466d",
        "title": "酬裴相公见寄二绝 二",
        "author": "白居易",
        "content": "一双垂翅鹤，数首解嘲文。\n总是迂闲物，争堪伴相君。",
        "dynasty": "唐",
        "collection_info": null
    },
    {
        "uuid": "9115bac17f770c6ba08c66709d26e283",
        "title": "荅梦得闻蝉见寄",
        "author": "白居易",
        "content": "开缄思浩然，独咏晚风前。\n人貌非前日，蝉声似去年。\n槐花新雨后，柳影欲秋天。\n听罢无他计，相思又一篇。",
        "dynasty": "唐",
        "collection_info": null
    },
    {
        "uuid": "ee3f627eb385ecb10ae6b941719216ae",
        "title": "令狐尚书许过弊居先赠长句",
        "author": "白居易",
        "content": "不矜轩冕爱林泉，许到池头一醉眠。\n已遣平治行药径，兼教扫拂钓鱼船。\n应将笔砚随诗主，定有笙歌伴酒仙。\n祗候高情无别物，苍苔石笋白花莲。",
        "dynasty": "唐",
        "collection_info": null
    },
    {
        "uuid": "73d7a8219b1163d37825469cf6f353bf",
        "title": "自题",
        "author": "白居易",
        "content": "老宜官冷静，贫赖俸优饶。\n热月无堆案，寒天不趂朝。\n傍看应寂寞，自觉甚逍遥。\n徒对盈尊酒，兼无愁可销。",
        "dynasty": "唐",
        "collection_info": null
    },
    {
        "uuid": "6ed70be614abe377775483c6e75324b0",
        "title": "荅崔十八",
        "author": "白居易",
        "content": "劳将白叟比黄公，今古由来事不同。\n我有商山君未见，清泉白石在胸中。",
        "dynasty": "唐",
        "collection_info": null
    },
    {
        "uuid": "2cfff56883a20462d18d19dd9c2ccd00",
        "title": "偶咏",
        "author": "白居易",
        "content": "御热蕉衣健，扶羸竹杖轻。\n诵经凭槛立，散药绕廊行。\n暝槿无风落，秋虫欲雨鸣。\n身闲当将息，病亦有心情。",
        "dynasty": "唐",
        "collection_info": null
    },
    {
        "uuid": "233e795911767276f07d9872014b396d",
        "title": "荅苏六",
        "author": "白居易",
        "content": "但喜暑随三伏去，不知秋送二毛来。\n更无别计相宽慰，故遣阳关劝一桮。",
        "dynasty": "唐",
        "collection_info": null
    },
    {
        "uuid": "f6ffa9d3ef6c4353ae5a579701a6ffa1",
        "title": "秋游",
        "author": "白居易",
        "content": "下马闲行伊水头，凉风清景胜春游。\n何事古今诗句裏，不多说着洛阳秋。",
        "dynasty": "唐",
        "collection_info": null
    },
    {
        "uuid": "cde0af2de063ece3d2d32674560d2452",
        "title": "偶作",
        "author": "白居易",
        "content": "张翰一桮酒，荣期三乐歌。\n聪明伤混沌，烦恼汚头陁。\n簟冷秋生早，阶闲日上多。\n近来门更静，无雀可张罗。",
        "dynasty": "唐",
        "collection_info": null
    },
    {
        "uuid": "97c98586ea020b4812e9bbf1642fc62f",
        "title": "游平原赠晦叔",
        "author": "白居易",
        "content": "照水容虽老，登山力未衰。\n欲眠先命酒，暂歇亦吟诗。\n且喜身无缚，终惭鬓有丝。\n迴头语闲伴，闲校十年迟。",
        "dynasty": "唐",
        "collection_info": null
    },
    {
        "uuid": "e124848fab9c6ed097cf1f385ccbed55",
        "title": "不出门",
        "author": "白居易",
        "content": "不出门来又数旬，将何销日与谁亲。\n鹤笼开处见君子，书卷展时逢古人。\n自静其心延寿命，无求于物长精神。\n能行便是真修道，何必降魔调伏身。",
        "dynasty": "唐",
        "collection_info": null
    },
    {
        "uuid": "15eaead229c52a0e44318cfb9773e074",
        "title": "叹鹤病",
        "author": "白居易",
        "content": "右翅低垂左胫伤，可怜风貌甚昂藏。\n亦知白日青天好，未要高飞且养疮。",
        "dynasty": "唐",
        "collection_info": null
    },
    {
        "uuid": "ba9d28069fcd7b5ba0a8072f8e5ff256",
        "title": "临都驿送崔十八",
        "author": "白居易",
        "content": "勿言临都五六里，扶病出城相送来。\n莫道长安一步地，马头西去几时迴。\n与君后会知何处，为我今朝尽一桮。",
        "dynasty": "唐",
        "collection_info": null
    },
    {
        "uuid": "ea9353ac6b2c7212c75bd5cf8ad95e54",
        "title": "对镜",
        "author": "白居易",
        "content": "三分鬓髮二分丝，晓镜秋容相对时。\n去作忙官应太老，退为闲叟未全迟。\n静中得味何须道，稳处安身更莫疑。\n若使至今黄绮在，闻吾此语亦分司。",
        "dynasty": "唐",
        "collection_info": null
    },
    {
        "uuid": "23a9a5ac859c62ef8a502cfd16deb463",
        "title": "劝酒十四首 何处难忘酒七首 一",
        "author": "白居易",
        "content": "何处难忘酒，长安喜气新。\n初登高第后，乍作好官人。\n省壁明张牓，朝衣稳称身。\n此时无一醆，争奈帝城春。",
        "dynasty": "唐",
        "collection_info": null
    },
    {
        "uuid": "314be351ef53d89505666920c4dd6b6f",
        "title": "劝酒十四首 何处难忘酒七首 二",
        "author": "白居易",
        "content": "何处难忘酒，天涯话旧情。\n青云俱不达，白髮递相惊。\n二十年前别，三千里外行。\n此时无一醆，何以叙平生。",
        "dynasty": "唐",
        "collection_info": null
    },
    {
        "uuid": "a153f3df98f3e3a4243964ae6f4fb1b9",
        "title": "劝酒十四首 何处难忘酒七首 三",
        "author": "白居易",
        "content": "何处难忘酒，朱门羡少年。\n春分花发后，寒食月明前。\n小院迴罗绮，深房理管弦。\n此时无一醆，争过艳阳天。",
        "dynasty": "唐",
        "collection_info": null
    },
    {
        "uuid": "f7257f72fa617a8581c1cd5cb6d038dc",
        "title": "劝酒十四首 何处难忘酒七首 四",
        "author": "白居易",
        "content": "何处难忘酒，霜庭老病翁。\n闇声啼蟋蟀，干叶落梧桐。\n鬓为愁先白，颜因醉暂红。\n此时无一醆，何计奈秋风。",
        "dynasty": "唐",
        "collection_info": null
    },
    {
        "uuid": "9d453843019f9123aba1997e10077030",
        "title": "劝酒十四首 何处难忘酒七首 五",
        "author": "白居易",
        "content": "何处难忘酒，军功第一高。\n还乡随露布，半路授旌旄。\n玉柱剥葱手，金章烂椹袍。\n此时无一醆，何以骋雄豪。",
        "dynasty": "唐",
        "collection_info": null
    },
    {
        "uuid": "07e5984aa478d476d8cca7520a800827",
        "title": "劝酒十四首 何处难忘酒七首 六",
        "author": "白居易",
        "content": "何处难忘酒，青门送别多。\n敛襟收涕泪，簇马听笙歌。\n烟树灞陵岸，风尘长乐坡。\n此时无一醆，争奈去留何。",
        "dynasty": "唐",
        "collection_info": null
    },
    {
        "uuid": "3fff054f84b9b21d8b752f76583f25c2",
        "title": "劝酒十四首 何处难忘酒七首 七",
        "author": "白居易",
        "content": "何处难忘酒，逐臣归故园。\n赦书逢驿骑，贺客出都门。\n半面瘴烟色，满衫乡泪痕。\n此时无一醆，何物可招魂。",
        "dynasty": "唐",
        "collection_info": null
    },
    {
        "uuid": "eac73a264d63b8b9d08f1c53fc4f6003",
        "title": "劝酒十四首 不如来饮酒七首 一",
        "author": "白居易",
        "content": "莫隐深山去，君应到自嫌。\n齿伤朝水冷，貌苦夜霜严。\n渔去风生浦，樵归雪满岩。\n不如来饮酒，相对醉厌厌。",
        "dynasty": "唐",
        "collection_info": null
    },
    {
        "uuid": "6579cb01c07ed31918a10b6841ed3e8f",
        "title": "劝酒十四首 不如来饮酒七首 二",
        "author": "白居易",
        "content": "莫作农夫去，君应见自愁。\n迎春犂瘦地，趂晚餧羸牛。\n数被官加税，稀逢岁有秋。\n不如来饮酒，相伴醉悠悠。",
        "dynasty": "唐",
        "collection_info": null
    },
    {
        "uuid": "b545acbca3b6290d58634d851720769e",
        "title": "劝酒十四首 不如来饮酒七首 三",
        "author": "白居易",
        "content": "莫作商人去，恓惶君未谙。\n雪霜行塞北，风水宿江南。\n藏镪百千万，沈舟十二三。\n不如来饮酒，仰面醉酣酣。",
        "dynasty": "唐",
        "collection_info": null
    },
    {
        "uuid": "6ea597dbc1ad2253dd35477a7bb6a5c0",
        "title": "劝酒十四首 不如来饮酒七首 四",
        "author": "白居易",
        "content": "莫事长征去，辛勤难具论。\n何曾画麟阁，祗是老辕门。\n虮蝨衣中物，刀枪面上痕。\n不如来饮酒，合眼醉昏昏。",
        "dynasty": "唐",
        "collection_info": null
    },
    {
        "uuid": "4f07c16ebbc1cdd56749840d523cca37",
        "title": "劝酒十四首 不如来饮酒七首 五",
        "author": "白居易",
        "content": "莫学长生去，仙方悞杀君。\n那将薤上露，拟待鹤边云。\n矻矻皆烧药，纍纍尽作坟。\n不如来饮酒，闲坐醉醺醺。",
        "dynasty": "唐",
        "collection_info": null
    },
    {
        "uuid": "7df9a0b624f73abf760dbb4a9f1bb4c5",
        "title": "劝酒十四首 不如来饮酒七首 六",
        "author": "白居易",
        "content": "莫上青云去，青云足爱憎。\n自贤夸智慧，相糺鬬功能。\n鱼烂缘吞饵，蛾燋为扑灯。\n不如来饮酒，任性醉腾腾。",
        "dynasty": "唐",
        "collection_info": null
    },
    {
        "uuid": "2449aa9f5eca5a7553ed7a4438369606",
        "title": "劝酒十四首 不如来饮酒七首 七",
        "author": "白居易",
        "content": "莫入红尘去，令人心力劳。\n相争两蜗角，所得一牛毛。\n且灭嗔中火，休磨笑裏刀。\n不如来饮酒，稳卧醉陶陶。",
        "dynasty": "唐",
        "collection_info": null
    },
    {
        "uuid": "c40428f411c5b5321f1e81b1e840cb91",
        "title": "和令狐相公寄刘郎中兼见示长句",
        "author": "白居易",
        "content": "日月天衢仰面看，尚淹池凤滞台鸾。\n碧幢千里空移镇，赤笔三年未转官。\n别后纵吟终少兴，病来虽饮不多欢。\n酒军诗敌如相遇，临老犹能一据鞍。",
        "dynasty": "唐",
        "collection_info": null
    },
    {
        "uuid": "7642dc1acc80e05b56b7d6778c71a13b",
        "title": "即事",
        "author": "白居易",
        "content": "见月连宵坐，闻风尽日眠。\n室香罗药气，笼暖焙茶烟。\n鹤啄新晴地，鸡栖薄暮天。\n自看淘酒米，倚杖小池前。",
        "dynasty": "唐",
        "collection_info": null
    },
    {
        "uuid": "8eeb0f9998cb9e63d9cae3b78d87c287",
        "title": "期宿客不至",
        "author": "白居易",
        "content": "风飘雨洒帘帷故，竹暎松遮灯火深。\n宿客不来嫌冷落，一尊酒对一张琴。",
        "dynasty": "唐",
        "collection_info": null
    },
    {
        "uuid": "c309265915195a04cb3c057b478fd6f3",
        "title": "问移竹",
        "author": "白居易",
        "content": "问君移竹意如何，慎勿排行但间窠。\n多种少栽皆有意，大都少校不如多。",
        "dynasty": "唐",
        "collection_info": null
    },
    {
        "uuid": "dc383c7d5f98f2afba12816f369dfc96",
        "title": "重阳席上赋白菊",
        "author": "白居易",
        "content": "满园花菊郁金黄，中有孤丛色似霜。\n还似今朝歌酒席，白头翁入少年场。",
        "dynasty": "唐",
        "collection_info": null
    },
    {
        "uuid": "5d5fc3e0258e3fc785624db6a685e239",
        "title": "偶吟二首 一",
        "author": "白居易",
        "content": "眼下有衣兼有食，心中无喜亦无忧。\n正如身后有何事，应向人间无所求。\n静念道经深闭目，闲迎禅客小低头。\n犹残少许云泉兴，一岁龙门数度游。",
        "dynasty": "唐",
        "collection_info": null
    },
    {
        "uuid": "320f45050c99b77c29f69856b47e404a",
        "title": "偶吟二首 二",
        "author": "白居易",
        "content": "晴教晒药泥茶竈，闲看科松洗竹林。\n活计纵贫长净洁，池亭虽小颇幽深。\n厨香炊黍调和酒，窗暖安弦拂拭琴。\n老去生涯祗如此，更无余事可劳心。",
        "dynasty": "唐",
        "collection_info": null
    },
    {
        "uuid": "efe45c5cc2102623b304aa69ae245d18",
        "title": "何处春先到",
        "author": "白居易",
        "content": "何处春先到，桥东水北亭。\n冻花开未得，冷酒酌难醒。\n就日移轻榻，遮风展小屏。\n不劳人劝醉，莺语渐丁宁。",
        "dynasty": "唐",
        "collection_info": null
    },
    {
        "uuid": "34d052b26750daa80813d06c1aa48567",
        "title": "勉闲游",
        "author": "白居易",
        "content": "天时人事常多故，一岁春能几处游。\n不是尘埃便风雨，若非疾病即悲忧。\n贫穷心苦多无兴，富贵身忙不自由。\n唯有分司官恰好，闲游虽老未能休。",
        "dynasty": "唐",
        "collection_info": null
    },
    {
        "uuid": "7fb2380df030c7b052ad7bb039a14b18",
        "title": "寄两银榼与裴侍郎因题两绝句 一",
        "author": "白居易",
        "content": "贫无好物堪为信，双榼虽轻意不轻。\n愿奉谢公池上酌，丹心绿酒一时倾。",
        "dynasty": "唐",
        "collection_info": null
    },
    {
        "uuid": "36575774779164205afec7bf2df33e17",
        "title": "寄两银榼与裴侍郎因题两绝句 二",
        "author": "白居易",
        "content": "惯和曲糵堪盛否，重用盐梅试洗看。\n小器不知容几许，襄阳米贱酒升宽。",
        "dynasty": "唐",
        "collection_info": null
    },
    {
        "uuid": "c17d791780590c24177dc9517172f2d8",
        "title": "小桥柳",
        "author": "白居易",
        "content": "细水涓涓似泪流，日西惆怅小桥头。\n衰杨叶尽空枝在，犹被霜风吹不休。",
        "dynasty": "唐",
        "collection_info": null
    },
    {
        "uuid": "78ca008738cfad97b53ad10acaf568ca",
        "title": "哭微之二首 一",
        "author": "白居易",
        "content": "八月凉风吹白幕，寝门廊下哭微之。\n妻孥朋友来相弔，唯道皇天无所知。",
        "dynasty": "唐",
        "collection_info": null
    },
    {
        "uuid": "9af939ff1aab7393cf06a0d55419308b",
        "title": "哭微之二首 二",
        "author": "白居易",
        "content": "文章卓荦生无敌，风骨英灵殁有神。\n哭送咸阳北原上，可能随例作灰尘。",
        "dynasty": "唐",
        "collection_info": null
    },
    {
        "uuid": "4bb0689e4b60f385e7766f77972146ad",
        "title": "马上晚吟",
        "author": "白居易",
        "content": "人少街荒已寂寥，风多尘起重萧条。\n上阳落叶飘宫树，中渡流澌拥渭桥。\n出早冒寒衣挍薄，归迟侵黑酒全消。\n如今不是闲行日，日短天阴坊曲遥。",
        "dynasty": "唐",
        "collection_info": null
    },
    {
        "uuid": "46fb248c89441d54528812640034e3ca",
        "title": "醉中重留梦得",
        "author": "白居易",
        "content": "刘郎刘郎莫先起，苏台苏台隔云水。\n酒醆来从一百分，马头去便三千里。",
        "dynasty": "唐",
        "collection_info": null
    },
    {
        "uuid": "20ec1f9f1f7e59b0ab595e6743ad92b2",
        "title": "雪夜喜李郎中见访兼酬所赠",
        "author": "白居易",
        "content": "可怜今夜鹅毛雪，引得高情鹤氅人。\n红蜡烛前明似昼，青毡帐裏暖如春。\n十分满醆黄金液，一尺中庭白玉尘。\n对此欲留君便宿，诗情酒分合相亲。",
        "dynasty": "唐",
        "collection_info": null
    },
    {
        "uuid": "a136916ca970329f8aa205efea90a9e3",
        "title": "任老",
        "author": "白居易",
        "content": "不愁陌上春光尽，亦任庭前日影斜。\n面黑眼昏头雪白，老应无可更增加。",
        "dynasty": "唐",
        "collection_info": null
    },
    {
        "uuid": "5f3880f75f26cbf4efd19d91a937db8e",
        "title": "劝欢",
        "author": "白居易",
        "content": "火急欢娱慎勿迟，眼看老病悔难追。\n尊前花下歌筵裏，会有求来不得时。",
        "dynasty": "唐",
        "collection_info": null
    },
    {
        "uuid": "163d1a396c7b06b50d1857d159db5fad",
        "title": "荅王尚书问履道池旧桥",
        "author": "白居易",
        "content": "虹梁雁齿随年换，素板朱栏逐日修。\n但恨尚书能久别，莫忘州守不频游。\n重移旧柱开中眼，乱种新花拥两头。\n李郭小船何足问，待君乘过济川舟。",
        "dynasty": "唐",
        "collection_info": null
    },
    {
        "uuid": "5107cce72eb1f3e0c1f3f8a57764ef64",
        "title": "晚归府",
        "author": "白居易",
        "content": "晚从履道来归府，街路虽长尹不嫌。\n马上凉于床上坐，绿槐风透紫蕉衫。",
        "dynasty": "唐",
        "collection_info": null
    },
    {
        "uuid": "80f1de650ed244661235e1143a816fa8",
        "title": "从龙潭寺至少林寺题赠同游者",
        "author": "白居易",
        "content": "山屐田衣六七贤，搴芳蹋翠弄潺湲。\n九龙潭月落桮酒，三品松风飘管弦。\n强健且宜游胜地，清凉不觉过炎天。\n始知驾鹤乘云外，别有逍遥地上仙。",
        "dynasty": "唐",
        "collection_info": null
    },
    {
        "uuid": "216df0c1e7fdc7e110306ee7379328d4",
        "title": "夜从法王寺下归岳寺",
        "author": "白居易",
        "content": "双剎夹虚空，缘云一径通。\n似从忉利下，如过劒门中。\n灯火光初合，笙歌曲未终。\n可怜狮子座，舁出净名翁。",
        "dynasty": "唐",
        "collection_info": null
    },
    {
        "uuid": "fb310b0188bc5fc72b0736974f229284",
        "title": "宿龙潭寺",
        "author": "白居易",
        "content": "夜上九潭谁是伴，云随飞盖月随桮。\n明年尚作三川守，此地兼将歌舞来。",
        "dynasty": "唐",
        "collection_info": null
    },
    {
        "uuid": "f49ed9c78370267e408f901a3786a946",
        "title": "嵩阳观夜奏霓裳",
        "author": "白居易",
        "content": "开元遗曲自凄凉，况近秋天调是商。\n爱者谁人唯白尹，奏时何处在嵩阳。\n迴临山月声弥怨，散入松风韵更长。\n子晋少姨闻定怪，人间亦便有霓裳。",
        "dynasty": "唐",
        "collection_info": null
    },
    {
        "uuid": "e11aeccb715e41c9df707158b9066a6a",
        "title": "过元家履信宅",
        "author": "白居易",
        "content": "鸡犬丧家分散后，林园失主寂寥时。\n落花不语空辞树，流水无情自入池。\n风荡醼船初破漏，雨淋歌阁欲倾欹。\n前庭后院伤心事，唯是春风秋月知。",
        "dynasty": "唐",
        "collection_info": null
    },
    {
        "uuid": "152d5933f220b0f16a375b86848b7067",
        "title": "和杜录事题红叶",
        "author": "白居易",
        "content": "寒山十月旦，霜叶一时新。\n似烧非因火，如花不待春。\n连行排绛帐，乱落剪红巾。\n解驻篮轝看，风前唯两人。",
        "dynasty": "唐",
        "collection_info": null
    },
    {
        "uuid": "26070593af3c339aff176ac6df797204",
        "title": "题崔常侍济上别墅",
        "author": "白居易",
        "content": "求荣争宠任纷纷，脱弃金貂祗有君。\n散员疏去未为贵，小邑陶休何足云。\n山色好当晴后见，泉声宜向醉中闻。\n主人忆尔尔知否，抛却青云归白云。",
        "dynasty": "唐",
        "collection_info": null
    },
    {
        "uuid": "81574c8b4467f1b19fc56546b58f7ce6",
        "title": "过温尚书旧庄",
        "author": "白居易",
        "content": "白石清泉抛济口，碧幢红斾照河阳。\n邨人都不知时事，犹自呼为处士庄。",
        "dynasty": "唐",
        "collection_info": null
    },
    {
        "uuid": "e22e71dd8d30eb39a1505a184e6d4706",
        "title": "天坛峰下赠杜录事",
        "author": "白居易",
        "content": "年颜气力渐衰残，王屋中峰欲上难。\n顶上将探小有洞，喉中须嚥大还丹。\n河车九转宜精炼，火候三年在好看。\n他日药成分一粒，与君先去扫天坛。",
        "dynasty": "唐",
        "collection_info": null
    },
    {
        "uuid": "e508a236702fcd8185a7251a0c69597e",
        "title": "赠僧五首 钵塔院如大师",
        "author": "白居易",
        "content": "百千万劫菩提种，八十三年功德林。\n若不秉持僧行苦，将何报答佛恩深。\n慈悲不瞬诸天眼，清净无尘几地心。\n每岁八关蒙九授，慇懃一戒重千金。",
        "dynasty": "唐",
        "collection_info": null
    },
    {
        "uuid": "f6960e19693b081e9cf9f6feb71002f4",
        "title": "赠僧五首 神照上人",
        "author": "白居易",
        "content": "心如定水随形应，口似悬河逐病治。\n曾向众中先礼拜，西方去日莫相遗。",
        "dynasty": "唐",
        "collection_info": null
    },
    {
        "uuid": "3a6d092c56da476c29f86bd165ceabee",
        "title": "赠僧五首 自远禅师",
        "author": "白居易",
        "content": "自出家来长自在，缘身一衲一绳床。\n令人见即心无事，每一相逢是道场。",
        "dynasty": "唐",
        "collection_info": null
    },
    {
        "uuid": "4e3b215227e103558c320d3d40213e4e",
        "title": "赠僧五首 宗实上人",
        "author": "白居易",
        "content": "荣华恩爱弃成唾，戒定真如和作香。\n今古虽殊同一法，瞿昙抛却转轮王。",
        "dynasty": "唐",
        "collection_info": null
    },
    {
        "uuid": "4a5723a30b9a04a8a7c232451ecc909e",
        "title": "赠僧五首 清闲上人",
        "author": "白居易",
        "content": "梓潼眷属何年别，长寿坛场近日开。\n应是蜀人皆度了，法轮移向洛中来。",
        "dynasty": "唐",
        "collection_info": null
    },
    {
        "uuid": "a9ea131fd87648550a01b9b7d93c291f",
        "title": "弹秋思",
        "author": "白居易",
        "content": "信意闲弹秋思时，调清声直韵疎迟。\n近来渐喜无人听，琴格高低心自知。",
        "dynasty": "唐",
        "collection_info": null
    },
    {
        "uuid": "94831fd9ffe6c448b781916aee4d97f2",
        "title": "自咏",
        "author": "白居易",
        "content": "随宜饮食聊充腹，取次衣裘亦暖身。\n未必得年非瘦薄，无妨长福是单贫。\n老龟岂羡牺牲饱，蟠木宁争桃李春。\n随分自安心自断，是非何用问闲人。",
        "dynasty": "唐",
        "collection_info": null
    },
    {
        "uuid": "f84c840381cd6eea2924e19ad12d98b0",
        "title": "分司初到洛中偶题六韵兼戏呈冯尹",
        "author": "白居易",
        "content": "相府念多病，春宫容不才。\n官衔依口得，俸料逐身来。\n白首林园在，红尘车马迴。\n招呼新客侣，扫掠旧池台。\n小舫宜携乐，新荷好盖桮。\n不知金谷主，早晚贺筵开。",
        "dynasty": "唐",
        "collection_info": null
    },
    {
        "uuid": "15b1467116a7084809a55cc4d560c6f6",
        "title": "春风",
        "author": "白居易",
        "content": "春风先发苑中梅，樱杏桃梨次第开。\n荠花榆荚深邨裏，亦道春风为我来。",
        "dynasty": "唐",
        "collection_info": null
    },
    {
        "uuid": "3ab31b89f3939a1ae19dbd9c599e3f3c",
        "title": "洛阳春",
        "author": "白居易",
        "content": "洛阳陌上春长在，惜别今来二十年。\n唯觅少年心不得，其余万事尽依然。",
        "dynasty": "唐",
        "collection_info": null
    },
    {
        "uuid": "ee0bf01e8f94c427db531a2652c017eb",
        "title": "恨去年",
        "author": "白居易",
        "content": "老去唯耽酒，春来不着家。\n去年来校晚，不见洛阳花。",
        "dynasty": "唐",
        "collection_info": null
    },
    {
        "uuid": "4786d444415da586bee279463f58e56f",
        "title": "早出晚归",
        "author": "白居易",
        "content": "早起或因携酒出，晚归多是看花迴。\n若抛风景长闲坐，自问东京作底来。",
        "dynasty": "唐",
        "collection_info": null
    },
    {
        "uuid": "ad69d449fa7b4a24fb31bbc8dbb5a830",
        "title": "魏王堤",
        "author": "白居易",
        "content": "花寒懒发鸟慵啼，信马闲行到日西。\n何处未春先有思，柳条无力魏王堤。",
        "dynasty": "唐",
        "collection_info": null
    },
    {
        "uuid": "e8df824232c8373bb41522b8e5aaf6c2",
        "title": "尝黄醅新酎忆微之",
        "author": "白居易",
        "content": "世间好物黄醅酒，天下闲人白侍郎。\n爱向卯时谋洽乐，亦曾酉日放粗狂。\n醉来枕曲贫如富，身后堆金有若亡。\n元九计程殊未到，瓮头一醆共谁尝。",
        "dynasty": "唐",
        "collection_info": null
    },
    {
        "uuid": "f4bc5889aaceae83903d841144a91ce7",
        "title": "劝行乐",
        "author": "白居易",
        "content": "少年信美何曾久，春日虽迟不再中。\n欢笑胜愁歌胜哭，请君莫道等头空。",
        "dynasty": "唐",
        "collection_info": null
    },
    {
        "uuid": "d9c1229d0969ed2d7a78dcce402f75a8",
        "title": "老慵",
        "author": "白居易",
        "content": "岂是交亲向我疎，老慵自爱闭门居。\n近来渐喜知闻断，免恼嵇康索报书。",
        "dynasty": "唐",
        "collection_info": null
    },
    {
        "uuid": "86031ddb4507ead2d7b7109686ad88c1",
        "title": "酬别微之",
        "author": "白居易",
        "content": "[沣]头峡口钱唐岸，三别都经二十年。\n且喜筋骸俱健在，勿嫌鬚鬓各皤然。\n君归北阙朝天帝，我住东京作地仙。\n博望自来非弃置，承明重入莫拘牵。\n醉收桮杓停灯语，寒展衾裯对枕眠。\n犹被分司官繫绊，送君不得过甘泉。",
        "dynasty": "唐",
        "collection_info": null
    },
    {
        "uuid": "ae7653bbe10382942e0e3f303e87ce3a",
        "title": "予与微之老而无子发于言叹着在诗篇今年冬各有一子戏作二什一以相贺一以自嘲 一",
        "author": "白居易",
        "content": "常忧到老都无子，何况新生又是儿。\n阴德自然宜有庆，皇天可得道无知。\n一园水竹今为主，百卷文章更付谁。\n莫虑鹓鶵无浴处，即应重入凤皇池。",
        "dynasty": "唐",
        "collection_info": null
    },
    {
        "uuid": "795c2cfb121c92bb3199ae40a4def5e2",
        "title": "予与微之老而无子发于言叹着在诗篇今年冬各有一子戏作二什一以相贺一以自嘲 二",
        "author": "白居易",
        "content": "五十八翁方有后，静思堪喜亦堪嗟。\n一珠甚小还惭蚌，八子虽多不羡鸦。\n秋月晚生丹桂实，春风新长紫兰芽。\n持桮祝愿无他语，慎勿顽愚似汝爷。",
        "dynasty": "唐",
        "collection_info": null
    },
    {
        "uuid": "1ae6efd616883d23a8ec363912c37341",
        "title": "自问",
        "author": "白居易",
        "content": "年来私自问，何故不归京。\n佩玉腰无力，看花眼不明。\n老慵难发遣，春病易滋生。\n赖有弹琴女，时时听一声。",
        "dynasty": "唐",
        "collection_info": null
    },
    {
        "uuid": "77158737bbdc21de5fbb9c36907977d3",
        "title": "晚桃花",
        "author": "白居易",
        "content": "一树红桃亚拂池，竹遮松荫晚开时。\n非因斜日无由见，不是闲人岂得知。\n寒地生材遗挍易，贫家养女嫁常迟。\n春深欲落谁怜惜，白侍郎来折一枝。",
        "dynasty": "唐",
        "collection_info": null
    },
    {
        "uuid": "49ede70f4da8c1d71a401520f0143087",
        "title": "夜调琴忆崔少卿",
        "author": "白居易",
        "content": "今夜调琴忽有情，欲弹惆怅忆崔卿。\n何人解爱中徽上，秋思头边八九声。",
        "dynasty": "唐",
        "collection_info": null
    },
    {
        "uuid": "cec73add3e7310bf324874c7f393f360",
        "title": "阿崔",
        "author": "白居易",
        "content": "谢病卧东都，羸然一老夫。\n孤单同伯道，迟暮过商瞿。\n岂料鬓成雪，方看掌弄珠。\n已衰宁望有，虽晚亦胜无。\n兰入前春梦，桑悬昨日弧。\n里闾多庆贺，亲戚共欢娱。\n腻剃新胎髮，香綳小绣襦。\n玉芽开手爪，酥颗点肌肤。\n弓冶将传汝，琴书勿坠吾。\n未能知寿夭，何暇虑贤愚。\n乳气初离壳，啼声渐变雏。\n何时能反哺，供养白头乌。",
        "dynasty": "唐",
        "collection_info": null
    },
    {
        "uuid": "700d762bbe34153162691c720629d6af",
        "title": "赠邻里往还",
        "author": "白居易",
        "content": "问予何故独安然，免被饥寒婚嫁牵。\n骨肉都卢无十口，粮储依约有三年。\n但能斗薮人间事，便是逍遥地上仙。\n唯恐往还相厌贱，南家饮酒北家眠。",
        "dynasty": "唐",
        "collection_info": null
    },
    {
        "uuid": "c555212ca567cdce7ef8f4c0aeace709",
        "title": "王子晋庙",
        "author": "白居易",
        "content": "子晋庙前山月明，人闻往往夜吹笙。\n鸾吟凤唱听无拍，多似霓裳散序声。",
        "dynasty": "唐",
        "collection_info": null
    },
    {
        "uuid": "335ca8ae66d9a628486b61d6a6678454",
        "title": "晚起",
        "author": "白居易",
        "content": "起晚怜春暖，归迟爱月明。\n放慵长饱睡，闻健且闲行。\n北阙停朝簿，西方入社名。\n唯吟一句偈，无念是无生。",
        "dynasty": "唐",
        "collection_info": null
    },
    {
        "uuid": "4344451b0af2af9f780aa4e4a86deb32",
        "title": "酬皇甫宾客",
        "author": "白居易",
        "content": "玄晏家风黄绮身，深居高卧养精神。\n性慵无病常称病，心足虽贫不道贫。\n竹院君闲销永日，花亭我醉送残春。\n自嫌诗酒犹多兴，若比先生是俗人。",
        "dynasty": "唐",
        "collection_info": null
    },
    {
        "uuid": "e1bdb540096ed6ac5495b6b1622f26df",
        "title": "池上赠韦山人",
        "author": "白居易",
        "content": "新竹夹平流，新荷拂小舟。\n众皆嫌好拙，谁肯伴闲游。\n客为忙多去，僧因饭暂留。\n独怜韦处士，尽日共悠悠。",
        "dynasty": "唐",
        "collection_info": null
    },
    {
        "uuid": "9e9c53039926774e0c5c48453ed2cf2c",
        "title": "无梦",
        "author": "白居易",
        "content": "老眼花前闇，春衣雨后寒。\n旧诗多忘却，新酒且尝看。\n拙定于身稳，慵应趂伴难。\n渐销名利想，无梦到长安。",
        "dynasty": "唐",
        "collection_info": null
    },
    {
        "uuid": "6fe21fe52519578ed463a9c8f5f9397e",
        "title": "对小潭寄远上人",
        "author": "白居易",
        "content": "小潭澄见底，闲客坐开襟。\n借问不流水，何如无念心。\n彼惟清且浅，此乃寂而深。\n是义谁能荅，明朝问道林。",
        "dynasty": "唐",
        "collection_info": null
    },
    {
        "uuid": "e7a2908b439db51c54a97006e0350229",
        "title": "闲吟二首 一",
        "author": "白居易",
        "content": "留司老宾客，春尽兴如何。\n官寺行香少，僧房寄宿多。\n闲倾一醆酒，醉听两声歌。\n忆得陶潜语，羲皇无以过。",
        "dynasty": "唐",
        "collection_info": null
    },
    {
        "uuid": "8c8a3c6ee81dcfada997974312e70684",
        "title": "闲吟二首 二",
        "author": "白居易",
        "content": "闲游来早晚，已得一周年。\n嵩洛供云水，朝廷乞俸钱。\n长歌时独酌，饱食后安眠。\n闻道山榴发，明朝向玉泉。",
        "dynasty": "唐",
        "collection_info": null
    },
    {
        "uuid": "d07a62f77f2f0ed55ac44ba0c856cd4e",
        "title": "独游玉泉寺",
        "author": "白居易",
        "content": "云树玉泉寺，肩舁半日程。\n更无人作伴，祗共酒同行。\n新叶千万影，残莺三两声。\n闲游竟未足，春尽有余情。",
        "dynasty": "唐",
        "collection_info": null
    },
    {
        "uuid": "9add22d9fef296e4a7ac573c2934a61c",
        "title": "晚出寻人不遇",
        "author": "白居易",
        "content": "篮轝不乘乘晚凉，相寻不遇亦无妨。\n轻衣稳马槐阴下，自要闲行一两坊。",
        "dynasty": "唐",
        "collection_info": null
    },
    {
        "uuid": "ee0ff8e27ebb51f55c45da8d4736b4a3",
        "title": "苦热",
        "author": "白居易",
        "content": "头痛汗盈巾，连宵復达晨。\n不堪逢苦热，犹赖是闲人。\n朝客应烦倦，农夫更苦辛。\n始惭当此日，得作自由身。",
        "dynasty": "唐",
        "collection_info": null
    },
    {
        "uuid": "77dbf7c56bdd19e5432329e7aa2c09b5",
        "title": "销暑",
        "author": "白居易",
        "content": "何以销烦暑，端居一院中。\n眼前无长物，窗下有清风。\n热散由心静，凉生为室空。\n此时身自得，难更与人同。",
        "dynasty": "唐",
        "collection_info": null
    },
    {
        "uuid": "4475befed7c0db17cd4349ed0d702bef",
        "title": "行香归",
        "author": "白居易",
        "content": "出作行香客，归如坐夏僧。\n床前双草屦，檐下一纱灯。\n佩委腰无力，冠欹髮不胜。\n鸾台龙尾道，合尽少年登。",
        "dynasty": "唐",
        "collection_info": null
    },
    {
        "uuid": "3cac534a62d3b320c2bda5d8377a29cb",
        "title": "同王十七庶子李六员外郑二侍御同年四人游龙门有感而作",
        "author": "白居易",
        "content": "一曲悲歌酒一尊，同年零落几人存。\n世如阅水应堪叹，名是浮云岂足论。\n各从仕禄休明代，共感平生知己恩。\n今日与君重上处，龙门不是旧龙门。",
        "dynasty": "唐",
        "collection_info": null
    },
    {
        "uuid": "7ae2be003b09086af419ab2b7e50cda4",
        "title": "池上小宴问程秀才",
        "author": "白居易",
        "content": "洛下林园好自知，江南景物闇相随。\n净淘红粒罯香饭，薄切紫鳞烹水葵。\n雨滴篷声青雀舫，浪摇花影白莲池。\n停杯一问苏州客，何似吴松江上时。",
        "dynasty": "唐",
        "collection_info": null
    },
    {
        "uuid": "200cb15ad90e5fe0dfab9485bc6499e0",
        "title": "桥亭卯饮",
        "author": "白居易",
        "content": "卯时偶饮斋时卧，林下高桥桥上亭。\n松影过窗眠始觉，竹风吹面醉初醒。\n就荷叶上包鱼鲊，当石渠中浸酒缾。\n生计悠悠身兀兀，甘从妻唤作刘伶。",
        "dynasty": "唐",
        "collection_info": null
    },
    {
        "uuid": "474ef135fade86fe3487ef38c508c1b5",
        "title": "舟中夜坐",
        "author": "白居易",
        "content": "潭边霁后多清景，桥下凉来足好风。\n秋鹤一双船一隻，夜深相伴月明中。",
        "dynasty": "唐",
        "collection_info": null
    },
    {
        "uuid": "cade9145ea3e053dc78edb6b19b8865b",
        "title": "戏和微之荅窦七行军之作",
        "author": "白居易",
        "content": "旌钺从櫜鞬，宾僚礼数全。\n夔龙来要地，鹓鹭下辽天。\n赭汗骑骄马，青娥舞醉仙。\n合成江上作，散到洛中传。\n陋巷能无酒，贫池亦有船。\n春装秋未寄，谩道有闲钱。",
        "dynasty": "唐",
        "collection_info": null
    },
    {
        "uuid": "76e660e2c9d8237d53c4f14eecadd92b",
        "title": "闲忙",
        "author": "白居易",
        "content": "奔走朝行内，栖迟林墅间。\n多因病后退，少及健时还。\n斑白霜侵鬓，苍黄日下山。\n闲忙俱过日，忙挍不如闲。",
        "dynasty": "唐",
        "collection_info": null
    },
    {
        "uuid": "c3c1cd4c45d4cd41698e7221215c4474",
        "title": "西风",
        "author": "白居易",
        "content": "西风来几日，一叶已先飞。\n新霁乘轻屐，初凉换熟衣。\n浅渠销慢水，疎竹漏斜晖。\n薄暮青苔巷，家僮引鹤归。",
        "dynasty": "唐",
        "collection_info": null
    },
    {
        "uuid": "b8a0aa85c5b9f649d3dea92e31fc2281",
        "title": "题西亭",
        "author": "白居易",
        "content": "多见朱门富贵人，林园未毕即无身。\n我今幸作西亭主，已见池塘五度春。",
        "dynasty": "唐",
        "collection_info": null
    },
    {
        "uuid": "84eef3bc78344e288b185987f5f4e917",
        "title": "观游鱼",
        "author": "白居易",
        "content": "绕池闲步看鱼游，正值儿童弄钓舟。\n一种爱鱼心各异，我来施食尔垂钩。",
        "dynasty": "唐",
        "collection_info": null
    },
    {
        "uuid": "46eeb0966e990cd3d8d5f088412855ce",
        "title": "看采莲",
        "author": "白居易",
        "content": "小桃闲上小莲船，半采红莲半白莲。\n不似江南恶风浪，芙蓉池在卧床前。",
        "dynasty": "唐",
        "collection_info": null
    },
    {
        "uuid": "8fe4bddf9ca1d652e867d06e19fa1ce8",
        "title": "看采菱",
        "author": "白居易",
        "content": "菱池如镜净无波，白点花稀青角多。\n时唱一声新水调，谩人道是采菱歌。",
        "dynasty": "唐",
        "collection_info": null
    },
    {
        "uuid": "1e9d5c7cbb48cf3b39bdb488d95ea7bb",
        "title": "夭老",
        "author": "白居易",
        "content": "早世身如风裏烛，暮年髮似镜中丝。\n谁人断得人间事，少夭堪伤老又悲。",
        "dynasty": "唐",
        "collection_info": null
    },
    {
        "uuid": "c9e9d4a1a41cc320b321d8801fccd223",
        "title": "秋池",
        "author": "白居易",
        "content": "洗浪清风透水霜，水边闲坐一绳床。\n眼尘心垢见皆尽，不是秋池是道场。",
        "dynasty": "唐",
        "collection_info": null
    },
    {
        "uuid": "dbcc5a92d521e19620d83a4f4e32a985",
        "title": "登天宫阁",
        "author": "白居易",
        "content": "午时乘兴出，薄暮未能还。\n高上烟中阁，平看雪后山。\n委形羣动裏，任性一生间。\n洛下多闲客，其中我最闲。",
        "dynasty": "唐",
        "collection_info": null
    },
    {
        "uuid": "19d9852a814056ca96cd45acf4484116",
        "title": "新雪二首 一",
        "author": "白居易",
        "content": "不思北省烟霄地，不忆南宫风月天。\n唯忆静恭杨阁老，小园新雪暖炉前。",
        "dynasty": "唐",
        "collection_info": null
    },
    {
        "uuid": "9f4c422940f1af0799e2e3b296a3efcb",
        "title": "新雪二首 二",
        "author": "白居易",
        "content": "不思朱雀街东鼓，不忆青龙寺后钟。\n唯忆夜深新雪后，新昌台上七株松。",
        "dynasty": "唐",
        "collection_info": null
    },
    {
        "uuid": "a2d5f815b50bb45bafcafd6494e5f487",
        "title": "日高卧",
        "author": "白居易",
        "content": "怕寒放懒日高卧，临老谁言牵率身。\n夹幕绕房深似洞，重裀衬枕暖于春。\n小青衣动桃根起，嫩绿醅浮竹叶新。\n未裹头前倾一醆，何如衝雪趂朝人。",
        "dynasty": "唐",
        "collection_info": null
    },
    {
        "uuid": "fd6280290bbf4bbb98848e9f5a303d6a",
        "title": "和微之任校书郎日过三乡",
        "author": "白居易",
        "content": "三乡过日君年几，今日君年五十余。\n不独年催身亦变，校书郎变作尚书。",
        "dynasty": "唐",
        "collection_info": null
    },
    {
        "uuid": "33051096f3c7da606900956f3a4fd4f4",
        "title": "和微之十七与君别及陇月花枝之咏",
        "author": "白居易",
        "content": "别时十七今头白，恼乱君心三十年。\n垂老休吟花月句，恐君更结后身缘。",
        "dynasty": "唐",
        "collection_info": null
    },
    {
        "uuid": "672846c10f8d509b067d280031468333",
        "title": "和微之叹槿花",
        "author": "白居易",
        "content": "朝荣殊可惜，暮落实堪嗟。\n若向花中比，犹应胜眼花。",
        "dynasty": "唐",
        "collection_info": null
    },
    {
        "uuid": "ce91b1e0291d6dbffe2ab828947ed064",
        "title": "思往喜今",
        "author": "白居易",
        "content": "忆除司马向江州，及此凡经十五秋。\n虽在簪裾从俗累，半寻山水是闲游。\n谪居终带乡关思，领郡犹分邦国忧。\n争似如今作宾客，都无一念到心头。",
        "dynasty": "唐",
        "collection_info": null
    },
    {
        "uuid": "33ef4e1c53fbbce864700096918405a3",
        "title": "题平泉薛家雪堆庄",
        "author": "白居易",
        "content": "怪石千年应自结，灵泉一带是谁开。\n蹙为宛转青蛇项，喷作玲珑白雪堆。\n赤日旱天长看雨，玄阴腊月亦闻雷。\n所嗟地去都门远，不得肩舁每日来。",
        "dynasty": "唐",
        "collection_info": null
    },
    {
        "uuid": "0591d4de3dfd3f641fe2d5a1242fb93c",
        "title": "和微之道保生三日",
        "author": "白居易",
        "content": "相看鬓似丝，始作弄璋诗。\n且有承家望，谁论得力时。\n莫兴三日叹，犹胜七年迟。\n我未能忘喜，君应不合悲。\n嘉名称道保，乞姓号崔儿。\n但恐持相并，蒹葭琼树枝。",
        "dynasty": "唐",
        "collection_info": null
    },
    {
        "uuid": "508a7eaa708fc83898a52b2bebb163d7",
        "title": "哭皇甫七郎中",
        "author": "白居易",
        "content": "志业过玄晏，词华似祢衡。\n多才非福禄，薄命是聪明。\n不得人间寿，还留身后名。\n涉江文一首，便可敌公卿。",
        "dynasty": "唐",
        "collection_info": null
    },
    {
        "uuid": "26037d776095e415048b33a24ec88426",
        "title": "晚起",
        "author": "白居易",
        "content": "烂熳朝眠后，频伸晚起时。\n暖炉生火早，寒镜裹头迟。\n融雪煎香茗，调酥煮乳糜。\n慵馋还自哂，快活亦谁知。\n酒性温无毒，琴声淡不悲。\n荣公三乐外，仍弄小男儿。",
        "dynasty": "唐",
        "collection_info": null
    },
    {
        "uuid": "d6ba7b3f2c627cdcff169701dfc3e4bf",
        "title": "疑梦二首 一",
        "author": "白居易",
        "content": "莫惊宠辱虚忧喜，莫计恩讐浪苦辛。\n黄帝孔丘无处问，安知不是梦中身。",
        "dynasty": "唐",
        "collection_info": null
    },
    {
        "uuid": "7ceeaf1fde2210a64337adea24f316db",
        "title": "疑梦二首 二",
        "author": "白居易",
        "content": "鹿疑郑相终难辨，蝶化庄生讵可知。\n假使如今不是梦，能长于梦几多时。",
        "dynasty": "唐",
        "collection_info": null
    },
    {
        "uuid": "720a7feaaa0aaec74e51989e106acc20",
        "title": "夜宴惜别",
        "author": "白居易",
        "content": "笙歌旖旎曲终头，转作离声满坐愁。\n筝怨朱弦从此断，烛啼红泪为谁流。\n夜长似岁欢宜尽，醉未如泥饮莫休。\n何况鸡鸣即须别，门前风雨冷修修。",
        "dynasty": "唐",
        "collection_info": null
    },
    {
        "uuid": "f4ce80fc75197828de55230478060977",
        "title": "归来二周岁",
        "author": "白居易",
        "content": "归来二周岁，二岁似须臾。\n池藕重生叶，林鸦再引雏。\n时丰实仓廪，春暖葺庖厨。\n更作三年计，三年身健无。",
        "dynasty": "唐",
        "collection_info": null
    },
    {
        "uuid": "5df7e39f0bc9c9fc65036693369137d5",
        "title": "吾土",
        "author": "白居易",
        "content": "身心安处为吾土，岂限长安与洛阳。\n水竹花前谋活计，琴诗酒裏到家乡。\n荣先生老何妨乐，楚接舆歌未必狂。\n不用将金买庄宅，城东无主是春光。",
        "dynasty": "唐",
        "collection_info": null
    },
    {
        "uuid": "4acf961d2a518ad6ed8e2ea00fb0d782",
        "title": "题岐王旧山池石壁",
        "author": "白居易",
        "content": "树深藤老竹迴环，石壁重重锦翠斑。\n俗客看来犹解爱，忙人到此亦须闲。\n况当霁景凉风后，如在千岩万壑间。\n黄绮更归何处去，洛阳城内有商山。",
        "dynasty": "唐",
        "collection_info": null
    },
    {
        "uuid": "22c2ca93ecc3f74793abfc1e1d969c79",
        "title": "病眼花",
        "author": "白居易",
        "content": "头风目眩乘衰老，祗有增加岂有瘳。\n花发眼中犹足怪，柳生肘上亦须休。\n大窠罗绮看纔辨，小字文书见便愁。\n必若不能分黑白，却应无悔復无尤。",
        "dynasty": "唐",
        "collection_info": null
    },
    {
        "uuid": "eca4a1f758e1fb38a1ffbfe2cb79ba53",
        "title": "早饮醉中除河南尹敕到",
        "author": "白居易",
        "content": "雪拥衡门水满池，温炉卯后暖寒时。\n绿醅新酎尝初醉，黄纸除书到不知。\n厚俸自来诚忝滥，老身欲起尚迟疑。\n应须了却丘中计，女嫁男婚三径资。",
        "dynasty": "唐",
        "collection_info": null
    },
    {
        "uuid": "cedfb8bf67bb999d3fdb920439be246b",
        "title": "除夜",
        "author": "白居易",
        "content": "病眼少眠非守岁，老心多感又临春。\n火销灯尽天明后，便是平头六十人。",
        "dynasty": "唐",
        "collection_info": null
    },
    {
        "uuid": "022c54b6d2cb0b0d6549e3725d5b9bb2",
        "title": "府西池",
        "author": "白居易",
        "content": "柳无气力枝先动，池有波纹冰尽开。\n今日不知谁计会，春风春水一时来。",
        "dynasty": "唐",
        "collection_info": null
    },
    {
        "uuid": "2ab9b91fa1d142c1298fe12f4f4842fe",
        "title": "天津桥",
        "author": "白居易",
        "content": "津桥东北斗亭西，到此令人诗思迷。\n眉月晚生神女浦，脸波春傍窈娘堤。\n柳丝褭褭风缲出，草缕茸茸雨剪齐。\n报道前驱少呼喝，恐惊黄鸟不成啼。",
        "dynasty": "唐",
        "collection_info": null
    },
    {
        "uuid": "1e7f8481d189ec015f143d4a4d46924d",
        "title": "不准拟二首 一",
        "author": "白居易",
        "content": "篮轝腾腾一老夫，褐裘乌帽白髭鬚。\n早衰饶病多蔬食，筋力消磨合有无。\n不准拟身年六十，上山仍未要人扶。",
        "dynasty": "唐",
        "collection_info": null
    },
    {
        "uuid": "eeb994f7a36a3c72de982f7f09307ef1",
        "title": "不准拟二首 二",
        "author": "白居易",
        "content": "忆昔谪居炎瘴地，巴猿引哭虎随行。\n多于贾谊长沙苦，小挍潘安白髮生。\n不准拟身年六十，游春犹自有心情。",
        "dynasty": "唐",
        "collection_info": null
    },
    {
        "uuid": "3950812e4446eb61fa79e612d309cf11",
        "title": "府中夜赏",
        "author": "白居易",
        "content": "樱桃厅院春偏好，石井栏堂夜更幽。\n白粉墙头花半出，绯纱烛下水平流。\n闲留宾客尝新酒，醉领笙歌上小舟。\n舞袖飘飖棹容与，忽疑身是梦中游。",
        "dynasty": "唐",
        "collection_info": null
    },
    {
        "uuid": "61e30484ddfdc90ef6267caab1e30f80",
        "title": "府西池北新葺水斋即事招宾偶题十六韵",
        "author": "白居易",
        "content": "缭绕府西面，潺湲池北头。\n凿开明月峡，决破白苹洲。\n清浅漪澜急，夤缘浦屿幽。\n直衝行径断，平入卧斋流。\n石迭青棱玉，波翻白片鸥。\n喷时千点雨，澄处一泓油。\n绝境应难别，同心岂易求。\n少逢人爱翫，多是我淹留。\n夹岸铺长簟，当轩泊小舟。\n枕前看鹤浴，床下见鱼游。\n洞户斜开扇，疎帘半上钩。\n紫浮萍泛泛，碧亚竹修修。\n读罢书仍展，碁终局未收。\n午茶能散睡，卯酒善销愁。\n檐雨晚初霁，窗风凉欲休。\n谁能伴老尹，时復一闲游。",
        "dynasty": "唐",
        "collection_info": null
    },
    {
        "uuid": "810498b99147127de94537856bc71486",
        "title": "哭崔儿",
        "author": "白居易",
        "content": "掌珠一颗儿三岁，鬓雪千茎父六旬。\n岂料汝先为异物，常忧吾不见成人。\n悲肠自断非因劒，啼眼加昏不是尘。\n怀抱又空天默默，依前重作邓攸身。",
        "dynasty": "唐",
        "collection_info": null
    },
    {
        "uuid": "98371803231e030fc7253b7657403416",
        "title": "初丧崔儿报微之晦叔",
        "author": "白居易",
        "content": "书报微之晦叔知，欲题崔字泪先垂。\n世间此恨偏敦我，天下何人不哭儿。\n蝉老悲鸣抛蜕后，龙眠惊觉失珠时。\n文章十帙官三品，身后传谁庇荫谁。",
        "dynasty": "唐",
        "collection_info": null
    },
    {
        "uuid": "5bfcbc5d960b9d4cfdac7b846d8693e3",
        "title": "府斋感怀酬梦得",
        "author": "白居易",
        "content": "府伶呼唤争先到，家酝提携动輙随。\n合是人生开眼日，自当年老敛眉时。\n丹砂炼作三铢土，玄髮看成一把丝。\n劳寄新诗远安慰，不闻枯树再生枝。",
        "dynasty": "唐",
        "collection_info": null
    },
    {
        "uuid": "e0aba39deb3eeeb2ba5de1f4884cb8e0",
        "title": "斋居",
        "author": "白居易",
        "content": "香火多相对，荤腥久不尝。\n黄耆数匙粥，赤箭一瓯汤。\n厚俸将何用，闲居不可忘。\n明年官满后，拟买雪堆庄。",
        "dynasty": "唐",
        "collection_info": null
    },
    {
        "uuid": "be4d4038fe39b6943fd2df147369b11c",
        "title": "与诸道者同游二室至九龙潭作",
        "author": "白居易",
        "content": "喜逢二室游仙子，厌作三川守土臣。\n举手摩挲潭上石，开襟斗薮府中尘。\n他日终为独往客，今朝未是自由身。\n若言尹是嵩山主，三十六峰应笑人。",
        "dynasty": "唐",
        "collection_info": null
    },
    {
        "uuid": "005dba8075ce57526d8bedb2186854db",
        "title": "履道池上作",
        "author": "白居易",
        "content": "家池动作经旬别，松竹琴鱼好在无。\n树暗小巢藏巧妇，渠荒新叶长慈姑。\n不因车马时时到，岂觉林园日日芜。\n犹喜春深公事少，每来花下得踟蹰。",
        "dynasty": "唐",
        "collection_info": null
    },
    {
        "uuid": "0aa612d9773294514456bc381026f42b",
        "title": "六十拜河南尹",
        "author": "白居易",
        "content": "六十河南尹，前途足可知。\n老应无处避，病不与人期。\n幸遇芳菲日，犹富强健时。\n万金何假藉，一醆莫推辞。\n流水光阴急，浮云富贵迟。\n人间若无酒，尽合鬓成丝。",
        "dynasty": "唐",
        "collection_info": null
    },
    {
        "uuid": "f24b2f0490504a8e265206453f8fd46d",
        "title": "重修府西水亭院",
        "author": "白居易",
        "content": "因下疏为沼，随高筑作台。\n龙门分水入，金谷取花栽。\n绕岸行初匝，凭轩立未迴。\n园西有池位，留与后人开。",
        "dynasty": "唐",
        "collection_info": null
    },
    {
        "uuid": "4ab186a188057e601f9cfa6a8a414e6f",
        "title": "与诸公同出城观稼",
        "author": "白居易",
        "content": "老尹醉醺醺，来随年少羣。\n不忧头似雪，但喜稼如云。\n岁望千箱积，秋怜五谷分。\n何人知帝力，尧舜正为君。",
        "dynasty": "唐",
        "collection_info": null
    },
    {
        "uuid": "2c7be331646ab78992914127f807dca2",
        "title": "水堂醉卧问杜三十一",
        "author": "白居易",
        "content": "闻君洛下住多年，何处春流最可怜？为问魏王堤岸下，何如同德寺门前。\n无妨水色堪闲翫，不得泉声伴醉眠。\n那似此堂帘幕底，连明连夜碧潺湲。",
        "dynasty": "唐",
        "collection_info": null
    },
    {
        "uuid": "dd527f7f0564209cf785b66b04dcee43",
        "title": "岁暮言怀",
        "author": "白居易",
        "content": "职与才相背，心将口自言。\n磨铅教切玉，驱鹤遣乘轩。\n只合居岩窟，何因入府门。\n年终若无替，转恐负君恩。",
        "dynasty": "唐",
        "collection_info": null
    },
    {
        "uuid": "a39f244243d1dd73f6fa518497787e8a",
        "title": "座中戏呈诸少年",
        "author": "白居易",
        "content": "衰容禁得无多酒，秋鬓新添几许霜。\n纵有风情应淡薄，假如老健莫夸张。\n兴来吟咏从成癖，饮后酣歌少放狂。\n不为倚官兼挟势，因何入得少年场。",
        "dynasty": "唐",
        "collection_info": null
    },
    {
        "uuid": "ea07508ad8485f67c324db4aebbfce73",
        "title": "雪后早过天津桥偶呈诸客",
        "author": "白居易",
        "content": "官桥晴雪晓峩峩，老尹行吟独一过。\n紫绶相辉应不恶，白鬚同色復如何。\n悠扬短景凋年急，牢落衰情感事多。\n犹赖洛中饶醉客，时时䛏我唤笙歌。",
        "dynasty": "唐",
        "collection_info": null
    },
    {
        "uuid": "973fa7f638d09f4529bf5bffc10ea126",
        "title": "新制绫袄成感而有咏",
        "author": "白居易",
        "content": "水波文袄造新成，绫软绵匀温復轻。\n晨兴好拥向阳坐，晚出宜披蹋雪行。\n鹤氅毳疎无实事，木棉花冷得虚名。\n宴安往往欢侵夜，卧稳昏昏睡到明。\n百姓多寒无可救，一身独暖亦何情。\n心中为念农桑苦，耳裏如闻饥冻声。\n争得大裘长万丈，与君都盖洛阳城。",
        "dynasty": "唐",
        "collection_info": null
    },
    {
        "uuid": "6c3dc635ba86502ad671daad02fd1dce",
        "title": "早春雪后赠洛阳李长官长水郑明府二同年",
        "author": "白居易",
        "content": "献岁晴和风景新，铜駞街郭暖无尘。\n府庭共贺三川雪，县道分行百里春。\n朱绂洛阳官位屈，青袍长水俸钱贫。\n有何功德纡金紫，若比同年是幸人。",
        "dynasty": "唐",
        "collection_info": null
    },
    {
        "uuid": "32a271b5aac23331e329f91b6a36bb4d",
        "title": "醉吟",
        "author": "白居易",
        "content": "醉来忘渴復忘饥，冠带形骸杳若遗。\n耳底斋钟初过后，心头卯酒未消时。\n临风朗咏从人听，看雪闲行任马迟。\n应被众疑公事慢，承前府尹不吟诗。",
        "dynasty": "唐",
        "collection_info": null
    },
    {
        "uuid": "2565047144f9d3041d8c2a3846afd890",
        "title": "府酒五绝 变法",
        "author": "白居易",
        "content": "自惭到府来周岁，惠爱威棱一事无。\n唯是改张官酒法，渐从浊水作醍醐。",
        "dynasty": "唐",
        "collection_info": null
    },
    {
        "uuid": "fac33f7b27fbd08705d7f84f7c3b0b1d",
        "title": "府酒五绝 招客",
        "author": "白居易",
        "content": "日午微风且暮寒，春风冷峭雪干残。\n碧毡帐下红炉畔，试为来尝一醆看。",
        "dynasty": "唐",
        "collection_info": null
    },
    {
        "uuid": "68b15d32a5cd0d0d452267caa81d8a09",
        "title": "府酒五绝 辨味",
        "author": "白居易",
        "content": "甘露太甜非正味，醴泉虽洁不芳馨。\n桮中此物何人别，柔旨之中有典刑。",
        "dynasty": "唐",
        "collection_info": null
    },
    {
        "uuid": "155dd9615cd3ade0d18257c0dc33e270",
        "title": "府酒五绝 自劝",
        "author": "白居易",
        "content": "忆昔羁贫应举年，脱衣典酒曲江边。\n十千一斗犹赊饮，何况官供不着钱。",
        "dynasty": "唐",
        "collection_info": null
    },
    {
        "uuid": "511f13c2a3fc023b5a3cfcfcbee094fc",
        "title": "府酒五绝 谕妓",
        "author": "白居易",
        "content": "烛泪夜黏桃叶袖，酒痕春汚石榴裙。\n莫辞辛苦供欢宴，老后思量悔煞君。",
        "dynasty": "唐",
        "collection_info": null
    },
    {
        "uuid": "db0d4a4fad39689c7a3a9f07352edf60",
        "title": "晚归早出",
        "author": "白居易",
        "content": "筋力年年减，风光日日新。\n退衙归逼夜，拜表出侵晨。\n何处台无月，谁家池不春。\n莫言无胜地，自是少闲人。\n坐厌推囚案，行嫌引马尘。\n几时辞府印，却作自由身。",
        "dynasty": "唐",
        "collection_info": null
    },
    {
        "uuid": "5b994d39a952f8ca1e808555a3e82f2d",
        "title": "南龙兴寺残雪",
        "author": "白居易",
        "content": "南龙兴寺春晴后，缓步徐吟绕四廊。\n老趂风花应不称，闲寻松雪正相当。\n吏人引从多乘轝，宾客逢迎少下堂。\n不拟人间更求事，些些疎懒亦何妨。",
        "dynasty": "唐",
        "collection_info": null
    },
    {
        "uuid": "b9913c6ad514e6a63c888af07cc74cce",
        "title": "天宫阁早春",
        "author": "白居易",
        "content": "天宫高阁上何频，每上令人耳目新。\n前日晚登缘看雪，今朝晴望为迎春。\n林莺何处吟筝柱，墙柳谁家晒曲尘。\n可惜三川虚作主，风光不属白头人。",
        "dynasty": "唐",
        "collection_info": null
    },
    {
        "uuid": "9d3050ee82a0778297c9d02bbf2fe97d",
        "title": "履道居三首 一",
        "author": "白居易",
        "content": "莫嫌地窄林亭小，莫厌贫家活计微。\n大有高门鏁宽宅，主人到老不曾归。",
        "dynasty": "唐",
        "collection_info": null
    },
    {
        "uuid": "ca02d3c864ffdba6285dc09c4ba981ab",
        "title": "履道居三首 二",
        "author": "白居易",
        "content": "东里素帷犹未彻，南邻丹旐又新悬。\n衡门蜗舍自惭媿，收得身来已五年。",
        "dynasty": "唐",
        "collection_info": null
    },
    {
        "uuid": "5444ddf7f1cbf05d1b3847b4ce8c580f",
        "title": "履道居三首 三",
        "author": "白居易",
        "content": "世事平分众所知，何尝苦乐不相随。\n唯余耽酒狂歌客，只有乐时无苦时。",
        "dynasty": "唐",
        "collection_info": null
    },
    {
        "uuid": "a1b2803ebea660e0eead895c8094d62b",
        "title": "和梦得冬日晨兴",
        "author": "白居易",
        "content": "漏传初五点，鸡报第三声。\n帐下从容起，窗间昽{日怱}明。\n照书灯未灭，暖酒火重生。\n理曲弦歌动，先闻唱渭城。",
        "dynasty": "唐",
        "collection_info": null
    },
    {
        "uuid": "10828b6c80793db34b7dde60d949ade9",
        "title": "雪夜对酒招客",
        "author": "白居易",
        "content": "帐小青毡暖，桮香[绿]蚁新。\n醉怜今夜月，欢忆去年人。\n闇落灯花烬，闲生草座尘。\n慇懃报弦管，明日有嘉宾。",
        "dynasty": "唐",
        "collection_info": null
    },
    {
        "uuid": "346397d215a8fc4a8677afef79f3dd5c",
        "title": "赠晦叔忆梦得",
        "author": "白居易",
        "content": "自别崔公四五秋，因何临老转风流。\n归来不说秦中事，歇定唯谋洛下游。\n酒面浮花应是喜，歌眉敛黛不关愁。\n得君更有无厌意，犹恨尊前欠老刘。",
        "dynasty": "唐",
        "collection_info": null
    },
    {
        "uuid": "f0ddac8619b04ce959f3d0d1bb00195e",
        "title": "醉后重赠晦叔",
        "author": "白居易",
        "content": "老伴知君少，欢情向我偏。\n无论疎与数，相见輙欣然。\n各以诗成癖，俱因酒得仙。\n笑迴青眼语，醉并白头眠。\n岂是今投分，多疑宿结缘。\n人间更何事，携手送衰年。",
        "dynasty": "唐",
        "collection_info": null
    },
    {
        "uuid": "a4e36d5743647b096848be842cbf345a",
        "title": "睡觉",
        "author": "白居易",
        "content": "星河耿耿漏绵绵，月闇灯微欲曙天。\n转枕频伸书帐下，披裘箕踞火炉前。\n老眠早觉常残夜，病力先衰不待年。\n五欲已销诸念息，世间无境可勾牵。",
        "dynasty": "唐",
        "collection_info": null
    },
    {
        "uuid": "c16ea23c6918ac06bb8ae538db5f2bbe",
        "title": "咏兴五首 解印出公府",
        "author": "白居易",
        "content": "解印出公府，斗薮尘土衣。\n百吏放尔散，双鹤随我归。\n归来履道宅，下马入柴扉。\n马嘶返旧枥，鹤舞还故池。\n鸡犬何忻忻，隣里亦依依。\n年颜老去日，生计胜前时。\n有帛御冬寒，有谷防岁饥。\n饱于东方朔，乐于荣启期。\n人生且如此，此外吾不知。",
        "dynasty": "唐",
        "collection_info": null
    },
    {
        "uuid": "7a803d5bc111d8996176f94d95e53bf4",
        "title": "咏兴五首 出府归吾庐",
        "author": "白居易",
        "content": "出府归吾庐，静然安且逸。\n更无客干谒，时有僧问疾。\n家僮十余人，枥马三四匹。\n慵发经旬卧，兴来连日出。\n出游爱何处，嵩碧伊瑟瑟。\n况有清和天，正当疎散日。\n身闲自为贵，何必居荣秩。\n心足即非贫，岂唯金满室。\n吾观权势者，苦以身徇物。\n炙手外炎炎，履冰中栗栗。\n朝饥口忘味，夕惕心忧失。\n但有富贵名，而无富贵实。",
        "dynasty": "唐",
        "collection_info": null
    },
    {
        "uuid": "eec5881ed73faeca96c928e2a9478e6e",
        "title": "咏兴五首 池上有小舟",
        "author": "白居易",
        "content": "池上有小舟，舟中有胡床。\n床前有新酒，独酌还独尝。\n熏若春日气，皎如秋水光。\n可洗机巧心，可荡尘垢肠。\n岸曲舟行迟，一曲进一觞。\n未知几曲醉，醉入无何乡。\n寅缘潭岛间，水竹深青苍。\n身闲心无事，白日为我长。\n我若未忘世，虽闲心亦忙。\n世若未忘我，虽退身难藏。\n我今异于是，身世交相忘。",
        "dynasty": "唐",
        "collection_info": null
    },
    {
        "uuid": "f94794327f4a4373d728ef108c650cf5",
        "title": "咏兴五首 四月池水满",
        "author": "白居易",
        "content": "四月池水满，龟游鱼跃出。\n吾亦爱吾池，池边开一室。\n人鱼虽异族，其乐归于一。\n且与尔为徒，逍遥同过日。\n尔无羡沧海，蒲藻可委质。\n吾亦忘青云，衡茅足容膝。\n况吾与尔辈，本非蛟龙匹。\n假如云雨来，祗是池中物。",
        "dynasty": "唐",
        "collection_info": null
    },
    {
        "uuid": "fcbbf44675867a58486bf13eb337ed3b",
        "title": "咏兴五首 小庭亦有月",
        "author": "白居易",
        "content": "小庭亦有月，小院亦有花。\n可怜好风景，不解嫌贫家。\n菱角执笙簧，谷儿抹琵琶。\n红绡信手舞，紫绡随意歌。\n邨歌与社舞，客哂主人夸。\n但问乐不乐，岂在钟鼓多。\n客告暮将归，主称日未斜。\n请客稍深酌，愿见朱颜酡。\n客知主意厚，分数随口加。\n堂上烛未秉，座中冠已峩。\n左顾短红袖，右命小青娥。\n长跪谢贵客，蓬门劳见过。\n客散有余兴，醉卧独吟哦。\n幕天而席地，谁奈刘伶何。",
        "dynasty": "唐",
        "collection_info": null
    },
    {
        "uuid": "2b645c25e101d182466386e2b74430b8",
        "title": "秋凉闲卧",
        "author": "白居易",
        "content": "残暑昼犹长，早凉秋尚嫩。\n露荷散清香，风竹含疎韵。\n幽闲竟日卧，衰病无人问。\n薄暮宅门前，槐花深一寸。",
        "dynasty": "唐",
        "collection_info": null
    },
    {
        "uuid": "60b3c80f3780fb1896320cdc75b998da",
        "title": "酬思黯相公见过弊居戏赠",
        "author": "白居易",
        "content": "轩盖光照地，行人为裴回。\n呼传君子出，乃是故人来。\n访我入穷巷，引君登小台。\n台前多竹树，池上无尘埃。\n贫家何所有，新酒三两桮。\n停杯欵曲语，上马復迟迴。\n留守不外宿，日斜宫漏催。\n但留金刀赠，未接玉山颓。\n家酝不敢惜，待君来即开。\n邨妓不辞出，恐君冁然咍。",
        "dynasty": "唐",
        "collection_info": null
    },
    {
        "uuid": "8d70d5cee92382f15410738d8affd30d",
        "title": "再授宾客分司",
        "author": "白居易",
        "content": "优稳四皓官，清崇三品列。\n伊予再尘忝，内媿非才哲。\n俸钱七八万，给受无虚月。\n分命在东司，又不劳朝谒。\n既资闲养疾，亦赖慵藏拙。\n宾友得从容，琴觞恣怡悦。\n乘篮城外去，繫马花前歇。\n六游金谷春，五看龙门雪。\n吾若默无语，安知吾快活。\n吾欲更尽言，復恐人豪夺。\n应为时所笑，苦惜分司阙。\n但问适意无，岂论官冷热。",
        "dynasty": "唐",
        "collection_info": null
    },
    {
        "uuid": "a15d93a73c8eca6a8d8ce9d4b17cedc7",
        "title": "把酒",
        "author": "白居易",
        "content": "把酒仰问天，古今谁不死。\n所贵未死间，少忧多欢喜。\n穷通谅在天，忧喜即由己。\n是故达道人，去彼而取此。\n勿言未富贵，久忝居禄仕。\n借问宗族间，几人拖金紫。\n勿忧渐衰老，且喜加年纪。\n试数班行中，几人及暮齿。\n朝飱不过饱，五鼎徒为尔。\n夕寝止求安，一衾而已矣。\n此外皆长物，于我云相似。\n有子不留金，何况兼无子。",
        "dynasty": "唐",
        "collection_info": null
    },
    {
        "uuid": "422f60f51fd002f6f7ace8dd29a3f789",
        "title": "首夏",
        "author": "白居易",
        "content": "林静蚊未生，池静蛙未鸣。\n景长天气好，竟日和且清。\n春禽余咔在，夏木新阴成。\n兀尔水边坐，翛然桥上行。\n自问一何适，身闲官不轻。\n料钱随月用，生计逐日营。\n食饱惭伯夷，酒足媿渊明。\n寿倍颜氏子，富百黔娄生。\n有一即为乐，况吾四者幷。\n所以私自慰，虽老有心情。",
        "dynasty": "唐",
        "collection_info": null
    },
    {
        "uuid": "d23129fc2872212f7a3d342aef55084e",
        "title": "代鹤",
        "author": "白居易",
        "content": "我本海上鹤，偶逢江南客。\n感君一顾恩，同来洛阳陌。\n洛阳寡族类，皎皎唯两翼。\n貌是天与高，色非日浴白。\n主人诚可恋，其奈轩庭窄。\n饮啄杂鸡羣，年深损标格。\n故乡渺何处，云水重重隔。\n谁念深笼中，七换摩天翮。",
        "dynasty": "唐",
        "collection_info": null
    },
    {
        "uuid": "30bca6f2e48afcc2af7efeaed6d59138",
        "title": "立秋夕有怀梦得",
        "author": "白居易",
        "content": "露簟荻竹清，风扇蒲葵轻。\n一与故人别，再见新蝉鸣。\n是夕凉飙起，闲境入幽情。\n迴灯见栖鹤，隔竹闻吹笙。\n夜茶一两杓，秋吟三数声。\n所思渺千里，云外长洲城。",
        "dynasty": "唐",
        "collection_info": null
    },
    {
        "uuid": "400f38e7f7db951b3a4dae4c7c0f9004",
        "title": "哭崔常侍晦叔",
        "author": "白居易",
        "content": "顽贱一拳石，精珍百炼金。\n名价既相远，交分何其深。\n中诚一以合，外物不能侵。\n逶迤二十年，与世同浮沈。\n晚有退闲约，白首归云林。\n垂老忽相失，悲哉口语心。\n春日嵩高阳，秋夜清洛阴。\n丘园共谁卜，山水共谁寻。\n风月共谁赏，诗篇共谁吟。\n花开共谁看，酒熟共谁斟。\n惠死庄杜口，钟殁师废琴。\n道理使之然，从古非独今。\n吾道自此孤，我情安可任。\n唯将病眼泪，一洒秋风襟。",
        "dynasty": "唐",
        "collection_info": null
    },
    {
        "uuid": "f3958252abc77b8a831227a1cec2bf95",
        "title": "新秋晓兴",
        "author": "白居易",
        "content": "浊暑忽已退，清宵未全长。\n晨釭耿残焰，宿閤凝微香。\n喔喔鸡下树，辉辉日上梁。\n枕低茵席软，卧稳身入床。\n睡足景犹早，起初风乍凉。\n展张小屏幛，收拾生衣裳。\n还有惆怅事，迟迟未能忘。\n拂镜梳白髮，可怜冰照霜。",
        "dynasty": "唐",
        "collection_info": null
    },
    {
        "uuid": "af29bbe16be64ae23d413fe96801abac",
        "title": "秋日与张宾客舒着作同游龙门醉中狂歌凡二百三十八字",
        "author": "白居易",
        "content": "秋天高高秋光清，秋风褭褭秋虫鸣。\n嵩峰余霞锦绮卷，伊水细浪鳞甲生。\n洛阳闲客知无数，少出游山多在城。\n商岭老人自追逐，蓬丘逸士相逢迎。\n南出鼎门十八里，庄店逦迤桥道平。\n不寒不热好时节，鞍马稳快衣衫轻。\n并辔踟蹰下西岸，扣舷容与绕中汀。\n开怀旷达无所繫，触目胜绝不可名。\n荷衰欲黄荇犹绿，鱼乐自跃鸥不惊。\n翠藻蔓长孔雀尾，彩船橹急寒雁声。\n家酝一壶白玉液，野花数把黄金英。\n昼游四看西日暮，夜话三及东方明。\n暂停桮觞辍吟咏，我有狂言君试听。\n丈夫一生有二志，兼济独善难得幷。\n不能救疗生民病，即须先濯尘土缨。\n况吾头白眼已闇，终日戚促何所成。\n不如展眉开口笑，龙门醉卧香山行。",
        "dynasty": "唐",
        "collection_info": null
    },
    {
        "uuid": "d4616659c721a6a661cffce7814413ca",
        "title": "履信池樱桃岛上醉后走笔送别舒员外兼寄宗正李卿考功崔郎中",
        "author": "白居易",
        "content": "樱桃岛前春，去春花万枝。\n忽忆与宗卿闲饮日，又忆与考功狂醉时。\n岁晚无花空有叶，风吹满地干重迭。\n蹋叶悲秋復忆春，池边树下重殷勤。\n今朝一酌临寒水，此地三迴别故人。\n樱桃花，来春千万朵，来春共谁花下坐。\n不论崔李上青云，明日舒三亦抛我。",
        "dynasty": "唐",
        "collection_info": null
    },
    {
        "uuid": "d5b35616ed90708caa0f38faf10a5595",
        "title": "秋池独泛",
        "author": "白居易",
        "content": "萧疎秋竹篱，清浅秋风池。\n一隻短舫艇，一张斑鹿皮。\n皮上有野叟，手中持酒巵。\n半酣箕踞坐，自问身为谁。\n严子垂钓日，苏门长啸时。\n悠然意自得，意外何人知。",
        "dynasty": "唐",
        "collection_info": null
    },
    {
        "uuid": "0e9328e296683b52e60696cdc89a1138",
        "title": "冬日早起闲咏",
        "author": "白居易",
        "content": "水塘耀初旭，风竹飘余霰。\n幽境虽目前，不因闲不见。\n晨起对炉香，道经寻两卷。\n晚坐拂琴尘，秋思弹一遍。\n此外更无事，开尊时自劝。\n何必东风来，一桮春上面。",
        "dynasty": "唐",
        "collection_info": null
    },
    {
        "uuid": "42ed926692a31f302c0ff992c4d7b49b",
        "title": "岁暮",
        "author": "白居易",
        "content": "惨澹岁云暮，穷阴动经旬。\n霜风裂人面，冰雪摧车轮。\n而我当是时，独不知苦辛。\n晨炊廪有米，夕爨厨有薪。\n夹帽长覆耳，重裘宽裹身。\n加之一桮酒，煦妪如阳春。\n洛城士与庶，比屋多饥贫。\n何处炉有火，谁家甑无尘。\n如我饱暖者，百人无一人。\n安得不惭媿，放歌聊自陈。",
        "dynasty": "唐",
        "collection_info": null
    },
    {
        "uuid": "e17497ab9e17cb44917b9c12a8505417",
        "title": "南池早春有怀",
        "author": "白居易",
        "content": "朝游北桥上，晚憩南塘畔。\n西日雪全销，东风冰尽泮。\n簁簁鱼尾掉，瞥瞥鹅毛换。\n泥暖草芽生，沙虚泉脉散。\n晴芳冒苔岛，宿润侵蒲岸。\n洛下日初长，江南春欲半。\n时光共抛掷，人事堪嗟叹。\n倚棹忽寻思，去年池上伴。",
        "dynasty": "唐",
        "collection_info": null
    },
    {
        "uuid": "722805458983f811882b5de4f6864110",
        "title": "古意",
        "author": "白居易",
        "content": "脉脉復脉脉，美人千里隔。\n不见来几时，瑶草三四碧。\n玉琴声悄悄，鸾镜尘幂幂。\n昔为连理枝，今作分飞翮。\n寄书多不达，加饭终无益。\n心肠不自宽，衣带何由窄。",
        "dynasty": "唐",
        "collection_info": null
    },
    {
        "uuid": "7c7985462c06fbf590266d4f91935728",
        "title": "山游示小妓",
        "author": "白居易",
        "content": "双鬟垂未合，三十纔过半。\n本是绮罗人，今为山水伴。\n春泉共挥弄，好树同攀翫。\n笑容花底迷，酒思风前乱。\n红凝舞袖急，黛惨歌声缓。\n莫唱杨柳枝，无肠与君断。",
        "dynasty": "唐",
        "collection_info": null
    },
    {
        "uuid": "11ee67035c840c32c746a52d638936c3",
        "title": "神照禅师同宿",
        "author": "白居易",
        "content": "八年三月晦，山梨花满枝。\n龙门水西寺，夜与远公期。\n晏坐自相对，密语谁得知。\n前后际断处，一念不生时。",
        "dynasty": "唐",
        "collection_info": null
    },
    {
        "uuid": "29e6346e638bb177c3e334e6fed37b28",
        "title": "张常侍相访",
        "author": "白居易",
        "content": "西亭晚寂寞，莺散柳阴繁。\n水户帘不卷，风床席自翻。\n忽闻车马客，来访蓬蒿门。\n况是张常侍，安得不开尊。",
        "dynasty": "唐",
        "collection_info": null
    },
    {
        "uuid": "7adc1d6b603c075f51573d265fbb3466",
        "title": "早夏游宴",
        "author": "白居易",
        "content": "虽慵兴犹在，虽老心犹健。\n昨日山水游，今朝花酒宴。\n山榴艳似火，玉蘂飘如霰。\n荣落逐瞬迁，炎凉随刻变。\n未收木绵褥，已动蒲葵扇。\n且喜物与人，年年得相见。",
        "dynasty": "唐",
        "collection_info": null
    },
    {
        "uuid": "46a9591b9954644f96e74f174e18721e",
        "title": "感白莲花",
        "author": "白居易",
        "content": "白白芙蓉花，本生吴江濆。\n不与红者杂，色类自区分。\n谁移尔至此，姑苏白使君。\n初来苦顦顇，久乃芳氛氲。\n月月叶换叶，年年根生根。\n陈根与故叶，销化成泥尘。\n化者日已远，来者日復新。\n一为池中物，永别江南春。\n忽想西凉州，中有天宝民。\n埋殁汉父祖，孳生胡子孙。\n已忘乡土恋，岂念君亲恩。\n生人尚復尔，草木何足云。",
        "dynasty": "唐",
        "collection_info": null
    },
    {
        "uuid": "7c53e37d75c9b18832cce72e39964a73",
        "title": "咏所乐",
        "author": "白居易",
        "content": "兽乐在山谷，鱼乐在陂池。\n虫乐在深草，鸟乐在高枝。\n所乐虽不同，同归适其宜。\n不以彼易此，况论是与非。\n而我何所乐，所乐在分司。\n分司有何乐，乐哉人不知。\n官优有禄料，职散无羁縻。\n懒与道相近，钝将闲自随。\n昨朝拜表迴，今晚行香归。\n归来北窗下，解巾脱尘衣。\n冷泉灌我顶，暖水濯四肢。\n体中幸无疾，卧任清风吹。\n心中又无事，坐任白日移。\n或开书一篇，或引酒一巵。\n但得如今日，终身无厌时。",
        "dynasty": "唐",
        "collection_info": null
    },
    {
        "uuid": "4d7f63ef8e499986bf9e9d59fbf792f9",
        "title": "思旧",
        "author": "白居易",
        "content": "闲日一思旧，旧游如目前。\n再思今何在，零落归下泉。\n退之服硫黄，一病讫不痊。\n微之炼秋石，未老身溘然。\n杜子得丹诀，终日断腥羶。\n崔君夸药力，经冬不衣绵。\n或疾或暴夭，悉不过中年。\n唯予不服食，老命反迟延。\n况在少壮时，亦为嗜慾牵。\n但躭荤与血，不识汞与铅。\n饥来吞热物，渴来饮寒泉。\n诗役五藏神，酒汨三丹田。\n随日合破坏，至今粗完全。\n齿牙未缺落，肢体尚轻便。\n已开第七秩，饱食仍安眠。\n且进桮中物，其余皆付天。",
        "dynasty": "唐",
        "collection_info": null
    },
    {
        "uuid": "306c48ed41384d52ea2182e1237308c9",
        "title": "寄卢少尹",
        "author": "白居易",
        "content": "老诲心不乱，庄戒形太劳。\n生命既能保，死籍亦可逃。\n嘉肴与旨酒，信是腐肠膏。\n艳声与丽色，真为伐性刀。\n补养在积功，如裘集众毛。\n将欲致千里，可得差一毫。\n颜回何为者，簟瓢纔自给。\n肥醲不到口，年不登三十。\n张苍何为者，染爱浩无际。\n妾媵填后房，竟寿百余岁。\n苍寿有何德，回夭有何辜。\n谁谓具圣体，不如肥瓠躯。\n遂使世俗心，多疑仙道书。\n寄问卢先生，此理当何如。",
        "dynasty": "唐",
        "collection_info": null
    },
    {
        "uuid": "b972a605330707bfbcab04d95e0ef55f",
        "title": "池上清晨候皇甫郎中",
        "author": "白居易",
        "content": "晓景丽未热，晨飙鲜且凉。\n池幽绿苹合，霜洁白莲香。\n深扫竹间径，静拂松下床。\n玉柄鹤翎扇，银罂云母浆。\n屏除无俗物，瞻望唯清光。\n何人拟相访，嬴女从萧郎。",
        "dynasty": "唐",
        "collection_info": null
    },
    {
        "uuid": "9a6df2dd9795be2b1f4530bee6487bc9",
        "title": "咏怀",
        "author": "白居易",
        "content": "我知世无幻，了无干世意。\n世知我无堪，亦无责我事。\n由兹两相忘，因得长自遂。\n自遂意何如，闲官在闲地。\n闲地唯东都，东都少名利。\n闲官是宾客，宾客无牵累。\n嵇康日日懒，毕卓时时醉。\n酒肆夜深归，僧房日高睡。\n形安不劳苦，神泰无忧畏。\n从官三十年，无如今气味。\n鸿虽脱罗弋，鹤尚居禄位。\n唯此未忘怀，有时犹内媿。",
        "dynasty": "唐",
        "collection_info": null
    },
    {
        "uuid": "07569a71925025ce33849a6ce7510a7f",
        "title": "北窗三友",
        "author": "白居易",
        "content": "今日北窗下，自问何所为。\n欣然得三友，三友者为谁。\n琴罢輙举酒，酒罢輙吟诗。\n三友递相引，循环无已时。\n一弹惬中心，一咏畅四肢。\n犹恐中有间，以酒弥缝之。\n岂独吾拙好，古人多若斯。\n嗜诗有渊明，嗜琴有启期。\n嗜酒有伯伦，三人皆吾师。\n或乏儋石储，或穿带索衣。\n弦歌復觞咏，乐道知所归。\n三师去已远，高风不可追。\n三友游甚熟，无日不相随。\n左掷白玉巵，右拂黄金徽。\n兴酣不迭纸，走笔操狂词。\n谁能持此词，为我谢亲知。\n纵未以为是，岂以我为非。",
        "dynasty": "唐",
        "collection_info": null
    },
    {
        "uuid": "4d8a8e79234f8ff1a5795d57665d517a",
        "title": "吟四虽",
        "author": "白居易",
        "content": "酒酣后，歌歇时。\n请君添一酌，听我吟四虽。\n年虽老，犹少于韦长史。\n命虽薄，犹胜于郑长水。\n眼虽病，犹明于徐郎中。\n家虽贫，犹富于郭庶子。\n省躬审分何侥倖，值酒逢歌且欢喜。\n忘荣知足委天和，亦应得尽生生理。",
        "dynasty": "唐",
        "collection_info": null
    },
    {
        "uuid": "e694ab59dd1b8f43138f15e05b2d3f5b",
        "title": "裴侍中晋公以集贤林亭即事诗三十六韵见赠猥蒙征和才拙词繁輙广为五百言以伸酬献",
        "author": "白居易",
        "content": "三江路千里，五湖天一涯。\n何如集贤第，中有平津池。\n池胜主见觉，景新人未知。\n竹森翠琅玕，水深洞琉璃。\n水竹以为质，质立而文随。\n文之者何人，公来亲指麾。\n疏凿出人意，结构得地宜。\n灵襟一搜索，胜概无遁遗。\n因下张沼沚，依高筑阶基。\n嵩峰见数片，伊水分一支。\n南溪修且直，长波碧逶迤。\n北馆壮復丽，倒影红参差。\n东岛号晨光，杲曜迎朝曦。\n西岭名夕阳，杳暧留落晖。\n前有水心亭，动荡架涟漪。\n后有开阖堂，寒温变天时。\n幽泉镜泓澄，怪石山欹危。\n春葩雪漠漠，夏果珠离离。\n主人命方舟，宛在水中坻。\n亲宾次第至，酒乐前后施。\n解缆始登泛，山游仍水嬉。\n沿洄无滞碍，向背穷幽奇。\n瞥过远桥下，飘旋深涧陲。\n管弦去缥缈，罗绮来霏微。\n棹风逐舞迴，梁尘随歌飞。\n宴余日云暮，醉客未放归。\n高声索彩笺，大笑催金巵。\n唱和笔走疾，问荅桮行迟。\n一咏清两耳，一酣畅四肢。\n主客忘贵贱，不知俱是谁。\n客有诗魔者，吟哦不知疲。\n乞公残纸墨，一扫狂歌词。\n维云社稷臣，赫赫文武姿。\n十授丞相印，五建大将旗。\n四朝致勋华，一身冠皋夔。\n去年才七十，决赴悬车期。\n公志不可夺，君恩亦难希。\n从容就中道，俛僶来保釐。\n貂蝉虽未脱，鸾皇已不羁。\n历征今与古，独步无等夷。\n陆贾功业少，二疏官秩卑。\n乘舟范蠡惧，辟谷留侯饥。\n岂若公今日，身安家国肥。\n羊祜在汉南，空留岘首碑。\n柳恽在江南，祗赋汀洲诗。\n谢安入东山，但说携蛾眉。\n山简醉高阳，唯闻倒接䍦。\n岂如公今日，余力兼有之。\n愿公寿如山，安乐长在兹。\n愿我比蒲稗，永得相因依。",
        "dynasty": "唐",
        "collection_info": null
    },
    {
        "uuid": "5fbe2bbebfc9a4bc7433a1115dba4856",
        "title": "晚归香山寺因咏所怀",
        "author": "白居易",
        "content": "我年日已老，我身日已闲。\n闲出都门望，但见水与山。\n关塞碧岩岩，伊流清潺潺。\n中有古精舍，轩户无扃关。\n岸草歇可藉，径萝行可攀。\n朝随浮云出，夕与飞鸟还。\n吾道本迂拙，世途多险艰。\n尝闻嵇吕辈，尤悔生疎顽。\n巢悟入箕颍，皓知返商巅。\n岂唯乐肥遁，聊復祛忧患。\n吾亦从此去，终老伊嵩间。",
        "dynasty": "唐",
        "collection_info": null
    },
    {
        "uuid": "8079e9ec4bcd8de50cb67c42e52c9659",
        "title": "张常侍池凉夜闲讌赠诸公",
        "author": "白居易",
        "content": "竹桥新月上，水岸凉风至。\n对月五六人，管弦三两事。\n留连池上酌，款曲城外意。\n或啸或讴吟，谁知此闲味。\n迴看市朝客，矻矻趋名利。\n朝忙少游宴，夕困多眠睡。\n清凉属吾徒，相逢勿辞醉。",
        "dynasty": "唐",
        "collection_info": null
    },
    {
        "uuid": "8f66c20491863239ce830521744cc170",
        "title": "和皇甫郎中秋晓同登天宫阁言怀六韵",
        "author": "白居易",
        "content": "碧天忽已高，白日犹未短。\n玲珑晓楼阁，清脆秋丝管。\n张翰一桮酣，嵇康终日懒。\n尘中足忧累，云外多疎散。\n病木斧斤遗，冥鸿羁绁断。\n逍遥二三子，永愿为闲伴。",
        "dynasty": "唐",
        "collection_info": null
    },
    {
        "uuid": "0741c00999f86777fe3cc888fe4d082f",
        "title": "送吕漳州",
        "author": "白居易",
        "content": "今朝一壶酒，言送漳州牧。\n半自要闲游，爱花怜草绿。\n花前下鞍马，草上携丝竹。\n行客饮数桮，主人歌一曲。\n端居惜风景，屡出劳僮仆。\n独醉似无名，借君作题目。",
        "dynasty": "唐",
        "collection_info": null
    },
    {
        "uuid": "cbf143bb049cc7a37b0199e84bccb242",
        "title": "短歌曲",
        "author": "白居易",
        "content": "世人求富贵，多为奉嗜欲。\n盛衰不自由，得失常相逐。\n问君少年日，苦学将干禄。\n负笈尘中游，抱书雪前读。\n布衾不周体，藜茹纔充腹。\n三十登宦途，五十被朝服。\n奴温新挟纩，马肥初食粟。\n未敢议欢游，尚为名检束。\n耳目聋闇后，堂上调丝竹。\n牙齿缺落时，盘中堆酒肉。\n彼来此已去，外余中不足。\n少壮与荣华，相避如寒燠。\n青云去地远，白日经天速。\n从古无奈何，短歌听一曲。",
        "dynasty": "唐",
        "collection_info": null
    },
    {
        "uuid": "c237762a99ecc0394abf83ad8e644c3c",
        "title": "咏怀",
        "author": "白居易",
        "content": "高人乐丘园，中人慕官职。\n一事尚难成，两途安可得。\n遑遑干世者，多苦时命塞。\n亦有爱闲人，又为穷饿逼。\n我今幸双遂，禄仕兼游息。\n未尝羡荣华，不省劳心力。\n妻孥与婢仆，亦免愁衣食。\n所以吾一家，面无忧喜色。",
        "dynasty": "唐",
        "collection_info": null
    },
    {
        "uuid": "4146089e8a3d214dd977d175cba7ee10",
        "title": "府西亭纳凉归",
        "author": "白居易",
        "content": "避暑府西亭，晚归有闲思。\n夏浅蝉未多，绿槐阴满地。\n带宽衫解领，马稳人拢辔。\n面上有凉风，眼前无俗事。\n路经府门过，落日照官次。\n牵联缧绁囚，奔走尘埃吏。\n低眉悄不语，谁復知兹意。\n忆得五年前，晚衙时气味。",
        "dynasty": "唐",
        "collection_info": null
    },
    {
        "uuid": "d87b20ded7ed8203e073f65d470b48f3",
        "title": "老热",
        "author": "白居易",
        "content": "一饱百情足，一酣万事休。\n何人不衰老，我老心无忧。\n仕者拘职役，农者劳田畴。\n何人不苦热，我热身自由。\n卧风北窗下，坐月南池头。\n脑凉脱乌帽，足热濯清流。\n慵发昼高枕，兴来夜泛舟。\n何乃有余适，祗缘无过求。\n或问诸亲友，乐天是与不。\n亦无别言语，多道天悠悠。\n悠悠君不知，此味深且幽。\n但恐君知后，亦来从我游。",
        "dynasty": "唐",
        "collection_info": null
    },
    {
        "uuid": "213302572254f1dec797583bf26e64c6",
        "title": "新秋喜凉因寄兵部杨侍郎",
        "author": "白居易",
        "content": "外强火未退，中锐金方战。\n一夕风雨来，炎凉随数变。\n徐徐炎景度，稍稍凉飙扇。\n枕簟忽凄清，巾裳亦轻健。\n老夫纳秋候，心体殊安便。\n睡足一屈伸，搔首摩挲面。\n褰帘对池竹，幽寂如僧院。\n俯观游鱼羣，仰数浮云片。\n闲忙各有趣，彼此宁相见。\n昨日闻慕巢，召对延英殿。",
        "dynasty": "唐",
        "collection_info": null
    },
    {
        "uuid": "5bfb0097c637df50b80d81b72955085a",
        "title": "懒放二首呈刘梦得吴方之 一",
        "author": "白居易",
        "content": "青衣报平旦，呼我起盥栉。\n今早天气寒，郎君应不出。\n又无宾客至，何以销闲日。\n已向微阳前，暖酒开诗帙。",
        "dynasty": "唐",
        "collection_info": null
    },
    {
        "uuid": "e2ce87f27f03c07557dfeda2388d88c1",
        "title": "懒放二首呈刘梦得吴方之 二",
        "author": "白居易",
        "content": "朝怜一床日，暮爱一炉火。\n床暖日高眠，炉温夜深坐。\n雀罗门懒出，鹤髮头慵裹。\n除却刘与吴，何人来问我。",
        "dynasty": "唐",
        "collection_info": null
    },
    {
        "uuid": "86808f4647ed5a5370280243f84f93e2",
        "title": "六十六",
        "author": "白居易",
        "content": "病知心力减，老觉光阴速。\n五十八归来，今年六十六。\n鬓丝千万白，池草八九绿。\n童稚尽成人，园林半乔木。\n看山倚高石，引水穿深竹。\n虽有潺湲声，至今听未足。",
        "dynasty": "唐",
        "collection_info": null
    },
    {
        "uuid": "0b53eda42416044d4be0c27680beecc4",
        "title": "三适赠道友",
        "author": "白居易",
        "content": "褐绫袍厚暖，卧盖行坐披。\n紫毡履宽稳，蹇步颇相宜。\n足适已忘履，身适已忘衣。\n况我心又适，兼忘是与非。\n三适今为一，怡怡復熙熙。\n禅那不动处，混沌未凿时。\n此固不可说，为君强言之。",
        "dynasty": "唐",
        "collection_info": null
    },
    {
        "uuid": "1a7238f8af9c8c2ad94279b176a08b8b",
        "title": "洛阳春赠刘李二宾客",
        "author": "白居易",
        "content": "水南冠盖地，城东桃李园。\n雪消洛阳堰，春入永通门。\n淑景方霭霭，游人稍喧喧。\n年丰酒浆贱，日晏歌吹繁。\n中有老朝客，华髮暎朱轩。\n从容三两人，藉草开一尊。\n尊前春可惜，身外事勿论。\n明日期何处，杏花游赵村。",
        "dynasty": "唐",
        "collection_info": null
    },
    {
        "uuid": "bb4bb4c3151a29420b4b7ec9732a9388",
        "title": "寒食",
        "author": "白居易",
        "content": "人老何所乐，乐在归乡国。\n我归故园来，九度逢寒食。\n故园在何处，池馆东城侧。\n四隣梨花时，二月伊水色。\n岂独好风土，仍多旧亲戚。\n出去恣欢游，归来聊燕息。\n有官供禄俸，无事劳心力。\n但恐优稳多，微躬销不得。",
        "dynasty": "唐",
        "collection_info": null
    },
    {
        "uuid": "af17f6ab2057f2cf07ca861c2f7bea13",
        "title": "和裴令公一日日一年年杂言见赠",
        "author": "白居易",
        "content": "一日日，作老翁。\n一年年，过春风。\n公心不以贵隔我，我散唯将闲伴公。\n我无才能忝高秩，合是人间闲散物。\n公有功德在生民，何因得作自由身。\n前日魏王潭上宴连夜，今日午桥池头游拂晨。\n山客砚前吟待月，野人尊前醉送春。\n不敢与公闲中争第一，亦应占得第二第三人。",
        "dynasty": "唐",
        "collection_info": null
    },
    {
        "uuid": "2e701f43593816ce620abe50863f2849",
        "title": "题裴晋公女几山刻石诗后",
        "author": "白居易",
        "content": "何处画功业，何处题诗篇？麒麟高阁上，女几小山前。\n尔后多少时，四朝二十年。\n贼骨化为土，贼垒犂为田。\n一从贼垒平，陈蔡民晏然。\n骡军成牛户，鬼火变人烟。\n生子已嫁娶，种桑亦丝绵。\n皆云公之德，欲报无由缘。\n公今在何处，守都镇三川。\n旧宅留永乐，新居开集贤。\n公今在何官，被衮珥貂蝉。\n战袍破犹在，髀肉生欲圆。\n襟怀转萧洒，气力弥精坚。\n登山不拄杖，上马能掉鞭。\n利泽浸入池，福降昇自天。\n昔号天下将，今称地上仙。\n勿追赤松游，勿拍洪崖肩。\n商山有遗老，可以奉周旋。",
        "dynasty": "唐",
        "collection_info": null
    },
    {
        "uuid": "606cf3a030da1bbd8d85ab2e2abc270d",
        "title": "洛阳有愚叟",
        "author": "白居易",
        "content": "洛阳有愚叟，白黑无分别。\n浪迹虽似狂，谋身亦不拙。\n点检盘中饭，非精亦非粝。\n点检身上衣，无余亦无阙。\n天时方得所，不寒復不热。\n体气正调和，不饥仍不渴。\n闲将酒壶出，醉向人家歇。\n野食或烹鲜，寓眠多拥褐。\n抱琴荣启乐，荷锸刘伶达。\n放眼看青山，任头生白髮。\n不知天地内，更得几年活。\n从此到终身，尽为闲日月。",
        "dynasty": "唐",
        "collection_info": null
    },
    {
        "uuid": "cd1bb5fa4f8d216204d9962fd9f44133",
        "title": "饱食闲坐",
        "author": "白居易",
        "content": "红粒陆浑稻，白鳞伊水鲂。\n庖童呼我食，饭热鱼鲜香。\n筯筯适我口，匙匙充我肠。\n八珍与五鼎，无復心思量。\n扪腹起盥漱，下阶振衣裳。\n绕庭行数匝，却上檐下床。\n箕踞拥裘坐，半身在日旸。\n可怜饱暖味，谁肯来同尝。\n是岁太和八，兵销时渐康。\n朝廷重经术，草泽搜贤良。\n尧舜求理切，夔龙启沃忙。\n怀才抱智者，无不走遑遑。\n唯此不才叟，顽慵恋洛阳。\n饱食不出门，闲坐不下堂。\n子弟多寂寞，僮仆少精光。\n衣食虽充给，神意不扬扬。\n为尔谋则短，为吾谋甚长。",
        "dynasty": "唐",
        "collection_info": null
    },
    {
        "uuid": "56594e53bba2f46392d71ff00ff2c6b4",
        "title": "闲居自题",
        "author": "白居易",
        "content": "门前有流水，墙上多高树。\n竹径绕荷池，萦迴百余步。\n波闲戏鱼鼈，风静下鸥鹭。\n寂无城市喧，渺有江湖趣。\n吾庐在其上，偃卧朝復暮。\n洛下安一居，山中亦慵去。\n时逢过客爱，问是谁家住。\n此是白家翁，闭门终老处。",
        "dynasty": "唐",
        "collection_info": null
    },
    {
        "uuid": "33f7cfcf60aeca214c1f0ca1cf151ec9",
        "title": "览镜喜老",
        "author": "白居易",
        "content": "今朝览明镜，鬚鬓尽成丝。\n行年六十四，安得不衰羸。\n亲属惜我老，相顾兴叹咨。\n而我独微笑，此意何人知。\n笑罢仍命酒，掩镜捋白髭。\n尔辈且安坐，从容听我词。\n生若不足恋，老亦何足悲。\n生若苟可恋，老即生多时。\n不老即须夭，不夭即须衰。\n晚衰胜早夭，此理决不疑。\n古人亦有言，浮生七十稀。\n我今欠六岁，多幸或庶几。\n傥得及此限，何羡荣启期。\n当喜不当叹，更倾酒一巵。",
        "dynasty": "唐",
        "collection_info": null
    },
    {
        "uuid": "94757b2891a71a270df8be7e74c561cf",
        "title": "风雪中作",
        "author": "白居易",
        "content": "岁暮风动地，夜寒雪连天。\n老夫何处宿，暖帐温炉前。\n两重褐绮衾，一领花茸毡。\n粥熟呼不起，日高安稳眠。\n是时心与身，了无闲事牵。\n以此度风雪，闲居来六年。\n忽思远游客，復想早朝士。\n蹋冻侵夜行，凌寒未明起。\n心为身君父，身为心臣子。\n不得身自由，皆为心所使。\n我心既知足，我身自安止。\n方寸语形骸，吾应不负尔。",
        "dynasty": "唐",
        "collection_info": null
    },
    {
        "uuid": "8579d1eabdd4321c87e0e7431319419e",
        "title": "对琴酒",
        "author": "白居易",
        "content": "西窗明且暖，晚坐卷书帷。\n琴匣拂开后，酒瓶添满时。\n角尊白螺醆，玉轸黄金徽。\n未及弹与酌，相对已依依。\n泠泠秋泉韵，贮在龙凤池。\n油油春云心，一桮可致之。\n自古有琴酒，得此味者稀。\n祗因康与籍，及我三心知。",
        "dynasty": "唐",
        "collection_info": null
    },
    {
        "uuid": "23d0a34742f7ab8e14de0d4a9935cf88",
        "title": "雪中晏起偶咏所怀兼呈张常侍韦庶子皇甫郎中",
        "author": "白居易",
        "content": "穷阴苍苍雪雰雰，雪深没胫泥埋轮。\n东家典钱归碍夜，南家贳米出凌晨。\n我独何者无此弊，复帐重衾暖若春。\n怕寒放懒不肯动，日高眠足方频伸。\n瓶中有酒炉有炭，瓮中有饭庖有薪。\n奴温婢饱身晏起，致兹快活良有因。\n上无皋陶伯益廊庙材，的不能匡君辅国活生民。\n下无巢父许由箕颍操，又不能食薇饮水自苦辛。\n君不见南山悠悠多白云，又不见西京浩浩唯红尘。\n红尘闹热白云冷，好于冷热中间安置身。\n三年徼倖忝洛尹，两任优稳为商宾。\n非贤非愚非智慧，不贵不富不贱贫。\n冉冉老去过六十，腾腾闲来经七春。\n不知张韦与皇甫，私唤我作何如人。",
        "dynasty": "唐",
        "collection_info": null
    },
    {
        "uuid": "c321f0d2b66a1d8cffcc2582043d9b0f",
        "title": "和裴侍中南园静兴见示",
        "author": "白居易",
        "content": "池馆清且幽，高怀亦如此。\n有时帘动风，尽日桥照水。\n静将鹤为伴，闲与云相似。\n何必学留侯，崎岖觅松子。",
        "dynasty": "唐",
        "collection_info": null
    },
    {
        "uuid": "3b22b220d399c178e05296f692198550",
        "title": "春寒",
        "author": "白居易",
        "content": "今朝春气寒，自问何所欲。\n酥暖薤白酒，乳和地黄粥。\n岂惟厌馋口，亦可调病腹。\n助酌有枯鱼，佐餐兼旨蓄。\n省躬念前哲，醉饱多惭忸。\n君不闻靖节先生尊长空，广文先生饭不足。",
        "dynasty": "唐",
        "collection_info": null
    },
    {
        "uuid": "6230b5c2c95131b2e217e173a26964c6",
        "title": "菩提寺上方晚望香山寺寄舒员外",
        "author": "白居易",
        "content": "晚登西宝剎，晴望东精舍。\n反照转楼台，辉辉似图画。\n冰浮水明灭，雪压松偃亚。\n石阁僧上来，云汀雁飞下。\n西京闹于市，东洛闲如社。\n曾忆旧游无，香山明月夜。",
        "dynasty": "唐",
        "collection_info": null
    },
    {
        "uuid": "86790631d81e147cc6d829e79b4bf85f",
        "title": "二月一日作赠韦七庶子",
        "author": "白居易",
        "content": "园杏红萼坼，庭兰紫芽出。\n不觉春已深，今朝二月一。\n去冬病疮痏，将养遵医术。\n今春入道场，清净依僧律。\n尝闻圣贤语，所慎斋与疾。\n遂使爱酒人，停桮一百日。\n明朝二月二，疾平斋復毕。\n应须挈一壶，寻花觅韦七。",
        "dynasty": "唐",
        "collection_info": null
    },
    {
        "uuid": "d530f928ddd22849917eab0003086c5d",
        "title": "犬鸢",
        "author": "白居易",
        "content": "晚来天气好，散步中门前。\n门前何所有，偶覩犬与鸢。\n鸢饱凌风飞，犬暖向日眠。\n腹舒稳贴地，翅凝高摩天。\n上无罗弋忧，下无羁锁牵。\n见彼物遂性，我亦心适然。\n心适復何为，一咏逍遥篇。\n此仍着于适，尚未能忘言。",
        "dynasty": "唐",
        "collection_info": null
    },
    {
        "uuid": "33eb93d1ecc6206df914b1fa34745c19",
        "title": "梦刘二十八因诗问之",
        "author": "白居易",
        "content": "昨夜梦梦得，初觉思踟蹰。\n忽忘来汝郡，犹疑在吴都。\n吴都三千里，汝郡二百余。\n非梦亦不见，近与远何殊。\n尚能齐近远，焉用论荣枯。\n但问寝与食，近日两何如。\n病后能吟否，春来曾醉无。\n楼台与风景，汝又何如苏。\n相思一相报，勿復慵为书。",
        "dynasty": "唐",
        "collection_info": null
    },
    {
        "uuid": "a972e07c724d8e582ee5d4b4b07e4ce1",
        "title": "闲吟",
        "author": "白居易",
        "content": "贫穷汲汲求衣食，富贵营营役心力。\n人生不富即贫穷，光阴易过闲难得。\n我今幸在穷富间，虽在朝廷不入山。\n看雪寻花翫风月，洛阳城裏七年闲。",
        "dynasty": "唐",
        "collection_info": null
    },
    {
        "uuid": "b4fdf02715e38ee990038ebfd7525fa1",
        "title": "西行",
        "author": "白居易",
        "content": "衣裘不单薄，车马不羸弱。\n蔼蔼三月天，闲行亦不恶。\n寿安流水馆，硖石青山郭。\n官道柳阴阴，行宫花漠漠。\n常闻俗间语，有钱在处乐。\n我虽非富人，亦不苦寂寞。\n家僮解弦管，骑从携桮杓。\n时向春风前，歇鞍开一酌。",
        "dynasty": "唐",
        "collection_info": null
    },
    {
        "uuid": "9952fd8af1dfa262182401ed8b648749",
        "title": "东归",
        "author": "白居易",
        "content": "翩翩平肩舆，中有醉老夫。\n膝上展诗卷，竿头悬酒壶。\n食宿无定程，仆马多缓驱。\n临水歇半日，望山倾一盂。\n藉草坐嵬峩，攀花行踟蹰。\n风将景共暖，体与心同舒。\n始悟有营者，居家如在途。\n方知无繫者，在道如安居。\n前夕宿三堂，今旦游申湖。\n残春三百里，送我归东都。",
        "dynasty": "唐",
        "collection_info": null
    },
    {
        "uuid": "3ba4a13f766295f63731f544f4278a97",
        "title": "途中作",
        "author": "白居易",
        "content": "早起上肩舁，一杯平旦醉。\n晚憩下肩舁，一觉残春睡。\n身不经营物，心不思量事。\n但恐绮与里，只如吾气味。",
        "dynasty": "唐",
        "collection_info": null
    },
    {
        "uuid": "09e22d438b8a16b1cf8bb3c0f34bb486",
        "title": "小台",
        "author": "白居易",
        "content": "新树低如帐，小台平似掌。\n六尺白藤床，一茎青竹杖。\n风飘竹皮落，苔印鹤迹上。\n幽境与谁同，闲人自来往。",
        "dynasty": "唐",
        "collection_info": null
    },
    {
        "uuid": "286ce9bbe1764d0096369666d2bd9377",
        "title": "睡后茶兴忆杨同州",
        "author": "白居易",
        "content": "昨晚饮太多，嵬峩连宵醉。\n今朝餐又饱，烂熳移时睡。\n睡足摩挲眼，眼前无一事。\n信脚绕池行，偶然得幽致。\n婆娑绿阴树，斑駮青苔地。\n此处置绳床，傍边洗茶器。\n白瓷瓯甚洁，红炉炭方炽。\n沫下曲尘香，花浮鱼眼沸。\n盛来有佳色，嚥罢余芳气。\n不见杨慕巢，谁人知此味。",
        "dynasty": "唐",
        "collection_info": null
    },
    {
        "uuid": "1d1482a96ef70c7560cfe6f35f61ffc0",
        "title": "题文集柜",
        "author": "白居易",
        "content": "破柏作书柜，柜牢柏復坚。\n收贮谁家集，题云白乐天。\n我生业文字，自幼及老年。\n前后七十卷，小大三千篇。\n诚知终散失，未忍遽弃捐。\n自开自锁闭，置在书帷前。\n身是邓伯道，世无王仲宣。\n只应分付女，留与外孙传。",
        "dynasty": "唐",
        "collection_info": null
    },
    {
        "uuid": "39269edbd8abc355696e96418442a604",
        "title": "旱热二首 一",
        "author": "白居易",
        "content": "彤云散不雨，赫日吁可畏。\n端坐犹挥汗，出门岂容易。\n忽思公府内，青衫折腰吏。\n復想驿路中，红尘走马使。\n征夫更辛苦，逐客弥顦顇。\n日入尚趋程，宵分不遑寐。\n安知北窗叟，偃卧风飒至。\n簟拂碧龙鳞，扇摇白鹤翅。\n岂唯身所得，兼示心无事。\n谁言苦热天，元有清凉地。",
        "dynasty": "唐",
        "collection_info": null
    },
    {
        "uuid": "0091fecb0045fdc676f1dfbc55499e87",
        "title": "旱热二首 二",
        "author": "白居易",
        "content": "勃勃旱尘气，炎炎赤日光。\n飞禽飐将坠，行人渴欲狂。\n壮者不耐饥，饥火烧其肠。\n肥者不禁热，喘急汗如浆。\n此时方自悟，老瘦亦何妨。\n肉轻足健逸，髮少头清凉。\n薄食不饥渴，端居省衣裳。\n数匙粱饭冷，一领绡衫香。\n持此聊过日，焉知畏景长。",
        "dynasty": "唐",
        "collection_info": null
    },
    {
        "uuid": "9aedf64fd6c0db137481122259647752",
        "title": "偶作二首 一",
        "author": "白居易",
        "content": "战马春放归，农牛冬歇息。\n何独徇名人，终身役心力。\n来者殊未已，去者不知还。\n我今悟已晚，六十方退闲。\n犹胜不悟者，老死红尘间。",
        "dynasty": "唐",
        "collection_info": null
    },
    {
        "uuid": "f27e9f99860b46b4ed2fd5e2a9fee899",
        "title": "偶作二首 二",
        "author": "白居易",
        "content": "名无高与卑，未得多健羡。\n事无小与大，已得多厌贱。\n如此常自苦，反此或自安。\n此理知甚易，此道行甚难。\n勿信人虚语，君当事上看。",
        "dynasty": "唐",
        "collection_info": null
    },
    {
        "uuid": "2bce5bfa04709b0e2adf4c77be3a890a",
        "title": "池上作",
        "author": "白居易",
        "content": "西溪风生竹森森，南潭萍开水沈沈。\n丛翠万竿湘岸色，空碧一泊松江心。\n浦派萦迴误远近，桥岛向背迷窥临。\n澄澜方丈若万顷，倒影咫尺如千寻。\n泛然独游邈然坐，坐念行心思古今。\n菟裘不闻有泉沼，西河亦恐无云林。\n岂如白翁退老地，树高竹密池塘深。\n华亭双鹤白矫矫，太湖四石青岑岑。\n眼前尽日更无客，膝上此时唯有琴。\n洛阳冠盖自相索，谁肯来此同抽簪。",
        "dynasty": "唐",
        "collection_info": null
    },
    {
        "uuid": "ff8528fa025c97e94d8c96314e48b993",
        "title": "何处堪避暑",
        "author": "白居易",
        "content": "何处堪避暑，林间背日楼。\n何处好追凉，池上随风舟。\n日高饥始食，食竟饱还游。\n游罢睡一觉，觉来茶一瓯。\n眼明见青山，耳醒闻碧流。\n脱袜闲濯足，解巾快掻头。\n如此来几时，已过六七秋。\n从心至百骸，无一不自由。\n拙退是其分，荣耀非所求。\n虽被世间笑，终无身外忧。\n此语君莫怪，静思吾亦愁。\n如何三伏月，杨尹谪虔州。",
        "dynasty": "唐",
        "collection_info": null
    },
    {
        "uuid": "0aa9c1ab5fbf7993c4271454ae5beecf",
        "title": "诏下",
        "author": "白居易",
        "content": "昨日诏下去罪人，今日诏下得贤臣。\n进退者谁非我事，世间宠辱常纷纷。\n我心与世两相忘，时事虽闻如不闻。\n但喜今年饱饭吃，洛阳禾稼如秋云。\n更倾一尊歌一曲，不独忘世兼忘身。",
        "dynasty": "唐",
        "collection_info": null
    },
    {
        "uuid": "465df1903f49298ce946d80ec3ac63f3",
        "title": "七月一日作",
        "author": "白居易",
        "content": "七月一日天，秋生履道里。\n闲居见清景，高兴从此始。\n林间暑雨歇，池上凉风起。\n桥竹碧鲜鲜，岸莎青靡靡。\n苍然古盘石，清浅平流水。\n何言中门前，便是深山裏。\n双僮侍坐卧，一杖扶行止。\n饥闻麻粥香，渴觉云汤美。\n平生所好物，今日多在此。\n此外更何思，市朝心已矣。",
        "dynasty": "唐",
        "collection_info": null
    },
    {
        "uuid": "89827260b81ad184788b0065101cb1b0",
        "title": "开襟",
        "author": "白居易",
        "content": "开襟何处好，竹下池边地。\n余热体犹烦，早凉风有味。\n黄萎槐蘂结，红破莲芳坠。\n无奈每年秋，先来入衰思。",
        "dynasty": "唐",
        "collection_info": null
    },
    {
        "uuid": "17c1b3fe6651f467d27a6406c449d0a9",
        "title": "自宾客迁太子少傅分司",
        "author": "白居易",
        "content": "头上渐无髮，耳间新有毫。\n形容逐日老，官秩随年高。\n优饶又加俸，闲稳仍分曹。\n饮食免藜藿，居处非蓬蒿。\n何言家尚贫，银榼提绿醪。\n勿谓身未贵，金章照紫袍。\n诚合知止足，岂宜更贪饕。\n默默心自问，于国有何劳。",
        "dynasty": "唐",
        "collection_info": null
    },
    {
        "uuid": "6044d6b87d3987cfad8b1eae37d9a25d",
        "title": "自在",
        "author": "白居易",
        "content": "杲杲冬日光，明暖真可爱。\n移榻向阳坐，拥裘仍解带。\n小奴搥我足，小婢搔我背。\n自问我为谁，胡然独安泰。\n安泰良有以，与君论梗概。\n心了事未了，饥寒迫于外。\n事了心未了，念虑煎于内。\n我今实多幸，事与心和会。\n内外及中间，了然无一碍。\n所以日阳中，向君言自在。",
        "dynasty": "唐",
        "collection_info": null
    },
    {
        "uuid": "544b35b51f2f333e4856bf7f2b1eff79",
        "title": "咏史",
        "author": "白居易",
        "content": "秦磨利刀斩李斯，齐烧沸鼎烹郦其。\n可怜黄绮入商洛，闲卧白云歌紫芝。\n彼为葅醢机上尽，此为鸾皇天外飞。\n去者逍遥来者死，乃知祸福非天为。",
        "dynasty": "唐",
        "collection_info": null
    },
    {
        "uuid": "18c5d7039a9f8add127dde4ac7508543",
        "title": "因梦有悟",
        "author": "白居易",
        "content": "交友沦殁尽，悠悠劳梦思。\n平生所厚者，昨夜梦见之。\n梦中几许事，枕上无多时。\n欵曲数杯酒，从容一局碁。\n初见韦尚书，金紫何辉辉。\n中遇李侍郎，笑言甚怡怡。\n终为崔常侍，意色苦依依。\n一夕三改变，梦心不惊疑。\n此事人尽怪，此理谁得知。\n我粗知此理，闻于竺干师。\n识行妄分别，智隐迷是非。\n若转识为智，菩提其庶几。",
        "dynasty": "唐",
        "collection_info": null
    },
    {
        "uuid": "4fca1e94b4fdd23e32ee5cd9ecba2b42",
        "title": "春游",
        "author": "白居易",
        "content": "上马临出门，出门復逡巡。\n迴头问妻子，应怪春游频。\n诚知春游频，其奈老大身。\n朱颜去復去，白髮新更新。\n请君屈十指，为我数交亲。\n大限年百岁，几人及七旬。\n我今六十五，走若下坂轮。\n假使得七十，祗有五度春。\n逢春不游乐，但恐是痴人。",
        "dynasty": "唐",
        "collection_info": null
    },
    {
        "uuid": "57a03e2cd6fe77424fcd2a721443f4a5",
        "title": "题天竺南院赠闲元旻清四上人",
        "author": "白居易",
        "content": "杂芳涧草合，繁绿岩树新。\n山深景候晚，四月有余春。\n竹寺过微雨，石径无纤尘。\n白衣一居士，方袍四道人。\n地是佛国土，人非俗交亲。\n城中山下别，相送亦殷勤。",
        "dynasty": "唐",
        "collection_info": null
    },
    {
        "uuid": "8952fc9b6a18cc7f92efc7ca07452419",
        "title": "哭师皋",
        "author": "白居易",
        "content": "南康丹旐引魂迴，洛阳篮舁送葬来。\n北邙原边尹村畔，月苦烟愁夜过半。\n妻孥兄弟号一声，十二人肠一时断。\n往者何人送者谁，乐天哭别师皋时。\n平生分义向人尽，今日哀冤唯我知。\n我知何益徒垂泪，篮轝迴竿马迴辔。\n何日重闻扫市歌，谁家收得琵琶伎。\n萧萧风树白杨影，苍苍露草青蒿气。\n更就坟前哭一声，与君此别终天地。",
        "dynasty": "唐",
        "collection_info": null
    },
    {
        "uuid": "67790421524b66844e7d5ba3cd167883",
        "title": "隐几赠客",
        "author": "白居易",
        "content": "宦情本淡薄，年貌又老丑。\n紫绶与金章，于予亦何有。\n有时独隐几，荅然无所偶。\n卧枕一卷书，起尝一杯酒。\n书将引昏睡，酒用扶衰朽。\n客到忽已酣，脱巾坐搔首。\n疎顽倚老病，容恕惭交友。\n忽思庄生言，亦拟鞭其后。",
        "dynasty": "唐",
        "collection_info": null
    },
    {
        "uuid": "e4f18596966c4c79213f51276a1b968e",
        "title": "夏日作",
        "author": "白居易",
        "content": "葛衣疎且单，纱帽轻復宽。\n一衣与一帽，可以过炎天。\n止于便吾体，何必被罗纨。\n宿雨林笋嫩，晨露园葵鲜。\n烹葵炮嫩笋，可以备朝餐。\n止于适吾口，何必饫腥羶。\n饭讫盥漱已，扪腹方果然。\n婆娑庭前步，安稳窗下眠。\n外养物不费，内归心不烦。\n不费用难尽，不烦神易安。\n庶几无夭阏，得以终天年。",
        "dynasty": "唐",
        "collection_info": null
    },
    {
        "uuid": "44ae6a8f2be1620bad1e77de268050eb",
        "title": "晚凉偶咏",
        "author": "白居易",
        "content": "日下西墙西，风来北窗北。\n中有逐凉人，单床独栖息。\n飘萧过云雨，摇曳归飞翼。\n新叶多好阴，初筠有佳色。\n幽深小池馆，优稳闲官职。\n不爱勿復论，爱亦不易得。",
        "dynasty": "唐",
        "collection_info": null
    },
    {
        "uuid": "99326d630c806f3af3e610299d0aae59",
        "title": "酬牛相公宫城早秋寓言见示兼呈梦得",
        "author": "白居易",
        "content": "七月中气后，金与火交争。\n一闻白雪唱，暑退清风生。\n碧树未摇落，寒蝉始悲鸣。\n夜凉枕簟滑，秋燥衣巾轻。\n疎受老慵出，刘桢疾未平。\n何人伴公醉，新月上宫城。",
        "dynasty": "唐",
        "collection_info": null
    },
    {
        "uuid": "944dc5faaa487be70b2c6843dc6d4c02",
        "title": "小台晚坐忆梦得",
        "author": "白居易",
        "content": "汲泉洒小台，台上无纤埃。\n解带面西坐，轻襟随风开。\n晚凉闲兴动，忆同倾一杯。\n月明候柴户，藜杖何时来。",
        "dynasty": "唐",
        "collection_info": null
    },
    {
        "uuid": "c3bfea0f66049ea19abfb20ff78ca073",
        "title": "种桃歌",
        "author": "白居易",
        "content": "食桃种其核，一年核生芽。\n二年长枝叶，三年桃有花。\n忆昨五六岁，灼灼盛芬华。\n迨兹八九载，有减而无加。\n去春已稀少，今春渐无多。\n明年后年后，芳意当如何。\n命酒树下饮，停杯拾余葩。\n因桃忽自感，悲咤成狂歌。",
        "dynasty": "唐",
        "collection_info": null
    },
    {
        "uuid": "88309d9e0f57ab1244eb8c440b7bc01f",
        "title": "狂言示诸侄",
        "author": "白居易",
        "content": "世欺不识字，我忝攻文笔。\n世欺不得官，我忝居班秩。\n人老多病苦，我今幸无疾。\n人老多忧累，我今婚嫁毕。\n心安不移转，身泰无牵率。\n所以十年来，形神闲且逸。\n况当垂老岁，所要无多物。\n一裘暖过冬，一饭饱终日。\n勿言舍宅小，不过寝一室。\n何用鞍马多，不能骑两匹。\n如我优幸身，人中十有七。\n如我知足心，人中百无一。\n傍观愚亦见，当己贤多失。\n不敢论他人，狂言示诸侄。",
        "dynasty": "唐",
        "collection_info": null
    },
    {
        "uuid": "43f8b800ec4b157b0205d35b4c0ad91d",
        "title": "偶以拙诗数首寄呈裴少尹侍郎蒙以盛制四篇一时酬和重投长句美而谢之",
        "author": "白居易",
        "content": "投君之文甚荒芜，数篇价直一束刍。\n报我之章何璀璨，纍纍四贯骊龙珠。\n毛诗三百篇后得，文选六十卷中无。\n一麋丽龟绝报赛，五鹿连柱难支梧。\n高兴独因秋日尽，清吟多与好风俱。\n银钩金错两殊重，宜上屏风张座隅。",
        "dynasty": "唐",
        "collection_info": null
    },
    {
        "uuid": "a143bceba5f2525661648a490f5ea8e5",
        "title": "六年冬暮赠崔常侍晦叔",
        "author": "白居易",
        "content": "鬓毛霜一色，光景水争流。\n易过唯冬日，难销是老愁。\n香开绿蚁酒，暖拥褐绫裘。\n已共崔君约，尊前倒即休。",
        "dynasty": "唐",
        "collection_info": null
    },
    {
        "uuid": "ca905935955efc6207091fd04ad6eb2f",
        "title": "戏招诸客",
        "author": "白居易",
        "content": "黄醅绿醑迎冬熟，绛帐红炉逐夜开。\n谁道洛中多逸客，不将书唤不曾来。",
        "dynasty": "唐",
        "collection_info": null
    },
    {
        "uuid": "cb1fe4db97175c895dff159eda16db70",
        "title": "十二月二十三日作兼呈晦叔",
        "author": "白居易",
        "content": "案头历日虽未尽，向后唯残六七行。\n床下酒瓶虽不满，犹应醉得两三场。\n病身不许依年老，拙宦虚教逐日忙。\n闻健偷闲且勤饮，一杯之外莫思量。",
        "dynasty": "唐",
        "collection_info": null
    },
    {
        "uuid": "0450796e15975949a7eb3f11dbea34de",
        "title": "七年元日对酒五首 一",
        "author": "白居易",
        "content": "庆弔经过懒，逢迎跪拜迟。\n不因时节日，岂觉此身羸。",
        "dynasty": "唐",
        "collection_info": null
    },
    {
        "uuid": "02a5b2979749cf311d1a14d5b355a9e2",
        "title": "七年元日对酒五首 二",
        "author": "白居易",
        "content": "众老忧添岁，余衰喜入春。\n年开第七秩，屈指几多人。",
        "dynasty": "唐",
        "collection_info": null
    },
    {
        "uuid": "beb9c0b7e4ad9bdd4698a50ce3d8a30d",
        "title": "七年元日对酒五首 三",
        "author": "白居易",
        "content": "三杯蓝尾酒，一楪胶牙饧。\n除却崔常侍，无人共我争。",
        "dynasty": "唐",
        "collection_info": null
    },
    {
        "uuid": "d3548b951a23957a52e65ed366eff492",
        "title": "七年元日对酒五首 四",
        "author": "白居易",
        "content": "今朝吴与洛，相忆一欣然。\n梦得君知否，俱过本命年。",
        "dynasty": "唐",
        "collection_info": null
    },
    {
        "uuid": "a2b767bb289d96210d2ea6b5acdb56c7",
        "title": "七年元日对酒五首 五",
        "author": "白居易",
        "content": "同岁崔何在，同年杜又无。\n应无藏避处，只有且欢娱。",
        "dynasty": "唐",
        "collection_info": null
    },
    {
        "uuid": "4ce05c42a680bbae116d5e609cc1627a",
        "title": "七年春题府厅",
        "author": "白居易",
        "content": "潦倒守三川，因循涉四年。\n推诚废钩距，示耻用蒲鞭。\n以此称公事，将何销俸钱。\n虽非好官职，岁久亦妨贤。",
        "dynasty": "唐",
        "collection_info": null
    },
    {
        "uuid": "9b36f28fb39e52abef6c018f952b0d92",
        "title": "早春醉吟寄太原令狐相公苏州刘郎中",
        "author": "白居易",
        "content": "雪夜闲游多秉烛，花时蹔出亦提壶。\n别来少遇新诗敌，老去难逢旧饮徒。\n大振威名降北虏，勤行惠化活东吴。\n不知歌酒腾腾兴，得似河南醉尹无。",
        "dynasty": "唐",
        "collection_info": null
    },
    {
        "uuid": "b8befceb90548794f4041734df7030e0",
        "title": "洛下送牛相公出镇淮南",
        "author": "白居易",
        "content": "北阙至东京，风光十六程。\n坐移丞相阁，春入广陵城。\n红斾拥双节，白鬚无一茎。\n万人开路看，百吏立班迎。\n阃外君弥重，尊前我亦荣。\n何须身自得，将相是门生。",
        "dynasty": "唐",
        "collection_info": null
    },
    {
        "uuid": "60a154a98fef6bd4d3eac8ab11437b3e",
        "title": "筝",
        "author": "白居易",
        "content": "云髻飘萧绿，花颜旖旎红。\n双眸剪秋水，十指剥春葱。\n楚艳为门阀，秦声是女工。\n甲明银玓瓅，柱触玉玲珑。\n猨苦啼嫌月，莺娇语䛏风。\n移愁来手底，送恨入弦中。\n赵瑟清相似，胡琴闹不同。\n慢弹迴断雁，急奏转飞蓬。\n霜佩锵还委，冰泉咽復通。\n珠联千拍碎，刀截一声终。\n倚丽精神定，矜能意态融。\n歇时情不断，休去思无穷。\n灯下青春夜，尊前白首翁。\n且听应得在，老耳未多聋。",
        "dynasty": "唐",
        "collection_info": null
    },
    {
        "uuid": "c3feae234f1f934bc00f76fa8e0ac7db",
        "title": "洛中春游呈诸亲友",
        "author": "白居易",
        "content": "莫叹年将暮，须怜岁又新。\n府中三遇腊，洛下五逢春。\n春树花珠颗，春塘水曲尘。\n春娃无气力，春马有精神。\n并辔鞭徐动，连盘酒慢巡。\n经过旧邻里，追逐好交亲。\n笑语销闲日，酣歌送老身。\n一生欢乐事，亦不少于人。",
        "dynasty": "唐",
        "collection_info": null
    },
    {
        "uuid": "42fb40877cf66d6ef065bf893f5274a3",
        "title": "酬舒三员外见赠长句",
        "author": "白居易",
        "content": "自请假来多少日，五旬光景似须臾。\n已判到老为狂客，不分当春作病夫。\n杨柳花飘新白雪，樱桃子缀小红珠。\n头风不敢多多饮，能酌三分相劝无。",
        "dynasty": "唐",
        "collection_info": null
    },
    {
        "uuid": "cdb61d3f820d6723a53d6d8cba4b9dce",
        "title": "将归一绝",
        "author": "白居易",
        "content": "欲去公门返野扉，预思泉竹已依依。\n更怜家酝迎春熟，一瓮醍醐待我归。",
        "dynasty": "唐",
        "collection_info": null
    },
    {
        "uuid": "c29b149c4ac4c8dfbc798aa817b1efe3",
        "title": "罢府归旧居",
        "author": "白居易",
        "content": "陋巷乘篮入，朱门挂印迴。\n腰间抛组绶，缨上拂尘埃。\n屈曲闲池沼，无非手自开。\n青苍好竹树，亦是眼看栽。\n石片抬琴匣，松枝阁酒杯。\n此生终老处，昨日却归来。",
        "dynasty": "唐",
        "collection_info": null
    },
    {
        "uuid": "a54f4f1fa0bb5097047a9b346fabb1da",
        "title": "睡觉偶吟",
        "author": "白居易",
        "content": "官初罢后归来夜，天欲明前睡觉时。\n起坐思量更无事，身心安乐復谁知。",
        "dynasty": "唐",
        "collection_info": null
    },
    {
        "uuid": "04c7c521ec848b09786da29a4f3a1a8b",
        "title": "问支琴石",
        "author": "白居易",
        "content": "疑因星陨空中落，叹被泥埋涧底沈。\n天上定应胜地上，支机未必及支琴。\n提携拂拭知恩否，虽不能言合有心。",
        "dynasty": "唐",
        "collection_info": null
    },
    {
        "uuid": "ab6230624544384f71d727bb8a1e625f",
        "title": "自喜",
        "author": "白居易",
        "content": "身慵难勉强，性拙易迟迴。\n布被辰时起，柴门午后开。\n忙驱能者去，闲逐钝人来。\n自喜谁能会，无才胜有才。",
        "dynasty": "唐",
        "collection_info": null
    },
    {
        "uuid": "ae9feed1b9a4354ee52eaab3e4776fb1",
        "title": "裴常侍以题蔷薇架十八韵见示因广为三十韵以和之",
        "author": "白居易",
        "content": "託质依高架，攒花对小堂。\n晚开春去后，独秀院中央。\n霁景朱明早，芳时白昼长。\n秾因天与色，丽共日争光。\n剪碧排千萼，研朱染万房。\n烟条涂石绿，粉蘂扑雌黄。\n根动彤云涌，枝摇赤羽翔。\n九微灯炫转，七宝帐荧煌。\n淑气熏行径，清阴接步廊。\n照梁迷藻梲，耀壁变雕墙。\n烂若藂然火，殷于叶得霜。\n臙脂含脸笑，苏合裛衣香。\n浃洽濡晨露，玲珑漏夕阳。\n合罗排勘缬，醉晕浅深妆。\n乍见疑迴面，遥看误断肠。\n风朝舞飞燕，雨夜泣萧娘。\n桃李惭无语，芝兰让不芳。\n山榴何细碎，石竹苦寻常。\n蕙惨偎栏避，莲羞映浦藏。\n怯教蕉叶战，妬得柳花狂。\n岂可轻嘲咏，应须痛比方。\n画幈风自展，绣伞盖谁张。\n翠锦挑成字，丹砂印着行。\n猩猩凝血点，瑟瑟蹙金匡。\n散乱萎红片，尖纤嫩紫芒。\n触僧飘毳褐，留妓冒罗裳。\n寡和阳春曲，多情骑省郎。\n缘夸美颜色，引出好文章。\n东顾辞仁里，西归入帝乡。\n假如君爱杀，留着莫移将。",
        "dynasty": "唐",
        "collection_info": null
    },
    {
        "uuid": "8e7c411848906167dc410801600821c8",
        "title": "感旧诗卷",
        "author": "白居易",
        "content": "夜深吟罢一长吁，老泪灯前湿白鬚。\n二十年前旧诗卷，十人酬和九人无。",
        "dynasty": "唐",
        "collection_info": null
    },
    {
        "uuid": "64b242d82fc355b06d1361b41972d7a7",
        "title": "酬李二十侍郎",
        "author": "白居易",
        "content": "笋老兰长花渐稀，衰翁相对惜芳菲。\n残莺着雨慵休啭，落絮无风凝不飞。\n行掇木芽供野食，坐牵萝蔓挂朝衣。\n十年分手今同醉，醉未如泥莫道归。",
        "dynasty": "唐",
        "collection_info": null
    },
    {
        "uuid": "e8bddfc475d7b2d87ac7d97de8379646",
        "title": "和梦得",
        "author": "白居易",
        "content": "纶阁沈沈无宠命，苏台籍籍有能声。\n岂唯不得清文力，但恐空传冗吏名。\n郎署迴翔何水部，江湖留滞谢宣城。\n所嗟非独君如此，自古才难共命争。",
        "dynasty": "唐",
        "collection_info": null
    },
    {
        "uuid": "93ba3ef06edba9a7953e758551e45235",
        "title": "赠草堂宗密上人",
        "author": "白居易",
        "content": "吾师道与佛相应，念念无为法法能。\n口藏宣传十二部，心台照耀百千灯。\n尽离文字非中道，长住虚空是小乘。\n少有人知菩萨行，世间只是重高僧。",
        "dynasty": "唐",
        "collection_info": null
    },
    {
        "uuid": "07297e3ec28daed0db0c94c16f1351bd",
        "title": "喜照密闲实四上人见过",
        "author": "白居易",
        "content": "紫袍朝士白髯翁，与俗乖疎与道通。\n官秩三迴分洛下，交游一半在僧中。\n臭[帤]世界终须出，香火因缘久愿同。\n斋后将何充供养，西轩泉石北窗风。",
        "dynasty": "唐",
        "collection_info": null
    },
    {
        "uuid": "e88b113d1efc6e05d190c860e5ee822b",
        "title": "赠皇甫六张十五李二十三宾客",
        "author": "白居易",
        "content": "昨日三川新罢守，今年四皓尽分司。\n幸陪散秩闲居日，好是登山临水时。\n家未苦贫常酝酒，身虽衰病尚吟诗。\n龙门泉石香山月，早晚同游报一期。",
        "dynasty": "唐",
        "collection_info": null
    },
    {
        "uuid": "e4a9509193612449a1c3e8679d95432d",
        "title": "微之敦诗晦叔相次长逝岿然自伤因成二绝 一",
        "author": "白居易",
        "content": "併失鹓鸾侣，空留麋鹿身。\n只应嵩洛下，长作独游人。",
        "dynasty": "唐",
        "collection_info": null
    },
    {
        "uuid": "a2106d534034d34d8ddefd30082e8de6",
        "title": "微之敦诗晦叔相次长逝岿然自伤因成二绝 二",
        "author": "白居易",
        "content": "长夜君先去，残年我几何。\n秋风满衫泪，泉下故人多。",
        "dynasty": "唐",
        "collection_info": null
    },
    {
        "uuid": "eadfea797587760d5e1f9c8e6da49c4b",
        "title": "池上闲咏",
        "author": "白居易",
        "content": "青莎台上起书楼，绿藻潭中繫钓舟。\n日晚爱行深竹裏，月明多上小桥头。\n蹔尝新酒还成醉，亦出中门便当游。\n一部清商聊送老，白鬚萧飒管弦秋。",
        "dynasty": "唐",
        "collection_info": null
    },
    {
        "uuid": "6a812a0ed2de38bc744ff5eb6cf10c1f",
        "title": "凉风叹",
        "author": "白居易",
        "content": "昨夜凉风又飒然，萤飘叶坠卧床前。\n逢秋莫叹须知分，已过潘安三十年。",
        "dynasty": "唐",
        "collection_info": null
    },
    {
        "uuid": "d392df4184f82c15dab4d53bce963256",
        "title": "和高仆射罢节度让尚书授少保分司喜遂游山水之作",
        "author": "白居易",
        "content": "蹔辞八座罢双旌，便作登山临水行。\n能以忠贞酬重任，不将富贵碍高情。\n朱门出去簪缨从，绛帐归来歌吹迎。\n鞍辔闹装光满马，何人信道是书生。",
        "dynasty": "唐",
        "collection_info": null
    },
    {
        "uuid": "0deb5a3cfc00ea77fc27d9d70138af30",
        "title": "送考功崔郎中赴阙",
        "author": "白居易",
        "content": "称意新官又少年，秋凉身健好朝天。\n青云上了无多路，却要徐驱稳着鞭。",
        "dynasty": "唐",
        "collection_info": null
    },
    {
        "uuid": "04f5e02d341f65e9cfef7634bca4175d",
        "title": "重修香山寺毕题二十二韵以纪之",
        "author": "白居易",
        "content": "阙塞龙门口，祇园鹫岭头。\n曾随减劫坏，今遇胜缘修。\n再莹新金剎，重装旧石楼。\n病僧皆引起，忙客亦淹留。\n四望穷沙界，孤标出赡州。\n地图铺洛邑，天柱倚崧丘。\n两面苍苍岸，中心瑟瑟流。\n波翻八滩雪，堰护一潭油。\n台殿朝弥丽，房廊夜更幽。\n千花高下塔，一叶往来舟。\n岫合云初吐，林开雾半收。\n静闻樵子语，远听棹郎讴。\n官散殊无事，身闲甚自由。\n吟来携笔砚，宿去抱衾裯。\n霁月当窗白，凉风满簟秋。\n烟香封药竈，泉冷洗茶瓯。\n南祖心应学，西方社可投。\n先宜知止足，次要悟浮休。\n觉路随方乐，迷涂到老愁。\n须除爱名障，莫作恋家囚。\n便合穷年住，何言竟日游。\n可怜终老地，此是我菟裘。",
        "dynasty": "唐",
        "collection_info": null
    },
    {
        "uuid": "53327d9f841de8d395d57d154464d1d8",
        "title": "送杨八给事赴常州",
        "author": "白居易",
        "content": "无嗟别青琐，且喜拥朱轮。\n五十得三品，百千无一人。\n须勤念黎庶，莫苦忆交亲。\n此外无过醉，毗陵何限春。",
        "dynasty": "唐",
        "collection_info": null
    },
    {
        "uuid": "0e7c9cbd24738a52b349a5bdf64941bb",
        "title": "闻歌者唱微之诗",
        "author": "白居易",
        "content": "新诗绝笔声名歇，旧卷生尘箧笥深。\n时向歌中闻一句，未容倾耳已伤心。",
        "dynasty": "唐",
        "collection_info": null
    },
    {
        "uuid": "0366edfcbe872f573d1cd600b9db9fea",
        "title": "醉送李二十常侍赴镇浙东",
        "author": "白居易",
        "content": "靖安客舍花枝下，共脱青衫典浊醪。\n今日洛桥还醉别，金杯翻污麒麟袍。\n喧阗夙驾君脂辖，酩酊离筵我藉糟。\n好去商山紫芝伴，珊瑚鞭动马头高。",
        "dynasty": "唐",
        "collection_info": null
    },
    {
        "uuid": "bfccf95e70c36c5949c2fc3207621c10",
        "title": "醉别程秀才",
        "author": "白居易",
        "content": "五度龙门点额迴，却缘多艺復多才。\n贫泥客路黏难出，愁锁乡心掣不开。\n何必更游京国去，不如且入醉乡来。\n吴弦楚调潇湘弄，为我殷勤送一杯。",
        "dynasty": "唐",
        "collection_info": null
    },
    {
        "uuid": "ebc381c6a451c085bd9d2119d4e9477a",
        "title": "自咏",
        "author": "白居易",
        "content": "白衣居士紫芝仙，半醉行歌半坐禅。\n今日维摩兼饮酒，当时绮季不请钱。\n等闲池上留宾客，随事灯前有管弦。\n但问此身销得否，分司气味不论年。",
        "dynasty": "唐",
        "collection_info": null
    },
    {
        "uuid": "f33852fc431ce5763c3be5bc1f6e0579",
        "title": "把酒思闲事二首 一",
        "author": "白居易",
        "content": "把酒思闲事，春愁谁最深。\n乞钱羁客面，落第举人心。\n月下低眉立，灯前抱膝吟。\n凭君劝一醉，胜与万黄金。",
        "dynasty": "唐",
        "collection_info": null
    },
    {
        "uuid": "5c4da0d7dd4910fc2a36d14efaafd39f",
        "title": "把酒思闲事二首 二",
        "author": "白居易",
        "content": "把酒思闲事，春娇何处多。\n试鞍新白马，弄镜小青娥。\n掌上初教舞，花前欲按歌。\n凭君劝一醉，劝了问如何。",
        "dynasty": "唐",
        "collection_info": null
    },
    {
        "uuid": "e36c65f1f41202ded4b55ad4473e8f17",
        "title": "衰荷",
        "author": "白居易",
        "content": "白露凋花花不残，凉风吹叶叶初干。\n无人解爱萧条境，更绕衰藂一匝看。",
        "dynasty": "唐",
        "collection_info": null
    },
    {
        "uuid": "f659d339ef38aba808a048cbe1fda4b0",
        "title": "池上送考功崔郎中兼别房窦二妓",
        "author": "白居易",
        "content": "文昌列宿征还日，洛浦行云放散时。\n鹓鹭上天花逐水，无因再会白家池。",
        "dynasty": "唐",
        "collection_info": null
    },
    {
        "uuid": "3ce3fe267e2e0f8f1c35ef61b0bca004",
        "title": "自问",
        "author": "白居易",
        "content": "依仁台废悲风晚，履信池荒宿草春。\n自问老身骑马出，洛阳城裏觅何人。",
        "dynasty": "唐",
        "collection_info": null
    },
    {
        "uuid": "eb7634d9c1faf9da579cbdf8b5998c54",
        "title": "送陈许高仆射赴镇",
        "author": "白居易",
        "content": "敦诗说礼中军师，重士轻财大丈夫。\n常与师徒同苦乐，不教亲故隔荣枯。\n花钿坐绕黄金印，丝管行随白玉壶。\n商皓老狂唯爱醉，时时能寄酒钱无。",
        "dynasty": "唐",
        "collection_info": null
    },
    {
        "uuid": "af523093029aace12cc6be85425a2986",
        "title": "青毡帐二十韵",
        "author": "白居易",
        "content": "合聚千羊毳，施张百子弮。\n骨盘边柳健，色染塞蓝鲜。\n北制因戎剏，南移逐虏迁。\n汰风吹不动，御雨湿弥坚。\n有顶中央耸，无隅四嚮圆。\n傍通门豁尔，内密气温然。\n远别关山外，初安庭户前。\n影孤明月夜，价重苦寒年。\n软暖围毡毯，鎗摐束管弦。\n最宜霜后地，偏称雪中天。\n侧置低歌座，平铺小舞筵。\n闲多揭帘入，醉便拥袍眠。\n铁檠移灯背，银囊带火悬。\n深藏晓兰焰，闇贮宿香烟。\n兽炭休亲近，狐裘可弃捐。\n砚温融冻墨，瓶暖变春泉。\n蕙帐徒招隐，茅庵浪坐禅。\n贫僧应叹羡，寒士定留连。\n宾客于中接，儿孙向后传。\n王家夸旧物，未及此青毡。",
        "dynasty": "唐",
        "collection_info": null
    },
    {
        "uuid": "0b0ebe1e2b4bef3c78b31b7505aee1c4",
        "title": "荅梦得秋日书怀见寄",
        "author": "白居易",
        "content": "幸免非常病，甘当本分衰。\n眼昏灯最觉，腰瘦带先知。\n树叶霜红日，髭鬚雪白时。\n悲愁缘欲老，老过却无悲。",
        "dynasty": "唐",
        "collection_info": null
    },
    {
        "uuid": "68da8f16b2aa8795fa9d1cef18871194",
        "title": "同诸客题于家公主旧宅",
        "author": "白居易",
        "content": "平阳旧宅少人游，应是游人到即愁。\n布谷鸟啼桃李院，络丝虫怨凤皇楼。\n台倾滑石犹残砌，帘断珍珠不满钩。\n闻道至今萧史在，髭鬚雪白向明州。",
        "dynasty": "唐",
        "collection_info": null
    },
    {
        "uuid": "adab87f6ea7293b69d9498514699f19c",
        "title": "荅梦得八月十五日夜翫月见寄",
        "author": "白居易",
        "content": "南国碧云客，东京白首翁。\n松江初有月，伊水正无风。\n远思两乡断，清光千里同。\n不知娃馆上，何似石楼中。",
        "dynasty": "唐",
        "collection_info": null
    },
    {
        "uuid": "cae634d063b4421ab73d99cc5c12cd81",
        "title": "初冬早起寄梦得",
        "author": "白居易",
        "content": "起戴乌纱帽，行披白布裘。\n炉温先暖酒，手冷未梳头。\n早起烟霜白，初寒鸟雀愁。\n诗成遣谁和，还是寄苏州。",
        "dynasty": "唐",
        "collection_info": null
    },
    {
        "uuid": "de3ce9225d21b6c012ab2365e315d06b",
        "title": "秋夜听高调凉州",
        "author": "白居易",
        "content": "楼上金风声渐紧，月中银字韵初调。\n促张弦柱吹高管，一曲凉州入泬寥。",
        "dynasty": "唐",
        "collection_info": null
    },
    {
        "uuid": "efd56720feeacb95645b6b968b33c201",
        "title": "香山寺二绝 一",
        "author": "白居易",
        "content": "空山寂静老夫闲，伴鸟随云往復还。\n家酝满瓶书满架，半移生计入香山。",
        "dynasty": "唐",
        "collection_info": null
    },
    {
        "uuid": "1520b78087e040eef9b4fcf0ce5ea363",
        "title": "香山寺二绝 二",
        "author": "白居易",
        "content": "爱风岩上攀松盖，恋月潭边坐石棱。\n且共云泉结缘境，他生当作此山僧。",
        "dynasty": "唐",
        "collection_info": null
    },
    {
        "uuid": "2ac871c2ca9fa3e8f8aec406ee0d17bd",
        "title": "送舒着作重授省郎赴阙",
        "author": "白居易",
        "content": "三岁相依在洛都，游花宴月饱欢娱。\n惜别笙歌多怨咽，愿留轩盖少踟蹰。\n劒磨光彩依前出，鹏举风云逐后驱。\n从此求闲应不得，更能重醉白家无。",
        "dynasty": "唐",
        "collection_info": null
    },
    {
        "uuid": "f72100fac2f08d9df6e2611653ef764f",
        "title": "同诸客嘲雪中马上妓",
        "author": "白居易",
        "content": "珊瑚鞭亸马踟蹰，引手低蛾索一盂。\n腰为逆风成弱柳，面因衝冷作凝酥。\n银箆稳篸乌罗帽，花襜宜乘咤拨驹。\n雪裏君看何所似，王昭君妹写真图。",
        "dynasty": "唐",
        "collection_info": null
    },
    {
        "uuid": "29eb9987c007af663157240682b5ae57",
        "title": "喜刘苏州恩赐金紫遥[想]贺宴以诗庆之",
        "author": "白居易",
        "content": "海内姑苏太守贤，恩加章绶岂徒然。\n贺宾喜色欺杯酒，醉妓欢声遏管弦。\n鱼佩葺鳞光照地，鹘衔瑞带势衝天。\n莫嫌鬓上些些白，金紫由来称长年。",
        "dynasty": "唐",
        "collection_info": null
    },
    {
        "uuid": "f5a21b37adb59f8a60002dc72d86391f",
        "title": "蓝田刘明府携酌相过与皇甫郎中卯时同饮醉后赠之",
        "author": "白居易",
        "content": "腊月九日暖寒客，卯时十分空腹杯。\n玄晏舞狂乌帽落，蓝田醉倒玉山颓。\n貌偷花色老蹔去，歌蹋柳枝春闇来。\n不为刘家贤圣物，愁翁笑口大难开。",
        "dynasty": "唐",
        "collection_info": null
    },
    {
        "uuid": "fe6f579de8b0a83b640755c930370865",
        "title": "刘苏州以华亭一鹤远寄以诗谢之",
        "author": "白居易",
        "content": "老鹤风姿异，衰翁诗思深。\n素毛如我鬓，丹顶似君心。\n松际雪相映，鸡羣尘不侵。\n殷勤远来意，一隻重千金。",
        "dynasty": "唐",
        "collection_info": null
    },
    {
        "uuid": "f39558953e7e223df89df6a973563f9d",
        "title": "早春忆苏州寄梦得",
        "author": "白居易",
        "content": "吴苑四时风景好，就中偏好是春天。\n霞光曙后殷于火，水色晴来嫩似烟。\n士女笙歌宜月下，使君金紫称花前。\n诚知欢乐堪留恋，其奈离乡已四年。",
        "dynasty": "唐",
        "collection_info": null
    },
    {
        "uuid": "dfa34235edd6bc1b60a3747b6d02268a",
        "title": "尝新酒忆晦叔二首 一",
        "author": "白居易",
        "content": "尊裏看无色，杯中动有光。\n自君抛我去，此物共谁尝。",
        "dynasty": "唐",
        "collection_info": null
    },
    {
        "uuid": "20a073b64f3f1bcc27d9e1f12db6c716",
        "title": "尝新酒忆晦叔二首 二",
        "author": "白居易",
        "content": "世上强欺弱，人间醉胜醒。\n自君抛我去，此语更谁听。",
        "dynasty": "唐",
        "collection_info": null
    },
    {
        "uuid": "727e3bc55e207399a7dc96327baa26bd",
        "title": "负春",
        "author": "白居易",
        "content": "病来道士教调气，老去山僧劝坐禅。\n孤负春风杨柳曲，去年断酒到今年。",
        "dynasty": "唐",
        "collection_info": null
    },
    {
        "uuid": "8f72ab8e34b3cf32edf315c346181053",
        "title": "池上闲吟二首 一",
        "author": "白居易",
        "content": "高卧闲行自在身，池边六见柳条新。\n幸逢尧舜无为日，得作羲皇向上人。\n四皓再除犹且健，三州罢守未全贫。\n莫愁客到无供给，家酝香浓野菜春。",
        "dynasty": "唐",
        "collection_info": null
    },
    {
        "uuid": "63bad7b17ecfdc1ab7e2b972a64699eb",
        "title": "池上闲吟二首 二",
        "author": "白居易",
        "content": "非庄非宅非兰若，竹树池亭十亩余。\n非道非僧非俗吏，褐裘乌帽闭门居。\n梦游信意宁殊蝶，心乐身闲便是鱼。\n虽未定知生与死，其间胜负两何如。",
        "dynasty": "唐",
        "collection_info": null
    },
    {
        "uuid": "898f2c395068977f0a11ce03e64803f4",
        "title": "早春招张宾客",
        "author": "白居易",
        "content": "久雨初晴天气新，风烟草树尽欣欣。\n虽当冷落衰残日，还有阳和暖活身。\n池色溶溶蓝染水，花光燄燄火烧春。\n商山老伴相收拾，不用随他年少人。",
        "dynasty": "唐",
        "collection_info": null
    },
    {
        "uuid": "bb4323877f493af230093f9ed37520c5",
        "title": "营闲事",
        "author": "白居易",
        "content": "自笑营闲事，从朝到日斜。\n浇畦引泉脉，扫径避兰芽。\n暖变墙衣色，晴催木笔花。\n桃根知酒渴，晚送一瓯茶。",
        "dynasty": "唐",
        "collection_info": null
    },
    {
        "uuid": "229d25e0690b5aed764f898cdf752e00",
        "title": "感春",
        "author": "白居易",
        "content": "老思不禁春，风光照眼新。\n花房红鸟觜，池浪碧鱼鳞。\n倚棹谁为伴，持杯自问身。\n心情多少在，六十二三人。",
        "dynasty": "唐",
        "collection_info": null
    },
    {
        "uuid": "80fb1ff8b0e335134f6db31b07691576",
        "title": "春池上戏赠李郎中",
        "author": "白居易",
        "content": "满池春水何人爱，唯我迴看指似君。\n直似挼蓝新汁色，与君南宅染罗裙。",
        "dynasty": "唐",
        "collection_info": null
    },
    {
        "uuid": "ba7c28773367e9562c2bd5ee476be182",
        "title": "翫半开花赠皇甫郎中",
        "author": "白居易",
        "content": "勿讶春来晚，无嫌花发迟。\n人怜全盛日，我爱半开时。\n紫蜡黏为蔕，红苏点作蕤。\n成都新夹缬，梁汉碎臙脂。\n树杪真珠颗，墙头小女儿。\n浅深妆駮落，高下火参差。\n蝶戏争香朵，莺啼选稳枝。\n好教郎作伴，合共酒相随。\n醉翫无胜此，狂嘲更让谁。\n犹残少年兴，不似老人诗。\n西日凭轻照，东风莫杀吹。\n明朝应烂熳，后夜更离披。\n林下遥相忆，尊前闇有期。\n衔杯嚼蘂思，唯我与君知。",
        "dynasty": "唐",
        "collection_info": null
    },
    {
        "uuid": "5cf1180e44cdb98dfb17e3290ec9d496",
        "title": "池边",
        "author": "白居易",
        "content": "柳老香丝宛，荷新钿扇圆。\n残春深树裏，斜日小楼前。\n醉遣收杯杓，闲听理管弦。\n池边更无事，看补采莲船。",
        "dynasty": "唐",
        "collection_info": null
    },
    {
        "uuid": "9f2f84c5865c9f033eb75c32caafab9b",
        "title": "家酿新熟每尝輙醉妻侄等劝令少饮因成长句以谕之",
        "author": "白居易",
        "content": "君应怪我朝朝饮，不说向君君不知。\n身上幸无疼痛处，瓮头正是撇尝时。\n刘妻劝谏夫休醉，王侄分疎叔不痴。\n六十三翁头雪白，假如醒黠欲何为。",
        "dynasty": "唐",
        "collection_info": null
    },
    {
        "uuid": "397ed85580b60c27552c124aa63649b0",
        "title": "送常秀才下第东归",
        "author": "白居易",
        "content": "东归多旅恨，西上少知音。\n寒食看花眼，春风落日心。\n百忧当二月，一醉直千金。\n到处公卿席，无辞酒醆深。",
        "dynasty": "唐",
        "collection_info": null
    },
    {
        "uuid": "3ef4576a037f08969bbfc81d982ef1af",
        "title": "且游",
        "author": "白居易",
        "content": "手裏一杯满，心中百事休。\n春应唯仰醉，老更不禁愁。\n弄水迴船尾，寻花信马头。\n眼看筋力减，游得且须游。",
        "dynasty": "唐",
        "collection_info": null
    },
    {
        "uuid": "c0016d26306c5fa65586b2132b61515c",
        "title": "题王家庄临水柳亭",
        "author": "白居易",
        "content": "弱柳缘堤种，虚亭压水开。\n条疑逐风去，波欲上阶来。\n翠羽偷鱼入，红腰学舞迴。\n春愁正无绪，争不尽残杯。",
        "dynasty": "唐",
        "collection_info": null
    },
    {
        "uuid": "9e65057996033d4ef6e906d1321076e0",
        "title": "题令狐家木兰花",
        "author": "白居易",
        "content": "腻如玉指涂朱粉，光似金刀剪紫霞。\n从此时时春梦裏，应添一树女郎花。",
        "dynasty": "唐",
        "collection_info": null
    },
    {
        "uuid": "3c3abc379d122fce99ee29f2710aa6cd",
        "title": "拜表迴闲游",
        "author": "白居易",
        "content": "玉佩金章紫花绶，纻衫藤带白纶巾。\n晨兴拜表称朝士，晚出游山作野人。\n达磨传心令息念，玄元留意遣同尘。\n八关净戒斋销日，一曲狂歌醉送春。\n酒肆法堂方丈室，其间岂是两般身。",
        "dynasty": "唐",
        "collection_info": null
    },
    {
        "uuid": "12a362d2c489b133d32cb87d91d090cb",
        "title": "西街渠中种莲迭石颇有幽致偶题小楼",
        "author": "白居易",
        "content": "朱槛低墙上，清流小阁前。\n雇人栽菡萏，买石造潺湲。\n影落江心月，声移谷口泉。\n闲看捲帘坐，醉听掩窗眠。\n路笑淘官水，家愁费料钱。\n是非君莫问，一对一翛然。",
        "dynasty": "唐",
        "collection_info": null
    },
    {
        "uuid": "6f29b14490a4de61d1ce87cda4378a65",
        "title": "晚春闲居杨工部寄诗杨常州寄茶同到因以长句荅之",
        "author": "白居易",
        "content": "宿酲寂寞眠初起，春意阑珊日又斜。\n劝我加餐因早笋，恨人休醉是残花。\n闷吟工部新来句，渴饮毗陵远到茶。\n兄弟东西官职冷，门前车马向谁家。",
        "dynasty": "唐",
        "collection_info": null
    },
    {
        "uuid": "0b4e6a4392d91f6f554332cd149c4f4b",
        "title": "玉泉寺南三里涧下多深红踯躅繁艳殊常感惜题诗以示游者",
        "author": "白居易",
        "content": "玉泉南涧花奇怪，不似花丛似火堆。\n今日多情唯我到，每年无故为谁开。\n宁辞辛苦行三里，更与留连饮两杯。\n犹有一般辜负事，不将歌舞管弦来。",
        "dynasty": "唐",
        "collection_info": null
    },
    {
        "uuid": "6e003c4070c4d8b8fa44f7cc59f37f39",
        "title": "早服云母散",
        "author": "白居易",
        "content": "晓服云英漱井华，寥然身若在烟霞。\n药销日晏三匙饭，酒渴春深一椀茶。\n每夜坐禅观水月，有时行醉翫风花。\n净名事理人难解，身不出家心出家。",
        "dynasty": "唐",
        "collection_info": null
    },
    {
        "uuid": "24cee202ab25359daa0115d8d959e854",
        "title": "三月晦日晚闻鸟声",
        "author": "白居易",
        "content": "晚来林鸟语殷勤，似惜风光说向人。\n遣脱破袍劳报暖，催沽美酒敢辞贫。\n声声劝醉应须醉，一岁唯残半日春。",
        "dynasty": "唐",
        "collection_info": null
    },
    {
        "uuid": "714c15a55c7f709e1f6207f5b1161117",
        "title": "早夏游平原迴",
        "author": "白居易",
        "content": "夏早日初长，南风草木香。\n肩舆颇平稳，涧路甚清凉。\n紫蕨行看采，青梅旋摘尝。\n疗饥兼解渴，一醆冷云浆。",
        "dynasty": "唐",
        "collection_info": null
    },
    {
        "uuid": "d42b1c8ec3ab3cd0b64b71f8e28b595b",
        "title": "宿天竺寺迴",
        "author": "白居易",
        "content": "野寺经三宿，都城復一还。\n家仍念婚嫁，身尚繫官班。\n萧洒秋临水，沈吟晚下山。\n长闲犹未得，逐日且偷闲。",
        "dynasty": "唐",
        "collection_info": null
    },
    {
        "uuid": "1151bb5d96b68698b65d16053e812a0e",
        "title": "侍中晋公欲到东洛先蒙书问期宿龙门思往感今輙献长句",
        "author": "白居易",
        "content": "昔蒙兴化池头送，今许龙门潭上期。\n聚散但惭长见念，荣枯安敢道相思。\n功成名遂来虽久，云卧山游去未迟。\n闻说风情筋力在，只如初破蔡州时。",
        "dynasty": "唐",
        "collection_info": null
    },
    {
        "uuid": "89dc81a6660d637a5487e3ee28241d08",
        "title": "奉和晋公侍中蒙除留守行及洛师感悦发中斐然成咏之作",
        "author": "白居易",
        "content": "鸾凤翱翔在寥廓，貂蝉萧洒出埃尘。\n致成尧舜昇平代，收得夔龙强健身。\n抛掷功名还史册，分张欢乐与交亲。\n商山老皓虽休去，终是留侯门下人。",
        "dynasty": "唐",
        "collection_info": null
    },
    {
        "uuid": "aa9b00a5fa3ad39e7b3cf14232e91a80",
        "title": "送刘五司马赴任硖州兼寄崔使君",
        "author": "白居易",
        "content": "位下才高多怨天，刘兄道胜独恬然。\n贫于扬子两三倍，老过荣公六七年。\n笔砚莫抛留压案，箪瓢从陋也销钱。\n郡丞自合当优礼，何况夷陵太守贤。",
        "dynasty": "唐",
        "collection_info": null
    },
    {
        "uuid": "84a694c450e2500718b187efb47c8c38",
        "title": "菩提寺上方晚眺",
        "author": "白居易",
        "content": "楼阁高低树浅深，山光水色暝沈沈。\n嵩烟半卷青绡幕，伊浪平铺绿绮衾。\n飞鸟灭时宜极目，远风来处好开襟。\n谁知不离簪缨内，长得逍遥自在心。",
        "dynasty": "唐",
        "collection_info": null
    },
    {
        "uuid": "c5353c9ced333bee52a353065539fc87",
        "title": "杨柳枝词八首 三",
        "author": "白居易",
        "content": "依依褭褭復青青，句引春风无限情。\n白雪花繁空扑地，绿丝条弱不胜莺。",
        "dynasty": "唐",
        "collection_info": null
    },
    {
        "uuid": "51fb078e48d472b947ed627bfc92a495",
        "title": "杨柳枝词八首 五",
        "author": "白居易",
        "content": "苏州杨柳任君夸，更有钱唐胜馆娃。\n若解多情寻小小，绿杨深处是苏家。",
        "dynasty": "唐",
        "collection_info": null
    },
    {
        "uuid": "09ce69566740e4854a785d2110308efa",
        "title": "杨柳枝词八首 七",
        "author": "白居易",
        "content": "叶含浓露如啼眼，枝褭轻风似舞腰。\n小树不禁攀折苦，乞君留取两三条。",
        "dynasty": "唐",
        "collection_info": null
    },
    {
        "uuid": "ad86eb6ac35efaf98c8820fe98a7b846",
        "title": "读老子",
        "author": "白居易",
        "content": "言者不如知者默，此语吾闻于老君。\n若道老君是知者，缘何自着五千文。",
        "dynasty": "唐",
        "collection_info": null
    },
    {
        "uuid": "4610fd84167d65b5c73e0c391259f53b",
        "title": "读庄子",
        "author": "白居易",
        "content": "庄生齐物同归一，我道同中有不同。\n遂性逍遥虽一致，莺凰终挍胜蛇虫。",
        "dynasty": "唐",
        "collection_info": null
    },
    {
        "uuid": "eba74c82737cb65161ec84c7142797f0",
        "title": "读禅经",
        "author": "白居易",
        "content": "须知诸相皆非相，若住无余却有余。\n言下忘言一时了，梦中说梦两重虚。\n空花岂得兼求果，阳燄如何更觅鱼。\n摄动是禅禅是动，不禅不动即如如。",
        "dynasty": "唐",
        "collection_info": null
    },
    {
        "uuid": "c53a650b9078f140d015e6b5555feda7",
        "title": "感兴二首 一",
        "author": "白居易",
        "content": "吉凶祸福有来由，但要深知不要忧。\n只见火光烧润屋，不闻风浪覆虚舟。\n名为公器无多取，利是身灾合少求。\n虽异匏瓜难不食，大都食足早宜休。",
        "dynasty": "唐",
        "collection_info": null
    },
    {
        "uuid": "2bc1410c6f51322d141bd6920ee170bc",
        "title": "感兴二首 二",
        "author": "白居易",
        "content": "鱼能深入宁忧钓，鸟解高飞岂触罗。\n热处先争炙手去，悔时其奈噬脐何。\n尊前诱得猩猩血，幕上偷安鷰鷰窠。\n我有一言君记取，世间自取苦人多。",
        "dynasty": "唐",
        "collection_info": null
    },
    {
        "uuid": "4adc1bd3151474c2d71bbb7d712e9418",
        "title": "问鹤",
        "author": "白居易",
        "content": "乌鸢争食雀争窠，独立池边风雪多。\n尽日蹋冰翘一足，不鸣不动意如何。",
        "dynasty": "唐",
        "collection_info": null
    },
    {
        "uuid": "da63eb8ca006e1bc27914ed808e19726",
        "title": "代鹤荅",
        "author": "白居易",
        "content": "鹰爪攫鸡鸡肋折，鹘拳蹴雁雁头垂。\n何如敛翅水边立，飞上云松栖稳枝。",
        "dynasty": "唐",
        "collection_info": null
    },
    {
        "uuid": "85ad7e27b3789a4e2395b0a9b8bcf21d",
        "title": "闲卧有所思二首 一",
        "author": "白居易",
        "content": "向夕搴帘卧枕琴，微凉入户起开襟。\n偶因明月清风夜，忽想迁臣逐客心。\n何处投荒初恐惧，谁人绕泽正悲吟。\n始知洛下分司坐，一日安闲直万金。",
        "dynasty": "唐",
        "collection_info": null
    },
    {
        "uuid": "82a9cc9cbaaf7abeafcceabefd7e8226",
        "title": "闲卧有所思二首 二",
        "author": "白居易",
        "content": "权门要路是身灾，散地闲居少祸胎。\n今日怜君岭南去，当时笑我洛中来。\n虫全性命缘无毒，木尽天年为不才。\n大抵吉凶多自致，李斯一去二疎迴。",
        "dynasty": "唐",
        "collection_info": null
    },
    {
        "uuid": "a496e41a7ff9eb3025ec3e80cc351060",
        "title": "喜闲",
        "author": "白居易",
        "content": "萧洒伊嵩下，优游黄绮间。\n未曾一日闷，已得六年闲。\n鱼鸟为徒侣，烟霞是往还。\n伴僧禅闭目，迎客笑开颜。\n兴发宵游寺，慵时昼掩关。\n夜来风月好，悔不宿香山。",
        "dynasty": "唐",
        "collection_info": null
    },
    {
        "uuid": "ad456cdb5b085088268e80cb73f66b37",
        "title": "诗酒琴人例多薄命予酷好三事雅当此科而所得已多为幸斯甚偶成狂咏聊写媿怀",
        "author": "白居易",
        "content": "爱琴爱酒爱诗客，多贱多穷多苦辛。\n中散步兵终不贵，孟郊张籍过于贫。\n一之已叹关于命，三者何堪併在身。\n只合飘零随草木，谁教凌厉出风尘。\n荣名厚禄二千石，乐饮闲游三十春。\n何得无厌时咄咄，犹言薄命不如人。",
        "dynasty": "唐",
        "collection_info": null
    },
    {
        "uuid": "f267d4d3c555c18507842fd5491a3a34",
        "title": "寄明州于驸马使君三绝句 一",
        "author": "白居易",
        "content": "有花有酒有笙歌，其奈难逢亲故何。\n近海饶风春足雨，白鬚太守闷时多。",
        "dynasty": "唐",
        "collection_info": null
    },
    {
        "uuid": "18c0d8b1c8daf5d7c383ac4ad35723bf",
        "title": "寄明州于驸马使君三绝句 二",
        "author": "白居易",
        "content": "平阳音乐随都尉，留滞三年在浙东。\n吴越声邪无法用，莫教偷入管弦中。",
        "dynasty": "唐",
        "collection_info": null
    },
    {
        "uuid": "2501ae471bdeac857261d1df74345ef6",
        "title": "寄明州于驸马使君三绝句 三",
        "author": "白居易",
        "content": "何郎小妓歌喉好，严老呼为一串珠。\n海味腥咸损声气，听看犹得断肠无。",
        "dynasty": "唐",
        "collection_info": null
    },
    {
        "uuid": "ec80c6fcab23e4d5d4633b2800693ed6",
        "title": "闲卧",
        "author": "白居易",
        "content": "薄食当斋戒，散班同隐沦。\n佛容为弟子，天许作闲人。\n唯置床临水，都无物近身。\n清风散髮卧，兼不要纱巾。",
        "dynasty": "唐",
        "collection_info": null
    },
    {
        "uuid": "f812dd38636a7fee26b99e8295cd8038",
        "title": "春早秋初因时即事兼寄浙东李侍郎",
        "author": "白居易",
        "content": "春早秋初昼夜长，可怜天气好年光。\n和风细动帘帷暖，清露微凝枕簟凉。\n窗下晓眠初减被，池边晚坐乍移床。\n闲从蕙草侵阶绿，静任槐花满地黄。\n理曲管弦闻后院，熨衣灯火映深房。\n四时新景何人别，遥忆多情李侍郎。",
        "dynasty": "唐",
        "collection_info": null
    },
    {
        "uuid": "7f5b14fa7e97421bce7510aebbabb1d5",
        "title": "新秋喜凉",
        "author": "白居易",
        "content": "过得炎蒸月，尤宜老病身。\n衣裳朝不润，枕簟夜相亲。\n楼月纤纤早，波风褭褭新。\n光阴与时节，先感是诗人。",
        "dynasty": "唐",
        "collection_info": null
    },
    {
        "uuid": "0ac46eaa267196253fbfb3271c6903ba",
        "title": "初夏闲吟兼呈韦宾客",
        "author": "白居易",
        "content": "孟夏清和月，东都闲散官。\n体中无病痛，眼下未饥寒。\n世事闻常闷，交游见即欢。\n杯觞留客切，妓乐取人宽。\n雪鬓随身老，云心着处安。\n此中殊有味，试说向君看。",
        "dynasty": "唐",
        "collection_info": null
    },
    {
        "uuid": "546153c56158d9747d12ff57f7b77390",
        "title": "哭崔二十四常侍",
        "author": "白居易",
        "content": "貂冠初别九重门，马鬣新封四尺坟。\n薤露歌词非白雪，旌铭官爵是浮云。\n伯伦每置随身锸，元亮先为自祭文。\n莫道高风无继者，一千年内有崔君。",
        "dynasty": "唐",
        "collection_info": null
    },
    {
        "uuid": "1e5203128612172ccabeac89cc789f78",
        "title": "奉酬侍中夏中雨后游城南庄见示八韵",
        "author": "白居易",
        "content": "岛树间林峦，云收雨气残。\n四山岚色重，五月水声寒。\n老鹤两三隻，新篁千万竿。\n化成天竺寺，移得子陵滩。\n心觉闲弥贵，身缘健更欢。\n帝将风后待，人作谢公看。\n甪里年虽老，高阳兴未阑。\n佳辰不见召，争免趂杯盘。",
        "dynasty": "唐",
        "collection_info": null
    },
    {
        "uuid": "7bfce62e3a594ddf8c42390a59c46f1d",
        "title": "送兖州崔大夫驸马赴镇",
        "author": "白居易",
        "content": "戚里夸为贤驸马，儒家认作好诗人。\n鲁侯不得辜风景，沂水年年有暮春。",
        "dynasty": "唐",
        "collection_info": null
    },
    {
        "uuid": "b97f7db1d092f8dcf0c5df26215191ba",
        "title": "少年问",
        "author": "白居易",
        "content": "少年怪我问如何，何事朝朝醉復歌。\n号作乐天应不错，忧愁时少乐时多。",
        "dynasty": "唐",
        "collection_info": null
    },
    {
        "uuid": "c502d09058ee156edb21ac64b88af371",
        "title": "问少年",
        "author": "白居易",
        "content": "千首诗堆青玉案，十分酒写白金盂。\n迴头却问诸年少，作箇狂夫得了无。",
        "dynasty": "唐",
        "collection_info": null
    },
    {
        "uuid": "3cc8dbf0f8857bac1e9f8f9108098871",
        "title": "代琵琶弟子谢女师曹供奉寄新调弄谱",
        "author": "白居易",
        "content": "琵琶师在九重城，忽得书来喜且惊。\n一纸展看非旧谱，四弦翻出是新声。\n蕤宾掩抑娇多怨，散水玲珑峭更清。\n珠颗泪霑金捍拨，红妆弟子不胜情。",
        "dynasty": "唐",
        "collection_info": null
    },
    {
        "uuid": "b85312382e6a64265fef96ad8cf1622a",
        "title": "代林园戏赠",
        "author": "白居易",
        "content": "南院今秋游宴少，西坊近日往来频。\n假如宰相池亭好，作客何如作主人。",
        "dynasty": "唐",
        "collection_info": null
    },
    {
        "uuid": "232928f92258aba21d197202ad5d486f",
        "title": "戏荅林园",
        "author": "白居易",
        "content": "岂独西坊来往频，偷闲处处作游人。\n衡门虽是栖迟地，不可终朝鏁老身。",
        "dynasty": "唐",
        "collection_info": null
    },
    {
        "uuid": "2f0261adf8f3002be29a463efad13948",
        "title": "重戏赠",
        "author": "白居易",
        "content": "集贤池馆从他盛，履道林亭勿自轻。\n往往归来嫌窄小，年年为主莫无情。",
        "dynasty": "唐",
        "collection_info": null
    },
    {
        "uuid": "2d2a42b42e9bd269337b1b686e89b9fe",
        "title": "重戏荅",
        "author": "白居易",
        "content": "小水低亭自可亲，大池高馆不关身。\n林园莫妬裴家好，憎故怜新岂是人。",
        "dynasty": "唐",
        "collection_info": null
    },
    {
        "uuid": "669cd0fc10371cad2445e660b56ac8cb",
        "title": "早秋登天宫寺阁赠诸客",
        "author": "白居易",
        "content": "天宫阁上醉萧辰，丝管闲听酒慢巡。\n为向凉风清景道，今朝属我两三人。",
        "dynasty": "唐",
        "collection_info": null
    },
    {
        "uuid": "4b3fe9110991333d3b6ba766bcc1e741",
        "title": "晓上天津桥闲望偶逢卢郎中张员外携酒同倾",
        "author": "白居易",
        "content": "上阳宫裏晓钟后，天津桥头残月前。\n空阔境疑非下界，飘飖身似在寥天。\n星河隐映初生日，楼阁葱茏半出烟。\n此处相逢倾一醆，始知地上有神仙。",
        "dynasty": "唐",
        "collection_info": null
    },
    {
        "uuid": "42ddef061cd9328d197f64850be23f08",
        "title": "八月十五日夜同诸客翫月",
        "author": "白居易",
        "content": "月好共传唯此夜，境闲皆道是东都。\n嵩山表裏千重雪，洛水高低两颗珠。\n清景难逢宜爱惜，白头相劝强欢娱。\n诚知亦有来年会，保得晴明强健无。",
        "dynasty": "唐",
        "collection_info": null
    },
    {
        "uuid": "8828405b6be545003d250f02b71e5e68",
        "title": "对晚开夜合花赠皇甫郎中",
        "author": "白居易",
        "content": "移晚校一月，花迟过半年。\n红开杪秋日，翠合欲昏天。\n白露滴未死，凉风吹更鲜。\n后时谁肯顾，唯我与君怜。",
        "dynasty": "唐",
        "collection_info": null
    },
    {
        "uuid": "63978d3acaa50ecf332a131aa38a165d",
        "title": "醉游平泉",
        "author": "白居易",
        "content": "狂歌箕踞酒尊前，眼不看人面向天。\n洛客最闲唯有我，一年四度到平泉。",
        "dynasty": "唐",
        "collection_info": null
    },
    {
        "uuid": "adb4ab391de8e563cc929957407bdcfa",
        "title": "题赠平泉韦征君拾遗",
        "author": "白居易",
        "content": "箕颍千年后，唯君得古风。\n位留丹陛上，身入白云中。\n躁静心相背，高低迹不同。\n笼鸡与梁燕，不信有冥鸿。",
        "dynasty": "唐",
        "collection_info": null
    },
    {
        "uuid": "d375db6ecd503cdb70ddb306bb0224d8",
        "title": "酬皇甫郎中对新菊花见忆",
        "author": "白居易",
        "content": "爱菊高人吟逸韵，悲秋病客感衰怀。\n黄花助兴方携酒，红叶添愁正满阶。\n居士荤腥今已断，仙郎杯杓为谁排。\n媿君相忆东篱下，拟废重阳一日斋。",
        "dynasty": "唐",
        "collection_info": null
    },
    {
        "uuid": "291cd01969831a60c9b45a208635cc6f",
        "title": "夜宴醉后留献裴侍中",
        "author": "白居易",
        "content": "九烛台前十二姝，主人留醉任欢娱。\n翩翻舞袖双飞蝶，宛转歌声一索珠。\n坐久欲醒还酩酊，夜深初散又踟蹰。\n南山宾客东山妓，此会人间曾有无。",
        "dynasty": "唐",
        "collection_info": null
    },
    {
        "uuid": "91178d7c6a1cded1b293d88a989dddda",
        "title": "和韦庶子远坊赴宴未夜先归之作兼呈裴员外",
        "author": "白居易",
        "content": "促席留欢日未曛，远坊归思已纷纷。\n无妨按辔行乘月，何必逃杯走似云。\n银烛忍抛杨柳曲，金鞍潜送石榴裙。\n到时常晚归时早，笑乐三分校一分。",
        "dynasty": "唐",
        "collection_info": null
    },
    {
        "uuid": "7f289c079ddfc5e5e52fd42e12290361",
        "title": "集贤池荅侍中问",
        "author": "白居易",
        "content": "主人晚入皇城宿，问客裴回何所须。\n池月幸闲无用处，今宵能借客游无。",
        "dynasty": "唐",
        "collection_info": null
    },
    {
        "uuid": "b73223e74b778d34a0546e6f515aa8bc",
        "title": "杨柳枝二十韵",
        "author": "白居易",
        "content": "小妓携桃叶，新声蹋柳枝。\n妆成剪烛后，醉起拂衫时。\n绣履娇行缓，花筵笑上迟。\n身轻委迴雪，罗薄透凝脂。\n笙引簧频暖，筝催柱数移。\n乐童翻怨调，才子与妍词。\n便想人如树，先将髮比丝。\n风条摇两带，烟叶贴双眉。\n口动樱桃破，鬟低翡翠垂。\n枝柔腰袅娜，荑嫩手葳蕤。\n唳鹤啨呼侣，哀猨夜呌儿。\n玉敲音历历，珠贯字纍纍。\n袖为收声点，钗因赴节遗。\n重重遍头别，一一拍心知。\n塞北愁攀折，江南苦别离。\n黄遮金谷岸，绿映杏园池。\n春惜芳华好，秋怜颜色衰。\n取来歌裏唱，胜向笛中吹。\n曲罢那能别，情多不自持。\n缠头无别物，一首断肠诗。",
        "dynasty": "唐",
        "collection_info": null
    },
    {
        "uuid": "987e0a255c373d917b5a082deff644a9",
        "title": "荅皇甫十郎中秋深酒熟见忆",
        "author": "白居易",
        "content": "烟景冷苍茫，秋深夜夜霜。\n为思池上酌，先觉瓮头香。\n未暇倾巾漉，还应染指尝。\n醍醐惭气味，琥珀让晶光。\n若许陪歌席，须容散道场。\n月终斋戒毕，犹及菊花黄。",
        "dynasty": "唐",
        "collection_info": null
    },
    {
        "uuid": "e68f76c114ef6d1d7779aad6722e354f",
        "title": "老去",
        "author": "白居易",
        "content": "老去媿妻儿，冬来有劝词。\n暖寒从饮酒，衝冷少吟诗。\n战胜心还壮，斋勤体校羸。\n由来世间法，损益合相随。",
        "dynasty": "唐",
        "collection_info": null
    },
    {
        "uuid": "7c33b3fa60561c70c087ac20933a5706",
        "title": "送宗实上人游江南",
        "author": "白居易",
        "content": "忽辞洛下缘何事，拟向江南住几时。\n每过渡头应问法，无妨菩萨是船师。",
        "dynasty": "唐",
        "collection_info": null
    },
    {
        "uuid": "6c9b89359cd052e23e66e4f7af96ac8c",
        "title": "和同州杨侍郎夸柘枝见寄",
        "author": "白居易",
        "content": "细吟冯翊使君诗，忆作余杭太守时。\n君有一般输我事，柘枝看校十年迟。",
        "dynasty": "唐",
        "collection_info": null
    },
    {
        "uuid": "4cae19409a1e2dd27b8b10c4b56cf3bb",
        "title": "冬初酒熟二首 一",
        "author": "白居易",
        "content": "霜繁脆庭柳，风利剪池荷。\n月色晓弥苦，鸟声寒更多。\n秋怀久寥落，冬计又如何。\n一瓮新醅酒，萍浮春水波。",
        "dynasty": "唐",
        "collection_info": null
    },
    {
        "uuid": "7b52ddb4b784cfb156ca0ebd83d39e6b",
        "title": "冬初酒熟二首 二",
        "author": "白居易",
        "content": "酒熟无客来，因成独酌谣。\n人间老黄绮，地上散松乔。\n忽忽醒还醉，悠悠暮復朝。\n残年多少在，尽付此中销。",
        "dynasty": "唐",
        "collection_info": null
    },
    {
        "uuid": "84d27a85e2953780d8564c6de4809542",
        "title": "送姚杭州赴任因思旧游二首 一",
        "author": "白居易",
        "content": "与君细话杭州事，为我留心莫等闲。\n闾里固宜勤抚恤，楼台亦要数跻攀。\n笙歌缥缈虚空裏，风月依稀梦想间。\n且喜诗人重管领，遥飞一醆贺江山。",
        "dynasty": "唐",
        "collection_info": null
    },
    {
        "uuid": "7cb507ced954d3001baa78e0c3a0a184",
        "title": "送姚杭州赴任因思旧游二首 二",
        "author": "白居易",
        "content": "渺渺钱唐路几千，想君到后事依然。\n静逢竺寺猨偷橘，闲看苏家女采莲。\n故妓数人凭问询，新诗两首倩留传。\n舍人虽健无多兴，老挍当时八九年。",
        "dynasty": "唐",
        "collection_info": null
    },
    {
        "uuid": "8c658ce83325cceb271bdfc75fd7c081",
        "title": "寄李相公",
        "author": "白居易",
        "content": "渐老只谋欢，虽贫不要官。\n唯求造化力，试为驻春看。",
        "dynasty": "唐",
        "collection_info": null
    },
    {
        "uuid": "badb786d6052cd441ddb9d8be9c70f15",
        "title": "冬日平泉路晚归",
        "author": "白居易",
        "content": "山路难行日易斜，烟村霜树欲栖鵶。\n夜归不到应闲事，热饮三杯即是家。",
        "dynasty": "唐",
        "collection_info": null
    },
    {
        "uuid": "5bf58fd484468eaf0940f3495176422d",
        "title": "利仁北街作",
        "author": "白居易",
        "content": "草色斑斑春雨晴，利仁坊北面西行。\n踟蹰立马缘何事，认得张家歌吹声。",
        "dynasty": "唐",
        "collection_info": null
    },
    {
        "uuid": "c01beea4f78448bb16db97dd4b2cb59b",
        "title": "洛阳堰闲行",
        "author": "白居易",
        "content": "洛阳堰上新晴日，长夏门前欲暮春。\n遇酒即沽逢树歇，七年此地作闲人。",
        "dynasty": "唐",
        "collection_info": null
    },
    {
        "uuid": "cf4502bff82dda065055fa6139c42d88",
        "title": "过永宁",
        "author": "白居易",
        "content": "村杏野桃繁似雪，行人不醉为谁开。\n赖逢山县卢明府，引我花前劝一杯。",
        "dynasty": "唐",
        "collection_info": null
    },
    {
        "uuid": "93b8d289d0a1f792dc1c43751b3bd06e",
        "title": "往年稠桑曾丧白马题诗厅壁今来尚存又復感怀更题绝句",
        "author": "白居易",
        "content": "路傍埋骨蒿草合，壁上题诗尘藓生。\n马死七年犹怅望，自知无乃太多情。",
        "dynasty": "唐",
        "collection_info": null
    },
    {
        "uuid": "ef0070dccd30f595a079406aa21261cb",
        "title": "罗敷水",
        "author": "白居易",
        "content": "野店东头花落处，一条流水号罗敷。\n芳魂艳骨知何处，春草茫茫墓亦无。",
        "dynasty": "唐",
        "collection_info": null
    },
    {
        "uuid": "b76f214b9af8abe5d4bbcb8ab30c3b4f",
        "title": "路逢青州王大夫赴镇立马赠别",
        "author": "白居易",
        "content": "大斾拥金羁，书生得者稀。\n何劳问官职，岂不见光辉。\n赫赫人争看，翩翩马欲飞。\n不期前岁尹，驻节语依依。",
        "dynasty": "唐",
        "collection_info": null
    },
    {
        "uuid": "6980dbd9cbdcb0e35c875b8f3ae2411e",
        "title": "和杨同州寒食干坑会后闻杨工部欲到知予与工部有宿酲",
        "author": "白居易",
        "content": "夜饮归常晚，朝眠起更迟。\n举头中酒后，引手索茶时。\n拂枕青长袖，欹簪白接䍦。\n宿酲无兴味，先是肺神知。",
        "dynasty": "唐",
        "collection_info": null
    },
    {
        "uuid": "07ba50e9f5a8570606f87da0e2293f10",
        "title": "和刘汝州酬侍中见寄长句因书集贤坊胜事戏而问之",
        "author": "白居易",
        "content": "洛川汝海封畿接，履道集贤来往频。\n一復时程虽不远，百余步地更相亲。\n朱门陪宴多投辖，青眼留欢任吐茵。\n闻道郡斋还有酒，花前月下对何人。",
        "dynasty": "唐",
        "collection_info": null
    },
    {
        "uuid": "6b594b1954dc03e34e3072e1f6df8a42",
        "title": "池上二绝 一",
        "author": "白居易",
        "content": "山僧对棊坐，局上竹阴清。\n映竹无人见，时闻下子声。",
        "dynasty": "唐",
        "collection_info": null
    },
    {
        "uuid": "9fd8733651005880ff0913bfd0f3e6e0",
        "title": "池上二绝 二",
        "author": "白居易",
        "content": "小娃撑小艇，偷采白莲迴。\n不解藏踪迹，浮萍一道开。",
        "dynasty": "唐",
        "collection_info": null
    },
    {
        "uuid": "50775f8593d1cea3d81a3544d8dc76e5",
        "title": "白羽扇",
        "author": "白居易",
        "content": "素是自然色，圆因裁制功。\n飒如松起籁，飘似鹤翻空。\n盛夏不销雪，终年无尽风。\n引秋生手裏，藏月入怀中。\n麈尾斑非疋，蒲葵陋不同。\n何人称相对，清瘦白鬚翁。",
        "dynasty": "唐",
        "collection_info": null
    },
    {
        "uuid": "1519999f1b26958f4f493e2d05499476",
        "title": "五月斋戒罢宴彻乐闻韦宾客皇甫郎中饮会亦稀又知欲携酒馔出斋先以长句呈谢",
        "author": "白居易",
        "content": "妓房匣镜满红埃，酒库封瓶生绿苔。\n居士尔时缘护戒，车公何事亦停杯。\n散斋香火今朝散，开素盘筵后日开。\n随意往还君莫怪，坐禅僧去饮徒来。",
        "dynasty": "唐",
        "collection_info": null
    },
    {
        "uuid": "79a9cb4b34b134fd9e6e0f1a5f53672d",
        "title": "闲园独赏",
        "author": "白居易",
        "content": "午后郊园静，晴来景物新。\n雨添山气色，风借水精神。\n永日若为度，独游何所亲。\n仙禽狎君子，芳树倚佳人。\n蚁鬬王争肉，蜗移舍逐身。\n蝶双知伉俪，蜂分见君臣。\n蠢蠕形虽小，逍遥性即均。\n不知鹏与鷃，相去几微尘。",
        "dynasty": "唐",
        "collection_info": null
    },
    {
        "uuid": "03d4a9b0818a997012d7bb78c62869e9",
        "title": "种柳三咏 一",
        "author": "白居易",
        "content": "白头种松桂，早晚见成林。\n不及栽杨柳，明年便有阴。\n春风为催促，副取老人心。",
        "dynasty": "唐",
        "collection_info": null
    },
    {
        "uuid": "bdeaafdafc5f0913645186cd88c09065",
        "title": "种柳三咏 二",
        "author": "白居易",
        "content": "从君种杨柳，夹水意如何。\n准拟三年后，青丝拂绿波。\n仍教小楼上，对唱柳枝歌。",
        "dynasty": "唐",
        "collection_info": null
    },
    {
        "uuid": "e535add6811c6e5039af4699cf55dc06",
        "title": "种柳三咏 三",
        "author": "白居易",
        "content": "更想五年后，千千条曲尘。\n路傍深映月，楼上闇藏春。\n愁杀闲游客，闻歌不见人。",
        "dynasty": "唐",
        "collection_info": null
    },
    {
        "uuid": "330aac8fc400f49a4fd90e296faa7580",
        "title": "偶吟",
        "author": "白居易",
        "content": "好官病免曾三度，散地归休已七年。\n老自退闲非世弃，贫蒙强健是天怜。\n韦荆南去留春服，王侍中来乞酒钱。\n便得一年生计足，与君美食復甘眠。",
        "dynasty": "唐",
        "collection_info": null
    },
    {
        "uuid": "1b95d8fab02208934aa9eed28eea0154",
        "title": "池上即事",
        "author": "白居易",
        "content": "移床避日依松竹，解带当风挂薜萝。\n钿砌池心绿苹合，粉开花面白莲多。\n久阴新霁宜丝管，苦热初凉入绮罗。\n家酝瓶空人客绝，今宵争奈月明何。",
        "dynasty": "唐",
        "collection_info": null
    },
    {
        "uuid": "d258de2a0352c9397b29b77814c82361",
        "title": "南塘暝兴",
        "author": "白居易",
        "content": "水色昏犹白，霞光闇渐无。\n风荷摇破扇，波月动连珠。\n蟋蟀啼相应，鸳鸯宿不孤。\n小僮频报夜，归步尚踟蹰。",
        "dynasty": "唐",
        "collection_info": null
    },
    {
        "uuid": "1f07640492d3eb6cae2f674ba38b4ef2",
        "title": "小宅",
        "author": "白居易",
        "content": "小宅里闾接，疎篱鸡犬通。\n渠分南巷水，窗借北家风。\n庾信园殊小，陶潜屋不丰。\n何劳问宽窄，宽窄在心中。",
        "dynasty": "唐",
        "collection_info": null
    },
    {
        "uuid": "75657486dd69aa7692e76ef7fe1966db",
        "title": "谕亲友",
        "author": "白居易",
        "content": "适情处处皆安乐，大抵园林胜市朝。\n烦闹荣华犹易过，优闲福禄更难销。\n自怜老大宜疎散，却被交亲叹寂寥。\n终日相逢不相见，两心相去一何遥。",
        "dynasty": "唐",
        "collection_info": null
    },
    {
        "uuid": "9d8dd9535b2db5bfbcf84fe2f0b748b7",
        "title": "龙门送别皇甫泽州赴任韦山人南游",
        "author": "白居易",
        "content": "隼旟归洛知何日，鹤驾还嵩莫过春。\n惆怅香山云水冷，明朝便是独游人。",
        "dynasty": "唐",
        "collection_info": null
    },
    {
        "uuid": "1051b8ce0f65e2de0f1dac690b07174c",
        "title": "刘苏州寄酿酒糯米李浙东寄杨柳枝舞衫偶因尝酒试衫輙成长句寄谢之",
        "author": "白居易",
        "content": "柳枝谩蹋试双袖，桑落初香尝一杯。\n金屑醅浓吴米酿，银泥衫稳越娃裁。\n舞时已觉愁眉展，醉后仍教笑口开。\n惭媿故人怜寂寞，三千里外寄欢来。",
        "dynasty": "唐",
        "collection_info": null
    },
    {
        "uuid": "01dd15d318f857037de8bf9066a3d222",
        "title": "诏授同州刺史病不赴任因咏所怀",
        "author": "白居易",
        "content": "同州慵不去，此意復谁知。\n诚爱俸钱厚，其如身力衰。\n可怜病判案，何似醉吟诗。\n劳逸悬相远，行藏决不疑。\n徒烦人劝谏，只合自寻思。\n白髮来无限，青山去有期。\n野心惟怕闹，家口莫愁饥。\n卖却新昌宅，聊充送老资。",
        "dynasty": "唐",
        "collection_info": null
    },
    {
        "uuid": "1541427af43d3ab2bcad7e1bdebcac6b",
        "title": "寄杨六侍郎",
        "author": "白居易",
        "content": "西户最荣君好去，左冯虽稳我慵来。\n秋风一筯鲈鱼鲙，张翰摇头唤不迴。",
        "dynasty": "唐",
        "collection_info": null
    },
    {
        "uuid": "a441cabcfbf94cdcaa7a7dbfe0e0ddcb",
        "title": "韦七自太子宾客再除秘书监以长句贺而饯之",
        "author": "白居易",
        "content": "离筵莫怆且同欢，共贺新恩拜旧官。\n屈就商山伴麋鹿，好归芸阁狎鹓鸾。\n落星石上苍苔古，画鹤厅前白露寒。\n老监姓名应在壁，相思试为拂尘看。",
        "dynasty": "唐",
        "collection_info": null
    },
    {
        "uuid": "8e80f5fda3cb09fd9fc744fd098d95ab",
        "title": "酒熟忆皇甫十",
        "author": "白居易",
        "content": "新酒此时熟，故人何日来。\n自从金谷别，不见玉山颓。\n疎索柳花盌，寂寥荷叶杯。\n今冬问毡帐，雪裏为谁开。",
        "dynasty": "唐",
        "collection_info": null
    },
    {
        "uuid": "80bce865d0d37a1936c36da096365b84",
        "title": "九年十一月二十一日感事而作",
        "author": "白居易",
        "content": "祸福茫茫不可期，大都早退似先知。\n当君白首同归日，是我青山独往时。\n顾索素琴应不暇，忆牵黄犬定难追。\n麒麟作脯龙为醢，何似泥中曳尾龟。",
        "dynasty": "唐",
        "collection_info": null
    },
    {
        "uuid": "33d5070440197e543cd8c0484df6666a",
        "title": "即事重题",
        "author": "白居易",
        "content": "重裘暖帽宽毡履，小阁低窗深地炉。\n身稳心安眠未起，西京朝士得知无。",
        "dynasty": "唐",
        "collection_info": null
    },
    {
        "uuid": "0895b6626aa145d12087a85dc7319b10",
        "title": "将归渭村先寄舍弟",
        "author": "白居易",
        "content": "一年年觉此身衰，一日日知前事非。\n咏月嘲风先要减，登山临水亦宜稀。\n子平嫁娶贫中毕，元亮田园醉裏归。\n为报阿连寒食下，与吾酿酒扫柴扉。",
        "dynasty": "唐",
        "collection_info": null
    },
    {
        "uuid": "233578fff9652d746ae9d62c6afdfa02",
        "title": "看嵩洛有叹",
        "author": "白居易",
        "content": "今日看嵩洛，迴头叹世间。\n荣华急如水，忧患大于山。\n见苦方知乐，经忙始爱闲。\n未闻笼裏鸟，飞出肯飞还。",
        "dynasty": "唐",
        "collection_info": null
    },
    {
        "uuid": "3448155861da18d8e214da8f0c14aa45",
        "title": "咏怀",
        "author": "白居易",
        "content": "随缘逐处便安闲，不入朝廷不住山。\n心似虚舟浮水上，身同宿鸟寄林间。\n尚平婚嫁了无累，冯翊符章封却还。\n处分贫家残活计，匹如身后莫相关。",
        "dynasty": "唐",
        "collection_info": null
    },
    {
        "uuid": "81b159da63df56b930c29f6b0f7d7066",
        "title": "咏老赠梦得",
        "author": "白居易",
        "content": "与君俱老也，自问老何如。\n眼涩夜先卧，头慵朝未梳。\n有时扶杖出，尽日闭门居。\n懒照新磨镜，休看小字书。\n情于故人重，迹共少年疎。\n唯是闲谈兴，相逢尚有余。",
        "dynasty": "唐",
        "collection_info": null
    },
    {
        "uuid": "ec88db6405ca451b904fef165d1e9663",
        "title": "从同州刺史改授太子少傅分司",
        "author": "白居易",
        "content": "承华东署三分务，履道西池七过春。\n歌酒优游聊卒岁，园林萧洒可终身。\n留侯爵秩诚虚贵，疏受生涯未苦贫。\n月俸百千官二品，朝廷雇我作闲人。",
        "dynasty": "唐",
        "collection_info": null
    },
    {
        "uuid": "7d72b91873de0275f5f22165e3924330",
        "title": "奉和裴令公新成午桥庄绿野堂即事",
        "author": "白居易",
        "content": "旧径开桃李，新池凿凤皇。\n只添丞相阁，不改午桥庄。\n远处尘埃少，闲中日月长。\n青山为外屏，绿野是前堂。\n引水多随势，栽松不趂行。\n年华玩风景，春事看农桑。\n花妬谢家妓，兰偷荀令香。\n游丝飘酒席，瀑布溅琴床。\n巢许终身稳，萧曹到老忙。\n千年落公便，进退处中央。",
        "dynasty": "唐",
        "collection_info": null
    },
    {
        "uuid": "75a6c36b01749129cabd5d459a07092d",
        "title": "自题小草亭",
        "author": "白居易",
        "content": "新结一茅茨，规模俭且卑。\n土阶全垒块，山木半留皮。\n阴合连藤架，藂香近菊篱。\n壁宜藜杖倚，门称荻帘垂。\n窗裏风清夜，檐间月好时。\n留连尝酒客，句引坐禅师。\n伴宿双栖鹤，扶行一侍儿。\n绿醅量醆饮，红稻约升炊。\n龌龊豪家笑，酸寒富室欺。\n陶庐闲自爱，颜巷陋谁知。\n蝼蚁谋深穴，鹪鹩占小枝。\n各随其分足，焉用有余为。",
        "dynasty": "唐",
        "collection_info": null
    },
    {
        "uuid": "32d851a2e85b317b9593c0a8d01a032e",
        "title": "自咏",
        "author": "白居易",
        "content": "细故随缘尽，衰形具体微。\n鬬闲僧尚闹，较瘦鹤犹肥。\n老遣宽裁袜，寒教厚絮衣。\n马从衔草展，鸡任啄笼飞。\n只要天和在，无令物性违。\n自余君莫问，何是復何非。",
        "dynasty": "唐",
        "collection_info": null
    },
    {
        "uuid": "f4570974a328805f186255e355cf6e82",
        "title": "新亭病后独坐招李侍郎公垂",
        "author": "白居易",
        "content": "新亭未有客，景日独何为。\n趂暖泥茶竈，防寒夹竹篱。\n头风初定后，眼闇欲明时。\n浅把三分酒，闲题数句诗。\n应须置两榻，一榻待公垂。",
        "dynasty": "唐",
        "collection_info": null
    },
    {
        "uuid": "cc396c5bf6b0ab2395cbd09c0f0a66af",
        "title": "闲卧寄刘同州",
        "author": "白居易",
        "content": "软褥短屏风，昏昏醉卧翁。\n鼻香茶熟后，腰暖日阳中。\n伴老琴长在，迎春酒不空。\n可怜闲气味，唯欠与君同。",
        "dynasty": "唐",
        "collection_info": null
    },
    {
        "uuid": "cec0a87f817981f43963bfe2548cc8bf",
        "title": "残酌晚餐",
        "author": "白居易",
        "content": "闲倾残酒后，暖拥小炉时。\n舞看新翻曲，歌听自作词。\n鱼香肥泼火，饭细滑流匙。\n除却慵馋外，其余尽不知。",
        "dynasty": "唐",
        "collection_info": null
    },
    {
        "uuid": "d9d7ba5c2d92fed8a9bab0f7af1875bb",
        "title": "喜见刘同州梦得",
        "author": "白居易",
        "content": "紫绶白髭鬚，同年二老夫。\n论心共牢落，见面且欢娱。\n酒好携来否，诗多记得无。\n应须为春草，五马少踟蹰。",
        "dynasty": "唐",
        "collection_info": null
    },
    {
        "uuid": "f2003ec6cfe39aaa5ad9fb60077ba803",
        "title": "裴令公席上赠别梦得",
        "author": "白居易",
        "content": "年老官高多别离，转难相见转相思。\n雪销酒尽梁王起，便是邹枚分散时。",
        "dynasty": "唐",
        "collection_info": null
    },
    {
        "uuid": "785689ddb83511aa922f3058c5d60423",
        "title": "寻春题诸家园林",
        "author": "白居易",
        "content": "闻健朝朝出，乘春处处寻。\n天供闲日月，人借好园林。\n渐以狂为态，都无闷到心。\n平生身得所，未省似而今。",
        "dynasty": "唐",
        "collection_info": null
    },
    {
        "uuid": "a1709065986dfe650ce89bc462b5dcc8",
        "title": "又题一绝",
        "author": "白居易",
        "content": "貌随年老欲何如，兴遇春牵尚有余。\n遥见人家花便入，不论贵贱与亲疎。",
        "dynasty": "唐",
        "collection_info": null
    },
    {
        "uuid": "83efef7c10c29c260b70cd6535cd939e",
        "title": "家园三绝 一",
        "author": "白居易",
        "content": "沧浪峡水子陵滩，路远江深欲去难。\n何似家池通小院，卧房阶下插鱼竿。",
        "dynasty": "唐",
        "collection_info": null
    },
    {
        "uuid": "3b6b60eb77e905ac970810f0ed72ee18",
        "title": "家园三绝 二",
        "author": "白居易",
        "content": "篱下先生时得醉，瓮间吏部暂偷闲。\n何如家酝双鱼榼，雪夜花时长在前。",
        "dynasty": "唐",
        "collection_info": null
    },
    {
        "uuid": "7e401eb240bbad7aa5dc5ba465975026",
        "title": "家园三绝 三",
        "author": "白居易",
        "content": "鸳鸯怕捉竟难亲，鹦鹉虽笼不着人。\n何似家禽双白鹤，闲行一步亦随身。",
        "dynasty": "唐",
        "collection_info": null
    },
    {
        "uuid": "52e711c7649372cea430aca2cd381885",
        "title": "老来生计",
        "author": "白居易",
        "content": "老来生计君看取，白日游行夜醉吟。\n陶令有田唯种黍，邓家无子不留金。\n人间荣耀因缘浅，林下幽闲气味深。\n烦虑渐消虚白长，一年心胜一年心。",
        "dynasty": "唐",
        "collection_info": null
    },
    {
        "uuid": "9f0024c5ac1fa0f5e4878965bcfc6569",
        "title": "早春题少室东岩",
        "author": "白居易",
        "content": "三十六峰晴，雪销岚翠生。\n月留三夜宿，春引四山行。\n远草初含色，寒禽未变声。\n东岩最高石，唯我有题名。",
        "dynasty": "唐",
        "collection_info": null
    },
    {
        "uuid": "dc276447e6566144420473e6a1c84ead",
        "title": "早春即事",
        "author": "白居易",
        "content": "眼重朝眠足，头轻宿酒醒。\n阳光满前户，雪水半中庭。\n物变随天气，春生逐地形。\n北檐梅晚白，东岸柳先青。\n葱壠抽羊角，松巢堕鹤翎。\n老来诗更拙，吟罢少人听。",
        "dynasty": "唐",
        "collection_info": null
    },
    {
        "uuid": "d59e04143cd4f11f734cac8809a7b872",
        "title": "叹春风兼赠李二十侍郎二绝 一",
        "author": "白居易",
        "content": "树根雪尽催花发，池岸冰消放草生。\n唯有鬚霜依旧白，春风于我独无情。",
        "dynasty": "唐",
        "collection_info": null
    },
    {
        "uuid": "62a1aa0433c4397ffac3a4a3df137c52",
        "title": "叹春风兼赠李二十侍郎二绝 二",
        "author": "白居易",
        "content": "道场斋戒今初毕，酒伴欢娱久不同。\n不把一杯来劝我，无情亦得似春风。",
        "dynasty": "唐",
        "collection_info": null
    },
    {
        "uuid": "6d312759372e1482ee43e55be15eb7eb",
        "title": "春来频与李二宾客郭外同游因赠长句",
        "author": "白居易",
        "content": "风光引步酒开颜，送老消春嵩洛间。\n朝蹋落花相伴出，暮随飞鸟一时还。\n我为病叟诚宜退，君是才臣岂合闲。\n可惜济时心力在，放教临水復登山。",
        "dynasty": "唐",
        "collection_info": null
    },
    {
        "uuid": "7a6fd4222e4ab7dbbcbf178a8e59d69a",
        "title": "二月二日",
        "author": "白居易",
        "content": "二月二日新雨晴，草芽菜甲一时生。\n轻衫细马春年少，十字津头一字行。",
        "dynasty": "唐",
        "collection_info": null
    },
    {
        "uuid": "082f75a1b0d5e1cf81e596d387af749f",
        "title": "奉和令公绿野堂种花",
        "author": "白居易",
        "content": "绿野堂开占物华，路人指道令公家。\n令公桃李满天下，何用堂前更种花。",
        "dynasty": "唐",
        "collection_info": null
    },
    {
        "uuid": "69b8715d52602d3e4968e57d349842bc",
        "title": "清明日登老君阁望洛城赠韩道士",
        "author": "白居易",
        "content": "风光烟火清明日，歌哭悲欢城市间。\n何事不随东洛水，谁家又葬北邙山。\n中桥车马长无已，下渡舟航亦不闲。\n冢墓纍纍人扰扰，辽东怅望鹤飞还。",
        "dynasty": "唐",
        "collection_info": null
    },
    {
        "uuid": "60f96a2d23d7033aae530744bde2257a",
        "title": "三月三日",
        "author": "白居易",
        "content": "画堂三月初三日，絮扑窗纱燕拂檐。\n莲子数杯尝冷酒，柘枝一曲试春衫。\n阶临池面胜看镜，户映花藂当下帘。\n指点楼南玩新月，玉钩素手两纤纤。",
        "dynasty": "唐",
        "collection_info": null
    },
    {
        "uuid": "d41cedd7e27b26d74308412a6d0cd4be",
        "title": "雨中听琴者弹别鹤操",
        "author": "白居易",
        "content": "双鹤分离一何苦，连阴雨夜不堪闻。\n莫教迁客孀妻听，嗟叹悲啼䛏杀君。",
        "dynasty": "唐",
        "collection_info": null
    },
    {
        "uuid": "9f4daa9899021d0da3713de167588225",
        "title": "酬郑二司录与李六郎中寒食日相过同宴见赠",
        "author": "白居易",
        "content": "偶因冷节会嘉宾，况是平生心所亲。\n迎接须衿疏傅老，祗供莫笑阮家贫。\n杯盘狼籍宜侵夜，风景阑珊欲过春。\n相对喜欢还怅望，同年只有此三人。",
        "dynasty": "唐",
        "collection_info": null
    },
    {
        "uuid": "4d82ab89c781dc0e36ce5beb54363792",
        "title": "喜杨六侍御同宿",
        "author": "白居易",
        "content": "岸帻静言明月夜，匡床闲卧落花朝。\n二三月裏饶春睡，七八年来不早朝。\n浊水清尘难会合，高鹏低鷃各逍遥。\n眼看又上青云去，更卜同衾一两宵。",
        "dynasty": "唐",
        "collection_info": null
    },
    {
        "uuid": "03ac4e09a2e53f4adea9ce553538644e",
        "title": "残春咏怀赠杨慕巢侍郎",
        "author": "白居易",
        "content": "位逾三品日，年过六旬时。\n不道官班下，其如筋力衰。\n犹怜好风景，转重旧亲知。\n少壮难重得，欢娱且强为。\n兴来池上酌，醉出袖中诗。\n静话开襟久，闲吟放醆迟。\n落花无限雪，残鬓几多丝。\n莫说伤心事，春翁易酒悲。",
        "dynasty": "唐",
        "collection_info": null
    },
    {
        "uuid": "fd7764efb6d185265afcdde34bd03424",
        "title": "闲居春尽",
        "author": "白居易",
        "content": "闲泊池舟静掩扉，老身慵出客来稀。\n愁应暮雨留教住，春被残莺唤遣归。\n揭瓮偷尝新熟酒，开箱试着旧生衣。\n冬裘夏葛相催促，垂老光阴速似飞。",
        "dynasty": "唐",
        "collection_info": null
    },
    {
        "uuid": "98a2a6da3f9b81a089c87f357ac9e96e",
        "title": "春尽日天津桥醉吟偶呈李尹侍郎",
        "author": "白居易",
        "content": "宿雨洗天津，无泥未有尘。\n初晴迎早夏，落照送残春。\n兴发诗随口，狂来酒寄身。\n水边行嵬峩，桥上立逡巡。\n疎傅心情老，吴公政化新。\n三川徒有主，风景属闲人。",
        "dynasty": "唐",
        "collection_info": null
    },
    {
        "uuid": "54c11afc227014c07ec1a89f6949aa52",
        "title": "池上逐凉二首 一",
        "author": "白居易",
        "content": "青苔地上消残暑，绿树阴前逐晚凉。\n轻屐单衫薄纱帽，浅池平岸庳藤床。\n簪缨怪我情何薄，泉石谙君味甚长。\n徧问交亲为老计，多言宜静不宜忙。",
        "dynasty": "唐",
        "collection_info": null
    },
    {
        "uuid": "0b2cd36084bac035b68e7da042795d80",
        "title": "池上逐凉二首 二",
        "author": "白居易",
        "content": "窗间睡足休高枕，水畔闲来上小船。\n棹遣秃头奴子拨，茶教纤手侍儿煎。\n门前便是红尘地，林外无非赤日天。\n谁信好风清簟上，更无一事但翛然。",
        "dynasty": "唐",
        "collection_info": null
    },
    {
        "uuid": "b43d433de25b33e7a867b2ab21a3e8d4",
        "title": "香山避暑二绝 一",
        "author": "白居易",
        "content": "六月滩声如猛雨，香山楼北畅师房。\n夜深起凭阑干立，满耳潺湲满面凉。",
        "dynasty": "唐",
        "collection_info": null
    },
    {
        "uuid": "42241882556569401e31745c79c93a1d",
        "title": "香山避暑二绝 二",
        "author": "白居易",
        "content": "纱巾草履竹疎衣，晚下香山蹋翠微。\n一路凉风十八里，卧乘篮轝睡中归。",
        "dynasty": "唐",
        "collection_info": null
    },
    {
        "uuid": "eb35789867a3b96d113fa100ea363305",
        "title": "老夫",
        "author": "白居易",
        "content": "七八年来游洛都，三分游伴二分无。\n风前月下花园裏，处处唯残个老夫。\n世事劳心非富贵，人间实事是欢娱。\n谁能逐我来闲坐，时共酣歌倾一壶。",
        "dynasty": "唐",
        "collection_info": null
    },
    {
        "uuid": "ad329518589b4d43eac1f805f218deb9",
        "title": "香山下卜居",
        "author": "白居易",
        "content": "老须为老计，老计在抽簪。\n山下初投足，人间久息心。\n乱藤遮石壁，绝涧护云林。\n若要深藏处，无如此处深。",
        "dynasty": "唐",
        "collection_info": null
    },
    {
        "uuid": "46bd0405237b082a5280f1b25542937a",
        "title": "无长物",
        "author": "白居易",
        "content": "莫讶家居窄，无嫌活计贫。\n只缘无长物，始得作闲人。\n青竹单床簟，乌纱独幅巾。\n其余皆称是，亦足奉吾身。",
        "dynasty": "唐",
        "collection_info": null
    },
    {
        "uuid": "2039067e87accb79a0482ffd0d2f6929",
        "title": "宿香山寺酬广陵牛相公见寄",
        "author": "白居易",
        "content": "手札八行诗一篇，无由相见但依然。\n君匡圣主方行道，我事空王正坐禅。\n支许徒思游白月，夔龙未放下青天。\n应须且为苍生住，犹去悬车十四年。",
        "dynasty": "唐",
        "collection_info": null
    },
    {
        "uuid": "72c1ce59a57bf095ccaf996a8c6731e5",
        "title": "以诗代书寄户部杨侍郎劝买东邻王家宅",
        "author": "白居易",
        "content": "劝君买取东邻宅，与我衡门相并开。\n云映嵩峰当户牖，月和伊水入池台。\n林园亦要闻闲置，筋力应须及健迴。\n莫学因循白宾客，欲年六十始归来。",
        "dynasty": "唐",
        "collection_info": null
    },
    {
        "uuid": "14f003d771cb34d80556bc7f6072ecf5",
        "title": "赠谈客",
        "author": "白居易",
        "content": "上客清谈何亹亹，幽人闲思自寥寥。\n请君休说长安事，膝上风清琴正调。",
        "dynasty": "唐",
        "collection_info": null
    },
    {
        "uuid": "938db591203d43993cb618743b981774",
        "title": "初入香山院对月",
        "author": "白居易",
        "content": "老住香山初到夜，秋逢白月正圆时。\n从今便是家山月，试问清光知不知。",
        "dynasty": "唐",
        "collection_info": null
    },
    {
        "uuid": "ce9aa9ece343890bb9cb788dfa3098ff",
        "title": "题龙门堰西涧",
        "author": "白居易",
        "content": "东岸菊丛西岸柳，柳阴烟合菊花开。\n一条秋水琉璃色，阔狭纔容小舫迴。\n除却悠悠白少傅，何人解入此中来。",
        "dynasty": "唐",
        "collection_info": null
    },
    {
        "uuid": "a0755faad16a1e6e0511c37c02482db5",
        "title": "秋霖中奉裴令公见招早出赴会马上先寄六韵",
        "author": "白居易",
        "content": "雨暗三秋日，泥深一尺时。\n老人平旦出，自问欲何之。\n不是寻医药，非干送别离。\n素书传好语，绛帐赴佳期。\n续借桃花马，催迎杨柳姬。\n只愁张录事，罚我怪来迟。",
        "dynasty": "唐",
        "collection_info": null
    },
    {
        "uuid": "152ca60dc7c233ee001e07a0cc6b5e07",
        "title": "尝酒听歌招客",
        "author": "白居易",
        "content": "一瓮香醪新插刍，双鬟小妓薄能讴。\n管弦渐好新教得，罗绮虽贫免外求。\n世上贪忙不觉苦，人间除醉即须愁。\n不知此事君知否，君若知时从我游。",
        "dynasty": "唐",
        "collection_info": null
    },
    {
        "uuid": "9898deaab1c60a1fee581ef1860e50d9",
        "title": "八月三日夜作",
        "author": "白居易",
        "content": "露白月微明，天凉景物清。\n草头珠颗冷，楼角玉钩生。\n气爽衣裳健，风疎砧杵鸣。\n夜衾香有思，秋簟冷无情。\n梦短眠频觉，宵长起暂行。\n烛凝临晓影，虫怨欲寒声。\n槿老花先尽，莲凋子始成。\n四时无了日，何用叹衰荣。",
        "dynasty": "唐",
        "collection_info": null
    },
    {
        "uuid": "2af26a4c7be3ad41a105afb9cac40651",
        "title": "病中赠南邻觅酒",
        "author": "白居易",
        "content": "头痛牙疼三日卧，妻看煎药婢来扶。\n今朝似校抬头语，先问南邻有酒无。",
        "dynasty": "唐",
        "collection_info": null
    },
    {
        "uuid": "2eb320e73d2d455332e5353f5e9d549b",
        "title": "晓眠后寄杨户部",
        "author": "白居易",
        "content": "輭绫腰褥薄绵被，凉冷秋天稳暖身。\n一觉晓眠殊有味，无因寄与早朝人。",
        "dynasty": "唐",
        "collection_info": null
    },
    {
        "uuid": "54ebcfc5609960a323e4538ff7a67b41",
        "title": "秋雨夜眠",
        "author": "白居易",
        "content": "凉冷三秋夜，安闲一老翁。\n卧迟灯灭后，睡美雨声中。\n灰宿温瓶火，香添暖被笼。\n晓晴寒未起，霜叶满阶红。",
        "dynasty": "唐",
        "collection_info": null
    },
    {
        "uuid": "029d7e910bad000d819b58a9b32702cd",
        "title": "喜梦得自冯翊归洛兼呈令公",
        "author": "白居易",
        "content": "上客新从左辅迴，高阳兴助洛阳才。\n已将四海声名去，又占三春风景来。\n甲子等头怜共老，文章敌手莫相猜。\n邹枚未用争诗酒，且饮梁王贺喜杯。",
        "dynasty": "唐",
        "collection_info": null
    },
    {
        "uuid": "75d66a1a1c6181af31ba9f26bd907845",
        "title": "斋戒满夜戏招梦得",
        "author": "白居易",
        "content": "纱笼灯下道场前，白日持斋夜坐禅。\n无復更思身外事，未能全尽世间缘。\n明朝又拟亲杯酒，今夕先闻理管弦。\n方丈若能来问疾，不妨兼有散花天。",
        "dynasty": "唐",
        "collection_info": null
    },
    {
        "uuid": "a1645829b7d0f65728b0dc1f7094de2f",
        "title": "和令公问刘宾客归来称意无之作",
        "author": "白居易",
        "content": "水南秋一半，风景未萧条。\n皂盖迴沙苑，蓝轝上洛桥。\n闲尝黄菊酒，醉唱紫芝谣。\n称意那劳问，请钱不早朝。",
        "dynasty": "唐",
        "collection_info": null
    },
    {
        "uuid": "8209c02dcce616125c0e406f16896930",
        "title": "酬梦得穷秋夜坐即事见寄",
        "author": "白居易",
        "content": "焰细灯将尽，声遥漏正长。\n老人秋向火，小女夜缝裳。\n菊悴篱经雨，萍销水得霜。\n今冬暖寒酒，先拟共君尝。",
        "dynasty": "唐",
        "collection_info": null
    },
    {
        "uuid": "6c0c64548a5f84fee3ce481d2acc04ee",
        "title": "偶于维扬牛相公处觅得筝筝未到先寄诗来走笔戏荅",
        "author": "白居易",
        "content": "楚匠饶巧思，秦筝多好音。\n如能惠一面，何啻直双金。\n玉柱调须品，朱弦染要深。\n会教魔女弄，不动是禅心。",
        "dynasty": "唐",
        "collection_info": null
    },
    {
        "uuid": "b8c4599bca8f74cd5a7b832549106cdf",
        "title": "荅梦得秋庭独坐见赠",
        "author": "白居易",
        "content": "林梢隐映夕阳残，庭际萧疎夜气寒。\n霜草欲枯虫思急，风枝未定鸟栖难。\n容衰见镜同惆怅，身健逢杯且喜欢。\n应是天教相暖热，一时垂老与闲宫。",
        "dynasty": "唐",
        "collection_info": null
    },
    {
        "uuid": "3cba23cc9059177e72fdf3c3673d016b",
        "title": "长斋月满携酒先与梦得对酌醉中同赴令公之宴戏赠梦得",
        "author": "白居易",
        "content": "斋宫前日满三旬，酒榼今朝一拂尘。\n乘兴还同访戴客，解酲仍对姓刘人。\n病心汤沃寒灰活，老面花生朽木春。\n若怕平原怪先醉，知君未惯吐车茵。",
        "dynasty": "唐",
        "collection_info": null
    },
    {
        "uuid": "52fd3bed03245d39354474c7a5e9d8a7",
        "title": "奉酬淮南牛相公思黯见寄二十四韵",
        "author": "白居易",
        "content": "白老忘机客，牛公济世贤。\n鸥栖心恋水，鹏举翅摩天。\n累就优闲秩，连操造化权。\n贫司甚萧洒，荣路自喧阗。\n望苑三千日，台阶十五年。\n是人皆弃忘，何物不陶甄。\n篮轝游嵩岭，油幢镇海壖。\n竹篙撑钓艇，金甲拥楼船。\n雪夜寻僧舍，春朝列妓筵。\n长斋俨香火，密宴簇花钿。\n自觉闲胜闹，遥知醉笑禅。\n是非分未定，会合杳无缘。\n我正思杨府，君应望洛川。\n西来风褭褭，南去雁连连。\n日落龙门外，潮生瓜步前。\n秋同一时尽，月共两乡圆。\n旧眷交欢在，新文气调全。\n惭无白雪曲，难荅碧云篇。\n金谷诗谁赏，芜城赋众传。\n珠应哂鱼目，铅未伏龙泉。\n远讯惊魔物，深情寄酒钱。\n霜纨一百疋，玉柱十三弦。\n楚醴来尊裏，秦声送耳边。\n何时红烛下，相对一陶然。",
        "dynasty": "唐",
        "collection_info": null
    },
    {
        "uuid": "3a7810bb2a67be5a3201c13c93aafab3",
        "title": "吴秘监每有美酒独酌独醉但蒙诗报不以饮招輙此戏酬兼呈梦得",
        "author": "白居易",
        "content": "蓬山仙客下烟霄，对酒唯吟独酌谣。\n不怕道狂挥玉爵，亦曾乘兴解金貂。\n君称名士夸能饮，我是愚夫肯见招。\n赖有伯伦为醉伴，何愁不解傲松乔。",
        "dynasty": "唐",
        "collection_info": null
    },
    {
        "uuid": "bfb7e3b6930a3ddd1511c637342ce546",
        "title": "酬梦得霜夜对月见怀",
        "author": "白居易",
        "content": "凄清冬夜景，摇落长年情。\n月带新霜色，碪和远雁声。\n暖怜炉火近，寒觉被衣轻。\n枕上酬佳句，诗成梦不成。",
        "dynasty": "唐",
        "collection_info": null
    },
    {
        "uuid": "64485b678dc22423a99abce6941304f9",
        "title": "初冬月夜得皇甫泽州手札幷诗数篇因遣报书偶题长句",
        "author": "白居易",
        "content": "清泠玉韵两三章，落箔银钩七八行。\n心逐报书悬雁足，梦寻来路绕羊肠。\n水南地空多明月，山北天寒足早霜。\n最恨泼醅新熟酒，迎冬不得共君尝。",
        "dynasty": "唐",
        "collection_info": null
    },
    {
        "uuid": "e08b079f448b8bab21122c5b40b03e93",
        "title": "雪中酒熟欲携访吴监先寄此诗",
        "author": "白居易",
        "content": "新雪对新酒，忆同倾一杯。\n自然须访戴，不必待延枚。\n陈榻无辞解，袁门莫懒开。\n笙歌与谈笑，随事自将来。",
        "dynasty": "唐",
        "collection_info": null
    },
    {
        "uuid": "99c4db8937537375ede2650ad423fc5c",
        "title": "酬令公雪中见赠讶不与梦得同相访",
        "author": "白居易",
        "content": "雪似鹅毛飞散乱，人披鹤氅立裴回。\n邹生枚叟非无兴，唯待梁王召即来。",
        "dynasty": "唐",
        "collection_info": null
    },
    {
        "uuid": "fb7efbfe3f6c68d85cfe1271dd65c0c8",
        "title": "题酒瓮呈梦得",
        "author": "白居易",
        "content": "若无清酒两三瓮，争向白鬚千万茎。\n曲糵销愁真得力，光阴催老苦无情。\n凌烟阁上功无分，伏火炉中药未成。\n更拟共君何处去，且来同作醉先生。",
        "dynasty": "唐",
        "collection_info": null
    },
    {
        "uuid": "23c84a0b9a483aaee89a141db1ff6a1e",
        "title": "迂叟",
        "author": "白居易",
        "content": "一辞魏阙就商宾，散地闲居八九春。\n初时被目为迂叟，近日蒙呼作隐人。\n冷暖俗情谙世路，是非闲论任交亲。\n应须绳墨机关外，安置疎愚钝滞身。",
        "dynasty": "唐",
        "collection_info": null
    },
    {
        "uuid": "7a7e4a52770ed5c85f4a85da4dedf095",
        "title": "洛下闲居寄山南令狐相公",
        "author": "白居易",
        "content": "已收身向园林下，犹寄名于禄仕间。\n不锻嵇康弥懒静，无金疎傅更贫闲。\n支分门内余生计，谢绝朝中旧往还。\n唯是相君忘未得，时思汉水梦巴山。",
        "dynasty": "唐",
        "collection_info": null
    },
    {
        "uuid": "7b99ac084d05cfee0984957ec7ae796c",
        "title": "惜春赠李尹",
        "author": "白居易",
        "content": "春色有时尽，公门终日忙。\n两衙但不阙，一醉亦何妨。\n芳树花团雪，衰翁鬓扑霜。\n知君倚年少，未苦惜风光。",
        "dynasty": "唐",
        "collection_info": null
    },
    {
        "uuid": "929c3594e36e39537ea89f60ce5032d6",
        "title": "对酒劝令公开春游宴",
        "author": "白居易",
        "content": "时泰岁丰无事日，功成名遂自由身。\n前头更有忘忧日，向上应无快活人。\n自去年来多事故，从今日去少交亲。\n宜须数数谋欢会，好作开成第二春。",
        "dynasty": "唐",
        "collection_info": null
    },
    {
        "uuid": "bb6601151fdca9726fd87ba0dccbe3d0",
        "title": "与梦得偶同到敦诗宅感而题壁",
        "author": "白居易",
        "content": "山东纔副苍生愿，川上俄惊逝水波。\n履道凄凉新第宅，宣城零落旧笙歌。\n园荒唯有薪堪采，门冷兼无雀可罗。\n今日相逢偶同到，伤心不是故经过。",
        "dynasty": "唐",
        "collection_info": null
    },
    {
        "uuid": "ceb93f2ca3ae1ee0bb6d18ebe1c53389",
        "title": "杨六尚书新授东川节度使代妻戏贺兄嫂二绝 一",
        "author": "白居易",
        "content": "刘纲与妇共昇仙，弄玉随夫亦上天。\n何似沙哥领崔嫂，碧油幢引向东川。",
        "dynasty": "唐",
        "collection_info": null
    },
    {
        "uuid": "e669ce6f3e6920b49d500d82c7811b02",
        "title": "杨六尚书新授东川节度使代妻戏贺兄嫂二绝 二",
        "author": "白居易",
        "content": "金花银椀饶君用，罨画罗衣尽嫂裁。\n觅得黔娄为妹壻，可能空寄蜀茶来。",
        "dynasty": "唐",
        "collection_info": null
    },
    {
        "uuid": "c353416502e3518b736076d9727ffbbf",
        "title": "闲游即事",
        "author": "白居易",
        "content": "郊野游行熟，村园次第过。\n蓦山寻浥涧，蹋水渡伊河。\n寒食青青草，春风瑟瑟波。\n逢人共杯酒，随马有笙歌。\n胜事经非少，芳辰过亦多。\n还须自知分，不老拟如何。",
        "dynasty": "唐",
        "collection_info": null
    },
    {
        "uuid": "aacda992aa2f1319e4be791a74ffbd9a",
        "title": "六十六",
        "author": "白居易",
        "content": "七十欠四岁，此生那足论。\n每因悲物故，还且喜身存。\n安得头长黑，争教眼不昏。\n交游成拱木，婢仆见曾孙。\n瘦觉腰金重，衰怜鬓雪繁。\n将何理老病，应付与空门。",
        "dynasty": "唐",
        "collection_info": null
    },
    {
        "uuid": "5c6ac37acfbaa42ec13a24dea10d3933",
        "title": "池上早春即事招梦得",
        "author": "白居易",
        "content": "老更惊年改，闲先觉日长。\n晴熏榆荚黑，春染柳梢黄。\n云破山呈色，冰融水放光。\n低平稳船舫，轻暖好衣裳。\n白角三升榼，红茵六尺床。\n偶游难得伴，独醉不成狂。\n我有中心乐，君无外事忙。\n经过莫慵懒，相去两三坊。",
        "dynasty": "唐",
        "collection_info": null
    },
    {
        "uuid": "00c13b663c7bc4a7a1a2b65bf09caf25",
        "title": "因梦得题公垂所寄蜡烛因寄公垂",
        "author": "白居易",
        "content": "照梁初日光相似，出水新莲艳不如。\n却寄两条君令取，明年双引入中书。",
        "dynasty": "唐",
        "collection_info": null
    },
    {
        "uuid": "889cc4ccde89494a6bed369c347e9fd3",
        "title": "令公南庄花柳正盛欲偷一赏先寄二篇 一",
        "author": "白居易",
        "content": "最忆楼花千万朵，偏怜堤柳两三株。\n拟提社酒携村妓，擅入朱门莫怪无。",
        "dynasty": "唐",
        "collection_info": null
    },
    {
        "uuid": "1ab26dbb81a2124d30a0586c0259cc03",
        "title": "令公南庄花柳正盛欲偷一赏先寄二篇 二",
        "author": "白居易",
        "content": "可惜亭台闲度日，欲偷风景暂游春。\n只愁花裏莺饶舌，飞入宫城报主人。",
        "dynasty": "唐",
        "collection_info": null
    },
    {
        "uuid": "1cc160523727995b7e7c8863413b063d",
        "title": "春夜宴席上戏赠裴淄川",
        "author": "白居易",
        "content": "九十不衰真地仙，六旬犹健亦天怜。\n今年相遇莺花月，此夜同欢歌酒筵。\n四座齐声和丝竹，两家随分鬬金钿。\n留君到晓无他意，图向君前作少年。",
        "dynasty": "唐",
        "collection_info": null
    },
    {
        "uuid": "d054363c4826d447d1074f5d16013964",
        "title": "赠梦得",
        "author": "白居易",
        "content": "年颜老少与君同，眼未全昏耳未聋。\n放醉卧为春日伴，趂欢行入少年丛。\n寻花借马烦川守，弄水偷船恼令公。\n闻道洛城人尽怪，呼为刘白二狂翁。",
        "dynasty": "唐",
        "collection_info": null
    },
    {
        "uuid": "3608f0514570a114638d9035d7d83cfc",
        "title": "晚春欲携酒寻沈四着作先以六韵寄之",
        "author": "白居易",
        "content": "病容衰惨澹，芳景晚蹉跎。\n无计留春得，争能奈老何。\n篇章慵报荅，杯讌喜经过。\n顾我酒狂久，负君诗债多。\n敢辞携绿蚁，只愿见青娥。\n最忆阳关唱，真珠一串歌。",
        "dynasty": "唐",
        "collection_info": null
    },
    {
        "uuid": "e5c8459f48ede0a3365e3fd4c62ffc29",
        "title": "三月三日祓禊洛滨",
        "author": "白居易",
        "content": "三月草萋萋，黄莺歇又啼。\n柳桥晴有絮，沙路润无泥。\n禊事修初半，游人到欲齐。\n金钿耀桃李，丝管骇凫鹥。\n转岸迴船尾，临流簇马蹄。\n闹翻扬子渡，蹋破魏王堤。\n妓接谢公宴，诗陪荀令题。\n舟同李膺泛，醴为穆生携。\n水引春心荡，花牵醉眼迷。\n尘街从鼓动，烟树任鸦栖。\n舞急红腰软，歌迟翠黛低。\n夜归何用烛，新月凤楼西。",
        "dynasty": "唐",
        "collection_info": null
    },
    {
        "uuid": "14b5b2efe8e67f2cbd8b4a677176a7aa",
        "title": "同梦得暮春寄贺东西川二杨尚书",
        "author": "白居易",
        "content": "龙节对持真可爱，雁行相接更堪夸。\n两川风景同三月，千里江山属一家。\n鲁卫定知连气色，潘杨亦觉有光华。\n应怜洛下分司伴，冷宴闲游老看花。",
        "dynasty": "唐",
        "collection_info": null
    },
    {
        "uuid": "e7ffe27bd9cc2c5e086a92a2788a89dd",
        "title": "喜小楼西新柳抽条",
        "author": "白居易",
        "content": "一行弱柳前年种，数尺柔条今日新。\n渐欲拂他骑马客，未多遮得上楼人。\n须教碧玉羞眉黛，莫与红桃作曲尘。\n为报金堤千万树，饶伊未敢苦争春。",
        "dynasty": "唐",
        "collection_info": null
    },
    {
        "uuid": "f8c2f97d85572c88e874ca9cf54084d3",
        "title": "晚春酒醒寻梦得",
        "author": "白居易",
        "content": "料合同惆怅，花残酒亦残。\n醉心忘老易，醒眼别春难。\n独出虽慵懒，相逢定喜欢。\n还携小蛮去，试觅老刘看。",
        "dynasty": "唐",
        "collection_info": null
    },
    {
        "uuid": "4a1548156df5f540de44a7df7020ec85",
        "title": "感事",
        "author": "白居易",
        "content": "服气崔常侍，烧丹郑舍人。\n常期生羽翼，那忽化灰尘。\n每遇凄凉事，还思潦倒身。\n唯知趂杯酒，不解炼金银。\n睡适三尸性，慵安五藏神。\n无忧亦无喜，六十六年春。",
        "dynasty": "唐",
        "collection_info": null
    },
    {
        "uuid": "418607c00a82136a338cc834a41f62b2",
        "title": "和裴令公南庄绝句",
        "author": "白居易",
        "content": "陶庐僻陋那堪比，谢墅幽微不足攀。\n何似嵩峰三十六，长随申甫作家山。",
        "dynasty": "唐",
        "collection_info": null
    },
    {
        "uuid": "91bc1d287316559420e3af7e699c56e2",
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 一",
        "author": "白居易",
        "content": "伊水分来不自由，无人解爱为谁流。\n家家抛向墙根底，唯我栽莲越小楼。",
        "dynasty": "唐",
        "collection_info": null
    },
    {
        "uuid": "c789befe201364a18bc691f47f94e5dd",
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 二",
        "author": "白居易",
        "content": "水色波文何所似，曲尘罗带一条斜。\n莫言罗带春无主，自置楼来属白家。",
        "dynasty": "唐",
        "collection_info": null
    },
    {
        "uuid": "67c0ebbc64ce5b05325ea63f16246ac9",
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 三",
        "author": "白居易",
        "content": "日滟水光摇素壁，风飘树影拂朱栏。\n皆言此处宜弦管，试奏霓裳一曲看。",
        "dynasty": "唐",
        "collection_info": null
    },
    {
        "uuid": "6380f7ebb335ca42db2dfdff24bd4218",
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 四",
        "author": "白居易",
        "content": "霓裳奏罢唱梁州，红袖斜翻翠黛愁。\n应是遥闻胜近听，行人欲过尽迴头。",
        "dynasty": "唐",
        "collection_info": null
    },
    {
        "uuid": "ca6caa1c9e3a47a5ed556ec4eb8ee400",
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 五",
        "author": "白居易",
        "content": "独醉还须得歌舞，自娱何必要亲宾。\n当时一部清商乐，亦不长将乐外人。",
        "dynasty": "唐",
        "collection_info": null
    },
    {
        "uuid": "2e0ff222b2ef5eb958dbcb80afaff350",
        "title": "偶作",
        "author": "白居易",
        "content": "篮舁出即忘归舍，柴户昏犹未掩关。\n闻客病时惭体健，见人忙处觉心闲。\n清凉秋寺行香去，和暖春城拜表还。\n木雁一篇须记取，致身才与不才间。",
        "dynasty": "唐",
        "collection_info": null
    },
    {
        "uuid": "e967f205d914e12195271327cbc01b2d",
        "title": "因梦得酬牛相公初到洛中小饮见赠",
        "author": "白居易",
        "content": "淮南挥手抛红斾，洛下迴头向白云。\n政事堂中老丞相，制科场裏旧将军。\n宫城烟月饶全占，关塞风光请半分。\n诗酒放狂犹得在，莫欺白叟与刘君。",
        "dynasty": "唐",
        "collection_info": null
    },
    {
        "uuid": "74e5d71f5db2eca6441141320b105d48",
        "title": "幽居早秋闲咏",
        "author": "白居易",
        "content": "幽僻嚣尘外，清凉水木间。\n卧风秋拂簟，步月夜开关。\n且得身安泰，从他世险艰。\n但休争要路，不必入深山。\n轩鹤留何用，泉鱼放不还。\n谁人知此味，临老十年闲。",
        "dynasty": "唐",
        "collection_info": null
    },
    {
        "uuid": "5cb7f1fb720e3e8a68c7065086c48708",
        "title": "和令狐仆射小饮听阮咸",
        "author": "白居易",
        "content": "掩抑復凄清，非琴不是筝。\n还弹乐府曲，别占阮家名。\n古调何人识，初闻满座惊。\n落盘珠历历，摇佩玉琤琤。\n似劝杯中物，如含林下情。\n时移音律改，岂是昔时声。",
        "dynasty": "唐",
        "collection_info": null
    },
    {
        "uuid": "370c7e23d66318ff1df1f5cefea9e019",
        "title": "烧药不成命酒独醉",
        "author": "白居易",
        "content": "白髮逢秋王，丹砂见火空。\n不能留姹女，争免作衰翁。\n赖有杯中绿，能为面上红。\n少年心不远，只在半酣中。",
        "dynasty": "唐",
        "collection_info": null
    },
    {
        "uuid": "96313567424781fc88ebf3912ed8bc8e",
        "title": "送卢郎中赴河东裴令公幕",
        "author": "白居易",
        "content": "别时暮雨洛桥岸，到日凉风汾水波。\n荀令见君应问我，为言秋草闭门多。",
        "dynasty": "唐",
        "collection_info": null
    },
    {
        "uuid": "d821013cac412dfa929cd546a4824513",
        "title": "送李滁州",
        "author": "白居易",
        "content": "君于觉路深留意，我亦禅门薄致功。\n未悟病时须去病，已知空后莫依空。\n白衣卧病嵩山下，皁盖行春楚水东。\n谁道三年千里别，两心同在道场中。",
        "dynasty": "唐",
        "collection_info": null
    },
    {
        "uuid": "c7bd7f4b7ff12041d2b9466bc47afa4d",
        "title": "长斋月满寄思黯",
        "author": "白居易",
        "content": "一日不见如三月，一月相思如七年。\n似隔山河千里地，仍当风雨九秋天。\n明朝斋满相寻去，挈榼抱衾同醉眠。",
        "dynasty": "唐",
        "collection_info": null
    },
    {
        "uuid": "30f8dc8f9d510a517b4bee46cf24385d",
        "title": "冬夜对酒寄皇甫十",
        "author": "白居易",
        "content": "霜杀中庭草，冰生后院池。\n有风空动树，无叶可辞枝。\n十月苦长夜，百年强半时。\n新开一瓶酒，那得不相思。",
        "dynasty": "唐",
        "collection_info": null
    },
    {
        "uuid": "cb936e16e46f6c6741334b79bd7753db",
        "title": "岁除夜对酒",
        "author": "白居易",
        "content": "衰翁岁除夜，对酒思悠然。\n草白经霜地，云黄欲雪天。\n醉依香枕坐，慵傍暖炉眠。\n洛下闲来久，明朝是十年。",
        "dynasty": "唐",
        "collection_info": null
    },
    {
        "uuid": "4852acd67bf7bc462e6293ec87aa346b",
        "title": "寄献北都留守裴令公",
        "author": "白居易",
        "content": "天上中台正，人间一品高。\n休明值尧舜，勋业过萧曹。\n始擅文三捷，终兼武六韬。\n动人名赫赫，忧国意忉忉。\n荡蔡擒封豕，平齐斩巨鳌。\n两河收土宇，四海定波涛。\n宠重移宫籥，恩新换阃旄。\n保釐东宅静，守护北门牢。\n晋国封疆阔，幷州士马豪。\n胡兵惊赤帜，边雁避乌号。\n令下流如水，仁霑泽似膏。\n路喧歌五袴，军醉感单醪。\n将校森貔武，宾僚俨隽髦。\n客无烦夜柝，吏不犯秋毫。\n神在台骀助，魂亡猃狁逃。\n德星销彗孛，霖雨灭腥臊。\n烽戍高临代，关河远控洮。\n汾云晴漠漠，朔吹冷颾颾。\n豹尾交牙戟，蚪鬚捧佩刀。\n通天白犀带，照地紫麟袍。\n羌管吹杨柳，燕姬酌蒲萄。\n银含凿落醆，金屑琵琶槽。\n遥想从军乐，应忘报国劳。\n紫微留北阙，绿野寄东皋。\n忽忆前时会，多惭下客叨。\n清宵陪讌话，美景从游遨。\n花月还同赏，琴诗雅自操。\n朱弦拂宫征，洪笔振风骚。\n近竹开方丈，依林架桔槔。\n春池八九曲，画舫两三艘。\n径滑苔黏屐，潭深水没篙。\n绿丝萦岸柳，红粉映楼桃。\n为穆先陈醴，招刘共藉糟。\n舞鬟金翡翠，歌颈玉蛴螬。\n盛德终难过，明时岂易遭。\n公虽慕张范，帝未舍伊皋。\n眷恋心方结，踟蹰首已搔。\n鸾皇上寥廓，燕雀任蓬蒿。\n欲献文狂简，徒烦思郁陶。\n可怜四百字，轻重抵鸿毛。",
        "dynasty": "唐",
        "collection_info": null
    },
    {
        "uuid": "f98a5bb0f436a9a1f27906e1c2743742",
        "title": "和东川杨慕巢尚书府中独坐感戚在怀见寄十四韵",
        "author": "白居易",
        "content": "我是知君者，君今意若何。\n穷通时不定，苦乐事相和。\n东蜀欢殊渥，西江叹逝波。\n只缘荣贵极，翻使感伤多。\n行断风惊雁，年侵日下坡。\n片心休惨戚，双鬓已蹉跎。\n紫绶黄金印，青幢白玉珂。\n老将荣补贴，愁用道销磨。\n外府饶杯酒，中堂有绮罗。\n应须引满饮，何不放狂歌？锦水通巴峡，香山对洛河。\n将军驰铁马，少傅步铜驼。\n深契怜松竹，高情忆薜萝。\n悬车年甚远，未敢故相过。",
        "dynasty": "唐",
        "collection_info": null
    },
    {
        "uuid": "e30a4d5bd794fe44e66e3c8cbb0b8f67",
        "title": "分司洛中多暇数与诸客宴游醉后狂吟偶成十韵因招梦得宾客兼呈思黯奇章公",
        "author": "白居易",
        "content": "性与时相远，身将世两忘。\n寄名朝士籍，寓兴少年场。\n老岂无谈笑，贫犹有酒浆。\n随时来伴侣，逐日用风光。\n数数游何爽，些些病未妨。\n天教荣启乐，人恕接舆狂。\n改业为逋客，移家住醉乡。\n不论招梦得，兼拟诱奇章。\n要路风波险，权门市井忙。\n世间无可恋，不是不思量。",
        "dynasty": "唐",
        "collection_info": null
    },
    {
        "uuid": "25414474d37c7e10aa5a9db20df8d8de",
        "title": "小岁日喜谈氏外孙女孩满月",
        "author": "白居易",
        "content": "今旦夫妻喜，他人岂得知。\n自嗟生女晚，敢讶见孙迟。\n物以稀为贵，情因老更慈。\n新年逢吉日，满月乞名时。\n桂燎熏花果，兰汤洗玉肌。\n怀中有可抱，何必是男儿。",
        "dynasty": "唐",
        "collection_info": null
    },
    {
        "uuid": "8cf96b1756b69a52d095fdbf14084421",
        "title": "闲吟赠皇甫郎中亲家翁",
        "author": "白居易",
        "content": "谁能嗟叹光阴暮，岂復忧愁活计贫。\n忽忽不知头上事，时时犹忆眼中人。\n早为良友非交势，晚接嘉姻不失亲。\n最喜两家婚嫁毕，一时抽得尚平身。",
        "dynasty": "唐",
        "collection_info": null
    },
    {
        "uuid": "6f6ca00c29e0e80b5439273905af24e2",
        "title": "梦得卧病携酒相寻先以此寄",
        "author": "白居易",
        "content": "病来知少客，谁可以为娱。\n日晏开门未，秋寒有酒无。\n自宜相慰问，何必待招呼。\n小疾无妨饮，还须挈一壶。",
        "dynasty": "唐",
        "collection_info": null
    },
    {
        "uuid": "c03b3609568ffbc65c3331167d255b23",
        "title": "酬思黯戏赠同用狂字",
        "author": "白居易",
        "content": "钟乳三千两，金钗十二行。\n妬他心似火，欺我鬓如霜。\n慰老资歌笑，销愁仰酒浆。\n眼看狂不得，狂得且须狂。",
        "dynasty": "唐",
        "collection_info": null
    },
    {
        "uuid": "146a0a1dbfc4284f84a8e4bbe2eb180d",
        "title": "又戏荅绝句",
        "author": "白居易",
        "content": "狂夫与我两相忘，故态些些亦不妨。\n纵酒放歌聊自乐，接舆争解教人狂。",
        "dynasty": "唐",
        "collection_info": null
    },
    {
        "uuid": "f107f790e8867dcc663d3cb5ed02c059",
        "title": "令狐相公与梦得交情素深眷予分亦不浅一闻薨逝相顾泫然旋有使来得前月未殁之前数日书及诗寄赠梦得哀吟悲叹寄情于诗诗成示予感而继和",
        "author": "白居易",
        "content": "缄题重迭语殷勤，存没交亲自此分。\n前月使来犹理命，今朝诗到是遗文。\n银钩见晚书无报，玉树埋深哭不闻。\n最感一行绝笔字，尚言千万乐天君。",
        "dynasty": "唐",
        "collection_info": null
    },
    {
        "uuid": "390fc750394831c4fe536d38165b2b62",
        "title": "洛下雪中频与刘李二宾客宴集因寄汴州李尚书",
        "author": "白居易",
        "content": "水南水北雪纷纷，雪裏欢游莫厌频。\n日日暗来唯老病，年年少去是交亲。\n碧毡帐暖梅花湿，红燎炉香竹叶春。\n今日邹枚俱在洛，梁园置酒召何人。",
        "dynasty": "唐",
        "collection_info": null
    },
    {
        "uuid": "c641df051e8260fc926636dfd9a575de",
        "title": "看梦得题荅李侍郎诗诗中有文星之句因戏和之",
        "author": "白居易",
        "content": "看题锦绣报琼瓌，俱是人天第一才。\n好遣文星守躔次，亦须防有客星来。",
        "dynasty": "唐",
        "collection_info": null
    },
    {
        "uuid": "b723c58ecfe24b6a50e775e5f9c98b65",
        "title": "闲适",
        "author": "白居易",
        "content": "禄俸优饶官不卑，就中闲适是分司。\n风光暖助游行处，雨雪寒供饮宴时。\n肥马轻裘还且有，麤歌薄酒亦相随。\n微躬所要今皆得，只是蹉跎得校迟。",
        "dynasty": "唐",
        "collection_info": null
    },
    {
        "uuid": "30ad30acd80732a16acba660d32dfdd8",
        "title": "戏荅思黯",
        "author": "白居易",
        "content": "何时得见十三弦，待取无云有月天。\n愿得金波明似镜，镜中照出月中仙。",
        "dynasty": "唐",
        "collection_info": null
    },
    {
        "uuid": "c852466c2079ebfc491724c8d5b074fd",
        "title": "酬裴令公赠马相戏",
        "author": "白居易",
        "content": "安石风流无奈何，欲将赤骥换青娥。\n不辞便送东山去，临老何人与唱歌。",
        "dynasty": "唐",
        "collection_info": null
    },
    {
        "uuid": "eb969beec6f2695466a88108d8617d50",
        "title": "新岁赠梦得",
        "author": "白居易",
        "content": "暮齿忽将及，同心私自怜。\n渐衰宜减食，已喜更加年。\n紫绶行联袂，篮轝出比肩。\n与君同甲子，岁酒合谁先。",
        "dynasty": "唐",
        "collection_info": null
    },
    {
        "uuid": "80cef5d0808a69a35ae3ce32c7c59c57",
        "title": "早春持斋荅皇甫十见赠",
        "author": "白居易",
        "content": "正月晴和风气新，纷纷已有醉游人。\n帝城花笑长斋客，三十年来负早春。",
        "dynasty": "唐",
        "collection_info": null
    },
    {
        "uuid": "82c7cc962130d654a23431397a21e2bd",
        "title": "戏赠梦得兼呈思黯",
        "author": "白居易",
        "content": "霜鬓莫欺今老矣，一杯莫笑便陶然。\n陈郎中处为高户，裴使君前作少年。\n顾我独狂多自哂，与君同病最相怜。\n月终斋满谁开素，须拟奇章置一筵。",
        "dynasty": "唐",
        "collection_info": null
    },
    {
        "uuid": "75427b6cf568358399baaad090d4be93",
        "title": "早春忆游思黯南庄因寄长句",
        "author": "白居易",
        "content": "南庄胜处心常忆，借问轩车早晚游。\n美景难忘竹廊下，好风争奈柳桥头。\n冰消见水多于地，雪霁看山尽入楼。\n若待春深始同赏，莺残花落却堪愁。",
        "dynasty": "唐",
        "collection_info": null
    },
    {
        "uuid": "00fd5fda97c2ea5e66fa965f1132cdc0",
        "title": "酬皇甫十早春对雪见赠",
        "author": "白居易",
        "content": "漠漠復雰雰，东风散玉尘。\n明催竹窗晓，寒退柳园春。\n绿酝香堪忆，红炉暖可亲。\n忍心三两日，莫作破斋人。",
        "dynasty": "唐",
        "collection_info": null
    },
    {
        "uuid": "b38b9fc51d8f3d60be4e7defbc69644f",
        "title": "奉和思黯自题南庄见示兼呈梦得",
        "author": "白居易",
        "content": "谢家别墅最新奇，山展屏风花夹篱。\n晓月渐沈桥脚底，晨光初照屋梁时。\n台头有酒莺呼客，水面无尘风洗池。\n除却吟诗两闲客，此中情状更谁知。",
        "dynasty": "唐",
        "collection_info": null
    },
    {
        "uuid": "9a9c6f159e076d53df2f78a8bcbc2a66",
        "title": "送蕲春李十九使君赴郡",
        "author": "白居易",
        "content": "可怜官职好文词，五十专城未是迟。\n晓日镜前无白髮，春风门外有红旗。\n郡中何处堪携酒，席上谁人解和诗。\n唯共交亲开口笑，知君不及洛阳时。",
        "dynasty": "唐",
        "collection_info": null
    },
    {
        "uuid": "64a8259f2652754bee1615d84dbdee72",
        "title": "自题酒库",
        "author": "白居易",
        "content": "野鹤一辞笼，虚舟长任风。\n送愁还闹处，移老入闲中。\n身更求何事，天将富此翁。\n此翁何处富，酒库不曾空。",
        "dynasty": "唐",
        "collection_info": null
    },
    {
        "uuid": "55452f5c357be0f10921267372ffba21",
        "title": "寒食日寄杨东川",
        "author": "白居易",
        "content": "不知杨六逢寒食，作底欢娱过此辰。\n兜率寺高宜望月，嘉陵江近好游春。\n蛮旗似火行随马，蜀妓如花坐遶身。\n不使黔娄夫妇看，夸张富贵向何人。",
        "dynasty": "唐",
        "collection_info": null
    },
    {
        "uuid": "9d495a6baa5529b5d750893beadecf79",
        "title": "醉后听唱桂华曲",
        "author": "白居易",
        "content": "桂华词意苦丁宁，唱到常娥醉便醒。\n此是人间肠断曲，莫教不得意人听。",
        "dynasty": "唐",
        "collection_info": null
    },
    {
        "uuid": "6818bcc90389537084e3f50570d4a705",
        "title": "酬梦得以予五月长斋延僧徒绝宾友见戏十韵",
        "author": "白居易",
        "content": "宾客懒逢迎，翛然池馆清。\n檐闲空燕语，林静未蝉鸣。\n荤血还休食，杯觞亦罢倾。\n三春多放逸，五月暂修行。\n香印朝烟细，纱灯夕焰明。\n交游诸长老，师事古先生。\n禅后心弥寂，斋来体更轻。\n不唯忘肉味，兼拟灭风情。\n蒙以声闻待，难将戏论争。\n虚空若有佛，灵运恐先成。",
        "dynasty": "唐",
        "collection_info": null
    },
    {
        "uuid": "62f960cd5c8ecc4f31fb9d391a33cfee",
        "title": "奉和裴令公三月上巳日游太原龙泉忆去岁禊洛见示之作",
        "author": "白居易",
        "content": "去岁暮春上巳，共泛洛水中流。\n今岁暮春上巳，独立香山下头。\n风光闲寂寂，旌斾远悠悠。\n丞相府归晋国，太行山碍幷州。\n鹏背负天龟曳尾，云泥不可得同游。",
        "dynasty": "唐",
        "collection_info": null
    },
    {
        "uuid": "e8e4d644b8b4e40ce0cd2a927cd9828c",
        "title": "又和令公新开龙泉晋水二池",
        "author": "白居易",
        "content": "旧有潢汚泊，今为白水塘。\n笙歌闻四面，楼阁在中央。\n春变烟波色，晴添树木光。\n龙泉信为美，莫忘午桥庄。",
        "dynasty": "唐",
        "collection_info": null
    },
    {
        "uuid": "696ec4a16cb9395be95072149d4f8b77",
        "title": "早夏晓兴赠梦得",
        "author": "白居易",
        "content": "窗明帘薄透朝光，卧整巾簪起下床。\n背壁灯残经宿焰，开箱衣带隔年香。\n无情亦任他春去，不醉争销得昼长。\n一部清商一壶酒，与君明日暖新堂。",
        "dynasty": "唐",
        "collection_info": null
    },
    {
        "uuid": "bd2fbfb98c899c9ff0758aa7769b0ea7",
        "title": "春日题干元寺上方最高峰亭",
        "author": "白居易",
        "content": "危亭绝顶四无邻，见尽三千世界春。\n但觉虚空无障碍，不知高下几由旬。\n迴看官路三条线，却望都城一片尘。\n宾客暂游无半日，王侯不到便终身。\n始知天造空闲境，不为忙人富贵人。",
        "dynasty": "唐",
        "collection_info": null
    },
    {
        "uuid": "4c69a011651aa245d033a05be2701d7d",
        "title": "奉和思黯相公以李苏州所寄太湖石奇状绝伦因题二十韵见示兼呈梦得",
        "author": "白居易",
        "content": "错落復崔嵬，苍然玉一堆。\n峰骈仙掌出，罅坼劒门开。\n峭顶高危矣，盘根下壮哉。\n精神欺竹树，气色压亭台。\n隐起磷磷状，凝成瑟瑟胚。\n廉棱露锋刃，清越扣琼瑰。\n岌嶪形将动，巍峩势欲摧。\n奇应潜鬼怪，灵合蓄云雷。\n黛润霑新雨，斑明点古苔。\n未曾栖鸟雀，不肯染尘埃。\n尖削琅玕笋，洼剜玛瑙罍。\n海神移碣石，画障簇天台。\n在世为尤物，如人负逸才。\n渡江一苇载，入洛五丁推。\n出处虽无意，升沈亦有媒。\n拔从水府底，置向相庭隈。\n对称吟诗句，看宜把酒杯。\n终随金砺用，不学玉山颓。\n疎傅心偏爱，园公眼屡迴。\n共嗟无此分，虚管太湖来。",
        "dynasty": "唐",
        "collection_info": null
    },
    {
        "uuid": "7eaff3056bfbe190250b4412fdff578d",
        "title": "奉和思黯相公雨后林园四韵见示",
        "author": "白居易",
        "content": "新晴夏景好，復此池边地。\n烟树绿含滋，水风清有味。\n便成林下隐，都忘门前事。\n骑吏引归轩，始知身富贵。",
        "dynasty": "唐",
        "collection_info": null
    },
    {
        "uuid": "b6cd659584d1e46c161945218803f661",
        "title": "晚夏闲居绝无宾客欲寻梦得先寄此诗",
        "author": "白居易",
        "content": "鱼笋朝餐饱，蕉纱暑服轻。\n欲为窗下寝，先傍水边行。\n晴引鹤双舞，秋生蝉一声。\n无人解相访，有酒共谁倾。\n老更谙时事，闲多见物情。\n只应刘与白，二叟自相迎。",
        "dynasty": "唐",
        "collection_info": null
    },
    {
        "uuid": "22a106b7311e6ea526b59b65af42a50a",
        "title": "寄李蕲州",
        "author": "白居易",
        "content": "下车书奏龚黄课，动笔诗传鲍谢风。\n江郡讴谣夸杜母，洛城欢会忆车公。\n笛愁春尽梅花裏，簟冷秋生薤叶中。\n不道蕲州歌酒少，使君难称与谁同。",
        "dynasty": "唐",
        "collection_info": null
    },
    {
        "uuid": "036e5283fe54c1fbe5a3597410ee4da9",
        "title": "酬思黯相公晚夏雨后感秋见赠",
        "author": "白居易",
        "content": "暮去朝来无歇期，炎凉闇向雨中移。\n夜长祗合愁人觉，秋冷先应瘦客知。\n两幅彩笺挥逸翰，一声寒玉振清辞。\n无忧无病身荣贵，何故沈吟亦感时。",
        "dynasty": "唐",
        "collection_info": null
    },
    {
        "uuid": "7cd979fe976877c079bcde2b8cc15984",
        "title": "久雨闲闷对酒偶吟",
        "author": "白居易",
        "content": "凄凄苦雨暗铜駞，袅袅凉风起漕河。\n自夏及秋晴日少，从朝至暮闷时多。\n鹭临池立窥鱼笱，隼傍林飞拂雀罗。\n赖有杯中神圣物，百忧无奈十分何。",
        "dynasty": "唐",
        "collection_info": null
    },
    {
        "uuid": "379411c8596a9caee42aec0058b1f742",
        "title": "雨后秋凉",
        "author": "白居易",
        "content": "夜来秋雨后，秋气飒然新。\n团扇先辞手，生衣不着身。\n更添砧引思，难与簟相亲。\n此境谁偏觉，贫闲老瘦人。",
        "dynasty": "唐",
        "collection_info": null
    },
    {
        "uuid": "f3989dc70d123ec1a96b0c895d8ea995",
        "title": "酬梦得早秋夜对月见寄",
        "author": "白居易",
        "content": "吾衰寡情趣，君病懒经过。\n其奈西楼上，新秋明月何。\n庭芜凄白露，池色澹金波。\n况是初长夜，东城砧杵多。",
        "dynasty": "唐",
        "collection_info": null
    },
    {
        "uuid": "a1da4b5300cf6fe78602475ed71d4bfa",
        "title": "题谢公东山障子",
        "author": "白居易",
        "content": "贤愚共在浮生内，贵贱同趋羣动间。\n多见忙时已衰病，少闻健日肯休闲。\n鹰饥受绁从难退，鹤老乘轩亦不还。\n唯有风流谢安石，拂衣携妓入东山。",
        "dynasty": "唐",
        "collection_info": null
    },
    {
        "uuid": "da78656e35a5ed60ca0c81c228978358",
        "title": "谢杨东川寄衣服",
        "author": "白居易",
        "content": "年年衰老交游少，处处萧条书信稀。\n唯有巢兄不相忘，春茶未断寄秋衣。",
        "dynasty": "唐",
        "collection_info": null
    },
    {
        "uuid": "00c61449517b0c836661c72bebf4dd7e",
        "title": "咏怀寄皇甫朗之",
        "author": "白居易",
        "content": "老大多情足往还，招僧待客夜开关。\n学调气后衰中健，不用心来闹处闲。\n养病未能辞薄俸，忘名何必入深山。\n与君别有相知分，同置身于木雁间。",
        "dynasty": "唐",
        "collection_info": null
    },
    {
        "uuid": "fafa270c947b9ab9faab54c59205733f",
        "title": "东城晚归",
        "author": "白居易",
        "content": "一条邛杖悬龟榼，双角吴童控马衔。\n晚入东城谁识我，短靴低帽白蕉衫。",
        "dynasty": "唐",
        "collection_info": null
    },
    {
        "uuid": "833cc02abe2287d76086281f2a2ad1ec",
        "title": "与梦得沽酒闲饮且约后期",
        "author": "白居易",
        "content": "少时犹不忧生计，老后谁能惜酒钱。\n共把十千沽一斗，相看七十欠三年。\n闲征雅令穷经史，醉听清吟胜管弦。\n更待菊黄家酝熟，共君一醉一陶然。",
        "dynasty": "唐",
        "collection_info": null
    },
    {
        "uuid": "8801a9156440316d677fdd6b7ca4ddd8",
        "title": "与牛家妓乐雨后合宴",
        "author": "白居易",
        "content": "玉管清弦声旖旎，翠钗红袖坐参差。\n两家合奏洞房夜，八月连阴秋雨时。\n歌脸有情凝睇久，舞腰无力转帬迟。\n人间欢乐无过此，上界西方即不知。",
        "dynasty": "唐",
        "collection_info": null
    },
    {
        "uuid": "a8d78af031291e44544995b84f3e9680",
        "title": "和杨六尚书喜两弟汉公转吴兴鲁士赐章服命宾开宴用庆恩荣赋长句见示",
        "author": "白居易",
        "content": "华筵贺客日纷纷，劒外欢娱洛下闻。\n朱绂宠光新照地，彤襜喜气远凌云。\n荣联花萼诗难和，乐助埙箎酒易[醺]。\n感羡料应知我意，今生此事不如君。",
        "dynasty": "唐",
        "collection_info": null
    },
    {
        "uuid": "1e5e6a92ab1277e242ba2b50a599db3e",
        "title": "自咏",
        "author": "白居易",
        "content": "鬚白面微红，醺醺半醉中。\n百年随手过，万事转头空。\n卧疾瘦居士，行歌狂老翁。\n仍闻好事者，将我画屏风。",
        "dynasty": "唐",
        "collection_info": null
    },
    {
        "uuid": "f3c84ce1fd4cb3e3539fb781fd265f9a",
        "title": "梦得相过援琴命酒因弹秋思偶咏所怀兼寄继之待价二相府",
        "author": "白居易",
        "content": "闲居静侣偶相招，小饮初酣琴欲调。\n我正风前弄秋思，君应天上听云韶。\n时和始见陶钧力，物遂方知盛圣朝。\n双凤栖梧鱼在藻，飞沈随分各逍遥。",
        "dynasty": "唐",
        "collection_info": null
    },
    {
        "uuid": "7194b55df609d0134750e24a54bc1502",
        "title": "九月八日酬皇甫十见赠",
        "author": "白居易",
        "content": "君方对酒缀诗章，我正持斋坐道场。\n处处追游虽不去，时时吟咏亦无妨。\n霜蓬旧鬓三分白，露菊新花一半黄。\n惆怅东篱不同醉，陶家明日是重阳。",
        "dynasty": "唐",
        "collection_info": null
    },
    {
        "uuid": "7de8d49fd1ef824037cbffb02fde099f",
        "title": "慕巢尚书书云室人欲为置一歌者非所安也以诗相报因而和之",
        "author": "白居易",
        "content": "东川已过二三春，南国须求一两人。\n富贵大都多老大，欢娱太半为亲宾。\n如愁翠黛应堪重，买笑黄金莫诉贫。\n他日相逢一杯酒，尊前还要落梁尘。",
        "dynasty": "唐",
        "collection_info": null
    },
    {
        "uuid": "2762e9aca67e6b97fec0e19f9013cd74",
        "title": "杪秋独夜",
        "author": "白居易",
        "content": "无限少年非我伴，可怜清夜与谁同。\n欢娱牢落中心少，亲故凋零四面空。\n红叶树飘风起后，白鬚人立月明中。\n前头更有萧条物，老菊衰兰三两丛。",
        "dynasty": "唐",
        "collection_info": null
    },
    {
        "uuid": "7422c83bbefd2c0f414a1ad61e7609d2",
        "title": "凭李睦州访徐凝山人",
        "author": "白居易",
        "content": "郡守轻诗客，乡人薄钓翁。\n解怜徐处士，唯有李郎中。",
        "dynasty": "唐",
        "collection_info": null
    },
    {
        "uuid": "8b3be8be87669ef186846ab14b6109ac",
        "title": "苏州故吏",
        "author": "白居易",
        "content": "江南故吏别来久，今日池边识我无。\n不独使君头似雪，华亭鹤死白莲枯。",
        "dynasty": "唐",
        "collection_info": null
    },
    {
        "uuid": "6e22c15d0bc66b9b16deea8c048e538c",
        "title": "得杨湖州书颇夸抚民接宾纵酒题诗因以绝句戏之",
        "author": "白居易",
        "content": "岂独爱民兼爱客，不唯能饮又能文。\n白苹洲上春传语，柳使君输杨使君。",
        "dynasty": "唐",
        "collection_info": null
    },
    {
        "uuid": "689feb4e0b938f505e654e39caa7d620",
        "title": "天宫阁秋晴晚望",
        "author": "白居易",
        "content": "洛城秋霁后，梵阁暮登时。\n此日风烟好，今秋节候迟。\n霞光红泛艳，树影碧参差。\n莫虑言归晚，牛家有宿期。",
        "dynasty": "唐",
        "collection_info": null
    },
    {
        "uuid": "4895979eb82251942c4bf66d169d22e6",
        "title": "酬梦得暮秋晴夜对月相忆",
        "author": "白居易",
        "content": "霁月光如练，盈庭復满池。\n秋深无热后，夜浅未寒时。\n露叶团荒菊，风枝落病棃。\n相思懒相访，应是各年衰。",
        "dynasty": "唐",
        "collection_info": null
    },
    {
        "uuid": "cc85885e7e37a6392841a0f6a5768aff",
        "title": "同梦得和思黯见赠来诗中先叙三人同讌之欢次有叹鬓髮渐衰嫌孙子催老之意因酬妍唱兼吟鄙怀",
        "author": "白居易",
        "content": "醉伴腾腾白与刘，何朝何夕不同游。\n留连灯下明犹饮，断送尊前倒即休。\n催老莫嫌孙稚长，加年须喜鬓毛秋。\n教他伯道争存活，无子无孙亦白头。",
        "dynasty": "唐",
        "collection_info": null
    },
    {
        "uuid": "a90319de14be13e6bf949744f82e9c2e",
        "title": "听歌",
        "author": "白居易",
        "content": "管妙弦清歌入云，老人合眼醉醺醺。\n诚知不及当年听，犹觉闻时胜不闻。",
        "dynasty": "唐",
        "collection_info": null
    },
    {
        "uuid": "d49e0bec7f45a4e8e5fcc6870be1a284",
        "title": "三年冬随事铺设小堂寝处稍似稳暖因念衰病偶吟所怀",
        "author": "白居易",
        "content": "小宅非全陋，中堂不甚卑。\n聊堪会亲族，足以贮妻儿。\n暖帐迎冬设，温炉向夜施。\n裘新青兔褐，褥软白猨皮。\n似鹿眠深草，如鸡宿稳枝。\n逐身安枕席，随事有屏帷。\n病致衰残早，贫营活计迟。\n由来蚕老后，方是茧成时。",
        "dynasty": "唐",
        "collection_info": null
    },
    {
        "uuid": "cdd4821f38e344c5e349e1c8cd3668bc",
        "title": "初冬即事呈梦得",
        "author": "白居易",
        "content": "青毡帐暖喜微雪，红地炉深宜早寒。\n走笔小诗能和否，泼醅新酒试尝看。\n僧来乞食因留宿，客到开尊便共欢。\n临老交亲零落尽，希君恕我取人宽。",
        "dynasty": "唐",
        "collection_info": null
    },
    {
        "uuid": "e2d3f64f0c27b3aa9ed93f34b510d9ba",
        "title": "自罢河南已换七尹每一入府怅然旧游因宿内厅偶题西壁兼呈韦尹常侍",
        "author": "白居易",
        "content": "每入河南府，依然似到家。\n杯尝七尹酒，树看十年花。\n且健须欢喜，虽衰莫叹嗟。\n迎门无故吏，侍坐有新娃。\n暖阁谋宵宴，寒庭放晚衙。\n主人留宿定，一任夕阳斜。",
        "dynasty": "唐",
        "collection_info": null
    },
    {
        "uuid": "d9ba6cfdf88171e14783284beb08c1ba",
        "title": "天寒晚起引酌咏怀寄许州王尚书汝州李常侍",
        "author": "白居易",
        "content": "叶覆冰池雪满山，日高慵起未开关。\n寒来更亦无过醉，老后何由可得闲。\n四海故交唯许汝，十年贫健是樊蛮。\n相思莫忘樱桃会，一放狂歌一破颜。",
        "dynasty": "唐",
        "collection_info": null
    },
    {
        "uuid": "28f9435cd52545b4125c2ec988894087",
        "title": "四年春",
        "author": "白居易",
        "content": "柳梢黄嫩草芽新，又入开成第四春。\n近日放慵多不出，少年嫌老可相亲。\n分司吉傅频过舍，致仕崔卿拟卜邻。\n时辈推迁年事到，往还多是白头人。",
        "dynasty": "唐",
        "collection_info": null
    },
    {
        "uuid": "ab3a363c4f93fdaffb4d174f2303743b",
        "title": "白髮",
        "author": "白居易",
        "content": "白髮生来三十年，而今鬚鬓尽皤然。\n歌吟终日如狂叟，衰疾多时似瘦仙。\n八戒夜持香火印，三光朝念蘂珠篇。\n其余便被春收拾，不作闲游即醉眠。",
        "dynasty": "唐",
        "collection_info": null
    },
    {
        "uuid": "0a043c1b19d9d0374a6aaab616bf7db7",
        "title": "追欢偶作",
        "author": "白居易",
        "content": "追欢逐乐少闲时，补贴平生得事迟。\n何处花开曾后看，谁家酒熟不先知。\n石楼月下吹芦管，金谷风前舞柳枝。\n十听春啼变莺舌，三嫌老丑换蛾眉。\n乐天一过难知分，犹自咨嗟两鬓丝。",
        "dynasty": "唐",
        "collection_info": null
    },
    {
        "uuid": "f0894a139b0a103ec6b260fdd3ff4f61",
        "title": "公垂尚书以白马见寄光洁稳善以诗谢之",
        "author": "白居易",
        "content": "翩翩白马称金羁，领缀银花尾曳丝。\n毛色鲜明人尽爱，性灵驯善主偏知。\n免将妾换惭来处，试使奴牵欲上时。\n不蹶不惊行步稳，最宜山简醉中骑。",
        "dynasty": "唐",
        "collection_info": null
    },
    {
        "uuid": "0711a89ebb1be98e6bc89f9151c51988",
        "title": "西楼独立",
        "author": "白居易",
        "content": "身着白衣头似雪，时时醉立小楼中。\n路人迴顾应相怪，十一年来见此翁。",
        "dynasty": "唐",
        "collection_info": null
    },
    {
        "uuid": "f5dc9e6459b23103586fd02d15e4ae0d",
        "title": "书事咏怀",
        "author": "白居易",
        "content": "官俸将生计，虽贫岂敢嫌。\n金多输陆贾，酒足胜陶潜。\n床暖僧敷坐，楼晴妓卷帘。\n日遭斋破用，春赖闰加添。\n老向欢弥切，狂于饮不廉。\n十年闲未足，亦恐涉无厌。",
        "dynasty": "唐",
        "collection_info": null
    },
    {
        "uuid": "85d29e76339e42a124ec26e9a06924cc",
        "title": "酬梦得比萱草见赠",
        "author": "白居易",
        "content": "杜康能散闷，萱草解忘忧。\n借问萱逢杜，何如白见刘。\n老衰胜少夭，闲乐笑忙愁。\n试问同年内，何人得白头。",
        "dynasty": "唐",
        "collection_info": null
    },
    {
        "uuid": "14201d5bfe7c45917a7f6c739159bf44",
        "title": "问皇甫十",
        "author": "白居易",
        "content": "苦乐心由我，穷通命任他。\n坐倾张翰酒，行唱接舆歌。\n荣盛傍看好，优闲自适多。\n知君能断事，胜负两如何。",
        "dynasty": "唐",
        "collection_info": null
    },
    {
        "uuid": "96fc5664f03ada2d50134230375ee703",
        "title": "早春独登天宫阁",
        "author": "白居易",
        "content": "天宫日暖阁门开，独上迎春饮一杯。\n无限游人遥怪我，缘何最老最先来。",
        "dynasty": "唐",
        "collection_info": null
    },
    {
        "uuid": "e9588c78c0aec0c87e6030e9cc7616f0",
        "title": "送苏州李使君赴郡二绝句 一",
        "author": "白居易",
        "content": "忆抛印绶辞吴郡，衰病当时已有余。\n今日贺君兼自喜，八迴看换旧铜鱼。",
        "dynasty": "唐",
        "collection_info": null
    },
    {
        "uuid": "ed535835e38908e98c50f56470ed4e7e",
        "title": "送苏州李使君赴郡二绝句 二",
        "author": "白居易",
        "content": "馆娃宫深春日长，乌鹊桥高秋夜凉。\n风月不知人世变，奉君直似奉吴王。",
        "dynasty": "唐",
        "collection_info": null
    },
    {
        "uuid": "bfb254e599e67a6235062760696ad239",
        "title": "长洲曲新词",
        "author": "白居易",
        "content": "茂苑绮罗佳丽地，女湖桃李艳阳时。\n心奴已死胡容老，后辈风流是阿谁。",
        "dynasty": "唐",
        "collection_info": null
    },
    {
        "uuid": "aa6c89ee43958986abf2a19cd0940c31",
        "title": "忆江南词三首 三",
        "author": "白居易",
        "content": "江南忆，其次忆吴宫。",
        "dynasty": "唐",
        "collection_info": null
    },
    {
        "uuid": "41c21d8b4f83fa9d8b2908ac75616217",
        "title": "病中诗十五首 初病风",
        "author": "白居易",
        "content": "六十八衰翁，乘衰百疾攻。\n朽株难免蠹，空穴易来风。\n肘痹宜生柳，头旋剧转蓬。\n恬然不动处，虚白在胷中。",
        "dynasty": "唐",
        "collection_info": null
    },
    {
        "uuid": "dec752cdeb35d6ec3ddf8a758533bafe",
        "title": "病中诗十五首 枕上作",
        "author": "白居易",
        "content": "风疾侵凌临老头，血凝筋滞不调柔。\n甘从此后支离卧，赖是从前烂漫游。\n迴思往事纷如梦，转觉余生杳若浮。\n浩气自能充静室，惊飙何必荡虚舟。\n腹空先进松花酒，膝冷重装桂布裘。\n若问乐天忧病否，乐天知命了无忧。",
        "dynasty": "唐",
        "collection_info": null
    },
    {
        "uuid": "b997b7e6280d1333f3092b7df974bb31",
        "title": "病中诗十五首 荅闲上人来问因何风疾",
        "author": "白居易",
        "content": "一床方丈向阳开，劳动文殊问疾来。\n欲界凡夫何足道，四禅天始免风灾。",
        "dynasty": "唐",
        "collection_info": null
    },
    {
        "uuid": "9134cb02147f83d9e6635a3b0265c595",
        "title": "病中诗十五首 病中五绝句 一",
        "author": "白居易",
        "content": "世间生老病相随，此事心中久自知。\n今日行年将七十，犹须惭愧病来迟。",
        "dynasty": "唐",
        "collection_info": null
    },
    {
        "uuid": "a70ef015175874e2cce0d799382ef5a4",
        "title": "病中诗十五首 病中五绝句 二",
        "author": "白居易",
        "content": "方寸成灰鬓作丝，假如强健亦何为。\n家无忧累身无事，正是安闲好病时。",
        "dynasty": "唐",
        "collection_info": null
    },
    {
        "uuid": "0dcaf280251e83235fbc2dd15df10bfe",
        "title": "病中诗十五首 病中五绝句 三",
        "author": "白居易",
        "content": "李君墓上松应拱，元相池头竹尽枯。\n多幸乐天今始病，不知合要苦治无。",
        "dynasty": "唐",
        "collection_info": null
    },
    {
        "uuid": "8c6d5d07acc437b18c2960a423a79b5f",
        "title": "病中诗十五首 病中五绝句 四",
        "author": "白居易",
        "content": "目昏思寝即安眠，足软妨行便坐禅。\n身作医王心是药，不劳和扁到门前。",
        "dynasty": "唐",
        "collection_info": null
    },
    {
        "uuid": "3d606fc68b70ec3ed9060e419d52cd3d",
        "title": "病中诗十五首 病中五绝句 五",
        "author": "白居易",
        "content": "交亲不要苦相忧，亦拟时时强出游。\n但有心情何用脚，陆乘肩轝水乘舟。",
        "dynasty": "唐",
        "collection_info": null
    },
    {
        "uuid": "107e8a79797338265b81fafa0c573e78",
        "title": "病中诗十五首 送嵩客",
        "author": "白居易",
        "content": "登山临水分无期，泉石烟霞今属谁。\n君到嵩阳吟此句，与教二十六峰知。",
        "dynasty": "唐",
        "collection_info": null
    },
    {
        "uuid": "ae76f8e548f72b932b03d8789b72417f",
        "title": "病中诗十五首 罢[灸]",
        "author": "白居易",
        "content": "病身佛说将何喻，变灭须臾岂不闻。\n莫遣净名知我笑，休将火艾[灸]浮云。",
        "dynasty": "唐",
        "collection_info": null
    },
    {
        "uuid": "bed513beb9a01c7311250e66c8d52a96",
        "title": "病中诗十五首 卖骆马",
        "author": "白居易",
        "content": "五年花下醉骑行，临卖回头嘶一声。\n项籍顾骓犹解叹，乐天别骆岂无情。",
        "dynasty": "唐",
        "collection_info": null
    },
    {
        "uuid": "218f6628ccd16616d6cad1e2f835eb5b",
        "title": "病中诗十五首 别柳枝",
        "author": "白居易",
        "content": "两枝杨柳小楼中，袅袅多年伴醉翁。\n明日放归归去后，世间应不要春风。",
        "dynasty": "唐",
        "collection_info": null
    },
    {
        "uuid": "94b9358f86a6573cd780394df5d60d65",
        "title": "病中诗十五首 就暖偶酌戏诸诗酒旧侣",
        "author": "白居易",
        "content": "低屏软褥卧藤床，舁向前轩就日阳。\n一足任他为外物，三杯自要沃中肠。\n头风若见诗应愈，齿折仍夸笑不妨。\n细酌徐吟犹得在，旧游未必便相忘。",
        "dynasty": "唐",
        "collection_info": null
    },
    {
        "uuid": "12de86a6319e1863b9a768331d7c349d",
        "title": "病中诗十五首 岁暮呈思黯相公皇甫朗之及梦得尚书",
        "author": "白居易",
        "content": "岁暮皤然一老夫，十分流辈九分无。\n莫嫌身病人扶侍，犹胜无身可遣扶。",
        "dynasty": "唐",
        "collection_info": null
    },
    {
        "uuid": "02521d7b43ea82563a571426b0f59838",
        "title": "病中诗十五首 自解",
        "author": "白居易",
        "content": "房传往世为禅客王道前生应画师。\n我亦定中观宿命，多生债负是歌诗。\n不然何故狂吟咏，病后多于未病时。",
        "dynasty": "唐",
        "collection_info": null
    },
    {
        "uuid": "c2055470ff84183f034ee4e4673a47bd",
        "title": "岁暮病怀赠梦得",
        "author": "白居易",
        "content": "十年四海故交亲，零落唯残两病身。\n共遣数奇从是命，同教步蹇有何因。\n眼随老减嫌长夜，体待阳舒望早春。\n新乐堂前旧池上，相过亦不要他人。",
        "dynasty": "唐",
        "collection_info": null
    },
    {
        "uuid": "15ecd518bb759598943189e7b09db43c",
        "title": "雪后过集贤裴令公旧宅有感",
        "author": "白居易",
        "content": "梁王捐馆后，枚叟过门时。\n有泪人还泣，无情雪不知。\n台亭留尽在，宾客散何之。\n唯有萧条雁，时来下故池。",
        "dynasty": "唐",
        "collection_info": null
    },
    {
        "uuid": "1a55d906dec187df1c2d426a5f8fca58",
        "title": "酬梦得贫居咏怀见赠",
        "author": "白居易",
        "content": "岁阴生计两蹉跎，相顾悠悠醉且歌。\n厨冷难留乌止屋，门闲可与雀张罗。\n病添庄舃吟声苦，贫欠韩康药债多。\n日望挥金贺新命，俸钱依旧又如何。",
        "dynasty": "唐",
        "collection_info": null
    },
    {
        "uuid": "8dc8a0e9497eb1339899025c7d3219b3",
        "title": "酬梦得见喜疾瘳",
        "author": "白居易",
        "content": "暖卧摩绵褥，晨倾药酒螺。\n昏昏布裘底，病醉睡相和。\n末疾徒云尔，余年有几何。\n须知差与否，相去校无多。",
        "dynasty": "唐",
        "collection_info": null
    },
    {
        "uuid": "8696dd35c39ddac5024f5334e554b557",
        "title": "夜闻筝中弹潇湘送神曲感旧",
        "author": "白居易",
        "content": "缥缈巫山女，归来七八年。\n殷勤湘水曲，留在十三弦。\n苦调吟还出，深情咽不传。\n万重云水思，今夜月明前。",
        "dynasty": "唐",
        "collection_info": null
    },
    {
        "uuid": "fceb913bc23a949903bae450d8b72c10",
        "title": "感苏州旧舫",
        "author": "白居易",
        "content": "画梁朽折红窗破，独立池边尽日看。\n守得苏州船舫烂，此身争合不衰残。",
        "dynasty": "唐",
        "collection_info": null
    },
    {
        "uuid": "34137a5ba0e802087e55ae88325c864f",
        "title": "感旧石上字",
        "author": "白居易",
        "content": "闲拨船行寻旧池，幽情往事復谁知。\n太湖石上镌三字，十五年前陈结之。",
        "dynasty": "唐",
        "collection_info": null
    },
    {
        "uuid": "03fed5fa7385ce6850107b1b834d5e79",
        "title": "见敏中初到邠宁秋日登城楼诗诗中颇多乡思因以寄和",
        "author": "白居易",
        "content": "想尔到边头，萧条正值秋。\n二年贫御史，八月古邠州。\n丝管闻虽乐，风沙见亦愁。\n望乡心若苦，不用数登楼。",
        "dynasty": "唐",
        "collection_info": null
    },
    {
        "uuid": "b80a59880b785602c6ac6a7162755fd9",
        "title": "斋戒",
        "author": "白居易",
        "content": "每因斋戒断荤腥，渐觉尘劳染爱轻。\n六贼定知无气色，三尸应恨少恩情。\n酒魔降伏终须尽，诗债填还亦欲平。\n从此始堪为弟子，竺干师是古先生。",
        "dynasty": "唐",
        "collection_info": null
    },
    {
        "uuid": "d861d76e98bc48f71a33f86e08bb0b9b",
        "title": "戏礼经老僧",
        "author": "白居易",
        "content": "香火一炉灯一醆，白头夜礼佛名经。\n何年饮着声闻酒，直到如今醉未醒。",
        "dynasty": "唐",
        "collection_info": null
    },
    {
        "uuid": "8f4ef1d206460d4d395cd2e7158d601b",
        "title": "近见慕巢尚书诗中屡有叹老思退之意又于洛下新置郊居然宠寄方深归心大速因以长句戏而谕之",
        "author": "白居易",
        "content": "近见诗中叹白髮，遥知阃外忆东都。\n烟霞偷眼窥来久，富贵黏身摆得无。\n新置林园犹濩落，未终婚嫁且踟蹰。\n应须待到悬车岁，然后东归伴老夫。",
        "dynasty": "唐",
        "collection_info": null
    },
    {
        "uuid": "8ce3712710950367630670b6c8449995",
        "title": "对镜偶吟赠张道士抱元",
        "author": "白居易",
        "content": "闲来对镜自思量，年貌衰残分所当。\n白髮万茎何所怪，丹砂一粒不曾尝。\n眼昏久被书料理，肺渴多因酒损伤。\n今日逢师虽已晚，枕中治老有何方。",
        "dynasty": "唐",
        "collection_info": null
    },
    {
        "uuid": "0483da624540da7129e019e15a9b675d",
        "title": "病入新正",
        "author": "白居易",
        "content": "枕上惊新岁，花前念旧欢。\n是身老所逼，非意病相干。\n风月情犹在，杯觞兴渐阑。\n便休心未伏，更试一春看。",
        "dynasty": "唐",
        "collection_info": null
    },
    {
        "uuid": "ccdfff9eb63b31389bdca6f509b0826f",
        "title": "卧疾来早晚",
        "author": "白居易",
        "content": "卧疾来早晚，悬悬将十旬。\n婢能寻本草，犬不吠医人。\n酒瓮全生醭，歌筵半委尘。\n风光还欲好，争向枕前春。",
        "dynasty": "唐",
        "collection_info": null
    },
    {
        "uuid": "a73e11b55242966bf68139cb797ac1ff",
        "title": "强起迎春戏寄思黯",
        "author": "白居易",
        "content": "杖策人扶废病身，晴和强起一迎春。\n他时蹇跛纵行得，笑杀平原楼上人。",
        "dynasty": "唐",
        "collection_info": null
    },
    {
        "uuid": "5e75fed44dd6c6eaed0e7c8766574aa4",
        "title": "梦得前所酬篇有炼尽美少年之句因思往事兼咏今怀重以长句荅之",
        "author": "白居易",
        "content": "炼尽少年成白首，忆初相识到今朝。\n昔饶春桂长先折，今伴寒松取后凋。\n生事纵贫犹可过，风情虽老未全销。\n声华宠命人皆得，若箇如君历七朝。",
        "dynasty": "唐",
        "collection_info": null
    },
    {
        "uuid": "af120215a67d270f1470da9c48dbe4b0",
        "title": "病后寒食",
        "author": "白居易",
        "content": "故纱绛帐旧青毡，药酒醺醺引醉眠。\n斗擞弊袍春晚后，摩挲病脚日阳前。\n行无筋力寻山水，坐少精神听管弦。\n抛掷风光负寒食，曾来未省似今年。",
        "dynasty": "唐",
        "collection_info": null
    },
    {
        "uuid": "5bb859177ca91780a22cb1a5d8495586",
        "title": "老病相仍以诗自解",
        "author": "白居易",
        "content": "荣枯忧喜与彭殇，都是人间戏一场。\n虫臂鼠肝犹不怪，鸡肤鹤髮復何伤。\n昨因风发甘长往，今遇阳和又小康。\n还似远行装束了，迟迴且住亦何妨。",
        "dynasty": "唐",
        "collection_info": null
    },
    {
        "uuid": "e14b9924565519131b4925b12355808a",
        "title": "皇甫郎中亲家翁赴任绛州宴送出城赠别",
        "author": "白居易",
        "content": "慕贤入室交先定，结援通家好復成。\n新妇不嫌贫活计，娇孙同慰老心情。\n洛桥歌酒今朝散，绛路风烟几日行。\n欲识离羣相恋意，为君扶病出都城。",
        "dynasty": "唐",
        "collection_info": null
    },
    {
        "uuid": "499b36753745bc17674413c53da8d4a0",
        "title": "春暖",
        "author": "白居易",
        "content": "风痹宜和暖，春来脚较轻。\n莺留花下立，鹤引水边行。\n髮少嫌巾重，颜衰讶镜明。\n不论亲与故，自亦昧平生。",
        "dynasty": "唐",
        "collection_info": null
    },
    {
        "uuid": "2023d8525fee551f9b11be58b3008616",
        "title": "残春晚起伴客笑谈",
        "author": "白居易",
        "content": "掩户下帘朝睡足，一声黄鸟报残春。\n披衣岸帻日高起，两角青衣扶老身。\n策杖强行过里巷，引杯闲酌伴亲宾。\n莫言病后妨谈笑，犹恐多于不病人。",
        "dynasty": "唐",
        "collection_info": null
    },
    {
        "uuid": "915a155fcfffa861c63dc8471fab2074",
        "title": "送唐州崔使君侍亲赴任",
        "author": "白居易",
        "content": "连持使节历专城，独贺崔侯最庆荣。\n乌府一抛霜简去，朱轮四从板舆行。\n发时止许沙鸥送，到日方乘竹马迎。\n唯虑郡斋宾友少，数杯春酒共谁倾。",
        "dynasty": "唐",
        "collection_info": null
    },
    {
        "uuid": "ffa20c7a38af5499b5264b7ecfe6ef7d",
        "title": "春晚咏怀赠皇甫朗之",
        "author": "白居易",
        "content": "艳阳时节又蹉跎，迟暮光阴復若何。\n一岁平分春日少，百年通计老时多。\n多中更被愁牵引，少处兼遭病折磨。\n赖有销忧治闷药，君家浓酎我狂歌。",
        "dynasty": "唐",
        "collection_info": null
    },
    {
        "uuid": "453d777d4922fb6981f4932d244968b0",
        "title": "春尽日宴罢感事独吟",
        "author": "白居易",
        "content": "五年三月今朝尽，客散筵空独掩扉。\n病共乐天相伴住，春随樊子一时归。\n闲听莺语移时立，思逐杨花触处飞。\n金带缒腰衫委地，年年衰瘦不胜衣。",
        "dynasty": "唐",
        "collection_info": null
    },
    {
        "uuid": "df5602a8e420a590f462e97e582dabf6",
        "title": "病中辱崔宣城长句见寄兼有觥绮之赠因以四韵总而酬之",
        "author": "白居易",
        "content": "刘[桢]病发经春卧，谢朓诗来尽日吟。\n三道旧夸收片玉，一章新喜获双金。\n信题霞绮缄情重，酒试银觥表分深。\n科第门生满霄汉，岁寒少得似君心。",
        "dynasty": "唐",
        "collection_info": null
    },
    {
        "uuid": "2090da33599b50d9f973c707200187d9",
        "title": "前有别杨柳枝绝句梦得继和云春尽絮飞留不得随风好去落谁家又復戏答",
        "author": "白居易",
        "content": "柳老春深日又斜，任他飞向别人家。\n谁能更学孩童戏，寻逐春风捉柳花。",
        "dynasty": "唐",
        "collection_info": null
    },
    {
        "uuid": "a2cbd4fb51404b418333f34bcda03bb9",
        "title": "池上早夏",
        "author": "白居易",
        "content": "水积春塘晚，阴交夏木繁。\n舟船如野渡，篱落似江村。\n静拂琴床席，香开酒库门。\n慵闲无一事，时弄小娇孙。",
        "dynasty": "唐",
        "collection_info": null
    },
    {
        "uuid": "7f975f9df8ae6281913e084bf111817d",
        "title": "谈氏外孙生三日喜是男偶吟成篇兼戏呈梦得",
        "author": "白居易",
        "content": "玉芽珠颗小男儿，罗荐兰汤欲罢时。\n芣苢春来盈女手，梧桐老去长孙枝。\n庆传媒氏燕先贺，喜报谈家乌预知。\n明日贫翁具鸡黍，应须酬赛引雏诗。",
        "dynasty": "唐",
        "collection_info": null
    },
    {
        "uuid": "d559e13601b528723ba33325e12bf349",
        "title": "开成大行皇帝挽歌词四首奉敕撰进 一",
        "author": "白居易",
        "content": "御宇恢皇化，传家叶至公。\n华夷臣妾内，尧舜弟兄中。\n制度移民俗，文章变国风。\n开成与贞观，实录事多同。",
        "dynasty": "唐",
        "collection_info": null
    },
    {
        "uuid": "088dcc733df896dcf645abd9a2765647",
        "title": "开成大行皇帝挽歌词四首奉敕撰进 二",
        "author": "白居易",
        "content": "晏驾辞双阙，灵仪出九衢。\n上云归碧落，下席葬苍梧。\n蓂晚余尧历，龟新启夏图。\n三朝联棣萼，从古帝王无。",
        "dynasty": "唐",
        "collection_info": null
    },
    {
        "uuid": "2fce86798851cc8e0294dfc8ba1a05de",
        "title": "开成大行皇帝挽歌词四首奉敕撰进 三",
        "author": "白居易",
        "content": "严恭七月礼，哀恸万人心。\n地感胜秋气，天愁结夕阴。\n鼎湖龙渐远，蒙汜日初沈。\n唯有云韶乐，长留治世音。",
        "dynasty": "唐",
        "collection_info": null
    },
    {
        "uuid": "bfc4faa08f4907b828b8a8ea1ab93347",
        "title": "开成大行皇帝挽歌词四首奉敕撰进 四",
        "author": "白居易",
        "content": "化成同轨表清平，恩结连枝感圣明。\n帝与九龄虽吉梦，山呼万岁是虚声。\n月低仪仗辞兰路，风引笳箫入柏城。\n老病龙髯攀不及，东周退傅最伤情。",
        "dynasty": "唐",
        "collection_info": null
    },
    {
        "uuid": "e8b7f42452d9b8737c8c2d8ca7dc13b5",
        "title": "时热少客因咏所怀",
        "author": "白居易",
        "content": "冠栉心多懒，逢迎兴渐微。\n况当时热甚，幸遇客来稀。\n湿洒池边地，凉开竹下扉。\n露床青篾簟，风架白蕉衣。\n院静留僧宿，楼空放妓归。\n衰残强欢宴，此事久知非。",
        "dynasty": "唐",
        "collection_info": null
    },
    {
        "uuid": "4233016c7853bacd15d20042da2f719a",
        "title": "宣州崔大夫閤老忽以近诗数十首见示吟讽之下窃有所喜因成长句寄题郡斋",
        "author": "白居易",
        "content": "谢玄晖殁吟声寝，郡阁寥寥笔砚闲。\n无復新诗题壁上，虚教远岫列窗间。\n忽惊歌雪今朝至，必恐文星昨夜还。\n再喜宣城章句动，飞觞遥贺敬亭山。",
        "dynasty": "唐",
        "collection_info": null
    },
    {
        "uuid": "8d56a54bf6e9a6e14ead93d4738ef04c",
        "title": "足疾",
        "author": "白居易",
        "content": "足疾无加亦不瘳，绵春历夏復经秋。\n开颜且酌尊中酒，代步多乘池上舟。\n幸有眼前衣食在，兼无身后子孙忧。\n应须学取陶彭泽，但委心形任去留。",
        "dynasty": "唐",
        "collection_info": null
    },
    {
        "uuid": "78d4c5f6b157c68cc6a2ac676c1e84ac",
        "title": "晚池泛舟遇景成咏赠吕处士",
        "author": "白居易",
        "content": "岸浅桥平池面宽，飘然轻棹泛澄澜。\n风宜扇引开怀入，树爱舟行仰卧看。\n别境客稀知不易，能诗人少咏应难。\n唯怜吕叟时相伴，同把磻溪旧钓竿。",
        "dynasty": "唐",
        "collection_info": null
    },
    {
        "uuid": "da7b45967a1297cfebcc9c9395313a23",
        "title": "梦微之",
        "author": "白居易",
        "content": "夜来携手梦同游，晨起盈巾泪莫收。\n漳浦老身三度病，咸阳草树八迴秋。\n君埋泉下泥销骨，我寄人间雪满头。\n阿卫韩郎相次去，夜台茫昧得知不。",
        "dynasty": "唐",
        "collection_info": null
    },
    {
        "uuid": "69b949aed0cf9837036c1e7bf4794867",
        "title": "感秋咏意",
        "author": "白居易",
        "content": "炎凉迁次速如飞，又脱生衣着熟衣。\n遶壁闇蛩无限思，恋巢寒燕未能归。\n须知流辈年年失，莫叹衰容日日非。\n旧语相传聊自慰，世间七十老人稀。",
        "dynasty": "唐",
        "collection_info": null
    },
    {
        "uuid": "c15e756370ce546b62e5185144ed4e1e",
        "title": "老病幽独偶吟所怀",
        "author": "白居易",
        "content": "眼渐昏昏耳渐聋，满头霜雪半身风。\n已将身出浮云外，犹寄形于逆旅中。\n觞咏罢来宾阁闭，笙歌散后妓房空。\n世缘俗念消除尽，别是人间清净翁。",
        "dynasty": "唐",
        "collection_info": null
    },
    {
        "uuid": "1b8e7554a1a5d98fb18ffc97b65d53bb",
        "title": "和杨尚书罢相后夏日游永安水亭兼招本曹杨侍郎同行",
        "author": "白居易",
        "content": "道行无喜退无忧，舒卷如云得自由。\n良冶动时为哲匠，巨川济了作虚舟。\n竹亭阴合偏宜夏，水槛风凉不待秋。\n遥爱翩翩双紫凤，入同官署出同游。",
        "dynasty": "唐",
        "collection_info": null
    },
    {
        "uuid": "14231f4124a6efe2169f451a031cf164",
        "title": "在家出家",
        "author": "白居易",
        "content": "衣食支吾婚嫁毕，从今家事不相仍。\n夜眠身是投林鸟，朝饭心同乞食僧。\n清唳数声松下鹤，寒光一点竹间灯。\n中宵入定跏趺坐，女唤妻呼多不应。",
        "dynasty": "唐",
        "collection_info": null
    },
    {
        "uuid": "559162b3dacd2f0f81647521c4c0bb1b",
        "title": "夜凉",
        "author": "白居易",
        "content": "露白风清庭户凉，老人先着夹衣裳。\n舞腰歌袖抛何处，唯对无弦琴一张。",
        "dynasty": "唐",
        "collection_info": null
    },
    {
        "uuid": "f8cc813fc3a234de6d0a594b5a86814c",
        "title": "继之尚书自余病来寄遗非一又蒙览醉吟先生传题诗以美之今以此篇用伸酬谢",
        "author": "白居易",
        "content": "衰残与世日相疎，惠好唯君分有余。\n茶药赠多因病久，衣裳寄早及寒初。\n交情郑重金相似，诗韵清锵玉不如。\n醉傅狂言人尽笑，独知我者是尚书。",
        "dynasty": "唐",
        "collection_info": null
    },
    {
        "uuid": "13bb89e601dbb1a5005237ed6470b506",
        "title": "五年秋病后独宿香山寺三绝句 一",
        "author": "白居易",
        "content": "经年不到龙门寺，今夜何人知我情。\n还向畅师房裏宿，新秋月色旧滩声。",
        "dynasty": "唐",
        "collection_info": null
    },
    {
        "uuid": "b53d59183d59a4005edeb3ce201a4205",
        "title": "五年秋病后独宿香山寺三绝句 二",
        "author": "白居易",
        "content": "饮徒歌伴今何在，雨散云飞尽不迴。\n从此香山风月夜，祗应长是一身来。",
        "dynasty": "唐",
        "collection_info": null
    },
    {
        "uuid": "cb4219ddf3442ccdff7a7543331216e9",
        "title": "五年秋病后独宿香山寺三绝句 三",
        "author": "白居易",
        "content": "石盆泉畔石楼头，十二年来昼夜游。\n更过今年年七十，假如无病亦宜休。",
        "dynasty": "唐",
        "collection_info": null
    },
    {
        "uuid": "b95e924ca2ed2f32aa5455a54e6f4173",
        "title": "题香山新经堂招僧",
        "author": "白居易",
        "content": "烟满秋堂月满庭，香花漠漠磬泠泠。\n谁能来此寻真谛，白老新开一藏经。",
        "dynasty": "唐",
        "collection_info": null
    },
    {
        "uuid": "82136df247dbd467e1e7333cc0890823",
        "title": "偶题邓公",
        "author": "白居易",
        "content": "偶因携酒寻村客，聊復迴车访薜萝。\n且值雪寒相慰问，不妨春暖更经过。\n翁居山下年空老，我得人间事校多。\n一种共翁头似雪，翁无衣食自如何。",
        "dynasty": "唐",
        "collection_info": null
    },
    {
        "uuid": "915424efa9c4ea8c91ecc256360dba2c",
        "title": "早入皇城赠王留守仆射",
        "author": "白居易",
        "content": "津桥残月晓沈沈，风露凄清禁署深。\n城柳宫槐谩摇落，悲愁不到贵人心。",
        "dynasty": "唐",
        "collection_info": null
    },
    {
        "uuid": "2c7efea3ed84abfa7824111e1fe1a99f",
        "title": "寄题庐山旧草堂兼呈二林寺道侣",
        "author": "白居易",
        "content": "三十年前草堂主，而今虽在鬓如丝。\n登山寻水应无力，不似江州司马时。\n渐伏酒魔休放醉，犹残口业未抛诗。\n君行过到鑪峰下，为报东林长老知。",
        "dynasty": "唐",
        "collection_info": null
    },
    {
        "uuid": "c5a37ccaa28102138bde13cf893626ad",
        "title": "改业",
        "author": "白居易",
        "content": "先生老去饮无兴，居士病来闲有余。\n犹觉醉吟多放逸，不如禅定更清虚。\n柘枝紫袖教丸药，羯鼓苍头遣种蔬。\n却被山僧戏相问，一时改业意何如。",
        "dynasty": "唐",
        "collection_info": null
    },
    {
        "uuid": "600b76f92242f284b6d0b2a301eb1e20",
        "title": "山下留别佛光和尚",
        "author": "白居易",
        "content": "劳师送我下山行，此别何人识此情。\n我已七旬师九十，当知后会在他生。",
        "dynasty": "唐",
        "collection_info": null
    },
    {
        "uuid": "f952c97e4810d7a3bdeef61bb6573498",
        "title": "山中五绝句 岭上云",
        "author": "白居易",
        "content": "岭上白云朝未散，田中青麦旱将枯。\n自生自灭成何事，能逐东风作雨无。",
        "dynasty": "唐",
        "collection_info": null
    },
    {
        "uuid": "235ba7a9d0419243a4a27a0c6e5d768d",
        "title": "山中五绝句 石上苔",
        "author": "白居易",
        "content": "漠漠斑斑石上苔，幽芳静绿绝纤埃。\n路傍凡草荣遭遇，曾得七香车辗来。",
        "dynasty": "唐",
        "collection_info": null
    },
    {
        "uuid": "279cd062e2a548468ae8fccf82887c7a",
        "title": "山中五绝句 林下樗",
        "author": "白居易",
        "content": "香檀文桂苦雕镌，生理何曾得自全。\n知我无材老樗否，一枝不损尽天年。",
        "dynasty": "唐",
        "collection_info": null
    },
    {
        "uuid": "13b5ce4a69b63bdcb0aa0e134ce5103b",
        "title": "山中五绝句 涧中鱼",
        "author": "白居易",
        "content": "海水桑田欲变时，风涛翻覆沸天池。\n鲸吞蛟鬬波成血，深涧游鱼乐不知。",
        "dynasty": "唐",
        "collection_info": null
    },
    {
        "uuid": "c00bbe58ae84e9457d6b71fb7715a9a7",
        "title": "山中五绝句 洞中蝙蝠",
        "author": "白居易",
        "content": "千年鼠化白蝙蝠，黑洞深藏避网罗。\n远害全身诚得计，一生幽暗又如何。",
        "dynasty": "唐",
        "collection_info": null
    },
    {
        "uuid": "e5979e13917e373fcd547ef69fc65d7f",
        "title": "自戏三绝句 心问身",
        "author": "白居易",
        "content": "心问身云何泰然，严冬暖被日高眠。\n放君快活知恩否，不早朝来十一年。",
        "dynasty": "唐",
        "collection_info": null
    },
    {
        "uuid": "0f70606b58c6ca5cc19dafee1bfa06b4",
        "title": "自戏三绝句 身报心",
        "author": "白居易",
        "content": "心是身王身是宫，君今居在我宫中。\n是君家舍君须爱，何事论恩自说功。",
        "dynasty": "唐",
        "collection_info": null
    },
    {
        "uuid": "dd5743089f0cfbb47da33a7912c91517",
        "title": "自戏三绝句 心重荅身",
        "author": "白居易",
        "content": "因我疎慵休罢早，遣君安乐岁时多。\n世间老苦人何限，不放君闲奈我何。",
        "dynasty": "唐",
        "collection_info": null
    },
    {
        "uuid": "43c9ace9432c106a2ca222790b714f72",
        "title": "会昌元年春五绝句 病后喜过刘家",
        "author": "白居易",
        "content": "忽忆前年初病后，此生甘分不衔杯。\n谁能料得今春事，又向刘家饮酒来。",
        "dynasty": "唐",
        "collection_info": null
    },
    {
        "uuid": "c1e5f93316fbc61f60ad3371764ef077",
        "title": "会昌元年春五绝句 赠举之仆射",
        "author": "白居易",
        "content": "鸡毬饧粥屡开筵，谈笑讴吟间管弦。\n一月三迴寒食会，春光应不负今年。",
        "dynasty": "唐",
        "collection_info": null
    },
    {
        "uuid": "e909b6d40264c5c5c7148c30497d0904",
        "title": "会昌元年春五绝句 卢尹贺梦得会中作",
        "author": "白居易",
        "content": "病闻川守贺筵开，起伴尚书饮一杯。\n任意少年长笑我，老人自觅老人来。",
        "dynasty": "唐",
        "collection_info": null
    },
    {
        "uuid": "634c898e5e9e920fd0a10987d09f7f2d",
        "title": "会昌元年春五绝句 题朗之槐亭",
        "author": "白居易",
        "content": "春风可惜无多日，家酝唯残软半瓶。\n犹望君归同一醉，篮舁早晚入槐亭。",
        "dynasty": "唐",
        "collection_info": null
    },
    {
        "uuid": "0b9e5c31bf99f7a87384f9d43e616539",
        "title": "会昌元年春五绝句 劝梦得酒",
        "author": "白居易",
        "content": "谁人功画麒麟阁，何客新投魑魅乡。\n两处荣枯君莫问，残春更醉两三场。",
        "dynasty": "唐",
        "collection_info": null
    },
    {
        "uuid": "a5e571ee838c072a6709aa67201f9729",
        "title": "过裴令公宅二绝句 一",
        "author": "白居易",
        "content": "风吹杨柳出墙枝，忆得同欢共醉时。\n每到集贤坊地过，不曾一度不低眉。",
        "dynasty": "唐",
        "collection_info": null
    },
    {
        "uuid": "13923fa6158f24d8726443bb78d9a2eb",
        "title": "过裴令公宅二绝句 二",
        "author": "白居易",
        "content": "梁王旧馆雪蒙蒙，愁杀邹枚二老翁。\n假使明朝深一尺，亦无人到兔园中。",
        "dynasty": "唐",
        "collection_info": null
    },
    {
        "uuid": "cc6144a8d8a0b3043df1daf6464f50c3",
        "title": "百日假满少傅官停自喜言怀",
        "author": "白居易",
        "content": "长告今朝满十旬，从兹萧洒便终身。\n老嫌手重抛牙笏，病喜头轻换角巾。\n疎傅不朝悬组绶，尚平无累毕婚姻。\n人言世事何时了，我是人间事了人。",
        "dynasty": "唐",
        "collection_info": null
    },
    {
        "uuid": "ab6e30a313e11db3947664642f9021f2",
        "title": "早热",
        "author": "白居易",
        "content": "畏景又加旱，火云殊未收。\n篱暄饥有雀，池涸渴无鸥。\n岸帻头仍痛，褰裳汗亦流。\n若为当此日，迁客向炎州。",
        "dynasty": "唐",
        "collection_info": null
    },
    {
        "uuid": "2245c72913937447f77b0385f6f2a732",
        "title": "题崔少尹上林坊新居",
        "author": "白居易",
        "content": "坊静居新深且幽，忽疑缩地到沧洲。\n宅东篱缺嵩峰出，堂后池开洛水流。\n高下三层盘野径，沿洄十里泛渔舟。\n若能为客烹鸡黍，愿伴田苏日日游。",
        "dynasty": "唐",
        "collection_info": null
    },
    {
        "uuid": "34970f8d58f0edadc1fca0c5b23d2e14",
        "title": "新涧亭",
        "author": "白居易",
        "content": "烟萝初合涧新开，闲上西亭日几迴。\n老病归山应未得，且移泉石就身来。",
        "dynasty": "唐",
        "collection_info": null
    },
    {
        "uuid": "9bc9d8781ddfd5b01c057c64470f422c",
        "title": "对酒有怀寄李十九郎中",
        "author": "白居易",
        "content": "往年江外抛桃叶，去岁楼中别柳枝。\n寂寞春来一杯酒，此情唯有李君知。",
        "dynasty": "唐",
        "collection_info": null
    },
    {
        "uuid": "381433985b56ee3722843ccdcb2a1267",
        "title": "杨六尚书频寄新诗诗中多有思闲相就之志因书鄙意报而谕之",
        "author": "白居易",
        "content": "君年殊未及悬车，未合将闲逐老夫。\n身健正宜金印绶，位高方称白髭鬚。\n若论尘事何由了，但问云心自在无。\n进退是非俱是梦，丘中阙下亦何殊。",
        "dynasty": "唐",
        "collection_info": null
    },
    {
        "uuid": "5b6b8f8bc90ca2032561c373b82dfa75",
        "title": "偶吟自慰兼呈梦得",
        "author": "白居易",
        "content": "且喜同年满七旬，莫嫌衰病莫嫌贫。\n已为海内有名客，又占世间长命人。\n耳裏声闻新将相，眼前失尽故交亲。\n尊荣富寿难兼得，闲坐思量最要身。",
        "dynasty": "唐",
        "collection_info": null
    },
    {
        "uuid": "385dda658a5d4165f7b8fa2a3fb8e368",
        "title": "寄潮州杨继之",
        "author": "白居易",
        "content": "相府潮阳俱梦中，梦中何者是穷通。\n他时事过方应悟，不独荣空辱亦空。",
        "dynasty": "唐",
        "collection_info": null
    },
    {
        "uuid": "139b5192e56338a0f717ce0e0f1be467",
        "title": "雪暮偶与梦得同致仕裴宾客王尚书饮",
        "author": "白居易",
        "content": "黄昏惨惨雪霏霏，白首相欢醉不归。\n四箇老人三百岁人间此会亦应稀。",
        "dynasty": "唐",
        "collection_info": null
    },
    {
        "uuid": "80361500e8a87863a89550aa7e83ab13",
        "title": "雪朝乘兴欲诣李司徒留守先以五韵戏之",
        "author": "白居易",
        "content": "夜寒生酒思，晓雪引诗情。\n热饮一两醆，冷吟三五声。\n铺花怜地冻，销玉畏天晴。\n好拂乌巾出，宜披鹤氅行。",
        "dynasty": "唐",
        "collection_info": null
    },
    {
        "uuid": "4d24cbafdc552df95f92f73dccb16fb5",
        "title": "赠思黯",
        "author": "白居易",
        "content": "为怜清浅爱潺湲，一日三迴到水边。\n若道归仁滩更好，主人何故别三年。",
        "dynasty": "唐",
        "collection_info": null
    },
    {
        "uuid": "ec77a3319d46eafd534327df2140ef06",
        "title": "听歌六绝句 听都子歌",
        "author": "白居易",
        "content": "都子新歌有性灵，一声格转已堪听。\n更听唱到嫦娥字，犹有樊家旧典刑。",
        "dynasty": "唐",
        "collection_info": null
    },
    {
        "uuid": "62fdf7a25c2846445ab427de6dc30c51",
        "title": "听歌六绝句 乐世",
        "author": "白居易",
        "content": "管急弦繁拍渐稠，绿腰宛转曲终头。\n诚知乐世声声乐，老病人听未免愁。",
        "dynasty": "唐",
        "collection_info": null
    },
    {
        "uuid": "3837a99cfcdead6b4745c8d770dd1657",
        "title": "听歌六绝句 水调",
        "author": "白居易",
        "content": "五言一徧最殷勤，调少情多似有因。\n不会当时翻曲意，此声肠断为何人。",
        "dynasty": "唐",
        "collection_info": null
    },
    {
        "uuid": "7f6f3e721874774f6708c06d0b782025",
        "title": "听歌六绝句 想夫怜",
        "author": "白居易",
        "content": "玉管朱弦莫急催，容听歌送十分杯。\n长爱夫怜第二句，请君重唱夕阳开。",
        "dynasty": "唐",
        "collection_info": null
    },
    {
        "uuid": "f05c8c0b0b831d4eb1c9ab586e08b4f3",
        "title": "听歌六绝句 何满子",
        "author": "白居易",
        "content": "世传满子是人名，临就刑时曲始成。\n一曲四调歌八迭，从头便是断肠声。",
        "dynasty": "唐",
        "collection_info": null
    },
    {
        "uuid": "53cbba1b2b2a327644cc0358e960bdf1",
        "title": "听歌六绝句 离别难",
        "author": "白居易",
        "content": "绿杨陌上送行人，马去车迴一望尘。\n不觉别时红泪尽，归来无泪可霑巾。",
        "dynasty": "唐",
        "collection_info": null
    },
    {
        "uuid": "7ca4354c60dfa3cd66819499a9ca1ab6",
        "title": "闲乐",
        "author": "白居易",
        "content": "坐安卧稳舆平肩，倚杖披衫遶四边。\n空腹三杯卯后酒，曲肱一觉醉中眠。\n更无忙苦吟闲乐，恐是人间自在天。",
        "dynasty": "唐",
        "collection_info": null
    },
    {
        "uuid": "9864d3a1c7ebf22bcb4fa101c75ef0da",
        "title": "立秋夕凉风忽至炎暑稍消即事咏怀寄汴州节度使李二十尚书",
        "author": "白居易",
        "content": "袅袅檐树动，好风西南来。\n红缸霏微灭，碧幌飘飖开。\n披襟有余凉，拂簟无纤埃。\n但喜烦暑退，不惜光阴催。\n河秋稍清浅，月午方裴回。\n或行或坐卧，体适心悠哉。\n美人在浚都，旌旗绕楼台。\n虽非沧溟阻，难见如蓬莱。\n蝉迎节又换，雁送书未迴。\n君位日宠重，我年日摧颓。\n无因风月下，一举平生杯。",
        "dynasty": "唐",
        "collection_info": null
    },
    {
        "uuid": "9338814e31f1a70cbfec4eb932af2c1d",
        "title": "开成二年夏闻新蝉赠梦得",
        "author": "白居易",
        "content": "十载与君别，常感新蝉鸣。\n今年共君听，同在洛阳城。\n噪处知林静，闻时觉景清。\n凉风忽袅袅，秋思先秋生。\n残槿花边立，老槐阴下行。\n虽无索居恨，还动长年情。\n且喜未聋耳，年年闻此声。",
        "dynasty": "唐",
        "collection_info": null
    },
    {
        "uuid": "8ddc1c10364a97b2e4536b3dd38a6086",
        "title": "题牛相公归仁里宅新成小滩",
        "author": "白居易",
        "content": "平生见流水，见此转留连。\n况此朱门内，君家新引泉。\n伊流决一带，洛石砌千拳。\n与君三伏月，满耳作潺湲。\n深处碧磷磷，浅处清溅溅。\n碕岸束呜咽，沙汀散沦涟。\n翻浪雪不尽，澄波空共鲜。\n两岸滟滪口，一泊潇湘天。\n曾作天南客，漂流六七年。\n何山不倚杖，何水不停船。\n巴峡声心裏，松江色眼前。\n今朝小滩上，能不思悠然。",
        "dynasty": "唐",
        "collection_info": null
    },
    {
        "uuid": "9b8bebd12de45d5516c5a2b990bb886c",
        "title": "春日闲居三首 一",
        "author": "白居易",
        "content": "陶云爱吾庐，吾亦爱吾屋。\n屋中有琴书，聊以慰幽独。\n是时三月半，花落庭芜绿。\n舍上晨鸠鸣，窗间春睡足。\n睡足起闲坐，景晏方栉沐。\n今日非十斋，庖童馈鱼肉。\n饥来恣餐歠，冷热随所欲。\n饱竟快搔爬，筋骸无检束。\n岂徒畅肢体，兼欲遗耳目。\n便可傲松乔，何假杯中渌。",
        "dynasty": "唐",
        "collection_info": null
    },
    {
        "uuid": "07e146a0b46f93d28b4b4be7a8956a58",
        "title": "春日闲居三首 二",
        "author": "白居易",
        "content": "广池春水平，羣鱼恣游泳。\n新林绿阴成，众鸟欣相鸣。\n时我亦潇洒，适无累与病。\n鱼鸟人则殊，同归于遂性。\n缅思山梁雉，时哉感孔圣。\n圣人不得所，慨然叹时命。\n我今对鳞羽，取乐成谣咏。\n得所仍得时，吾生一何幸。",
        "dynasty": "唐",
        "collection_info": null
    },
    {
        "uuid": "eeba0e10afa74f0e9188371a1026760c",
        "title": "春日闲居三首 三",
        "author": "白居易",
        "content": "劳者不觉歌，歌其劳苦事。\n逸者不觉歌，歌其逸乐意。\n问我逸如何，闲居多兴味。\n问我乐如何，闲官少忧累。\n又问俸厚薄，百千随月至。\n又问年几何，七十行欠二。\n所得皆过望，省躬良可媿。\n马闲无羁绊，鹤老有禄位。\n设自为化工，优饶只如是。\n安得不歌咏，默默受天赐。",
        "dynasty": "唐",
        "collection_info": null
    },
    {
        "uuid": "388a7b5c8ae1480afab4628a9d09931f",
        "title": "小阁闲坐",
        "author": "白居易",
        "content": "阁前竹萧萧，阁下水潺潺。\n拂簟卷帘坐，清风生其间。\n静闻新蝉鸣，远见飞鸟还。\n但有巾挂壁，而无客叩关。\n二疎返故里，四老归旧山。\n吾亦适所愿，求闲而得闲。",
        "dynasty": "唐",
        "collection_info": null
    }
]