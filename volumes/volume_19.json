[
    {
        "title": "听德久弹秋思",
        "author": "许及之",
        "content": "潘郎胸次有经纶，指下声如笔下真。\n已是不禁秋意思，更弹秋思苦撩人。",
        "dynasty": "宋",
        "collection_info": null
    },
    {
        "title": "十四弦",
        "author": "许及之",
        "content": "马上征人湿拥毡，犹将愁思曲中传。\n向来有句真成谶，小雨斜风十四弦。",
        "dynasty": "宋",
        "collection_info": null
    },
    {
        "title": "次韵才叔闻笛试灯二绝  其一",
        "author": "许及之",
        "content": "迭石为山漫崛奇，玉峰欣对似相知。\n梅梢顶上吹霜笛，却惜流香过别池。",
        "dynasty": "宋",
        "collection_info": null
    },
    {
        "title": "次韵才叔闻笛试灯二绝  其二",
        "author": "许及之",
        "content": "相逢一笑即衔杯，梅与诗怀得共开。\n但有灯光并月色，不须元夕始重来。",
        "dynasty": "宋",
        "collection_info": null
    },
    {
        "title": "马上口占咏席帽",
        "author": "许及之",
        "content": "本是田间荷笠身，不堪重戴压乌巾。\n苦无谏语遮羞得，其奈旁观冷笑人。",
        "dynasty": "宋",
        "collection_info": null
    },
    {
        "title": "送越笺与才叔次韵",
        "author": "许及之",
        "content": "剡藤分送意何如，击钵聊供腕脱书。\n飞动要观廉蔺气，此笺断不与曹蜍。",
        "dynasty": "宋",
        "collection_info": null
    },
    {
        "title": "铜雀台瓦砚",
        "author": "许及之",
        "content": "千年铜雀荫歌尘，张老澄泥解逼真。\n我有古端钧玉德，中涵雨露炳星辰。",
        "dynasty": "宋",
        "collection_info": null
    },
    {
        "title": "和人惠诗併素馨油  其一",
        "author": "许及之",
        "content": "万桂丛中不记年，行藏极处只由天。\n朝回若问南湖叟，依旧山边復水边。",
        "dynasty": "宋",
        "collection_info": null
    },
    {
        "title": "和人惠诗併素馨油  其二",
        "author": "许及之",
        "content": "晴窗一缕海南云，彻骨风流自可人。\n由作桂油膏面样，不妨粉念混天真。",
        "dynasty": "宋",
        "collection_info": null
    },
    {
        "title": "刘知监端午前一日以诗送甜苦笋末章有谢绝香蒲与酒壶之句以五绝句送酒  其一",
        "author": "许及之",
        "content": "感君亲与爱相兼，世味谙来已属厌。\n惠我西湖甜苦笋，为言无苦只知甜。",
        "dynasty": "宋",
        "collection_info": null
    },
    {
        "title": "刘知监端午前一日以诗送甜苦笋末章有谢绝香蒲与酒壶之句以五绝句送酒  其二",
        "author": "许及之",
        "content": "经月梅林扫迹晴，照人湖水拍堤平。\n软红尘裏偷閒客，处士桥边取次行。",
        "dynasty": "宋",
        "collection_info": null
    },
    {
        "title": "刘知监端午前一日以诗送甜苦笋末章有谢绝香蒲与酒壶之句以五绝句送酒  其三",
        "author": "许及之",
        "content": "新来怀抱少人知，自入修门未有诗。\n鸠自呼晴蛙唤雨，羡君湖上看西施。",
        "dynasty": "宋",
        "collection_info": null
    },
    {
        "title": "刘知监端午前一日以诗送甜苦笋末章有谢绝香蒲与酒壶之句以五绝句送酒  其四",
        "author": "许及之",
        "content": "一沐未还旬日谒，片言敢折累年囚。\n杜门莫羡过僧夏，多雨方愁损麦秋。",
        "dynasty": "宋",
        "collection_info": null
    },
    {
        "title": "刘知监端午前一日以诗送甜苦笋末章有谢绝香蒲与酒壶之句以五绝句送酒  其五",
        "author": "许及之",
        "content": "湖光可吸太清孤，渔父鸣鞭少得无。\n幸自有诗酬午节，不应无酒住西湖。",
        "dynasty": "宋",
        "collection_info": null
    },
    {
        "title": "中山酒",
        "author": "许及之",
        "content": "中山一醉百经旬，鲁酒千杯不醉人。\n莫怪近来风味薄，中山久已杂边尘。",
        "dynasty": "宋",
        "collection_info": null
    },
    {
        "title": "次韵才叔屠苏绝句",
        "author": "许及之",
        "content": "底须却鬼写台符，一盏侵晨不可无。\n老觉东坡翻倒置，奚为后我酌屠苏。",
        "dynasty": "宋",
        "collection_info": null
    },
    {
        "title": "望商山",
        "author": "许及之",
        "content": "符离东望即商山，画出江南见一斑。\n社稷未能还汉旧，岂容四老老其间。",
        "dynasty": "宋",
        "collection_info": null
    },
    {
        "title": "入泗州",
        "author": "许及之",
        "content": "越境张旃入泗州，隔帘翁媪拜含愁。\n可怜万折朝宗意，误尔尸臣死亦羞。",
        "dynasty": "宋",
        "collection_info": null
    },
    {
        "title": "灵壁坝",
        "author": "许及之",
        "content": "入泗行来汴似梁，坝成灵壁水全枯。\n汴流可遏从渠遏，思汉人心遏得无。",
        "dynasty": "宋",
        "collection_info": null
    },
    {
        "title": "临淮望龟山塔",
        "author": "许及之",
        "content": "几共浮图管送迎，今朝喜见不胜情。\n如何抖得红尘去，且挽清淮濯我缨。",
        "dynasty": "宋",
        "collection_info": null
    },
    {
        "title": "渡淮",
        "author": "许及之",
        "content": "照眼清淮笑力微，家人应喜近庭闱。\n兹行莫道无勋绩，带得星星白髮归。",
        "dynasty": "宋",
        "collection_info": null
    },
    {
        "title": "次韵德久舟行阻风",
        "author": "许及之",
        "content": "昨日颠风鸟雀喧，牵夫寸步不能前。\n今朝收缆张帆坐，世事乘除只偶然。",
        "dynasty": "宋",
        "collection_info": null
    },
    {
        "title": "渡江",
        "author": "许及之",
        "content": "扬子江头渡晓风，一舟掀舞浪花中。\n江神似恨频将币，不许和戎出汉宫。",
        "dynasty": "宋",
        "collection_info": null
    },
    {
        "title": "题金山寺",
        "author": "许及之",
        "content": "水月光中全体现，波涛涌处定珠圆。\n每因王事参差过，更羡仙山晻霭边。",
        "dynasty": "宋",
        "collection_info": null
    },
    {
        "title": "宿南京城下县",
        "author": "许及之",
        "content": "虚说胡屯五万兵，凄凉无復旧南京。\n中天王气终当復，千古封疆只宋城。",
        "dynasty": "宋",
        "collection_info": null
    },
    {
        "title": "钓台",
        "author": "许及之",
        "content": "敢将出处较秋毫，未报君恩感二毛。\n七里滩头停短棹，细看渔父亦清高。",
        "dynasty": "宋",
        "collection_info": null
    },
    {
        "title": "过马当山",
        "author": "许及之",
        "content": "彭郎矶头晚更凉，扁舟瞥过鮆鱼香。\n买鱼斫鲙初传酒，顷刻风帆过马当。",
        "dynasty": "宋",
        "collection_info": null
    },
    {
        "title": "登第一山  其一",
        "author": "许及之",
        "content": "登临休作楚囚悲，遮莫人心知汉思。\n畴昔百闻今一见，勉旃报国在男儿。",
        "dynasty": "宋",
        "collection_info": null
    },
    {
        "title": "登第一山  其二",
        "author": "许及之",
        "content": "几因护客数登临，怅望神州久陆沉。\n今日登临身是客，经行应切此时心。",
        "dynasty": "宋",
        "collection_info": null
    },
    {
        "title": "凈社山中即事二首  其一",
        "author": "许及之",
        "content": "拾得閒身傍佛庐，吟边不解着工夫。\n晚来好处无人领，凈社山中闻鹧鸪。",
        "dynasty": "宋",
        "collection_info": null
    },
    {
        "title": "凈社山中即事二首  其二",
        "author": "许及之",
        "content": "家童裹饭就僧家，饭了僧来共点茶。\n听雨轩中无一事，蔷薇却有旋开花。",
        "dynasty": "宋",
        "collection_info": null
    },
    {
        "title": "游三茅忽得佳处留赠乡黄冠师",
        "author": "许及之",
        "content": "三茅观裏僊为宅，七宝山头玉作堆。\n不尽经行奇特处，只教留作等閒来。",
        "dynasty": "宋",
        "collection_info": null
    },
    {
        "title": "为山",
        "author": "许及之",
        "content": "迭石为山底用高，经丘蓦岭欲平桥。\n青林屈曲崎岖过，疑有碧花无数桃。",
        "dynasty": "宋",
        "collection_info": null
    },
    {
        "title": "次韵薛奉常清凉山灵潭寒瀑二绝句  其一",
        "author": "许及之",
        "content": "清凉山中冷难宅，中有灵渊人莫测。\n划开神秘奉常君，万丈寒泉贮穹壁。",
        "dynasty": "宋",
        "collection_info": null
    },
    {
        "title": "次韵薛奉常清凉山灵潭寒瀑二绝句  其二",
        "author": "许及之",
        "content": "田家要雨随即雨，岂识潜珍在中止。\n霏微不绝自成霖，万古禾头不生耳。",
        "dynasty": "宋",
        "collection_info": null
    },
    {
        "title": "再和奉常灵潭寒瀑韵甚有同游之意  其一",
        "author": "许及之",
        "content": "奉常如僧逃火宅，天与渊泉谁识测。\n我今亦是閒散人，何日跻攀临峭壁。",
        "dynasty": "宋",
        "collection_info": null
    },
    {
        "title": "再和奉常灵潭寒瀑韵甚有同游之意  其二",
        "author": "许及之",
        "content": "对床盍听风雨情，同胞兄弟亦何止。\n试于如梦境中听，雨声水声风过耳。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其一",
        "author": "许及之",
        "content": "诗翁作意与春期，寒食翁来春合知。\n不是春工浑忘却，好题诗是雨游时。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其二",
        "author": "许及之",
        "content": "晴即飞尘雨即泥，乍教泥滑得行迟。\n贪看花处篮舆舞，静得句时流水知。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其三",
        "author": "许及之",
        "content": "可是前身住寺僧，未经行处恰如曾。\n松杉夹径当前导，莫惜纶巾冒雨行。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其四",
        "author": "许及之",
        "content": "惊人诗句任人嫌，诗得春来思转添。\n莫道诗翁太奇崛，思如春溜泻层檐。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其五",
        "author": "许及之",
        "content": "天竺精庐晻霭中，篮舆初歇袖初通。\n回时管胜来时节，屋角微微转相风。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其六",
        "author": "许及之",
        "content": "不比寻常梦阿连，山中真箇着行缠。\n野花已放名花未，回施风光与少年。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其七",
        "author": "许及之",
        "content": "山花压溜水通池，时有幽禽自在飞。\n日脚忽随云脚露，钟声恰与梵声齐。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其八",
        "author": "许及之",
        "content": "溪流来自宝峯头，流到栏边不復流。\n拔闸放泉聊戏剧，怒湍平后一齐休。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其九",
        "author": "许及之",
        "content": "老僧雪顶接霜髭，并日楞严手自题。\n见得眉间多喜色，定应行处有新诗。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其一○",
        "author": "许及之",
        "content": "布地黄金间碧疏，归依大士摄心初。\n功名骨相元何有，身口业中除得无。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其一一",
        "author": "许及之",
        "content": "晴岚羃羃水潺潺，归步花光夹道间。\n中竺已游游下竺，冷泉亭畔更登山。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其一二",
        "author": "许及之",
        "content": "红满园亭绿满郊，愁风愁雨岂天教。\n留将画舫临湖侧，认取青帘出杏梢。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其一三",
        "author": "许及之",
        "content": "不枉皇都九十春，春春行乐有谁贫。\n休论旧雨兼新雨，何限今人念昔人。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其一四",
        "author": "许及之",
        "content": "诗句纔成雨又催，酬时只倚十分杯。\n诚斋笔下诗何数，不祇晴来雨更来。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其一五",
        "author": "许及之",
        "content": "明时与物总为春，乐处陶陶即是真。\n胜赏不妨閒信马，名园莫问属何人。",
        "dynasty": "宋",
        "collection_info": null
    },
    {
        "title": "次韵诚斋寒食日雨中游上天竺  其一六",
        "author": "许及之",
        "content": "玉勒金鞍问宝装，少年有意竞春忙。\n不妨繫日宽门禁，安得长绳尔许长。",
        "dynasty": "宋",
        "collection_info": null
    },
    {
        "title": "车行诗",
        "author": "许及之",
        "content": "稳如江海迎潮上，险似虚空逐电行。\n纵使中原平似掌，我车只作不平鸣。",
        "dynasty": "宋",
        "collection_info": null
    },
    {
        "title": "陈留道中",
        "author": "许及之",
        "content": "雍丘纡路到陈留，积雨瀰漫涨畎畴。\n道左流民形似鬼，能无百里为分忧。",
        "dynasty": "宋",
        "collection_info": null
    },
    {
        "title": "灵壁道傍石",
        "author": "许及之",
        "content": "花石纲成国蠹盈，贼臣卖国果连城。\n陵迁谷变犹横道，反作傍人座右铭。",
        "dynasty": "宋",
        "collection_info": null
    },
    {
        "title": "朝歌城",
        "author": "许及之",
        "content": "鲁墙丝竹千年在，寂寞朝歌莽一丘。\n突有浮屠延望眼，何因驻得墨家流。",
        "dynasty": "宋",
        "collection_info": null
    },
    {
        "title": "羑里城",
        "author": "许及之",
        "content": "扁公墓下艾犹荣，羑里城中草不生。\n岂是圣贤遗恨在，只应天自不能平。",
        "dynasty": "宋",
        "collection_info": null
    },
    {
        "title": "赵故城",
        "author": "许及之",
        "content": "丛台意气俄销歇，故垒歌钟几劫尘。\n只有蔺卿生气在，坟前衰草镇如新。",
        "dynasty": "宋",
        "collection_info": null
    },
    {
        "title": "涿州",
        "author": "许及之",
        "content": "蓦直中原掌似平，范阳巢穴奈天成。\n未能太古全无事，黄帝如何不治兵。",
        "dynasty": "宋",
        "collection_info": null
    },
    {
        "title": "卫州",
        "author": "许及之",
        "content": "河决从来国隠忧，卫州那在水边头。\n伤心中土沦胥久，可但堪嗟一卫州。",
        "dynasty": "宋",
        "collection_info": null
    },
    {
        "title": "栾城县",
        "author": "许及之",
        "content": "寂寞栾城顿食迟，令君跪告簿尤危。\n固非鸾绶身栖棘，可忍鸱巾首告笞。",
        "dynasty": "宋",
        "collection_info": null
    },
    {
        "title": "庆都县",
        "author": "许及之",
        "content": "庆都将过过唐河，欲访灵台去路赊。\n试问车夫能指点，好峰无数碧莲华。",
        "dynasty": "宋",
        "collection_info": null
    },
    {
        "title": "柏乡县",
        "author": "许及之",
        "content": "昔贤不肯入朝歌，况乃军中忌讳多。\n咄咄衣冠出疆去，迫于人处竟成讹。",
        "dynasty": "宋",
        "collection_info": null
    },
    {
        "title": "淮阴县",
        "author": "许及之",
        "content": "甘罗古篆娑罗刻，岂但淮阴妙二罗。\n胯下桥边有男子，追亡拟问汉萧何。",
        "dynasty": "宋",
        "collection_info": null
    },
    {
        "title": "和袁同年接伴赓从客陆成父至淮阴县韵",
        "author": "许及之",
        "content": "日月光中尽彻侯，独全终始是封留。\n可怜胯下奇男子，虽愧淮阴不愧刘。",
        "dynasty": "宋",
        "collection_info": null
    },
    {
        "title": "和袁同年接伴赓从客陆成父至宝应县韵",
        "author": "许及之",
        "content": "雨洗秋光滴夜凉，斗牛河汉绚文章。\n明时不宝埋光瑞，应有真贤为发祥。",
        "dynasty": "宋",
        "collection_info": null
    },
    {
        "title": "过相台",
        "author": "许及之",
        "content": "胡儿吹笛醉秦楼，月白风清只共愁。\n魏国九京如可作，锦衣能復故乡留。",
        "dynasty": "宋",
        "collection_info": null
    },
    {
        "title": "过陈桥见太行",
        "author": "许及之",
        "content": "驱车夜半出都城，策马陈桥已半程。\n回首白云南阙下，太行何事马前迎。",
        "dynasty": "宋",
        "collection_info": null
    },
    {
        "title": "过龙德宫",
        "author": "许及之",
        "content": "龙德宫中旧御园，缭墙栽柳俨然存。\n秋光更向墙头发，似与行人溅泪痕。",
        "dynasty": "宋",
        "collection_info": null
    },
    {
        "title": "过常山村店中见菊",
        "author": "许及之",
        "content": "黄菊娟娟媚晚秋，等閒野店亦藏幽。\n国香何恨成沦落，秋月春风不解愁。",
        "dynasty": "宋",
        "collection_info": null
    },
    {
        "title": "过赵州石桥",
        "author": "许及之",
        "content": "桥梁显刻认中朝，仙迹遗风不可招。\n唤作沃州人不识，今朝只过赵州桥。",
        "dynasty": "宋",
        "collection_info": null
    },
    {
        "title": "夺玉石桥",
        "author": "许及之",
        "content": "辇却民财积上京，民贫政自不关情。\n琼台要筑犹余事，何况桥成夺玉名。",
        "dynasty": "宋",
        "collection_info": null
    },
    {
        "title": "漳河",
        "author": "许及之",
        "content": "出郭安阳漾碧波，黄流汩汩泛漳河。\n河滨饮水令人瘿，岸石其如腹疾何。",
        "dynasty": "宋",
        "collection_info": null
    },
    {
        "title": "琉璃河",
        "author": "许及之",
        "content": "黄河九曲固难穷，六里琉璃未长雄。\n眼底坳堂君勿诧，使华来自水晶宫。",
        "dynasty": "宋",
        "collection_info": null
    },
    {
        "title": "护龙河",
        "author": "许及之",
        "content": "门题善利遏朝宗，一水何从更护龙。\n菱角鸡头教偪仄，可堪游女折芙蓉。",
        "dynasty": "宋",
        "collection_info": null
    },
    {
        "title": "魏河",
        "author": "许及之",
        "content": "过却黄河有魏河，燕山直下有通波。\n不须图写山川势，它日因粮省橐驼。",
        "dynasty": "宋",
        "collection_info": null
    },
    {
        "title": "易河",
        "author": "许及之",
        "content": "车辚辚逐马萧萧，易水无声泻泬寥。\n只听琴声已萧瑟，更行霜月更闻箫。",
        "dynasty": "宋",
        "collection_info": null
    },
    {
        "title": "白沟河",
        "author": "许及之",
        "content": "艺祖怀柔不耀兵，白沟如带作长城。\n太平自是难忘战，休恨中间太太平。",
        "dynasty": "宋",
        "collection_info": null
    },
    {
        "title": "滹沱河",
        "author": "许及之",
        "content": "逋诛狂寇釜中鱼，未免真人驾六飞。\n千古石人虽暧昧，一时河伯太机微。",
        "dynasty": "宋",
        "collection_info": null
    },
    {
        "title": "归途观芦沟新桥",
        "author": "许及之",
        "content": "长虹如玉跨长川，下马摩挲得细看。\n他日燕郊如旧识，芦沟桥下古桑干。",
        "dynasty": "宋",
        "collection_info": null
    },
    {
        "title": "归途感河南父老语",
        "author": "许及之",
        "content": "河南民力已无堪，泣诉王人语再三。\n勤苦遗黎姑少忍，北人何止弃河南。",
        "dynasty": "宋",
        "collection_info": null
    },
    {
        "title": "有感",
        "author": "许及之",
        "content": "宋卫绵延接赵燕，古来争战可胜论。\n细思醉把干坤掷，蛮触区区匪大言。",
        "dynasty": "宋",
        "collection_info": null
    },
    {
        "title": "文王庙",
        "author": "许及之",
        "content": "圣贤多难古来同，易数身更羑里中。\n甲子既周屯既復，不应天数竟终穷。",
        "dynasty": "宋",
        "collection_info": null
    },
    {
        "title": "光武庙",
        "author": "许及之",
        "content": "真人祠殿柏乡边，下马焚香我谒虔。\n思汉民心今戴宋，密祈兴运早中天。",
        "dynasty": "宋",
        "collection_info": null
    },
    {
        "title": "题萧相国庙",
        "author": "许及之",
        "content": "古庙凄凉古镇边，酇阳户口更凄然。\n封侯当日如今日，越使萧公剩买田。",
        "dynasty": "宋",
        "collection_info": null
    },
    {
        "title": "题曹娥庙",
        "author": "许及之",
        "content": "当日曹娥念父心，千年江水有哀音。\n可怜七尺奇男子，忍使神州半陆沈。",
        "dynasty": "宋",
        "collection_info": null
    },
    {
        "title": "谒曹娥祠",
        "author": "许及之",
        "content": "昔因淑节叹男儿，今愧男儿竟未奇。\n携累乞灵无可祷，只求晴霁乐丰时。",
        "dynasty": "宋",
        "collection_info": null
    },
    {
        "title": "避雨渔阳太守庙",
        "author": "许及之",
        "content": "拂面秋风云漠漠，伤心古汴黍离离。\n不因避雨渔阳庙，争见元丰大观碑。",
        "dynasty": "宋",
        "collection_info": null
    },
    {
        "title": "曹操冢",
        "author": "许及之",
        "content": "舜葬苍梧的可知，九疑犹是后人思。\n阿瞒不作瞒心事，何用纍纍多冢为。",
        "dynasty": "宋",
        "collection_info": null
    },
    {
        "title": "寓居婺倅厅秋夜观书有感四首  其一",
        "author": "许及之",
        "content": "虚庭摵摵撼梧楸，黄卷青灯字字愁。\n说与西风莫萧瑟，年来诗思不禁秋。",
        "dynasty": "宋",
        "collection_info": null
    },
    {
        "title": "寓居婺倅厅秋夜观书有感四首  其二",
        "author": "许及之",
        "content": "每当剧暑忆秋期，暑退凉生喜可知。\n不奈寒蛩促机杼，等閒催得鬓成丝。",
        "dynasty": "宋",
        "collection_info": null
    },
    {
        "title": "寓居婺倅厅秋夜观书有感四首  其三",
        "author": "许及之",
        "content": "子城高处易为秋，密点催更响更幽。\n掩卷不眠阶下坐，淡云东去月西流。",
        "dynasty": "宋",
        "collection_info": null
    },
    {
        "title": "寓居婺倅厅秋夜观书有感四首  其四",
        "author": "许及之",
        "content": "四十男儿不自怜，求田问舍计茫然。\n一官未办君亲报，纵有田园亦舍旃。",
        "dynasty": "宋",
        "collection_info": null
    },
    {
        "title": "戊申岁题玉牒所壁  其一",
        "author": "许及之",
        "content": "担上看梅不是梅，孤山消息限蓬莱。\n仙源圃裏逢人日，雪色怜随霁色开。",
        "dynasty": "宋",
        "collection_info": null
    },
    {
        "title": "戊申岁题玉牒所壁  其二",
        "author": "许及之",
        "content": "雪坞霜窗合断魂，仙姿元住水边村。\n园丁莫讶盆池小，留得疎疎澹月痕。",
        "dynasty": "宋",
        "collection_info": null
    },
    {
        "title": "戊申岁题玉牒所壁  其三",
        "author": "许及之",
        "content": "空餐无补愧侏儒，茗碗香炉细读书。\n还被梅花勾引破，又哦新句步庭除。",
        "dynasty": "宋",
        "collection_info": null
    },
    {
        "title": "戊申岁题玉牒所壁  其四",
        "author": "许及之",
        "content": "冷蕊疎疎开可数，香风羃羃远能闻。\n不因修竹遮拦得，一夜清寒定忆君。",
        "dynasty": "宋",
        "collection_info": null
    },
    {
        "title": "戊申岁题玉牒所壁  其五",
        "author": "许及之",
        "content": "数日清寒不肯开，枝头阁雪冷皑皑。\n霜禽飞去花身动，一片清香在绿苔。",
        "dynasty": "宋",
        "collection_info": null
    },
    {
        "title": "戊申岁题玉牒所壁  其六",
        "author": "许及之",
        "content": "直舍孤吟未过清，梅花相与有诗情。\n寒鸦真似随人好，写就新诗啼数声。",
        "dynasty": "宋",
        "collection_info": null
    },
    {
        "title": "书潘德久版壁",
        "author": "许及之",
        "content": "故人有诗仍有屋，囷裏无禾鼎无肉。\n可怜驱去傍人门，阶下苍苔孕寒玉。",
        "dynasty": "宋",
        "collection_info": null
    },
    {
        "title": "山房  其一",
        "author": "许及之",
        "content": "山城久矣鞠榛埃，三径新成手自开。\n何用诛茅卜邻并，好风良月便应来。",
        "dynasty": "宋",
        "collection_info": null
    },
    {
        "title": "山房  其二",
        "author": "许及之",
        "content": "去尽陈言扫尽埃，诗清心与眼俱开。\n由来野服关吾事，暇日能同竹院来。",
        "dynasty": "宋",
        "collection_info": null
    },
    {
        "title": "山房  其三",
        "author": "许及之",
        "content": "径扫苍苔磴拂埃，山房今日为君开。\n丁宁杜宇莫催去，正要青山歌朅来。",
        "dynasty": "宋",
        "collection_info": null
    },
    {
        "title": "山房  其四",
        "author": "许及之",
        "content": "风扫飞花雨濯埃，锦葵将发麝萱开。\n思量造物恩何厚，看取南熏入抱来。",
        "dynasty": "宋",
        "collection_info": null
    },
    {
        "title": "西山爽气",
        "author": "许及之",
        "content": "负墙结槛太麤疎，真得西山爽气无。\n他日棠阴无可纪，负暄曾此镊髭鬚。",
        "dynasty": "宋",
        "collection_info": null
    },
    {
        "title": "金果园",
        "author": "许及之",
        "content": "暂抛汴岸入斜垧，金果园中信马行。\n满目桑麻俱沃壤，可怜持节看春耕。",
        "dynasty": "宋",
        "collection_info": null
    },
    {
        "title": "柳溪",
        "author": "许及之",
        "content": "通衢暖辔出邢台，突有池台号柳溪。\n自过淮来无此趣，千年华屋但鸡栖。",
        "dynasty": "宋",
        "collection_info": null
    },
    {
        "title": "望平山堂",
        "author": "许及之",
        "content": "霏微晚雨湿疎钟，彷佛浮图出半空。\n回首江南山色远，平山却在有无中。",
        "dynasty": "宋",
        "collection_info": null
    },
    {
        "title": "蜀山堂",
        "author": "许及之",
        "content": "已把堂名占蜀山，爱山犹迭石孱颜。\n世间何事非儿戏，了得儿痴趁得閒。",
        "dynasty": "宋",
        "collection_info": null
    },
    {
        "title": "蜀山亭",
        "author": "许及之",
        "content": "千里肥川掌似平，崔嵬只有蜀山青。\n兹亭巧与山相对，不惜名堂更揭亭。",
        "dynasty": "宋",
        "collection_info": null
    },
    {
        "title": "题忠孝亭",
        "author": "许及之",
        "content": "白石陂头斩逆苏，士行却是晋夷吾。\n功成不掩窥窬志，忠孝何如卞大夫。",
        "dynasty": "宋",
        "collection_info": null
    },
    {
        "title": "浮槎亭",
        "author": "许及之",
        "content": "浮图立处认槎峰，曾记浮槎是醉翁。\n亦似平山堂上看，阴晴山色有无中。",
        "dynasty": "宋",
        "collection_info": null
    },
    {
        "title": "题陈正字贫亦好斋四首  其一",
        "author": "许及之",
        "content": "陋巷当年一窭人，箪瓢乐处有经纶。\n居然更起为邦问，岂是先生亦厌贫。",
        "dynasty": "宋",
        "collection_info": null
    },
    {
        "title": "题陈正字贫亦好斋四首  其二",
        "author": "许及之",
        "content": "只教求食傍人门，彭泽何妨作令君。\n乡里小儿真解事，归来草木亦欣欣。",
        "dynasty": "宋",
        "collection_info": null
    },
    {
        "title": "题陈正字贫亦好斋四首  其三",
        "author": "许及之",
        "content": "肠日九迴谙世路，肱今三折悟良医。\n戎郎何自知贫好，却是归来远客知。",
        "dynasty": "宋",
        "collection_info": null
    },
    {
        "title": "题陈正字贫亦好斋四首  其四",
        "author": "许及之",
        "content": "正字如何例姓陈，饥来一字不资身。\n更将长技为扁榜，肯信吾家亦有贫。",
        "dynasty": "宋",
        "collection_info": null
    },
    {
        "title": "题漕司涉斋",
        "author": "许及之",
        "content": "涉世浑如涉大川，风波过却愈拳拳。\n朱帘画舫非吾事，只合扁舟听雨眠。",
        "dynasty": "宋",
        "collection_info": null
    },
    {
        "title": "茅斋",
        "author": "许及之",
        "content": "市近无营地自幽，身閒何羡水中鸥。\n因思客路竿遮日，得似君家茅盖头。",
        "dynasty": "宋",
        "collection_info": null
    },
    {
        "title": "梅坡",
        "author": "许及之",
        "content": "买得梅坡与众看，折花教折莫催残。\n虬枝裹藓能炊玉，留与梅坡伴岁寒。",
        "dynasty": "宋",
        "collection_info": null
    },
    {
        "title": "松林",
        "author": "许及之",
        "content": "苍髯老气已雄豪，偃蹇连延结虹桥。\n当暑含飔时瑟瑟，底须屋角相风招。",
        "dynasty": "宋",
        "collection_info": null
    },
    {
        "title": "信笔戒子种花木  其一",
        "author": "许及之",
        "content": "君恩未许乞分符，三径无资地亦无。\n或借或资分养种，閒时趁早着工夫。",
        "dynasty": "宋",
        "collection_info": null
    },
    {
        "title": "信笔戒子种花木  其二",
        "author": "许及之",
        "content": "乃翁未遂投閒计，吾子宜殚干蛊才。\n已办一区供戏綵，更营三径待归来。",
        "dynasty": "宋",
        "collection_info": null
    },
    {
        "title": "信笔戒子种花木  其三",
        "author": "许及之",
        "content": "一年活计在春初，处世光阴不可虚。\n莫谓窥园全废学，昔人犹有带经锄。",
        "dynasty": "宋",
        "collection_info": null
    },
    {
        "title": "信笔戒子种花木  其四",
        "author": "许及之",
        "content": "栽种成阴动十年，风流遗恨忆苏宣。\n西园近有移园法，大树根盘只俨然。",
        "dynasty": "宋",
        "collection_info": null
    },
    {
        "title": "信笔戒子种花木  其五",
        "author": "许及之",
        "content": "买宅慇懃为海棠，却因改筑遂移将。\n前园褊小邻迁次，好补霓裳断续行。",
        "dynasty": "宋",
        "collection_info": null
    },
    {
        "title": "信笔戒子种花木  其六",
        "author": "许及之",
        "content": "池妨屋地故应填，取土成池却自然。\n爱惜清漪添淤壤，买根归种抚州莲。",
        "dynasty": "宋",
        "collection_info": null
    },
    {
        "title": "信笔戒子种花木  其七",
        "author": "许及之",
        "content": "买石虽非自鬰林，窠窠尽费俸余金。\n傍人应笑谋生拙，航海梯山枉费心。",
        "dynasty": "宋",
        "collection_info": null
    },
    {
        "title": "信笔戒子种花木  其八",
        "author": "许及之",
        "content": "买石为山任笑痴，痴翁真箇似童儿。\n奇峰峭石勤收拾，莫使他年一篑亏。",
        "dynasty": "宋",
        "collection_info": null
    },
    {
        "title": "信笔戒子种花木  其九",
        "author": "许及之",
        "content": "我山垒土仍栽石，下有嵌岩上有亭。\n石少阙边添种树，种时须要树长青。",
        "dynasty": "宋",
        "collection_info": null
    },
    {
        "title": "信笔戒子种花木  其一○",
        "author": "许及之",
        "content": "四时岩桂度香风，十月桃花吐艷红。\n当暑拒霜同爱惜，种成方可醉邻翁。",
        "dynasty": "宋",
        "collection_info": null
    },
    {
        "title": "信笔戒子种花木  其一一",
        "author": "许及之",
        "content": "水仙绣菊麝香萱，久种成畦长养便。\n分向北堂三益近，遶墙秋色要争妍。",
        "dynasty": "宋",
        "collection_info": null
    },
    {
        "title": "信笔戒子种花木  其一二",
        "author": "许及之",
        "content": "种树还如种善根，自须积累付儿孙。\n从人觅得能多少，争得成阴便满园。",
        "dynasty": "宋",
        "collection_info": null
    },
    {
        "title": "信笔戒子种花木  其一三",
        "author": "许及之",
        "content": "莫将桃杏等閒看，栽接名窠有几般。\n为是开花仍结实，花供赏翫果供餐。",
        "dynasty": "宋",
        "collection_info": null
    },
    {
        "title": "信笔戒子种花木  其一四",
        "author": "许及之",
        "content": "飞霞园地固无多，我爱他时号茧窝。\n若缭城跟疎织竹，锦屏环列绣成窠。",
        "dynasty": "宋",
        "collection_info": null
    },
    {
        "title": "信笔戒子种花木  其一五",
        "author": "许及之",
        "content": "金沙安敢齿酴醾，白白红红间却宜。\n但是篱边多种取，他年步障要相随。",
        "dynasty": "宋",
        "collection_info": null
    },
    {
        "title": "梅花十首  其一",
        "author": "许及之",
        "content": "每忆山居气味长，梅花时节只清狂。\n若教玉鑑堂前看，认得花光是玉光。",
        "dynasty": "宋",
        "collection_info": null
    },
    {
        "title": "梅花十首  其二",
        "author": "许及之",
        "content": "诗到西湖更不疑，西湖以外可无诗。\n孤山水月无边思，只在清香不在枝。",
        "dynasty": "宋",
        "collection_info": null
    },
    {
        "title": "梅花十首  其三",
        "author": "许及之",
        "content": "一顷园池半种梅，更将窠石傍梅栽。\n爱风爱月随宜看，合是诗家带得来。",
        "dynasty": "宋",
        "collection_info": null
    },
    {
        "title": "梅花十首  其四",
        "author": "许及之",
        "content": "隔水寻幽妙莫传，一年胜处是春前。\n纵饶烂熳春吹却，犹得残香伴鹤眠。",
        "dynasty": "宋",
        "collection_info": null
    },
    {
        "title": "梅花十首  其五",
        "author": "许及之",
        "content": "玉川梦事不纷纭，一树相思正忆君。\n君若移舟来问讯，莫教惊动一溪云。",
        "dynasty": "宋",
        "collection_info": null
    },
    {
        "title": "梅花十首  其六",
        "author": "许及之",
        "content": "为爱林林次第开，却须雪压与霜催。\n岁寒偃蹇非无意，破冷衝寒来几回。",
        "dynasty": "宋",
        "collection_info": null
    },
    {
        "title": "梅花十首  其七",
        "author": "许及之",
        "content": "去岁来时恰犯寒，枝头未放雪漫漫。\n一年鞭影红尘裏，犹得西湖立马看。",
        "dynasty": "宋",
        "collection_info": null
    },
    {
        "title": "梅花十首  其八",
        "author": "许及之",
        "content": "湖上归鸦落照昏，一声渔唱与招魂。\n纫兰餐菊生平事，沙冷月寒何处村。",
        "dynasty": "宋",
        "collection_info": null
    },
    {
        "title": "梅花十首  其九",
        "author": "许及之",
        "content": "醉余看字眼麻茶，佳句拈来似隔纱。\n读去读来元有味，南湖从此说梅花。",
        "dynasty": "宋",
        "collection_info": null
    },
    {
        "title": "梅花十首  其一○",
        "author": "许及之",
        "content": "老去哦诗懒解工，笔端随分有春风。\n傍人若问梅花句，尽在西湖风雪中。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其一",
        "author": "许及之",
        "content": "老来为圃万缘轻，一见梅花眼倍明。\n所恨平生无句眼，其如相与有诗情。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其二",
        "author": "许及之",
        "content": "渊明岂独爱东篱，便爱东篱亦匪私。\n耐雪耐霜同臭味，佳花尤爱夹花枝。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其三",
        "author": "许及之",
        "content": "风静得香多醖藉，雪残观色转精神。\n不教翠竹疎松畔，清杀天寒日暮人。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其四",
        "author": "许及之",
        "content": "拙速诚难语巧迟，谁知先进野人为。\n绝怜饭颗山头老，江路闻香有喜词。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其五",
        "author": "许及之",
        "content": "每爱孤山静思凝，岁寒不脱柏青青。\n暗中参得横斜趣，不费陶潜影答形。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其六",
        "author": "许及之",
        "content": "玉川清苦更清狂，一夜相思不可当。\n解道是君看亦好，不然白地断人肠。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其七",
        "author": "许及之",
        "content": "未点苍苔已点衣，遽辞修竹翠相依。\n若教笛怨歌催尽，宁受风吹雨打稀。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其八",
        "author": "许及之",
        "content": "浮玉飘香别绪多，缓流溪水浸铜柯。\n先春有意春无意，春奈千红百紫何。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其九",
        "author": "许及之",
        "content": "腊雪溶溶断送冬，明朝波面受春风。\n北园几树红苞坼，只合吹将酒盏中。",
        "dynasty": "宋",
        "collection_info": null
    },
    {
        "title": "次韵常之用前人韵赋梅花十绝  其一○",
        "author": "许及之",
        "content": "桃纵夭夭杏纵繁，衰翁其奈眼尤寒。\n自知不是寻芳伴，且把寒枝子细看。",
        "dynasty": "宋",
        "collection_info": null
    },
    {
        "title": "次韵古梅二首  其一",
        "author": "许及之",
        "content": "绿苔枝上玉疎疎，折赠诗人意不孤。\n恼杀渠侬归未得，梅坡千树有如无。",
        "dynasty": "宋",
        "collection_info": null
    },
    {
        "title": "次韵古梅二首  其二",
        "author": "许及之",
        "content": "玉鑑堂前迹已疎，残香应伴鹤声孤。\n郎潜桂隠身藏却，新为梅花着句无。",
        "dynasty": "宋",
        "collection_info": null
    },
    {
        "title": "直舍紫薇花身可以题字因作一绝书其上",
        "author": "许及之",
        "content": "赤立严霜如槁木，烂开炎日似红霞。\n耐寒耐暑真能事，岂是人间怕痒花。",
        "dynasty": "宋",
        "collection_info": null
    },
    {
        "title": "扬州席上次蒋右卫韵赋白牡丹二绝  其一",
        "author": "许及之",
        "content": "秋思凭高不易裁，阳和唤得故人来。\n自怜梅萼成孤绝，借与春风一色开。",
        "dynasty": "宋",
        "collection_info": null
    },
    {
        "title": "扬州席上次蒋右卫韵赋白牡丹二绝  其二",
        "author": "许及之",
        "content": "玉甃银缾千尺清，唤回玉色谪仙人。\n沉香亭畔无消息，付与扬州十月春。",
        "dynasty": "宋",
        "collection_info": null
    },
    {
        "title": "北方馆驲屏风皆画落墨牡丹",
        "author": "许及之",
        "content": "停车京洛浄风沙，几见屏开落墨花。\n故国似人犹可喜，秾肌何况谢铅华。",
        "dynasty": "宋",
        "collection_info": null
    },
    {
        "title": "池荷",
        "author": "许及之",
        "content": "高高碧盖拥红衣，拍拍方塘漾渺瀰。\n前竹后松相映带，香风何自透禅扉。",
        "dynasty": "宋",
        "collection_info": null
    },
    {
        "title": "次韵方叔媚川图亭上观芙蓉",
        "author": "许及之",
        "content": "筛霞擘锦炫晴空，碧玉芙蓉晚更红。\n只道商秋为素景，也教春色艷秋风。",
        "dynasty": "宋",
        "collection_info": null
    },
    {
        "title": "显庵许转觅红蕉未至绝句奉简",
        "author": "许及之",
        "content": "过眼浮华掷锦梭，闻閒习气种花窠。\n蕉中得鹿元乌有，雪裏看蕉竟若何。",
        "dynasty": "宋",
        "collection_info": null
    },
    {
        "title": "从潘济叔觅花栽得红蕉凤仙大蓼谓水栀仅有一窠寒窗不可无戏作二绝  其一",
        "author": "许及之",
        "content": "幽人怜我学锄耰，寄与花栽一一收。\n莫道芭蕉失寒暑，凤仙宜夏蓼宜秋。",
        "dynasty": "宋",
        "collection_info": null
    },
    {
        "title": "从潘济叔觅花栽得红蕉凤仙大蓼谓水栀仅有一窠寒窗不可无戏作二绝  其二",
        "author": "许及之",
        "content": "闻说君家有水栀，虬枝怪石眼前稀。\n何如借与销长夏，待得寒窗却送归。",
        "dynasty": "宋",
        "collection_info": null
    },
    {
        "title": "和袁同年接伴赓从客陆成父玉簪花韵",
        "author": "许及之",
        "content": "玉长蓝田洁更芳，盍簪如待紫阳装。\n仙人尚欠头冠在，好种黄葵阿那傍。",
        "dynasty": "宋",
        "collection_info": null
    },
    {
        "title": "次韵木伯初秋兰  其一",
        "author": "许及之",
        "content": "堪嗟堪惜是怀沙，占得秋兰作楚花。\n世莫我知方自足，底将逝水送韶华。",
        "dynasty": "宋",
        "collection_info": null
    },
    {
        "title": "次韵木伯初秋兰  其二",
        "author": "许及之",
        "content": "芳洁清幽隠操中，兰兮消得小山丛。\n略无醖藉惟岩桂，满院秋香一树风。",
        "dynasty": "宋",
        "collection_info": null
    },
    {
        "title": "次韵木伯初秋兰  其三",
        "author": "许及之",
        "content": "万蕊千葩角富豪，秋兰无处却为高。\n蚤知捷径终南是，招隠当时不入骚。",
        "dynasty": "宋",
        "collection_info": null
    },
    {
        "title": "月桂",
        "author": "许及之",
        "content": "春来花事各名家，肯许常春擅物华。\n雪裏香红更清绝，只应名作岁寒花。",
        "dynasty": "宋",
        "collection_info": null
    },
    {
        "title": "相台得菊本名之曰绣菊",
        "author": "许及之",
        "content": "非红非紫晔茸茸，依旧黄流美在中。\n汉使携将名绣菊，要同丹桂种蟾宫。",
        "dynasty": "宋",
        "collection_info": null
    },
    {
        "title": "次木伯初蜡梅三绝  其一",
        "author": "许及之",
        "content": "格韵评量故是梅，采薪丛裏冻花开。\n蜂衙不逐飘零尽，真似天工蜡缀来。",
        "dynasty": "宋",
        "collection_info": null
    },
    {
        "title": "次木伯初蜡梅三绝  其二",
        "author": "许及之",
        "content": "蜂熏脾蜜麝熏脐，香染蔷薇色染栀。\n大似幽兰怀隠操，有心闻处得香迟。",
        "dynasty": "宋",
        "collection_info": null
    },
    {
        "title": "次木伯初蜡梅三绝  其三",
        "author": "许及之",
        "content": "气禀中央色自庄，丹心展尽只输香。\n自知不结和羹实，合作山家澹泊装。",
        "dynasty": "宋",
        "collection_info": null
    },
    {
        "title": "成德堂",
        "author": "许及之",
        "content": "帝谟亦言九德，父教等谓三成。\n兹堂不愧扁榜，公家有贤弟兄。",
        "dynasty": "宋",
        "collection_info": null
    },
    {
        "title": "思贤堂",
        "author": "许及之",
        "content": "取善乃与为善，见贤合思齐贤。\n公平何若爱士，富者惟欲求田。",
        "dynasty": "宋",
        "collection_info": null
    },
    {
        "title": "题北山轩",
        "author": "许及之",
        "content": "鹏鷃逍遥各适，猿鹤惊怨何知。\n有瓜得东陵种，无文烦北山移。",
        "dynasty": "宋",
        "collection_info": null
    },
    {
        "title": "用山谷韵题洪子恂所藏山谷六言诗",
        "author": "许及之",
        "content": "逢原妙处何如，水到自然成渠。\n信手拈来都是，弹圆颂印泥书。",
        "dynasty": "宋",
        "collection_info": null
    },
    {
        "title": "次韵周畏知用南轩闻说城东梅十里句为韵六言七首  其一",
        "author": "许及之",
        "content": "湘西山亦既见，城东梅所未闻。\n急须盍簪共赏，可惜委地余芬。",
        "dynasty": "宋",
        "collection_info": null
    },
    {
        "title": "次韵周畏知用南轩闻说城东梅十里句为韵六言七首  其二",
        "author": "许及之",
        "content": "广平心肠铁石，姑射肌肤冰雪。\n共令索笑求诗，未免婴情驾说。",
        "dynasty": "宋",
        "collection_info": null
    },
    {
        "title": "次韵周畏知用南轩闻说城东梅十里句为韵六言七首  其三",
        "author": "许及之",
        "content": "故人驰一枝使，诗翁筑五言城。\n须邀从事入幕，休唤孔方作兄。",
        "dynasty": "宋",
        "collection_info": null
    },
    {
        "title": "次韵周畏知用南轩闻说城东梅十里句为韵六言七首  其四",
        "author": "许及之",
        "content": "梦蝶驱除枕上，惊鸿约略墙东。\n石裂岩前积雪，角咽城头晓风。",
        "dynasty": "宋",
        "collection_info": null
    },
    {
        "title": "次韵周畏知用南轩闻说城东梅十里句为韵六言七首  其五",
        "author": "许及之",
        "content": "意了无东阁兴，句不到西湖梅。\n非公安得闻此，欲往何其快哉。",
        "dynasty": "宋",
        "collection_info": null
    },
    {
        "title": "次韵周畏知用南轩闻说城东梅十里句为韵六言七首  其六",
        "author": "许及之",
        "content": "松径晴泥欲干，茅檐宿雪犹湿。\n满枝空怀杜二，夜诵谁德计十。",
        "dynasty": "宋",
        "collection_info": null
    },
    {
        "title": "次韵周畏知用南轩闻说城东梅十里句为韵六言七首  其七",
        "author": "许及之",
        "content": "行歌已闻落梅，寡和犹传下里。\n好步故难卒行，迅雷那及掩耳。",
        "dynasty": "宋",
        "collection_info": null
    },
    {
        "title": "周畏知遗二毫笔虽旧犹耐书戏作六言奉简  其一",
        "author": "许及之",
        "content": "我愧不能扛鼎，君安得此如椽。\n拔羊兔毛以利，较夔蚿足相怜。",
        "dynasty": "宋",
        "collection_info": null
    },
    {
        "title": "周畏知遗二毫笔虽旧犹耐书戏作六言奉简  其二",
        "author": "许及之",
        "content": "不肯羊质欺世，宁作兔园隠居。\n令尹虽旧令尹，中书今尚中书。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "许及之",
        "content": "鳌极恩难报，龙髯恨莫扳。\n兴平三纪内，寿老九龄间。\n逊德光千古，仁心亘八寰。\n数周将必復，盍看版图还。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "许及之",
        "content": "夷夏均哀涕，空同只故仙。\n衣冠趍禹穴，云日惨尧天。\n嗣圣昭诚孝，通丧振古先。\n小臣思罔极，生长中兴年。",
        "dynasty": "宋",
        "collection_info": null
    },
    {
        "title": "和韵题茧庵",
        "author": "许及之",
        "content": "荣枯翻覆手，生死出入息。\n那将有限身，苦作无俚画。\n譬彼三眠蚕，已足三食力。\n作茧聊自藏，随化各有适。\n石椁翁固痴，锸埋儿作剧。\n忆昨办同穴，物理念终极。\n斸地号茧窝，开径延友益。\n今闻梅山作，真得曹溪滴。\n袖手将诗坛，忘形规寿宅。\n达观接前修，美意非毒腊。\n智愚虽相较，今古归一识。\n何当访此老，同为逆旅客。",
        "dynasty": "宋",
        "collection_info": null
    },
    {
        "title": "聚萤斋",
        "author": "许及之",
        "content": "书蠹犹堪读，囊萤亦强观。\n竞辰规后学，继晷匪油干。",
        "dynasty": "宋",
        "collection_info": null
    },
    {
        "title": "竹村",
        "author": "许及之",
        "content": "种竹亦云好，结交当有道。\n能邀岁寒伴，同呼酒家保。",
        "dynasty": "宋",
        "collection_info": null
    },
    {
        "title": "老婆娑",
        "author": "许及之",
        "content": "不怕沙头纳纳行，男儿报国一身轻。\n斩可拟变黄河水，却挽天河洗甲兵。",
        "dynasty": "宋",
        "collection_info": null
    },
    {
        "title": "题景贤堂",
        "author": "许及之",
        "content": "过眼繁华脱绛英，岁寒松柏只青青。\n古来何限驰天壤，贤者于今炳日星。\n意在高山知处乡，训垂后叶见仪刑。\n此堂应与人无朽，白首韦郎守一经。",
        "dynasty": "宋",
        "collection_info": null
    },
    {
        "title": "咏史",
        "author": "许及之",
        "content": "南汉倾颓宫女亡，风流争覩一花香。\n香名认取素馨字，玉树琼花一样粧。",
        "dynasty": "宋",
        "collection_info": null
    },
    {
        "title": "雨度西兴",
        "author": "许及之",
        "content": "身世重逢舜继尧，谏垣收拾到刍荛。\n若无阙事关愚虑，何有微尘答圣朝。\n卿列骤迁妨骏颖，君恩宽许逐渔樵。\n江神何事风波恶，冒雨钱塘试晚潮。",
        "dynasty": "宋",
        "collection_info": null
    },
    {
        "title": "虏宫阙",
        "author": "许及之",
        "content": "不翦茅茨圣不忧，虏巢宫殿切云愁。\n小雏似道朝廷小，復作阿房意未休。",
        "dynasty": "宋",
        "collection_info": null
    },
    {
        "title": "虏行移以盱眙为肝胎",
        "author": "许及之",
        "content": "华风虽染不知裁，将底论思献纳来。\n杕杜昔曾闻杖社，盱眙今却见肝胎。",
        "dynasty": "宋",
        "collection_info": null
    },
    {
        "title": "喜德久从人使虏来归",
        "author": "许及之",
        "content": "诗翁万里恰归来，涤面那无一点埃。\n生马闇骑便武事，故京熟览动诗才。\n别来我已成炊梦，此去君应悟劫灰。\n具说胡危犹假息，可无尊酒沃崔嵬。",
        "dynasty": "宋",
        "collection_info": null
    },
    {
        "title": "玉虹洞",
        "author": "许及之",
        "content": "九醖耐留春，檀心娇未吐。\n须结舞霓技，怕作行云去。",
        "dynasty": "宋",
        "collection_info": null
    },
    {
        "title": "客有自成都来者传制帅华学尚书年丈巫山诗辄次韵奉寄",
        "author": "许及之",
        "content": "岩壑岂是钟鼎姿，出处相较黠与痴。\n我家淛东山水窟，閒窥壶中日月迟。\n坎蛙固守井底见，鴈荡断云天下奇。\n坐想天柱高突兀，便觉穹障排参差。\n归胡不归归未得，吾非故吾吾何之。\n南宦祝融常在眼，北征太行长相随。\n每欲拓关令混一，其奈意广怜庸疲。\n故人开府镇巴蜀，大江扬舲张虹旗。\n纪行先要实古锦，及境始事蹇赤帷。\n阳侯似知公得句，吴榜娄舞下折枝。\n有客传诵巫山高，长安那復纸价低。\n襄王胡为爱文赋，宋玉大以供戏嬉。\n山川本以灵雨祀，神明何及亵渎为。\n牵牛织女谤自古，小姑彭郎讹一时。\n剩喜新篇有如此，洗空遗恨从今兹。\n蜀道谁云在天上，政誉已逐诗声驰。\n世情嚮背南北阮，人物妍丑东西施。\n愿君沧溟恢宇量，听披缾罂居井湄。\n已为下户代输额，更要全蜀俱伸眉。\n西都父老久延颈，关外士卒宽张颐。\n访寻恐有玄尚白，流落宁无素染缁。\n规模所至欣济济，民俗定自臻嘻嘻。\n政成化洽公何疑，无人风月镌峨嵋。\n归来要着浯溪颂，吾上中和宣布诗。",
        "dynasty": "宋",
        "collection_info": null
    },
    {
        "title": "汤婆子",
        "author": "许及之",
        "content": "一冬专宠道人房，不藉华清赐浴汤。\n皤腹却无璋瓦分，矮身难称绮罗妆。\n春生蝴蝶半床梦，暖逼梅花一帐香。\n醉倚肉屏君莫羡，北邙多少黑头郎。",
        "dynasty": "宋",
        "collection_info": null
    },
    {
        "title": "废冢",
        "author": "许及之",
        "content": "石人犹自立蒿莱，拂读残碑字字哀。\n邻冢已浇寒食酒，野风分送纸钱来。",
        "dynasty": "宋",
        "collection_info": null
    },
    {
        "title": "句",
        "author": "百七丈",
        "content": "尽道温柔别有乡，谁知绛阙水茫茫。",
        "dynasty": "宋",
        "collection_info": null
    },
    {
        "title": "晚步南城下",
        "author": "张良臣",
        "content": "冷云堆屋晚仍春，惘惘人行陌上昏。\n飞去飞来沙上雁，去年洲渚旧芦根。",
        "dynasty": "宋",
        "collection_info": null
    },
    {
        "title": "春词  其一",
        "author": "张良臣",
        "content": "竚兰无限楚时春，罨岸风平绿自熏。\n睡起画檐双语燕，梨花留得夜来云。",
        "dynasty": "宋",
        "collection_info": null
    },
    {
        "title": "春词  其二",
        "author": "张良臣",
        "content": "后主搴香復倚春，潘嫱梳洗最轻盈。\n南朝破后无词客，燕子桃花古石城。",
        "dynasty": "宋",
        "collection_info": null
    },
    {
        "title": "芳草復芳草",
        "author": "张良臣",
        "content": "芳草復芳草，有人孤倚楼。\n明月復明月，何处照离洲。\n相见渺无期，此恨讵相知。\n日暮天寒吹属玉，蛮江豆蔻重重绿。",
        "dynasty": "宋",
        "collection_info": null
    },
    {
        "title": "玉台体  其一",
        "author": "张良臣",
        "content": "一寸春霏拂绮寮，蕙花江上雪初销。\n伤心燕子重来地，无復人吹紫玉箫。",
        "dynasty": "宋",
        "collection_info": null
    },
    {
        "title": "玉台体  其二",
        "author": "张良臣",
        "content": "主人流落委荒坟，燕子还来坏㦸门。\n惟有桃花古时月，端端正正照啼痕。",
        "dynasty": "宋",
        "collection_info": null
    },
    {
        "title": "晓行",
        "author": "张良臣",
        "content": "千山万山星斗落，一声两声钟磬清。\n路入小桥和梦过，豆花深处草虫鸣。",
        "dynasty": "宋",
        "collection_info": null
    },
    {
        "title": "陪天童觉禅师如城",
        "author": "张良臣",
        "content": "风勒江云雪未匀，梦寒不到碧梅春。\n破帆又指芜城近，漠漠平沙落雁频。",
        "dynasty": "宋",
        "collection_info": null
    },
    {
        "title": "赋",
        "author": "张良臣",
        "content": "柳暗旗亭不忍看，临江愁杀晋衣冠。\n伤心明月扬州路，十里珠帘蕙草寒。",
        "dynasty": "宋",
        "collection_info": null
    },
    {
        "title": "示长芦仁禅师",
        "author": "张良臣",
        "content": "丛丛竹雀闹人家，农事春来渐有涯。\n品字柴头煨政暖，不知风雪到梅花。",
        "dynasty": "宋",
        "collection_info": null
    },
    {
        "title": "别持上人",
        "author": "张良臣",
        "content": "茂竹永和字，浣花天宝诗。\n清江入舟楫，忍泪别僧持。",
        "dynasty": "宋",
        "collection_info": null
    },
    {
        "title": "梅市道中",
        "author": "张良臣",
        "content": "连雨疏篷不耐关，修眉如失更晴悭。\n越王故国无人问，艇子穿花自往还。",
        "dynasty": "宋",
        "collection_info": null
    },
    {
        "title": "有怀山房",
        "author": "张良臣",
        "content": "每忆山房话夜深，几前无主亦无宾。\n老兵未领西来意，斜倚屏风一欠伸。",
        "dynasty": "宋",
        "collection_info": null
    },
    {
        "title": "西湖晚归",
        "author": "张良臣",
        "content": "帖帖平湖印晚天，踏歌游女锦相牵。\n凤城半掩人争路，犹有胡琴落后船。",
        "dynasty": "宋",
        "collection_info": null
    },
    {
        "title": "书情奉寄蒋弋阳公  其一",
        "author": "张良臣",
        "content": "五都一何绮，歌管政繁会。\n睠我友明月，援琴写秋濑。\n何言昃离后，一饱困藜稗。\n风雨墨如翳，欲往徒自碍。",
        "dynasty": "宋",
        "collection_info": null
    },
    {
        "title": "书情奉寄蒋弋阳公  其二",
        "author": "张良臣",
        "content": "颓年去堂堂，白髮新种种。\n崎岖造化久，败屦常决踵。\n从来万里意，不料乘崄恐。\n鸣鹤略九皋，未羡乘轩宠。",
        "dynasty": "宋",
        "collection_info": null
    },
    {
        "title": "留题吴兴投老庵",
        "author": "张良臣",
        "content": "白鹭悠悠去不还，渚云汀草一生闲。\n暮年不入西州路，空倚梅花说住山。",
        "dynasty": "宋",
        "collection_info": null
    },
    {
        "title": "送人游姑苏",
        "author": "张良臣",
        "content": "儿时吾亦寄君州，细细听君说旧游。\n处处绿波通酒巷，女郎多在采菱舟。",
        "dynasty": "宋",
        "collection_info": null
    },
    {
        "title": "雪后",
        "author": "张良臣",
        "content": "雪花竹屋未全消，寒雀梢头眼擘椒。\n纸閤不烟梅自放，底能踏湿渡溪桥。",
        "dynasty": "宋",
        "collection_info": null
    },
    {
        "title": "九日书吕季慈室",
        "author": "张良臣",
        "content": "上池入寺见承平，影落南州迹易陈。\n手把黄花看新雁，风烟愁杀旧京人。",
        "dynasty": "宋",
        "collection_info": null
    },
    {
        "title": "感旧",
        "author": "张良臣",
        "content": "三十六陂春水绿，四十九年人事非。\n杨子江头永嘉后，吴侬荡桨北人稀。",
        "dynasty": "宋",
        "collection_info": null
    },
    {
        "title": "山房惠猫",
        "author": "张良臣",
        "content": "从来怜汝丈人乌，端正衔蝉雪不如。\n江海归来声绕膝，定知分诉食无鱼。",
        "dynasty": "宋",
        "collection_info": null
    },
    {
        "title": "过临平",
        "author": "张良臣",
        "content": "儿时曾忆此登临，细说穷途有述征。\n四十九年蘧伯玉，月明人静过临平。",
        "dynasty": "宋",
        "collection_info": null
    },
    {
        "title": "过西溪",
        "author": "张良臣",
        "content": "罨画层波蕙草荒，冷云客雁两回皇。\n梅花到得吹成雪，尽是清愁不是香。",
        "dynasty": "宋",
        "collection_info": null
    },
    {
        "title": "赠英上人",
        "author": "张良臣",
        "content": "之秦剩肯迎张禄，踏越何曾用计然。\n元鼎事看蛙胜负，大槐人与蚁相连。",
        "dynasty": "宋",
        "collection_info": null
    },
    {
        "title": "酒熟",
        "author": "张良臣",
        "content": "浊醪初熟荐霜螯，不拟寒山不广骚。\n清晓豆花篱下立，竹梢独与月争高。",
        "dynasty": "宋",
        "collection_info": null
    },
    {
        "title": "遣家书",
        "author": "张良臣",
        "content": "家住鄱城小洞天，经年烹鲤尚茫然。\n几回鹊喜无消息，吹杀灯花独自眠。",
        "dynasty": "宋",
        "collection_info": null
    },
    {
        "title": "祝猫",
        "author": "张良臣",
        "content": "江上孤篷雪压时，每怀寒夜暖相依。\n从今休惯穿篱落，取次怀春屡不归。",
        "dynasty": "宋",
        "collection_info": null
    },
    {
        "title": "偶题",
        "author": "张良臣",
        "content": "谁家池馆静萧萧，斜倚朱门不敢敲。\n一段好春藏不尽，粉墙斜露杏花梢。",
        "dynasty": "宋",
        "collection_info": null
    },
    {
        "title": "萱草",
        "author": "张良臣",
        "content": "雪色侵凌绿剪芽，枝抽寒玉带金葩。\n北堂回首伤心处，却復令人恨此花。",
        "dynasty": "宋",
        "collection_info": null
    },
    {
        "title": "小破",
        "author": "张良臣",
        "content": "小破燕支钿早梅，雪云平澹越江迟。\n青山岁夜行人少，鸭鸭羣飞浅草时。",
        "dynasty": "宋",
        "collection_info": null
    },
    {
        "title": "谢汪尚书见访",
        "author": "张良臣",
        "content": "黄叶声中接锦鞯，添丁篱落怪相牵。\n归来剩欲从僧话，正掩楞伽曝背眠。",
        "dynasty": "宋",
        "collection_info": null
    },
    {
        "title": "夏夜",
        "author": "张良臣",
        "content": "恰则黄昏雨便晴，青塘迤逦尽蛙鸣。\n月明已在芭蕉上，犹有残檐点滴声。",
        "dynasty": "宋",
        "collection_info": null
    },
    {
        "title": "平旦",
        "author": "张良臣",
        "content": "平旦梅花破冷红，越香何限水流东。\n陈年翠袖新年恨，尽在吹香笑语中。",
        "dynasty": "宋",
        "collection_info": null
    },
    {
        "title": "清修岭",
        "author": "张良臣",
        "content": "丧胆岩上人，怖死岩下人。\n周道自砥直，何枉不问津。\n人生贵适意，毋容矫吾真。\n渊明兀余年，漉酒乃一巾。",
        "dynasty": "宋",
        "collection_info": null
    },
    {
        "title": "长松丹井",
        "author": "张良臣",
        "content": "九转丹砂炼得成，飘飘仙袂入青冥。\n一泓寒水留真汞，千岁长松产茯苓。",
        "dynasty": "宋",
        "collection_info": null
    },
    {
        "title": "留云门山中",
        "author": "张良臣",
        "content": "侨装结束灿花衣，采藿兰娘釂翠卮。\n三五二八月皎皎，东西南北草离离。\n非君之故岂妄集，对酒不狂无乃痴。\n口住山閒省前梦，而今不似洛阳时。",
        "dynasty": "宋",
        "collection_info": null
    },
    {
        "title": "上雪窦山奉慈院",
        "author": "张良臣",
        "content": "迢迢岭外雪云明，犹忆尘中见伟人。\n沙上岂无新到雁，附来莫厌尺书频。",
        "dynasty": "宋",
        "collection_info": null
    },
    {
        "title": "次韵持上人题延庆寺清玉轩",
        "author": "张良臣",
        "content": "水芳未动城南路，一一僧檐有竹看。\n政尔尘埃能自表，故应悠久澹相安。\n长杨晓猎干戈肃，古棘春朝万玉寒。\n碧眼阿师来授记，化龙飞去抑何难。",
        "dynasty": "宋",
        "collection_info": null
    },
    {
        "title": "老子像",
        "author": "张良臣",
        "content": "函谷关头紫气浓，独教关尹喜相逢。\n如何道德五千字，不载周家藏室中。",
        "dynasty": "宋",
        "collection_info": null
    },
    {
        "title": "句  其一",
        "author": "张良臣",
        "content": "愿同丑万辈，终老孟子门。",
        "dynasty": "宋",
        "collection_info": null
    },
    {
        "title": "句  其二",
        "author": "张良臣",
        "content": "客向愁中都老尽，祇留平楚伴销凝。",
        "dynasty": "宋",
        "collection_info": null
    },
    {
        "title": "句  其三",
        "author": "张良臣",
        "content": "流落荒郊道转孤。",
        "dynasty": "宋",
        "collection_info": null
    },
    {
        "title": "句  其四",
        "author": "张良臣",
        "content": "老去青林又一霜。",
        "dynasty": "宋",
        "collection_info": null
    },
    {
        "title": "句  其五",
        "author": "张良臣",
        "content": "秦南燕北见君难。",
        "dynasty": "宋",
        "collection_info": null
    },
    {
        "title": "句  其六",
        "author": "张良臣",
        "content": "指似凤城烟月路。",
        "dynasty": "宋",
        "collection_info": null
    },
    {
        "title": "句  其七",
        "author": "张良臣",
        "content": "空掩玉楼先睡去。",
        "dynasty": "宋",
        "collection_info": null
    },
    {
        "title": "句  其八",
        "author": "张良臣",
        "content": "肠断江南一百五。",
        "dynasty": "宋",
        "collection_info": null
    },
    {
        "title": "句  其九",
        "author": "张良臣",
        "content": "先到王城第一桥。",
        "dynasty": "宋",
        "collection_info": null
    },
    {
        "title": "句  其一○",
        "author": "张良臣",
        "content": "长干白下相逢少。",
        "dynasty": "宋",
        "collection_info": null
    },
    {
        "title": "句  其一一",
        "author": "张良臣",
        "content": "客子摇船绕画图。",
        "dynasty": "宋",
        "collection_info": null
    },
    {
        "title": "暇日邀王天任诸公游南坡天任有诗因次韵  其一",
        "author": "虞俦",
        "content": "梅黄收宿雨，山绿呈层巅。\n高轩荫修竹，朱槛俯流泉。\n雅致轶天外，俗物无眼前。\n笑人声利场，蛾眉竞争妍。\n半生政坐拙，州县空迴旋。\n自视甘寂寞，何心慕华鲜。\n南坡吾菟裘，杖履有厚缘。\n暇日领佳客，颇办沽酒钱。\n愧无丝与竹，后堂欠彭宣。\n何以侑谈笑，頼有兹山川。\n送鸿烦远目，落鴈惊虚弦。\n门径迴俗驾，山泽非臞仙。\n剧谈交玉麈，醉吟飞彩笺。\n榴花媚红皱，李实荐翠圆。\n相忘恣谐谑，小谨畧跽拳。\n兹游无可纪，须君赋长篇。",
        "dynasty": "宋",
        "collection_info": null
    },
    {
        "title": "暇日邀王天任诸公游南坡天任有诗因次韵  其二",
        "author": "虞俦",
        "content": "我诗苦艰涩，蹇步太行巅。\n笔干砚欲裂，何地觅涌泉。\n巧匠愧傍观，袖手不能前。\n敝帚徒自珍，捧心岂成妍。\n辟舍不获命，属鞬试周旋。\n君诗巧层出，浥露晨花鲜。\n前辈借波澜，后生敢并缘。\n平生程不识，毁不直一钱。\n五色烂摩尼，八音和相宣。\n挹袂庾开府，拍肩杨盈川。\n每发必中的，矢脱无空弦。\n我盖三復之，飘飘意欲仙。\n此计太冷淡，浪费五彩笺。\n不如醉红裙，且听歌喉圆。\n况当荷倾盖，莫待栗过拳。\n徐看骑鲸伯，一斗挥百篇。",
        "dynasty": "宋",
        "collection_info": null
    },
    {
        "title": "暇日邀王天任诸公游南坡天任有诗因次韵  其三",
        "author": "虞俦",
        "content": "雨骤频垂脚，山高故隠巅。\n南坡疑断路，平地怪流泉。\n猿鹤谁为伴，鳬鸿亦堕前。\n梅黄虽借润，榴火漫呈妍。\n人世隙驹过，天形磨蚁旋。\n云容愁暮合，霞彩望朝鲜。\n已负杖藜约，宜修香火缘。\n江山如得助，风月敢论钱。\n今日苦不乐，此情谁与宣。\n高歌怀杜曲，晚赋拟樊川。\n屋破时悬溜，弓惊不受弦。\n好邀沽酒伴，却羡泛舟仙。\n竹色杯中绿，花光笔下笺。\n左持还有蟹，右画更成圆。\n自笑牛刀割，难安鷄肋拳。\n补天非我事，聊尔继新篇。",
        "dynasty": "宋",
        "collection_info": null
    },
    {
        "title": "暇日邀王天任诸公游南坡天任有诗因次韵  其四",
        "author": "虞俦",
        "content": "君家有西园，望我南山巅。\n觞咏继曲水，花石希平泉。\n长沟流砌下，远岫列楹前。\n春风一披拂，百卉为渠妍。\n迨兹夏日永，杖履宜盘旋。\n梅黄已过雨，清润霁景鲜。\n主人虽好事，欲往无由缘。\n似闻三径深，日夜长苔钱。\n行当载酒过，高情与君宣。\n飞鸿渺天末，浴鹭来平川。\n良辰恐易失，勿待月下弦。\n前者坐中看，俱是桂堂仙。\n酒豪倒金壶，诗健轻华笺。\n琴弄朱弦古，碁枰寒玉圆。\n君才尤中的，霜鹘无空拳。\n谆復记幽会，舂容看大篇。",
        "dynasty": "宋",
        "collection_info": null
    },
    {
        "title": "和姜总管喜民间种麦",
        "author": "虞俦",
        "content": "腰镰刈晚禾，荷锄种新麦。\n田家竞作苦，羔豚劳岁夕。\n翠浪惬初怀，黄云期后穫。\n晴暖得天时，肥瘠随地力。\n剩欲观风谣，未暇履阡陌。\n宁唯餠饵香，庶免鞭笞责。\n拟踏青州曲，酿酒邀佳客。",
        "dynasty": "宋",
        "collection_info": null
    },
    {
        "title": "病起据案无绪辄书二十五韵呈簿尉",
        "author": "虞俦",
        "content": "祇役来异乡，疟鬼巧伺便。\n寒热四五行，大小六七战。\n初如蹈阴壑，赤身卧冰霰。\n继若煽红炉，虐焰工煅炼。\n先生但坚壁，高卧观物变。\n谓我则忘吾，曰舍其犹传。\n童子更进药，先生强起嚥。\n羣鬼竞揶揄，医工何瞑眩。\n忽然汗四出，心愧颜有腼。\n须臾返清凉，轻健欲舞抃。\n宁唯疏枕簟，便觉美肴膳。\n气和疾自去，福至祸亦转。\n我生多蹇剥，县尹剧卑贱。\n王事有期程，私室敢安宴。\n日出事还生，孤游无一援。\n讼牒犹山积，愚拙费裁剸。\n催科正火急，日夕竢诃谴。\n督邮顾小忍，斗米那可恋。\n弹琴不復梦，据案敢告倦。\n仇梅二友生，洒落邦之彦。\n颇復相料理，何尝语游衍。\n城南万荷花，浣溪锦一片。\n凉生雨初过，香度风微扇。\n碧筩亦易办，白堕傥可荐。\n诗以代折简，辞兮非黄绢。",
        "dynasty": "宋",
        "collection_info": null
    },
    {
        "title": "除日狱空唯欠租监繫颇众因悉纵遣之期以开岁五日毕来因记东坡先生倅杭除夜直都厅囚繫皆满题诗壁间辄用其韵",
        "author": "虞俦",
        "content": "讼牒日已稀，私幸庭无留。\n胡不了租税，顾为此拘囚。\n催科迫星火，对案亦包羞。\n作苦念田家，岁莫得少休。\n羔酒会邻里，盍归与妇谋。\n刻期亦人耳，吾其反自修。",
        "dynasty": "宋",
        "collection_info": null
    },
    {
        "title": "病后有感作",
        "author": "虞俦",
        "content": "今旦病思清，把书坐晴檐。\n体舒百息匀，心远万虑恬。\n收视等庖郢，妙观到羲炎。\n顿忘饥寒苦，但觉中边甜。\n习气尚稍稍，自喜良沾沾。\n故家东堂书，高架纷悬籤。\n我时且儿子，气欲俱并兼。\n浇着胸次间，政尔意不廉。\n此意竟蹉跎，衰迟侵戟髯。\n迩来又留滞，鬰鬰三年淹。\n是秋节物高，露白原草霑。\n斜河转空阔，夜气方森严。\n此日足可惜，黄尘满征襜。\n明年会当归，赤米荐白盐。\n翻经慰老眼，甘作书蠹潜。\n共嘲玄尚白，指笑突不黔。\n亦知屠沽儿，羔豚方属餍。",
        "dynasty": "宋",
        "collection_info": null
    },
    {
        "title": "和张伯子韵",
        "author": "虞俦",
        "content": "士流竞弹冠，州牧纷劝驾。\n器识在所先，文艺乃其亚。\n朅来同抱关，因得奉余暇。\n软语杂嘲谑，小酌见藴藉。\n官禁不通风，门键那容罅。\n豹斑纵未窥，鲸背几思跨。\n君来怪已三，我到嗟方乍。\n前头万木春，当户三星夜。\n弃甲勿復来，背城宁一借。\n新诗抵骊珠，归橐何妨诧。",
        "dynasty": "宋",
        "collection_info": null
    },
    {
        "title": "咏麦",
        "author": "虞俦",
        "content": "平生笑盗儒，口诵青青麦。\n刻烛和新诗，此夕知何夕。\n六花来未晚，三白会有穫。\n雨旸亦天事，勤惰繄人力。\n何妨纵牛羊，况已遍陇陌。\n青黄未交时，补助岂无责。\n我亦念归田，聊作数旬客。",
        "dynasty": "宋",
        "collection_info": null
    },
    {
        "title": "和姜总管送别",
        "author": "虞俦",
        "content": "富贵如浮云，于我初何有。\n转徙浙东西，仅足餬其口。\n去年在吴兴，民物犹未阜。\n赈荒事方殷，奚暇诗与酒。\n今年到东阳，政成不待久。\n邂逅遇诗仙，襟抱得细剖。\n切磋愧子贡，起予幸鲁叟。\n琮琤苍玉佩，关键黄金钮。\n拟学西子颦，益愧邻女丑。\n赓酬强追逐，要是非敌手。\n目短曹刘墙，气轹鲍谢囿。\n我如武成策，第可二三取。\n山泽多蛇龙，松柏无培塿。\n缅怀南涧老，斯人骨已朽。\n人事真好乖，又假苏台守。\n遽辞山水邦，暂缺云龙耦。\n酒罢雨沾裾，船开山入牖。\n似鹤出樊笼，如鱼脱窠臼。\n分袂却关情，鼓棹犹回首。\n长篇肯赠我，字字炳星斗。\n愿保岁寒心，莫愧金石友。",
        "dynasty": "宋",
        "collection_info": null
    },
    {
        "title": "和宁国守沈察院九月严霜十五韵",
        "author": "虞俦",
        "content": "九月十月交，卦应西北干。\n少昊犹执矩，玄冥遽行权。\n庆元敦牂岁，夏无雨旸愆。\n早禾既有秋，人斯望有年。\n晚稻亦怀新，颖实相接连。\n不间东南亩，宁分左右肩。\n严霜忽早降，节候无余暄。\n黄熟乃无日，青干空在田。\n殆不如稊稗，那敢咏好坚。\n造物岂弃遗，繄时失后先。\n农夫亟欲诉，有司不谓然。\n课无责之有，何异扼其咽。\n使君恻兴念，官租为渠蠲。\n作诗宽彼忧，至哉仁人言。\n幸甚宣城民，信乎有二天。",
        "dynasty": "宋",
        "collection_info": null
    },
    {
        "title": "冬至念母",
        "author": "虞俦",
        "content": "儿行十里程，母心千里逐。\n昔者子曾子，不忍离一宿。\n今我独何为，旅食久辇毂。\n来时月中秋，坐待阳初復。\n薄命难推挽，阔步窘边幅。\n慰藉烦友朋，栖迟愧僮仆。\n画餠唐生相，说河严子卜。\n世态方奔竞，人情虑反覆。\n夫岂不怀归，所恶在欲速。\n眉寿翠涛春，洞庭霜橘熟。\n亦足尽亲欢，何必此微禄。",
        "dynasty": "宋",
        "collection_info": null
    },
    {
        "title": "秋日同官游圣感寺晚饮范公亭分韵得须对二字  其一",
        "author": "虞俦",
        "content": "招提城东隅，胜集僚友俱。\n腐儒元自臞，午饭厄斋盂。\n不如计一醉，况有高阳徒。\n小秋颇解事，鷄鹜营庖厨。\n我归与妇谋，但问酒有无。\n妇言有斗酒，待子不时须。",
        "dynasty": "宋",
        "collection_info": null
    },
    {
        "title": "秋日同官游圣感寺晚饮范公亭分韵得须对二字  其二",
        "author": "虞俦",
        "content": "木末好风来，山头凉月朏。\n快哉城上亭，登临吾亦再。\n堂堂文正公，精神凛犹在。\n杯行且停饮，四座俱起酹。\n义气激余衷，豁若挹沆瀣。\n此夕饮也清，且无俗子对。",
        "dynasty": "宋",
        "collection_info": null
    },
    {
        "title": "次早再出",
        "author": "虞俦",
        "content": "晨起候鷄鸣，我车催发轫。\n列炬犯星微，衣襟蒙雾润。\n将迎恐后期，奔走追前进。\n拭面愧缁尘，垫巾怜雪鬓。\n吾年已如此，世态何当徇。\n曷不归去来，荣枯才一瞬。",
        "dynasty": "宋",
        "collection_info": null
    },
    {
        "title": "秋雨欢",
        "author": "虞俦",
        "content": "少昊欲行秋，骄阳犹跋扈。\n炎蒸不易涤，颇费天公雨。\n浸淫三日霖，云气政旁午。\n所虑早禾伤，佳实卧场圃。\n翻思向来旱，南亩生尘土。\n矫首望云霓，一滴如膏乳。\n及兹收敛际，反以多为苦。\n苍苍匪天欤，恻怛羣物祖。\n怨咨尚未免，是非何所付。\n会当返秋阳，新晴照区宇。\n禾实趁登场，不特盈我庾。\n荷担赪肩归，亦足慰田父。\n黄鷄能渐肥，红酒幸可酤。\n持用答丰年，造物傥復许。",
        "dynasty": "宋",
        "collection_info": null
    },
    {
        "title": "和张文潜有所嘆韵",
        "author": "虞俦",
        "content": "老骥困盐车，四足若有绊。\n鶑鸠抢榆枋，控地不能远。\n我本田家子，释耒事游宦。\n少壮耻干请，老大谁推挽。\n抚字亦徒劳，催科宁趣办。\n于心傥无愧，此首何妨俛。\n财由政事足，轲也岂好辩。\n苟得而富贵，孰若甘贫贱。",
        "dynasty": "宋",
        "collection_info": null
    },
    {
        "title": "和陈倅留题奉圣",
        "author": "虞俦",
        "content": "飞鸿渺天末，目送类中散。\n谪仙负诗狂，直欲摘星汉。\n白云千丈峯，金碧美且焕。\n忘言老瞿昙，祇作空花观。\n轩冕傥来耳，世事亦其漫。\n鸾凤在赤霄，宁肯就绁绊。\n惟余忧国心，抚事辄悲怨。\n饥馑有流离，十室九不爨。\n上动黄屋念，每日不遑旰。\n公岂爱登览，微意寓篇翰。\n山僧遽传似，字字如珠贯。\n劝分岂无术，未必愧鞭算。\n升斗倘均惠，沟壑庶少逭。\n福星公恐是，畴復虞岁旱。\n王事敢告劳，行役春过半。\n鬓丝禅榻畔，纶巾时一岸。\n溪山得胜赏，歌舞废屡按。\n请颂海沂康，民谣兹可翫。",
        "dynasty": "宋",
        "collection_info": null
    },
    {
        "title": "和陈倅游石门弔瞿硎先生",
        "author": "虞俦",
        "content": "我坐南坡上，高鸿忽飞去。\n指点夕阳外，文脊盖其处。\n下有奇洞府，有道乃宜据。\n鹿裘坐石室，先生岂真踞。\n傥是我辈人，傲视非所虑。\n桓温汝何为，乃欲效三顾。\n姦心妄窥鼎，未见神合沮。\n猿鹤亦汝羞，未易饮食举。\n伏滔不自重，且为温所遇。\n赞词纵云美，所耻非所慕。\n迩来贤别驾，物外欲轩翥。\n功名恐未免，溪山亦已饫。\n五字识岩石，千载想风驭。\n神交付冥漠，心契自平素。\n苍苔留履迹，飞花约归路。\n先生还一笑，晴云为披絮。",
        "dynasty": "宋",
        "collection_info": null
    },
    {
        "title": "林子长见示悼鹤之诗若不能释然者因次韵以广其意且于鹤不能无责焉耳",
        "author": "虞俦",
        "content": "君家青田姿，见之毛骨寒。\n方当秋露警，遽迫夏景残。\n年来纵饮啄，意外失防闲。\n谁欤不具眼，毙之于汝安。\n竹林有余荫，荷塘岂不宽。\n正坐出门误，宁虞行路难。\n因思出处理，士君子惟艰。\n方其穷居时，孤进无还丹。\n山林欲长往，钟鼎夫岂悭。\n一朝陇书至，倏若登天翰。\n肉食无远谋，伐檀讥素餐。\n失身坠戮辱，无乃佞与姦。\n逐兔牵黄犬，东门那得还。\n竟死咸阳市，恸哭何辛酸。\n丹涂布衣愿，恨不蒯与菅。\n富贵履危机，怅望扶摇抟。\n世事亦堕甑，天理真循环。\n向来京口铭，俯仰成悲欢。\n世无薛公笔，想像付永叹。",
        "dynasty": "宋",
        "collection_info": null
    },
    {
        "title": "和万元亨舍人送芡实",
        "author": "虞俦",
        "content": "吴兴鱼稻乡，来视刺史印。\n适丁饥馑后，仓廪无余藴。\n当馈不下嚥，宁望馔中隽。\n年来稻如云，便觉摇其吻。\n丰年百物熟，天意毋宁靳。\n君侯有佳惠，芡实粲光润。\n东山愿不违，南荡居其近。\n此物旧知名，采撷手自引。\n剖蚌讶珠还，泣蛟疑泪迸。\n软温新剥肉，饤饾初尝醖。\n遗我水之滨，此意君其问。",
        "dynasty": "宋",
        "collection_info": null
    },
    {
        "title": "和王天任喜雪  其一",
        "author": "虞俦",
        "content": "姑射之山果何如，往者吾言闻接舆。\n肌肤冰雪能绰约，是中知有神人居。\n神凝自使年谷熟，况有疵疠烦驱除。\n乘云四海聊戏剧，磅礴万物同惨舒。\n至哉河汉已无极，俗士区区穷尾闾。",
        "dynasty": "宋",
        "collection_info": null
    },
    {
        "title": "和王天任喜雪  其二",
        "author": "虞俦",
        "content": "我家四壁真相如，晨兴欲出无车舆。\n独骑瘦马南坡下，阆风十二仙人居。\n书生一朝忽富贵，瑶林琼树环玉除。\n梅花失喜为三白，一枝放我眉头舒。\n春风醉眼红绿乱，尔时独醒如三闾。",
        "dynasty": "宋",
        "collection_info": null
    },
    {
        "title": "送隠静恭老",
        "author": "虞俦",
        "content": "妙喜老人骨应槁，明月堂空迹如扫。\n丛林耆旧半消磨，砥柱颓波余此老。\n五峯深处开道场，道价重于连城宝。\n我盖知名二十年，长恨识师之不早。\n朅来陵阳第二峯，一笑相从即倾倒。\n午窗对坐语笑清，夜榻归来魂梦好。\n大颠理势恐是渠，澄观公才何足道。\n青衫我亦行作吏，未尽俗缘多病恼。\n相期巢父早掉头，共住山中拾瑶草。",
        "dynasty": "宋",
        "collection_info": null
    },
    {
        "title": "和中本留题照石诗",
        "author": "虞俦",
        "content": "故人别来知几年，怪我相逢鬚鬓白。\n看镜功名不用频，苍苔遍教留行迹。\n蚤知宇定发天光，未闻终日介如石。\n此理昭然何足疑，来诗併遣镌崖壁。",
        "dynasty": "宋",
        "collection_info": null
    },
    {
        "title": "赠孙尉姑苏紫石铫孙有诗次韵",
        "author": "虞俦",
        "content": "吴侬生长水与云，不采莲花拔蒲根。\n穷山凿石出奇怪，颠坑仆谷无寒温。\n宣和倖臣以佞进，横江花石如云屯。\n造化有此诚疮痏，奈何浮靡夸朴敦。\n守令诛求星火迫，州县惊扰河涛翻。\n举觞谁酹栟榈子，我欲从之以为昆。\n尔来刳作短尾铫，形模简古得全浑。\n遗君日以烹龙凤，要和松风泻潺湲。\n弥明讥评二子媿，卢仝风味千载存。\n搜搅胸中万卷富，倾动笔下三峡源。\n可怜长安贵公子，饱餐荔支餍河豚。\n岂知是中有佳趣，目方忤视手不扪。\n武夫丁字且不识，一礮拟落天骄魂。\n平生攘臂咤飞石，唾取青衫明主恩。\n书生调度清且苦，臭味不同谁与论。\n祝君勿遣羊羹污，以友石供古铜盆。",
        "dynasty": "宋",
        "collection_info": null
    },
    {
        "title": "食后过竹堂风雨遽作赋所见",
        "author": "虞俦",
        "content": "云气四蒸雷蓄怒，山雨一来风借助。\n抱头乳燕窜低檐，噤口黄鹂在深树。\n竹围万槊齐惊呼，老松不动如亚夫。\n何人笔端带三昧，画作竹堂风雨图。",
        "dynasty": "宋",
        "collection_info": null
    },
    {
        "title": "监学同舍饯南康新使君黄雍文分韵",
        "author": "虞俦",
        "content": "人生五马古云乐，今君此行殊不恶。\n君才自是瑚琏器，十载声华满台阁。\n胡为忽厌东华尘，一麾要把江之滨。\n闻道丰登少公事，姑与匡庐作主人。\n到郡莫辞讥屡费，政恐朝来多爽气。\n山中向有读书人，为问归来头白未。",
        "dynasty": "宋",
        "collection_info": null
    },
    {
        "title": "成均同舍饯别新安使君徐子宜太丞分韵",
        "author": "虞俦",
        "content": "我昔絃歌乳溪侧，嗟哉所割真鷄肋。\n斯民疾苦得饱谙，离彼三年能记忆。\n丁男箇箇事播殖，红女家家勤纺织。\n可怜卒岁无完褐，纵使丰年有菜色。\n夏税未毕秋税来，县家小缓州家逼。\n拆东补西恐不免，剜肉医疮宁有极。\n小儒安敢私其民，上官贻怒几遭劾。\n痛定还思当痛时，至今梦裏犹心恻。\n歙为富州传自旧，谁以留州事苛刻。\n徐侯固是清庙器，抚摩暂遣凭熊轼。\n朝廷选用盖不轻，祖帐衣冠倾上国。\n德星往矣勿復道，田里从兹无嘆息。",
        "dynasty": "宋",
        "collection_info": null
    },
    {
        "title": "同舍饯新滁阳使君范子由寺丞于成均芳润轩分韵",
        "author": "虞俦",
        "content": "忆昔飞鳬来上国，作县声名动宸极。\n今朝颇怪空马羣，十年所得真鷄肋。\n笑指滁阳有佳处，手把一麾留不得。\n醉翁相望百年间，琅琊自此添颜色。",
        "dynasty": "宋",
        "collection_info": null
    },
    {
        "title": "食墨鱼有感",
        "author": "虞俦",
        "content": "诳人吐尽胸中墨，不料反为人所得。\n祸变之来非所虑，仅与诗人供一筯。\n韩非竟以说难死，杨恽诗成污刀机。\n子云嗜学甘寂寞，晚年奇字终投阁。\n撑肠文字五千卷，不救颜回忍饥面。\n三年博士冗不治，半生铅椠宁非痴。\n老兵两眼不识书，饱食高眠我不如。",
        "dynasty": "宋",
        "collection_info": null
    },
    {
        "title": "次韵汉老弟假山",
        "author": "虞俦",
        "content": "庭空吏散无公事，一枕清风供午睡。\n列仙之陬渺何许，化蝶翩翩可坐致。\n梦中意行不识路，神前那有车乘坠。\n立壁延缘萝蔓绿，滑径行视莓苔翠。\n南游忽到九疑峯，竹痕斑斑湘娥泪。\n箫韶声断苍梧云，石上虚余千古意。\n回镳斜经少昊墟，阆风县圃穷幽邃。\n昆崙铜柱高隠天，河流九曲东南被。\n高掌远跖得我惊，二华巨灵留赑屃。\n三丘却转问勾芒，首冠连鳌谁所置。\n蓬莱浪自弱水隔，俛仰之间兴已寄。\n传闻有枣大如瓜，一笑安期方指示。\n恶风骤起吹船回，未悟此身在平地。\n冬冬衙鼓忽惊觉，起来恰见羣儿戏。\n迭石亭前作假山，列嶂层峯生诡异。\n有如中怒互拏攫，或似画眉相妩媚。\n神獒狮子岂其朋，伏虎卧驼非若类。\n珠屏九摺地不惜，西柱一峯天所弃。\n眼中乍见已堪赏，梦裏曾游俱可志。\n连筒灌水瀑泉飞，薄岸临坻盘石岿。\n瓦盘拳石养菖蒲，小有仇池今见二。\n乃知仙境只人间，跬步不移千里至。\n向来封国在槐枝，我今此梦真相似。\n要知万事孰非梦，何物世间能久嗜。\n有人夜半欲移舟，读我此诗宁不愧。",
        "dynasty": "宋",
        "collection_info": null
    },
    {
        "title": "偶食鷄头有怀万元亨沈德远林子长横塘三主人  其一",
        "author": "虞俦",
        "content": "秋风一熟平湖芡，满市明珠如土贱。\n昔也兼名鸿鴈头，今兹始识胡孙面。\n应须我辈剩着语，会有后人来作传。\n横塘地主总好事，凌波不过空山嚥。",
        "dynasty": "宋",
        "collection_info": null
    },
    {
        "title": "偶食鷄头有怀万元亨沈德远林子长横塘三主人  其二",
        "author": "虞俦",
        "content": "年丰岂特菱莲芡，米价新来如许贱。\n不孤后稷由已思，谁作颜回忍饥面。\n清朝已拜富民侯，太史莫书循吏传。\n我今何事不归田，豆饭芋魁甘得嚥。",
        "dynasty": "宋",
        "collection_info": null
    },
    {
        "title": "和张簿南坡",
        "author": "虞俦",
        "content": "春风吹水生碧鳞，南坡花事日日新。\n水流花出人间去，应有桃源迷路人。\n四围山色染黛绿，夹道柳丝摇曲尘。\n碧桃和露真含笑，海棠过雨犹横陈。\n蜜脾未满蜂子闹，麦穗欲齐媒雉驯。\n满堂金玉空为尔，不博斑衣膝下春。\n我今家居奉慈母，长年直欲齐大椿。\n每当淑景恣游览，白藤肩舆敷锦茵。\n华髮映花更萧爽，朱颜得酒能精神。\n授柑政类潘骑省，举觞敢望周伯仁。\n仙家日月虽不老，人生行乐须及辰。\n张侯故是名家子，万里碧云看致身。\n朅来吾县鸾栖棘，少年得禄说及亲。\n洛滨侍从追前躅，喜君有此与我均。\n花间不用锦步障，鶑蝶近前君勿嗔。\n双缾姑饷千日寿，待戒园夫休厌频。",
        "dynasty": "宋",
        "collection_info": null
    },
    {
        "title": "和郁簿述怀古风",
        "author": "虞俦",
        "content": "莫笑当年韩与侯，钓鱼温水垂纤鈎。\n鸢肩自是腾上速，安用常何荐马周。\n先生直气摩星斗，肯来州县甘低头。\n莅官姑欲行所学，一猿未足胜众猴。\n平生一介重取与，邈视不义如云浮。\n同舍偿金初何有，从者窃屦还言否。\n古井新来亦波浪，夷途强指如山丘。\n毁言中人以疑似，心苟无瑕何足尤。\n虽然铄金忌众口，此语不妄闻诸邹。\n谁知三月未得禄，长饥日典鹔鹴裘。\n不作颜公乞米帖，吟诗肝肾愁镌锼。\n诗成险语破鬼胆，我惭属和真蛮讴。\n愿须暇日荐所有，君方有行宁少留。\n何妨暂驾扬州鹤，犹胜他人万斛舟。",
        "dynasty": "宋",
        "collection_info": null
    },
    {
        "title": "昨日于竹堂后开一径通南坡甚近从此便于往还遂成日涉之趣矣",
        "author": "虞俦",
        "content": "先生一室如悬罄，弹铗浩歌谁復听。\n篮舆每出欠仆夫，蹇馿试跨愁泥泞。\n南坡日涉恐负渠，寸步跻攀如折胫。\n偶向田头问小溪，何妨竹裏通幽径。\n杖藜从此便还往，出趁晨光归及暝。\n更遣苍头佩一壶，醉中却爱风吹醒。",
        "dynasty": "宋",
        "collection_info": null
    },
    {
        "title": "春蚕行",
        "author": "虞俦",
        "content": "今年桑叶贱如土，吴蚕戢戢多于鲁。\n叶底时闻健食声，树头飒飒初来雨。\n辛勤出火倏三眠，准拟收功千万缕。\n县官何忍为茧丝，女红切勿事纂组。\n愚儒请遗天下衣，各使苍生有环堵。\n天寒岁暮田舍翁，白髮霜风吹两股。",
        "dynasty": "宋",
        "collection_info": null
    },
    {
        "title": "林正甫举似所和双丫岩诗且索同赋",
        "author": "虞俦",
        "content": "君不见罗敷采桑城南路，不肯轻为使君妇。\n又不见银钗垂颈负薪归，四十未嫁夔州女。\n双丫何自老山中，当年岂羡西邻富。\n花前啼鸟春不知，水裏姮娥夜相顾。\n宁为山头望夫石，傥有飞鸿传尺素。\n莫学巫山十二峯，为云为雨朝还暮。\n老奴玉镜谁自料，阿娇金屋知何所。\n明珠节妇浪悲吟，罗袜洛神空有赋，蛾眉入宫须见妬。",
        "dynasty": "宋",
        "collection_info": null
    },
    {
        "title": "观园夫种菜",
        "author": "虞俦",
        "content": "町畦纷接壤，灌溉细穿渠。\n坐待佳蔬长，应须恶草除。\n向来师老圃，此去遂閒居。\n遶屋扶疎处，兼寻种树书。",
        "dynasty": "宋",
        "collection_info": null
    },
    {
        "title": "和林子长分赠丹桂韵",
        "author": "虞俦",
        "content": "月桂天应惜，溪堂人与清。\n五枝蒙折赠，双目喜增明。\n红药羞丹禁，彤霞避赤城。\n剩闻烧烛赏，有底置公荣。",
        "dynasty": "宋",
        "collection_info": null
    },
    {
        "title": "雨中偶成呈天任",
        "author": "虞俦",
        "content": "久雨苦不乐，吾庐亦未贫。\n十旬兼美醖，千亩长修筠。\n睡蝶频来梦，歌鶑皆恼人。\n得君新唱和，懒病起精神。",
        "dynasty": "宋",
        "collection_info": null
    },
    {
        "title": "秋晚矣菊犹未开小诗速之  其一",
        "author": "虞俦",
        "content": "问讯东篱菊，如今开未开。\n不应辜酒伴，宁是欠诗催。\n屈指秋将尽，关心日几回。\n霜风不相借，何意尚徘徊。",
        "dynasty": "宋",
        "collection_info": null
    },
    {
        "title": "秋晚矣菊犹未开小诗速之  其二",
        "author": "虞俦",
        "content": "酒为多多办，花须早早开。\n已愆重九约，犹待两番催。\n明日还何益，西风定肯回。\n游言空自解，蜂蝶笑徘徊。",
        "dynasty": "宋",
        "collection_info": null
    },
    {
        "title": "再促花",
        "author": "虞俦",
        "content": "珍重栽培意，商量仔细开。\n花心终有待，诗句漫劳催。\n莫恨三秋去，须教一笑回。\n但储千斛酒，端的奉徘徊。",
        "dynasty": "宋",
        "collection_info": null
    },
    {
        "title": "数诗煎迫太甚再为花下一转语",
        "author": "虞俦",
        "content": "蝶自无心懒，花应有意开。\n含香特珍宠，顾影尚低回。\n毕竟风流在，从渠火急催。\n浮华不相待，庄重政徘徊。",
        "dynasty": "宋",
        "collection_info": null
    },
    {
        "title": "喜花开",
        "author": "虞俦",
        "content": "落木惊秋晚，黄花彻夜开。\n便教双蝶舞，宁是万牛回。\n有酒须频举，将诗莫浪催。\n渊明千古意，为汝转徘徊。",
        "dynasty": "宋",
        "collection_info": null
    },
    {
        "title": "诸公和诗而菊开主簿沃同年乃有褒拂之语用韵谢之",
        "author": "虞俦",
        "content": "怪底花心转，知从笔力回。\n不嫌嘲我廋，良是为君开。\n白雪词何有，黄鷄曲漫催。\n待牵重九兴，篱下醉徘徊。",
        "dynasty": "宋",
        "collection_info": null
    },
    {
        "title": "比收张伯子尚书书报诸公有相招意因赋拙句  其一",
        "author": "虞俦",
        "content": "入台羞结舌，去国坐婴鳞。\n东道今行李，南宫乃故人。\n寒温烦见问，书札不辞频。\n向日区区意，还曾扣大钧。",
        "dynasty": "宋",
        "collection_info": null
    },
    {
        "title": "比收张伯子尚书书报诸公有相招意因赋拙句  其二",
        "author": "虞俦",
        "content": "与物初无竞，何人苦见衔。\n冯唐虽白首，商皓岂空函。\n乌鹊新传喜，青蝇渐息谗。\n鸳鸿满台阁，祇合理归帆。",
        "dynasty": "宋",
        "collection_info": null
    },
    {
        "title": "比收张伯子尚书书报诸公有相招意因赋拙句  其三",
        "author": "虞俦",
        "content": "天上张公子，殷勤忽枉书。\n几年怜潦倒，今日遂吹嘘。\n贡喜惭何暮，冯招恐不虚。\n吾生真有命，造物合何如。",
        "dynasty": "宋",
        "collection_info": null
    },
    {
        "title": "韩知府挽诗二首  其一",
        "author": "虞俦",
        "content": "宦路云霄近，乡评月旦贤。\n不惟同里巷，曾是接官联。\n西浙劳裨赞，东淮适后先。\n向来吹送意，岂料隔重泉。",
        "dynasty": "宋",
        "collection_info": null
    },
    {
        "title": "韩知府挽诗二首  其二",
        "author": "虞俦",
        "content": "方美朱轮贵，俄惊丹旐新。\n凤毛看二子，鹤髮慰偏亲。\n甲第归无日，名园迹已陈。\n风流山下路，楚挽倍伤神。",
        "dynasty": "宋",
        "collection_info": null
    },
    {
        "title": "林子中知府挽诗  其一",
        "author": "虞俦",
        "content": "彩棒初行志，华途蚤策勋。\n旋闻鳬舄召，径有虎符分。\n嘆息谁为党，推求误到君。\n天公还愦愦，玉石竟俱焚。",
        "dynasty": "宋",
        "collection_info": null
    },
    {
        "title": "林子中知府挽诗  其二",
        "author": "虞俦",
        "content": "畴昔因难弟，夤缘幸识君。\n宦途俱别日，苕水再披云。\n劳苦惊多病，悲凉惜离羣。\n斗金峯下路，铎挽不堪闻。",
        "dynasty": "宋",
        "collection_info": null
    },
    {
        "title": "李参政挽诗  其一",
        "author": "虞俦",
        "content": "望重三朝旧，年过八秩希。\n股肱康帝室，羽翼傅储闱。\n北阙恩虽厚，东山愿岂违。\n苍生犹有恨，不见衮衣归。",
        "dynasty": "宋",
        "collection_info": null
    },
    {
        "title": "李参政挽诗  其二",
        "author": "虞俦",
        "content": "廊庙推良弼，屏藩纪吏师。\n三孤崇恤典，公座有佳儿。\n风节萧长倩，诗篇杜拾遗。\n倏骑箕尾去，名共列星垂。",
        "dynasty": "宋",
        "collection_info": null
    },
    {
        "title": "李参政挽诗  其三",
        "author": "虞俦",
        "content": "末路怀前辈，分符记旧临。\n吴兴惭薤本，宝婺仰棠阴。\n骥子尝倾盖，龙门亦整襟。\n无繇陪执绋，楚挽寄哀音。",
        "dynasty": "宋",
        "collection_info": null
    },
    {
        "title": "参议余公挽诗  其一",
        "author": "虞俦",
        "content": "惨澹门阑色，凄凉月旦评。\n居官皆可纪，当路竞知名。\n香火祠庭老，锱铢郡绂轻。\n弹冠公自懒，相国讵忘情。",
        "dynasty": "宋",
        "collection_info": null
    },
    {
        "title": "参议余公挽诗  其二",
        "author": "虞俦",
        "content": "假荫非公志，书生若命何。\n高才宁汩没，荣路故蹉跎。\n仲子能传业，词场遂决科。\n暮年方慰意，乐极又悲歌。",
        "dynasty": "宋",
        "collection_info": null
    },
    {
        "title": "和姜总管归途",
        "author": "虞俦",
        "content": "城郭迎车骑，溪山展画图。\n归鸦翻落叶，宿雁集寒芜。\n酒裏倾肝胆，吟边识步趋。\n佳人来底暮，心傒碧云苏。",
        "dynasty": "宋",
        "collection_info": null
    },
    {
        "title": "元日小室独坐情思不怡",
        "author": "虞俦",
        "content": "坐久无人问，愁多莫我娱。\n颇知新岁好，却讶五行孤。\n书乱尘凝案，灰寒雪拥炉。\n可能无斗酒，墙外杂歌呼。",
        "dynasty": "宋",
        "collection_info": null
    },
    {
        "title": "故奚公学长挽诗",
        "author": "虞俦",
        "content": "诗酒平生兴，人琴毕竟空。\n儒冠成晚岁，尺牍到诸公。\n忽嘆羣无鹤，谁留目送鸿。\n竹林家世事，清节见君同。",
        "dynasty": "宋",
        "collection_info": null
    },
    {
        "title": "中书黄舍人父总干挽诗  其一",
        "author": "虞俦",
        "content": "孝子推慈父，明君有直臣。\n岂惟成羽翼，况復掌丝纶。\n想像成斋旧，昭回宸翰新。\n固应方寸地，种德玉堂人。",
        "dynasty": "宋",
        "collection_info": null
    },
    {
        "title": "中书黄舍人父总干挽诗  其二",
        "author": "虞俦",
        "content": "有子能传业，黄金笑满籯。\n去华虽不第，谷口岂其卿。\n四海知名姓，诸儒仗老成。\n平生郭有道，真不媿碑铭。",
        "dynasty": "宋",
        "collection_info": null
    },
    {
        "title": "挽余丞相  其一",
        "author": "虞俦",
        "content": "淑气含公鼎，明时预政机。\n仲山维补衮，文子不胜衣。\n南国恩偏厚，东山志偶违。\n一为天下恸，无以我公归。",
        "dynasty": "宋",
        "collection_info": null
    },
    {
        "title": "挽余丞相  其二",
        "author": "虞俦",
        "content": "暑路驱红旆，天书趣紫泥。\n长沙元忌鵩，太岁又逢鷄。\n挽铎春风咽，铭旌夕照低。\n冠车纷会葬，桃李自成蹊。",
        "dynasty": "宋",
        "collection_info": null
    },
    {
        "title": "宝阁尚书凌公挽诗  其一",
        "author": "虞俦",
        "content": "新学轻余子，忠怀策万言。\n治安犹涕泣，师友故渊源。\n日曳尚书履，风生刺史轓。\n汉庭谁第一，殊未逊公孙。",
        "dynasty": "宋",
        "collection_info": null
    },
    {
        "title": "宝阁尚书凌公挽诗  其二",
        "author": "虞俦",
        "content": "未识嵇中散，今无元鲁山。\n宦游真恨晚，逸驾竟难攀。\n阅月推评旦，闻风尚起顽。\n九原那可作，苍弁亦推颜。",
        "dynasty": "宋",
        "collection_info": null
    },
    {
        "title": "缪夫人挽诗",
        "author": "虞俦",
        "content": "黯淡金花诰，凄凉柏叶觞。\n开屏惨佳婿，扇枕念诸郎。\n家事千奴橘，僊游一梦粱。\n了知元不朽，千载有铭章。",
        "dynasty": "宋",
        "collection_info": null
    },
    {
        "title": "万侍郎母夫人挽诗",
        "author": "虞俦",
        "content": "闺壸高风在，乡闾美事传。\n宁须伯仁长，更觉寿昌贤。\n禄养酬初志，恩封慰暮年。\n侍郎官已贵，遽返阆昆僊。",
        "dynasty": "宋",
        "collection_info": null
    },
    {
        "title": "汉老弟去秋留别有明年桃李月春入马蹄轻之句今其时也因次韵招之",
        "author": "虞俦",
        "content": "晤言堪慰意，别语最关情。\n老我春还暮，思君月共明。\n丁宁期后会，容易即前程。\n命驾何妨再，闻知四体轻。",
        "dynasty": "宋",
        "collection_info": null
    },
    {
        "title": "奚通直挽诗",
        "author": "虞俦",
        "content": "自昔高阳里，尝推月旦评。\n华簪先德齿，朱绂羡恩荣。\n奴岂谋千树，金方笑满籯。\n有孙看鼎贵，钟庆验佳城。",
        "dynasty": "宋",
        "collection_info": null
    },
    {
        "title": "元衍曹居士挽诗  其一",
        "author": "虞俦",
        "content": "与物初无竞，安居不用名。\n平生惟下泽，月旦有南评。\n岁月惊飘忽，乡闾失老成。\n联翩先友记，百代许同声。",
        "dynasty": "宋",
        "collection_info": null
    },
    {
        "title": "元衍曹居士挽诗  其二",
        "author": "虞俦",
        "content": "先君无恙日，居士得游从。\n酒醆花前月，茶瓯石上松。\n有时连款段，胜槩每从容。\n指点佳城处，相闻道院钟。",
        "dynasty": "宋",
        "collection_info": null
    },
    {
        "title": "故安国夫人挽诗  其一",
        "author": "虞俦",
        "content": "雅趣工书画，高怀陋鼎钟。\n家声推两大，壸范见三从。\n贤得鲁侯配，荣开安国封。\n平生耽静胜，宸翰焕鸾龙。",
        "dynasty": "宋",
        "collection_info": null
    },
    {
        "title": "故安国夫人挽诗  其二",
        "author": "虞俦",
        "content": "阀阅联蝉冕，台郎有凤毛。\n美形彤管旧，节视柏舟高。\n南涧夫人藻，西池阿母桃。\n哀荣生死是，诏墨看重褒。",
        "dynasty": "宋",
        "collection_info": null
    },
    {
        "title": "堂前东偏松棚清荫可爱为赋五言八句",
        "author": "虞俦",
        "content": "问讯苍官旧，掀髯肯见临。\n笑谈驱酷暑，朝夕托清阴。\n便引夷风至，宁容盾日侵。\n北窗高卧处，靖节是知音。",
        "dynasty": "宋",
        "collection_info": null
    },
    {
        "title": "再寄广文俞同年",
        "author": "虞俦",
        "content": "有客传新句，呼儿整旧书。\n劳生徒扰扰，不动只如如。\n病疟犹怜我，流行也到渠。\n平生真莫逆，裹饭肯踌蹰。",
        "dynasty": "宋",
        "collection_info": null
    },
    {
        "title": "无眠",
        "author": "虞俦",
        "content": "丙夜不成寐，可知心念家。\n人情风上草，身世眼中沙。\n宿鸟司更漏，黄蜂集晚衙。\n了忘官府事，高枕是生涯。",
        "dynasty": "宋",
        "collection_info": null
    },
    {
        "title": "脚婆子  其一",
        "author": "虞俦",
        "content": "百沸催汤沃，孤灯迫睡昏。\n復皤余豕涨，足蹜但鸱蹲。\n一衲包缠密，重衾底裏温。\n穷冬为老伴，永夜得深论。",
        "dynasty": "宋",
        "collection_info": null
    },
    {
        "title": "脚婆子  其二",
        "author": "虞俦",
        "content": "着瓦霜威重，侵窗月色昏。\n相依纸帐梦，犹胜火炉蹲。\n伸脚三更稳，回头一笑温。\n温柔非老事，付与少年论。",
        "dynasty": "宋",
        "collection_info": null
    },
    {
        "title": "官况  其一",
        "author": "虞俦",
        "content": "流落经年别，平安只信通。\n宦情元自薄，春色为谁浓。\n抚字愁眉上，青红醉眼中。\n着诗无好语，还往负筠筒。",
        "dynasty": "宋",
        "collection_info": null
    },
    {
        "title": "官况  其二",
        "author": "虞俦",
        "content": "触手逢人怒，低头与俗同。\n一惭那可忍，百巧固应穷。\n酒有兼旬绿，花无百日红。\n悲欢真破甑，堕地併成空。",
        "dynasty": "宋",
        "collection_info": null
    },
    {
        "title": "早上过溪报谒林子长承约客回途作  其一",
        "author": "虞俦",
        "content": "臭味还吾辈，炎凉笑若曹。\n相逢倾盖旧，可但泛舟劳。\n夜雨湖山好，西风鼓角豪。\n主人宁避客，祇觉杜门高。",
        "dynasty": "宋",
        "collection_info": null
    },
    {
        "title": "早上过溪报谒林子长承约客回途作  其二",
        "author": "虞俦",
        "content": "画诺何如瑨，歌呼敢效曹。\n一饥才免死，千虑亦忘劳。\n酒裏愁先醉，吟边句未豪。\n菟裘吾欲老，不是故为高。",
        "dynasty": "宋",
        "collection_info": null
    },
    {
        "title": "早上过溪报谒林子长承约客回途作  其三",
        "author": "虞俦",
        "content": "伏日当休沐，顽躯困坐曹。\n骤然秋雨至，一洗夏畦劳。\n怀祖何须怒，刘伶亦未豪。\n北窗陶靖节，千载只渠高。",
        "dynasty": "宋",
        "collection_info": null
    },
    {
        "title": "久不得广文俞同年书颇闻病疟小诗往问讯",
        "author": "虞俦",
        "content": "问讯俞夫子，兼旬不寄书。\n官居还独冷，体力復何如。\n药石宁须尔，炎凉一任渠。\n诗能驱疟鬼，下笔莫踌蹰。",
        "dynasty": "宋",
        "collection_info": null
    },
    {
        "title": "六月请俸张簿摄邑止支其半因却还之",
        "author": "虞俦",
        "content": "閒居须薄俸，未足保妻孥。\n州县真徒尔，儿曹敢料吾。\n挥金怜橐在，储粟笑缾无。\n敝褐犹堪典，新凉要一壶。",
        "dynasty": "宋",
        "collection_info": null
    },
    {
        "title": "十月到南坡",
        "author": "虞俦",
        "content": "触眼嗟黄落，凭高接翠微。\n幽禽私自语，寒蝶晚相依。\n醉熟风吹帽，愁生带减围。\n功名竟何许，尊酒莫相违。",
        "dynasty": "宋",
        "collection_info": null
    },
    {
        "title": "将至天目登高岭",
        "author": "虞俦",
        "content": "天近初凝目，云横便蹑梯。\n前瞻千嶂列，回首一川低。\n雨过黄梅尽，风来翠剡齐。\n灵源穷不到，晴昼挂虹霓。",
        "dynasty": "宋",
        "collection_info": null
    },
    {
        "title": "将至富阳",
        "author": "虞俦",
        "content": "宦路初无定，吾行有底忙。\n江清鱼不聚，天远鴈南翔。\n整棹须平进，回澜亦太狂。\n平生湖海意，何梦到凝香。",
        "dynasty": "宋",
        "collection_info": null
    },
    {
        "title": "和潘簿旅怀",
        "author": "虞俦",
        "content": "朔风动关塞，羁人先自知。\n忘情须我辈，了事岂儿痴。\n鴈信凭谁寄，蛩吟暗自悲。\n遣排消底物，不饮復何为。",
        "dynasty": "宋",
        "collection_info": null
    },
    {
        "title": "韩知閤挽诗  其一",
        "author": "虞俦",
        "content": "一品真王裔，先朝长主孙。\n华途声烈在，上閤典刑存。\n闾里羣知敬，朝廷愈觉尊。\n天胡啬之寿，莫返九原魂。",
        "dynasty": "宋",
        "collection_info": null
    },
    {
        "title": "韩知閤挽诗  其二",
        "author": "虞俦",
        "content": "容色虽严重，襟怀实坦夷。\n功名期自奋，趋向肯随进。\n翻念悬车乐，俄成易箦悲。\n扁舟苕霅上，此意几人知。",
        "dynasty": "宋",
        "collection_info": null
    },
    {
        "title": "程待制挽诗  其一",
        "author": "虞俦",
        "content": "科第联三世，声名动九垓。\n激昂存壮志，盘错见奇才。\n往者分边阃，胡然避宪台。\n教忠知有待，余庆接三台。",
        "dynasty": "宋",
        "collection_info": null
    },
    {
        "title": "程待制挽诗  其二",
        "author": "虞俦",
        "content": "有子岩廊贵，知公衣钵传。\n内祠初趣召，次对暂迴旋。\n偕老莱衣喜，虚怀帝席前。\n恩荣方沓至，遽返九华僊。",
        "dynasty": "宋",
        "collection_info": null
    },
    {
        "title": "挽吴公祥承事诗  其一",
        "author": "虞俦",
        "content": "故国衣冠后，传家礼法尊。\n击鲜更下舍，容驷闶高门。\n河润金挥橐，风流酒满罇。\n平生阴德事，五世眼中孙。",
        "dynasty": "宋",
        "collection_info": null
    },
    {
        "title": "挽吴公祥承事诗  其二",
        "author": "虞俦",
        "content": "昔过高阳里，尝登通德门。\n敢违乡党敬，尚想典刑存。\n乔木萦心曲，空花浥泪痕。\n定应归凈土，何必赋招魂。",
        "dynasty": "宋",
        "collection_info": null
    },
    {
        "title": "挽承事汤公诗",
        "author": "虞俦",
        "content": "屋底千金润，尊前一笑真。\n名蓝寻入社，家事岂关身。\n丈室空天女，凌波悼洛神。\n鹿门携手后，还有姓庞人。",
        "dynasty": "宋",
        "collection_info": null
    },
    {
        "title": "挽范承事诗",
        "author": "虞俦",
        "content": "贝叶神怡处，南柯梦觉时。\n月评依旧好，露挽不堪悲。\n分米谁怀惠，兼金肯拾遗。\n绀莲华发后，见佛想舒眉。",
        "dynasty": "宋",
        "collection_info": null
    },
    {
        "title": "挽奚公彦章承奉诗  其一",
        "author": "虞俦",
        "content": "上国曾倾盖，文闱昔盍簪。\n科名终在子，章服果何心。\n朝露悲蒿里，遗风上竹林。\n人琴俱不见，哀挽为沾襟。",
        "dynasty": "宋",
        "collection_info": null
    },
    {
        "title": "挽奚公彦章承奉诗  其二",
        "author": "虞俦",
        "content": "已识嵇中散，谁惭王浚冲。\n鸿飞嗟目断，鹤化骇羣空。\n懒作金门客，宁为铁面翁。\n后园花木在，回首又春风。",
        "dynasty": "宋",
        "collection_info": null
    },
    {
        "title": "挽都运徽猷陈君诗  其一",
        "author": "虞俦",
        "content": "煮海摅忠论，潢池詟武威。\n分符留惠爱，持节借光辉。\n阀阅伊谁似，功名与愿违。\n未前宣室问，遽作九原归。",
        "dynasty": "宋",
        "collection_info": null
    },
    {
        "title": "挽都运徽猷陈君诗  其二",
        "author": "虞俦",
        "content": "玉节稽严召，琳宫暂列僊。\n月华方喜见，薤露忽悲缠。\n回首长安日，伤心蜀道天。\n初无封禅议，遗藁总堪传。",
        "dynasty": "宋",
        "collection_info": null
    },
    {
        "title": "途中得姜总管诗因和韵",
        "author": "虞俦",
        "content": "相知何必旧，我辈正钟情。\n老去难为别，诗来愈觉清。\n舟虚和雪载，水浅过滩平。\n一路俱佳境，收归五字城。",
        "dynasty": "宋",
        "collection_info": null
    },
    {
        "title": "宋宰不赴王倅招有诗次韵  其一",
        "author": "虞俦",
        "content": "冷宦门罗雀，高轩间不过。\n似闻諠棰楚，莫恨笑弦歌。\n会意庭前柏，输香水面荷。\n道人观物妙，宴坐养天和。",
        "dynasty": "宋",
        "collection_info": null
    },
    {
        "title": "宋宰不赴王倅招有诗次韵  其二",
        "author": "虞俦",
        "content": "风号天籁怒，雷引雨声长。\n但喜书帷润，那知酒斚凉。\n夜光宜月露，霁色醒松篁。\n通介从流俗，徐公自有常。",
        "dynasty": "宋",
        "collection_info": null
    },
    {
        "title": "触事  其一",
        "author": "虞俦",
        "content": "制锦无工拙，迷途有是非。\n承符何所恃，投檄会须归。\n未饱豺狼欲，宁论鴈鹜肥。\n归来羞碌碌，老去与心违。",
        "dynasty": "宋",
        "collection_info": null
    },
    {
        "title": "触事  其二",
        "author": "虞俦",
        "content": "绿匣何烦至，黄衣尚有云。\n催科宁是拙，稼穑亦良勤。\n当念沟中瘠，难专柱后文。\n谁令公喜怒，鴈鹜政纷纷。",
        "dynasty": "宋",
        "collection_info": null
    },
    {
        "title": "欧公诗有云俸优食饱力不用官閒日永睡莫兴因广之",
        "author": "虞俦",
        "content": "日长官事少，食饱俸钱优。\n宴坐香凝篆，欲眠书枕头。\n莫知斯我贵，此外更何求。\n毕竟归田是，他乡莫久留。",
        "dynasty": "宋",
        "collection_info": null
    },
    {
        "title": "偶成二诗  其一",
        "author": "虞俦",
        "content": "閒处田园好，愁边岁月催。\n事多违壮志，吾亦愧无材。\n有底金千锊，无何酒一杯。\n漫凭诗遣兴，情至却生哀。",
        "dynasty": "宋",
        "collection_info": null
    },
    {
        "title": "偶成二诗  其二",
        "author": "虞俦",
        "content": "今夕知何夕，吾年且暮年。\n劳生斫桂斧，游宦逆风船。\n幸不愁婚嫁，何须问计然。\n男儿有门户，温饱故随缘。",
        "dynasty": "宋",
        "collection_info": null
    },
    {
        "title": "偶和万舍人中秋有月无客有酒无殽韵",
        "author": "虞俦",
        "content": "积阴成久雨，浃日掩三辰。\n吏已疲祈祷，天方杀怒嗔。\n但愁云似墨，那顾月如银。\n辜负中秋约，姮娥莫妬人。",
        "dynasty": "宋",
        "collection_info": null
    },
    {
        "title": "即事  其一",
        "author": "虞俦",
        "content": "天末孤鸿远，园荒一径深。\n畦蔬供小摘，家酿慰孤斟。\n斋日浑无事，春天故作阴。\n浚池兼插柳，取次见吾心。",
        "dynasty": "宋",
        "collection_info": null
    },
    {
        "title": "即事  其二",
        "author": "虞俦",
        "content": "问讯鶑犹懒，寻芳花较迟。\n忽惊雷送雨，渐喜水平池。\n窃禄惭无补，归耕未有期。\n春工谁道巧，不染鬓成丝。",
        "dynasty": "宋",
        "collection_info": null
    },
    {
        "title": "即事  其三",
        "author": "虞俦",
        "content": "已是春光晚，那堪雨气昏。\n数茎惊白髮，万感集清樽。\n才力须时展，功名有命存。\n眼前何足校，一笑任干坤。",
        "dynasty": "宋",
        "collection_info": null
    },
    {
        "title": "即事  其四",
        "author": "虞俦",
        "content": "酷吏人同疾，流民天亦怜。\n麦登收两倍，蚕好得三眠。\n况是宽征赋，那忧有俗缘。\n眼前百事好，买酒答丰年。",
        "dynasty": "宋",
        "collection_info": null
    },
    {
        "title": "舟中",
        "author": "虞俦",
        "content": "寒日移阴短，清溪放溜迟。\n归田真晚矣，泛宅欲何之。\n鸿送天边目，山横雪后眉。\n诗中无限兴，一一报公知。",
        "dynasty": "宋",
        "collection_info": null
    },
    {
        "title": "舟中睡起",
        "author": "虞俦",
        "content": "望外星占婺，年余水记苕。\n去思谁结恋，来暮岂闻谣。\n季布从渠毁，冯唐莫我招。\n舟中无一事，睡足有今朝。",
        "dynasty": "宋",
        "collection_info": null
    },
    {
        "title": "和陈德章春日送客  其一",
        "author": "虞俦",
        "content": "年华看鬓上，春事转头中。\n羯鼓催花雨，虹桥送客风。\n未须愁酒债，政復坐诗穷。\n谁识挥絃意，寥寥寄远鸿。",
        "dynasty": "宋",
        "collection_info": null
    },
    {
        "title": "和陈德章春日送客  其二",
        "author": "虞俦",
        "content": "花柳无多事，阴晴不必天。\n急舂村外雨，并舍晚来烟。\n白堕先春手，红粧最妙年。\n庞翁虽不出，门巷得相连。",
        "dynasty": "宋",
        "collection_info": null
    },
    {
        "title": "和陈德章春日送客  其三",
        "author": "虞俦",
        "content": "胜事壶觞裏，韶华杖履中。\n歌情千里月，花信几番风。\n取友须三益，论文笑五穷。\n含含歌麦秀，庑下老梁鸿。",
        "dynasty": "宋",
        "collection_info": null
    },
    {
        "title": "和陈德章春日送客  其四",
        "author": "虞俦",
        "content": "岁月斜川路，风流杜曲天。\n过墙红杏雨，低户绿杨烟。\n鸿鹄今千里，鶑花又一年。\n阳春惭属和，五字得珠连。",
        "dynasty": "宋",
        "collection_info": null
    },
    {
        "title": "舟中冬至",
        "author": "虞俦",
        "content": "阴阳消长际，新旧送迎中。\n异县他乡泊，天时人事同。\n世方期道泰，我岂坐途穷。\n儿女番为寿，衰颜借酒红。",
        "dynasty": "宋",
        "collection_info": null
    },
    {
        "title": "和林卿盘隠诗  其一",
        "author": "虞俦",
        "content": "溪山千里胜，花木四时春。\n家酿新来熟，园收旧不贫。\n上都无阙事，空谷有佳人。\n天下滔滔者，谁能此问津。\n般礴五千卷，辛勤四十春。\n向来忧国意，肯顾在家贫。\n丘壑宁违性，功名恐悞人。\n似闻归赋后，喜气日津津。",
        "dynasty": "宋",
        "collection_info": null
    },
    {
        "title": "和林卿盘隠诗  其二",
        "author": "虞俦",
        "content": "倘佯三径裏，陶冶一家春。\n笔下文为富，胸中道不贫。\n穷通知有命，行止信非人。\n第恐归田计，翻成要路津。",
        "dynasty": "宋",
        "collection_info": null
    },
    {
        "title": "和沈祭酒韵",
        "author": "虞俦",
        "content": "诗思花前发，春光眼底来。\n一区聊自适，三径为谁开。\n圣主方求旧，清时况急才。\n凤池波自暖，鸥鹭勿多猜。",
        "dynasty": "宋",
        "collection_info": null
    },
    {
        "title": "和劝农诗  其一",
        "author": "虞俦",
        "content": "世故偶夷险，吾行无介通。\n谁为青眼旧，人想翠眉浓。\n风雨花时过，溪山酒圣中。\n何时莲荡裏，共把碧弯筒。",
        "dynasty": "宋",
        "collection_info": null
    },
    {
        "title": "和劝农诗  其二",
        "author": "虞俦",
        "content": "节物常流转，人情作异同。\n颇期千载后，宁忍一朝穷。\n隔叶饶晴咔，游丝罥堕红。\n老春何足恨，结习本来空。",
        "dynasty": "宋",
        "collection_info": null
    },
    {
        "title": "罢郡游何山",
        "author": "虞俦",
        "content": "寻山多胜概，辍棹偶留连。\n南浦浑无绪，东风忽放颠。\n蹊成桃李退，人去蝶蜂喧。\n气味余禅榻，煎茶竹裏烟。",
        "dynasty": "宋",
        "collection_info": null
    },
    {
        "title": "赋芍药",
        "author": "虞俦",
        "content": "纷纷时世粧，争欲媚韶光。\n正值三春暮，能教一国狂。\n妖娆欺酒圣，豪丽僣花王。\n不料东风恶，飘零亦太忙。",
        "dynasty": "宋",
        "collection_info": null
    },
    {
        "title": "晚花",
        "author": "虞俦",
        "content": "花开春已去，春在此中藏。\n可恨芳菲晚，翻令气味长。\n繁阴供翠幄，轻暑绚红粧。\n莫起后时嘆，时来未遽央。",
        "dynasty": "宋",
        "collection_info": null
    },
    {
        "title": "往瓜洲护使客回程",
        "author": "虞俦",
        "content": "北使朝京阙，东淮领计台。\n舟师虽夙戒，顿食更频催。\n州县愁劳费，风霜困往来。\n和盟终不赞，旧好政无猜。",
        "dynasty": "宋",
        "collection_info": null
    },
    {
        "title": "新晴",
        "author": "虞俦",
        "content": "凹沼几平岸，晴云故出溪。\n已添新绿润，尚有暗芳栖。\n风雨将春去，樽罍欠日携。\n归田吾未果，愧尔杜鹃啼。",
        "dynasty": "宋",
        "collection_info": null
    },
    {
        "title": "秋雨",
        "author": "虞俦",
        "content": "阴风搅林壑，骤雨倒江湖。\n白日不觉没，繁云何处无。\n楼吟凉笔砚，溪梦乱菰蒲。\n闻说京华甚，污泥入敝庐。",
        "dynasty": "宋",
        "collection_info": null
    },
    {
        "title": "喜雨",
        "author": "虞俦",
        "content": "云酿南山雨，风勾北牖凉。\n绿蒲澄水石，丹藕浄池塘。\n冷客频牵兴，炎官罢斗强。\n无波真古井，此味淡中长。",
        "dynasty": "宋",
        "collection_info": null
    },
    {
        "title": "和鲍倅首夏闻鶑",
        "author": "虞俦",
        "content": "芳草池塘晚，垂杨院宇清。\n梦回初恨蝶，春去懒闻鶑。\n翠幄何须恋，金丸恐见惊。\n一枝栖更稳，好去凤凰城。",
        "dynasty": "宋",
        "collection_info": null
    },
    {
        "title": "道场山劝农",
        "author": "虞俦",
        "content": "粤在千峯顶，重来二月天。\n雨红晴尚湿，波碧远相连。\n旌旆行云裏，楼台落照边。\n一犁农事起，胡不早归田。",
        "dynasty": "宋",
        "collection_info": null
    },
    {
        "title": "劝农  其一",
        "author": "虞俦",
        "content": "郊原春已半，沟洫水先通。\n劝相宁文具，归耕亦兴浓。\n一犁新雨后，小队乱山中。\n粗识斯民意，何须教缿筒。",
        "dynasty": "宋",
        "collection_info": null
    },
    {
        "title": "劝农  其二",
        "author": "虞俦",
        "content": "惭愧荒三径，羁栖漫一同。\n青春非老事，白眼有途穷。\n柳暗鸦藏绿，花飘燕蹴红。\n平生孔北海，未放酒樽空。",
        "dynasty": "宋",
        "collection_info": null
    },
    {
        "title": "喜雨",
        "author": "虞俦",
        "content": "云气翻车盖，天河注瓦沟。\n滂沱三日雨，登济一年秋。\n旱火扫无迹，狂雷怒不收。\n腐儒营一饱，卒岁恐优游。",
        "dynasty": "宋",
        "collection_info": null
    },
    {
        "title": "初夏凹沼独坐",
        "author": "虞俦",
        "content": "芳草沿堤长，圆荷出水迟。\n倚栏风醒酒，岸帻雨催诗。\n鸂鶒巢安在，仙鳬舄讵期。\n游鱼知我意，吹沫弄清漪。",
        "dynasty": "宋",
        "collection_info": null
    },
    {
        "title": "县中迎石金山甘灵大士就放生池祈雨早上偕簿尉往炷香  其一",
        "author": "虞俦",
        "content": "甘雨祈三日，香云捧一龛。\n依归甘露灭，珍重蔚头蓝。\n官事何当了，枯禅且罢参。\n莲花初出水，朝日借红酣。",
        "dynasty": "宋",
        "collection_info": null
    },
    {
        "title": "县中迎石金山甘灵大士就放生池祈雨早上偕簿尉往炷香  其二",
        "author": "虞俦",
        "content": "夜起占星毕，朝趋礼佛龛。\n拥桥莲坠粉，萦沼水揉蓝。\n屏翳何须靳，登伽不受参。\n悬知天欲雨，蚁战已酣酣。",
        "dynasty": "宋",
        "collection_info": null
    },
    {
        "title": "再用韵谢王簿来诗褒借过当之意  其一",
        "author": "虞俦",
        "content": "黄奶朝千卷，书灯夜一龛。\n玄文今尚白，袍色故应蓝。\n簿领聊尔耳，朝班行矣参。\n惊雷虽破柱，午寝不妨酣。",
        "dynasty": "宋",
        "collection_info": null
    },
    {
        "title": "再用韵谢王簿来诗褒借过当之意  其二",
        "author": "虞俦",
        "content": "旱魃争攘袂，羣龙仅守龛。\n云峯疑燎火，天色转澄蓝。\n甘露元同注，丛林莫遍参。\n新来焦渴甚，无梦到沉酣。",
        "dynasty": "宋",
        "collection_info": null
    },
    {
        "title": "过登源英济庙祈雨",
        "author": "虞俦",
        "content": "古庙出灵响，吾侪非过求。\n山田虽欠雨，陂水尚通沟。\n出郭渐无日，祈年望有秋。\n豚蹄真狭甚，明信或堪羞。",
        "dynasty": "宋",
        "collection_info": null
    },
    {
        "title": "青山买舟",
        "author": "虞俦",
        "content": "落日千乌外，青山一望中。\n买舟羣仆喜，兀坐与谁同。\n旅店孤烟起，田家曲港通。\n鸥盟暂时乞，又踏软尘红。",
        "dynasty": "宋",
        "collection_info": null
    },
    {
        "title": "喜雨",
        "author": "虞俦",
        "content": "雨脚初鸣屋，风头忽转廊。\n余凉生簟枕，好梦到池塘。\n黄奶真三窟，青奴得两忘。\n功名休恨晚，身世一藤床。",
        "dynasty": "宋",
        "collection_info": null
    },
    {
        "title": "七月初得雨后大有秋意",
        "author": "虞俦",
        "content": "好雨真无价，炎天不易求。\n十全成稔岁，一上作凉秋。\n吏逭陂塘责，民宽沟壑忧。\n催科无奈拙，此去恐优游。",
        "dynasty": "宋",
        "collection_info": null
    },
    {
        "title": "除夜书怀",
        "author": "虞俦",
        "content": "吴楚乡风异，悲欢物态多。\n岁华惊晚暮，吾道恐蹉跎。\n莫唱黄鷄曲，宁为白石歌。\n明年六十一，不醉待如何。",
        "dynasty": "宋",
        "collection_info": null
    },
    {
        "title": "叶大猷挽诗  其一",
        "author": "虞俦",
        "content": "月旦评犹在，题舆事已非。\n田园宁作计，鸥鹭本忘机。\n此地期相款，终天愿忽违。\n西风送丹旐，老泪不禁挥。",
        "dynasty": "宋",
        "collection_info": null
    },
    {
        "title": "叶大猷挽诗  其二",
        "author": "虞俦",
        "content": "非意俱飘瓦，高怀只杜门。\n谁云九地底，犹抱十年冤。\n未尽沧浪兴，难招楚些魂。\n伤心追往事，愁极却无言。",
        "dynasty": "宋",
        "collection_info": null
    },
    {
        "title": "淮西赵漕子固挽诗  其一",
        "author": "虞俦",
        "content": "疏抗廷臣右，经传弟子行。\n江淮归德政，蛮貊诵文章。\n世路风波恶，仙家日月长。\n西林曾有约，楚挽莫凄凉。",
        "dynasty": "宋",
        "collection_info": null
    },
    {
        "title": "淮西赵漕子固挽诗  其二",
        "author": "虞俦",
        "content": "西帅予曾忝，无何马首东。\n计台初不远，交篆竟成空。\n夜壑移舟半，淮山落木中。\n堂堂宁復见，丹旐猎霜风。",
        "dynasty": "宋",
        "collection_info": null
    },
    {
        "title": "杨伯贤挽诗",
        "author": "虞俦",
        "content": "月记乡评好，年推辈行尊。\n巨山曾入梦，楚些莫招魂。\n太息驰驹隙，浑疑隠鹿门。\n他时耆旧传，知有姓名存。",
        "dynasty": "宋",
        "collection_info": null
    },
    {
        "title": "王彦谟挽诗  其一",
        "author": "虞俦",
        "content": "蚤岁游三舍，明经束九师。\n声名虽烜赫，科第竟差池。\n之子能传业，兴宗会有时。\n只今官冢地，看出印纍纍。",
        "dynasty": "宋",
        "collection_info": null
    },
    {
        "title": "王彦谟挽诗  其二",
        "author": "虞俦",
        "content": "润屋金千锊，浮生黍一炊。\n里闾思长者，门户托佳儿。\n华表终来鹤，支床尚有龟。\n洗心元悟易，杯水漫劳持。",
        "dynasty": "宋",
        "collection_info": null
    },
    {
        "title": "章解元挽诗",
        "author": "虞俦",
        "content": "诗礼传家旧，田园晚岁丰。\n月评犹未改，露挽遽成空。\n曲巷连桑荫，幽岩长桂丛。\n南坡吾独往，无復访邻翁。",
        "dynasty": "宋",
        "collection_info": null
    },
    {
        "title": "杨仲才挽诗  其一",
        "author": "虞俦",
        "content": "孝友怀宗族，谦恭接里闾。\n克家千树橘，教子万籤书。\n酿酒偏延客，能诗亦起予。\n天胡中不寿，埋玉恨何如。",
        "dynasty": "宋",
        "collection_info": null
    },
    {
        "title": "杨仲才挽诗  其二",
        "author": "虞俦",
        "content": "别意经时序，音书缺置邮。\n子来方问疾，傲吏已移舟。\n华屋生存处，佳城身后谋。\n望风怀执绋，老泪为君流。",
        "dynasty": "宋",
        "collection_info": null
    },
    {
        "title": "和太守",
        "author": "虞俦",
        "content": "岂弟循良守，功成意益谦。\n寻求七字律，想见一生廉。\n活火烹茶蕊，消愁媚酒帘。\n南楼月华好，吹笛指须纤。",
        "dynasty": "宋",
        "collection_info": null
    },
    {
        "title": "寒食风雨呈林正甫",
        "author": "虞俦",
        "content": "不住风和雨，思归日似年。\n他乡寒食泪，深院落花天。\n午枕飞蝴蝶，春山叫杜鹃。\n有谁怜赵壹，骯脏倚门边。",
        "dynasty": "宋",
        "collection_info": null
    },
    {
        "title": "春大阅望郡圃齐云楼悼亡",
        "author": "虞俦",
        "content": "官事谁能了，浮生迹易陈。\n齐云连绿荫，和泪送青春。\n缓带空凝月，凭栏不见人。\n只应曾到处，愁极倍精神。",
        "dynasty": "宋",
        "collection_info": null
    },
    {
        "title": "三月初一日晴色甚快人意晚宿撮石岭陈氏书院",
        "author": "虞俦",
        "content": "昨晚雨不止，今朝天假晴。\n路干里堠缩，人健板舆轻。\n父老惊相顾，亲朋渐出迎。\n端知华表鹤，珍重故乡情。",
        "dynasty": "宋",
        "collection_info": null
    },
    {
        "title": "喜雨",
        "author": "虞俦",
        "content": "梅雨知时节，农家喜若何。\n积薪蚕下箔，锄水稻分窠。\n绿有笋成竹，黄无麦作蛾。\n一春尝苦旱，三日未云多。",
        "dynasty": "宋",
        "collection_info": null
    },
    {
        "title": "次韵汉老弟对月满饮",
        "author": "虞俦",
        "content": "鹤髮金桃母，蛾眉萼绿华。\n月圆香度桂，饮罢烛生花。\n何惜尊空酒，能令春满家。\n更邀重九菊，醉裏堕乌纱。",
        "dynasty": "宋",
        "collection_info": null
    },
    {
        "title": "和孙尉登空翠堂鼓琴酌茗有怀冷令二首  其一",
        "author": "虞俦",
        "content": "楼畔晴岚翠拂空，天教我辈一尊同。\n只愁杨柳归来绿，却嘆桃花去后红。\n春事又还觞咏裏，人生正堕别离中。\n不堪搔首东南望，独立惊风嘆断鸿。",
        "dynasty": "宋",
        "collection_info": null
    },
    {
        "title": "和孙尉登空翠堂鼓琴酌茗有怀冷令二首  其二",
        "author": "虞俦",
        "content": "花满芳洲月满楼，留连从事到青州。\n巧分茗椀消磨睡，静拂琴徽断送愁。\n寒食烟花知有几，上元灯火恰纔收。\n冷官已办江头费，烂醉春风典破裘。",
        "dynasty": "宋",
        "collection_info": null
    },
    {
        "title": "绝市无糯旋挼青穗日熬以酿戏成",
        "author": "虞俦",
        "content": "种秫无多望岁穰，无功何日果还乡。\n尚无彭泽五十亩，安得谪仙三万场。\n挼穗昔闻今始见，拨醅未熟且先尝。\n今年太岁还非酉，惭愧邻家仅得浆。",
        "dynasty": "宋",
        "collection_info": null
    },
    {
        "title": "十一月二十八日用后山诗韵",
        "author": "虞俦",
        "content": "日暮江东天一涯，孤云飞处路何赊。\n雪将入腊未破白，梅过先春竞着花。\n过眼光阴浑是客，满怀风雨政思家。\n何如醉裏都忘却，拟向穷途问曲车。",
        "dynasty": "宋",
        "collection_info": null
    },
    {
        "title": "石芥",
        "author": "虞俦",
        "content": "杯酒流行四座倾，此君风味始峥嵘。\n捣残姜桂嫌无韵，扫尽茅柴不到酲。\n崖谷野人羞自荐，膏粱公子莫知名。\n攀萝采撷天寒甚，谁念终朝掬不盈。",
        "dynasty": "宋",
        "collection_info": null
    },
    {
        "title": "林正甫与子中春并命为御史正甫按刑浙东道别去兼旬而予衔命按视宫陵经越上获一再款语临行有诗因次其韵  其一",
        "author": "虞俦",
        "content": "乌台当日选名流，佥谓君才与我优。\n公议略伸君便去，上恩未报我宁留。\n自怜秦缓难为疾，岂意良霄尚有莸。\n况是亲年当喜惧，欲将归计问扁舟。",
        "dynasty": "宋",
        "collection_info": null
    },
    {
        "title": "林正甫与子中春并命为御史正甫按刑浙东道别去兼旬而予衔命按视宫陵经越上获一再款语临行有诗因次其韵  其二",
        "author": "虞俦",
        "content": "衔命宫陵偶一回，山阴道上得徘徊。\n溟鹏好在思抟击，乘鴈何尝计去来。\n万壑千岩况秋色，明珠白璧更尘埃。\n相逢未稳还为别，一段诗愁费剪裁。",
        "dynasty": "宋",
        "collection_info": null
    },
    {
        "title": "秋释奠于学万舍人示诗次韵以酬",
        "author": "虞俦",
        "content": "昔年泮水忽专城，文会何妨一再盟。\n已媿簿书成俗吏，却陈俎豆见诸生。\n一时同队鱼犹在，千载重来鹤更清。\n况有卞峯青眼旧，试登杰阁快双明。",
        "dynasty": "宋",
        "collection_info": null
    },
    {
        "title": "脚婆子",
        "author": "虞俦",
        "content": "此姥原无妬与嗔，平生气类竹夫人。\n蛾眉渐遣温柔梦，鸱腹犹疑见在身。\n包裹形模才一衲，熏蒸汤沸稳相亲。\n承恩脚底非由貌，启沃怜侬夜夜新。",
        "dynasty": "宋",
        "collection_info": null
    },
    {
        "title": "三十日乃耘老弟生朝余护客舟行高邮道中不胜恋恋之情因赋鄙句以寄之",
        "author": "虞俦",
        "content": "爱日初看一线迟，门弧喜气又相随。\n遥知绮席团栾处，正是蓬窗寂寞时。\n节爱堂中先遣信，富阳驿裏旧吟诗。\n生涯已是千奴办，且泛新阳入寿巵。",
        "dynasty": "宋",
        "collection_info": null
    },
    {
        "title": "仲本别去才半月尔瞻恋不啻如隔岁奉此寄怀",
        "author": "虞俦",
        "content": "纷纷覆雨与翻云，只有吴人不世情。\n穷迫每怜长袖舞，别离愁听短歌行。\n春波碧草连南浦，朝雨垂杨拂渭城。\n丝竹未应陶写得，向来肝胆为渠倾。",
        "dynasty": "宋",
        "collection_info": null
    },
    {
        "title": "仲本索归甚遽前诗送行言之不足见示和篇览之益用慨然再用前韵",
        "author": "虞俦",
        "content": "幸有绨袍恋故人，不应回棹遽忘情。\n相逢且话十年事，此别又成千里行。\n归去我犹惭靖节，催科谁解恕阳城。\n黄堂今有仁人在，璧水当年盖已倾。",
        "dynasty": "宋",
        "collection_info": null
    },
    {
        "title": "别后寄主簿",
        "author": "虞俦",
        "content": "尘埃襞积颜如甲，丹墨纷纶眼有花。\n君去何人堪共语，秋来无梦不还家。\n飘零酒醆今真止，冷淡诗筒不復夸。\n莫使音书成断绝，风前鴈字政横斜。",
        "dynasty": "宋",
        "collection_info": null
    },
    {
        "title": "余假守是邦所幸今夏雨泽适中高下咸宜客有谓今秋一稔前此数岁未之有也果尔则幸矣因喜而赋丰年之诗",
        "author": "虞俦",
        "content": "骚人墨客可无诗，正值秋郊刈穫时。\n此日三登殊可乐，向来半菽亦堪悲。\n家家芋栗儿童喜，处处鷄豚父老期。\n负郭有田归去晚，婆娑拙守不劳麾。",
        "dynasty": "宋",
        "collection_info": null
    },
    {
        "title": "除兵部侍郎赐带趁朝参",
        "author": "虞俦",
        "content": "幸叨持橐侍甘泉，敢意恩荣慰暮年。\n紫绶金章光照地，丝鞭玉勒喜朝天。\n儿曹莫起无鱼嘆，人世难为跨鹤仙。\n报国无功还自愧，直须及早决归田。",
        "dynasty": "宋",
        "collection_info": null
    },
    {
        "title": "王诚之分惠卧龙新茶数语为谢",
        "author": "虞俦",
        "content": "卧龙骧首奋轻雷，一一枪旗次第开。\n遽浼春风归七椀，宁容卯酒困三杯。\n森严莫讶先尝苦，隽永方知后味回。\n不羡金钗候汤眼，可能萧寺略追陪。",
        "dynasty": "宋",
        "collection_info": null
    },
    {
        "title": "谢周睎颜寄惠新芽",
        "author": "虞俦",
        "content": "摘鲜分送细茸茸，知在春山第几重。\n包裹雅宜青箬篰，宠珍宁羡赤囊封。\n䃺惊雪落岩前石，烹讶风生涧底松。\n堆案文书吾欲睡，頼渠唤醒小从容。",
        "dynasty": "宋",
        "collection_info": null
    },
    {
        "title": "以莲心茶送巩使君小诗将之  其一",
        "author": "虞俦",
        "content": "未雨余寒力尚严，岩前蚤见摘纤纤。\n初尝似带莲心苦，迴味宁输崖蜜甜。\n渴想清香凝燕寝，更余黄卷乱牙籤。\n一瓯幸入春风手，微草从今价亦添。",
        "dynasty": "宋",
        "collection_info": null
    },
    {
        "title": "以莲心茶送巩使君小诗将之  其二",
        "author": "虞俦",
        "content": "采得莲心苦更严，青裙白面退尖纤。\n竹轩旋碾香尘散，槐梦初回齿颊甜。\n况是澄泉元带锡，自应佳句合编籤。\n直须陪侍挥谈麈，习习清风两腋添。",
        "dynasty": "宋",
        "collection_info": null
    },
    {
        "title": "以酥煎小龙茶因成",
        "author": "虞俦",
        "content": "水分石鼎暮江寒，灰拨砖炉白雪干。\n蟹眼已收鱼眼出，酥花翻作乳花团。\n撑肠尚有书千卷，枵腹无忧食一箪。\n只欠绿珠煎点在，诗情宁使愧麤官。",
        "dynasty": "宋",
        "collection_info": null
    },
    {
        "title": "有怀汉老弟  其一",
        "author": "虞俦",
        "content": "先自无聊懒出门，南坡一到一思君。\n松筠俱是栽培力，亭榭无非卜筑勤。\n本约暮年栖息共，岂期中道死生分。\n风前试数当时鴈，一鴈今归何处云。",
        "dynasty": "宋",
        "collection_info": null
    },
    {
        "title": "有怀汉老弟  其二",
        "author": "虞俦",
        "content": "缺落槿篱须补缀，稀疎菜甲欠锄耘。\n芙蓉泣露坡头见，桂子飘香月下闻。\n策杖却愁成独往，举杯谁与醉浓芬。\n欢悰莫讶年来减，触目无非是忆君。",
        "dynasty": "宋",
        "collection_info": null
    },
    {
        "title": "有怀汉老弟  其三",
        "author": "虞俦",
        "content": "村童先遣扫柴门，检校园芳待置尊。\n丛菊稍斑漙露点，芙蓉已带着霜痕。\n诗篇纵好成孤讽，心事凭谁与共论。\n已是西风悲落木，那堪幽独更销魂。",
        "dynasty": "宋",
        "collection_info": null
    },
    {
        "title": "有怀广文俞同年  其一",
        "author": "虞俦",
        "content": "宦游霜宿与风餐，环郭青山岂曰盘。\n余暇每思亲丈席，新凉政喜入中单。\n交情老去才方见，世事年来亦饱看。\n颜色想君如李白，却疑明月满重栾。",
        "dynasty": "宋",
        "collection_info": null
    },
    {
        "title": "有怀广文俞同年  其二",
        "author": "虞俦",
        "content": "客来愧乏牛心炙，茶罢空堆马乳盘。\n纵有诗篇惭和寡，了无心印可传单。\n平生黄卷能忘味，晚岁青山未厌看。\n归去吾庐吾亦爱，更须华屋羡雕栾。",
        "dynasty": "宋",
        "collection_info": null
    },
    {
        "title": "有怀广文俞同年  其三",
        "author": "虞俦",
        "content": "祝君努力且加餐，世路羊肠政屈盘。\n烹鲤何由问消息，割鷄政自困平单。\n书生说食真成癖，俗子疑人莫与看。\n搜搅枯肠有文字，玉州犹爱月团栾。",
        "dynasty": "宋",
        "collection_info": null
    },
    {
        "title": "有怀广文俞同年  其四",
        "author": "虞俦",
        "content": "万山深处祇空餐，报赠惭无双玉盘。\n日晏仅余晨粥半，夜凉更觉夏衾单。\n怜渠许国丹心在，付与穷途白眼看。\n它日鷄豚燕同社，不烦父老见思栾。",
        "dynasty": "宋",
        "collection_info": null
    },
    {
        "title": "旅怀上石似之郎中  其一",
        "author": "虞俦",
        "content": "妄意弹冠不作疎，向来曾是曳长裾。\n倚门慈母须微禄，当路羣公亦荐书。\n杜曲诗成还蹭蹬，河东赋在有吹嘘。\n上林不敢栖高树，斗水何妨置腐鱼。",
        "dynasty": "宋",
        "collection_info": null
    },
    {
        "title": "旅怀上石似之郎中  其二",
        "author": "虞俦",
        "content": "骚人先自不禁秋，风雨相将作许愁。\n尚有壮怀因酒到，苦无佳思慕诗休。\n故乡音信新来鴈，尽日笙歌谁氏楼。\n满目黄花笑憔悴，未应回首没江鸥。",
        "dynasty": "宋",
        "collection_info": null
    },
    {
        "title": "旅怀上石似之郎中  其三",
        "author": "虞俦",
        "content": "暮鹊投林意自深，向来一诺抵千金。\n面看逆旆有归色，足望穷途无好音。\n岁晚更怜霜点鬓，夜寒除是月知心。\n政应老死何须惜，或有遗书备访寻。",
        "dynasty": "宋",
        "collection_info": null
    },
    {
        "title": "余秋初离庭闱冬至犹未得归夜读宛丘先生秋日忆家诗辄次韵以述旅怀",
        "author": "虞俦",
        "content": "屈指西风阅岁华，半年行役苦思家。\n綵衣归去亲闱好，画角吹残客梦赊。\n病裏中秋慵见月，醉中九日强簪花。\n朅来又过书云候，节物催人一可嗟。",
        "dynasty": "宋",
        "collection_info": null
    },
    {
        "title": "初八日早出洪泽闸泛淮",
        "author": "虞俦",
        "content": "干道年中再讲和，当时议者厌干戈。\n长淮不管蛟龙怒，巨舰宁容鹅鹳过。\n岁晚民方愁道路，天寒我亦困风波。\n中流击楫非无志，时运相违奈若何。",
        "dynasty": "宋",
        "collection_info": null
    },
    {
        "title": "和俞孚仲游南坡  其一",
        "author": "虞俦",
        "content": "列岫峥嵘栋宇连，平栏曲砌俯氓廛。\n坐谈风月三千里，直傍云烟咫尺天。\n栗里尚怀陶靖节，竹林还想杜樊川。\n冷官幸有田园乐，笑谢苏公乞酒钱。",
        "dynasty": "宋",
        "collection_info": null
    },
    {
        "title": "和俞孚仲游南坡  其二",
        "author": "虞俦",
        "content": "平昔相期汗漫游，杖藜还肯访林丘。\n君来便觉客不恶，我醉无言山自幽。\n柏子乍燃香拂袖，酪奴初试雪浮瓯。\n慈亲眉寿閒居好，谁道周南嘆滞留。",
        "dynasty": "宋",
        "collection_info": null
    },
    {
        "title": "秋怀  其一",
        "author": "虞俦",
        "content": "登楼何处不陈诗，况是秋高木落时。\n极目但随归鴈远，老怀犹作故乡悲。\n毋宁觞咏须前辈，有底功名亦后期。\n试问沈郎那得瘦，此心元不慕州麾。",
        "dynasty": "宋",
        "collection_info": null
    },
    {
        "title": "秋怀  其二",
        "author": "虞俦",
        "content": "结髮从来数亦奇，人言猿臂不遭时。\n诗成杜曲何多兴，赋旧兰台只浪悲。\n松菊不关年少事，冰霜曾与岁寒期。\n君看昨日凉风起，瓜上青蝇岂待麾。",
        "dynasty": "宋",
        "collection_info": null
    },
    {
        "title": "余护客至盱眙忽有召命应广文有诗相庆因用韵以谢",
        "author": "虞俦",
        "content": "尺一西来唤我归，扁舟正是泛淮时。\n功名不復平生梦，物色能销几首诗。\n去国九年嗟已老，暮途双节偶然持。\n一丘一壑真吾事，惭愧夔龙集凤池。",
        "dynasty": "宋",
        "collection_info": null
    },
    {
        "title": "九日南坡兄弟同集",
        "author": "虞俦",
        "content": "曳杖携壶意颇长，了无风雨破重阳。\n团栾饤座橙方绿，蓓蕾扶篱菊未黄。\n醉裏茱萸须遍插，尊前鸿鴈政成行。\n持杯快嚼夸强健，只恨双螯未着霜。",
        "dynasty": "宋",
        "collection_info": null
    },
    {
        "title": "和九日南坡小集",
        "author": "虞俦",
        "content": "风雨年时政不佳，山翁无酒向谁赊。\n又还九日看黄菊，却喜晴天映碧纱。\n有底尊前悲节物，只应醉裏送生涯。\n明年徧插茱萸处，目断西飞雁影斜。",
        "dynasty": "宋",
        "collection_info": null
    },
    {
        "title": "九日雨",
        "author": "虞俦",
        "content": "满城风雨不禁秋，宁是先生懒出游。\n采菊未成三径约，看囊尚有一钱留。\n催租有底关诗思，落帽何妨付酒舟。\n今岁重阳还是客，湖山信美岂吾州。",
        "dynasty": "宋",
        "collection_info": null
    },
    {
        "title": "和安抚王诚之给事重九日登高诗韵  其一",
        "author": "虞俦",
        "content": "登临兴引越山高，醉眼何曾识二豪。\n戏马向来夸胜饯，卧龙此去记吾曹。\n风前短髮还羞杜，笔底新诗欲和陶。\n頼有蛤蜊风味在，固应居士笑卢遨。",
        "dynasty": "宋",
        "collection_info": null
    },
    {
        "title": "和安抚王诚之给事重九日登高诗韵  其二",
        "author": "虞俦",
        "content": "秋鴈初飞几点高，卧龙送目十分豪。\n且容司马吹纱帽，莫向参军问骑曹。\n饮吸百川从酩酊，诗驱万象入甄陶。\n菊花开日重阳是，有暇何妨更一遨。",
        "dynasty": "宋",
        "collection_info": null
    },
    {
        "title": "和安抚王诚之给事重九日登高诗韵  其三",
        "author": "虞俦",
        "content": "眼横秦望接云高，不独诗豪酒亦豪。\n岂是过呼韩吏部，未应轻比汉功曹。\n尊空北海怀文举，菊绕东篱念老陶。\n只恐诏归天尺五，直须秉烛与公遨。",
        "dynasty": "宋",
        "collection_info": null
    },
    {
        "title": "吴守相邀壮观登高坐中出示佳篇因继韵以酬",
        "author": "虞俦",
        "content": "壮观登临引兴长，黄花亭下未经霜。\n江平鴈到涵秋影，野旷鸦归带夕阳。\n佳节欲酬须酩酊，今年在处说丰穰。\n楚云不动淮山碧，且缓笙歌釂羽觞。",
        "dynasty": "宋",
        "collection_info": null
    },
    {
        "title": "吴守置酒壮观为登高之集因赋数语",
        "author": "虞俦",
        "content": "九日登高作胜游，使君携客此迟留。\n天连楚观风吹帽，木落淮山菊满头。\n何处台前犹戏马，几人江上不惊鸥。\n年来只有身穷健，莫把茱萸浪自愁。",
        "dynasty": "宋",
        "collection_info": null
    },
    {
        "title": "有怀南坡盖雪阻旬日不到",
        "author": "虞俦",
        "content": "催年节物太频频，不涉南坡又一旬。\n苍桧风前应强项，玉梅雪裏想精神。\n后车同载有名酒，折简欲呼无可人。\n说似阿连须早计，鶑花休拟负青春。",
        "dynasty": "宋",
        "collection_info": null
    },
    {
        "title": "使北宿留盱眙",
        "author": "虞俦",
        "content": "浩荡春风吹客愁，谁教杨柳繫行舟。\n燕然有约终须到，淮水无情只漫流。\n蝶弄风光还草草，鴈传消息底悠悠。\n梨花寒食无多日，且傍南山作胜游。",
        "dynasty": "宋",
        "collection_info": null
    },
    {
        "title": "林正甫寺簿举似所和判院徐同年咏所居诗且俾同赋",
        "author": "虞俦",
        "content": "二妙诗情仆命骚，戏驱万象入甄陶。\n三休亭上频回首，八节滩中稳着篙。\n巢幕祇应怜乳燕，戴山谁復笑灵鳌。\n也知廊庙须公等，宁羡华堂数仞高。",
        "dynasty": "宋",
        "collection_info": null
    },
    {
        "title": "谢广文俞同年惠䱥鱼",
        "author": "虞俦",
        "content": "朝朝粗粝腐儒餐，清坐焚香篆印盘。\n早计何尝为温饱，倦游谁復念羁单。\n瓮头社酒欣方熟，篱下秋英渐可看。\n更寄拈鱼君有味，鼎烹曾覆晋之栾。",
        "dynasty": "宋",
        "collection_info": null
    },
    {
        "title": "杜门绝俸呈陈倅",
        "author": "虞俦",
        "content": "家食年来嘆不充，支离受粟信无功。\n白头慈母须微禄，青眼何人到寓公。\n未办杀鷄留郭泰，更能给俸助卢仝。\n半生画餠真堪笑，已戒奴星好送穷。",
        "dynasty": "宋",
        "collection_info": null
    },
    {
        "title": "学录李诗翁以诗访予于乳溪之上且求县学积俸偶值窘匮恨不能满其意漫以数语送之第饥来不堪煮耳",
        "author": "虞俦",
        "content": "二月江南花气昏，锦囊诗话喜重温。\n百篇换去东湖骨，一醉招来北海魂。\n投老黄尘真左计，半生青眼向谁论。\n学宫乞俸能多少，骥子怜渠蚤候门。",
        "dynasty": "宋",
        "collection_info": null
    },
    {
        "title": "劝汉老弟饮酒",
        "author": "虞俦",
        "content": "尊前一醉莫辞频，三万场当岁十旬。\n况有好诗能泣鬼，宁无妙画可通神。\n快呼左手持螯客，莫着倾身障鹿人。\n绿涨大江浑是酒，蒲萄波面已生春。",
        "dynasty": "宋",
        "collection_info": null
    },
    {
        "title": "送林子长赴姑孰泮宫",
        "author": "虞俦",
        "content": "绿波风驶引征帆，九万扶摇入羽翰。\n诗句最怜云不定，宦情况与月同寒。\n襟期莫作别时恶，出处须留晚岁看。\n漫道江东怀李白，清才应合在金銮。",
        "dynasty": "宋",
        "collection_info": null
    },
    {
        "title": "和鲍倅暴雨大水之作",
        "author": "虞俦",
        "content": "坳堂方笑芥为舟，骤雨俄惊汇众流。\n天漏不知何处补，地卑转觉此生浮。\n会须击水扶摇上，政想乘风汗漫游。\n宦海陆沉聊尔耳，诗人休咏白苹洲。",
        "dynasty": "宋",
        "collection_info": null
    },
    {
        "title": "以新米作捞饭有感",
        "author": "虞俦",
        "content": "老矣何妨受一廛，笑渠杨恽强歌田。\n惊心赤地三年旱，慰眼黄云八月天。\n他日江船来白粲，暂时水碓捣红鲜。\n软炊香饭怜脾病，从此长斋绣佛前。",
        "dynasty": "宋",
        "collection_info": null
    },
    {
        "title": "自嘆  其一",
        "author": "虞俦",
        "content": "落落高才岂晚收，枉将岁月送菟裘。\n未能鹏击三千里，空费龙骧万斛舟。\n明月有珠谁按剑，珊瑚作网漫沉鈎。\n求田问舍非吾事，豪气元龙死不休。",
        "dynasty": "宋",
        "collection_info": null
    },
    {
        "title": "自嘆  其二",
        "author": "虞俦",
        "content": "明经青史不难收，怪底依然处士裘。\n谁谓封侯安事笔，我闻定霸必焚舟。\n骥腾夷路须联辔，鳌负三山好掷鈎。\n对策清时看第一，未应藴藉愧裴休。",
        "dynasty": "宋",
        "collection_info": null
    },
    {
        "title": "冬至后五日夜雪復作再用韵  其一",
        "author": "虞俦",
        "content": "灯火黄昏渐渐收，乌薪已尽典轻裘。\n自篘浮螘床头瓮，谁鲙新鲈江上舟。\n卧听玉霙惊淅沥，起看琼树怪联鈎。\n多应武仲添诗兴，下笔翩翩更不休。",
        "dynasty": "宋",
        "collection_info": null
    },
    {
        "title": "冬至后五日夜雪復作再用韵  其二",
        "author": "虞俦",
        "content": "绿野功名一战收，何如危坐拥狐裘。\n歌儿解咤销金帐，酒子能添药玉舟。\n莫为温柔寻伐斧，免劳服饵到悬鈎。\n谁言柳絮浑相似，恼乱春风恐未休。",
        "dynasty": "宋",
        "collection_info": null
    },
    {
        "title": "冬至后五日夜雪復作再用韵  其三",
        "author": "虞俦",
        "content": "银烛生花香雾收，中堂密坐促貂裘。\n羊羔儿酒浮琼斝，牛尾狸酥映玉舟。\n扶醉缓歌金缕曲，怕寒催下画帘鈎。\n纷纷扰扰成何事，且斗尊前一笑休。",
        "dynasty": "宋",
        "collection_info": null
    },
    {
        "title": "移守吴门酌别姜总管",
        "author": "虞俦",
        "content": "宦游踪迹一浮萍，末路从公盖已倾。\n方喜溪山来入社，忽惊絃管作离声。\n河梁恋恋看云别，剡棹看看载雪行。\n从此江东还渭北，莫因契阔负诗盟。",
        "dynasty": "宋",
        "collection_info": null
    },
    {
        "title": "黄仲本自浙西漕幕得倅临安暂往寓居德清遽然话别诗以送之",
        "author": "虞俦",
        "content": "外台宾幕始知名，见说君王念老成。\n此去监州真有命，向来相国讵忘情。\n吾侪老矣难为别，世路悠然莫计程。\n强说从来还信否，一篙春水片帆轻。",
        "dynasty": "宋",
        "collection_info": null
    },
    {
        "title": "得旨与郡归自浙东余成卿王贯之叶德远追送至于震泽舟中款语数日而后别",
        "author": "虞俦",
        "content": "怀抱连宵得好开，莫愁波浪与尘埃。\n中年已是难离别，此地何妨数往来。\n送我扁舟宁作远，唤人归鸟苦相催。\n邈然后会知何处，更欲临分把一杯。",
        "dynasty": "宋",
        "collection_info": null
    },
    {
        "title": "和汤倅留别",
        "author": "虞俦",
        "content": "官冷门前可设罗，高轩多谢肯相过。\n别离渐近那堪说，觞咏从今莫厌多。\n风月平分聊尔耳，云霄咫尺奈君何。\n汉庭行且迎枚乘，南浦从教恨绿波。",
        "dynasty": "宋",
        "collection_info": null
    },
    {
        "title": "端午日用韵",
        "author": "虞俦",
        "content": "今朝端午懒吟诗，此意儿曹莫遣知。\n萱草着花空有恨，菖蒲称寿永无时。\n远途日暮休回首，近事风传只皱眉。\n角黍堆盘何处奠，沉湘千古使人悲。",
        "dynasty": "宋",
        "collection_info": null
    },
    {
        "title": "无眠",
        "author": "虞俦",
        "content": "蛩吟砌下岂知时，我亦无眠有所思。\n夜永只怜灯作伴，秋凉最许簟先知。\n十年扰扰梦中事，一笑悠悠世上儿。\n数尽更筹窗送曙，起来赢得鬓成丝。",
        "dynasty": "宋",
        "collection_info": null
    },
    {
        "title": "拒霜",
        "author": "虞俦",
        "content": "纤枝绿叶竞成丛，谁障西来落木风。\n霞散缠头千丈绮，春回醉面一番红。\n伶俜欲嫁还羞晚，梳洗随宜不爱工。\n况是秋高花已少，对花莫放酒杯空。",
        "dynasty": "宋",
        "collection_info": null
    },
    {
        "title": "圣龙长老资公求修佛殿疏余不暇作也昔丹霞烧木佛院主堕落鬚眉普贤劝修古佛末后童子证果居士举此公案二段以问圣龙若下得一转语则佛殿一时修了其或未然定又去聒扰檀施矣因作山偈奉送只此大胜作疏头劝缘也",
        "author": "虞俦",
        "content": "风雨飘摇绀宇摧，百身古佛尽莓苔。\n政须豪士修檀施，定自诸天打供来。\n向晚钟鱼犹短气，只今龙象亦生哀。\n道人莫惮朱门去，会有清莲一朵开。",
        "dynasty": "宋",
        "collection_info": null
    },
    {
        "title": "乌程宰十三日往龙洞祷晴归言见田家两岸车水其声如雷兼刈穫甚忙若得旬日晴则农事济矣因作田家叹一首",
        "author": "虞俦",
        "content": "惭愧田家趁好晴，鸦鸦两岸水车鸣。\n畦丁露宿腰镰健，馌妇泥行脚板轻。\n作苦仅能供伏腊，有年何处不昇平。\n只愁官裏催租动，里正敲门沸似羹。",
        "dynasty": "宋",
        "collection_info": null
    },
    {
        "title": "千秋岭",
        "author": "虞俦",
        "content": "轻阴漠漠雨班班，岭上风来一解颜。\n已是去天才尺五，却令缓步有跻攀。\n飞泉百道萦罗带，列岫千峰拥翠鬟。\n应是北堂春正满，几回回首望家山。",
        "dynasty": "宋",
        "collection_info": null
    },
    {
        "title": "用韵赋岁暮田家叹闻之者足以戒也",
        "author": "虞俦",
        "content": "催科里正莫频频，望麦登场更浃旬。\n纨袴向来无饿死，黄冠此去罢迎神。\n田间作苦谁怜汝，天上调元合有人。\n自叹农家消底物，百金斗米便回春。",
        "dynasty": "宋",
        "collection_info": null
    },
    {
        "title": "枕上偶得数语呈林子长",
        "author": "虞俦",
        "content": "碧梧翠竹日相高，怀想家山魂梦劳。\n钟鼎故知非我事，箕裘犹可冀儿曹。\n眼中谁是真犀角，池上君今有凤毛。\n直探牛心屠狯耳，能安贫贱乃英豪。",
        "dynasty": "宋",
        "collection_info": null
    },
    {
        "title": "再用韵呈林子长",
        "author": "虞俦",
        "content": "痴儿谁识坐谈高，抚字年来亦漫劳。\n簿领何妨聊尔耳，湖山正是属吾曹。\n百年心事空三叹，五马人生却二毛。\n欲作报章还自笑，郊寒宁解敌韩豪。",
        "dynasty": "宋",
        "collection_info": null
    },
    {
        "title": "据案偶得数语录呈簿尉",
        "author": "虞俦",
        "content": "昔年官冷欲无毡，制锦如今又不然。\n老去几遭官长駡，书来却有故人怜。\n敢期翠羽还池上，渐喜黄衣减目前。\n欲学催科无奈拙，直须天假一丰年。",
        "dynasty": "宋",
        "collection_info": null
    },
    {
        "title": "呈吴守",
        "author": "虞俦",
        "content": "风流正始孰追回，沈谢曹刘岂乏才。\n诗律恢长怜我老，吟编端的頼君开。\n秋怀拍拍须千首，世事悠悠付一杯。\n已是醉吟输白傅，雪霜头上更相催。",
        "dynasty": "宋",
        "collection_info": null
    },
    {
        "title": "赠潘接伴",
        "author": "虞俦",
        "content": "淮海相逢便说诗，新来匡鼎解人颐。\n句中有眼人谁识，絃上无声我独知。\n每见朋游谈警策，偶因王事得追随。\n西湖近报梅花约，归趁东风第一枝。",
        "dynasty": "宋",
        "collection_info": null
    },
    {
        "title": "再用难字韵简潘接伴",
        "author": "虞俦",
        "content": "当年名下无虚士，此日诗中有二难。\n方驾饭山何太瘦，拍肩东野不言寒。\n来章只好先呈佛，属和何当胜得官。\n珍重牛腰成巨轴，丁宁莫与俗人看。",
        "dynasty": "宋",
        "collection_info": null
    },
    {
        "title": "和潘接伴韵",
        "author": "虞俦",
        "content": "久矣闻名忻识面，哦诗一字果何难。\n笔端风月窥天巧，句裏冰霜饱岁寒。\n自昔登坛须老将，祇今握节愧粗官。\n相逢忽有新篇赠，病眼摩挲得细看。",
        "dynasty": "宋",
        "collection_info": null
    },
    {
        "title": "和探菊南坡",
        "author": "虞俦",
        "content": "春来自分菊成坡，秋晚何妨日一过。\n喜色忽看眉上见，霜华应向掌中多。\n一枝须索蚁浮瓮，三径从教雀可罗。\n坡下有泉唯可饮，西风吹鬓未应皤。",
        "dynasty": "宋",
        "collection_info": null
    },
    {
        "title": "出郊迓倅车暮归二首  其一",
        "author": "虞俦",
        "content": "簿书丛裏得抽身，岂是将迎不厌频。\n何处鷄豚燕同社，有时鸥鹭喜相亲。\n山头落日催归骑，陌上丰年见醉人。\n更羡柴门无限好，今宵相对月华新。",
        "dynasty": "宋",
        "collection_info": null
    },
    {
        "title": "出郊迓倅车暮归二首  其二",
        "author": "虞俦",
        "content": "轧轧篮舆迫暮归，前村灯火渐依稀。\n溪边默数黄牛过，烟际遥看白鸟飞。\n把酒无人风落帽，荷锄有客露沾衣。\n关门山寺知何许，忽听钟声度翠微。",
        "dynasty": "宋",
        "collection_info": null
    },
    {
        "title": "和陶学长雪诗",
        "author": "虞俦",
        "content": "寒侵病骨笑支离，炉拨通红小放围。\n风运六花侵几席，云移万杵碎琼玑。\n从渠穷巷回车辙，休羡朱门点舞衣。\n造物想怜为学苦，分光先许到书帷。",
        "dynasty": "宋",
        "collection_info": null
    },
    {
        "title": "赋雪  其一",
        "author": "虞俦",
        "content": "风紧灵犀怯镇帷，晓来白尽远山眉。\n石蹲错认盐形虎，地暖应知穴处狸。\n色混江梅无眼目，润添陇麦有膏脂。\n朱门酒肉嗟遗臭，蓝缕樵夫不掩肌。",
        "dynasty": "宋",
        "collection_info": null
    },
    {
        "title": "赋雪  其二",
        "author": "虞俦",
        "content": "风回雪急巧穿帷，黄竹歌残更敛眉。\n燕集几家寻鹄鹭，猎围何处问狐狸。\n长饥政自愁黄独，高卧谁能管窃脂。\n頼有寒梅为老伴，也应冻减一分肌。",
        "dynasty": "宋",
        "collection_info": null
    },
    {
        "title": "立春日雪",
        "author": "虞俦",
        "content": "占候农祥恰正晨，一天遽有散花人。\n飘扬柳絮犹疑早，点缀梅花欲乱真。\n但爱千峰如立鹄，谁怜百结有悬鹑。\n玄冥珍重丰年意，分付东皇作好春。",
        "dynasty": "宋",
        "collection_info": null
    },
    {
        "title": "和汉老弟雪诗",
        "author": "虞俦",
        "content": "大皞行春未有闻，六花连夜舞缤纷。\n落梅未晓惊三弄，宿麦先秋定十分。\n飞上綵幡怜我老，映来书幌慰儿勤。\n四时代谢从来事，造物何心更策勋。",
        "dynasty": "宋",
        "collection_info": null
    },
    {
        "title": "汉老弟寄示雪诗倡和已成轴矣因次韵  其一",
        "author": "虞俦",
        "content": "腊尽冰花堕渺茫，诗来爽气想清扬。\n润添陇麦知年熟，影浸溪梅见月将。\n闭户谁能呼白堕，迴风却笑舞红粧。\n小桥梦入南坡路，并辔骑馿赋短章。",
        "dynasty": "宋",
        "collection_info": null
    },
    {
        "title": "汉老弟寄示雪诗倡和已成轴矣因次韵  其二",
        "author": "虞俦",
        "content": "衡门虽设昼常关，人在琼楼玉宇间。\n一笑眼青余老桧，相看头白祇高山。\n携壶索共梅花醉，着屐扶行竹杖斑。\n此兴此时吾不忘，倦飞深羡鸟知还。",
        "dynasty": "宋",
        "collection_info": null
    },
    {
        "title": "汉老弟寄示雪诗倡和已成轴矣因次韵  其三",
        "author": "虞俦",
        "content": "飞洒羞明不肯朝，徘徊待伴未全消。\n将花着袂元无迹，认柳吹绵别有条。\n璧月半规开水面，玉龙千丈转山腰。\n玄冥已自呈三白，青帝何须又一飘。",
        "dynasty": "宋",
        "collection_info": null
    },
    {
        "title": "一冬无雪立春后九日始有之次汤倅韵",
        "author": "虞俦",
        "content": "冰花何事太迟开，肯傍春风脚底来。\n飞絮漫天轻认柳，落英满地错怜梅。\n玄冥莫恨空归去，青帝从教倒载迴。\n官冷无毡须一醉，可能来共即时杯。",
        "dynasty": "宋",
        "collection_info": null
    },
    {
        "title": "和子长县尉林同年立春后十日风雪大作访客不值",
        "author": "虞俦",
        "content": "一束乌薪抵百金，外间风雪政愁阴。\n履穿东郭先生病，梅老西湖处士吟。\n青帝未教春满目，玄冥还有岁寒心。\n蹇馿不踏长安道，恐落泥涂迹愈深。",
        "dynasty": "宋",
        "collection_info": null
    },
    {
        "title": "和汤倅春雪",
        "author": "虞俦",
        "content": "雪瑞元来竟不空，丰年消息喜潜通。\n故怜梅老扶衰白，未放桃夭嫁小红。\n夜动檐花犹带雨，晴看陇麦待摇风。\n强颜追逐新年事，倍费天人剪水工。",
        "dynasty": "宋",
        "collection_info": null
    },
    {
        "title": "十二月二十六日早起雪已三寸许夜来初不觉也",
        "author": "虞俦",
        "content": "晓来眼界忽然新，一色琼瑶与烂银。\n人事乖时空请祷，天心迴后只逡巡。\n不教三白孤残腊，要与千家作好春。\n宿麦连云虽入望，路傍犹有翳桑人。",
        "dynasty": "宋",
        "collection_info": null
    },
    {
        "title": "和耘老弟庆太安人恩封",
        "author": "虞俦",
        "content": "天上恩荣逮我亲，日边消息趁蕤宾。\n光生花诰宜多寿，喜动莱衣别有春。\n须信庆源能衮衮，故教乐事愈频频。\n明年不但郊封止，八秩重看宠渥新。",
        "dynasty": "宋",
        "collection_info": null
    },
    {
        "title": "和耘老弟喜雪",
        "author": "虞俦",
        "content": "天怜好景付君收，一笑春生紫绮裘。\n赋就兔园争授简，酒酣鲸海快吞舟。\n怪来柳絮穿帘额，舞上花裀衬袜鈎。\n画餠丰年赊一醉，腊前三白讵应休。",
        "dynasty": "宋",
        "collection_info": null
    },
    {
        "title": "和汉老弟雪下不聚",
        "author": "虞俦",
        "content": "剪水飞花散又收，天人袖手翠云裘。\n待滋宿麦须连陇，政虑流民醉覆舟。\n村店浪夸沽酒旆，寒窗谁上钓诗鈎。\n玄冥岂是痴儿子，且与天工了事休。",
        "dynasty": "宋",
        "collection_info": null
    },
    {
        "title": "雪晴后书怀  其一",
        "author": "虞俦",
        "content": "烂银白璧遣谁收，米尽家家典破裘。\n应为溪桥添晓溜，岂怜野渡有横舟。\n侵凌蓬鬓霜千丈，浮动梅梢月一鈎。\n岁晚风光天必相，未甘亭上话三休。",
        "dynasty": "宋",
        "collection_info": null
    },
    {
        "title": "雪晴后书怀  其二",
        "author": "虞俦",
        "content": "明堂杞梓必兼收，未信英雄老一裘。\n彭泽不妨聊束带，巴东何事嘆孤舟。\n会须取印大如斗，宁羡封侯曲似鈎。\n咄咄那庸如许事，尊前且食蛤蜊休。",
        "dynasty": "宋",
        "collection_info": null
    },
    {
        "title": "因次郊行韵眷然怀归",
        "author": "虞俦",
        "content": "杖藜何日返林垧，梦想西山几草亭。\n丛菊暂为三径别，垂杨又见两番青。\n宦游知己云中月，市道交情水上萍。\n多事不烦渔父问，餔糟久矣忘偏醒。",
        "dynasty": "宋",
        "collection_info": null
    },
    {
        "title": "连日大雪独坐有感  其一",
        "author": "虞俦",
        "content": "低唱谁家帐缕金，何如短棹泛山阴。\n天边鴈断无留影，泓下龙寒亦懒吟。\n着柳便随风作态，欺梅除有月知心。\n晴光却喜前村动，春事从今日日深。",
        "dynasty": "宋",
        "collection_info": null
    },
    {
        "title": "连日大雪独坐有感  其二",
        "author": "虞俦",
        "content": "呼得苍头数橐金，旋沽村酒过墙阴。\n焦琴不鼓知音断，冻笔频呵作意吟。\n扰扰漫天空眩目，看看出日为寒心。\n凭君试向江边问，又涨晴波几尺深。",
        "dynasty": "宋",
        "collection_info": null
    },
    {
        "title": "吴使君置酒见邀坐间雪作有诗即席和韵",
        "author": "虞俦",
        "content": "渔蓑江上晚垂鈎，艇子何如唤莫愁。\n相伴梅花开庾岭，宁将斗酒博梁州。\n夜归深巷闻惊犬，岁稔无人见佩牛。\n明日楼前增伟观，试看银海戏羣鸥。",
        "dynasty": "宋",
        "collection_info": null
    },
    {
        "title": "被旨暂摄四明已具舟而雪作王诚之有诗相饯次韵",
        "author": "虞俦",
        "content": "剡溪风雪正纷纷，暗想清游已目存。\n颇怪扁舟遽乘兴，应缘坐席不容温。\n海圻聊尔夸千骑，帐底何如具一尊。\n回首兔园吟赏地，从今授简致频频。",
        "dynasty": "宋",
        "collection_info": null
    },
    {
        "title": "和汉老弟喜雪",
        "author": "虞俦",
        "content": "为瑞虽多却不宜，谁怜孤坐拨灰时。\n兴添竹叶蛆浮瓮，瘦损梅花雀抱枝。\n闭户从教行迹断，裹裘犹怯暮寒欺。\n天工似欲还三白，冷淡家风合有诗。",
        "dynasty": "宋",
        "collection_info": null
    },
    {
        "title": "剧暑出局径归打睡踰月不奉正甫谈绪且顿寒诗盟有诗见问辄次韵谢不敏",
        "author": "虞俦",
        "content": "早归伏日莫踌躇，昼寝从教笑宰予。\n奠枕清风招我老，揽衣阅月向人疎。\n宁无酒共公荣饮，亦有诗成阿买书。\n须待雨凉寻旧约，只今旱火况焚如。",
        "dynasty": "宋",
        "collection_info": null
    },
    {
        "title": "太学秋试封弥夜深独坐怀考试诸友",
        "author": "虞俦",
        "content": "衡鉴高悬已自公，修严官禁不通风。\n樊墙便有河山隔，梦寐犹疑笑语同。\n离索暂应疎酒醆，往来争敢递诗筒。\n灯花预报杨园约，端的钗头缀玉虫。",
        "dynasty": "宋",
        "collection_info": null
    },
    {
        "title": "西归有期喜而復作",
        "author": "虞俦",
        "content": "懒于尘土踏京华，张翰西风久忆家。\n江上鱼肥应可鲙，田家酒熟未容赊。\n狂踪泛泛浑犹梗，病眼昏昏祇欲花。\n为报王孙早归矣，莫凭芳草浪咨嗟。",
        "dynasty": "宋",
        "collection_info": null
    },
    {
        "title": "十二月初六日抵仪真廨舍次日即出护使客天气严寒裏河冰合有厚一二尺者打冻峻急不免取山路径走都梁",
        "author": "虞俦",
        "content": "王式当年本不来，那堪岁晚犯尘埃。\n淮分南北谁为梗，路适东西意自哀。\n锦缆千艘分玉帛，冰河万处碎琼瑰。\n只消一夜东风力，一一船头尽拨开。",
        "dynasty": "宋",
        "collection_info": null
    },
    {
        "title": "和耘老弟得铜龟韵",
        "author": "虞俦",
        "content": "神龟又復化顽铜，块处潭心智莫穷。\n岂悔刳肠游梦裏，还羞曳尾向涂中。\n波摇金色连山赤，星动瑶光彻夜红。\n网送吾家占瑞应，向来左顾与今同。",
        "dynasty": "宋",
        "collection_info": null
    },
    {
        "title": "冬至之二日兄弟儿侄偕过西山道院归而微雪",
        "author": "虞俦",
        "content": "忽然薄暮暗江天，衝面凉风马不前。\n五色书云占昨日，六花瑞雪应明年。\n向来水旱民何罪，此去流移天盍怜。\n逗晓阳乌升若木，摧颓病鹤亦蹁跹。",
        "dynasty": "宋",
        "collection_info": null
    },
    {
        "title": "雪后过南坡  其一",
        "author": "虞俦",
        "content": "南坡千树总琼瑶，走马来看及未消。\n短鬓风前愁素领，衰颜酒后借红潮。\n松饶苍鬣犹能奋，梅耿香魔苦费招。\n此景此时无我共，新诗吟罢独长谣。",
        "dynasty": "宋",
        "collection_info": null
    },
    {
        "title": "雪后过南坡  其二",
        "author": "虞俦",
        "content": "扶桑暖翅接金乌，鞴上饥鹰待一呼。\n悬滴梅梢珠璀璨，堕花桧顶粉模糊。\n明年翠浪麦须好，何处青帘酒可酤。\n万里江山谁画得，天开新样雪晴图。",
        "dynasty": "宋",
        "collection_info": null
    },
    {
        "title": "回程泗州道中",
        "author": "虞俦",
        "content": "淮北燕南昔混同，相望却恨马牛风。\n往来未省谁为伴，言语从来自不通。\n百岁遗民愁绪外，数声羌笛梦魂中。\n径须争渡长淮去，三月烟尘一洗空。",
        "dynasty": "宋",
        "collection_info": null
    },
    {
        "title": "挽新安恭荣王诗  其一",
        "author": "虞俦",
        "content": "安僖折派庆源长，宪靖猗兰奕叶芳。\n可但词章夸华白，更余政事说龚黄。\n两宫密侍清閒燕，三事荣分衮绣光。\n生死哀荣难得似，宸纶一品赠真王。",
        "dynasty": "宋",
        "collection_info": null
    },
    {
        "title": "挽新安恭荣王诗  其二",
        "author": "虞俦",
        "content": "弁峯苕水挽将归，北第南园自一时。\n过眼浮名真是梦，回头乐事总成悲。\n荆兰膝下同黄壤，鸿鴈行中失白眉。\n曾是汝阳门下客，凄凉空咏八哀诗。",
        "dynasty": "宋",
        "collection_info": null
    },
    {
        "title": "挽崇宪靖王诗  其一",
        "author": "虞俦",
        "content": "袭庆安僖八十春，绵绵僊李更蟠根。\n王封一品身尤贵，位冠三师德愈尊。\n华萼楼边空堕泪，白苹洲上重销魂。\n哀荣终始公何憾，节钺貂蝉萃一门。",
        "dynasty": "宋",
        "collection_info": null
    },
    {
        "title": "挽崇宪靖王诗  其二",
        "author": "虞俦",
        "content": "诏书催唤衮衣归，富贵谁知已息机。\n北阙恩荣宁久恋，东山雅志肯相违。\n伤心水月人安在，回首湖山事亦非。\n他日苏公堤畔路，祇愁老泪不胜挥。",
        "dynasty": "宋",
        "collection_info": null
    },
    {
        "title": "余居太夫人忧三年泪枯老眼既除丧颇理故书似觉有味矣数日眼疾作此事又废殊无聊頼唯有思索诗句可以度日耳",
        "author": "虞俦",
        "content": "三年涕泪剧悬河，断简残编奈若何。\n纵使相看青眼在，故应添得黑花多。\n衰迟把酒元无分，冷淡观书亦有魔。\n掩卷相吁心自了，莫将文字问维摩。",
        "dynasty": "宋",
        "collection_info": null
    },
    {
        "title": "前诗谓思索诗句可以度日第恐终无益再赋一首以广之",
        "author": "虞俦",
        "content": "年来世味一毫轻，宿契诗书尚有情。\n魔事从教双眼赤，内观还觉寸心明。\n思量诗句嗟无补，检校医方恐未精。\n俗学可怜夸口耳，何如默坐息营营。",
        "dynasty": "宋",
        "collection_info": null
    },
    {
        "title": "挽吏部石似之  其一",
        "author": "虞俦",
        "content": "四海声名桂一枝，流年仅及手中蓍。\n康成未免龙蛇厄，翁子宁酬富贵期。\n天上玉楼须好记，人间金谷漫遗诗。\n宦途落寞知音绝，三抚朱絃只自悲。",
        "dynasty": "宋",
        "collection_info": null
    },
    {
        "title": "挽吏部石似之  其二",
        "author": "虞俦",
        "content": "忧国囊封岂是疎，有才无命信何如。\n风迴册府三山远，星殒郎墙一位虚。\n贾谊自伤终太傅，薛收若在必中书。\n哀哉埋玉今何地，却返当年处士庐。",
        "dynasty": "宋",
        "collection_info": null
    },
    {
        "title": "挽吏部石似之  其三",
        "author": "虞俦",
        "content": "期公簪橐侍甘泉，底是上天不假年。\n才大难为当世用，文高犹有后人传。\n魂销闽檄千山路，泪挽银河七月天。\n会葬谁欤铭郭泰，固应无愧翠珉镌。",
        "dynasty": "宋",
        "collection_info": null
    },
    {
        "title": "和绍兴钱参政贡院落成",
        "author": "虞俦",
        "content": "能为君王猎隽英，区区循吏笑西京。\n忽看广厦千间闢，蚤觉先春万木荣。\n有客囊中来露颖，何人垄上去佣耕。\n知公造化无遗物，咫尺龙门雷电生。",
        "dynasty": "宋",
        "collection_info": null
    },
    {
        "title": "挽水东吴主簿诗",
        "author": "虞俦",
        "content": "当年投笔过淮山，油幕谈兵故不凡。\n老去功名空白髮，向来簿领愧青衫。\n龙龛内典超金界，鸿宝遗编付玉函。\n况有诸孙振门户，不须留恨黯松杉。",
        "dynasty": "宋",
        "collection_info": null
    },
    {
        "title": "挽主簿杨仲远诗",
        "author": "虞俦",
        "content": "居士胸怀壑与丘，琴山怀抱枕清流。\n一区宅好真扬子，万卷书多似邺侯。\n好客亦尝陪俎豆，诸郎殊不废箕裘。\n人间俯仰成千古，痛念吾乡马少游。",
        "dynasty": "宋",
        "collection_info": null
    },
    {
        "title": "挽仙尉黄公诗",
        "author": "虞俦",
        "content": "平生怀抱欲凌云，元佑名家盖有君。\n况是生儿胜武子，何须不第叹刘蕡。\n伤哉未作河西尉，已矣还空冀北羣。\n从此太湖风月夜，一声渔笛不堪闻。",
        "dynasty": "宋",
        "collection_info": null
    },
    {
        "title": "除日失步诗以自解",
        "author": "虞俦",
        "content": "双脚平生不踏空，谁教仰面看飞鸿。\n娱亲正要同莱子，烂醉何曾过阿戎。\n已分折腰营五斗，恐因折臂作三公。\n妻孥不用閒惆怅，得失从来塞上翁。",
        "dynasty": "宋",
        "collection_info": null
    },
    {
        "title": "丁未礼部贡院监门次张伯子判院韵兼简正甫判院三诗  其一",
        "author": "虞俦",
        "content": "金门误喜缀朝班，犹自尘劳债未还。\n晓漏惊催门外鹄，春蚕空想管中斑。\n羣公神遇无全目，老我旁观只汗颜。\n安得僊人修月斧，与君携手到中间。",
        "dynasty": "宋",
        "collection_info": null
    },
    {
        "title": "丁未礼部贡院监门次张伯子判院韵兼简正甫判院三诗  其二",
        "author": "虞俦",
        "content": "禹凿门高竞化龙，桃花浪暖百川通。\n图南俱运云鹏翼，逐北谁收汗马功。\n锁钥仅能防宿弊，权衡正好变文风。\n抱关碌碌真吾事，窃喜清朝取士公。",
        "dynasty": "宋",
        "collection_info": null
    },
    {
        "title": "丁未礼部贡院监门次张伯子判院韵兼简正甫判院三诗  其三",
        "author": "虞俦",
        "content": "槐市同登弟子员，虀盐灯火记初年。\n寻春紫陌风流在，通籍金闺步武联。\n眼底要观新事业，笔端犹着旧山川。\n夜窗细话行藏处，始信于君有厚缘。",
        "dynasty": "宋",
        "collection_info": null
    },
    {
        "title": "林正甫察院出示送刘德修都运殿院诗并德修和章人事好乖置之勿復道也第一见倾盖如平昔而万里远别又不能一面得非皆有不偶然者存乎勉强继韵一写胸中磊块而结恋之怀又有诗所不能尽者  其一",
        "author": "虞俦",
        "content": "吾道艰难孰使然，忧来真欲问诸天。\n方看骢马避桓典，遽为虾蟆赋玉川。\n去国身轻宁絜絜，爱君意在故卷卷。\n瞿塘滟滪风波恶，百丈孤骞上濑船。",
        "dynasty": "宋",
        "collection_info": null
    },
    {
        "title": "林正甫察院出示送刘德修都运殿院诗并德修和章人事好乖置之勿復道也第一见倾盖如平昔而万里远别又不能一面得非皆有不偶然者存乎勉强继韵一写胸中磊块而结恋之怀又有诗所不能尽者  其二",
        "author": "虞俦",
        "content": "弹劾生风笔有神，天教末路得相亲。\n从来名下无虚士，今见朝端第一人。\n销印不知谁发难，投珠那得谓无因。\n何妨弭节潼江上，我亦归欤伴隠沦。",
        "dynasty": "宋",
        "collection_info": null
    },
    {
        "title": "思归",
        "author": "虞俦",
        "content": "风雨连朝作伴牢，只堪痛饮读离骚。\n谁知老境侵腰脚，早是多情惜鬓毛。\n杖屦出门还有碍，簿书堆案敢辞劳。\n年来俯仰终无补，尚欠归田一着高。",
        "dynasty": "宋",
        "collection_info": null
    },
    {
        "title": "中书邵舍人挽诗",
        "author": "虞俦",
        "content": "璧池鼓箧岁庚辰，蟾窟分枝癸未春。\n夹侍螭坳司记注，同升凤掖演丝纶。\n靖言交契从来厚，追想音尘不復亲。\n拘缀无由陪执拂，招魂楚些为沾襟。",
        "dynasty": "宋",
        "collection_info": null
    },
    {
        "title": "春大阅呈郡僚",
        "author": "虞俦",
        "content": "青油谈笑坐生风，便觉湖山气象雄。\n霁色喜浮旌旆上，欢声争入鼓鼙中。\n中军合用诗书帅，上马空惭矍铄翁。\n横槊赋诗君等事，何妨寓目此时同。",
        "dynasty": "宋",
        "collection_info": null
    },
    {
        "title": "秋大阅呈郡僚",
        "author": "虞俦",
        "content": "横槊何人解赋诗，东方千骑出郊时。\n天高霁色旌旗上，地迥秋声鼓角悲。\n漫授一编黄石老，相从千载赤松期。\n据鞍矍铄非吾事，惭愧江湖把一麾。",
        "dynasty": "宋",
        "collection_info": null
    },
    {
        "title": "和使君巩大监秋阅",
        "author": "虞俦",
        "content": "金钲鼙鼓肃秋声，画㦸油幢照座明。\n千骑夹营横槊气，六花簇队焕新晴。\n雍容坛上看儒将，潦倒尊前愧老兵。\n横槊赋诗豪杰事，澄江休数谢宣城。",
        "dynasty": "宋",
        "collection_info": null
    },
    {
        "title": "和吴守赋秋阅之什",
        "author": "虞俦",
        "content": "秋郊小队暂徘徊，谁信儒门出将才。\n千骑控弦吴月满，一声鸣角楚天开。\n赋诗已是夸横槊，看剑何妨更引杯。\n收取中原报明主，凌烟事业正相催。",
        "dynasty": "宋",
        "collection_info": null
    },
    {
        "title": "送邓舍人将漕西淮用舍人坐上诗韵  其一",
        "author": "虞俦",
        "content": "西湖烟柳胜阳关，遮断淮南大小山。\n诗好固应倾座上，酒行犹喜到花间。\n君王纳谏宁容去，风雨愁予岂坐悭。\n未用疾驱催上道，锋车有诏径须还。",
        "dynasty": "宋",
        "collection_info": null
    },
    {
        "title": "送邓舍人将漕西淮用舍人坐上诗韵  其二",
        "author": "虞俦",
        "content": "醉裏谁分主与宾，离觞到手莫辞频。\n感怀今日知何日，屈指三春破二春。\n北郭忍教风送客，江湖犹頼雨留人。\n晚晴依旧山光好，稳稳移舟傍玉津。",
        "dynasty": "宋",
        "collection_info": null
    },
    {
        "title": "送别王诚之给事",
        "author": "虞俦",
        "content": "袅袅酸风吹客衣，冥冥芳树揽愁思。\n谁教宦路分南北，自是人生足别离。\n送岸飞花何太急，留人夜雨故来迟。\n眼前他日鳬鸿堕，莫作情疎不寄诗。",
        "dynasty": "宋",
        "collection_info": null
    },
    {
        "title": "挽俞君任通判诗",
        "author": "虞俦",
        "content": "乡评月旦尚依然，旁郡人称别驾贤。\n邂逅宦途同晚岁，游从太学记当年。\n谁怜冷落堪为地，我欲吹嘘送上天。\n荐墨未干君已矣，漫凭楚挽慰重泉。",
        "dynasty": "宋",
        "collection_info": null
    },
    {
        "title": "日来欢意顿减幸秋雨既足中秋定晴预约南坡小集观月且属耘老弟董其事",
        "author": "虞俦",
        "content": "酒熟床头已圣清，吟诗窗下莫悲鸣。\n故人明月从来共，今岁中秋定好晴。\n雨脚已随荷盖尽，风头还逐桂花生。\n试谋一笑君须会，谁道尊前笑不成。",
        "dynasty": "宋",
        "collection_info": null
    },
    {
        "title": "十一月一日早起",
        "author": "虞俦",
        "content": "怅望淮山落木风，楚天云雾更重重。\n粤从西路来东路，倏见三冬过一冬。\n貂敝人谁怜季子，楼高吾岂下元龙。\n求田问舍今良策，自觉归欤兴颇浓。",
        "dynasty": "宋",
        "collection_info": null
    },
    {
        "title": "离都下",
        "author": "虞俦",
        "content": "经年不踏软红尘，偶入修门事事新。\n本为湖山寻旧约，却愁风雨送行人。\n多情黄菊空搔首，无伴芳醪可入唇。\n今岁重阳殊草草，南坡归梦夜来频。",
        "dynasty": "宋",
        "collection_info": null
    },
    {
        "title": "十七夜待月",
        "author": "虞俦",
        "content": "青天遥望片云无，坐待冰轮出海隅。\n沆瀣已垂梧叶重，婵娟犹惜桂华孤。\n夜阑红烛休更秉，春满香醪不用沽。\n且放虚檐歌缓转，恐惊三匝未栖乌。",
        "dynasty": "宋",
        "collection_info": null
    },
    {
        "title": "是夜三鼓后睡起月色满庭",
        "author": "虞俦",
        "content": "幽人睡起已三更，始信今宵不浪晴。\n天宇元来如许浄，月华别是一般明。\n风前鴈断应无信，露下蛩吟岂不平。\n无頼姮娥肯留照，疾驱蟾魄度前荣。",
        "dynasty": "宋",
        "collection_info": null
    },
    {
        "title": "九月八日游报本寺",
        "author": "虞俦",
        "content": "诗翁怀抱十分秋，探借重阳作胜游。\n莲社政须陶靖节，竹林未羡阮陈留。\n逢僧应说无生话，顾我何如不繫舟。\n明日黄花须斗酒，莫将容易换凉州。",
        "dynasty": "宋",
        "collection_info": null
    },
    {
        "title": "连日祷雨犹未应也数语漫述皇恐之意呈簿尉  其一",
        "author": "虞俦",
        "content": "谁令旱魃逞神姦，怅望西畴一雨悭。\n日永六龙方缓辔，天高九虎政当关。\n不论赋入今难办，见说流移昔未还。\n地上小臣真虮蝨，祷祈无效祇惭颜。",
        "dynasty": "宋",
        "collection_info": null
    },
    {
        "title": "连日祷雨犹未应也数语漫述皇恐之意呈簿尉  其二",
        "author": "虞俦",
        "content": "小儿曼倩尽狂姦，试掉雷车与破悭。\n慰我农民须早计，怜渠岁事颇相关。\n斋盂并日浑忘味，诗债如山只欠还。\n谢令冥顽推不去，毫丝无补亦胡颜。",
        "dynasty": "宋",
        "collection_info": null
    },
    {
        "title": "政在簿书丛中王簿示二诗推案漫述数语",
        "author": "虞俦",
        "content": "文书堆案汗如洗，鴈鹜满庭声甚喧。\n纵有可人来眼底，了无佳思到吟边。\n翠眉对我何曾展，白眼逢渠不受怜。\n上策从来三十六，就中除有一归田。",
        "dynasty": "宋",
        "collection_info": null
    },
    {
        "title": "新糊小室明帘戏书",
        "author": "虞俦",
        "content": "先生丈室浄无尘，白纸糊帘莫笑贫。\n夜静风严褰不动，朝来雪积欲争新。\n围炉只用深藏火，隠几还应暖似春。\n纸帐一床余纸被，不妨更作独眠人。",
        "dynasty": "宋",
        "collection_info": null
    },
    {
        "title": "宿巢县地藏寺枕上偶成",
        "author": "虞俦",
        "content": "年来踪迹漫奔波，其奈功名有命何。\n画虎向人无好手，饭牛怜我有悲歌。\n丹心永夜灯前苦，白髮明朝镜裏多。\n却谢前村鷄唱好，呼儿起舞肯蹉跎。",
        "dynasty": "宋",
        "collection_info": null
    },
    {
        "title": "家书送白额因赋",
        "author": "虞俦",
        "content": "虎踞南山孰敢樵，盗渠名字却深逃。\n谁能雪裏穷三窟，缚送尊前慰老饕。\n试唤玉纤揎碧袖，笑看霜片落金刀。\n族庖堪恨无风味，红晕蒸花更藉糟。",
        "dynasty": "宋",
        "collection_info": null
    },
    {
        "title": "丙辰二月上丁释奠致斋于经史阁呈郡僚",
        "author": "虞俦",
        "content": "泮水分明记旧游，上丁祠事得重修。\n音遗金石疑犹在，菜有苹蘩信可羞。\n老我今惭郡文学，诸生试觅汜乡侯。\n缅怀安定规模远，杰阁城西最上头。",
        "dynasty": "宋",
        "collection_info": null
    },
    {
        "title": "和巩使君释奠韵",
        "author": "虞俦",
        "content": "畴昔东家一亩宫，推尊昭代比天崇。\n絃歌未辍文斯在，俎豆亲陪献有终。\n采藻载歌思泮水，浴沂行咏舞雩风。\n自惭谬玷诗书走，未羡诸儒舍盖公。",
        "dynasty": "宋",
        "collection_info": null
    },
    {
        "title": "宿临安童县尉庵童尉送酒",
        "author": "虞俦",
        "content": "深深松竹隠禅房，更渡溪桥暂解装。\n但喜还家无数日，不知行路过重阳。\n白衣送酒劳相问，黄菊依人未肯芳。\n珍重山僧能会意，殷勤扫榻为烧香。",
        "dynasty": "宋",
        "collection_info": null
    },
    {
        "title": "次林正甫韵",
        "author": "虞俦",
        "content": "湖山梦想阻登临，柳色门前绿未深。\n老去青衫谁着眼，向来白战尚寒心。\n浇愁可欠杯中物，遣兴聊为洛下吟。\n倒指启关春已暮，直须修禊继山阴。",
        "dynasty": "宋",
        "collection_info": null
    },
    {
        "title": "护客高邮道中舟中读简斋十月诗因和其韵",
        "author": "虞俦",
        "content": "莫莫休休兴已阑，满头尘土更弹冠。\n鴈从北到传书易，淮界中流遣恨难。\n篷底吟哦诗有味，胸中磊磈酒无欢。\n故人莫枉绨袍意，范叔犹能忍一寒。",
        "dynasty": "宋",
        "collection_info": null
    },
    {
        "title": "王贯之有诗留别因次其韵",
        "author": "虞俦",
        "content": "樯头语燕底匆匆，满幅蒲帆送客风。\n合与仇谋从此逝，病兼贫至向来同。\n纷纷时事愁眉上，咄咄人情醉眼中。\n颇觉田园归去好，固应马首未渠东。",
        "dynasty": "宋",
        "collection_info": null
    },
    {
        "title": "林子长见访泊舟姑苏台下有诗因次其韵",
        "author": "虞俦",
        "content": "怀人玉树向风前，明月中秋动隔年。\n胜处杯中忘尔汝，几回纸上落云烟。\n已能命驾来吴苑，未许回舟指霅川。\n顾我从来无此客，渔蓑那得恋江边。",
        "dynasty": "宋",
        "collection_info": null
    },
    {
        "title": "朱天永示仆二诗盖有激而云者因用其韵以广之  其一",
        "author": "虞俦",
        "content": "是非得丧一毫轻，蛮触何劳角上争。\n未可轻量天下士，渠知不是彀中英。\n平生我亦轻余子，到处君安得此名。\n勿对秋花叹憔悴，春风回首又欣荣。",
        "dynasty": "宋",
        "collection_info": null
    },
    {
        "title": "朱天永示仆二诗盖有激而云者因用其韵以广之  其二",
        "author": "虞俦",
        "content": "弹铗悲歌莫浪嗟，笔耕心织是生涯。\n区区子岂痴摹虎，事事吾犹错画蛇。\n不分缩头几类鼈，苦嫌怒目几遭蛙。\n凭君试读山君传，鹤岂能言为嫉邪。",
        "dynasty": "宋",
        "collection_info": null
    },
    {
        "title": "汉老弟近书云欲看文字无暇作诗再用韵",
        "author": "虞俦",
        "content": "脱粟羹藜未厌餐，何心华屋荐金盘。\n风前觅句巾常岸，月下挥觞影亦单。\n懒拙不堪当世用，行藏留与后人看。\n也知妍丑初无定，马面相怜亦突栾。",
        "dynasty": "宋",
        "collection_info": null
    },
    {
        "title": "太守送酒  其一",
        "author": "虞俦",
        "content": "拜捧双壶急破封，蓬庐惊怪闹儿童。\n欢生和气熏蒸外，春在先生醖酿中。\n枯涸诗肠偏借润，飘零酒醆不忧空。\n更看小队寻花柳，太守风流似醉翁。",
        "dynasty": "宋",
        "collection_info": null
    },
    {
        "title": "太守送酒  其二",
        "author": "虞俦",
        "content": "黄堂还復念酸寒，余沥分来玉斚宽。\n遽遣茅柴羞避席，快呼苜蓿彊登盘。\n步兵胜处轻刘子，北海狂言迕阿瞒。\n何似老虔春夜酌，檐花细雨洗愁端。",
        "dynasty": "宋",
        "collection_info": null
    },
    {
        "title": "以郡醖十斗送林子长",
        "author": "虞俦",
        "content": "我友溪堂爱说诗，兵厨况有酒如池。\n留髠一石从来惯，访戴扁舟莫太迟。\n已办鸱夷陪后乘，姑令从事作先驰。\n凭君试向松江望，绿涨蒲萄正渺瀰。",
        "dynasty": "宋",
        "collection_info": null
    },
    {
        "title": "郁簿行年四十有九读李太白浔阳感秋诗慨怀有作次韵勉之",
        "author": "虞俦",
        "content": "清德如公畏四知，流光底事感圆蓍。\n日边丹凤聊栖棘，月下惊鸿尚拣枝。\n五十知非惭漏尽，百年彊半怪驹驰。\n买臣富贵犹堪待，莫诵浔阳落魄诗。",
        "dynasty": "宋",
        "collection_info": null
    },
    {
        "title": "用山门记游韵赋酴醾简林子长不蒙宠和岂不復作书生调度耶因以诗督之",
        "author": "虞俦",
        "content": "嬝娜柔条不自持，锁窗深处最相宜。\n试教纤手簪双鬓，莫遣新愁上两眉。\n子建洛神空有赋，乐天杨柳可无诗。\n为君唤起温柔梦，春草池塘日正迟。",
        "dynasty": "宋",
        "collection_info": null
    },
    {
        "title": "戏简林子长  其一",
        "author": "虞俦",
        "content": "溪上园亭处处新，想君屡费橐中银。\n鶑窥绣户烦三请，蝶遶花梢知几巡。\n恨不即时谋载酒，恐因暇日得寻春。\n只愁又隔同年面，却欠尊前似主人。",
        "dynasty": "宋",
        "collection_info": null
    },
    {
        "title": "戏简林子长  其二",
        "author": "虞俦",
        "content": "崇桃积李巧争新，红胜臙脂白胜银。\n车骑每劳鶑命唤，药栏聊伴蝶游巡。\n何须歌舞留连夜，漫与诗篇慰藉春。\n珍重海棠烦问讯，肯教空谷老佳人。",
        "dynasty": "宋",
        "collection_info": null
    },
    {
        "title": "简萧东夫",
        "author": "虞俦",
        "content": "向来一瓣为南丰，纵使能诗也坐穷。\n千里望中同夜月，五言城裏带春风。\n人言止酒今直止，君自中书岂不中。\n莫道天工全愦愦，满头白髮亦何公。",
        "dynasty": "宋",
        "collection_info": null
    },
    {
        "title": "游虎丘再用韵",
        "author": "虞俦",
        "content": "虎丘欲到几年华，灵运何妨不在家。\n风艇也遭新坝阨，芒鞋可惮去途赊。\n禅心默会点头石，幻化应羞解语花。\n忆昔吴王旧池馆，一堪行乐一堪嗟。",
        "dynasty": "宋",
        "collection_info": null
    },
    {
        "title": "扬州司理章公挽诗",
        "author": "虞俦",
        "content": "宦游曾记旧桐川，泮水凄凉愧郑虔。\n怪得儒流有师法，知从乡老得心传。\n未酬龙伯连鳌手，遽作维扬跨鹤仙。\n太息孔门空用赋，不教一柱果擎天。",
        "dynasty": "宋",
        "collection_info": null
    },
    {
        "title": "章枢密挽诗  其一",
        "author": "虞俦",
        "content": "当年抗疏动宸旒，骑省乌台许遍游。\n稳稳枢庭方缓步，骎骎揆路却回头。\n空余荣锦开三径，犹有甘棠蔽两州。\n浮世功名俱一梦，不须夜壑怪移舟。",
        "dynasty": "宋",
        "collection_info": null
    },
    {
        "title": "章枢密挽诗  其二",
        "author": "虞俦",
        "content": "引年归老十星霜，养素遗荣道愈光。\n可但苍生思谢傅，未应白首愧冯唐。\n龙光方庆千龄遇，凤诰俄嗟一鑑亡。\n前辈风流磨灭尽，后生无復见堂堂。",
        "dynasty": "宋",
        "collection_info": null
    },
    {
        "title": "正卿不见累日闻十二日与郑丈舍人游何山书此为寄",
        "author": "虞俦",
        "content": "剩欲从公朝暮閒，一溪留我未容还。\n极思谈笑三秋隔，相望林泉数里间。\n诗绝一时同郑老，书堂终日憩何山。\n报来定有吴门信，快矣黄嘉明月湾。",
        "dynasty": "宋",
        "collection_info": null
    },
    {
        "title": "次张安国舍人读王侍郎诗有怀其人韵",
        "author": "虞俦",
        "content": "盖世声名紫府仙，平生襟袖着山川。\n一麾管领秋江月，千首凭陵杜曲天。\n畴昔风云余感慨，归来文字带芳鲜。\n和韩何限惊人句，应有门人李汉编。",
        "dynasty": "宋",
        "collection_info": null
    },
    {
        "title": "书怀  其一",
        "author": "虞俦",
        "content": "丘山何必万牛回，栎杜从来贵不才。\n无事饮多惟日醉，有声画好亦天开。\n欲谋松菊园三径，翻讶文章水一杯。\n未免无衣忧卒岁，篱根惭愧候虫催。",
        "dynasty": "宋",
        "collection_info": null
    },
    {
        "title": "书怀  其二",
        "author": "虞俦",
        "content": "宦路侵寻已倦游，功名何敢望前修。\n谬纡州组三宜去，回视儒冠一忍羞。\n畴昔尝窥循吏传，只今谁是富民侯。\n夜来好雨催归棹，春水茫茫涨鸭头。",
        "dynasty": "宋",
        "collection_info": null
    },
    {
        "title": "夜坐书怀  其一",
        "author": "虞俦",
        "content": "看镜功名不用频，醉乡境界几由旬。\n何妨走马来为问，纵未成龙亦有神。\n生计一丝宁挂眼，閒居百事不如人。\n惊鸿亦有高飞意，姑傍花前过却春。",
        "dynasty": "宋",
        "collection_info": null
    },
    {
        "title": "夜坐书怀  其二",
        "author": "虞俦",
        "content": "梦觉谁呼小玉频，分灯魔女笑波旬。\n暮年禅悦浑知味，少日文章岂有神。\n赤脚玉川容老婢，绿珠金谷漫佳人。\n玄冥不是梅花主，开尽南枝付与春。",
        "dynasty": "宋",
        "collection_info": null
    },
    {
        "title": "春日书怀",
        "author": "虞俦",
        "content": "吴兴太守也堪怜，十日斋厨九不烟。\n索漠清怀寒食夜，颠狂风雨落花天。\n流鶑百啭还求友，化鹤重来不是僊。\n待得麦秋民足食，君恩万一许归田。",
        "dynasty": "宋",
        "collection_info": null
    },
    {
        "title": "用韵约宋宰诸公为寻梅之行",
        "author": "虞俦",
        "content": "澹烟寒雨洗轻埃，千树江头探借开。\n莫倚风流贪画柳，直须火急去寻梅。\n可能卯酒三杯罢，索取冰姿一笑回。\n好手河阳教落后，纷纷桃李满舆台。",
        "dynasty": "宋",
        "collection_info": null
    },
    {
        "title": "玉溪梅株柯殊绝宣和间用事者尝图以进竟不报今乃弃置蔬畦摧折憔悴有可怜之态昨陪诸公往观共叹其不遇且约盛开时携壶酒为醉赏之适因循又不果因用韵弔之",
        "author": "虞俦",
        "content": "玉溪得得探芳期，孤负诗人尽醉归。\n消息向来空驿使，画图老去惜明妃。\n香魂月堕惊春梦，翠袖天寒怯暮晖。\n蜂蝶卑凡浑省识，良迷桃李趁狂飞。",
        "dynasty": "宋",
        "collection_info": null
    },
    {
        "title": "岁除",
        "author": "虞俦",
        "content": "除日催人不奈频，那堪月小不圆旬。\n谁能椒颂花如锦，自写桃符笔有神。\n通夕留连分岁客，明朝多少贺年人。\n寿觞举处慈颜喜，却是萱堂剩得春。",
        "dynasty": "宋",
        "collection_info": null
    },
    {
        "title": "述情",
        "author": "虞俦",
        "content": "间阔忻逢诸葛丰，不应阮籍哭途穷。\n拟留重客倾家酿，更喜贤郎有父风。\n诗思凭陵烟雨上，宦情抖擞簿书中。\n击鲜下舍聊乘兴，未许黄堂舍盖公。",
        "dynasty": "宋",
        "collection_info": null
    },
    {
        "title": "真情",
        "author": "虞俦",
        "content": "魏紫姚黄次第荣，政须亲戚话真情。\n楼台是处增诗兴，罗绮丛中放酒行。\n下榻能留黄叔度，高斋端有谢宣城。\n却怜老令卑栖甚，目送归鸿意自倾。",
        "dynasty": "宋",
        "collection_info": null
    },
    {
        "title": "春晴  其一",
        "author": "虞俦",
        "content": "万里阴云一战收，怪生和气袭兼裘。\n昆山龙过初衔烛，旸谷乌飞不傍舟。\n曝背爬搔疑挟纩，冻躯伛偻快伸鈎。\n老农扶杖閒相过，一味丰年说不休。",
        "dynasty": "宋",
        "collection_info": null
    },
    {
        "title": "春晴  其二",
        "author": "虞俦",
        "content": "结习已空摩诘袂，苦寒聊解拾遗裘。\n梅花已负先驱弩，竹叶随牵下濑舟。\n门外有谁惊剥啄，林间何处叫鈎辀。\n诗人莫费雕肝肾，付与晴窗茗椀休。",
        "dynasty": "宋",
        "collection_info": null
    },
    {
        "title": "祈晴",
        "author": "虞俦",
        "content": "何许龙蟠雨应求，参天老木古灵湫。\n投诚已自刲鹅颈，激怒宁烦掷虎头。\n南亩有人朝负耒，绝潢无客夜行舟。\n寄言神物须终惠，为挽天河使倒流。",
        "dynasty": "宋",
        "collection_info": null
    },
    {
        "title": "过西山遇雨晚晴乘凉以归",
        "author": "虞俦",
        "content": "岩前垂溜忽涓涓，疑是池龙肯看鞭。\n千嶂黑云纔过雨，一番白水又平田。\n润添秔稻翻凉叶，喜入樵苏爨晚烟。\n马上归来闻好语，荷锄相对说丰年。",
        "dynasty": "宋",
        "collection_info": null
    },
    {
        "title": "休日欲报谒林子长值雨不能前用小诗以谢不敏",
        "author": "虞俦",
        "content": "朝雨城南柳色新，溪光溶漾宛如银。\n地偏心远开三径，风引船回欠一巡。\n二月欲来正月尽，三分已过一分春。\n鶑啼燕舞非吾事，管领韶华自有人。",
        "dynasty": "宋",
        "collection_info": null
    },
    {
        "title": "驾御带欲载糯米入城先以诗叙情因次韵只此便当执状也",
        "author": "虞俦",
        "content": "种秫诗人也未穷，百篇欲就醉颜红。\n却思白堕相逢晚，不分青铜一笑空。\n卧瓮更须防吏部，抱琴应不问新丰。\n何当乞与青田核，圣处时时任一中。",
        "dynasty": "宋",
        "collection_info": null
    },
    {
        "title": "伯兄挽诗",
        "author": "虞俦",
        "content": "邻鸡催晓破秋天，一枕邯郸便脱蝉。\n应了世间如梦幻，况于酒裏得天全。\n鸿陂曩昔闻谣鹄，下舍凄凉念击鲜。\n谁遣惊风吹鴈序，不堪雪涕望新阡。",
        "dynasty": "宋",
        "collection_info": null
    },
    {
        "title": "晓晴",
        "author": "虞俦",
        "content": "屋角勃姑时自唤，篱根络纬竞先鸣。\n刈禾政想頳肩重，扬粃那愁瞇目轻。\n考满我应书下下，赈荒人谓策平平。\n回思旧岁民情恶，不但中山有啜羹。",
        "dynasty": "宋",
        "collection_info": null
    },
    {
        "title": "丁钦夫来宰吾县几三年清德美政兹不復道二诗送行意之所寓钦夫固已默喻他日见东夫告出似之发数百里一笑  其一",
        "author": "虞俦",
        "content": "明月从来忌暗投，污渠尤忌映清沟。\n上书未办诛屠伯，束带何曾问督邮。\n袒裼直前当暴虎，善刀那见有全牛。\n区区三仕并三已，喜愠眉间了不留。",
        "dynasty": "宋",
        "collection_info": null
    },
    {
        "title": "丁钦夫来宰吾县几三年清德美政兹不復道二诗送行意之所寓钦夫固已默喻他日见东夫告出似之发数百里一笑  其二",
        "author": "虞俦",
        "content": "绿涨春波到白苹，高怀宁便忆鲈莼。\n缘谁一笑理归棹，为我千岩访古人。\n已狎风波浮宦海，可能霄汉隔通津。\n割鷄却嘆非吾事，况是劳观亦损神。",
        "dynasty": "宋",
        "collection_info": null
    },
    {
        "title": "送朱宰  其一",
        "author": "虞俦",
        "content": "畴昔鸣琴子贱堂，至今絃诵尚悠扬。\n农桑乐岁千家足，桃李春风几度芳。\n疾恶政缘同伯厚，爱民何止一桐乡。\n乌台此去真朝夕，剑履还须去尚方。",
        "dynasty": "宋",
        "collection_info": null
    },
    {
        "title": "送朱宰  其二",
        "author": "虞俦",
        "content": "一识荆州已是荣，二年尤足慰平生。\n从来东粤轻公子，只有临邛贵长卿。\n惨别翻令诗句钝，临行重把酒壶倾。\n故人闻道开东阁，拭目云霄九万程。",
        "dynasty": "宋",
        "collection_info": null
    },
    {
        "title": "和汪倅",
        "author": "虞俦",
        "content": "城头杖屦恣延缘，终日看山也自贤。\n浮蚁酿来堪把醆，飞鸿送尽且挥絃。\n捲残帘幕千家雨，倚遍阑干四角天。\n渭北江东何处是，谪仙诗兴政飘然。",
        "dynasty": "宋",
        "collection_info": null
    },
    {
        "title": "寄同年林子长郎中",
        "author": "虞俦",
        "content": "功名虽结少年场，看镜空惊两鬓苍。\n我已青冥甘蹭蹬，君今列宿倍辉光。\n寸心祇自怀三径，尺素何妨枉一行。\n多谢南宫故人报，日边消息想能详。",
        "dynasty": "宋",
        "collection_info": null
    },
    {
        "title": "苦雨",
        "author": "虞俦",
        "content": "经时梅熟雨翻盆，老我无聊正杜门。\n日焙衣巾留白醭，年侵腰脚倦黄昏。\n扫除云雾风无力，点滴轩楹漏有痕。\n入市乘船虽未验，溪流已涨几番浑。",
        "dynasty": "宋",
        "collection_info": null
    },
    {
        "title": "汉老弟生朝",
        "author": "虞俦",
        "content": "风流曼倩碧云仙，惯见儿嬉寿母前。\n莫讶科名后余子，要教富贵出长年。\n鹅黄新酿香浮瓮，鴈翅横秋影接天。\n端的姮娥消息近，南坡丹桂已开先。",
        "dynasty": "宋",
        "collection_info": null
    },
    {
        "title": "元宵不出",
        "author": "虞俦",
        "content": "东风摇荡玉奁冰，车马从人唤不譍。\n頼有曲生来入座，了无魔女与分灯。\n夜深月色明如洗，寒在梅梢瘦不胜。\n却笑少年行乐地，华胥枕上太瞢腾。",
        "dynasty": "宋",
        "collection_info": null
    },
    {
        "title": "出郊劝耕因游吴山清隠",
        "author": "虞俦",
        "content": "第一林泉得纵观，春风随步着栏干。\n山园梅雪千株在，门纳湖光十里宽。\n水上湿红云片段，亭前鲜碧玉檀栾。\n主人才调浑相称，题柱诗篇一一刊。",
        "dynasty": "宋",
        "collection_info": null
    },
    {
        "title": "中秋不见月寄耘老弟",
        "author": "虞俦",
        "content": "举杯邀月且留残，覆雨翻云意未阑。\n自是阴晴难准拟，莫将怀抱逐悲欢。\n灯前白髮惊秋半，镜裏清光有岁寒。\n玉斧祇应修未就，素娥宁许等閒看。",
        "dynasty": "宋",
        "collection_info": null
    },
    {
        "title": "和郡人汤倅中秋月",
        "author": "虞俦",
        "content": "怪底今宵眼界宽，银潢不动蘸金盘。\n未应天上追时好，无奈人间别样看。\n酒醆飘零惊鹤唳，笛声哀怨起龙蟠。\n经年不復南楼梦，且作三人取次欢。",
        "dynasty": "宋",
        "collection_info": null
    },
    {
        "title": "和鲍倅同汤欧二倅春日郊行",
        "author": "虞俦",
        "content": "别驾联镳喜在垧，不妨修禊继兰亭。\n雅知社结池莲白，况復诗成水荇青。\n问讯梅花才半树，渐看柳絮又浮萍。\n风光流转须时赏，烂醉从今莫放醒。",
        "dynasty": "宋",
        "collection_info": null
    },
    {
        "title": "闰二月二十九日早离广德大雨日午晚晴又雨宿黄蘗坊",
        "author": "虞俦",
        "content": "家山入望更贪程，造物无心雨与晴。\n今日莫愁明日近，一程但作两程行。\n生须快意何尝梦，久不还乡亦自惊。\n亲戚固应情话在，争先僮仆已欢迎。",
        "dynasty": "宋",
        "collection_info": null
    },
    {
        "title": "赴吴兴初入境",
        "author": "虞俦",
        "content": "诏书催发太频频，千骑东来喜望尘。\n不为寻芳宁较晚，固应入境便颁春。\n风和渐觉旌旗转，野旷遥闻钲鼓新。\n千里嗷嗷方待哺，自惭何以慰斯民。",
        "dynasty": "宋",
        "collection_info": null
    },
    {
        "title": "耘老弟五月十三日亲往新亭种竹喜而赋诗",
        "author": "虞俦",
        "content": "移竹应须竹醉时，不妨带笋一时移。\n清阴且障东西日，碧色还分上下池。\n岁晚雪霜成老伴，夜凉风月得新知。\n朅来便有亲亲意，玉立无言似索诗。",
        "dynasty": "宋",
        "collection_info": null
    },
    {
        "title": "曾守谯楼既成邀宾从同登议闢双门以復旧观从士子请也  其一",
        "author": "虞俦",
        "content": "楼下遗踪宛可寻，尚须宾从一来临。\n三峯嵂崒浑依旧，双阙岧峣復见今。\n麻麦向来迷绿野，簪缨久矣负儒林。\n使君不惜褰帷问，慰我邦人望望心。",
        "dynasty": "宋",
        "collection_info": null
    },
    {
        "title": "曾守谯楼既成邀宾从同登议闢双门以復旧观从士子请也  其二",
        "author": "虞俦",
        "content": "杰阁危栏不许寻，境环千里望中临。\n古桃风物宁非旧，甲子规模乃到今。\n堪笑折腰趋府事，何如长啸入山林。\n故园猿鹤休惊怨，出岫孤云岂有心。",
        "dynasty": "宋",
        "collection_info": null
    },
    {
        "title": "和闻鶑",
        "author": "虞俦",
        "content": "度柳穿花故故迟，黄金新刷羽毛奇。\n惊回午梦花梢日，啼破春愁柳絮时。\n老去上林空好语，向来幽谷有谁知。\n纷纷云雨成翻覆，求友唯君慰我思。",
        "dynasty": "宋",
        "collection_info": null
    },
    {
        "title": "清平阁",
        "author": "虞俦",
        "content": "律身端合励冰清，莅政尤须称物平。\n知是夫君深寓意，雅宜斯阁遂安名。\n池幽自足龟鱼乐，林静休教虫鸟鸣。\n况復官閒州似斗，不妨时此濯尘缨。",
        "dynasty": "宋",
        "collection_info": null
    },
    {
        "title": "用韵和仲兄",
        "author": "虞俦",
        "content": "鼯鼠相将五技穷，东来岁月太匆匆。\n冷官敢恨知音少，直道难教与俗同。\n翻忆对床听夜雨，不堪举扇障西风。\n诗来唤起还家梦，目断成行天际鸿。",
        "dynasty": "宋",
        "collection_info": null
    },
    {
        "title": "游宦十年于外归自浙东覩西山先茔周围林木气象大非昔比盖缘藩篱既彻本家樵采不以时外人侵盗復无禁理势固应尔也今春忧居遂协谋兄弟效先君旧来规橅创夹篱界庶外人知吾辈用意所在有所忌惮不肆侵盗而本家樵采亦有时云耳因以诗识岁月",
        "author": "虞俦",
        "content": "万亩坟山遍野阴，几年樵采到如今。\n藩篱有限重加护，斤斧无端免见侵。\n缺处更须频检校，暇时何惜一登临。\n先君暗裏应倾倒，方信流长源更深。",
        "dynasty": "宋",
        "collection_info": null
    },
    {
        "title": "读白乐天诗集",
        "author": "虞俦",
        "content": "详观白傅一篇诗，长日何须一局碁。\n字细纵然劳眼力，理长尤是契心期。\n夸张歌酒浑相似，消遣穷愁亦自知。\n大节更思公出处，寥寥千载是吾师。",
        "dynasty": "宋",
        "collection_info": null
    },
    {
        "title": "喜晴  其一",
        "author": "虞俦",
        "content": "黄堂通夕听檐声，去谒灵湫及未明。\n画鹢破寒收宿霭，老龙擎日献新晴。\n何须厌胜驱黄帽，况復精诚却卫兵。\n尽道使君能抚字，归途争看古阳城。",
        "dynasty": "宋",
        "collection_info": null
    },
    {
        "title": "喜晴  其二",
        "author": "虞俦",
        "content": "洞中龙亦詟先声，韬敛云阴放日明。\n久雨也知田父苦，十分端为使君晴。\n但令渤海捐刀剑，不用天河洗甲兵。\n昨夜铃斋诗欲就，鬼神闻已泣蒲城。",
        "dynasty": "宋",
        "collection_info": null
    },
    {
        "title": "喜晴  其三",
        "author": "虞俦",
        "content": "雨占甲子向来频，谁道开晴必换旬。\n云过阳台空有梦，雪消姑射漫凝神。\n林间却喜鸠呼妇，檐外何妨鹊噪人。\n可怕西郊泥一尺，径须跃马去寻春。",
        "dynasty": "宋",
        "collection_info": null
    },
    {
        "title": "喜晴  其四",
        "author": "虞俦",
        "content": "连宵骤雨喜初晴，何处残蝉不乱鸣。\n晚熟岂妨秔秫好，秋声先傍竹梧轻。\n纷纷云散心安在，隠隠雷收气未平。\n半蔌惊魂犹未定，老农那得不惩羹。",
        "dynasty": "宋",
        "collection_info": null
    },
    {
        "title": "喜晴  其五",
        "author": "虞俦",
        "content": "雨余天宇十分清，到处官蛙噤不鸣。\n残点喜闻檐溜断，新凉更觉葛衣轻。\n飞扬楚观人无梦，畜缩胥涛怒已平。\n满眼秋风归未得，却惭千里话莼羹。",
        "dynasty": "宋",
        "collection_info": null
    },
    {
        "title": "喜晴  其六",
        "author": "虞俦",
        "content": "西风有意作新晴，不遣中宵鹤鹳鸣。\n红袂行云仙梦断，青灯对酒客愁轻。\n起看壠首禾无害，见说溪头水已平。\n莼菜鲈鱼秋正美，谁能分我一杯羹。",
        "dynasty": "宋",
        "collection_info": null
    },
    {
        "title": "诸公妓饮问政堂有诮予不来者借韵呈司户同志  其一",
        "author": "虞俦",
        "content": "广文官舍自萧然，好事何人与酒钱。\n惯伴诸生甘寂寞，倦从獧子醉妖妍。\n静挥绿绮心逾适，渴饮门冬手自煎。\n畴昔东山怀雅尚，未须轻鄙笑臞仙。",
        "dynasty": "宋",
        "collection_info": null
    },
    {
        "title": "诸公妓饮问政堂有诮予不来者借韵呈司户同志  其二",
        "author": "虞俦",
        "content": "生涯冷淡我胡然，客裏空囊愧一钱。\n已负酒杯同笑语，彊排诗句斗清妍。\n官閒祇起樊笼嘆，内热真犹膏火煎。\n试问聚蚊成一饷，何如高枕梦游仙。",
        "dynasty": "宋",
        "collection_info": null
    },
    {
        "title": "诸公妓饮问政堂有诮予不来者借韵呈司户同志  其三",
        "author": "虞俦",
        "content": "几日斋厨愧索然，信君高会拚金钱。\n迩来此乐城中少，况有今宵座上妍。\n连放酒杯浮潋滟，须防更漏解催煎。\n闭门独坐何由羡，漫搅枯肠赋八仙。",
        "dynasty": "宋",
        "collection_info": null
    },
    {
        "title": "诸公妓饮问政堂有诮予不来者借韵呈司户同志  其四",
        "author": "虞俦",
        "content": "孤游冷宦嘆徒然，安得通神十万钱。\n南北阮家何似富，东西施子乃争妍。\n歌筵怜我应无分，诗债忧君苦太煎。\n却忆金明年少事，春风得意醉羣仙。",
        "dynasty": "宋",
        "collection_info": null
    },
    {
        "title": "诸公妓饮问政堂有诮予不来者借韵呈司户同志  其五",
        "author": "虞俦",
        "content": "东家谁念我纍然，惭愧何曾十万钱。\n病骨那禁三伏热，长眉空负十分妍。\n睡凉喜有青奴伴，药瞑频呼赤脚煎。\n阁束箪瓢缘少味，非关辟谷要求仙。",
        "dynasty": "宋",
        "collection_info": null
    },
    {
        "title": "巩使君一新社稷坛宇次汪倅韵",
        "author": "虞俦",
        "content": "岿然坛宇俯清流，须信规摹跨别州。\n端为苴茅崇屏翰，要知束楚贵绸缪。\n治聋有酒烦分馈，宰肉何人嘆滞留。\n天欲吾公安社稷，未宜小试羡三休。",
        "dynasty": "宋",
        "collection_info": null
    },
    {
        "title": "食洞庭橘有感",
        "author": "虞俦",
        "content": "洞庭霜橘偶明珠，磊落堆盘照坐隅。\n九颂固应原取友，千头宁与李为奴。\n佳名自昔南邦贵，丹实由来北地无。\n此日满怀三嘆息，惸然天地一身孤。",
        "dynasty": "宋",
        "collection_info": null
    },
    {
        "title": "咏打扇",
        "author": "虞俦",
        "content": "腕脱何须问小童，汗流聊復慰衰农。\n联翩天下一轮月，簸荡人间万窍风。\n萤火招来还自照，蚊雷挥去觉羣空。\n散仙未办朝阊阖，乞与羲皇笑傲中。",
        "dynasty": "宋",
        "collection_info": null
    },
    {
        "title": "春晚汉老弟不来有怀南坡",
        "author": "虞俦",
        "content": "如麻密雨不收脚，妬花恶风常打头。\n那无一日好天气，只有千山供客愁。\n垂杨未繫金嬝娜，隔叶倦听黄栗留。\n南坡是处堪欣赏，把酒还曾酹我不。",
        "dynasty": "宋",
        "collection_info": null
    },
    {
        "title": "和耘老弟南坡芙蓉",
        "author": "虞俦",
        "content": "簇簇坡头锦绣丛，几番消息问来鸿。\n素商未遣先惊绿，青女何妨更染红。\n向日壅培曾覆篑，有时灌溉亦连筒。\n年来羁宦成离索，却欠看花一醉同。",
        "dynasty": "宋",
        "collection_info": null
    },
    {
        "title": "夏芙蓉  其一",
        "author": "虞俦",
        "content": "四月池边见拒霜，园丁惊问此何祥。\n花如云锦翻新样，叶似宫袍染御香。\n病不能陪花酒伴，诗犹堪譟鼓旗傍。\n诸君笔力迴元化，努力先春压众芳。",
        "dynasty": "宋",
        "collection_info": null
    },
    {
        "title": "夏芙蓉  其二",
        "author": "虞俦",
        "content": "老子而今两鬓霜，未应痴绝泥禨祥。\n不能木末搴朝露，争免篱边嗅晚香。\n便合折来书卷畔，讵宜簪向宝钗傍。\n漫山千树方芽甲，肯信人间有早芳。",
        "dynasty": "宋",
        "collection_info": null
    },
    {
        "title": "劝农",
        "author": "虞俦",
        "content": "平生忧国愿年丰，荒政那知技已穷。\n千里农桑千里雨，一番桃李一番风。\n宦游老去春强半，劝相归来日过中。\n自媿活人无好手，只将水旱祷天公。",
        "dynasty": "宋",
        "collection_info": null
    },
    {
        "title": "石照劝农晚归有雨",
        "author": "虞俦",
        "content": "疎林拂拂见旌旗，短镫翩翩度翠微。\n十里好山供客醉，一犁春雨劝农归。\n水流花出红成队，麦雨天连绿打围。\n投老田园今晚矣，不须五十始知非。",
        "dynasty": "宋",
        "collection_info": null
    },
    {
        "title": "虎丘劝农  其一",
        "author": "虞俦",
        "content": "春事三分破二分，山郊劝相岂虚文。\n通宵已过台前雨，破晓谁耕陇上云。\n士女携壶方杂沓，老癃扶杖亦欢欣。\n迂疎为郡浑无补，只把丰年答圣君。",
        "dynasty": "宋",
        "collection_info": null
    },
    {
        "title": "虎丘劝农  其二",
        "author": "虞俦",
        "content": "风月联翩别驾分，双鳬飞舄总能文。\n苔痕点绿山头石，花影浮红水面云。\n一舸鸱夷聊尔尔，千岩啼鸟自欣欣。\n徘徊斗粟归田缓，堪笑痴顽老使君。",
        "dynasty": "宋",
        "collection_info": null
    },
    {
        "title": "五月四日过西山道院田间记老农语",
        "author": "虞俦",
        "content": "偶从野叟问耕桑，说到春来日日忙。\n老尽吾蚕桑自绿，化残胡蝶麦犹黄。\n迎梅已过三旬雨，秧稻初齐五月凉。\n天上何人调玉烛，但知击壤乐时康。",
        "dynasty": "宋",
        "collection_info": null
    },
    {
        "title": "次韵古梅",
        "author": "虞俦",
        "content": "怪底昌园一种梅，老枝强项独迟开。\n伶俜鹤膝翻嫌瘦，皴皵龙鳞不受摧。\n羞把冰肌混桃李，故将粉面映莓苔。\n广平铁石心犹在，宁有诗情似玉台。",
        "dynasty": "宋",
        "collection_info": null
    },
    {
        "title": "二十三日被旨再往天目谢雨留数语壁间",
        "author": "虞俦",
        "content": "万山深处得重来，天目晴云未放开。\n尽喜山田秧䆉䅉，那愁石径湿莓苔。\n铁冠道士今安在，玉局仙翁去不回。\n唯有洞中龙应祷，果能因旱起风雷。",
        "dynasty": "宋",
        "collection_info": null
    },
    {
        "title": "和耘老弟冬夜闻雨有怀",
        "author": "虞俦",
        "content": "蒲团睡思欲蒙蒙，珍重贤人酒一中。\n夜静喜听悬溜雨，寒多更怯战窗风。\n檐花细落浑疑梦，诗句频催政未工。\n雪拥红炉愁不寐，此时怀抱想君同。",
        "dynasty": "宋",
        "collection_info": null
    },
    {
        "title": "夜来四鼓枕上闻雨声喜而不寐",
        "author": "虞俦",
        "content": "雨声天外倒银潢，枕上才闻喜欲狂。\n鼓吹不须教两部，稻粱行庆有千仓。\n青缸照影花无睡，红袂行云梦有香。\n最好空阶泻檐溜，却疑并舍压糟床。",
        "dynasty": "宋",
        "collection_info": null
    },
    {
        "title": "和七月初五日夜得雨",
        "author": "虞俦",
        "content": "一尊情话向南荣，好雨知时盆样倾。\n且喜黍苗饶岁事，莫愁梧竹作秋声。\n檐花夜永灯前落，池草诗成梦裏惊。\n端的对床寻旧约，韦郎曾赋五言城。",
        "dynasty": "宋",
        "collection_info": null
    },
    {
        "title": "道中雨",
        "author": "虞俦",
        "content": "晨光欲动尚熹微，漠漠春阴未解围。\n雾掩前村迷酒旆，风吹寒色着征衣。\n功名底许妨行乐，出处年来果是非。\n一笑南坡归梦裏，满山桃李政芳菲。",
        "dynasty": "宋",
        "collection_info": null
    },
    {
        "title": "龙池祷雨",
        "author": "虞俦",
        "content": "御府金奁出宝熏，爇来池上定知闻。\n龙应覆手能为雨，岫岂无心漫出云。\n秧插高田犹未遍，泉流幽涧恐难分。\n奉常典礼吾方与，毋作神羞视秩文。",
        "dynasty": "宋",
        "collection_info": null
    },
    {
        "title": "过登源英济庙祈雨",
        "author": "虞俦",
        "content": "连年因旱祷丛祠，未免斯民有怨咨。\n拟学催科今晚矣，不能引去更何之。\n下田敢有百车望，好雨犹宽三日期。\n惭愧农家私水利，桔槔虽巧不容施。",
        "dynasty": "宋",
        "collection_info": null
    },
    {
        "title": "和汤倅梅花韵",
        "author": "虞俦",
        "content": "玉奴端不负花期，乞得东皇一笑归。\n淡扫娥眉怜虢国，半匀粧面妬徐妃。\n有情立马留新恨，无頼啼禽送落晖。\n金铉政须和鼎实，莫嫌笛裏浪惊飞。",
        "dynasty": "宋",
        "collection_info": null
    },
    {
        "title": "蜡梅  其一",
        "author": "虞俦",
        "content": "龙麝浓熏总不宜，幽香细细忽闻时。\n蜜脾悬磬无余味，鹤膝横陈有老枝。\n玉蕊檀心还得似，蜡言栀貌有谁欺。\n却疑不是人间物，三嗅慇懃与赋诗。",
        "dynasty": "宋",
        "collection_info": null
    },
    {
        "title": "蜡梅  其二",
        "author": "虞俦",
        "content": "冰霜元不与花宜，颇怪梅花亦后时。\n庾岭别来无驿使，少林忽见有横枝。\n化工真幻知谁辨，诗老题评岂我欺。\n世味饱谙浑似蜡，对花不饮漫赓诗。",
        "dynasty": "宋",
        "collection_info": null
    },
    {
        "title": "和万舍人折赠蜡梅韵  其一",
        "author": "虞俦",
        "content": "问讯江梅意未回，少林横出不知裁。\n争先頼有园夫报，折赠空惊驿使来。\n疎影暗香宁是伴，蜡言栀貌未须媒。\n主人闻说归朝近，且趁眉间喜色开。",
        "dynasty": "宋",
        "collection_info": null
    },
    {
        "title": "和万舍人折赠蜡梅韵  其二",
        "author": "虞俦",
        "content": "蜡缀枝头春来回，缃罗休用剪刀裁。\n直须浮蚁相携去，应有游蜂错认来。\n晕紫檀心真似假，娇黄粧额自能媒。\n年来世味浑如此，嚼蕊吹香一笑开。",
        "dynasty": "宋",
        "collection_info": null
    },
    {
        "title": "和万舍人折赠蜡梅韵  其三",
        "author": "虞俦",
        "content": "步遶名园日几回，司花着意巧能裁。\n影疎雅称灯笼映，香细疑从酒面来。\n破白江梅羞月妬，黏红僊杏待春媒。\n何如新样龙山种，却在京都占早开。",
        "dynasty": "宋",
        "collection_info": null
    },
    {
        "title": "夜读邵尧夫诗戏效其体再赋蜡梅",
        "author": "虞俦",
        "content": "纷纷蜂子竞生涯，每到花时辄放衙。\n悬室尽将花作蜡，何人翻以蜡为花。\n姑从凡卉论先后，若比江梅有等差。\n弄假像真真像假，小儿造物未须夸。",
        "dynasty": "宋",
        "collection_info": null
    },
    {
        "title": "中秋夜微雨",
        "author": "虞俦",
        "content": "醉张白眼望层空，作意中秋一笑同。\n忽讶微云得急雨，纵妨明月有清风。\n连宵桂近姮娥惜，尽日槐忙举子工。\n勿指凉天云即是，且须倾尽玉西东。",
        "dynasty": "宋",
        "collection_info": null
    },
    {
        "title": "十六日云气薄阴晚有雨微甚夜间颇凉恐明日未必有雨也",
        "author": "虞俦",
        "content": "谁与天公沃亢阳，洒尘微雨仅毫芒。\n只忧南亩频年旱，敢爱北窗通夕凉。\n何物兴云须蜴蜥，几时舞野定商羊。\n会当直入雷霆室，戏掉狂车下大荒。",
        "dynasty": "宋",
        "collection_info": null
    },
    {
        "title": "蚊  其一",
        "author": "虞俦",
        "content": "床前蜡纸一灯明，殷殷闻雷数震惊。\n忽去青天无鸟迹，骤来红树有鶑声。\n噆肤噬血宁甘死，投隙穿帷太巧生。\n为尔通宵愁不寐，几回枕上又诗成。",
        "dynasty": "宋",
        "collection_info": null
    },
    {
        "title": "蚊  其二",
        "author": "虞俦",
        "content": "青奴良夜偶相依，斑扇团团亦倦挥。\n我自蒙头还引睡，渠应皤腹不能飞。\n多愁白髮三千丈，无分红绡十幅围。\n安得西风来一扫，固知么么未胜威。",
        "dynasty": "宋",
        "collection_info": null
    },
    {
        "title": "王簿不惮暑途亲扣石金祈雨盖有志乎民者也以小诗简之",
        "author": "虞俦",
        "content": "饥馑忧渠欲洊臻，大田不雨已生尘。\n何人有力能鞭石，老令无能漫积薪。\n诸佛未尝违众愿，上苍宁不悯斯民。\n诚烦仇览登山履，为扣岩前彼上人。",
        "dynasty": "宋",
        "collection_info": null
    },
    {
        "title": "委长洲赵丞祷雨阳山龙祠有应",
        "author": "虞俦",
        "content": "不向龙祠小乞灵，连宵那得雨冥冥。\n势方聚处中心喜，声渐微时侧耳听。\n便觉田头秧稻绿，更夸陇首麦苗青。\n丰登自此无公事，只有棠阴蔽广庭。",
        "dynasty": "宋",
        "collection_info": null
    },
    {
        "title": "再委赵丞阳山送龙祷雨  其一",
        "author": "虞俦",
        "content": "传闻神姥产英灵，雷电当时亦晦冥。\n好雨固宜随祷应，夜窗曾误几番听。\n关心病守头空白，失喜农夫眼倍青。\n水溢旱干宁有数，人间无路叩天庭。",
        "dynasty": "宋",
        "collection_info": null
    },
    {
        "title": "再委赵丞阳山送龙祷雨  其二",
        "author": "虞俦",
        "content": "老龙高卧復何求，韬敛风雷自一湫。\n不恨如麻无雨脚，却愁生耳有禾头。\n向来河内惭移粟，此去江边欲具舟。\n龙若有灵须早计，霖霪莫待火西流。",
        "dynasty": "宋",
        "collection_info": null
    },
    {
        "title": "昨夜雨又作方此祈祷辄得数语述怀",
        "author": "虞俦",
        "content": "淫雨天公不肯晴，区区香火屡哀鸣。\n两年苦潦民何罪，千里分忧责匪轻。\n已幸早禾方露积，正怜秋稼与云平。\n蓱号莫败西成好，捩手从来易覆羹。",
        "dynasty": "宋",
        "collection_info": null
    },
    {
        "title": "七月十四日夜大雨彻晓方止田家云早晚禾自此不忧矣喜而为诗",
        "author": "虞俦",
        "content": "夜雨倾盆捣瓦沟，檐声汹涌碎江流。\n安眠一枕西窗晓，饱饭十分南亩秋。\n老火熏天已无迹，频年赤地更谁忧。\n起来喜拨床头瓮，却待今宵月满楼。",
        "dynasty": "宋",
        "collection_info": null
    },
    {
        "title": "五月二十七日夜大雨前三日热甚",
        "author": "虞俦",
        "content": "雷车谁唤阿香推，酿雨云头簇不开。\n猛热急掀江汉立，先声偏上竹梧来。\n高唐赋就何曾梦，杜曲诗成不费催。\n颇欲灯前同夜酌，却愁牢落馈无台。",
        "dynasty": "宋",
        "collection_info": null
    },
    {
        "title": "七月三十日大雨连宵  其一",
        "author": "虞俦",
        "content": "彻夜盆翻天井潢，迴澜谁障百川狂。\n鲲方怒翼思溟海，鼠已摇牙伺太仓。\n秋着屏山惊客枕，润添衣笼费鑪香。\n惠连应记池塘梦，近有书来说对床。",
        "dynasty": "宋",
        "collection_info": null
    },
    {
        "title": "七月三十日大雨连宵  其二",
        "author": "虞俦",
        "content": "乘槎有客泛仙潢，咋指泥涂悔我狂。\n此去不烦推谢令，向来宁是尼臧仓。\n愁惊过雁乡心碎，喜溢浮蛆瓮面香。\n金井老梧秋色重，时翻危叶堕银床。",
        "dynasty": "宋",
        "collection_info": null
    },
    {
        "title": "十七日乘马过草堂已而骤雨",
        "author": "虞俦",
        "content": "此邦旱暵已连年，民亦何辜欲吁天。\n鸠拙林间时自唤，龙慵潭底敢安眠。\n忽看注雨如车轴，便觉流泉满稻田。\n我亦驾言随霹雳，一瓢倾倒马鞍前。",
        "dynasty": "宋",
        "collection_info": null
    },
    {
        "title": "下山雨骤  其一",
        "author": "虞俦",
        "content": "下山虽幸免颠跻，骤雨冥冥步转迷。\n白马已翻青嶂去，黄鹂犹恋绿林啼。\n人皆有路通霄汉，我独无桥渡涧溪。\n且傍田塍欹侧过，从教甲子混涂泥。",
        "dynasty": "宋",
        "collection_info": null
    },
    {
        "title": "下山雨骤  其二",
        "author": "虞俦",
        "content": "连宵风雨太飘飖，颇讶龙吟意气豪。\n三座危桥过不易，一溪湍水涨能高。\n栖迟王事嗟何及，咫尺威颜敢告劳。\n袖取丰年天上去，洗泥准拟醉香醪。",
        "dynasty": "宋",
        "collection_info": null
    },
    {
        "title": "下山雨骤  其三",
        "author": "虞俦",
        "content": "宝熏降自九重天，再款龙祠礼亦专。\n谢雨归来还得雨，今年必定作丰年。\n弥天膏润人皆喜，连日奔驰我独贤。\n回首家山今不远，固应惭恨不归田。",
        "dynasty": "宋",
        "collection_info": null
    },
    {
        "title": "久雨",
        "author": "虞俦",
        "content": "秋到天公日日阴，林间厌听鹁鸠鸣。\n向来南亩频忧旱，此去西成只欠晴。\n檐有漏痕看菌出，径无行迹认苔生。\n夜窗细诵秋阳赋，才谢坡仙和不成。",
        "dynasty": "宋",
        "collection_info": null
    },
    {
        "title": "和汉老弟久雨",
        "author": "虞俦",
        "content": "檐声点滴送愁频，梦雨连江遽一旬。\n杜老多情还动酌，坡公何事却伤神。\n渭城官柳难留客，巫峡行云不见人。\n可是蓱号工洒道，东郊准备要迎春。",
        "dynasty": "宋",
        "collection_info": null
    },
    {
        "title": "喜雨呈太守",
        "author": "虞俦",
        "content": "精祷能令天意回，猖狂旱魃敢为灾。\n龙眠熟处雷呼觉，蚁战酣时雨趁来。\n耕父荷锄歌召杜，腐儒秉笔愧邹枚。\n太平知有三登象，从此官租不费催。",
        "dynasty": "宋",
        "collection_info": null
    },
    {
        "title": "和广德宋宰喜雨",
        "author": "虞俦",
        "content": "一雨丰年兆可探，全胜雪瑞白成三。\n偏怜令尹关心切，喜对农夫洗汗惭。\n秔稻秀畦欣绿润，芙蓉依水媚红酣。\n词源顿遣如泉涌，酒量悬知似海涵。",
        "dynasty": "宋",
        "collection_info": null
    },
    {
        "title": "和主簿喜雨二首  其一",
        "author": "虞俦",
        "content": "龙眠熟处雷呼醒，蚁战酣时雨趁来。\n凉入稻云青漠漠，润添田水白皑皑。\n但期家给皆红腐，莫管庭空长绿苔。\n老令催科知自拙，推挤不法谓何哉。",
        "dynasty": "宋",
        "collection_info": null
    },
    {
        "title": "和主簿喜雨二首  其二",
        "author": "虞俦",
        "content": "年来事事与心违，墨绶尘劳莫我知。\n慷慨归田虽有赋，殷勤喜雨漫赓诗。\n谁怜饭颗山头瘦，却想松江水面肥。\n一笑桑榆收已暮，向来膏润太踰时。",
        "dynasty": "宋",
        "collection_info": null
    },
    {
        "title": "卧病枕上再用韵  其一",
        "author": "虞俦",
        "content": "文书堆案眼慵开，客有可人今雨来。\n说剑丹心空耿耿，岸巾雪鬓欲皑皑。\n山田渐喜滋香稻，客位从教长紫苔。\n涸辙穷鳞頼濡沫，未宜曷月咏归哉。",
        "dynasty": "宋",
        "collection_info": null
    },
    {
        "title": "卧病枕上再用韵  其二",
        "author": "虞俦",
        "content": "领邑西来物物违，只应松竹旧相知。\n宽心雨意浓如酒，满眼秋怀总是诗。\n惭愧不才劳抚字，平生何意羡轻肥。\n飘然傥遂归田赋，食蘗毋忘在莒时。",
        "dynasty": "宋",
        "collection_info": null
    },
    {
        "title": "再用韵简王簿  其一",
        "author": "虞俦",
        "content": "山云泼墨度墙隈，信道鸣鸠唤雨来。\n骤泻竹梢青羃羃，乱翻荷盖白皑皑。\n尊前花落愁赊酒，地上钱流错认苔。\n更愿公家宽赋敛，斯民卒岁亦悠哉。",
        "dynasty": "宋",
        "collection_info": null
    },
    {
        "title": "再用韵简王簿  其二",
        "author": "虞俦",
        "content": "当面论交背面违，此心叔向几人知。\n喜君一见便倾盖，过我相从唯说诗。\n别后梅花看太瘦，向来瓠白不应肥。\n何如且缓东归策，共醉橙黄橘绿时。",
        "dynasty": "宋",
        "collection_info": null
    },
    {
        "title": "徽州绩溪县六月二十五日迎汪王于县厅祈雨未之应也七月三日率同官再祷焉酌献方毕阴云四合甘霔大霈因以小诗纪实",
        "author": "虞俦",
        "content": "何须祷旱必桑林，试扣丛祠丐一临。\n再拜炉烟方裛裛，四周云气已骎骎。\n田龟向去亡凶兆，垤鹳新来有好音。\n多谢神灵怜老令，肯倾膏泽慰民心。",
        "dynasty": "宋",
        "collection_info": null
    },
    {
        "title": "和主簿王伯伦喜雨",
        "author": "虞俦",
        "content": "电帜摇摇眩目光，雷车殷殷讶空肠。\n咄嗟有底千峯雨，珍重无多一瓣香。\n秔稻气苏南亩喜，芭蕉声到北窗凉。\n恭惟英济纲维是，併遣炎官理去艎。",
        "dynasty": "宋",
        "collection_info": null
    },
    {
        "title": "喜雨",
        "author": "虞俦",
        "content": "鼎来雨喜动吟笺，顿遣酰鸡舞瓮天。\n傅野要观新事业，巫山莫学短因缘。\n碧筩便好浮家酿，红粉还羞着老年。\n此意自佳君自会，将诗不必众人传。",
        "dynasty": "宋",
        "collection_info": null
    },
    {
        "title": "忆友人",
        "author": "虞俦",
        "content": "紫鸾栖棘乳溪边，不羡羣飞漫刺天。\n一见交情真我辈，更将诗句洗尘缘。\n宁唯刮目须三日，恨不从公蚤十年。\n只恐秋风趣分袂，尺书傥有鴈能传。",
        "dynasty": "宋",
        "collection_info": null
    },
    {
        "title": "主簿昨示喜雨之作末章用李文饶故事非所敢闻用韵回纳",
        "author": "虞俦",
        "content": "朝来一穗看炉烟，遽挽银河下九天。\n东海不冤私自幸，南阳高卧且随缘。\n佳名德雨闻前代，尺字商霖证昔年。\n老子婆婆那辨此，两翁心印有人传。",
        "dynasty": "宋",
        "collection_info": null
    },
    {
        "title": "初夏凹沼独坐",
        "author": "虞俦",
        "content": "墙隈绿袅风前竹，池上青横雨后峯。\n森然便有濠濮想，若者曾吞云梦胸。\n杳无碧涧来鸂鶒，安得旧水藏蛟龙。\n我今齿髮亦自料，回首家山归兴浓。",
        "dynasty": "宋",
        "collection_info": null
    },
    {
        "title": "俯江楼",
        "author": "虞俦",
        "content": "异乡王粲懒登楼，肠断淮山落木秋。\n塞上阴云空漠漠，江边艇子故悠悠。\n悲凉只怕闻孤鴈，浩荡那堪没白鸥。\n莫怪楚囚频下泪，何人谈话到神州。",
        "dynasty": "宋",
        "collection_info": null
    },
    {
        "title": "十一月三十日乃耘老弟生朝余是日也宿留富阳驿中念之殊不胜情因赋一诗俟到吴门有便寄去",
        "author": "虞俦",
        "content": "玉管新阳七日来，天将风月赋诗才。\n别来又喜逢初度，相望何由把一杯。\n霜后不凋门外柳，春前已折陇头梅。\n团栾今夜华堂燕，应念三州数往回。",
        "dynasty": "宋",
        "collection_info": null
    },
    {
        "title": "和汤倅七夕",
        "author": "虞俦",
        "content": "目断银河婉娈期，綵云香雾转馡馡。\n天孙无頼能专巧，世俗由来亦妄祈。\n穉子唤人占蟢网，老妻怜我泣牛衣。\n客星若就君平卜，更问金穰与木饥。",
        "dynasty": "宋",
        "collection_info": null
    },
    {
        "title": "和总管姜知阁",
        "author": "虞俦",
        "content": "下笔梅山漫不休，诗筒倏寄置书邮。\n分符我亦惭铜虎，问俗人谁忍佩牛。\n已洗圜扉亡久繫，更教彩棒息羣偷。\n年来况是催科拙，聚敛平生笑冉求。",
        "dynasty": "宋",
        "collection_info": null
    },
    {
        "title": "和杨仲才归途秋郊即事",
        "author": "虞俦",
        "content": "马上西风着面凉，翩翩乌帽更低昂。\n晚晴是处鸦声喜，秋熟连阡禾穗香。\n穉子候门应自语，征夫指路未渠忙。\n歇鞍野店谁为伴，自买村醪一举觞。",
        "dynasty": "宋",
        "collection_info": null
    },
    {
        "title": "顷尝将漕淮东林子长今膺是选因以小诗述怀庶几古人赠言之意云  其一",
        "author": "虞俦",
        "content": "德星天遣出淮濆，玉节光华委十分。\n可但筹边专馈饷，直须旷土尽耕耘。\n向来我已惭无效，此去君当勉策勋。\n尚有龟山风浪恶，得无遗恨雁离羣。",
        "dynasty": "宋",
        "collection_info": null
    },
    {
        "title": "顷尝将漕淮东林子长今膺是选因以小诗述怀庶几古人赠言之意云  其二",
        "author": "虞俦",
        "content": "淮边陈迹试重论，走遍西途落木村。\n依旧江山连北固，承平池馆羡东园。\n中原入望堪垂涕，古汴无情尚有痕。\n岁漕东南六百万，云何异域得游魂。",
        "dynasty": "宋",
        "collection_info": null
    },
    {
        "title": "送万舍人将漕江东",
        "author": "虞俦",
        "content": "左螭玉立耸朝端，底事飘然便挂冠。\n简记起家千载遇，光华持节万人看。\n溪山好处宁终恋，鸥鹭盟前莫遽寒。\n已是诏书催上道，却烦尺鲤问平安。",
        "dynasty": "宋",
        "collection_info": null
    },
    {
        "title": "余壬子秋丁太夫人忧因取藏经看阅至甲寅春以病眼且止然将及一半矣尚期晚岁毕此志愿但两年来有烦主藏上人昕公取送良劳因以一偈谢之",
        "author": "虞俦",
        "content": "五千经卷乃吾心，眼力年来却不胜。\n且学赵州看半藏，从教舍利说三乘。\n循行数字难成佛，兀坐焚香也似僧。\n此法本来无所得，多生受记有燃灯。",
        "dynasty": "宋",
        "collection_info": null
    },
    {
        "title": "耘老弟于新厅之后起楼名之曰迭翠有诗因次韵",
        "author": "虞俦",
        "content": "楼成迭翠相奇奇，不羡围屏锦绣机。\n卜筑又新王粲宅，登临莫下董生帷。\n高吟得助添新卷，清赏何须贮舞衣。\n问舍却怜吾未就，归心长与落霞飞。",
        "dynasty": "宋",
        "collection_info": null
    },
    {
        "title": "求杨仲才芍药",
        "author": "虞俦",
        "content": "见说江都一骑来，筠篮坏土带春回。\n不堪羁宦思金谷，宁有诗情似玉台。\n纶阁翻阶无復梦，乳溪临槛想传杯。\n殷勤分赠须闻早，社后重阳政好培。",
        "dynasty": "宋",
        "collection_info": null
    },
    {
        "title": "收汉老弟近书知十全遂勿药之喜慰可知也但未卜来期诗以见意",
        "author": "虞俦",
        "content": "一日思君一度年，家山好在落霞边。\n飞鸿日去情何限，黄耳书来病已痊。\n欹枕池塘春草梦，闭门风雨落梅天。\n南坡政恐春留住，过我何时果着鞭。",
        "dynasty": "宋",
        "collection_info": null
    },
    {
        "title": "和闻杜鹃",
        "author": "虞俦",
        "content": "万里归飞怪底迟，岂缘鸟道崄而奇。\n尚怀旧国初来日，偏恨羣芳欲尽时。\n回首暮山宁久住，论心残月漫相知。\n何人远道长为客，为尔声声劳梦思。",
        "dynasty": "宋",
        "collection_info": null
    },
    {
        "title": "宿祠山报恩寺枕上闻杜鹃有感",
        "author": "虞俦",
        "content": "此去家山仅两程，不烦鸟语苦丁宁。\n烟花三月忙中过，风雨连宵梦裏听。\n问鴈呼卿情大薄，闻鷄起舞意还醒。\n年来纵迹浑无定，渠亦相怜水上萍。",
        "dynasty": "宋",
        "collection_info": null
    },
    {
        "title": "次韵曾使君和删定鲍倅喜谯楼双门復旧观之作",
        "author": "虞俦",
        "content": "公家文字足搜寻，间览容陪夏日临。\n句裏江山元自旧，笔端造化速宜今。\n朱扉对启雄潭府，秀气平分入泮林。\n青佩龙门行在望，跃鞭莫负使君心。",
        "dynasty": "宋",
        "collection_info": null
    },
    {
        "title": "和王诚之羣圃胜集",
        "author": "虞俦",
        "content": "何人浪说四难并，此地追随眼更清。\n飞盖数移红步幛，肩舆稳度翠围屏。\n春回觞咏频频举，风度笙歌处处听。\n昼短夜长公莫恨，当家故事有兰亭。",
        "dynasty": "宋",
        "collection_info": null
    },
    {
        "title": "元日小集耘老弟有诗和韵",
        "author": "虞俦",
        "content": "弟侄团栾岂偶然，华堂绮席间婵娟。\n试看今夕知何夕，颇觉新年胜旧年。\n黄纸除书须有命，青春作伴且随缘。\n从今屡费何须惜，日办杯觞趁和篇。",
        "dynasty": "宋",
        "collection_info": null
    },
    {
        "title": "简友人",
        "author": "虞俦",
        "content": "按剑何由骇夜光，险心真復易羊肠。\n未能种橘千奴足，且欲滋兰九畹香。\n俗物满前多汩没，玉人在侧独清凉。\n夜来忽有家山梦，便向清溪欲舣艎。",
        "dynasty": "宋",
        "collection_info": null
    },
    {
        "title": "途中述怀",
        "author": "虞俦",
        "content": "悠然旅酌夜沉沉，漫想歌眉带浅颦。\n兴寄鳞鸿宁有限，诗成珠玉未羞贫。\n尚烦潇洒登山屐，聊慰崎岖穷谷民。\n已笑割鷄非我事，颇尝栖棘有斯人。",
        "dynasty": "宋",
        "collection_info": null
    },
    {
        "title": "和郁簿",
        "author": "虞俦",
        "content": "先生雅意在垂虹，底事鸾栖枳棘中。\n几欲上书排北阙，却应举扇障西风。\n官清高枕梦魂好，兴动长吟诗句工。\n琐琐升沉何足道，只凭心地与天通。",
        "dynasty": "宋",
        "collection_info": null
    },
    {
        "title": "清明",
        "author": "虞俦",
        "content": "江南三月暮春天，上巳清明五日前。\n红杏园林初过雨，绿杨庭院欲生烟。\n无花无酒伤今日，宜麦宜蚕胜去年。\n却怪山中时候早，树林深处有鸣蝉。",
        "dynasty": "宋",
        "collection_info": null
    },
    {
        "title": "读汉老弟中秋前一夕之诗似太凄切辄次韵勉释之",
        "author": "虞俦",
        "content": "秋与诗人着意清，不平宁作候虫鸣。\n閒愁有底能千斛，久雨终当快一晴。\n富贵时来何足道，英雄天亦不徒生。\n来宵径就姮娥约，丹桂当年种已成。",
        "dynasty": "宋",
        "collection_info": null
    },
    {
        "title": "自中秋月圆木犀开后倡酬络绎今可以止矣再书数句殿其后",
        "author": "虞俦",
        "content": "秋月秋花自一回，锦囊收拾靡遗才。\n吟余顾兔毫端满，赋罢文犀纸面开。\n十里清香供隠几，三人对影称挥杯。\n笑渠冷淡为生活，何似笙歌鼎沸催。",
        "dynasty": "宋",
        "collection_info": null
    },
    {
        "title": "酬常丞见和",
        "author": "虞俦",
        "content": "周南留滞玉堂仙，千骑那教下蜀川。\n梁上几看明月夜，江东空想暮云天。\n五年契阔音书断，万里归来语笑鲜。\n喜有常郎天下士，肯来相对语残编。",
        "dynasty": "宋",
        "collection_info": null
    },
    {
        "title": "用韵酬翟曾二倅和章  其一",
        "author": "虞俦",
        "content": "那得朝朝琼树新，拥炉添炭费乌银。\n试呵冻笔还搜句，浅酌香醪未计巡。\n过眼年华休恨晚，转头天令即行春。\n纷纷桃李谁知问，祇有寒梅是故人。",
        "dynasty": "宋",
        "collection_info": null
    },
    {
        "title": "用韵酬翟曾二倅和章  其二",
        "author": "虞俦",
        "content": "诗成开府让清新，纸扫溪藤笔弄银。\n斗转苍龙归北望，日行黄道傒东巡。\n人情自是随时变，天意何私与物春。\n官裏簿书殊未了，不知花事属何人。",
        "dynasty": "宋",
        "collection_info": null
    },
    {
        "title": "两日绝市无肉举家不免蔬食因书数语  其一",
        "author": "虞俦",
        "content": "市无晨饮助加餐，空愧先生苜蓿盘。\n尚有园人供菜把，漫劳穉子写牌单。\n俸钱先自无多了，宾客从来不惯看。\n已誓长斋依绣佛，妻孥休怪瘦栾栾。",
        "dynasty": "宋",
        "collection_info": null
    },
    {
        "title": "两日绝市无肉举家不免蔬食因书数语  其二",
        "author": "虞俦",
        "content": "山园秀色故堪餐，明月批来白玉盘。\n小县经年常乏俸，颓墙过午尚悬单。\n妇兴举案齐眉叹，婢媿添薪墨腕看。\n无肉纵令人解瘦，却宜相对碧檀栾。",
        "dynasty": "宋",
        "collection_info": null
    },
    {
        "title": "两日绝市无肉举家不免蔬食因书数语  其三",
        "author": "虞俦",
        "content": "怪生食指动晨餐，拗项蒸毛忽满盘。\n总为饥驱嗟我老，未能饱死笑人单。\n不除豪气杯中兴，空有功名镜裏看。\n菽水虽贫归去好，白头慈母要团栾。",
        "dynasty": "宋",
        "collection_info": null
    },
    {
        "title": "再用韵述怀",
        "author": "虞俦",
        "content": "少年发愤欲忘餐，信木能钻透石盘。\n灯火半生徒自苦，虀盐併日不嫌单。\n嗟来未肯低头拜，臭腐那须着眼看。\n何物马肝犹不悟，怜渠五利竟诛栾。",
        "dynasty": "宋",
        "collection_info": null
    },
    {
        "title": "送颜尚书知泉州",
        "author": "虞俦",
        "content": "听履星辰最上头，一麾得请暂南州。\n高风凛凛推前辈，政路骎骎却倦游。\n地近枌榆同衣锦，天低雨露密承流。\n只今廊庙须公等，燕寝凝香莫久留。",
        "dynasty": "宋",
        "collection_info": null
    },
    {
        "title": "临安泛舟",
        "author": "虞俦",
        "content": "雨送行人上短篷，东君更借一帆风。\n桃源春水半篙稳，锦谷清溪几曲通。\n远岫天边凝晚碧，夕阳波面泛微红。\n舟行又胜山行好，两岸芳菲一顾中。",
        "dynasty": "宋",
        "collection_info": null
    },
    {
        "title": "往瓜州护使客回程",
        "author": "虞俦",
        "content": "寒天短日少晶辉，薄暮边城鼓角悲。\n外使方将接踵至，淮民未有息肩期。\n吁嗟道路频牵挽，表裏河山几合离。\n闻道遗黎尚思汉，中原恢復定何时。",
        "dynasty": "宋",
        "collection_info": null
    },
    {
        "title": "夜舟过龟山",
        "author": "虞俦",
        "content": "长淮东下月西流，起视龟山势若浮。\n砢岸崎岖须列炬，波涛汹涌更行舟。\n今秋暴涨尤堪畏，去岁坚冰亦合忧。\n有底往来能屑屑，痴儿了事几时休。",
        "dynasty": "宋",
        "collection_info": null
    },
    {
        "title": "上巳恐可回舟略访子长园亭然未敢为宿诺",
        "author": "虞俦",
        "content": "名园天气更须新，况有弹筝甲用银。\n舟欲暂回成邂逅，酒因同载作逡巡。\n飞花一片休嗟晚，啼鸟千岩莫怨春。\n未暇湖亭修故事，水嬉遍阅水边人。",
        "dynasty": "宋",
        "collection_info": null
    },
    {
        "title": "和汉老弟立春",
        "author": "虞俦",
        "content": "吹葭六管候频频，眉寿先储酒十旬。\n鞭到土牛休袖手，斗迴天驷已驰神。\n花梢綵胜翻新样，镜裏朱颜只故人。\n生菜玉纤能细缕，大家醉赏满盘春。",
        "dynasty": "宋",
        "collection_info": null
    },
    {
        "title": "正月二日大雪",
        "author": "虞俦",
        "content": "东风欲动管灰飞，剪綵工夫莫恨迟。\n残腊竟呈三白瑞，新春元与六花期。\n羊羔酒好浮琼液，牛尾狸堪削玉肌。\n欲就江梅赊一笑，前村容有未开枝。",
        "dynasty": "宋",
        "collection_info": null
    },
    {
        "title": "和宋宰立春雨  其一",
        "author": "虞俦",
        "content": "怪生淑气静氛埃，知是东君一笑开。\n膏雨任能滋宿麦，香风先已上寒梅。\n交情太薄鶑犹懒，远信难凭鴈却迴。\n闻道君家春最胜，十分眉妩画章台。",
        "dynasty": "宋",
        "collection_info": null
    },
    {
        "title": "和宋宰立春雨  其二",
        "author": "虞俦",
        "content": "镜裏朱颜一寸埃，感时怀抱向谁开。\n典衣饾饤盘心菜，贳酒留连眼底梅。\n三月鶑花劳问讯，几家幡胜带能迴。\n新来不作温柔梦，有底诗情似玉台。",
        "dynasty": "宋",
        "collection_info": null
    },
    {
        "title": "和汉老弟迎春",
        "author": "虞俦",
        "content": "青旗小队唤渠频，新历先看早二旬。\n羯鼓催花夸敏捷，舞腰迴雪斗精神。\n燕飞欲傍钗头月，鴈过纔归陌上人。\n谁道土牛鞭不动，也能脚底散阳春。",
        "dynasty": "宋",
        "collection_info": null
    },
    {
        "title": "社日邀温卿溪王天仕吴钦孺游草堂钦孺有诗因次其韵",
        "author": "虞俦",
        "content": "烟霞痼疾自年龄，冷落江城处士星。\n松下茶烟青羃羃，竹间碁韵子丁丁。\n林泉雅许幽人往，猿鹤应羞俗驾经。\n沽酒抱琴还有约，要看桂子月中零。",
        "dynasty": "宋",
        "collection_info": null
    },
    {
        "title": "冬至日泊舟严陵滩下",
        "author": "虞俦",
        "content": "书云瑞应协黄钟，人事天时讶许同。\n葭管阴阳消长际，朱幡新旧送迎中。\n严陵滩昔怀高节，茂苑城今愧下风。\n醉裏不知乡国异，团圞相映酒颜红。",
        "dynasty": "宋",
        "collection_info": null
    },
    {
        "title": "和汉老弟牛尾貍韵",
        "author": "虞俦",
        "content": "堂馈流涎玉面貍，也知臭腐出神奇。\n分无竹叶浮酥面，尚想梅花映雪肌。\n渠幸腊前能漏网，人言春后亦非时。\n吾侪口腹真余事，莫倚雄豪浪赋诗。",
        "dynasty": "宋",
        "collection_info": null
    },
    {
        "title": "戏和东坡先生牛尾貍诗韵且效其体",
        "author": "虞俦",
        "content": "夜寒那得到帘帷，前拥红炉后翠眉。\n未致马蹄沙水鼈，且尝牛尾雪天貍。\n葅寒石芥愁辛鼻，鲊熟雏鹅怯带脂。\n端的为渠添酒兴，红颜相映玉肤肌。",
        "dynasty": "宋",
        "collection_info": null
    },
    {
        "title": "观鹤",
        "author": "虞俦",
        "content": "仙格孤高老始成，临池爱刷羽毛轻。\n未看月下婆娑舞，且听风前嘹唳声。\n向人自在有真态，伴我官閒无俗情。\n少待相将林下去，携筇更引鹿同行。",
        "dynasty": "宋",
        "collection_info": null
    },
    {
        "title": "迭蒙林子长和章愈索愈奇未敢遽竖降旗犹能背城借一也",
        "author": "虞俦",
        "content": "诗情引上碧天高，侍史毋辞走送劳。\n栗里正思陶靖节，愚溪不数柳仪曹。\n只惭同队疎头角，莫恋樊笼损羽毛。\n取友如君千载士，陆机作赋岂其豪。",
        "dynasty": "宋",
        "collection_info": null
    },
    {
        "title": "甲寅十一月朔旦冬至适值先妣太夫人服阕从吉感而赋诗二首  其一",
        "author": "虞俦",
        "content": "黄鷄催晓破霜天，起整冠裳拜影前。\n又见刺文添一线，谁知泣血已三年。\n蟠桃海上今应熟，双橘怀中祇自怜。\n未必儿童知此恨，綵衣依旧戏蹁跹。",
        "dynasty": "宋",
        "collection_info": null
    },
    {
        "title": "甲寅十一月朔旦冬至适值先妣太夫人服阕从吉感而赋诗二首  其二",
        "author": "虞俦",
        "content": "维摩应待散花天，无復称觞寿母前。\n从隔蓬壶三万里，尚期华表一千年。\n弟兄黄髮三人在，故旧青云众目怜。\n自愧阿奴真碌碌，不妨鉴井又蹁跹。",
        "dynasty": "宋",
        "collection_info": null
    },
    {
        "title": "再和",
        "author": "虞俦",
        "content": "天时人事日相煎，否泰俄惊在眼前。\n积闰尽归冬十月，纪元一似太初年。\n联珠合璧犹重见，华髮苍颜益可怜。\n三抚祥琴无意绪，当筵那忍舞蹁跹。",
        "dynasty": "宋",
        "collection_info": null
    },
    {
        "title": "读乐天诗戏效其体",
        "author": "虞俦",
        "content": "杖屦南坡路不赊，就中景物四时佳。\n春林竞秀烘迟日，雪岫初晴眩晓霞。\n炎夏清风横一榻，澄秋明月满千家。\n人生适意须行乐，况是樽前鬓未华。",
        "dynasty": "宋",
        "collection_info": null
    },
    {
        "title": "同主簿过翠眉亭  其一",
        "author": "虞俦",
        "content": "墨绶低回叹陆沉，好山浑作翠眉颦。\n我聊尔耳宁违俗，仕有时乎亦为贫。\n老去催科非所学，向来凋瘵愧斯民。\n整襟再拜栾城像，幸剩残膏丐后人。",
        "dynasty": "宋",
        "collection_info": null
    },
    {
        "title": "同主簿过翠眉亭  其二",
        "author": "虞俦",
        "content": "宦情元薄且浮沉，抚字劳心祇效颦。\n白首论交嗟已晚，青衫捧檄祇缘贫。\n简书岂不怀朋友，德意安能及吏民。\n误矣折腰成底事，谁欤高枕有閒人。",
        "dynasty": "宋",
        "collection_info": null
    },
    {
        "title": "木犀晚来盛开寄吴守",
        "author": "虞俦",
        "content": "缭枝偃蹇傍岩隈，密叶棱层不露才。\n一色浑疑新酿熟，十分端为好诗开。\n佳人宜与簪云髻，上客须邀釂玉杯。\n只恐王孙归未得，小山招隠故应催。",
        "dynasty": "宋",
        "collection_info": null
    },
    {
        "title": "木犀花开折赠县宰代简",
        "author": "虞俦",
        "content": "缃黄襞积间琉璃，病眼看花喜欲迷。\n半树斓斑藏雾豹，一秋清绝辟尘犀。\n谁分仙种来蟾窟，知有生香洗麝脐。\n天女维摩应大笑，一枝扶上髻鬟低。",
        "dynasty": "宋",
        "collection_info": null
    },
    {
        "title": "木犀初开悉离披于雨今再着花特盛因折送常丞代简以诗兼简孙尉",
        "author": "虞俦",
        "content": "万壑千岩秋欲阑，金商点缀破天悭。\n未须狂雨相将去，且索西风一笑还。\n香列酴醾薝萄右，清宜茅舍竹篱间。\n闻君画柳为眉妩，可復扶花上髻鬟。",
        "dynasty": "宋",
        "collection_info": null
    },
    {
        "title": "和人木犀",
        "author": "虞俦",
        "content": "月娥一笑抵千金，玉粟枝头点缀深。\n莫怪谪仙犹未赏，却因犬子喜相寻。\n漙漙白露新秋色，楚楚黄裳翠雨襟。\n高兴已辜红袖饮，何心相伴白头吟。",
        "dynasty": "宋",
        "collection_info": null
    },
    {
        "title": "问讯木犀",
        "author": "虞俦",
        "content": "两行丛桂手亲栽，移自深岩远壑来。\n今夏蒙茸看叶长，来秋端的见花开。\n早时切记频浇灌，瘦地仍须苦壅培。\n待得东堂枝可折，满山桃李尽舆台。",
        "dynasty": "宋",
        "collection_info": null
    },
    {
        "title": "和木犀",
        "author": "虞俦",
        "content": "岩桂无人也自芳，月宫仙子道家粧。\n露漙僊掌三秋色，风动枝头十里香。\n先世栽培虽地僻，近年卜筑发天藏。\n后堂元有文犀贵，可但腰金照地光。",
        "dynasty": "宋",
        "collection_info": null
    },
    {
        "title": "和耘老弟木犀诗韵且督汉老弟同赋",
        "author": "虞俦",
        "content": "团餠秋光入好枝，一天风露最清时。\n管窥豹雾岩前隠，杯泛鹅黄月下宜。\n子落谁赓沧海咏，丛生应有小山知。\n惠连更喜姮娥近，底事观书却废诗。",
        "dynasty": "宋",
        "collection_info": null
    },
    {
        "title": "和木犀再开",
        "author": "虞俦",
        "content": "东堂留得最高枝，向道重开果有时。\n仙掌露漙秋气重，山头月照晚粧宜。\n层层黄色眉间见，拂拂清香鼻观知。\n更约菊花为老伴，四难并处可无诗。",
        "dynasty": "宋",
        "collection_info": null
    },
    {
        "title": "即事  其一",
        "author": "虞俦",
        "content": "夺得饥民鬼手中，误恩增秩敢言功。\n颇闻有意征黄霸，却坐无书遗子公。\n莫我愁眉劳抚字，从渠醉眼乱青红。\n床头况有韦编在，消长何妨以数穷。",
        "dynasty": "宋",
        "collection_info": null
    },
    {
        "title": "即事  其二",
        "author": "虞俦",
        "content": "光阴老去漫匆匆，千骑南来岁又穷。\n竹瘦固应留晚节，梅开宁亦待春风。\n青冥蹭蹬何关我，白髮飘萧恐未翁。\n毕竟田园归去好，暮云回首自江东。",
        "dynasty": "宋",
        "collection_info": null
    },
    {
        "title": "即事  其三",
        "author": "虞俦",
        "content": "归来世事任浮沉，车马萧条门巷深。\n一榻容身无妄想，两餐度日少关心。\n园收佳实随时荐，瓮有新篘待月斟。\n老觉閒居浑有味，不须荣宦说骎骎。",
        "dynasty": "宋",
        "collection_info": null
    },
    {
        "title": "即事  其四",
        "author": "虞俦",
        "content": "春工投老日骎骎，阅遍芳菲又绿阴。\n不復椅梧倾宿凤，几番淮海变鸣禽。\n太阿自抚为知己，焦尾谁弹莫赏音。\n高下风花何足问，向来出处固无心。",
        "dynasty": "宋",
        "collection_info": null
    },
    {
        "title": "和吴守韵送木犀",
        "author": "虞俦",
        "content": "珍重黄堂遗送来，淮南未数小山才。\n分从月裏双株在，趁得风前一笑开。\n秋着屏帏蟾弄影，春生酒面蚁浮杯。\n姮娥自与花为约，不爱人间羯鼓催。",
        "dynasty": "宋",
        "collection_info": null
    },
    {
        "title": "枕上再赋",
        "author": "虞俦",
        "content": "折桂东堂又一回，秋花此外祇凡才。\n千岩万壑幽深处，玉露金风烂漫开。\n有客挥犀纷入坐，几时清燕小持杯。\n作诗且与留花住，青女繁霜未要催。",
        "dynasty": "宋",
        "collection_info": null
    },
    {
        "title": "再用韵赋木犀",
        "author": "虞俦",
        "content": "高枝曾折记前回，晚路重逢叹滞才。\n天上移来和月种，人间占得及秋开。\n香浮翠葆花藏叶，影动燃犀酒映杯。\n犹有黄花堪殿后，为渠留恋为渠催。",
        "dynasty": "宋",
        "collection_info": null
    },
    {
        "title": "送张伯子尚书帅隆兴  其一",
        "author": "虞俦",
        "content": "舂容听履上星辰，玉笋班中第一人。\n暂藉威名分阃寄，剩留风采照廷绅。\n何人重记西山雨，老我空伤南浦春。\n此去莫贪为郡乐，紫枢黄阁待经纶。",
        "dynasty": "宋",
        "collection_info": null
    },
    {
        "title": "送张伯子尚书帅隆兴  其二",
        "author": "虞俦",
        "content": "十年沉落困推挤，出处于公恨不齐。\n本谓重来酬契阔，岂期一见又分携。\n风吹渭水波声小，春压阳关柳色低。\n老矣销魂难语别，且须倒尽玉东西。",
        "dynasty": "宋",
        "collection_info": null
    },
    {
        "title": "巩使君劝耕汪倅有诗次韵",
        "author": "虞俦",
        "content": "小队行春簇使旌，黄童白叟递逢迎。\n劝耕试向何山麓，竞渡还倾极乐城。\n画舫骁腾喧鼓吹，红粧凝伫傍轩楹。\n山公归路人争看，已有丰年笑语声。",
        "dynasty": "宋",
        "collection_info": null
    },
    {
        "title": "戏书",
        "author": "虞俦",
        "content": "去年今日到湖州，救得饥民岁又周。\n阅遍炎凉还自笑，坐靡廪饩更何求。\n渊明栗里终归去，太史周南枉滞留。\n咄咄大钧何必问，固知薄命与仇谋。",
        "dynasty": "宋",
        "collection_info": null
    },
    {
        "title": "子长来诗乃有杜口毗那之语但天女天花未尝见也诗以先之",
        "author": "虞俦",
        "content": "属和何须蚌鹬持，笙歌鼎沸政相宜。\n劝君莫惜松醪酒，容我来看柳叶眉。\n春去自怜鶑命友，夜来空费雨催诗。\n海棠还有风流伴，留得芳菲不恨迟。",
        "dynasty": "宋",
        "collection_info": null
    },
    {
        "title": "送汤倅二首  其一",
        "author": "虞俦",
        "content": "青衫试吏古桐川，识面池阳别驾贤。\n但喜论交时一笑，不知为客度三年。\n新来怀抱愁分袂，此去功名好着鞭。\n未必九华清绝地，更能留滞玉堂仙。",
        "dynasty": "宋",
        "collection_info": null
    },
    {
        "title": "送汤倅二首  其二",
        "author": "虞俦",
        "content": "别乘词锋不费磨，江山得助想经过。\n离情柳色长亭暮，愁绪梅腮细雨多。\n渭北论文须细与，洛南问业念如何。\n有时尺素频相寄，莫负东来锦鲤波。",
        "dynasty": "宋",
        "collection_info": null
    },
    {
        "title": "立秋四十日矣天气甚凉南坡杖屦之兴犹懒何也不应今年欢意顿减如此因以诗挑之",
        "author": "虞俦",
        "content": "灏气南坡日夕清，杖藜缘底邈无情。\n读书乃尔妨行乐，觅句从来怪瘦生。\n况有鷄豚燕同社，政须钟鼓报新晴。\n似闻岩桂花开遍，早晚携壶一就倾。",
        "dynasty": "宋",
        "collection_info": null
    },
    {
        "title": "出郊",
        "author": "虞俦",
        "content": "万山深处长官贫，不惯将迎懒是真。\n谁解移文迴俗驾，漫劳举扇障风尘。\n碧云日暮还无信，白眼途穷易见嗔。\n归去荒村望灯火，是何鸡狗亦惊人。",
        "dynasty": "宋",
        "collection_info": null
    },
    {
        "title": "姚黄牡丹",
        "author": "虞俦",
        "content": "红紫争先有底忙，姚黄晚出最芬芳。\n玉非蒸栗难同色，露是蔷薇更染香。\n翠幄密遮春去路，黄云低映晓来粧。\n十分喜气眉间见，快泻鹅儿醉洛阳。",
        "dynasty": "宋",
        "collection_info": null
    },
    {
        "title": "种牡丹",
        "author": "虞俦",
        "content": "新向坡头种牡丹，更开小径傍层坛。\n先生倍费栽培力，俗子那容取次看。\n应有司花来守护，更须插槿与遮栏。\n何时一醉酬心赏，屈指春风半岁宽。",
        "dynasty": "宋",
        "collection_info": null
    },
    {
        "title": "和汉老弟双莲诗韵",
        "author": "虞俦",
        "content": "青桂留连最上枝，待君奋翼到天池。\n秋莲又喜呈嘉兆，春草何劳费梦思。\n雅想分香风静处，更怜并影月明时。\n姮娥似办双荷制，故遣冯夷预报知。",
        "dynasty": "宋",
        "collection_info": null
    },
    {
        "title": "又主簿和双莲诗所以期待甚厚再韵为谢",
        "author": "虞俦",
        "content": "君家双桂有高枝，便令齐飞集凤池。\n底事乳溪迷簿领，相望泮水费怀思。\n四明人物谁能俪，万里功名自有时。\n为我双莲出佳句，箇中气味许君知。",
        "dynasty": "宋",
        "collection_info": null
    },
    {
        "title": "和松老弟同上伯兄冢",
        "author": "虞俦",
        "content": "鹡鸰原上思何穷，排遣新愁酒有功。\n不见老松孤晚岁，忍看宿草又春风。\n危亭徙倚前峯碧，归路迟迴夕照红。\n谁谓死生真永诀，会应相对梦魂中。",
        "dynasty": "宋",
        "collection_info": null
    },
    {
        "title": "再用韵谢沈德远少卿和诗",
        "author": "虞俦",
        "content": "倒指西城我廪高，天公自欲慰民劳。\n声名敢望黄丞相，诗律间追何水曹。\n三径就荒身似赘，一行作吏事如毛。\n只须多酿兵厨酒，聊伴先生醉后豪。",
        "dynasty": "宋",
        "collection_info": null
    },
    {
        "title": "郁簿以侍御李公顷宰中山清赏图诗轴相示因赋",
        "author": "虞俦",
        "content": "中山清赏好家风，父母犹能说此翁。\n谁与画图传浙右，更余诗句满江东。\n日边纵识双鳬舄，天上难留一马骢。\n投绂归来名愈重，橐金虽尽乐何穷。",
        "dynasty": "宋",
        "collection_info": null
    },
    {
        "title": "本县折纳州粳零残盖从民便又且可以趣应州府期限张倅反以为罪",
        "author": "虞俦",
        "content": "平生学道未纯全，游宦何须苦着鞭。\n作县又将书下考，离乡今已跨三年。\n性多忤物无非罪，命与仇谋孰使然。\n抚字催科俱大谬，不如投檄早归田。",
        "dynasty": "宋",
        "collection_info": null
    },
    {
        "title": "七月一日知丞往众浔潭命道士投铁简是日有雨二日知丞过访共道灵验相与感叹因以数语记之",
        "author": "虞俦",
        "content": "老龙高卧古灵湫，唤醒须烦尺简投。\n澒洞溪云随起雨，渺瀰陂水急通沟。\n定看田里还丰岁，且豢鸡豚作好秋。\n可是蓝田修故事，为民精祷益同忧。",
        "dynasty": "宋",
        "collection_info": null
    },
    {
        "title": "和广德鲍宫使寄诗",
        "author": "虞俦",
        "content": "当年书剑走风尘，倾盖桃花一笑春。\n别去交情浑似旧，向来时事几番新。\n诗坛雄健看前辈，官路低回愧此身。\n珍重烦公问消息，双溪烟雨政垂纶。",
        "dynasty": "宋",
        "collection_info": null
    },
    {
        "title": "和林子长别后寄诗",
        "author": "虞俦",
        "content": "尺素西来字字真，诗成胶漆重雷陈。\n连城喜子重增价，敝箒怜吾亦自珍。\n穷达旧闻俱有命，功命底事要知津。\n一樽别后开怀抱，只有湖山似可人。",
        "dynasty": "宋",
        "collection_info": null
    },
    {
        "title": "和吴守拜上方历日之赐已而雪作约同僚登俯江楼见怀之作  其一",
        "author": "虞俦",
        "content": "六花飞舞到江头，清赏朝来破客愁。\n便遣郢人传白雪，快呼从事到青州。\n宠珍历象占星鸟，混一疆封验斗牛。\n遥想倚栏看未足，寒江浩荡没轻鸥。",
        "dynasty": "宋",
        "collection_info": null
    },
    {
        "title": "和吴守拜上方历日之赐已而雪作约同僚登俯江楼见怀之作  其二",
        "author": "虞俦",
        "content": "天教三白瑞来麰，黄竹歌声浪自愁。\n未问骑馿游霸上，行将跨鹤上扬州。\n桥横忽度行天马，帘捲何须压海牛。\n鼓吹从来杀风景，丁宁江上莫惊鸥。",
        "dynasty": "宋",
        "collection_info": null
    },
    {
        "title": "和林正父见寄",
        "author": "虞俦",
        "content": "一别十年难再逢，君今浙左我淮东。\n功名老去终安在，出处年来恨不同。\n已是死灰何足溺，祇应怪事更书空。\n鸡虫得失无期了，莫为元规扇障风。",
        "dynasty": "宋",
        "collection_info": null
    },
    {
        "title": "和汉老弟",
        "author": "虞俦",
        "content": "寸进鮎鱼上竹竿，磨馿终日困团团。\n诸公有意故推挽，议者献言防诞谩。\n胡不罢休嗟已晚，只堪付与一长嘆。\n杜陵有语君知否，才士从来汲引难。",
        "dynasty": "宋",
        "collection_info": null
    },
    {
        "title": "得黄仲本诗再和二首以寄之  其一",
        "author": "虞俦",
        "content": "相得诗人我与兄，平生无一不真情。\n河梁莫恨看云别，剡棹曾经载雪行。\n近喜双鱼传尺素，远胜孤鴈带边城。\n江湖老去知何用，空把葵心向日倾。",
        "dynasty": "宋",
        "collection_info": null
    },
    {
        "title": "得黄仲本诗再和二首以寄之  其二",
        "author": "虞俦",
        "content": "樯燕呢喃浪语人，岸花飞舞苦伤情。\n剩穷诗眼三千界，漫鼓琴心一再行。\n他日湖山还帝里，别时风雨满江城。\n思君直欲令人老，流水沄沄日夜倾。",
        "dynasty": "宋",
        "collection_info": null
    },
    {
        "title": "和耘老弟韵",
        "author": "虞俦",
        "content": "缓步诗成不用催，松门开径破莓苔。\n池塘梦草人何在，风雨连山子独来。\n望断惊鸿怜片影，愁生雊雉应游媒。\n仆夫忽报天将暮，又是篮舆寂寞迴。",
        "dynasty": "宋",
        "collection_info": null
    },
    {
        "title": "和韵",
        "author": "虞俦",
        "content": "粗衣粝饭不难供，有底令人芥蔕胸。\n但得千奴足吾事，不须万里建侯封。\n缲丝何许逢园客，学稼谁能问老农。\n粗喜近来薪水给，免教雨外急村舂。",
        "dynasty": "宋",
        "collection_info": null
    },
    {
        "title": "出郊志喜",
        "author": "虞俦",
        "content": "香雾崇朝一炷熏，雷声便得晚来闻。\n今年虽欠梅黄雨，仲夏犹敷稻绿云。\n审象已能苏大旱，卧龙何用说三分。\n腐儒窃有区区见，例奏囊封愧不文。",
        "dynasty": "宋",
        "collection_info": null
    },
    {
        "title": "和吴守修盖禁兵营屋之韵",
        "author": "虞俦",
        "content": "使君事业此权舆，军政留心尽返初。\n尺籍伍符须补阙，连营列戍且羣居。\n更观坚利修兵甲，可但帡幪有屋庐。\n我亦向来飞荐墨，况闻佳颂起阎闾。",
        "dynasty": "宋",
        "collection_info": null
    },
    {
        "title": "和汉老弟见寄二首  其一",
        "author": "虞俦",
        "content": "平安一鴈带书来，顿解愁肠日九回。\n珍重梅花还庾岭，别离杨柳自章台。\n宦情落落思三径，世事悠悠付一杯。\n桃李河阳无好手，南坡随处剩栽培。",
        "dynasty": "宋",
        "collection_info": null
    },
    {
        "title": "和汉老弟见寄二首  其二",
        "author": "虞俦",
        "content": "王式当年本不来，送涂未远径须回。\n自怜白璧频遭剑，何许黄金更筑台。\n夜榻对眠空抚枕，寒炉孤坐懒持杯。\n权门气燄堪熏炙，况是无资与瓮醅。",
        "dynasty": "宋",
        "collection_info": null
    },
    {
        "title": "和耘老弟韵  其一",
        "author": "虞俦",
        "content": "雪意垂垂漫不收，预愁严凛压貂裘。\n十分果是滋农谷，一片何妨上酒舟。\n天远鴈飞难寄字，江寒鱼懒不吞鈎。\n欲酬妙唱无佳思，岁恶诗人且罢休。",
        "dynasty": "宋",
        "collection_info": null
    },
    {
        "title": "和耘老弟韵  其二",
        "author": "虞俦",
        "content": "岁旱十分无一收，苦寒何许索重裘。\n流民岂是无常产，触处浑如不繫舟。\n但愿天心怜冻馁，莫教雪意大牵鈎。\n祇今宿麦无人种，谁问王师休未休。",
        "dynasty": "宋",
        "collection_info": null
    },
    {
        "title": "和王天任韵",
        "author": "虞俦",
        "content": "槐影侵阶昼未移，筠筒忽见破愁眉。\n新篇谁出诸公右，此事终成一段奇。\n我欲泼醅浮大白，君当枉驾授前绥。\n相从日日南坡上，流落人间总是诗。",
        "dynasty": "宋",
        "collection_info": null
    },
    {
        "title": "和姜总管有怀南涧老人",
        "author": "虞俦",
        "content": "一杯相属岂非天，目送归鸿付五絃。\n霜后黄花秋漠漠，风前丹叶暮翩翩。\n凭栏把酒青山共，即席赓诗红袖传。\n我亦从来无此客，敢将觞咏断前贤。",
        "dynasty": "宋",
        "collection_info": null
    },
    {
        "title": "和汉老弟秋夜有感  其一",
        "author": "虞俦",
        "content": "一翻梧叶又惊秋，鬓上侵寻岁月流。\n夜永只怜灯作伴，诗成却欠酒浇愁。\n多情行雨空扬袂，何物非烟解击瓯。\n室有天游魂梦好，屏山不遣污油头。",
        "dynasty": "宋",
        "collection_info": null
    },
    {
        "title": "和汉老弟秋夜有感  其二",
        "author": "虞俦",
        "content": "西窗风露不禁秋，时数微萤几点流。\n识字故应甘寂寞，着书初不为穷愁。\n倦横如意方三鼓，渴饮门冬自一瓯。\n喜报灯花知底事，玉虫连夜缀钗头。",
        "dynasty": "宋",
        "collection_info": null
    },
    {
        "title": "赠总领韩郎中四十韵",
        "author": "虞俦",
        "content": "玉帛修和好，边隅久晏宁。\n狼贪素溪壑，鲸浪忽沧溟。\n江汉危航苇，关河失固扃。\n两淮先齮龁，四海渐凋零。\n稍喜呻吟地，重霑庙社灵。\n帝方恢祚运，公合在朝廷。\n故国非乔木，闻诗饱过庭。\n经纶一门事，风采四夷听。\n共喜难兄弟，于今尚典刑。\n陵云临北固，雪涕陋新亭。\n清切郎官宿，光辉使者星。\n深源观出处，李泌盛年龄。\n人杰今为用，天骄盍暂停。\n大弨弦白羽，雄剑发新硎。\n貔虎三千士，刍粮十万舲。\n少须姿宿饱，作气上青冥。\n传檄收天府，偏师下井陉。\n孑遗新雨露，幽蛰待雷霆。\n命服期三锡，腰镮拥万钉。\n归来觐旒冕，早晚焕丹青。\n伊昔蒙倾盖，随羣预掣铃。\n初筵叨礼数，接武奉仪型。\n载酒桃花浪，寻诗杜若汀。\n一斑窥豹管，什袭换鹅经。\n深汲无长绠，洪撞仅寸筳。\n违离念芝宇，开落几尧蓂。\n生计春冰薄，先畴露叶暝。\n抱经羞画虎，娱老託原鸰。\n忝窃空黄甲，衰残类白丁。\n尘生悲破甑，晨起问储缾。\n孤宦徒为尔，长饥未遽醒。\n地寒谁援接，途远更伶俜。\n咽绝空阶蚓，微茫腐草萤。\n逮今施刻画，犹得振毛翎。\n幕府今多士，峨冠总宁馨。\n暴鳞呼斗水，病颡忆林垧。\n薄用收鸡肋，微功蓄豨芩。\n真成能肉骨，坐待脱拘囹。\n自是权舆地，宜深肺腑铭。\n宁闻量如海，不受一浮萍。",
        "dynasty": "宋",
        "collection_info": null
    },
    {
        "title": "代巩使君上东宫生日",
        "author": "虞俦",
        "content": "储极天开秀，皇图日又新。\n梦熊初卜夜，禖燕蚤祠春。\n瑞霭蓬莱殿，祥标析木津。\n准龙真帝子，眉宇只天人。\n少海涵舆地，前星耀紫宸。\n英姿生不世，雄畧动如神。\n仁孝兰同毓，温恭玉比纯。\n云章辉步障，月御契重轮。\n尧历占蓂荚，庄年数大椿。\n千龄符会庆，五福自天申。\n鹤禁移舟夕，龙楼问寝晨。\n慈颜俱有喜，习俗尽还淳。\n湛露漙金菊，凉风动白苹。\n好秋澄似洗，函夏肃无尘。\n羽翼商山老，簪缨望苑宾。\n欢呼称寿斚，谐讌接芳裀。\n景邑曾开幕，郎垣偶滥巾。\n不才蒙眄睐，何力赞弥纶。\n符竹分苕水，才华想洛滨。\n歌诗形善祝，秉笔愧徐陈。",
        "dynasty": "宋",
        "collection_info": null
    },
    {
        "title": "往天目祈雨",
        "author": "虞俦",
        "content": "伏谒三池上，难穷一壑幽。\n万山从此起，众水尽分流。\n暑雨虽愆夏，阴风镇若秋。\n天高还有目，地险好回头。\n御府金奁赐，仙坛铁板投。\n不须忧旱魃，直是起潜虬。\n圣主思霖切，微臣尽日留。\n精诚三祷罢，神听一闻不。\n霶霈斯为泽，迟回恐作羞。\n奉常司典礼，秋报敢忘优。",
        "dynasty": "宋",
        "collection_info": null
    },
    {
        "title": "自云门还泛若耶溪入镜湖寄院中诸公",
        "author": "虞俦",
        "content": "山中秋赏罢，溪上晚归时。\n出谷秦人望，经湖谢客期。\n日斜愁路远，风横畏舟迟。\n章句怀文友，途程问檝师。\n浅沙游蚌蛤，危石起鸬鷀。\n落叶飞孤戍，横塘向古祠。\n行行多逸兴，无处不相思。",
        "dynasty": "宋",
        "collection_info": null
    },
    {
        "title": "和汉老弟南坡三十韵",
        "author": "虞俦",
        "content": "北阙书休上，东山妓不携。\n宦情元梦鹿，交道只黄鹂。\n瓜戍怀桐汭，星回直摄提。\n双鳬方欲下，隻履又还西。\n尘土惭书剑，江山识杖藜。\n青冥甘蹭蹬，素手孰提撕。\n笑幕空巢燕，怜藩几触羝。\n兹坡何爽垲，造物復推挤。\n萧寺钟声远，坊门酒旆低。\n目行无远近，脚力免攀跻。\n更喜经前圃，何妨过小溪。\n烟林轻曳练，云岫近横梯。\n井邑千家丽，川原四望迷。\n披榛通曲径，锄麦乱蔬畦。\n梅杏增奇观，牛羊失旧蹊。\n道傍知苦李，霜后认红梨。\n植竹行抽笋，栽杨蚤秀稊。\n霞蒸桃处处，露怨草凄凄。\n红白宜相间，高卑未得齐。\n壶浆旁舍乞，饭裹小童赍。\n着屐应同谢，登仙不羡倪。\n芳菲催羯鼓，早晚映榱题。\n葵绿新含露，芹香旧煮泥。\n鸿宾天外去，鸠妇雨中啼。\n密荫真堪託，安枝可以栖。\n应须回俗驾，未肯厌家鸡。\n蜂识花前酒，鸦随陇上犁。\n角看童子丱，齿见老人齯。\n靖节莲为社，梁侯稊觅稗。\n问渠何所见，公子岂知嵇。",
        "dynasty": "宋",
        "collection_info": null
    },
    {
        "title": "林子长录旧诗来觅酒因送似之",
        "author": "虞俦",
        "content": "酒者忘忧物，难教与愿违。\n未能聊尔耳，时復一中之。\n全醉无乘坠，偏醒有是非。\n兵厨那可恋，州绂屡交驰。\n莫讶台无馈，相逢盖有时。\n留髠从昔惯，舍盖有谁知。\n短棹能来往，经年慰别离。\n何尝有此客，了事笑痴儿。",
        "dynasty": "宋",
        "collection_info": null
    },
    {
        "title": "代黄仲本贺赵漕",
        "author": "虞俦",
        "content": "岳镇凝华久，天潢析派初。\n长庚秋入梦，佳气夜充闾。\n奕叶兰同茂，怀珠玉不如。\n词章贺白右，经术向歆余。\n已近长安日，聊登使者车。\n着鞭先禁路，储宝镇皇居。\n家世曾重席，王门昔曳裾。\n弹冠惭似续，入幕借吹嘘。\n愿献长生箓，何须鸿宝书。\n黑头须两地，玉带拥金鱼。",
        "dynasty": "宋",
        "collection_info": null
    },
    {
        "title": "和潘簿食笋诗",
        "author": "虞俦",
        "content": "平生爱竹几成癖，到处成阴已足嘉。\n潇洒未输彭泽柳，檀栾偏映杜林花。\n园林日日饶春事，红紫纷纷尽岁华。\n清节抱萌初入眼，金盘当馈莫摇牙。\n从渠燕颔夸千尺，还我鳌竿是一家。\n须信直鈎终有用，渭川元不钓烟霞。",
        "dynasty": "宋",
        "collection_info": null
    },
    {
        "title": "新闢东轩夜间月色满床可爱简耘老弟",
        "author": "虞俦",
        "content": "偃息飞檐下，开轩适向东。\n满床今夜月，只欠与君同。",
        "dynasty": "宋",
        "collection_info": null
    },
    {
        "title": "和姜总管感秋七首  其一",
        "author": "虞俦",
        "content": "年华纷代谢，时态几沉浮。\n天末凉风起，何人不感秋。",
        "dynasty": "宋",
        "collection_info": null
    },
    {
        "title": "和姜总管感秋七首  其二",
        "author": "虞俦",
        "content": "已是诗成集，何妨酒拍浮。\n人生不行乐，空惜鬓惊秋。",
        "dynasty": "宋",
        "collection_info": null
    },
    {
        "title": "和姜总管感秋七首  其三",
        "author": "虞俦",
        "content": "向道鲈鱼美，须渠太白浮。\n季鹰归未得，空忆五湖秋。",
        "dynasty": "宋",
        "collection_info": null
    },
    {
        "title": "和姜总管感秋七首  其四",
        "author": "虞俦",
        "content": "柏寺官联谬，萍踪宦海浮。\n向来苕霅梦，罪我亦春秋。",
        "dynasty": "宋",
        "collection_info": null
    },
    {
        "title": "和姜总管感秋七首  其五",
        "author": "虞俦",
        "content": "故里经年别，虚舟尽日浮。\n有书谁与寄，目送鴈横秋。",
        "dynasty": "宋",
        "collection_info": null
    },
    {
        "title": "和姜总管感秋七首  其六",
        "author": "虞俦",
        "content": "窗暗灯花结，帘疎露气浮。\n晚来城上角，吹断一天秋。",
        "dynasty": "宋",
        "collection_info": null
    },
    {
        "title": "和姜总管感秋七首  其七",
        "author": "虞俦",
        "content": "诗到齐梁后，名多李杜浮。\n谁能追正始，蟪小岂知秋。",
        "dynasty": "宋",
        "collection_info": null
    },
    {
        "title": "雨过",
        "author": "虞俦",
        "content": "处处村舂急，家家晚爨烟。\n青山映丹杏，过雨转嫣然。",
        "dynasty": "宋",
        "collection_info": null
    },
    {
        "title": "南坡杂兴",
        "author": "虞俦",
        "content": "寒食无多日，梨花又一春。\n鹿门山下路，真有姓庞人。",
        "dynasty": "宋",
        "collection_info": null
    },
    {
        "title": "轿中疲甚作绝句",
        "author": "虞俦",
        "content": "谢雨还如祷雨时，篮舆顿撼不胜疲。\n两回往返千余里，禄马交驰恐应之。",
        "dynasty": "宋",
        "collection_info": null
    },
    {
        "title": "归途轿上口占",
        "author": "虞俦",
        "content": "三尺苍头佩酒壶，篮舆稳度白毡铺。\n凭谁为把无尘笔，画取先生看雪图。",
        "dynasty": "宋",
        "collection_info": null
    },
    {
        "title": "和主簿郁同年",
        "author": "虞俦",
        "content": "紫鸾合在烟霄上，敛翅聊栖枳棘间。\n若向两途分上下，可能句裏有江山。",
        "dynasty": "宋",
        "collection_info": null
    },
    {
        "title": "登舟往瓜州护使客回程",
        "author": "虞俦",
        "content": "冬来长夜数更筹，耿耿青灯照客愁。\n底事舟中能好睡，觉来身已抵瓜州。",
        "dynasty": "宋",
        "collection_info": null
    },
    {
        "title": "中秋前一日风雨大作林子长辄动归兴赋二绝因次其韵  其一",
        "author": "虞俦",
        "content": "桂华天上正扶疎，万里清光散有余。\n厚约本期今夕共，翻云覆雨独何欤。",
        "dynasty": "宋",
        "collection_info": null
    },
    {
        "title": "中秋前一日风雨大作林子长辄动归兴赋二绝因次其韵  其二",
        "author": "虞俦",
        "content": "故人别来不作疎，扁舟访我得三余。\n一杯相属岂易得，兴尽而返其然欤。",
        "dynasty": "宋",
        "collection_info": null
    },
    {
        "title": "藂陵仲秋荐献毕回舟过鑑湖遇雨  其一",
        "author": "虞俦",
        "content": "藂陵蒇事谨秋尝，归路扁舟泛渺茫。\n剡雪无由访安道，鑑湖空復忆知章。",
        "dynasty": "宋",
        "collection_info": null
    },
    {
        "title": "藂陵仲秋荐献毕回舟过鑑湖遇雨  其二",
        "author": "虞俦",
        "content": "早禾割尽晚禾青，地下知章果有灵。\n岂忆鑑湖曾敕赐，连山云雾雨冥冥。",
        "dynasty": "宋",
        "collection_info": null
    },
    {
        "title": "立春  其一",
        "author": "虞俦",
        "content": "土牛迟重小加鞭，无限春风纔管弦。\n好事东君真敏捷，也能雪裏散红莲。",
        "dynasty": "宋",
        "collection_info": null
    },
    {
        "title": "立春  其二",
        "author": "虞俦",
        "content": "綵胜华灯共一回，新年乐事併相催。\n天公预借今宵景，更放团圆好月来。",
        "dynasty": "宋",
        "collection_info": null
    },
    {
        "title": "立春  其三",
        "author": "虞俦",
        "content": "花柳争春岁岁同，美人剪綵莫言功。\n谁知造物初无物，只在洪钧一转中。",
        "dynasty": "宋",
        "collection_info": null
    },
    {
        "title": "立春  其四",
        "author": "虞俦",
        "content": "腊雪初消柳眼寒，春风纔入酒杯宽。\n一年佳节知多少，屈指从今是履端。",
        "dynasty": "宋",
        "collection_info": null
    },
    {
        "title": "瓶中梅二绝  其一",
        "author": "虞俦",
        "content": "铜瓶沁水泫微温，便许争春雪裏村。\n应为诗人太幽独，西窗和月伴黄昏。",
        "dynasty": "宋",
        "collection_info": null
    },
    {
        "title": "瓶中梅二绝  其二",
        "author": "虞俦",
        "content": "旧样宫黄羞半额，新番绛领衬陪腮。\n待簪宝髻连云重，且插铜壶借水开。",
        "dynasty": "宋",
        "collection_info": null
    },
    {
        "title": "小轩四围织短篱因成绝句",
        "author": "虞俦",
        "content": "自插笆篱当药栏，旋移花木向中间。\n东偏只要疎疎竹，开牖莫教遮却山。",
        "dynasty": "宋",
        "collection_info": null
    },
    {
        "title": "归途庖人先去远甚饥甚戏书二绝句  其一",
        "author": "虞俦",
        "content": "庖人先去几多时，頼是先生惯忍饥。\n扪腹只堪供一笑，穷途何事不差池。",
        "dynasty": "宋",
        "collection_info": null
    },
    {
        "title": "归途庖人先去远甚饥甚戏书二绝句  其二",
        "author": "虞俦",
        "content": "旌旗小队引朝官，白叟黄童也聚观。\n我似仙人正骑虎，饥肠过午未朝餐。",
        "dynasty": "宋",
        "collection_info": null
    },
    {
        "title": "林子长惠芡实走笔为谢",
        "author": "虞俦",
        "content": "珠玑璀璨忽堆盘，浴罢追凉得饱餐。\n不似来禽空有帖，直须同竹问平安。",
        "dynasty": "宋",
        "collection_info": null
    },
    {
        "title": "往年分教是邦当芡实初出时每承沈君得远少卿旋采以相饷其味芳鲜与市中所买者大不相侔至今尚能记忆近因与林子长语及之后乃蒙其分惠亟以绝句谢之今又承少卿和章但旧目录不讲恐亦似未安也",
        "author": "虞俦",
        "content": "溪毛秋后亟登盘，山色朝来併可餐。\n但得长为南荡客，何须索米向长安。",
        "dynasty": "宋",
        "collection_info": null
    },
    {
        "title": "昨晚目录之句盖聊以为戏耳何分惠之甚速耶得非乞诸其邻乎",
        "author": "虞俦",
        "content": "纍纍火齐忽堆盘，水裏硫黄得饫餐。\n忆得旧时风味在，故人唯有一任安。",
        "dynasty": "宋",
        "collection_info": null
    },
    {
        "title": "和林子长送芡实诗韵  其一",
        "author": "虞俦",
        "content": "芡实尝新又一年，溪堂风物想依然。\n软温初剥浑如旧，只欠高谈惊四筵。",
        "dynasty": "宋",
        "collection_info": null
    },
    {
        "title": "和林子长送芡实诗韵  其二",
        "author": "虞俦",
        "content": "裹送头颅慰隔年，书传鸿雁正翩然。\n诗成更想挥毫处，无数珠玑落满筵。",
        "dynasty": "宋",
        "collection_info": null
    },
    {
        "title": "和林子长送芡实诗韵  其三",
        "author": "虞俦",
        "content": "百琲明珠富有年，不须鲛客更潸然。\n斛量自是君家事，买取双鬟当舞筵。",
        "dynasty": "宋",
        "collection_info": null
    },
    {
        "title": "和林子长送芡实诗韵  其四",
        "author": "虞俦",
        "content": "目送归鸿不记年，书来繫帛正茫然。\n也知函首初无罪，应为怀珠供四筵。",
        "dynasty": "宋",
        "collection_info": null
    },
    {
        "title": "和林子长送芡实诗韵  其五",
        "author": "虞俦",
        "content": "华池同嚥足延年，枵腹新来忽果然。\n再遣金罂来入社，不妨朱袖镇当筵。",
        "dynasty": "宋",
        "collection_info": null
    },
    {
        "title": "和林子长送芡实诗韵  其六",
        "author": "虞俦",
        "content": "皓齿君家二八年，歌珠曾许听纍然。\n双眉松子元同味，更唾余花傍绮筵。",
        "dynasty": "宋",
        "collection_info": null
    },
    {
        "title": "谢友人寄芡实  其一",
        "author": "虞俦",
        "content": "芡盘新采辱分珍，远胜溪毛咏采苹。\n老去何心温软味，漫将空想调诗人。",
        "dynasty": "宋",
        "collection_info": null
    },
    {
        "title": "谢友人寄芡实  其二",
        "author": "虞俦",
        "content": "鸿头𧥄𧥄竞怀珍，南荡风光胜白苹。\n试捣明珠三万斛，与君换取坠楼人。",
        "dynasty": "宋",
        "collection_info": null
    },
    {
        "title": "过半山亭",
        "author": "虞俦",
        "content": "跃马青罗步幛间，松林尽处是前山。\n玉梅刚障春风面，残雪融时见一斑。",
        "dynasty": "宋",
        "collection_info": null
    },
    {
        "title": "憩东山驿",
        "author": "虞俦",
        "content": "征车又抵东山驿，屈指前回仅两旬。\n多少路人相借问，不知何事往来频。",
        "dynasty": "宋",
        "collection_info": null
    },
    {
        "title": "蕲守李智仲惠簟",
        "author": "虞俦",
        "content": "黄琉璃色縠波纹，持赠多惭李使君。\n一枕凉风吹梦去，楚山修竹正如云。",
        "dynasty": "宋",
        "collection_info": null
    },
    {
        "title": "闻六月十五日厅屋以二绝句寄衢  其一",
        "author": "虞俦",
        "content": "履道宅图还似否，乐天归计但茫然。\n人生閒适须闻早，屈指今过本命年。",
        "dynasty": "宋",
        "collection_info": null
    },
    {
        "title": "闻六月十五日厅屋以二绝句寄衢  其二",
        "author": "虞俦",
        "content": "想见榱题高数尺，莫愁囊裏费千金。\n明年便合多裁柳，遶屋连墙易得阴。",
        "dynasty": "宋",
        "collection_info": null
    },
    {
        "title": "枕畔木犀",
        "author": "虞俦",
        "content": "屏裏一斑窥豹管，钗头千粟缀鹅黄。\n角巾堕晓花同梦，月帐含秋影亦香。",
        "dynasty": "宋",
        "collection_info": null
    },
    {
        "title": "目痛废看藏经",
        "author": "虞俦",
        "content": "毗卢华藏浩无涯，菩萨何妨且在家。\n近日不应魔事起，看经顿觉眼昏花。",
        "dynasty": "宋",
        "collection_info": null
    },
    {
        "title": "吴文炳报载藏经船坏已为曝晒毕二首  其一",
        "author": "虞俦",
        "content": "石濑沈舟事可吁，万籤出水已霑濡。\n本来一卷无成坏，为问冯夷浸得无。",
        "dynasty": "宋",
        "collection_info": null
    },
    {
        "title": "吴文炳报载藏经船坏已为曝晒毕二首  其二",
        "author": "虞俦",
        "content": "贝叶琅函免浸淫，贤侯料理意何深。\n慨然忧物如忧己，已得他时援溺心。",
        "dynasty": "宋",
        "collection_info": null
    },
    {
        "title": "以蕲簟石枕送耘老弟有诗因和来韵併分送蒸沈以助其雅趣",
        "author": "虞俦",
        "content": "北窗枕簟称高眠，沉水还须起篆烟。\n老子平生无长物，殷勤分送敢论钱。",
        "dynasty": "宋",
        "collection_info": null
    },
    {
        "title": "廨舍堂前仅有木犀一株今亦开矣为赋二绝句  其一",
        "author": "虞俦",
        "content": "淮山丛桂知名久，金粟离离玉露团。\n老子婆娑宁办此，秋来仅得一枝看。",
        "dynasty": "宋",
        "collection_info": null
    },
    {
        "title": "廨舍堂前仅有木犀一株今亦开矣为赋二绝句  其二",
        "author": "虞俦",
        "content": "维摩丈室无人到，散尽天花结习空。\n犹有一枝秋色在，明窗浄几胆瓶中。",
        "dynasty": "宋",
        "collection_info": null
    },
    {
        "title": "法妙观",
        "author": "虞俦",
        "content": "钟山畴昔愧移文，俗驾宁容更浃辰。\n忽有片云池上起，元来却是雨留人。",
        "dynasty": "宋",
        "collection_info": null
    },
    {
        "title": "戏书  其一",
        "author": "虞俦",
        "content": "淮南猪肉不论钱，下舍应须数击鲜。\n过午食单毋溷我，饭来开口亦欣然。",
        "dynasty": "宋",
        "collection_info": null
    },
    {
        "title": "戏书  其二",
        "author": "虞俦",
        "content": "软炊香饭杜陵老，烂煮葵羹玉局仙。\n饱喜饥嗔吾未免，何当辟谷去求玄。",
        "dynasty": "宋",
        "collection_info": null
    },
    {
        "title": "余家旧养二鹤今不復存因和林子长悼鹤长篇遂恻然有感口占二十八字",
        "author": "虞俦",
        "content": "倏然尸解去何之，玄圃昆崙定不疑。\n华表重来千载后，谁人不是冢纍纍。",
        "dynasty": "宋",
        "collection_info": null
    },
    {
        "title": "偶成二首  其一",
        "author": "虞俦",
        "content": "一为饥驱三十年，近收朝牍赋归田。\n尚赊瓶粟开三径，敢羡庖珍食万钱。",
        "dynasty": "宋",
        "collection_info": null
    },
    {
        "title": "偶成二首  其二",
        "author": "虞俦",
        "content": "春菊秋花毋久溷，粗茶淡饭且随缘。\n除须甘旨供慈母，自合长斋绣佛前。",
        "dynasty": "宋",
        "collection_info": null
    },
    {
        "title": "郁簿以职事出城且有登临之胜小诗戏之",
        "author": "虞俦",
        "content": "想见先生喜见颜，登临今在翠微间。\n兹游便是扬州鹤，不用持钱更买山。",
        "dynasty": "宋",
        "collection_info": null
    },
    {
        "title": "和耘老弟玉簪花韵",
        "author": "虞俦",
        "content": "香在幽兰伯仲间，出尘标格自清閒。\n黄冠野服真相称，掠我招词赋小山。",
        "dynasty": "宋",
        "collection_info": null
    },
    {
        "title": "南坡做牡丹坛二绝  其一",
        "author": "虞俦",
        "content": "卵石周围砌作坛，更须面面作栏桿。\n瓜期未用相催迫，准拟来年看牡丹。",
        "dynasty": "宋",
        "collection_info": null
    },
    {
        "title": "南坡做牡丹坛二绝  其二",
        "author": "虞俦",
        "content": "向阳姚魏动芳馨，傍砌尤宜架小亭。\n围坐俯窥羣品秀，入檐平视远山青。",
        "dynasty": "宋",
        "collection_info": null
    },
    {
        "title": "和姜总管送牡丹",
        "author": "虞俦",
        "content": "东君探借小春天，珍重霜余晓更妍。\n岂是阳和私拙守，也应春色属诗仙。",
        "dynasty": "宋",
        "collection_info": null
    },
    {
        "title": "和姜总管食菜羹  其一",
        "author": "虞俦",
        "content": "筠筒吹火鼎烹油，小摘朝来露已浮。\n烂煮香粳供玉糁，更须春味荐猫头。",
        "dynasty": "宋",
        "collection_info": null
    },
    {
        "title": "和姜总管食菜羹  其二",
        "author": "虞俦",
        "content": "未必烝壶输鸭味，谁云湩酪敌莼羹。\n先春已拟尝新韭，最爱萧萧夜雨声。",
        "dynasty": "宋",
        "collection_info": null
    },
    {
        "title": "和姜总管食菜羹  其三",
        "author": "虞俦",
        "content": "膏粱余习言无味，藜苋枯肠语转工。\n染鼎不应孤指动，来诗却得愈头风。",
        "dynasty": "宋",
        "collection_info": null
    },
    {
        "title": "读某人江行诗轴",
        "author": "虞俦",
        "content": "介叟从来仆命骚，吟魂招得楚江涛。\n也知笔力千钧重，莫怪山城纸价高。",
        "dynasty": "宋",
        "collection_info": null
    },
    {
        "title": "过石湖关",
        "author": "虞俦",
        "content": "北关险处绝攀跻，牧马休教识玉溪。\n他日君王如有问，固应曾说到淮西。",
        "dynasty": "宋",
        "collection_info": null
    },
    {
        "title": "答吴钦孺",
        "author": "虞俦",
        "content": "桃李向人何许懒，春风用事不教閒。\n羁愁先自深如海，诗债那堪积似山。",
        "dynasty": "宋",
        "collection_info": null
    },
    {
        "title": "和人六绝  其一",
        "author": "虞俦",
        "content": "天香国艷胆瓶中，眼界增明鼻观通。\n多谢高轩肯相顾，家贫不办一樽同。",
        "dynasty": "宋",
        "collection_info": null
    },
    {
        "title": "和人六绝  其二",
        "author": "虞俦",
        "content": "江南二十四番风，浪蕊浮花一洗空。\n断送春归可无恨，酒垆谁復过黄公。",
        "dynasty": "宋",
        "collection_info": null
    },
    {
        "title": "和人六绝  其三",
        "author": "虞俦",
        "content": "未数骚人赋落英，新诗贻我底能清。\n笔端挽得东风住，侯喜真惭浪得名。",
        "dynasty": "宋",
        "collection_info": null
    },
    {
        "title": "和人六绝  其四",
        "author": "虞俦",
        "content": "沧浪未濯软红尘，捧檄东来祇为亲。\n天女不知摩诘病，云何却现宰官身。",
        "dynasty": "宋",
        "collection_info": null
    },
    {
        "title": "和人六绝  其五",
        "author": "虞俦",
        "content": "杜宇声声苦唤人，应怜书剑走风尘。\n家山有约蚤归去，莫待来呼祈孔宾。",
        "dynasty": "宋",
        "collection_info": null
    },
    {
        "title": "和人六绝  其六",
        "author": "虞俦",
        "content": "排闷浑无酒十旬，落红铺绣未嫌贫。\n一壶饷我勾诗兴，大胜云安曲米春。",
        "dynasty": "宋",
        "collection_info": null
    },
    {
        "title": "和郁簿问讯梅花",
        "author": "虞俦",
        "content": "三径萧萧一冷官，菊残荷尽扰愁端。\n思君一夜梅花瘦，旋觉新来带眼宽。",
        "dynasty": "宋",
        "collection_info": null
    },
    {
        "title": "和郁簿出郭",
        "author": "虞俦",
        "content": "青衫莫厌缚微官，过眼荣枯几万端。\n得意邯郸归一枕，从今须放酒肠宽。",
        "dynasty": "宋",
        "collection_info": null
    },
    {
        "title": "和郁簿",
        "author": "虞俦",
        "content": "长笑刘郎赋大钧，强将神理质诸人。\n泛观万物皆刍狗，天地谁知本不仁。",
        "dynasty": "宋",
        "collection_info": null
    },
    {
        "title": "姜邦杰以四绝见寄因和之  其一",
        "author": "虞俦",
        "content": "当年宝婺我为州，锦里先生得唱酬。\n一自江头分袂后，至今空想暮云愁。",
        "dynasty": "宋",
        "collection_info": null
    },
    {
        "title": "姜邦杰以四绝见寄因和之  其二",
        "author": "虞俦",
        "content": "州县丰登公事少，凝香燕寝只吟哦。\n乐天长短三千首，争似斯民击壤歌。",
        "dynasty": "宋",
        "collection_info": null
    },
    {
        "title": "姜邦杰以四绝见寄因和之  其三",
        "author": "虞俦",
        "content": "梅山诗集到中都，囊括三江带五湖。\n却许严诗编杜集，傍观应作丈人乌。",
        "dynasty": "宋",
        "collection_info": null
    },
    {
        "title": "姜邦杰以四绝见寄因和之  其四",
        "author": "虞俦",
        "content": "少日清文结主知，斋坛授钺及耆颐。\n人生得意今如许，须信穷人不是诗。",
        "dynasty": "宋",
        "collection_info": null
    },
    {
        "title": "和王宰见戏二绝  其一",
        "author": "虞俦",
        "content": "南浦晴来涨绿波，他乡春事已无多。\n禅心总作空花观，孤负尊前一曲歌。",
        "dynasty": "宋",
        "collection_info": null
    },
    {
        "title": "和王宰见戏二绝  其二",
        "author": "虞俦",
        "content": "风来瑟瑟暮生波，雨后阶前榆荚多。\n隔叶黄鹂漫愁思，定应春晚不能歌。",
        "dynasty": "宋",
        "collection_info": null
    },
    {
        "title": "和林正甫韵  其一",
        "author": "虞俦",
        "content": "门外东风自在狂，雨晴深院日偏长。\n鸣鸠唤妇声声切，頼是年来已沐肠。",
        "dynasty": "宋",
        "collection_info": null
    },
    {
        "title": "和林正甫韵  其二",
        "author": "虞俦",
        "content": "间关得侣情尤重，冷淡论交味更长。\n纵使出门还有碍，几多世路险羊肠。",
        "dynasty": "宋",
        "collection_info": null
    },
    {
        "title": "和遇太学三友",
        "author": "虞俦",
        "content": "师门泰华一高峯，天遣云龙处处逢。\n肯赠明珠须及早，蛾眉端不浪为容。",
        "dynasty": "宋",
        "collection_info": null
    },
    {
        "title": "和汉老弟留衢",
        "author": "虞俦",
        "content": "眼中犀角无余子，膝下荆兰总一般。\n纵有家声报消息，未如一见始心安。",
        "dynasty": "宋",
        "collection_info": null
    },
    {
        "title": "赠耘老弟韵",
        "author": "虞俦",
        "content": "夜永青缸一点明，雨声着瓦似荷声。\n何人高卧西窗下，先觉凉从枕簟生。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其一",
        "author": "虞俦",
        "content": "自笑为容非白璧，从渠入耳有黄华。\n一行作吏浑无况，两眼新来病有花。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其二",
        "author": "虞俦",
        "content": "风前无頼花飞急，少待须臾莫仓卒。\n不堪姚魏遽飘零，尚有酴醾能秀发。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其三",
        "author": "虞俦",
        "content": "春尽园林鶑懒唤，日长官舍雀堪罗。\n二毛老去浑无用，一掬愁来不奈多。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其四",
        "author": "虞俦",
        "content": "几多白白与红红，争似淮山小桂丛。\n簿领沈迷春又过，枉教二十四番风。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其五",
        "author": "虞俦",
        "content": "有酒不浇坟上土，浮花浪蕊何须数。\n营巢燕子恰迎风，逐妇鹁鸪还唤雨。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其六",
        "author": "虞俦",
        "content": "割鸡自叹非初意，有底徘徊绊此身。\n官事未知何日了，溪边谁识望云人。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其七",
        "author": "虞俦",
        "content": "三春已过二春了，十日那无一日晴。\n已是飘零成老丑，更怜行乐负平生。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其八",
        "author": "虞俦",
        "content": "照坐雕盘花一簇，满瓮葡萄酒新绿。\n那知身后更浮名，若论眼前不翅足。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其九",
        "author": "虞俦",
        "content": "莫将杨柳轻攀折，人生会少多离别。\n芍药留残十日春，杜鹃啼破千山月。",
        "dynasty": "宋",
        "collection_info": null
    },
    {
        "title": "汉老弟寄和花发多风雨人生足别离韵十绝因和之  其一○",
        "author": "虞俦",
        "content": "十首新诗逼黄绢，数行妙墨写乌丝。\n摩挲老眼还惊顾，文采珊瑚斗陆离。",
        "dynasty": "宋",
        "collection_info": null
    },
    {
        "title": "和人二绝  其一",
        "author": "虞俦",
        "content": "眼底羣山入望来，搀天苍弁独崔嵬。\n年来怀抱谁关锁，祇傍登临醉裏开。",
        "dynasty": "宋",
        "collection_info": null
    },
    {
        "title": "和人二绝  其二",
        "author": "虞俦",
        "content": "广文官冷復谁堪，心事无人可共谈。\n好雨忽来诗兴动，苦无才调却怀惭。",
        "dynasty": "宋",
        "collection_info": null
    },
    {
        "title": "蚊虫  其一",
        "author": "虞俦",
        "content": "嗟予意广与才疎，天下何当贮一幮。\n尽把饥蚊羁海外，却驱一世入华胥。",
        "dynasty": "宋",
        "collection_info": null
    },
    {
        "title": "蚊虫  其二",
        "author": "虞俦",
        "content": "赋形微细在污渠，终日营营为腹虚。\n贪吏贪民膏血尽，不知何计与驱除。",
        "dynasty": "宋",
        "collection_info": null
    },
    {
        "title": "过南京",
        "author": "虞俦",
        "content": "三苏当日振英华，下榻相看意已佳。\n太息乐全无復见，旧庐闻属女真家。",
        "dynasty": "宋",
        "collection_info": null
    },
    {
        "title": "迴至南京闻杜鹃",
        "author": "虞俦",
        "content": "夏木阴阴四月天，伤心满目旧山川。\n还辕已落春归后，始到南京闻杜鹃。",
        "dynasty": "宋",
        "collection_info": null
    },
    {
        "title": "将至泗州闻杜鹃声甚急",
        "author": "虞俦",
        "content": "长淮准拟濯尘埃，汉节何妨一往回。\n杜宇不知归路近，树头声急更相催。",
        "dynasty": "宋",
        "collection_info": null
    },
    {
        "title": "谢杨仲才惠芍药  其一",
        "author": "虞俦",
        "content": "何人金印漫垂腰，赤脚怜浓不解娇。\n老去不因花妄想，沾泥柳絮似参寥。",
        "dynasty": "宋",
        "collection_info": null
    },
    {
        "title": "谢杨仲才惠芍药  其二",
        "author": "虞俦",
        "content": "白玉盘盂自一家，春工雕琢蚤萌芽。\n品题况有坡翁句，除却姚黄说此花。",
        "dynasty": "宋",
        "collection_info": null
    },
    {
        "title": "谢杨仲才惠芍药  其三",
        "author": "虞俦",
        "content": "回首龙山忆孟嘉，诗成醉墨带烟霞。\n风流多谢佳公子，遣赠扬州几度花。",
        "dynasty": "宋",
        "collection_info": null
    },
    {
        "title": "南坡种芍药  其一",
        "author": "虞俦",
        "content": "错盘根墢似苞桑，细细分来巧作行。\n且趁秋灰浮季管，更教冬线受微阳。",
        "dynasty": "宋",
        "collection_info": null
    },
    {
        "title": "南坡种芍药  其二",
        "author": "虞俦",
        "content": "卵石周围也自佳，茅亭稳着不须奢。\n何心更作扬州梦，十里春风万本花。",
        "dynasty": "宋",
        "collection_info": null
    },
    {
        "title": "南坡种芍药  其三",
        "author": "虞俦",
        "content": "南坡地脉生来瘦，根墢移栽却要肥。\n说与园翁须早计，莫教春事与心违。",
        "dynasty": "宋",
        "collection_info": null
    },
    {
        "title": "图南学长有咏梅十五诗各指名其处所且书以见寄因赋二绝句谢之  其一",
        "author": "虞俦",
        "content": "咏梅谁復擅诗名，梅与诗人自有情。\n说尽梅花随处好，喜君诗句似梅清。",
        "dynasty": "宋",
        "collection_info": null
    },
    {
        "title": "图南学长有咏梅十五诗各指名其处所且书以见寄因赋二绝句谢之  其二",
        "author": "虞俦",
        "content": "梅格孤高不待夸，暗香浮动影横斜。\n箇中风味谁相称，只有西湖处士家。",
        "dynasty": "宋",
        "collection_info": null
    },
    {
        "title": "和广文俞同年贺太守  其一",
        "author": "虞俦",
        "content": "休咏诗人大小东，丰年雨意十分浓。\n使君自是为霖手，不遣昌黎苦讼风。",
        "dynasty": "宋",
        "collection_info": null
    },
    {
        "title": "和广文俞同年贺太守  其二",
        "author": "虞俦",
        "content": "三登从此数淳熙，一雨炎官遂霁威。\n绿润田畴今已遍，凉生殿阁故应微。",
        "dynasty": "宋",
        "collection_info": null
    },
    {
        "title": "和广文俞同年贺太守  其三",
        "author": "虞俦",
        "content": "人言岁稔催科易，我念民贫积欠多。\n政拙不归嗟已老，空余一饭愧廉颇。",
        "dynasty": "宋",
        "collection_info": null
    },
    {
        "title": "和广文俞同年贺太守  其四",
        "author": "虞俦",
        "content": "绛帐才华溢彩笺，谁嘲昼寝腹便便。\n侧闻已上中和颂，试请重歌相府莲。",
        "dynasty": "宋",
        "collection_info": null
    },
    {
        "title": "余帅淮西下车纔十日移东漕二绝  其一",
        "author": "虞俦",
        "content": "安得丝毫补吏民，下车纔度十朝曛。\n却惭父老相留恋，巵酒争持寿使君。",
        "dynasty": "宋",
        "collection_info": null
    },
    {
        "title": "余帅淮西下车纔十日移东漕二绝  其二",
        "author": "虞俦",
        "content": "多少邦人意惨悽，出郊云淡楚天低。\n马头渐指淮东去，回望孤城落照西。",
        "dynasty": "宋",
        "collection_info": null
    },
    {
        "title": "和万舍人分惠鲎鱼  其一",
        "author": "虞俦",
        "content": "昌黎集裏知名久，山海经中取喻何。\n柱后惠文渠勿恃，只今散地亦投戈。",
        "dynasty": "宋",
        "collection_info": null
    },
    {
        "title": "和万舍人分惠鲎鱼  其二",
        "author": "虞俦",
        "content": "怪形未免遭支解，香甲还应即鼎烹。\n便与庚桑登俎豆，何如郭索自泥行。",
        "dynasty": "宋",
        "collection_info": null
    },
    {
        "title": "舒州清明二首  其一",
        "author": "虞俦",
        "content": "架竹编茅数百家，柴门随分映桃花。\n春风不办舒州杓，习惯淮乡木杵茶。",
        "dynasty": "宋",
        "collection_info": null
    },
    {
        "title": "舒州清明二首  其二",
        "author": "虞俦",
        "content": "试着轻衫问晓晴，野棠花下有清明。\n不如独上江楼去，坐听春潮送艣声。",
        "dynasty": "宋",
        "collection_info": null
    },
    {
        "title": "以双梅二枝送郁簿小诗见意",
        "author": "虞俦",
        "content": "连枝并蒂更同根，结实双双向小园。\n调鼎异时知有伴，相期携手上天门。",
        "dynasty": "宋",
        "collection_info": null
    },
    {
        "title": "六月二十一日戊寅率同寮诣登源祖庙中迎英济祷雨是日也雨随车至越翼日己卯继之至中宵方霁自辛巳至于乙酉遂沛然霑足丙戌敬送神因书二小诗以纪灵异  其一",
        "author": "虞俦",
        "content": "蓱号起雨风头好，禾稼如云水面肥。\n从此丰年无一事，前歌后舞送神归。",
        "dynasty": "宋",
        "collection_info": null
    },
    {
        "title": "六月二十一日戊寅率同寮诣登源祖庙中迎英济祷雨是日也雨随车至越翼日己卯继之至中宵方霁自辛巳至于乙酉遂沛然霑足丙戌敬送神因书二小诗以纪灵异  其二",
        "author": "虞俦",
        "content": "催科太拙愧无功，抚字徒劳技已穷。\n正直却应神误听，祇凭香火报年丰。",
        "dynasty": "宋",
        "collection_info": null
    },
    {
        "title": "端午日被旨祷雨天目山次日至临安县道中  其一",
        "author": "虞俦",
        "content": "伊轧篮舆度翠微，萧疎甲队小红旗。\n杜鹃强欲知人事，苦苦声声劝我归。",
        "dynasty": "宋",
        "collection_info": null
    },
    {
        "title": "端午日被旨祷雨天目山次日至临安县道中  其二",
        "author": "虞俦",
        "content": "绿林深处啭黄鹂，光景浑如初夏时。\n尚觉风头能瑟瑟，却忧雨脚反迟迟。",
        "dynasty": "宋",
        "collection_info": null
    },
    {
        "title": "偕簿尉过石照山祷雨  其一",
        "author": "虞俦",
        "content": "紫金岩电间闪烁，宝网香云时吐吞。\n况有降魔大圆镜，岂因旱魃更游魂。",
        "dynasty": "宋",
        "collection_info": null
    },
    {
        "title": "偕簿尉过石照山祷雨  其二",
        "author": "虞俦",
        "content": "怪生斗水蓄风雷，唤取龙神睡觉来。\n火急共为诗准备，却愁头上雨相催。",
        "dynasty": "宋",
        "collection_info": null
    },
    {
        "title": "偕簿尉过石照山祷雨  其三",
        "author": "虞俦",
        "content": "野火烧渠经几秋，却将光彩閟深幽。\n尘中纵有人磨镜，俗状年来我亦羞。",
        "dynasty": "宋",
        "collection_info": null
    },
    {
        "title": "偕簿尉过石照山祷雨  其四",
        "author": "虞俦",
        "content": "向来赤地增愁叹，更遣蜚蝗恣噬吞。\n稽首愿天怜一雨，只今未定有惊魂。",
        "dynasty": "宋",
        "collection_info": null
    },
    {
        "title": "偕簿尉过石照山祷雨  其五",
        "author": "虞俦",
        "content": "一声破柱走惊雷，割得乖龙左耳来。\n海水荡云疑欲立，电光摇帜更烦催。",
        "dynasty": "宋",
        "collection_info": null
    },
    {
        "title": "偕簿尉过石照山祷雨  其六",
        "author": "虞俦",
        "content": "石应皮裏有阳秋，千载潜光待发幽。\n说与山灵呈伎俩，试令回顾合包羞。",
        "dynasty": "宋",
        "collection_info": null
    },
    {
        "title": "偕簿尉过石照山祷雨  其七",
        "author": "虞俦",
        "content": "白虹贯日怜精爽，黑蜧拏云怪吐吞。\n急雨翻盆天借润，摩挲秔稻与招魂。",
        "dynasty": "宋",
        "collection_info": null
    },
    {
        "title": "偕簿尉过石照山祷雨  其八",
        "author": "虞俦",
        "content": "墨云沃日度轻雷，满载随车白雨来。\n更好夜凉工杼轴，篱根蚤有候虫催。",
        "dynasty": "宋",
        "collection_info": null
    },
    {
        "title": "偕簿尉过石照山祷雨  其九",
        "author": "虞俦",
        "content": "百箔蚕丝麦有秋，田家此乐最閒幽。\n蓱号莫败西成好，里社溪毛或可羞。",
        "dynasty": "宋",
        "collection_info": null
    },
    {
        "title": "二绝句  其一",
        "author": "虞俦",
        "content": "问龙乞水龙何惜，纵令一雨纔涓滴。\n但愿羣公坐庙堂，且与庆元调玉历。",
        "dynasty": "宋",
        "collection_info": null
    },
    {
        "title": "二绝句  其二",
        "author": "虞俦",
        "content": "山石崎岖路觉遥，望中天目得能高。\n洞霄双径无缘到，从事何妨我独劳。",
        "dynasty": "宋",
        "collection_info": null
    },
    {
        "title": "十五日看梅花上雪销已尽  其一",
        "author": "虞俦",
        "content": "问讯春风笑语温，轩眉花柳自村村。\n月娥不肯空归去，先为梅花洗睡昏。",
        "dynasty": "宋",
        "collection_info": null
    },
    {
        "title": "十五日看梅花上雪销已尽  其二",
        "author": "虞俦",
        "content": "素面青娥月裏回，舞阑香汗粉融腮。\n洗粧懒趁霜钟早，直待扶桑金镜开。",
        "dynasty": "宋",
        "collection_info": null
    },
    {
        "title": "和人紫笑花",
        "author": "虞俦",
        "content": "绀苞紫晕别家春，不属东君自宠珍。\n丈室维摩元不病，何妨时有散花人。",
        "dynasty": "宋",
        "collection_info": null
    },
    {
        "title": "和汉老弟夜雨诗  其一",
        "author": "虞俦",
        "content": "蜡纸灯笼云母轻，近来勾我睡魂生。\n醒来骤听空阶雨，疑是糟床压酒声。",
        "dynasty": "宋",
        "collection_info": null
    },
    {
        "title": "和汉老弟夜雨诗  其二",
        "author": "虞俦",
        "content": "眼看世事一毫轻，莫把浮名绊此身。\n却笑彭城风雨夜，枉教松竹作离声。",
        "dynasty": "宋",
        "collection_info": null
    },
    {
        "title": "和汉老弟夜雨诗  其三",
        "author": "虞俦",
        "content": "掩卷支颐万虑轻，家风元是鲁儒生。\n短檠已入秋堂露，对榻犹便夜雨声。",
        "dynasty": "宋",
        "collection_info": null
    },
    {
        "title": "和汉老弟夜雨诗  其四",
        "author": "虞俦",
        "content": "雨催诗兴笔头轻，饭颗休嘲太瘦生。\n华动淋漓清夜酌，竹分潇洒暮檐声。",
        "dynasty": "宋",
        "collection_info": null
    },
    {
        "title": "和汉老弟夜雨诗  其五",
        "author": "虞俦",
        "content": "纷纷万事醉中轻，金石论交仗曲生。\n鼓吹纵无蛙两部，欢呼时和隔墙声。",
        "dynasty": "宋",
        "collection_info": null
    },
    {
        "title": "次日出山又雨",
        "author": "虞俦",
        "content": "一夜龙池霹雳飞，万山连雨出重围。\n莫愁随步衝泥滑，且得余凉送我归。",
        "dynasty": "宋",
        "collection_info": null
    },
    {
        "title": "和汉老弟雪中对梅  其一",
        "author": "虞俦",
        "content": "雪样清虚玉样温，桃花麤丑杏花村。\n可能腊月头开尽，却恐春风眼见昏。",
        "dynasty": "宋",
        "collection_info": null
    },
    {
        "title": "和汉老弟雪中对梅  其二",
        "author": "虞俦",
        "content": "雀抱寒柯窗弄影，鸾窥清沼粉匀腮。\n年来怀抱浑关锁，为尔眉头得好开。",
        "dynasty": "宋",
        "collection_info": null
    },
    {
        "title": "和汉老弟雪中对梅  其三",
        "author": "虞俦",
        "content": "青女催装试手温，云移步障到江村。\n盈盈欲露含羞态，便面还教月敛昏。",
        "dynasty": "宋",
        "collection_info": null
    },
    {
        "title": "和汉老弟雪中对梅  其四",
        "author": "虞俦",
        "content": "舞翻绿羽双垂带，酒引红鳞半晕腮。\n却是月娥憎独步，故教瑞叶一时开。",
        "dynasty": "宋",
        "collection_info": null
    },
    {
        "title": "和汉老弟雪中对梅  其五",
        "author": "虞俦",
        "content": "巧为诗翁一笑温，白沙翠竹暮江村。\n天怜孤秀教松伴，一爱清香洗枣昏。",
        "dynasty": "宋",
        "collection_info": null
    },
    {
        "title": "和汉老弟雪中对梅  其六",
        "author": "虞俦",
        "content": "先春破白风回面，半夏传黄雨着腮。\n俯仰年华共流转，不愁无酒且颜开。",
        "dynasty": "宋",
        "collection_info": null
    },
    {
        "title": "仲南直学太夫人尊寿八十一适与余老人同庚至寿日以绿橘眉寿春为寿小诗代简",
        "author": "虞俦",
        "content": "洞庭霜橘遣分珍，以侑西山眉寿春。\n此日吾亲应念我，请君归遗太夫人。",
        "dynasty": "宋",
        "collection_info": null
    },
    {
        "title": "鱼袋山",
        "author": "虞俦",
        "content": "山名鱼袋不寻常，正在西茔水口傍。\n往日先君亲指似，果然紫绶印金章。",
        "dynasty": "宋",
        "collection_info": null
    },
    {
        "title": "近以续筋丹并瓜瓠送珣禅师师有偈因和  其一",
        "author": "虞俦",
        "content": "此身非我何由病，识破还渠大丈夫。\n毒药故应无用处，不须错认作醍醐。",
        "dynasty": "宋",
        "collection_info": null
    },
    {
        "title": "近以续筋丹并瓜瓠送珣禅师师有偈因和  其二",
        "author": "虞俦",
        "content": "涂毒鼓中初未有，维摩室内本来虚。\n脑门一服须教裂，试问禅师嚥得无。",
        "dynasty": "宋",
        "collection_info": null
    },
    {
        "title": "近以续筋丹并瓜瓠送珣禅师师有偈因和  其三",
        "author": "虞俦",
        "content": "欲将何物供斋盂，惭愧初无乳与酥。\n灭尽世间颠倒想，元来烝鸭是烝壶。",
        "dynasty": "宋",
        "collection_info": null
    },
    {
        "title": "崇上人携育王书归行化因以山偈勉之",
        "author": "虞俦",
        "content": "问讯维摩遣化来，上方香积甑生埃。\n何妨试向朱门去，会有青莲一朵开。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其一",
        "author": "虞俦",
        "content": "桃李用事能几日，东风笑人双鬓华。\n不须安石愁屡费，趁晴快赏洛城花。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其二",
        "author": "虞俦",
        "content": "惜花常恨日不足，无奈春归太仓卒。\n窗前唤起不关渠，欹枕无眠待明发。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其三",
        "author": "虞俦",
        "content": "安得万斛蒲萄波，一时快泻金叵罗。\n眼底春光看有数，花前乐事苦无多。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其四",
        "author": "虞俦",
        "content": "千朵姚黄并魏红，簇簇坡头罗绮丛。\n更须殷勤油幕护，旁边恐有妬花风。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其五",
        "author": "虞俦",
        "content": "空花过眼随尘土，不如意处何须数。\n一春数到牡丹时，坡头日日风和雨。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其六",
        "author": "虞俦",
        "content": "读书不知头白早，却是儒冠多误身。\n陆沈黄绶非吾意，惭愧东西南北人。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其七",
        "author": "虞俦",
        "content": "未知今日定何日，道是好晴难得晴。\n来怕春风花底散，归愁暮雨树头生。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其八",
        "author": "虞俦",
        "content": "花藤肩舆绣帘簇，寿母颜红双鬓绿。\n桃李阴中五弟兄，起舞团栾欢意足。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其九",
        "author": "虞俦",
        "content": "有花堪折且须折，正愁春尽难为别。\n官期促我不少缓，强道千里共明月。",
        "dynasty": "宋",
        "collection_info": null
    },
    {
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其一○",
        "author": "虞俦",
        "content": "我辈不比少年时，陶写政頼竹与丝。\n劝君莫种南塘柳，只为行人管别离。",
        "dynasty": "宋",
        "collection_info": null
    },
    {
        "title": "和巩使君谢开府送牡丹绝句",
        "author": "虞俦",
        "content": "东君属意鹤翎红，喜入先生盼睐中。\n蝴蝶亦知春事短，向人栩栩恋芳丛。",
        "dynasty": "宋",
        "collection_info": null
    },
    {
        "title": "和陈倅寄南坡牡丹诗  其一",
        "author": "虞俦",
        "content": "功名悔不知津早，自理菟裘吾欲老。\n不论花木四时春，坐对溪山终日好。",
        "dynasty": "宋",
        "collection_info": null
    },
    {
        "title": "和陈倅寄南坡牡丹诗  其二",
        "author": "虞俦",
        "content": "问人执戟明光宫，何似醉乡时一中。\n春来百物不入眼，頼有姚黄并魏红。",
        "dynasty": "宋",
        "collection_info": null
    },
    {
        "title": "和陈倅寄南坡牡丹诗  其三",
        "author": "虞俦",
        "content": "花间待公来亦久，公归花亦随乌有。\n鳬鸿忽堕寄新诗，尚忆花前同举酒。",
        "dynasty": "宋",
        "collection_info": null
    },
    {
        "title": "剪牡丹有感二绝  其一",
        "author": "虞俦",
        "content": "青帝工夫在牡丹，花开时节奈春残。\n坡头况有狂风雨，莫惜金刀剪取看。",
        "dynasty": "宋",
        "collection_info": null
    },
    {
        "title": "剪牡丹有感二绝  其二",
        "author": "虞俦",
        "content": "剪却牡丹春事休，鶑应惆怅蝶应羞。\n绿阴满地无人见，倚遍栏干独自愁。",
        "dynasty": "宋",
        "collection_info": null
    },
    {
        "title": "谢昕公取送藏经",
        "author": "虞俦",
        "content": "足蹑经楼步步高，知公取送不辞劳。\n他山佛会同携手，看放光明礼白毫。",
        "dynasty": "宋",
        "collection_info": null
    },
    {
        "title": "慈氏院僧了通欲以常庵所书嵩明教尊僧篇付诸剞劂以永其传以广其流布居士欢喜因为说偈言",
        "author": "虞俦",
        "content": "明教宗风留纸上，常庵心法见毫端。\n若人于此能三省，成佛元来总一般。",
        "dynasty": "宋",
        "collection_info": null
    },
    {
        "title": "自余杭至都下终日雨随轿来但微细不能滂沱耳",
        "author": "虞俦",
        "content": "小臣安得雨随车，圣主仁心天地如。\n一念九重先感格，百神效职敢踌躇。",
        "dynasty": "宋",
        "collection_info": null
    },
    {
        "title": "连日雨遂阻到草堂用前韵寄意",
        "author": "虞俦",
        "content": "草堂松竹着寒轻，晚岁相看益友生。\n今雨不来增怅望，却烦钟鼓报晴声。",
        "dynasty": "宋",
        "collection_info": null
    },
    {
        "title": "伤春",
        "author": "虞俦",
        "content": "一见花开一泪垂，花飞有底急风吹。\n自从腊后梅花发，愁到牡丹开尽时。",
        "dynasty": "宋",
        "collection_info": null
    },
    {
        "title": "芙蓉盛开",
        "author": "虞俦",
        "content": "溪山明处开三径，松桂丛中擅一坡。\n天借缠头千丈锦，红云不尽绿云多。",
        "dynasty": "宋",
        "collection_info": null
    },
    {
        "title": "忆南坡芙蓉",
        "author": "虞俦",
        "content": "宦游木末搴芙蓉，祇有埋头簿领丛。\n怅望家山天样远，万枝相映落霞红。",
        "dynasty": "宋",
        "collection_info": null
    },
    {
        "title": "柿熟园夫不采可嘉",
        "author": "虞俦",
        "content": "飞鸣争啄赪虬卵，木杪斜阳几点鸦。\n红叶堪书收拾取，不妨分付郑虔家。",
        "dynasty": "宋",
        "collection_info": null
    },
    {
        "title": "同兄弟小饮",
        "author": "虞俦",
        "content": "寒拥红鑪酒味醇，杯盘罗列斗时新。\n却思三十年前味，只有盐虀是故人。",
        "dynasty": "宋",
        "collection_info": null
    },
    {
        "title": "以长庆集送潘接伴",
        "author": "虞俦",
        "content": "乐天长短三千首，唐室声名四百年。\n大字正堪遮老眼，向来刻画恐无传。",
        "dynasty": "宋",
        "collection_info": null
    },
    {
        "title": "余在吴门再刊此集",
        "author": "虞俦",
        "content": "妙处由来识者难，诗盟千载不应寒。\n牙籤缥帙重拈出，付与诗人仔细看。",
        "dynasty": "宋",
        "collection_info": null
    },
    {
        "title": "试笔",
        "author": "虞俦",
        "content": "将军万里託封侯，太史何须嘆滞留。\n骨相生来无燕颔，毛锥且復事蝇头。",
        "dynasty": "宋",
        "collection_info": null
    },
    {
        "title": "闻爆竹",
        "author": "虞俦",
        "content": "惯凭诗酒弄光阴，秋月春花伴醉吟。\n不觉年华成晚暮，一声爆竹忽惊心。",
        "dynasty": "宋",
        "collection_info": null
    },
    {
        "title": "郡驿阻雨",
        "author": "虞俦",
        "content": "狂澜公独障东川，忠力能回尺五天。\n千骑出游应雨止，尚须灯下理残编。",
        "dynasty": "宋",
        "collection_info": null
    },
    {
        "title": "数日官兵来拣军轿直拘还殆尽一出不可欲往见鲍倅汤倅如隔千里因以四绝叙情  其一",
        "author": "虞俦",
        "content": "官拣羸兵教控弦，出门寸步即拘缠。\n蚤知行路难如此，游宦当初不着鞭。",
        "dynasty": "宋",
        "collection_info": null
    },
    {
        "title": "数日官兵来拣军轿直拘还殆尽一出不可欲往见鲍倅汤倅如隔千里因以四绝叙情  其二",
        "author": "虞俦",
        "content": "天寒东郭犹穿履，路涩西家不借馿。\n近日外间风色恶，不如闭户且观书。",
        "dynasty": "宋",
        "collection_info": null
    },
    {
        "title": "数日官兵来拣军轿直拘还殆尽一出不可欲往见鲍倅汤倅如隔千里因以四绝叙情  其三",
        "author": "虞俦",
        "content": "在陈晚矣嘆归欤，似觉年来气味疎。\n有饭不嫌长脱粟，无车那说更求鱼。",
        "dynasty": "宋",
        "collection_info": null
    },
    {
        "title": "数日官兵来拣军轿直拘还殆尽一出不可欲往见鲍倅汤倅如隔千里因以四绝叙情  其四",
        "author": "虞俦",
        "content": "不惜顽躯走路尘，祇愁徒步长官嗔。\n何时竹杖芒鞋去，还我江山自在身。",
        "dynasty": "宋",
        "collection_info": null
    },
    {
        "title": "再和  其一",
        "author": "虞俦",
        "content": "不到兰扉月又弦，思君无奈寸心缠。\n今时乃有晏平仲，甘愿亲身为执鞭。",
        "dynasty": "宋",
        "collection_info": null
    },
    {
        "title": "再和  其二",
        "author": "虞俦",
        "content": "宦路半生真跛鼈，词场末技止蹄馿。\n南山纵自能招隠，北阙如何不上书。",
        "dynasty": "宋",
        "collection_info": null
    },
    {
        "title": "再和  其三",
        "author": "虞俦",
        "content": "春末墙头梅偃蹇，岁寒窗外竹萧疎。\n广文一味清贫耳，甑有悬尘釜长鱼。",
        "dynasty": "宋",
        "collection_info": null
    },
    {
        "title": "再和  其四",
        "author": "虞俦",
        "content": "满城数日庾公尘，性恶蓝田易得嗔。\n莫怪向人多白眼，祇缘错见宰官身。",
        "dynasty": "宋",
        "collection_info": null
    },
    {
        "title": "春大阅望郡圃齐云楼悼亡",
        "author": "虞俦",
        "content": "帘捲齐云春暮天，绿阴都放泪痕边。\n去年此日凭栏处，不见骖鸾驾鹤仙。",
        "dynasty": "宋",
        "collection_info": null
    },
    {
        "title": "中秋夕约二台待月于齐云楼夜深月方渐出亦未免有微云掩映也",
        "author": "虞俦",
        "content": "月娥不管夜深寒，碾尽楼头白玉盘。\n却要浮云作帷帽，风搴时得一斑看。",
        "dynasty": "宋",
        "collection_info": null
    },
    {
        "title": "雪后园中探梅得数枝",
        "author": "虞俦",
        "content": "天人戏剪六花飞，却讶江梅开较迟。\n自是东皇私有约，故教林主缓为期。",
        "dynasty": "宋",
        "collection_info": null
    },
    {
        "title": "偶见梅一株开花特大标格庄重尤可爱可赏世人誉梅必以清瘦斯岂不易之论耶  其一",
        "author": "虞俦",
        "content": "玉环天与十分肥，弱骨丰肌不自持。\n一曲霓裳何足道，承恩应不任风吹。",
        "dynasty": "宋",
        "collection_info": null
    },
    {
        "title": "偶见梅一株开花特大标格庄重尤可爱可赏世人誉梅必以清瘦斯岂不易之论耶  其二",
        "author": "虞俦",
        "content": "无頼风前万玉妃，为谁春瘦不胜衣。\n信传陇首香犹在，雨暗江南子始肥。",
        "dynasty": "宋",
        "collection_info": null
    },
    {
        "title": "送藕",
        "author": "虞俦",
        "content": "白藕分甘来玉井，碧筒荐酒吸鲸川。\n雪霜笑逐金刀落，便觉横塘在眼前。",
        "dynasty": "宋",
        "collection_info": null
    },
    {
        "title": "和林子长送藕诗韵  其一",
        "author": "虞俦",
        "content": "玉井莲花十丈长，如船藕实得分尝。\n碧筩象鼻谁相称，玉骨冰肌分外凉。",
        "dynasty": "宋",
        "collection_info": null
    },
    {
        "title": "和林子长送藕诗韵  其二",
        "author": "虞俦",
        "content": "冷澹论交味正长，芡盘嘉藕欲同尝。\n扁舟访我须闻早，莫待西风八月凉。",
        "dynasty": "宋",
        "collection_info": null
    },
    {
        "title": "和佥判建平书怀  其一",
        "author": "虞俦",
        "content": "堪笑夔蚿不自怜，漫劳胸次险山川。\n仕途醉眼青红乱，何地强分愚与贤。",
        "dynasty": "宋",
        "collection_info": null
    },
    {
        "title": "和佥判建平书怀  其二",
        "author": "虞俦",
        "content": "箕敛陈逋不问年，里胥促迫政骚然。\n关讥在野重为穽，敢望公家不税廛。",
        "dynasty": "宋",
        "collection_info": null
    },
    {
        "title": "和佥判建平书怀  其三",
        "author": "虞俦",
        "content": "只欲昏昏睡晚晴，惊飞蝴蝶梦难成。\n凭谁弹取山禽去，厌听窗前聒聒声。",
        "dynasty": "宋",
        "collection_info": null
    },
    {
        "title": "和佥判建平书怀  其四",
        "author": "虞俦",
        "content": "冷矣微官已倦游，末哉斗食尚迟留。\n长裾懒向侯门曳，任尔儿童笑拙鸠。",
        "dynasty": "宋",
        "collection_info": null
    },
    {
        "title": "和佥判建平书怀  其五",
        "author": "虞俦",
        "content": "新来花鸭已能言，苍狗谁知又变迁。\n不觉书空成怪事，未应嗔甚笑蓝田。",
        "dynasty": "宋",
        "collection_info": null
    },
    {
        "title": "郁簿诗来记向来访逮小酌家酿一两日又将全熟矣用韵为约",
        "author": "虞俦",
        "content": "酒红拂拂借苍颜，一笑忘形尔汝间。\n早晚小槽新酿熟，能来把酒对南山。",
        "dynasty": "宋",
        "collection_info": null
    },
    {
        "title": "家酿新熟分送小壶  其一",
        "author": "虞俦",
        "content": "酒熟黄花亦解颜，糟床声落梦魂间。\n一壶往助齐眉饷，莫遣新愁上远山。",
        "dynasty": "宋",
        "collection_info": null
    },
    {
        "title": "家酿新熟分送小壶  其二",
        "author": "虞俦",
        "content": "簿书朱墨祇愁颜，毋溷维摩丈室间。\n俗子樵人须料理，为言爽气在西山。",
        "dynasty": "宋",
        "collection_info": null
    },
    {
        "title": "家酿新熟分送小壶  其三",
        "author": "虞俦",
        "content": "病起梅花未破颜，无言空伴小轩间。\n也知不是缘诗瘦，却笑相逢饭颗山。",
        "dynasty": "宋",
        "collection_info": null
    },
    {
        "title": "汉老弟寄诗三绝情见乎辞使人愈增离索之感依韵和其诗  其一",
        "author": "虞俦",
        "content": "坐画寒灰一豆红，梅花窗下胆瓶中。\n只应相伴黄昏月，情绪怜君与我同。",
        "dynasty": "宋",
        "collection_info": null
    },
    {
        "title": "汉老弟寄诗三绝情见乎辞使人愈增离索之感依韵和其诗  其二",
        "author": "虞俦",
        "content": "送尽飞鸿眼欲穿，家山政在落霞边。\n快来幸有梅堪折，莫待相将柳欲眠。",
        "dynasty": "宋",
        "collection_info": null
    },
    {
        "title": "汉老弟寄诗三绝情见乎辞使人愈增离索之感依韵和其诗  其三",
        "author": "虞俦",
        "content": "屋头鹊喜报佳音，雁足书来抵万金。\n一筯庖珍真念我，朝来食炙有牛心。",
        "dynasty": "宋",
        "collection_info": null
    },
    {
        "title": "和韵  其一",
        "author": "虞俦",
        "content": "万髮相看万事休，却愁纵迹又萍浮。\n不须屡费讥安石，有客还曾似此不。",
        "dynasty": "宋",
        "collection_info": null
    },
    {
        "title": "和韵  其二",
        "author": "虞俦",
        "content": "四时甘味着边头，百斛船中酒拍浮。\n但得有钱能办此，何须左顾羡余不。",
        "dynasty": "宋",
        "collection_info": null
    },
    {
        "title": "乘兴过道院竹舆上再和",
        "author": "虞俦",
        "content": "莫为弹冠忍一羞，人生富贵等云浮。\n遥怜城郭重来处，得似山林独往不。",
        "dynasty": "宋",
        "collection_info": null
    },
    {
        "title": "和林正甫遐思湖上丽人绝句  其一",
        "author": "虞俦",
        "content": "风前柳逞腰肢活，雨后山横眉黛长。\n欲把西湖比西子，却成画餠诳空肠。",
        "dynasty": "宋",
        "collection_info": null
    },
    {
        "title": "和林正甫遐思湖上丽人绝句  其二",
        "author": "虞俦",
        "content": "汉苑梅花粧额半，章台柳叶画眉长。\n恐因巫峡能来梦，莫学苏州枉断肠。",
        "dynasty": "宋",
        "collection_info": null
    },
    {
        "title": "洒扫无碍室",
        "author": "虞俦",
        "content": "太息仙翁了俗缘，竹轩初日似当年。\n不禁路冻新霜滑，一诵遗诗一黯然。",
        "dynasty": "宋",
        "collection_info": null
    },
    {
        "title": "钓台  其一",
        "author": "虞俦",
        "content": "横足论交万乘轻，富春山水足平生。\n从教太史占星变，自是难忘故旧情。",
        "dynasty": "宋",
        "collection_info": null
    },
    {
        "title": "钓台  其二",
        "author": "虞俦",
        "content": "故人昔有刘文叔，此地今余严子陵。\n行客漫怀千古意，相逢林下一何曾。",
        "dynasty": "宋",
        "collection_info": null
    },
    {
        "title": "钓台  其三",
        "author": "虞俦",
        "content": "四海斯文一范公，云山江水两争雄。\n旧碑可惜随烟烬，新刻摩挲恐未工。",
        "dynasty": "宋",
        "collection_info": null
    },
    {
        "title": "过永城",
        "author": "虞俦",
        "content": "河南名县固多矣，有底永城天下闻。\n大抵地因人后重，固知千载有知音。",
        "dynasty": "宋",
        "collection_info": null
    },
    {
        "title": "和汉老弟病起",
        "author": "虞俦",
        "content": "床头读易编常绝，纸背题诗字半斜。\n示病维摩元不病，不妨丈室散天花。",
        "dynasty": "宋",
        "collection_info": null
    },
    {
        "title": "十六日舟中送何同叔",
        "author": "虞俦",
        "content": "乍抛玉节去朝天，分袂江头却黯然。\n只恐垂虹亭上月，今宵不忍十分圆。",
        "dynasty": "宋",
        "collection_info": null
    },
    {
        "title": "得集贤回字",
        "author": "虞俦",
        "content": "奔走年来已厌频，那堪万里抗边尘。\n集贤说道虚传耳，惭愧中朝第一人。",
        "dynasty": "宋",
        "collection_info": null
    },
    {
        "title": "广东漕王侨卿寄蔷薇露因用韵  其一",
        "author": "虞俦",
        "content": "熏鑪斗帐自温温，露挹蔷薇岭外村。\n气韵更如沉水润，风流不带海岚昏。",
        "dynasty": "宋",
        "collection_info": null
    },
    {
        "title": "广东漕王侨卿寄蔷薇露因用韵  其二",
        "author": "虞俦",
        "content": "美人晓镜玉粧台，仙掌承来傅粉腮。\n莹彻琉璃瓶外影，闻香不待蜡封开。",
        "dynasty": "宋",
        "collection_info": null
    },
    {
        "title": "田家叹  其一",
        "author": "虞俦",
        "content": "麦已化蛾犹未打，蚕虽作茧不堪缲。\n一年活计今如许，只望西成我廪高。",
        "dynasty": "宋",
        "collection_info": null
    },
    {
        "title": "田家叹  其二",
        "author": "虞俦",
        "content": "山前雨脚如麻下，田裏水头犹屋高。\n祇恐无秧可重插，农夫相视敢辞劳。",
        "dynasty": "宋",
        "collection_info": null
    },
    {
        "title": "春暮",
        "author": "虞俦",
        "content": "红紫摧残春又归，独怜杨柳绿依依。\n无端乱絮因风起，漠漠晴天有雪飞。",
        "dynasty": "宋",
        "collection_info": null
    },
    {
        "title": "二子往赴漕试意颇念之二首  其一",
        "author": "虞俦",
        "content": "应为槐黄蚤着鞭，拟随鵰鹗上秋天。\n老怀已觉功名误，只欲儿曹慰眼前。",
        "dynasty": "宋",
        "collection_info": null
    },
    {
        "title": "二子往赴漕试意颇念之二首  其二",
        "author": "虞俦",
        "content": "三年大比抟鹏志，五日修途舐犊心。\n齐夺锦标非分外，龟泉从昔庆源深。",
        "dynasty": "宋",
        "collection_info": null
    },
    {
        "title": "往鸡山视曹甥营母坟夜归",
        "author": "虞俦",
        "content": "轧轧篮舆出暝途，铸钱坞裏验青乌。\n忽然月在千松顶，影落琼瑶满地铺。",
        "dynasty": "宋",
        "collection_info": null
    },
    {
        "title": "仲本寄示诗轴中有腊前观雪见怀之章具感真情也继韵以谢",
        "author": "虞俦",
        "content": "谁战玉龙看逐北，尚驱盐虎欲征西。\n有人独立城头望，一派寒光在乳溪。",
        "dynasty": "宋",
        "collection_info": null
    },
    {
        "title": "饭后过南坡观雪二绝  其一",
        "author": "虞俦",
        "content": "晨观已落园翁后，饭已来时计一疎。\n太息若曹谁领会，更教能赋总输渠。",
        "dynasty": "宋",
        "collection_info": null
    },
    {
        "title": "饭后过南坡观雪二绝  其二",
        "author": "虞俦",
        "content": "扶筇行雪又寻梅，花下衝寒要一杯。\n好事有谁能问字，可须能载曲生来。",
        "dynasty": "宋",
        "collection_info": null
    },
    {
        "title": "微雪",
        "author": "虞俦",
        "content": "霏微小雨洒通宵，惨淡寒云覆丽谯。\n盈尺未成平地积，六花应在半空销。",
        "dynasty": "宋",
        "collection_info": null
    },
    {
        "title": "七月三日到镇江欲过金山始登舟暴风雷雨忽大作泊抵寺岸则少霁矣回舟晚晴却遇便风",
        "author": "虞俦",
        "content": "忽然天外片云飞，风雨连江浪溅衣。\n一笑江神真戏剧，晚晴依旧送将归。",
        "dynasty": "宋",
        "collection_info": null
    },
    {
        "title": "十四日雪復作  其一",
        "author": "虞俦",
        "content": "行令玄冥不敢温，一天雪重压江村。\n我惭白雪翻巴曲，天为黄茆洗瘴昏。",
        "dynasty": "宋",
        "collection_info": null
    },
    {
        "title": "十四日雪復作  其二",
        "author": "虞俦",
        "content": "宁是因风摇柳絮，又还扶雨着梅腮。\n先生拥褐方高卧，恶客敲门勿与开。",
        "dynasty": "宋",
        "collection_info": null
    },
    {
        "title": "连日将行泥涂风雪因作二诗一以自嘲一以自解  其一",
        "author": "虞俦",
        "content": "薄宦才堪鸡肋比，泥涂风雪不偿劳。\n折腰始悟青衫左，到底山林一着高。",
        "dynasty": "宋",
        "collection_info": null
    },
    {
        "title": "连日将行泥涂风雪因作二诗一以自嘲一以自解  其二",
        "author": "虞俦",
        "content": "天公怜我太徒劳，为散冰花洗鬰陶。\n翻觉篮舆清兴动，风流不减剡溪高。",
        "dynasty": "宋",
        "collection_info": null
    },
    {
        "title": "二十日南坡再赏菊",
        "author": "虞俦",
        "content": "扶杖坡头日几回，半醒半醉为花来。\n只愁秋老风吹尽，更向风前把一杯。",
        "dynasty": "宋",
        "collection_info": null
    },
    {
        "title": "移官舍菊种归园中",
        "author": "虞俦",
        "content": "殷勤分去几枝菊，官满聊为三径资。\n不是园葵何用拔，且无薏苡莫相疑。",
        "dynasty": "宋",
        "collection_info": null
    },
    {
        "title": "南坡丹桂五株齐开",
        "author": "虞俦",
        "content": "秋风丹桂共徘徊，应是姮娥着意来。\n端为五人俱赴试，五株更遣一时开。",
        "dynasty": "宋",
        "collection_info": null
    },
    {
        "title": "南坡丹桂六株一时放花真佳兆也中秋节当率诸生同赏",
        "author": "虞俦",
        "content": "六株丹桂一时华，此去蟾宫路不赊。\n莫惜中秋同一赏，明年好事总吾家。",
        "dynasty": "宋",
        "collection_info": null
    },
    {
        "title": "菊少花",
        "author": "虞俦",
        "content": "菊不能言意自嗟，渊明底事不还家。\n东篱不负他时约，看取樽前剩着花。",
        "dynasty": "宋",
        "collection_info": null
    },
    {
        "title": "和吴升之岩桂",
        "author": "虞俦",
        "content": "一笑姮娥不问金，诗人未见已披襟。\n秋来想动蟾宫兴，敢向风前彻夜吟。",
        "dynasty": "宋",
        "collection_info": null
    },
    {
        "title": "夜梦有人惠丝鞋一双次日报除左史",
        "author": "虞俦",
        "content": "官职元来莫浪求，丝絇梦裏有谁投。\n帝庭入侍应须此，果应恩除在仲秋。",
        "dynasty": "宋",
        "collection_info": null
    },
    {
        "title": "梦中作虀鲙",
        "author": "虞俦",
        "content": "香虀捣就有余辛，细缕初飞白玉鳞。\n莫遣佳人频下筯，翠娥深处要人颦。",
        "dynasty": "宋",
        "collection_info": null
    },
    {
        "title": "咏古  其一",
        "author": "虞俦",
        "content": "柳子脂韦不佩弦，痴心附丽老羁缠。\n廉商浪说能为市，吏贾由来却悟鞭。",
        "dynasty": "宋",
        "collection_info": null
    },
    {
        "title": "咏古  其二",
        "author": "虞俦",
        "content": "杜曲诗翁霜鬓鬚，谁怜三十载骑馿。\n五陵车马输年少，枉读平生万卷书。",
        "dynasty": "宋",
        "collection_info": null
    },
    {
        "title": "咏古  其三",
        "author": "虞俦",
        "content": "韩子其人崛强欤，羣儿头角久相疎。\n也知自是屠龙手，温水难教恋小鱼。",
        "dynasty": "宋",
        "collection_info": null
    },
    {
        "title": "咏古  其四",
        "author": "虞俦",
        "content": "斗酒金銮笔下春，脱靴力士几曾嗔。\n后生不谓寻常事，惊怪先生胆是身。",
        "dynasty": "宋",
        "collection_info": null
    },
    {
        "title": "前和拒霜诗似亦少贬再以一绝慰之",
        "author": "虞俦",
        "content": "岩桂搀先还寂寞，菊花殿后尚斓斑。\n却应独占西风好，乞与佳名秋牡丹。",
        "dynasty": "宋",
        "collection_info": null
    },
    {
        "title": "姜总管相送至扫溪三十里夜雪中留别  其一",
        "author": "虞俦",
        "content": "相得诗人我与公，浙江从此隔西东。\n年来已是难为别，更在山中风雪中。",
        "dynasty": "宋",
        "collection_info": null
    },
    {
        "title": "姜总管相送至扫溪三十里夜雪中留别  其二",
        "author": "虞俦",
        "content": "杯酒淋漓意气倾，离筵唱彻短歌行。\n翻然解缆人归后，独自篷窗听雨声。",
        "dynasty": "宋",
        "collection_info": null
    },
    {
        "title": "姜总管相送至扫溪三十里夜雪中留别  其三",
        "author": "虞俦",
        "content": "一麾又指浙西州，千骑东方且上头。\n已约好山供望眼，更烦飞雪送行舟。",
        "dynasty": "宋",
        "collection_info": null
    },
    {
        "title": "文籍遭水",
        "author": "虞俦",
        "content": "巍冠广厦诵虞唐，冷笑诸儒屋壁藏。\n卷轴随车虽土苴，末流清润尚堤防。",
        "dynasty": "宋",
        "collection_info": null
    },
    {
        "title": "槿花  其一",
        "author": "虞俦",
        "content": "西殿凉风合断魂，玉奴终不负东昏。\n纵然荣落纔朝暮，也是曾承雨露恩。",
        "dynasty": "宋",
        "collection_info": null
    },
    {
        "title": "槿花  其二",
        "author": "虞俦",
        "content": "翠袖红裳细锦袍，纷纷儿女斗妖娆。\n千枝万朵遮人眼，谁觉荣枯在一朝。",
        "dynasty": "宋",
        "collection_info": null
    },
    {
        "title": "槿花  其三",
        "author": "虞俦",
        "content": "光阴占取入秋来，料想西风费剪裁。\n朝暮相催君莫问，一边零落一边开。",
        "dynasty": "宋",
        "collection_info": null
    },
    {
        "title": "槿花  其四",
        "author": "虞俦",
        "content": "草中漫说千年润，花裏休夸百日红。\n毕竟有生俱有尽，大椿朝菌得无同。",
        "dynasty": "宋",
        "collection_info": null
    },
    {
        "title": "饭有沙二绝  其一",
        "author": "虞俦",
        "content": "东西断渡欲浮槎，朝来绝市无鱼虾。\n我仓湿谷舂不得，客米炊来饭有沙。",
        "dynasty": "宋",
        "collection_info": null
    },
    {
        "title": "饭有沙二绝  其二",
        "author": "虞俦",
        "content": "厨人淘米不淘沙，岂为先生惜齿牙。\n烘谷旋舂供晚爨，瓶储未可笑陶家。",
        "dynasty": "宋",
        "collection_info": null
    },
    {
        "title": "舟中重午绝句",
        "author": "虞俦",
        "content": "筠筒角黍楚人悲，节物惊心此一时。\n不作板舆迎侍计，被谗真欲弔湘纍。",
        "dynasty": "宋",
        "collection_info": null
    },
    {
        "title": "久不到南坡",
        "author": "虞俦",
        "content": "何许瀛洲更望登，田园日涉与吾曾。\n怪来松菊荒三径，底事归兮却未能。",
        "dynasty": "宋",
        "collection_info": null
    },
    {
        "title": "南坡杂诗  其一",
        "author": "虞俦",
        "content": "三径应缘二仲开，定交笑指岁寒梅。\n却嫌桃李无区别，下有成蹊俗客来。",
        "dynasty": "宋",
        "collection_info": null
    },
    {
        "title": "南坡杂诗  其二",
        "author": "虞俦",
        "content": "涧下初惊鬰鬰时，十年春雨旧相知。\n君看稚齿昂藏处，已有苍髯老大姿。",
        "dynasty": "宋",
        "collection_info": null
    },
    {
        "title": "南坡杂诗  其三",
        "author": "虞俦",
        "content": "先生壠上带经锄，一雨朝来土脉苏。\n盈尺槿篱须补缀，邻翁殊未识龙雏。",
        "dynasty": "宋",
        "collection_info": null
    },
    {
        "title": "南坡杂诗  其四",
        "author": "虞俦",
        "content": "太华峰头开玉井，若耶溪上识红粧。\n要遣秋风开菡萏，急须春雨涨池塘。",
        "dynasty": "宋",
        "collection_info": null
    },
    {
        "title": "南坡杂诗  其五",
        "author": "虞俦",
        "content": "靖节门前尽日垂，清风千载意谁知。\n折腰五斗非吾事，惭愧轻儇一小儿。",
        "dynasty": "宋",
        "collection_info": null
    },
    {
        "title": "南坡杂兴  其一",
        "author": "虞俦",
        "content": "咫尺南坡早得春，杖藜朝夕往来频。\n迨今着意栽桃李，准拟他年作主人。",
        "dynasty": "宋",
        "collection_info": null
    },
    {
        "title": "南坡杂兴  其二",
        "author": "虞俦",
        "content": "东风已放二分春，小小犁锄手自亲。\n多少软红尘裏客，岂知林下有閒人。",
        "dynasty": "宋",
        "collection_info": null
    },
    {
        "title": "道院周围果实皆先居士手植因长老今摘送不胜追感再成山偈",
        "author": "虞俦",
        "content": "仙翁久矣骑鲸去，华表终朝化鹤来。\n更待蟠桃千岁熟，慈颜应认手亲培。",
        "dynasty": "宋",
        "collection_info": null
    },
    {
        "title": "和林正甫碾茶  其一",
        "author": "虞俦",
        "content": "森严风味变腴甘，未必能袪睡思酣。\n姑为先生宽水厄，却容归梦到江南。",
        "dynasty": "宋",
        "collection_info": null
    },
    {
        "title": "和林正甫碾茶  其二",
        "author": "虞俦",
        "content": "肝胆由来自一家，人间何许是真茶。\n不妨更着姜盐伴，可但丘中咏有麻。",
        "dynasty": "宋",
        "collection_info": null
    },
    {
        "title": "以莲心茶送江倅报以剥虾佳句",
        "author": "虞俦",
        "content": "十指纤纤笋透芽，满盘红玉剥鬚虾。\n慇懃念我须分饷，更问邻家酒得赊。",
        "dynasty": "宋",
        "collection_info": null
    },
    {
        "title": "佳句妙醖鼎至再和以谢  其一",
        "author": "虞俦",
        "content": "不为河鲀赋荻芽，一壶且復荐枯虾。\n灯花也似知人喜，来报归期的不赊。",
        "dynasty": "宋",
        "collection_info": null
    },
    {
        "title": "佳句妙醖鼎至再和以谢  其二",
        "author": "虞俦",
        "content": "荷叶浮钱蒲茁芽，镜潭宁是照鱼虾。\n只今风月平分了，便趁鹏程万里赊。",
        "dynasty": "宋",
        "collection_info": null
    },
    {
        "title": "别后寄林子长",
        "author": "虞俦",
        "content": "幸然头角未相疎，交道从来笑耳余。\n短棹忽来还又去，得非蝴碟梦周欤。",
        "dynasty": "宋",
        "collection_info": null
    },
    {
        "title": "安奉观音",
        "author": "虞俦",
        "content": "优钵昙花果有花，不缘诗酒到君家。\n闻思大士应嫌汝，枉费精神咏绮霞。",
        "dynasty": "宋",
        "collection_info": null
    },
    {
        "title": "和耘老弟喜衢得第三男",
        "author": "虞俦",
        "content": "天教英物照阶除，又胜徐卿第二雏。\n会见五男并二女，宛如合璧与连珠。",
        "dynasty": "宋",
        "collection_info": null
    },
    {
        "title": "览镜有白髮  其一",
        "author": "虞俦",
        "content": "拂拭青铜照病颜，勋名正堕渺茫间。\n缘愁白髮三千丈，蚤已朝来见一斑。",
        "dynasty": "宋",
        "collection_info": null
    },
    {
        "title": "览镜有白髮  其二",
        "author": "虞俦",
        "content": "割鸡何惜用牛刀，老大无心赋畔牢。\n多少少年腾上速，几人曾得见霜毛。",
        "dynasty": "宋",
        "collection_info": null
    },
    {
        "title": "和林子长惠黄芥  其一",
        "author": "虞俦",
        "content": "小摘情亲自履畦，负霜含露末秋时。\n绿葵白薤何须说，潘岳当时恐未知。",
        "dynasty": "宋",
        "collection_info": null
    },
    {
        "title": "和林子长惠黄芥  其二",
        "author": "虞俦",
        "content": "自锄稀甲细分畦，忆在西山独往时。\n便把须弥藏芥子，箇中境界有谁知。",
        "dynasty": "宋",
        "collection_info": null
    },
    {
        "title": "谒先祖墓",
        "author": "虞俦",
        "content": "欲知吾祖庆源深，山下龟泉色更澄。\n况有西枢铭志在，吾诗正好刻碑阴。",
        "dynasty": "宋",
        "collection_info": null
    },
    {
        "title": "雨花台",
        "author": "虞俦",
        "content": "輶车行晓快新游，更上雨花台上头。\n看不厌人浑是景，清无极处奈何秋。\n地完龙虎堂堂立，江泊鲸鲵衮衮流。\n一带黄山是淮土，依然望弗见神州。",
        "dynasty": "宋",
        "collection_info": null
    },
    {
        "title": "耕绿台",
        "author": "虞俦",
        "content": "花村犬吠可能无，但使三农力有余。\n千亩秋成云漠漠，一犁春事雨疎疎。\n登台想见同民乐，上考何妨亦自书。\n祇恐双鳬便飞起，爱身宁许伴春锄。",
        "dynasty": "宋",
        "collection_info": null
    },
    {
        "title": "羡监簿先出院",
        "author": "虞俦",
        "content": "青荧灯火小窗前，自笑酰鸡舞瓮天。\n涉笔谩随斯立尾，着鞭蚤觉祖生先。\n一觞独进何由醉，四鼓相将底未眠。\n珍重梅枝为老伴，摩挲病眼向渠怜。",
        "dynasty": "宋",
        "collection_info": null
    },
    {
        "title": "和王诚之元夕即席之作",
        "author": "虞俦",
        "content": "葭管飞灰趁早朝，便看梅柳占春娇。\n金花綵胜方连昼，璧月华灯又彻宵。\n罗绮丛中森画㦸，旌旗影裏间星轺。\n满城游妓归时节，犹认云间紫玉箫。",
        "dynasty": "宋",
        "collection_info": null
    },
    {
        "title": "句",
        "author": "虞汉",
        "content": "明年桃李月，春入马蹄轻。",
        "dynasty": "宋",
        "collection_info": null
    },
    {
        "title": "句  其一",
        "author": "黄仲本",
        "content": "丁宁莫被催科扰。",
        "dynasty": "宋",
        "collection_info": null
    },
    {
        "title": "句  其二",
        "author": "黄仲本",
        "content": "好把丹衷为上倾。",
        "dynasty": "宋",
        "collection_info": null
    },
    {
        "title": "贺雨",
        "author": "傅大询",
        "content": "狮子关前半篆烟，二龙飞下卓篙泉。\n银河掣电连宵雨，绿野翻云四月天。\n便觉春生花一县，会看秋熟米三钱。\n何时卓鲁登黄阁，都与寰区作有年。",
        "dynasty": "宋",
        "collection_info": null
    },
    {
        "title": "贺生子索杯",
        "author": "傅大询",
        "content": "唤妇推窗索锦笺，山翁要赋弄璋篇。\n一年江上春将暮，三日人间月又圆。\n母舅故家应有持，郎官余庆岂无传。\n不妨小小为汤餠，紫竹林边风月天。",
        "dynasty": "宋",
        "collection_info": null
    },
    {
        "title": "贺生次子",
        "author": "傅大询",
        "content": "老子瞿昙鲁仲尼，新来抱送一麟儿。\n已吞贾氏三英时，不数徐卿二子奇。\n昨夜光连奎昴宿，他年身在凤凰池。\n相门有相非虚语，细听啼声自可知。",
        "dynasty": "宋",
        "collection_info": null
    },
    {
        "title": "贺生第五子",
        "author": "傅大询",
        "content": "春风有客到门墙，院落犹闻天上香。\n曲水尚迟三日宴，燕山要足五枝芳。\n偶逢贺夏随飞燕，不误题书作弄璋。\n从此葛山坛下路，要成父子锦衣乡。",
        "dynasty": "宋",
        "collection_info": null
    },
    {
        "title": "贺晚生子",
        "author": "傅大询",
        "content": "□□森森天下奇，灵椿犹自长新枝。\n从来老蚌珠生时，岂是长庚梦到迟。\n标格银蟾光皎洁，精神秋水碧涟漪。\n玉皇案吏家声近，伫看追踪入凤池。",
        "dynasty": "宋",
        "collection_info": null
    },
    {
        "title": "挽嫂",
        "author": "傅大询",
        "content": "闺门六十四年春，回首平生可痛情。\n不肯轑羹惊好客，直能炊扊奉难兄。\n莫思秀水初来塈，岂料萧州竟逝倾。\n一望松楸三百里，年年遥为哭清明。",
        "dynasty": "宋",
        "collection_info": null
    },
    {
        "title": "哭夫",
        "author": "傅大询",
        "content": "三十功名四十亡，有才无寿两堪伤。\n夫妻镜裏鸾分影，兄弟群中鴈失行。\n数尺红罗书姓字，一堆黄壤盖文章。\n我来不敢高声哭，只恐猿闻也断肠。",
        "dynasty": "宋",
        "collection_info": null
    },
    {
        "title": "赠山人黎君宝",
        "author": "傅大询",
        "content": "白云深处鬰孤台，一卷青囊一酒杯。\n天在掌中旋日月，龙从足下起风雷。\n自知有分三公贵，未必何时万乘来。\n经过铃冈肯相访，柴门认取竹新栽。",
        "dynasty": "宋",
        "collection_info": null
    },
    {
        "title": "饮月",
        "author": "傅大询",
        "content": "酒满金樽月满轮，月沈轮影在金樽。\n更深坐久诗喉渴，一举金樽和月吞。",
        "dynasty": "宋",
        "collection_info": null
    },
    {
        "title": "新霜",
        "author": "傅大询",
        "content": "琼宫青女妆初试，锦幄佳人睡未知。\n但见玉童呵手道，破寒唯有酒相宜。",
        "dynasty": "宋",
        "collection_info": null
    },
    {
        "title": "题寒岩寺",
        "author": "丁可",
        "content": "大块中间一窍开，佛龛僧榻遍岩隈。\n羣峰争泛玄云出，绝磴祇容幽鸟来。\n蝠穴巧藏人世界，鳌山惊现蜃楼台。\n重来又与山僧别，钟鼓无情鹤自哀。",
        "dynasty": "宋",
        "collection_info": null
    },
    {
        "title": "夜对巾山题客楼",
        "author": "丁可",
        "content": "两峰高并玉珑松，绝顶浮图插暮空。\n飞雨入帘烟树暝，半天灯火幻疏红。",
        "dynasty": "宋",
        "collection_info": null
    },
    {
        "title": "飞步亭",
        "author": "霍箎",
        "content": "杏花岩左斸东岩，驱使淮山指顾间。\n招信□□总□赴，僧伽孤塔正湾环。\n今来古往皆陈迹，衰草斜阳祇惨颜。\n走马看山真懡□，□□拾得片时閒。",
        "dynasty": "宋",
        "collection_info": null
    },
    {
        "title": "挽吕东莱二首  其一",
        "author": "邵浩",
        "content": "三相流风远，诸孙气貌舒。\n有文皆锦绣，不琢自璠玙。\n乐育心无类，何言意已摅。\n抠衣多户履，四海读公书。",
        "dynasty": "宋",
        "collection_info": null
    },
    {
        "title": "挽吕东莱二首  其二",
        "author": "邵浩",
        "content": "道统传千载，儒风振一时。\n心诚师孔孟，业广慕皋夔。\n感凤方兴叹，书麟尚措辞。\n一朝梁木坏，吾党可胜悲。",
        "dynasty": "宋",
        "collection_info": null
    },
    {
        "title": "耕乐轩",
        "author": "任允迪",
        "content": "安分丘园百不忧，生涯满目足优游。\n春深甘雨桑麻长，秋霁西畴黍稻收。\n教子倚阑看邃说，饮牛挂策俯池流。\n高情更喜亲朋至，白酒黄鸡醉即休。",
        "dynasty": "宋",
        "collection_info": null
    },
    {
        "title": "题钱塘",
        "author": "吴会",
        "content": "荆江南下越，渺渺几长亭。\n一水三千里，孤帆十二程。\n潮来江渚白，山在海门青。\n昔日钱吴地，如今作帝京。",
        "dynasty": "宋",
        "collection_info": null
    },
    {
        "title": "访别严仪卿寄郭招甫",
        "author": "吴会",
        "content": "言将远行迈，来宿故人家。\n爱尔时相顾，回舟日欲斜。\n论心付杯酒，别路正梅花。\n不待江湖去，今朝鬓已华。",
        "dynasty": "宋",
        "collection_info": null
    },
    {
        "title": "句",
        "author": "胡持",
        "content": "藏云八世五登科。",
        "dynasty": "宋",
        "collection_info": null
    },
    {
        "title": "自题眄怡斋  其一",
        "author": "程迥",
        "content": "乞得胶胶扰扰身，霜筠露菊便相亲。\n劝君莫厌羹藜藿，违己由来更病人。",
        "dynasty": "宋",
        "collection_info": null
    },
    {
        "title": "自题眄怡斋  其二",
        "author": "程迥",
        "content": "六月松风万籁寒，笙竽频到枕屏间。\n夜深梦绕匡庐阜，瀑布溅珠过药阑。",
        "dynasty": "宋",
        "collection_info": null
    },
    {
        "title": "自题眄怡斋  其三",
        "author": "程迥",
        "content": "葵花已过菊花开，万里西风拂面来。\n问字今朝几人至，细看屐齿破苍苔。",
        "dynasty": "宋",
        "collection_info": null
    },
    {
        "title": "尤美轩",
        "author": "程迥",
        "content": "儒贤不自居，远慕六一翁。\n洞岩天下奇，超出滁山峰。\n鬰积秀和气，钟我盖世公。\n冰玉相辉映，盛事古无同。\n公今忽乘箕，而我来自东。\n列炬照幽远，扪萝扣玲珑。\n阳崖能夺景，阴岫自藏风。\n巉绝异状至，淙激洑流通。\n须臾钟磬发，乃得梵王宫。\n亭制亦云旧，远日增凭空。\n禅老霜颠毛，历历记前踪。\n名儒天一涯，怅仰无欢悰。\n诸友命之赋，万象骄莫从。\n异时怜湛辈，名託岘山崇。",
        "dynasty": "宋",
        "collection_info": null
    },
    {
        "title": "题玉真书院",
        "author": "程迥",
        "content": "吴侯所筑居，密近玉真麓。\n翳葳秘幽奇，千载空乔木。\n一朝敞虚境，划见神仙躅。\n拄杖步危磴，远寄千里目。\n鹤凭子晋笙，鳬举王乔足。\n信是隠君子，名入丹青录。\n冥搜得佳句，隠然可骚仆。\n早闻云锦溪，鸣榔到岩谷。\n寄我辋川图，居然媚幽独。\n何当棹轻舠，飞鸟送遐瞩。",
        "dynasty": "宋",
        "collection_info": null
    },
    {
        "title": "游石桥二绝  其一",
        "author": "宋之瑞",
        "content": "石梁横亘不知春，阅尽憧憧几许人。\n正使更无蒸餠碍，可能前路绝荆榛。",
        "dynasty": "宋",
        "collection_info": null
    },
    {
        "title": "游石桥二绝  其二",
        "author": "宋之瑞",
        "content": "应缘心在已心空，方广那知只此中。\n金爵茗花时现灭，不妨游戏小神通。",
        "dynasty": "宋",
        "collection_info": null
    },
    {
        "title": "洪阳洞",
        "author": "宋之瑞",
        "content": "天台自是神仙窟，常恨平生游未足。\n朅来访古得洪阳，不惮攀跻冒炎酷。\n当年事往虽渺茫，至今峭壁摩空苍。\n豁从洞口见穿穴，始信灵蹟由天藏。\n细泉滴乳散璎珞，乱石排衙互拏攫。\n上施床几看烧丹，旁布塍畦閒种药。\n虚舟聊具仍驭风，灵源暗与江流通。\n欲携束缊恣幽讨，却疑深处藏蛟龙。\n惜哉此境真奇绝，地偏往往成湮没。\n仅存野庙傍山阿，傥非好事谁留辙。\n吾衰重到定无期，肯辞茧足陵丹梯。\n共言荆榛无路入，徒羡翠羽穿林飞。\n安知咫尺蓬莱隔，邂逅仙人还不识。\n谩书所历记吾曹，归向天台诧泉石。",
        "dynasty": "宋",
        "collection_info": null
    },
    {
        "title": "宝云院",
        "author": "游少游",
        "content": "石径缘云艰復艰，不知萧寺驻林间。\n余香满袖花惊眼，空翠沾襟雨暝山。\n早晚报衙蜂扰扰，友朋相和鸟关关。\n我来亦被浮名缚，那得高僧一样閒。",
        "dynasty": "宋",
        "collection_info": null
    },
    {
        "title": "禅寂院三首  其一",
        "author": "游少游",
        "content": "簿书丛裏匆匆过，小白长红总自芳。\n独到远村浑不恶，绿阴深处野花香。",
        "dynasty": "宋",
        "collection_info": null
    },
    {
        "title": "禅寂院三首  其二",
        "author": "游少游",
        "content": "黄云翻尽水平田，时有农耕破晓烟。\n热气渐深牛易喘，不须辛苦更加鞭。",
        "dynasty": "宋",
        "collection_info": null
    },
    {
        "title": "禅寂院三首  其三",
        "author": "游少游",
        "content": "柳丝风扬马蹄轻，又作长亭十里行。\n争似老僧无一事，白云欹枕听鶑声。",
        "dynasty": "宋",
        "collection_info": null
    },
    {
        "title": "田南寺",
        "author": "游少游",
        "content": "我本无心似白云，应缘未见宰官身。\n何时铁笛千山首，吹起梅花一点春。",
        "dynasty": "宋",
        "collection_info": null
    },
    {
        "title": "香山院",
        "author": "游少游",
        "content": "谁将万斛旃檀子，撒向千春古道场。\n万壑晓风吹不断，至今犹自满山香。",
        "dynasty": "宋",
        "collection_info": null
    },
    {
        "title": "题石仙洞",
        "author": "游少游",
        "content": "石岩嵚巇跨龙虎，有客岩前避风雨。\n篆文委蛇蟠玉书，流铃掷火烦守护。\n冷翁蜕骨黄金容，千年古木何嵌空。\n无人唤起玉霄梦，閒却碧桃丹杏风。\n令威白鹤去不归，麻姑丹砂疑是非。\n长松滴翠挹北斗，流水泛花迷旧溪。",
        "dynasty": "宋",
        "collection_info": null
    },
    {
        "title": "飞鱼港",
        "author": "李唐卿",
        "content": "尝闻一鲤鱼，飞腾作清质。\n至今涵青霄，尚且浴白日。",
        "dynasty": "宋",
        "collection_info": null
    },
    {
        "title": "句",
        "author": "李宗思",
        "content": "邪色哇声方漫漫，是中正气愈骎骎。",
        "dynasty": "宋",
        "collection_info": null
    },
    {
        "title": "寓居全吴江上  其一",
        "author": "姚申之",
        "content": "夜来得酒气增华，兴入丹梯月姊家。\n两首新诗一篇赋，今年不负木犀花。",
        "dynasty": "宋",
        "collection_info": null
    },
    {
        "title": "寓居全吴江上  其二",
        "author": "姚申之",
        "content": "一雨通宵翦菜畦，波棱生甲晚菘齐。\n朝来赤脚语言好，醒酒杯羹有宿虀。",
        "dynasty": "宋",
        "collection_info": null
    },
    {
        "title": "寓居全吴江上  其三",
        "author": "姚申之",
        "content": "幅巾萧散一枝筇，身在水云千顷中。\n抹野乱山随意碧，袅林霜叶可怜红。",
        "dynasty": "宋",
        "collection_info": null
    },
    {
        "title": "寓居全吴江上  其四",
        "author": "姚申之",
        "content": "筑成芋堑那忧饿，爨到扊扅真箇穷。\n饱坐西轩观物变，一瓯浓茗一林风。",
        "dynasty": "宋",
        "collection_info": null
    },
    {
        "title": "家西小亭名水云千顷",
        "author": "姚申之",
        "content": "云影翻随宿鸟迴，斜晖犹带晚潮来。\n小桥低处通船过，一队鹅儿两道开。",
        "dynasty": "宋",
        "collection_info": null
    },
    {
        "title": "将至昆山舟中作",
        "author": "姚申之",
        "content": "昆岭烟敛后，虞浦风定时。\n一舸飞两艣，百媚生涟漪。\n霜清寒中人，天宇云陆离。\n朝曦忽漏光，野光明荒陂。\n潜鱼时一跃，宿鸟意迟迟。\n却望西津桥，千尺天投霓。\n豪家贵公子，香衾拥屏帏。\n安知苍莽中，有境如此奇。\n我以饥驱出，气轩復开眉。\n褚侯真懿亲，幞被相追随。\n长啸开船篷，襟袖风披披。\n平生崔嵬胸，轩昂对天池。\n有景无句道，径须酒浇之。",
        "dynasty": "宋",
        "collection_info": null
    },
    {
        "title": "送欧阳令之任粤中",
        "author": "薛敏思",
        "content": "大堤二月柳初舒，秣马飘然别故庐。\n自取通才分剧邑，谁怜修路奉除书。\n绿蕉丹荔千山度，瘴雨蛮烟百粤居。\n此去县中花事好，早将佳绩报双鱼。",
        "dynasty": "宋",
        "collection_info": null
    },
    {
        "title": "风光阁",
        "author": "林淳",
        "content": "万箇琅玕照碧溪，翠萝苍木与云齐。\n山南山北皆春色，岂特风光在水西。",
        "dynasty": "宋",
        "collection_info": null
    },
    {
        "title": "秋霜阁吟",
        "author": "林淳",
        "content": "烟霞鬰林峦，天地横机轴。\n天巧出经纬，织来云锦簇。\n木杪见浮屠，突兀隠渠屋。\n夕照含幽微，曛红间深绿。\n可望不可亲，白鸟时往復。\n飞阁凌秋霜，危槛倚修竹。\n崖阴分白昼，飒爽变幽谷。\n隙地清绝处，他年犹可卜。\n山水固依然，为我留苍木。",
        "dynasty": "宋",
        "collection_info": null
    },
    {
        "title": "清心堂",
        "author": "林淳",
        "content": "好山佳水照晴檐，时鼓瑶琴颂雅南。\n吏散庭空无箇事，一轮明月印寒潭。",
        "dynasty": "宋",
        "collection_info": null
    },
    {
        "title": "锦照堂",
        "author": "林淳",
        "content": "溪西受日云山丽，乞与溪东作锦屏。\n好把生绢写归去，光华清昼烂门庭。",
        "dynasty": "宋",
        "collection_info": null
    },
    {
        "title": "蒸霞亭",
        "author": "林淳",
        "content": "种桃人去岁华更，依旧红霞照月明。\n但见浓云环百里，谁知春色满寰瀛。",
        "dynasty": "宋",
        "collection_info": null
    },
    {
        "title": "旵山",
        "author": "林淳",
        "content": "昔来因梼雨，祝旱却重游。\n洞裏龙何在，山前水自流。\n黄杨厄闰岁，白菊殿残秋。\n正好看云起，朱帘莫下鈎。",
        "dynasty": "宋",
        "collection_info": null
    },
    {
        "title": "琴溪",
        "author": "林淳",
        "content": "湛湛长溪水，飞桥远近通。\n客喧墟市合，仙去钓台空。\n欲辨磨崖字，忽闻遵渚鸿。\n僧无赞公趣，谁与论崖中。",
        "dynasty": "宋",
        "collection_info": null
    },
    {
        "title": "梅花",
        "author": "赵伯泌",
        "content": "绰约冰姿傍短墙，天香应不让花王。\n雪光相映精神爽，月色深笼意味长。\n惟契竹松敦晚节，不随桃李竞春芳。\n漫将玉笛风前弄，留取宫人学汉妆。",
        "dynasty": "宋",
        "collection_info": null
    },
    {
        "title": "淳熙辛丑自武宁丞摄靖安作  其一",
        "author": "杨方",
        "content": "毛竹山头云雨昏，靖安桥下小溪浑。\n高陂约水归田急，不管湍声入县门。",
        "dynasty": "宋",
        "collection_info": null
    },
    {
        "title": "淳熙辛丑自武宁丞摄靖安作  其二",
        "author": "杨方",
        "content": "堂上官人似野人，村甿相见可相亲。\n开门坐对临溪树，故是水边林下身。",
        "dynasty": "宋",
        "collection_info": null
    },
    {
        "title": "淳熙辛丑自武宁丞摄靖安作  其三",
        "author": "杨方",
        "content": "对县谁家数亩园，竹亭茅宇杂花繁。\n同官不可无兼局，通管溪南水竹村。",
        "dynasty": "宋",
        "collection_info": null
    },
    {
        "title": "题武宁丞厅",
        "author": "杨方",
        "content": "暮年丛薄寄鹪鹩，搔首巡檐岁月销。\n留与后人还要否，一轩松竹冷萧萧。",
        "dynasty": "宋",
        "collection_info": null
    },
    {
        "title": "馆中简张约斋  其一",
        "author": "杨方",
        "content": "书生赋分合穷愁，官与休辰不肯休。\n清晓犯寒开省户，谁家见雪似瀛洲。",
        "dynasty": "宋",
        "collection_info": null
    },
    {
        "title": "馆中简张约斋  其二",
        "author": "杨方",
        "content": "烂银宫阙云端见，素柰园林月下游。\n说与南湖张秘阁，速来同直道山头。",
        "dynasty": "宋",
        "collection_info": null
    },
    {
        "title": "合欢诗",
        "author": "杨方",
        "content": "尔根深且固，余根浅且洿。\n移植艮无期，嘆息将何如。",
        "dynasty": "宋",
        "collection_info": null
    },
    {
        "title": "古梅",
        "author": "杨方",
        "content": "尚有黄梅一树斜，几年叉柱惜繁花。\n新诗连壁皆惆怅，想见当时北客家。",
        "dynasty": "宋",
        "collection_info": null
    },
    {
        "title": "送张振古二首  其一",
        "author": "杨方",
        "content": "积刚自许挟浮云，拂拭平生欲佩君。\n匣古年侵春晕涩，忍随人课割铅勋。",
        "dynasty": "宋",
        "collection_info": null
    },
    {
        "title": "送张振古二首  其二",
        "author": "杨方",
        "content": "张公不是病参军，晚出犹将一事君。\n耿介只今无伴处，秋光诗好与谁闻。",
        "dynasty": "宋",
        "collection_info": null
    },
    {
        "title": "江郊亭新成赋诗二十三韵",
        "author": "杨咸亨",
        "content": "蜀江千里东南倾，峡门横锁千丈鲸。\n吴帆蜀楫过如织，府主四海皆弟兄。\n城西门前二十里，客去当送来当迎。\n藤梢橘刺密无路，短亭四壁荒榛荆。\n春风淡沱酌客处，我陪后乘同郊行。\n碧油红旆驻沙尾，连宵急雨鼓不鸣。\n元戎玉皇香案吏，俯仰茆屋无乃轻。\n擘山鞭石相原隰，钉头瓦缝粟缕盈。\n伟哉幻书此奇观，丹楹画栋光峥嵘。\n山长波迥目力短，空蒙宜雨高宜晴。\n危岚滴翠染窗户，空江倒影翻檐甍。\n天藏地设久相待，更为佳处得佳名。\n梁间横陈大手笔，龙蛇飞动鬼神惊。\n高斋百篇子美唱，岘山千载羊公情。\n试呼小队访新馆，壮游始与盛概并。\n披云唤月星斗动，放舟闻鹤天水明。\n练光渺渺风力壮，迭鼓西上帆东征。\n舳舻冠盖两嘆息，欢谣昼乱渔樵声。\n元戎故是活国手，山河指顾风尘清。\n凄凉三峡小游戏，朴斲丹黝安足程。\n明堂梁栋要杞梓，天关一柱须公擎。\n纷纷故吏万里外，燕雀行庆大厦成。\n赋诗抵掌者谁子，夜郎野老杨咸亨。",
        "dynasty": "宋",
        "collection_info": null
    },
    {
        "title": "南山",
        "author": "陈谠",
        "content": "天造其山，在贵之阳。\n二十四峰，拔地峭刚。\n其山维何，如彼玉苍。\n宅位于离，火德之祥。\n南山何有，有方其岩。\n若堂甚夷，若门者三。\n穹者圆盖，植者羽参。\n石像天成，匪凿匪劖。\n陟彼山巅，有洞益奇。\n南北户通，千里俯闚。\n伊晋之洪，采荣于斯。\n丹飞井溜，木润草滋。\n昔我太宗，云章下贲。\n于皇仁庙，奎文狎至。\n岩处有辉，神护孔閟。\n丕昭圣朝，声化远暨。\n南山不骞，天子万年。\n南山不朽，天子万寿。\n无量惟寿，与天齐久。\n小臣作诗，永扬于后。",
        "dynasty": "宋",
        "collection_info": null
    },
    {
        "title": "弹丸山",
        "author": "陈谠",
        "content": "地迥山奇怪，神仙喜穴居。\n百云剜洞巧，五石补天余。\n商野幽人梦，周南太史书。\n心乎爱丘壑，胜概一踌躇。",
        "dynasty": "宋",
        "collection_info": null
    },
    {
        "title": "过溪南韩氏宅",
        "author": "陈谠",
        "content": "曾览溪南胜，重来四十年。\n树如人老矣，山共水依然。\n香玉纷堆案，晴虹对跨川。\n吾庐今咫尺，乘兴且盘旋。",
        "dynasty": "宋",
        "collection_info": null
    },
    {
        "title": "尊贤堂",
        "author": "陈谠",
        "content": "闻道骑鲸碧眼仙，黄柑手植尚依然。\n人间俯仰更成古，天下声名不计年。\n茧纸谁能收妙墨，鷄林何用续遗编。\n使君为创新堂事，若解尊贤则是贤。",
        "dynasty": "宋",
        "collection_info": null
    },
    {
        "title": "浔阳白牡丹  其一",
        "author": "陈谠",
        "content": "玉色天然赛渥丹，亭亭并立倚朱栏。\n正缘不语偏含思，若使能行却厌看。",
        "dynasty": "宋",
        "collection_info": null
    },
    {
        "title": "浔阳白牡丹  其二",
        "author": "陈谠",
        "content": "晓来玉露浥香腮，雪态云裳妙剪裁。\n不比世情随冷暖，此花端为老人开。",
        "dynasty": "宋",
        "collection_info": null
    },
    {
        "title": "十洲亭",
        "author": "陈谠",
        "content": "东塘昔号神仙景，亭以洲名世亦稀。\n山拥髻鬟临水鑑，花铺云锦出天机。\n好风入座清如濯，古木分行翠欲围。\n每到冯栏会心处，不知香气袭人衣。",
        "dynasty": "宋",
        "collection_info": null
    },
    {
        "title": "句  其一",
        "author": "陈谠",
        "content": "渊源师老杜，体制陋西昆。",
        "dynasty": "宋",
        "collection_info": null
    },
    {
        "title": "句  其二",
        "author": "陈谠",
        "content": "竹密不知云欲雨，山高尽见水朝宗。",
        "dynasty": "宋",
        "collection_info": null
    },
    {
        "title": "怀歔歈",
        "author": "周去非",
        "content": "白云近空山，清风动修竹。\n竹间何所有，曲涧声谷谷。\n山迥何可穷，万里来悬瀑。\n昔有君子庐，清标谢王屋。\n北山兹正高，邦君见良烛。\n吾党讵敢忘，封植此佳木。",
        "dynasty": "宋",
        "collection_info": null
    },
    {
        "title": "凈相院",
        "author": "张抑",
        "content": "云山烂漫本难名，收拾閒情付此生。\n出处自知无上策，往来聊欲试同盟。\n门多贤辙人便静，琴锁师堂岁几更。\n六月岸巾来借扇，频游应不禁船行。",
        "dynasty": "宋",
        "collection_info": null
    },
    {
        "title": "县厅书事",
        "author": "袁采",
        "content": "庭下幽花照眼醒，绿阴成幄晚风清。\n何时抛掷铜章去，小艇烟波弄月明。",
        "dynasty": "宋",
        "collection_info": null
    },
    {
        "title": "诚台春色",
        "author": "薛季宣",
        "content": "凤阙西冈，郎亭东乳。\n惟竹猗猗，诚台有楚。\n苔痕春绿，玉李晚风。\n屏山坐对，青葱数峰。\n颓墙色弄，文杏新红。\n争鲜竞秀，芳随意远。\n各称时宜，自成深浅。\n妙意谁传，叵形罨画。\n羲皇晚生，先天后卦。\n江湖涨绿，旋拍沧洲。\n晴岚翠滴，烟瘴悠悠。\n篁鞭破藓，柳带萦愁。\n亦有江梅，花残未落。\n弄音好鸟，笙簧度曲。\n堆如瓦鼓，幽独是称。\n兀坐颓然，邑荒无政。\n新阳多感，雷鼓轰天。\n清淮咫尺，狼烽夕烟。\n暮四朝三，谁为第一。\n不知其它，且以永日。",
        "dynasty": "宋",
        "collection_info": null
    },
    {
        "title": "春江夕泛二首  其一",
        "author": "薛季宣",
        "content": "短棹春江裏，桃花流水生。\n天高装镜浄，岸远笔山横。\n落日无穷意，丹霞逐旋明。\n何时遂归志，一叶任纵横。",
        "dynasty": "宋",
        "collection_info": null
    },
    {
        "title": "春江夕泛二首  其二",
        "author": "薛季宣",
        "content": "夕泛春江裏，扁舟万里心。\n仰头竟空碧，疏樾成清阴。\n浩志曷可遂，归怀讵能寻。\n波随乱山急，意若□流深。\n日落洲上苇，霞生雾堆金。\n重渊狎已贯，飘风顾难禁。\n岩峦多李花，冰霜积梅林。\n为何纵松舟，且以开吾襟。\n迎送未云已，浮云逐行吟。",
        "dynasty": "宋",
        "collection_info": null
    },
    {
        "title": "俞氏园林",
        "author": "薛季宣",
        "content": "茁茁桃与李，生花故城山。\n修竹共娟好，流水相往还。\n天远峰可续，人来心已闲。\n殷红间苍白，晚吹催潺湲。\n吾邑在何许，沧波对重关。\n烟霞蔽落日，萑苇深前湾。\n送客时已到，游人意长悭。\n高风怒涛作，卷雪食饷间。\n官禁不可脱，归哉望斓斑。",
        "dynasty": "宋",
        "collection_info": null
    },
    {
        "title": "石门渔舍",
        "author": "薛季宣",
        "content": "渔家在何许，踳駮岩下石。\n花树几株芳，湖山数峰碧。\n窊樽亭遂古，双阙天自闢。\n锦绣入茨舍，藤萝封筀栅。\n吾为江上游，形苦世间役。\n心驰定沙步，舟行过檐隙。\n浪翁底镌铭，太尉此居宅。\n岂若斯人徒，风云相主客。",
        "dynasty": "宋",
        "collection_info": null
    },
    {
        "title": "元夕",
        "author": "薛季宣",
        "content": "元夕不作会，莲灯相照明。\n影光严铁马，讙譟合金城。\n发策闷如醉，中庭空自行。\n月娥云镜暗，樽酒为谁倾。",
        "dynasty": "宋",
        "collection_info": null
    },
    {
        "title": "月夜郊行",
        "author": "薛季宣",
        "content": "旷野久晴霁，月娥添夜明。\n光浮渰水白，寒彻纩衣清。\n颇復蓝关意，端为剡县行。\n灏然天宇内，应不负平生。",
        "dynasty": "宋",
        "collection_info": null
    },
    {
        "title": "读书三首寄景望 春秋",
        "author": "薛季宣",
        "content": "非復东都会，书王春又春。\n退风飞宋鹢，远狩获西麟。\n孔志知安在，豳诗难重陈。\n焚香掩卷坐，歌咏忽臣邻。",
        "dynasty": "宋",
        "collection_info": null
    },
    {
        "title": "读书三首寄景望 山海经",
        "author": "薛季宣",
        "content": "帝江无目面，歌舞识成音。\n形天断厥首，操干意岑崟。\n大化浩难量，悬解在明心。\n舒啸东皋上，熏风五弦琴。",
        "dynasty": "宋",
        "collection_info": null
    },
    {
        "title": "读书三首寄景望 韩文",
        "author": "薛季宣",
        "content": "退之强解事，刚不信神仙。\n所作古意诗，甘心玉井莲。\n沈疴痊不见，险绝恸虚传。\n頼得华阴令，聱书言岂然。",
        "dynasty": "宋",
        "collection_info": null
    },
    {
        "title": "游竹陵善权洞二首  其一",
        "author": "薛季宣",
        "content": "万古英台面，云泉响佩环。\n练衣归洞府，香雨落人间。\n蝶舞疑山魄，花开想玉颜。\n几如禅观适，游魶戏澄湾。",
        "dynasty": "宋",
        "collection_info": null
    },
    {
        "title": "游竹陵善权洞二首  其二",
        "author": "薛季宣",
        "content": "左右蜗蛮战，晨昏燕蝠争。\n九星宁曲照，三洞独何营。\n世事嗟兴丧，人情见死生。\n阿谁能种玉，还尔石田耕。",
        "dynasty": "宋",
        "collection_info": null
    },
    {
        "title": "都场正月尽未见梅思雪中石门之游作  其一",
        "author": "薛季宣",
        "content": "千里春何晚，三旬暖不回。\n眼青暝县柳，粉白闷宫梅。\n丽水年时泛，桃花雪裏开。\n轩辕丘一梦，怀往意悠哉。",
        "dynasty": "宋",
        "collection_info": null
    },
    {
        "title": "都场正月尽未见梅思雪中石门之游作  其二",
        "author": "薛季宣",
        "content": "谢客穷幽处，仙宫隠薜萝。\n二峰峨魏阙，双瀑泻天河。\n犺獚应难致，猿猴却患多。\n雪中山更好，淹岁定如何。",
        "dynasty": "宋",
        "collection_info": null
    },
    {
        "title": "梅花",
        "author": "薛季宣",
        "content": "花实望先进，英华标素王。\n竹篱眠夜月，风雪傲寒塘。\n皎皎曾无对，凄凄忽有香。\n和羹须鼎味，盛服也霓裳。",
        "dynasty": "宋",
        "collection_info": null
    },
    {
        "title": "吴江放船至枫桥湾",
        "author": "薛季宣",
        "content": "短篷负长虹，破䉬挂明月。\n风马座中生，天幕波中出。\n高城多隠映，远岫搀罗列。\n少小泛吴江，始识仙凡别。",
        "dynasty": "宋",
        "collection_info": null
    },
    {
        "title": "读春秋有感",
        "author": "薛季宣",
        "content": "巧辩鸡三足，曾窥豹两斑。\n凤衰歌已过，麟获涕为潸。\n妄作南柯郡，间争左角蛮。\n梦回无箇事，风雨度前山。",
        "dynasty": "宋",
        "collection_info": null
    },
    {
        "title": "送士昭兄赴南外敦宗院二首  其一",
        "author": "薛季宣",
        "content": "人道温陵郡，山川似洛阳。\n怀兄尚淹滞，敦族蹔翱翔。\n会见亲先汉，方期变有唐。\n万安秋夜月，多称古文章。",
        "dynasty": "宋",
        "collection_info": null
    },
    {
        "title": "送士昭兄赴南外敦宗院二首  其二",
        "author": "薛季宣",
        "content": "忆昔南州去，松根眺邑廛。\n鸟啼云裏树，人入洞中天。\n载陟今时路，须航古渡船。\n地穷巇崄尽，蚤晚济平川。",
        "dynasty": "宋",
        "collection_info": null
    },
    {
        "title": "观天德图像二首  其一",
        "author": "薛季宣",
        "content": "函封传远边，瞥见藁街悬。\n虎喙终为噉，狼心约下贤。\n时无汉延寿，天夺晋苻坚。\n请决春秋事，陈侯讣岂然。",
        "dynasty": "宋",
        "collection_info": null
    },
    {
        "title": "观天德图像二首  其二",
        "author": "薛季宣",
        "content": "鸣镝心何悖，投鞭计亦休。\n传闻广陵散，因作畔牢愁。\n淝水真同道，黄池故不侔。\n见遗天授像，看是郅支头。",
        "dynasty": "宋",
        "collection_info": null
    },
    {
        "title": "伤淮帅",
        "author": "薛季宣",
        "content": "淮浦天龙战，居巢塞马归。\n阵伤军背水，机失寇踰淝。\n越石知何在，虞君恨曷依。\n都缘生过涉，谁为斩何徽。",
        "dynasty": "宋",
        "collection_info": null
    },
    {
        "title": "袁口回棹有感",
        "author": "薛季宣",
        "content": "放舟谷里口，乘流楚江干。\n钓台亦已堕，大舶宁长安。\n春度乱山绿，风回平水湍。\n何须问今古，劫劫难为观。",
        "dynasty": "宋",
        "collection_info": null
    },
    {
        "title": "白髮",
        "author": "薛季宣",
        "content": "浮生宁久客，罢沐弹冠帻。\n芳树几时红，童髮半茎白。\n千月浪翻涛，百龄驹过隙。\n多少少年人，乌头问华箦。",
        "dynasty": "宋",
        "collection_info": null
    },
    {
        "title": "樊口晨泛送程端卿",
        "author": "薛季宣",
        "content": "扁舟送归客，万籁寂无风。\n宿雾青郊暗，卿云碧岭空。\n水清明去鹭，天远入征鸿。\n日脚中流见，委蛇走白虹。",
        "dynasty": "宋",
        "collection_info": null
    },
    {
        "title": "寒溪堂有待",
        "author": "薛季宣",
        "content": "疏雨渡西关，寒溪亦厚颜。\n风和沈白浪，云敛出青山。\n浩荡鸥偏适，翔飞鹭自闲。\n可堪泥染鞅，行客马班班。",
        "dynasty": "宋",
        "collection_info": null
    },
    {
        "title": "元夜斋居",
        "author": "薛季宣",
        "content": "汉家传旧事，太一祀中庭。\n宫架崇乔岳，银釭耀列星。\n九阶尘扰扰，万室火荧荧。\n兀坐闻迂叟，无人尚典刑。",
        "dynasty": "宋",
        "collection_info": null
    },
    {
        "title": "读列女传",
        "author": "薛季宣",
        "content": "一避先生席，铿然鼓瑟希。\n功名窗纸薄，声色路尘微。\n大礼无通问，清谈浪解围。\n党人狂斐甚，犹有咏雩归。",
        "dynasty": "宋",
        "collection_info": null
    },
    {
        "title": "读骨鲠集",
        "author": "薛季宣",
        "content": "几许兴亡事，全归喜怒中。\n鹳鸣非雨候，花落任春风。\n龙马符虽在，檀槐战已空。\n未须悲麦秀，王道有车攻。",
        "dynasty": "宋",
        "collection_info": null
    },
    {
        "title": "县民诉事有以禅僧见况者",
        "author": "薛季宣",
        "content": "讼庭披诉者，道我似禅僧。\n不悟无生理，安知最上乘。\n修行心懒慢，溘睡日瞢腾。\n说法还知否，宰官非所能。",
        "dynasty": "宋",
        "collection_info": null
    },
    {
        "title": "士昭兄琴室",
        "author": "薛季宣",
        "content": "弄琴函丈者，无始到来今。\n韶濩五弦上，干坤三古心。\n荷香流曲沼，烟雨抹寒林。\n闵子罢倾听，何人知此音。",
        "dynasty": "宋",
        "collection_info": null
    },
    {
        "title": "无眠",
        "author": "薛季宣",
        "content": "丙夜不成寐，可如心念家。\n人情风上草，身世眼中沙。\n宿鸟司更漏，黄蜂集晚衙。\n了忘官府事，高枕是生涯。",
        "dynasty": "宋",
        "collection_info": null
    },
    {
        "title": "武昌射圃后山与江接走植柳竹方茂每为民家羊羣所龁日有殴羊之事昔赞皇公以祝鸡翁自况走亦可谓牧羊儿矣",
        "author": "薛季宣",
        "content": "有欲即有累，无营了无为。\n且非割鸡宰，宁是牧羊儿。\n甲解木方遂，苞屯芽定萎。\n江山万里道，好去莫迟疑。",
        "dynasty": "宋",
        "collection_info": null
    },
    {
        "title": "乳鹿或得之近山既不可纵畜之更日而驯走命之曰山友",
        "author": "薛季宣",
        "content": "驹鹿何年致，它山小水滨。\n呦呦兴念母，麌麌熟依人。\n物性初无定，野心时亦驯。\n故林迷町疃，结友幸相亲。",
        "dynasty": "宋",
        "collection_info": null
    },
    {
        "title": "乳猫",
        "author": "薛季宣",
        "content": "乳猫毛比雪，卉服絮成衣。\n扼鼠气方盛，食牛形但微。\n纷拏殊矍铄，上下拟腾飞。\n几许明眸子，亏盈望日晖。",
        "dynasty": "宋",
        "collection_info": null
    },
    {
        "title": "芍药",
        "author": "薛季宣",
        "content": "萃拔秀羣芳，花间得素王。\n牡丹红树色，菡萏碧池香。\n融洩云何乐，熙怡日是常。\n问人伊谑事，士女熟相忘。",
        "dynasty": "宋",
        "collection_info": null
    },
    {
        "title": "殊亭",
        "author": "薛季宣",
        "content": "指掌视吴都，游人望已殊。\n清江浮晚岸，绿野涨春湖。\n我乏渊明事，谁为漫叟徒。\n醉心寻古记，始信不虚诬。",
        "dynasty": "宋",
        "collection_info": null
    },
    {
        "title": "寒食雨  其一",
        "author": "薛季宣",
        "content": "风雨逢寒食，天公涕亦潸。\n柳眉颦绿髮，花泪湿朱颜。\n贴峤云横水，藏舟雾障湾。\n烧痕青已徧，若箇子推山。",
        "dynasty": "宋",
        "collection_info": null
    },
    {
        "title": "寒食雨  其二",
        "author": "薛季宣",
        "content": "客裏换春衣，寒风带雨霏。\n渐班榆火禁，初感塞鸿归。\n柳絮鶑啼乱，梨花蝶趁飞。\n丘原坛祭耳，悲念切更微。",
        "dynasty": "宋",
        "collection_info": null
    },
    {
        "title": "袁口舟行值雨",
        "author": "薛季宣",
        "content": "樊楚劳形甚，将迎一遡流。\n棹移惊立鸟，帆远乱浮沤。\n落漠江皋树，依稀荻岸舟。\n乌云鸣雨急，还我旧神游。",
        "dynasty": "宋",
        "collection_info": null
    },
    {
        "title": "酴醿雨后  其一",
        "author": "薛季宣",
        "content": "晼晚春阑雨，酴醿花意秋。\n雪飞香霰集，龙斗玉云浮。\n外户杨青眼，中唐浪白头。\n梦回人不见，心醉兀悠悠。",
        "dynasty": "宋",
        "collection_info": null
    },
    {
        "title": "酴醿雨后  其二",
        "author": "薛季宣",
        "content": "玩世无心子，成功不义侯。\n升沈三跃浪，聚散一浮沤。\n守郡官槐木，王家梦髑髅。\n团团天上月，犹自曲如钩。",
        "dynasty": "宋",
        "collection_info": null
    },
    {
        "title": "𣒅花唐玉蕊花介甫谓之玚花鲁直谓之山矾武昌山中多有之其叶可供染事土人用之酿酒",
        "author": "薛季宣",
        "content": "𣒅绿吐瑶琨，泠然郭外村。\n仙人来玉蕊，文士立山矾。\n芳泽留丝素，风流付酒罇。\n莫言玚酷似，香处不胜繁。",
        "dynasty": "宋",
        "collection_info": null
    },
    {
        "title": "春霖未霁澍雨大作",
        "author": "薛季宣",
        "content": "甚雨过清明，侵淫不肯晴。\n天占符后甲，人意失先庚。\n陌路河鱼上，阶塘野草生。\n早来云陡黑，流澍霫间成。",
        "dynasty": "宋",
        "collection_info": null
    },
    {
        "title": "书江表志",
        "author": "薛季宣",
        "content": "株守生财道，棋翻正国成。\n周王方虎噬，唐后独牛耕。\n军罢心忘战，民劳势自倾。\n谁如内史铉，求伴大夫平。",
        "dynasty": "宋",
        "collection_info": null
    },
    {
        "title": "夏日昼寝",
        "author": "薛季宣",
        "content": "至乐归灵囿，栖神得睡乡。\n青奴凉自惬，班友梦偏长。\n莫管黄粱熟，何须绿醑尝。\n知他人世界，若处有虞唐。",
        "dynasty": "宋",
        "collection_info": null
    },
    {
        "title": "夏口怀旧",
        "author": "薛季宣",
        "content": "夏口伤前事，毛精泪暗垂。\n白龟生不报，黄鹄去无期。\n岭雪炎云炽，瓜田古岸移。\n战尘愁满眼，聊付一篇诗。",
        "dynasty": "宋",
        "collection_info": null
    },
    {
        "title": "寒溪寺拈香时国丧罢宴锡已三岁二首  其一",
        "author": "薛季宣",
        "content": "社舞莫㛹娟，当修晋白莲。\n林梢开远嶂，花片落寒泉。\n钟鼓铿锵甚，松篁影带妍。\n如来本无象，长老亦逃禅。\n昔者溪为虎，如今突蹔烟。\n万松晨径滑，九曲夏云连。\n畦町苗初实，池塘滴尚涓。\n洁斋朝五日，清浄乐三年。\n要祝南山寿，南山寿十千。",
        "dynasty": "宋",
        "collection_info": null
    },
    {
        "title": "寒溪寺拈香时国丧罢宴锡已三岁二首  其二",
        "author": "薛季宣",
        "content": "朝衣结蓝绶，古剎礼青莲。\n蒨绚林间树，琤瑽竹下泉。\n晨曦方散彩，晓宿有余妍。\n聚石应闻道，无人为说禅。\n路回荒翳目，江远望生烟。\n略彴溪源旧，孱颜岭岫连。\n清神山历历，洗耳涧涓涓。\n菩萨行观世，封人愿祝年。\n更须东亩粟，长穗满三千。",
        "dynasty": "宋",
        "collection_info": null
    },
    {
        "title": "石榴花",
        "author": "薛季宣",
        "content": "国色宜炎夏，宫装染绛纱。\n苍崖陆浑火，朱景赤城霞。\n颜驻留琼蕊，丹成嚥日华。\n东山旧游处，遥忆武陵家。",
        "dynasty": "宋",
        "collection_info": null
    },
    {
        "title": "自讼",
        "author": "薛季宣",
        "content": "学问非干禄，宦游端为贫。\n生惭挽船令，羞杀采芝人。\n求牧知平陆，无浆卖棘津。\n读书心愧否，何日是来春。",
        "dynasty": "宋",
        "collection_info": null
    },
    {
        "title": "读李斯传",
        "author": "薛季宣",
        "content": "上蔡游公子，真情本自愚。\n五刑身具论，七罪法当诛。\n逐兔踪牵狗，亡秦效击胡。\n明功与周召，为问骊山徒。",
        "dynasty": "宋",
        "collection_info": null
    },
    {
        "title": "宿低寨遇雨",
        "author": "薛季宣",
        "content": "酣睡忽惊觉，空床秋气清。\n四垂来雨脚，万壑涨滩声。\n飞洒穿戎幕，凄凉怅旅情。\n缇幢高卧者，应更薄书生。",
        "dynasty": "宋",
        "collection_info": null
    },
    {
        "title": "至信阳宿萧安抚寨萧虏蔡将去岁陷信阳者",
        "author": "薛季宣",
        "content": "左角语争战，南柯闻大奔。\n胡为控弦去，犹有覆车存。\n行客应贪路，边城不闭门。\n夜眠思往旧，空泪湿床痕。",
        "dynasty": "宋",
        "collection_info": null
    },
    {
        "title": "别元可元亨",
        "author": "薛季宣",
        "content": "去矣鸱夷子，片帆移夕阳。\n意深三折臂，情结九回肠。\n风雨思无晦，江湖道可忘。\n死生犹暂别，万里未为长。",
        "dynasty": "宋",
        "collection_info": null
    },
    {
        "title": "县有父子讼者走以鲁人之法听之喜其改悔而作",
        "author": "薛季宣",
        "content": "父子本天性，情缘私爱暌。\n宁留今夕忍，无作望思悲。\n克己归仁礼，回心即孝慈。\n同年千古意，圣相不吾欺。",
        "dynasty": "宋",
        "collection_info": null
    },
    {
        "title": "樊冈雨后瀰望皆平芜绿草无復花矣",
        "author": "薛季宣",
        "content": "候客樊冈道，新晴致日佳。\n万般诗外意，百种梦中花。\n蔓绿铺平野，江流袭涨沙。\n无如石头滑，龙首粲新芽。",
        "dynasty": "宋",
        "collection_info": null
    },
    {
        "title": "渔父二首  其一",
        "author": "薛季宣",
        "content": "踪迹五湖浪，生涯千尺纶。\n是非宁入耳，荣辱不关身。\n猎猎菰蒲暮，凄凄浦溆春。\n何时共蓑笠，和雨钓青苹。",
        "dynasty": "宋",
        "collection_info": null
    },
    {
        "title": "渔父二首  其二",
        "author": "薛季宣",
        "content": "红蓼白苹岸，清风江月明。\n万波千尺动，四海一沤轻。\n浊酒醉独酌，鲜鱼饥旋烹。\n兴来歌欵乃，烟雨过前汀。",
        "dynasty": "宋",
        "collection_info": null
    },
    {
        "title": "筠乡新笋",
        "author": "薛季宣",
        "content": "根节凌槐夏，风霜阅草春。\n此君椽笔健，稚子锦綳新。\n有待瞻淇奥，行将满渭滨。\n狂鞭任奔迸，我不是馋人。",
        "dynasty": "宋",
        "collection_info": null
    },
    {
        "title": "白菊",
        "author": "薛季宣",
        "content": "不着金缕衣，寒窗弄明月。\n端宜装淡泊，自是香蓬馞。\n臭味真可人，风流到华髮。\n试为问东篱，定得渊明骨。",
        "dynasty": "宋",
        "collection_info": null
    },
    {
        "title": "丁香花",
        "author": "薛季宣",
        "content": "别是南州种，寒花七里香。\n玉笄骈宝髻，金粟缀银珰。\n自得山林趣，不为时世装。\n紫霞休骋瑞，未及野梅芳。",
        "dynasty": "宋",
        "collection_info": null
    },
    {
        "title": "立春",
        "author": "薛季宣",
        "content": "谁得东君信，风生十万家。\n土牛占谷麦，灰律动蒹葭。\n嫩绿萌芳蕊，新红茁绽芽。\n未能都免俗，春胜插春花。",
        "dynasty": "宋",
        "collection_info": null
    },
    {
        "title": "雪",
        "author": "薛季宣",
        "content": "怪得寒风瘦，窗明积渐加。\n起来裘泼水，逆视竹生花。\n厚貌分羣品，新装副六珈。\n飘零飞落叶，转动绞回车。\n无定从高下，忘形变迩遐。\n郊垧铺毳罽，阶砌撒江沙。\n洒壁侵修饰，填坑旋不漥。\n屋头昂怪兽，山脊走长蛇。\n万木枝都亚，中庭石尽遮。\n狮符蹲陡踞，龙井喷增呀。\n扑面轻盈甚，装衣点缀斜。\n础闲开匣镜，碑仆插梳牙。\n同色连千里，虚光合万家。\n压灾时世重，为瑞老农夸。\n势极云天际，威凌冻水涯。\n凹兜坡崿岝，条突树牙槎。\n客子衣裳怯，王孙酒力奢。\n影浮垂绣幌，香带落梅花。\n籭簸知神女，门屯想夜叉。\n未能三十韵，旋瀹试烹茶。",
        "dynasty": "宋",
        "collection_info": null
    },
    {
        "title": "郊迎赵漕",
        "author": "薛季宣",
        "content": "叱御逆轺车，愁先负弩驱。\n虎头晴在望，羊角淖盈途。\n草莽迷行迹，湖山出画图。\n伤今又怀古，坐睡觉吴歈。",
        "dynasty": "宋",
        "collection_info": null
    },
    {
        "title": "传闻北虏请和",
        "author": "薛季宣",
        "content": "会稽吴功薄，夫椒越报深。\n汉驱胡远遁，周任狄来侵。\n頼是佛狸死，何当颉利禽。\n请和君信否，无故莫容心。",
        "dynasty": "宋",
        "collection_info": null
    },
    {
        "title": "梅雨",
        "author": "薛季宣",
        "content": "霢霂雨黄梅，凝云绾不开。\n心知养苗稼，眼见长莓苔。\n密箧几如渍，崇墉势欲隤。\n鬰蒸任炎热，谁解酌金罍。",
        "dynasty": "宋",
        "collection_info": null
    },
    {
        "title": "游飞霞洞",
        "author": "薛季宣",
        "content": "横塘富花柳，杳杳镜中行。\n楼观朱涵壁，洞天珉掩闳。\n林深暮云合，地僻夏寒生。\n康乐屏岩静，鸣榔时一声。",
        "dynasty": "宋",
        "collection_info": null
    },
    {
        "title": "龙翔寺",
        "author": "薛季宣",
        "content": "二江涵古寺，双屿耸平沙。\n翠浪环流浄，金城到眼奢。\n水光摇殿阁，塔景动龙蛇。\n不减蓬壶意，屯云未许遮。",
        "dynasty": "宋",
        "collection_info": null
    },
    {
        "title": "酬张县尉",
        "author": "薛季宣",
        "content": "久客多尘滓，心怀为子开。\n文知龙有种，名苦雉为媒。\n但得贫无累，何嗟去不来。\n吴门众多士，待尔和羹梅。",
        "dynasty": "宋",
        "collection_info": null
    },
    {
        "title": "元夕忆世母",
        "author": "薛季宣",
        "content": "苍天毒我生，顾復自孩婴。\n元夜维蛇梦，三山寿斝倾。\n星毬明烜赫，鳌岛峻峥嵘。\n乐事都如梦，伤心母道情。",
        "dynasty": "宋",
        "collection_info": null
    },
    {
        "title": "拒霜花",
        "author": "薛季宣",
        "content": "蘸染木芙蓉，深红间浅红。\n锦笼烘夕照，翠袖揖秋风。\n艷冶归尤物，凄凉识化工。\n拒霜高节在，丹药谩成业。",
        "dynasty": "宋",
        "collection_info": null
    },
    {
        "title": "早行",
        "author": "薛季宣",
        "content": "旅枕罢残梦，明星悬屋椽。\n不辞风露冷，欲了东西缘。\n云驭方擎日，月轮犹印天。\n波波定何事，羞死地行仙。",
        "dynasty": "宋",
        "collection_info": null
    },
    {
        "title": "天阴",
        "author": "薛季宣",
        "content": "梅月乍开霁，油云閒卷舒。\n溢光穿隙日，浮祲出清虚。\n鼓吹蛙声乱，笙簧竹影疏。\n雨来三四点，静觉打籧篨。",
        "dynasty": "宋",
        "collection_info": null
    },
    {
        "title": "告归郡不得请倦于将迎之劳",
        "author": "薛季宣",
        "content": "閒居百不忧，何事武昌游。\n旦旦三江口，时时十里头。\n箇中都是妄，此外竟何求。\n生被浮名累，将迎卒未休。",
        "dynasty": "宋",
        "collection_info": null
    },
    {
        "title": "昧爽寒溪送客",
        "author": "薛季宣",
        "content": "攀援长者车，昧爽踏汀沙。\n片玉山衔水，堆金日蘸霞。\n风来云外岭，露重竹间花。\n好景看如客，心閒即是家。",
        "dynasty": "宋",
        "collection_info": null
    },
    {
        "title": "二十三日送客寒溪还视邑事食时过节推周文犹高卧未起愒然嗟羡以诗戏之",
        "author": "薛季宣",
        "content": "惊起周公梦，三竿日倍高。\n被毡吟不用，州县职徒劳。\n脂辖驱邮置，金车困贼曹。\n几如陈处士，龙卧楚江皋。",
        "dynasty": "宋",
        "collection_info": null
    },
    {
        "title": "夏日江滨",
        "author": "薛季宣",
        "content": "鸟迹铺天篆，金波漾日沙。\n鹭拳岩积雪，风勺浪飞花。\n江断客帆入，崖回山影斜。\n峰云青入汉，略约二三家。",
        "dynasty": "宋",
        "collection_info": null
    },
    {
        "title": "闻黄仲益云梦辟书报命",
        "author": "薛季宣",
        "content": "三府书交上，羣公座尽倾。\n量包云梦岭，名动洛阳城。\n鸡肋刀焉用，牛腰轴定盈。\n江南望江北，无可赠梅英。",
        "dynasty": "宋",
        "collection_info": null
    },
    {
        "title": "读萧铣传",
        "author": "薛季宣",
        "content": "不假成田势，宁堪麦秀悲。\n青毡梁旧物，赤帜汉威仪。\n刚被农家误，俄推鼎祚移。\n江湖百郡地，只自黍离离。",
        "dynasty": "宋",
        "collection_info": null
    },
    {
        "title": "读九国志闷书",
        "author": "薛季宣",
        "content": "弔古因紬卷，伤神却皱眉。\n蜂房开自牖，蚁穴溃成堤。\n不苦南风竞，长怀北马悲。\n阳曦曜星月，还有饯西时。",
        "dynasty": "宋",
        "collection_info": null
    },
    {
        "title": "被甲",
        "author": "薛季宣",
        "content": "儒服便章甫，戎装乍铁衣。\n几曾生共乐，犹有死同归。\n着屦惟何甚，乘车未遽非。\n愧酬军旅问，先见少知几。",
        "dynasty": "宋",
        "collection_info": null
    },
    {
        "title": "曾阳回棹",
        "author": "薛季宣",
        "content": "沔曲回晨棹，惊飞羡水禽。\n波纹沙隠见，山影浪浮沈。\n色动芦花雪，光摇日脚金。\n扁舟归未得，惆怅五湖心。",
        "dynasty": "宋",
        "collection_info": null
    },
    {
        "title": "读三国志",
        "author": "薛季宣",
        "content": "左角蛮攻触，南柯檀伐槐。\n徘谐记名字，人物委尘埃。\n锦里昔曾到，樊川今此来。\n遗风不可见，观古意悠哉。",
        "dynasty": "宋",
        "collection_info": null
    },
    {
        "title": "读史",
        "author": "薛季宣",
        "content": "信乃哙等伍，宏与滔比肩。\n飨士未为过，出跨真能贤。\n物外体三极，环中无二天。\n伤哉千古恨，颦蹙翫陈编。",
        "dynasty": "宋",
        "collection_info": null
    },
    {
        "title": "仵落回路得家书是夕有归梦",
        "author": "薛季宣",
        "content": "梦入江南路，依然识旧庐。\n家人话生计，儿子督程书。\n缭绕俗缘在，缠绵习气余。\n金鸡惊悞我，安问未为疏。",
        "dynasty": "宋",
        "collection_info": null
    },
    {
        "title": "三月七日按云陂庄还宿旧州寺怀松楸作",
        "author": "薛季宣",
        "content": "不学老农稼，而为田舍翁。\n劬劳方轸虑，定集竟何功。\n心恻焄蒿气，时寒疾甚风。\n年时尚坛祭，废绝意奚穷。",
        "dynasty": "宋",
        "collection_info": null
    },
    {
        "title": "山舍三首  其一",
        "author": "薛季宣",
        "content": "髣髴依蛮室，林端鸟道萦。\n烟疑云异色，松接涧同声。\n树古龙蛇蚴，岩嵬虎豹狞。\n野花舞狂蝶，栩栩梦庄生。",
        "dynasty": "宋",
        "collection_info": null
    },
    {
        "title": "山舍三首  其二",
        "author": "薛季宣",
        "content": "坞阔廜苏小，奇峰迭翠屏。\n岩头通鸟迹，山脊走龙形。\n峡断风偏劲，林幽天欲冥。\n流泉不知处，虚谷响泠泠。",
        "dynasty": "宋",
        "collection_info": null
    },
    {
        "title": "山舍三首  其三",
        "author": "薛季宣",
        "content": "寂寞无尘事，茅茨秀岭连。\n密萝蒙灌木，乱石隠流泉。\n蝉噪云间树，鸟飞山外天。\n孤云自明灭，应达主人玄。",
        "dynasty": "宋",
        "collection_info": null
    },
    {
        "title": "观棋",
        "author": "薛季宣",
        "content": "战伐徒形似，死生俱妄为。\n争先明有法，当局自成迷。\n多算非关劫，成功定出奇。\n两情深海若，不比看人知。",
        "dynasty": "宋",
        "collection_info": null
    },
    {
        "title": "昇仙寺",
        "author": "薛季宣",
        "content": "羽翼假真仙，飞来秀岭巅。\n道高还自正，境寂若为禅。\n寓目山如砺，昂头浪拍天。\n闽城多少地，羃历带平烟。",
        "dynasty": "宋",
        "collection_info": null
    },
    {
        "title": "丙子岁春",
        "author": "薛季宣",
        "content": "物极虽云反，寒威何太衰。\n东风入帘幕，生意满林畦。\n古木含新绿，仙葩吐旧枝。\n阴晴苦不定，中夜忍闻规。",
        "dynasty": "宋",
        "collection_info": null
    },
    {
        "title": "江行即事",
        "author": "薛季宣",
        "content": "春信潮声急，滔滔掩岸沙。\n客船离浦溆，渔笛起蒹葭。\n荡桨水光碎，转山帆影斜。\n篙工指烟树，依约有人家。",
        "dynasty": "宋",
        "collection_info": null
    },
    {
        "title": "雪销",
        "author": "薛季宣",
        "content": "旬浃雨银花，山林尽绮罗。\n东风云气减，南纪日光和。\n皓皓污应易，涓涓滴转多。\n冰生又冰释，天道竟如何。",
        "dynasty": "宋",
        "collection_info": null
    },
    {
        "title": "读大定书诏",
        "author": "薛季宣",
        "content": "窃国盗仁义，惊人新见闻。\n腥羶冠冕俗，秽杂犬羊羣。\n孟获尚七纵，匈奴非五分。\n启民身薙草，为有鴈门军。",
        "dynasty": "宋",
        "collection_info": null
    },
    {
        "title": "诚台雪望怀子都五首  其一",
        "author": "薛季宣",
        "content": "不见子都子，诚台一壮观。\n烂开梅骨峭，高耸玉峰寒。\n谁共云霄目，诗亡锦绣肝。\n梦魂千里道，应更酒肠宽。",
        "dynasty": "宋",
        "collection_info": null
    },
    {
        "title": "诚台雪望怀子都五首  其二",
        "author": "薛季宣",
        "content": "故人一相遇，七返霰瀌瀌。\n辞采应奇甚，颠狂即在不。\n寻思落帽会，乘兴锦官游。\n皎皎诚台暮，诗肠独自搜。",
        "dynasty": "宋",
        "collection_info": null
    },
    {
        "title": "诚台雪望怀子都五首  其三",
        "author": "薛季宣",
        "content": "白也今良嗣，千年璧一双。\n文思泉漱石，色照月明窗。\n朴樕空樊渚，飘零远汉江。\n此情谁与度，木介响琤瑽。",
        "dynasty": "宋",
        "collection_info": null
    },
    {
        "title": "诚台雪望怀子都五首  其四",
        "author": "薛季宣",
        "content": "狂游失可人，萍聚我和君。\n千里共明月，几山空白云。\n击鵰飞堕毳，嚼雪冷冰龈。\n百岁无多子，离居困索羣。",
        "dynasty": "宋",
        "collection_info": null
    },
    {
        "title": "诚台雪望怀子都五首  其五",
        "author": "薛季宣",
        "content": "掩胫诚台雪，吟头祇自昂。\n梅花开岭路，冰玉皱池塘。\n良马日千里，美人天一方。\n尺书不可寄，道义两相忘。",
        "dynasty": "宋",
        "collection_info": null
    },
    {
        "title": "和贾簿",
        "author": "薛季宣",
        "content": "官冷君休叹，浮名陌路车。\n冰山逢燠泮，豆粥併寒除。\n但酌樽中酒，从堆架上书。\n未酬题柱志，终不羡相如。",
        "dynasty": "宋",
        "collection_info": null
    },
    {
        "title": "忌日雪",
        "author": "薛季宣",
        "content": "荼毒惟何甚，同时失所天。\n哀伤逢此日，怀抱忆初年。\n白雪明心素，青松黯墓埏。\n不堪陈几席，罪罟欲谁冤。",
        "dynasty": "宋",
        "collection_info": null
    },
    {
        "title": "大雪",
        "author": "薛季宣",
        "content": "江市弥旬雪，人行失旧踪。\n梅藏香骨瘦，冰结浪花重。\n髣髴门前柳，昏迷郭外峰。\n屋檐天汉在，一雁没清空。",
        "dynasty": "宋",
        "collection_info": null
    },
    {
        "title": "喜雨",
        "author": "薛季宣",
        "content": "麦穗虽干耳，秧苗未吐心。\n正须云泼墨，生怕日流金。\n气鬰山堂润，风回竹径阴。\n称人三四点，争道即为霖。",
        "dynasty": "宋",
        "collection_info": null
    },
    {
        "title": "春老寒雨酴醿竟烂",
        "author": "薛季宣",
        "content": "无定若游丝，神人荐玉衣。\n飘摇思远举，婀娜怯空归。\n晚色檀心重，春寒酒力微。\n牵肠无柳眼，香絮雪花飞。",
        "dynasty": "宋",
        "collection_info": null
    },
    {
        "title": "读史",
        "author": "薛季宣",
        "content": "闲是等闲非，沈迷不自知。\n黄粱一夜梦，白雪数人诗。\n身后输杯酒，生前对局棋。\n几多亡国恨，窗几静搘颐。",
        "dynasty": "宋",
        "collection_info": null
    },
    {
        "title": "延陵感怀",
        "author": "薛季宣",
        "content": "延陵七春梦，悲切意更微。\n颇復吴牛喘，还多代马依。\n去来纷混混，今昨是非非。\n况在辽东鹤，千年方始归。",
        "dynasty": "宋",
        "collection_info": null
    },
    {
        "title": "雪霁和智叔次诸郎曹韵二首  其一",
        "author": "薛季宣",
        "content": "风洗朔云静，愁蠲泪眼晴。\n夜阑灰亦冷，目眩室生明。\n客子远乡巷，天公偏世情。\n布衾寒泼水，坠叶也心惊。",
        "dynasty": "宋",
        "collection_info": null
    },
    {
        "title": "雪霁和智叔次诸郎曹韵二首  其二",
        "author": "薛季宣",
        "content": "同云起飞絮，忽作无意晴。\n梦破客愁绝，魂销天夜明。\n闻鸡悲壮节，哀雁切乡情。\n夜静羣动息，空床时自惊。",
        "dynasty": "宋",
        "collection_info": null
    },
    {
        "title": "元日",
        "author": "薛季宣",
        "content": "凤历回龙纪，羲和御物新。\n崎岖万里道，牢落五年春。\n羁客闻哀雁，伤怀念昔人。\n米盐能几许，还自不由身。",
        "dynasty": "宋",
        "collection_info": null
    },
    {
        "title": "梦回二首  其一",
        "author": "薛季宣",
        "content": "忆到梯云巷，哀伤韡鄂丛。\n舞鸾悲引镜，伤雁落空弓。\n清梦回时雨，繁声发夏虫。\n情钟正吾辈，匡坐泣熏风。",
        "dynasty": "宋",
        "collection_info": null
    },
    {
        "title": "梦回二首  其二",
        "author": "薛季宣",
        "content": "吾宗鲜兄弟，何事日飘零。\n凋落皆鹓凤，相从谢鹡鸰。\n世缘那可了，魂梦也非宁。\n屈指伤心事，端如欲曙星。",
        "dynasty": "宋",
        "collection_info": null
    },
    {
        "title": "乡思",
        "author": "薛季宣",
        "content": "达仕租千石，虚名酒五经。\n岂能千日醉，未胜九年耕。\n识取杯中趣，知从袋裏乘。\n读书无一事，官宦汩平生。",
        "dynasty": "宋",
        "collection_info": null
    },
    {
        "title": "寒食二首  其一",
        "author": "薛季宣",
        "content": "异县临寒食，为情觉大难。\n焄蒿五精气，破散六祠坛。\n堕泪纷朝雨，回肠减夜餐。\n谁家箫鼓咽，懽舞欲媻跚。",
        "dynasty": "宋",
        "collection_info": null
    },
    {
        "title": "寒食二首  其二",
        "author": "薛季宣",
        "content": "五岁怀归梦，言归已得归。\n未能逃俗累，旋復着征衣。\n子贡当何战，燕人切自悲。\n无堪一百五，春雨作霏微。",
        "dynasty": "宋",
        "collection_info": null
    },
    {
        "title": "感事",
        "author": "薛季宣",
        "content": "狐死正丘首，鸢飞翰戾天。\n乃知司马晋，不若慕容燕。\n济乱须人杰，投机赧世贤。\n长江千古恨，南北几陈编。",
        "dynasty": "宋",
        "collection_info": null
    },
    {
        "title": "鸂鶒",
        "author": "薛季宣",
        "content": "溪𪀸沧江外，雌雄万里心。\n浪花浮彩翠，烟雨弄清音。\n蓼岸无端艷，莲塘底处寻。\n鸳鸯谁着色，知误几金针。",
        "dynasty": "宋",
        "collection_info": null
    },
    {
        "title": "读邸报二首  其一",
        "author": "薛季宣",
        "content": "大漠烟尘静，三公计画奇。\n定安唐庙貌，行復汉官仪。\n捷奏腾千里，除书满四维。\n自然禽颉利，蚤晚赞无为。",
        "dynasty": "宋",
        "collection_info": null
    },
    {
        "title": "读邸报二首  其二",
        "author": "薛季宣",
        "content": "世味刀头蜜，人情屋上乌。\n荣华叶子格，升黜选仙图。\n豺祭知生兽，蛇衔欲报珠。\n不将魂梦到，反是忆莼鲈。",
        "dynasty": "宋",
        "collection_info": null
    },
    {
        "title": "九月十日菊",
        "author": "薛季宣",
        "content": "不改天香细，无端人意疏。\n重阳把杯者，今夕尚来与。\n白羽摇依旧，黄裳笑反初。\n知时自凡俗，冷暖欲焉如。",
        "dynasty": "宋",
        "collection_info": null
    },
    {
        "title": "夜闻捷音",
        "author": "薛季宣",
        "content": "圆觉声闻夜，蒙头大比丘。\n上功来莫府，如用復东周。\n行即昇平旧，还从汗漫游。\n凭谁问淮蔡，元济莫擒不。",
        "dynasty": "宋",
        "collection_info": null
    },
    {
        "title": "闷成",
        "author": "薛季宣",
        "content": "春鸟弄轻微，凝阴满院飞。\n蚕姑云力作，杜宇不如归。\n世变知音少，人亡解语希。\n汗颜多反仄，溅泪湿单衣。",
        "dynasty": "宋",
        "collection_info": null
    },
    {
        "title": "春阴",
        "author": "薛季宣",
        "content": "春昼阁春愁，无情若隠忧。\n柔肠牵柳眼，困泪点花头。\n不放春风度，从教暮雨休。\n哀怜无限意，小畜闵黄州。",
        "dynasty": "宋",
        "collection_info": null
    },
    {
        "title": "灯花",
        "author": "薛季宣",
        "content": "自得天然艷，书窗气吐虹。\n有心惟烛物，无种到施工。\n不管三春候，平分两曜功。\n报人知喜事，谁辨悉归空。",
        "dynasty": "宋",
        "collection_info": null
    },
    {
        "title": "送郑景望赴国子丞诗二首  其一",
        "author": "薛季宣",
        "content": "风喜樯乌顺，知难唤酒杯。\n好溪寒已半，京洛暖应回。\n僧舍方飘雪，江篱欲放梅。\n不须愁国步，之子栋梁材。",
        "dynasty": "宋",
        "collection_info": null
    },
    {
        "title": "送郑景望赴国子丞诗二首  其二",
        "author": "薛季宣",
        "content": "忾我论交晚，何堪又索居。\n朝阳鸣必凤，清水察无鱼。\n百恼愁成斛，羣疑鬼载车。\n否臧亡可道，赢得腹诗书。",
        "dynasty": "宋",
        "collection_info": null
    },
    {
        "title": "送郑景元赴秀州判官诗",
        "author": "薛季宣",
        "content": "恢炱煽炎毒，万里无来风。\n殿阁少微凉，况乃陌路中。\n纨扇可把挥，秋高网丝虫。\n冰山岂足恃，见睍聿消融。\n进退信惟谷，黄尘奈匆匆。\n郑君冰雪姿，干将依崆峒。\n竭蹶救头然，巾车佐元戎。\n生人在炽炭，吾何惮爞隆。\n往闻开元帝，逃暑绣岭宫。\n偪仄政浩叹，木阴见姚崇。\n烦溽顿以消，语识静胜工。\n相期在此行，山泉养童蒙。",
        "dynasty": "宋",
        "collection_info": null
    },
    {
        "title": "兄子象先罢公试归知武林动静成古风三首  其一",
        "author": "薛季宣",
        "content": "黄庭有真诣，魂升魄入渊。\n知机动以食，还反道自然。\n尝闻炼色石，可用补苍天。\n时哉復时哉，宁教悔在前。",
        "dynasty": "宋",
        "collection_info": null
    },
    {
        "title": "兄子象先罢公试归知武林动静成古风三首  其二",
        "author": "薛季宣",
        "content": "野鹤入鸡羣，猨岂王孙辈。\n之人定忘物，未足言身世。\n丹山两凤皇，为谁来哕哕。\n灵龟发与肣，可以卜隆杀。",
        "dynasty": "宋",
        "collection_info": null
    },
    {
        "title": "兄子象先罢公试归知武林动静成古风三首  其三",
        "author": "薛季宣",
        "content": "明珠以弹雀，得雀亦亡珠。\n扬鹜以当鹰，夫岂猎之徒。\n黄金有定价，韫椟盍藏诸。\n熏风扇余凉，吾方爱吾庐。",
        "dynasty": "宋",
        "collection_info": null
    },
    {
        "title": "元夜斋居",
        "author": "薛季宣",
        "content": "元夜忆年时，忘情居灏灏。\n县斋今夕居，曷谓伤怀抱。\n都缘人事非，不足年时好。\n世母舍我归，屈指忧吾老。\n人亡不可见，此心为草草。\n大人月云忌，弃我方儿褓。\n呱呱救婴泣，安知请丘祷。\n诸父洎诸兄，下世吁何早。\n悲伤失所恃，涕泪流行潦。\n哀思动时节，不见莲灯好。\n乡居计日长，松楸倩谁埽。\n诸母侍何期，念旧呼穹昊。",
        "dynasty": "宋",
        "collection_info": null
    },
    {
        "title": "春雨",
        "author": "薛季宣",
        "content": "春雨不知止，新晴旋復阴。\n霏霺散秋毫，虚檐水鸣琴。\n琤瑽响疏窗，庭除有余音。\n跬步莫可纵，苍苔看侵淫。\n县斋知几秋，中堂漏相寻。\n涓涓溅人衣，黯黯乏胜襟。\n发策漫如渍，明眸暗沈吟。\n翛然薄云开，风声到园林。\n坐觉筠筀芽，罗鞭粲修森。\n巾车过坊市，沟渠涨江浔。\n言归转通渠，举头见西岑。\n峰青雾衔白，何堪送迎心。",
        "dynasty": "宋",
        "collection_info": null
    },
    {
        "title": "春江小雨",
        "author": "薛季宣",
        "content": "小雨春风裏，澄江满涨痕。\n沙平波渺渺，山远雾昏昏。\n短棹烟尘细，浮云天地根。\n将迎倦无已，羞目旧杯尊。",
        "dynasty": "宋",
        "collection_info": null
    },
    {
        "title": "春雨",
        "author": "薛季宣",
        "content": "春光不满百，雾雨六旬强。\n眠蚕老脱殻，壠麦青已黄。\n愁云密可厌，惨澹空沧茫。\n铜盘旦日出，障彼天一方。\n寒簇叹巧妇，麰蛾会飞虻。\n丰隆况忱祠，离毕占是常。\n庚午直及申，此意未遽央。\n使客困羁役，行留两亡羊。",
        "dynasty": "宋",
        "collection_info": null
    },
    {
        "title": "雨中鹤唳",
        "author": "薛季宣",
        "content": "阴霭结愁思，秋霖政霪澍。\n何天唳鸣鹤，嘹喨乌云路。\n九皋声甚远，底处披冥雾。\n定知君子化，不作乘轩污。\n介虮六王师，栉沐方暴露。\n刍輓苦不继，曷保金汤固。\n涂泥困沦没，无计开樊笯。\n伤古听华亭，吾心向谁布。",
        "dynasty": "宋",
        "collection_info": null
    },
    {
        "title": "种兰",
        "author": "薛季宣",
        "content": "兰生林樾间，清芬倍幽远。\n野人坐官曹，兹意极不浅。\n西窗蔽斜日，松钗架春晚。\n墙阴莳花木，憔悴根日损。\n植此山谷香，坐与前事反。\n扶疏可纫佩，心绪端有本。\n芽生仅盈坛，高风成九畹。\n羣芳颜色好，祇自夸园苑。\n何如淡嚼蜡，草莽曾谁混。\n对我静无言，忘形如苯䔿。",
        "dynasty": "宋",
        "collection_info": null
    },
    {
        "title": "读东坡和靖节诗",
        "author": "薛季宣",
        "content": "我读渊明诗，颇识诗外意。\n坡公继逸响，箇中有佳思。\n取友百世上，古来独二士。\n陶固泉石人，苏则廊庙器。\n出处了无同，声名都自异。\n往来不可作，矧復通姓字。\n神交定忘形，饮食尚知味。\n蕤宾中声律，片铁犹应类。\n兹文在尼父，为復昌旦事。\n今时道古语，莫作今世视。\n以我思惟心，充彼刚大气。\n芥子纳须弥，谁信略相似。",
        "dynasty": "宋",
        "collection_info": null
    },
    {
        "title": "欣木亭诗",
        "author": "薛季宣",
        "content": "寒威折青阳，云雨作朝暮。\n槎牙粲新绿，寂历晴川树。\n时至物皆春，岂在云间露。\n之人止亭上，笑歌谁与晤。\n睠此荣与华，我亦知嘉孺。\n来游对溪山，识取亭中趣。",
        "dynasty": "宋",
        "collection_info": null
    },
    {
        "title": "早起次叔瞻韵",
        "author": "薛季宣",
        "content": "日高政好眠，披衣意何已。\n不得恋黄紬，弩头非所喜。\n厌浥行露多，忘却佳山水。\n有客爱閒居，被髮吟早起。\n神清到天元，静极照物始。\n公乎尚何其，我亦偶然耳。\n此事叵立谈，剥剥自鸣指。\n动息无端环，生人定一理。",
        "dynasty": "宋",
        "collection_info": null
    },
    {
        "title": "闻竞渡声",
        "author": "薛季宣",
        "content": "江头闹金钲，竞渡记时序。\n欲弔大夫魂，正则知何许。\n情缘古今隔，况是都无楚。\n悲歌永为戏，拯溺凭谁语。\n曰我旧家乡，湖上人如堵。\n船战习成风，迎神尚投黍。\n家居内忘物，废听何城阻。\n风闻不贰事，借问为情绪。",
        "dynasty": "宋",
        "collection_info": null
    },
    {
        "title": "冬至和燠酴醿有华",
        "author": "薛季宣",
        "content": "我爱酴醿花，烂漫春归后。\n熏为美人佩，韵胜青州酒。\n溰漼落霜霰，摇曳欹风柳。\n别来能几时，梦寐依三后。\n一綫长新阳，万木新凋朽。\n佳期尚云远，盛意胡偏厚。\n秀色笑江梅，游丝入窗牖。\n遥知此粲者，为瑞朝中否。\n银蟾待交映，天上彤云久。\n金樽但高酌，身外闲愁剖。\n休言桃李华，常旸又何咎。",
        "dynasty": "宋",
        "collection_info": null
    },
    {
        "title": "刈兰",
        "author": "薛季宣",
        "content": "东畹刈真香，静院簪瓶水。\n高远不胜情，时逐微风起。\n和雨剪闲庭，谁作骚人语。\n记得旧家山，香来无觅处。",
        "dynasty": "宋",
        "collection_info": null
    },
    {
        "title": "石盆",
        "author": "薛季宣",
        "content": "髯翁久埋没，岁月来成奔。\n当年脍鱼处，齑臼徒形存。\n想方高会时，猛士侔云屯。\n连鰲觊一钓，欲以大口吞。\n尺鲫剉红雪，烹葵植兰荪。\n王余弃玉食，银刀乱洄沄。\n堕台不禁醉，网漏如鲸鲲。\n座中尽羣彦，人亡失丛墦。\n吾游怀此都，重到郭外村。\n聊兴广武叹，徘徊受辛盆。\n颓然凤凰台，路走临津门。\n催归趁人马，谁念古帝魂。\n愁无有力者，窊樽负云根。\n斯焉共杯饮，垂纶具盘飧。",
        "dynasty": "宋",
        "collection_info": null
    },
    {
        "title": "止斋和七五兄次渊明止酒诗韵",
        "author": "薛季宣",
        "content": "知止良独艰，吾兄独安止。\n不止郊园外，只止尘埃裏。\n修为止至善，孝爱止为子。\n眷言兄止之，得止以为喜。\n至止内泓澄，非心止弗起。\n止静有余欢，止中得妙理。\n勿谓止为难，止躬徒正己。\n止乎吾未见，致知知止矣。\n兄乎止孰似，兄止无端涘。\n艮止视兼山，止斯千万祀。",
        "dynasty": "宋",
        "collection_info": null
    },
    {
        "title": "重阳无菊",
        "author": "薛季宣",
        "content": "二九节重阳，高风振羣木。\n彼菊东篱下，金英粲清馥。\n中有黄裳美，雅称清人服。\n岁旱靡百草，芽蘗渠能育。\n冷淡登高会，怅望矧可復。\n空酌茱萸酒，帽堕慵举目。\n愧乏渊明流，诚为渊明缩。\n借使渊明在，渊明更悽蹙。",
        "dynasty": "宋",
        "collection_info": null
    },
    {
        "title": "九月犹暖梅桂有华",
        "author": "薛季宣",
        "content": "两雄不并时，丹芍彼春芳。\n同仁乃一视，梅桂华秋旸。\n梅固冰玉姿，桂不时世装。\n永言异会遇，相从多异香。\n琐屑辟寒金，磊落明夜光。\n仙人姑射山，墨允期首阳。\n神交际道义，语默何曾常。",
        "dynasty": "宋",
        "collection_info": null
    },
    {
        "title": "患盗",
        "author": "薛季宣",
        "content": "盗赏自孤卿，布亡由令尹。\n政刃可同形，杀人在同殒。\n吾非古之徒，处世良不尽。\n仁义一蘧庐，身心两矛盾。\n坐使邑中民，嗷嗷困饥窘。\n劫质与穿窬，公行载归稛。\n道路视秦越，对此独何忍。\n刑德叹谁施，茫洋空内愍。\n仲尼有佳对，为发一笑辴。",
        "dynasty": "宋",
        "collection_info": null
    },
    {
        "title": "又和元可二篇  其一",
        "author": "薛季宣",
        "content": "阳春倡者谁，欲和心已阑。\n故乡渺千里，念之一辛酸。\n人生足离合，岂在共盘餐。\n胡然儿女情，苛留太无端。\n焉得不繫舟，使我怀抱宽。\n信美非吾家，会且即所安。\n后园桃李秋，芜径草木繁。\n酒来辄竟醉，歌强难为欢。\n风雨打寒食，枯河尽瀰漫。\n故乏猜嫌累，谁能整其冠。\n惟当适意尔，曷贵吕极官。\n晋贤泣楚囚，卫女赋竹竿。\n愿君悯羁思，所友路何曼。\n归哉昔在陈，孔圣乏体胖。\n幸非艰棘徒，亦復谢栾栾。",
        "dynasty": "宋",
        "collection_info": null
    },
    {
        "title": "又和元可二篇  其二",
        "author": "薛季宣",
        "content": "春风动乡情，灯火语夜阑。\n遥闻流星递，铃响接悲酸。\n愁人念世事，临食或忘餐。\n我有无价珠，可以息争端。\n致君昭代隆，坐使北顾宽。\n何当内修治，迩服远自安。\n呢呢儿女子，青蝇语喧繁。\n长怀不尽忧，可若一笑欢。\n有酒且强醉，莫等白露漫。\n汾阳脱兜鍪，高祖溺儒冠。\n此意讵未央，抱关乐卑官。\n匡床足酣眠，红日出三竿。\n睠言东瓯道，来归路曼曼。\n非行徒尔为，寂默体用胖。\n天地一大家，中庭树栾栾。",
        "dynasty": "宋",
        "collection_info": null
    },
    {
        "title": "得符速走之官",
        "author": "薛季宣",
        "content": "我本乐闲人，自得安闲志。\n鄙性习疏散，谁识荣华意。\n朅来復旧庐，喜获平生志。\n稼穑任佃夫，家室归中馈。\n中外若非我，卒岁无他事。\n饱饭读诗书，瞢腾时困睡。\n嘲啁燕雀懽，鸿鹄心应异。\n三皇竟何物，况復今官寺。\n寒馁譟妻孥，先春输典质。\n兹乃不可常，为贫求禄仕。\n版籍一书名，野情那得遂。\n官来促我装，去作尘埃吏。\n无復有消摇，真为口腹累。\n把板从此行，短褐随弃寘。\n素餐良不堪，邑有民人寄。\n众心险山川，道微非所暨。\n上恐负朝家，终念家声坠。\n吾民政焦嗷，为此不能寐。\n格物可为邦，旧说今难试。\n泥古诚腐儒，惟此知为治。\n仁义舍不为，又敢图与利。\n上官如我容，刑章得就易。\n庶以遂其生，将久苏疲瘁。\n此意尚茫然，思之或狂悖。",
        "dynasty": "宋",
        "collection_info": null
    },
    {
        "title": "溪𪀸",
        "author": "薛季宣",
        "content": "溪𪀸何翩翩，镇日烟波裏。\n将奈网罗何，幽闲从此始。\n一为美人玩，毛羽慵復理。\n江湖浩荡意，憔悴蹄涔水。\n昔是沧溟游，今是樊笯底。\n文章岂是贵，步武难无已。\n丈夫感兹念，心逐冥鸿起。",
        "dynasty": "宋",
        "collection_info": null
    },
    {
        "title": "社后即事",
        "author": "薛季宣",
        "content": "东君识归意，社雨零斋沐。\n柳眼向人青，草芽随地绿。\n体轻来燕疾，声合鸣蛙矗。\n桃李静无言，艷丽惊郎目。",
        "dynasty": "宋",
        "collection_info": null
    },
    {
        "title": "西山野步",
        "author": "薛季宣",
        "content": "雨夏作晴天，浮云带溶洩。\n西山旦驱马，踏破苍崖翠。\n寒泉涨新绿，决决鸣环佩。\n上有吴郊畤，九曲羊肠细。\n筑阁听松风，缥渺江无际。\n野僧喜客来，一见心已醉。\n竹萌荐盘餐，玉切琅玕碎。\n吟哦壁间诗，恍与古人对。\n时发一笑粲，韶闻殆忘味。\n清游淡何营，不知夕将至。\n岸巾步箬谷，欲往叵自遂。\n酌此菩萨泉，为澣濯恶世。",
        "dynasty": "宋",
        "collection_info": null
    },
    {
        "title": "陈思王",
        "author": "薛季宣",
        "content": "乔松产崇岳，託迹太高亢。\n飘摇风雪场，蜷局蛟龙状。\n干霄竟何事，劲节良独壮。\n下有楸桐秀，远入烟霞望。\n天意固有在，人情亦云妄。\n苦乏柔苗荫，直傲清霜量。\n居然嗟彼其，坐使出其上。\n至哉文身子，三以天下让。",
        "dynasty": "宋",
        "collection_info": null
    },
    {
        "title": "步抵东坡登舟返石门",
        "author": "薛季宣",
        "content": "为到西阳城，侘傺东坡上。\n旧址就荒芜，山川写心匠。\n四见耸高寒，周遭画屏障。\n万象俨朝昏，出没烟霞状。\n玄览浩无涯，不觉沧溟涨。\n吾行半南州，此游诚大壮。\n寸阴良可惜，无奈归船舫。\n隤然快哉亭，昔梦今知妄。\n吴都一回桡，杯饮漥樽浪。\n石门隠渔舍，行復殊亭创。\n扣竭两端倪，便可齐得丧。",
        "dynasty": "宋",
        "collection_info": null
    },
    {
        "title": "边事方急有中使至雨中出郊候之",
        "author": "薛季宣",
        "content": "雾雨阁天愁，胡笳闹人耳。\n不见霍票姚，只见黄尘起。\n蒋城何岧峣，横流混淮水。\n教战鬨市人，旋栅荒残垒。\n甲道轩修竹，亭观罗弓矢。\n长城万里坏，衣带江谁恃。\n櫜鞬道左立，一介来行使。\n束带迎督邮，渊明尚深耻。",
        "dynasty": "宋",
        "collection_info": null
    },
    {
        "title": "春阴会闻悬瓠不守",
        "author": "薛季宣",
        "content": "飘风吹百花，仰不见天幕。\n浮云何惨惨，去我止一握。\n园树暗无色，红芳旋凋落。\n摘索晚来雨，如丝度城郭。\n愁人故多情，对此乃非乐。\n羽书绛囊驰，伤春重沈着。\n方镐若泾阳，龙吟怨清角。\n归飞内提提，纥真问生雀。",
        "dynasty": "宋",
        "collection_info": null
    },
    {
        "title": "雪蛆",
        "author": "薛季宣",
        "content": "冷冷雪中蛆，皎皎夏之日。\n藉彼凌厉地，生此柔脆质。\n冰山共攸远，玉筯无定匹。\n安识时有暑，但保岁云栗。\n中和叹何居，已热信所必。\n火鼠可泽浣，朝菌宁晚出。\n伯翳为更名，山经注遗逸。",
        "dynasty": "宋",
        "collection_info": null
    },
    {
        "title": "新作殊亭",
        "author": "薛季宣",
        "content": "虎将夏中时，旋復怡亭址。\n茅茨覆采椽，朴拙亦可喜。\n建斗五移杓，殊亭更释子。\n规摹虽少华，不陋復不侈。\n元碑碎俗令，遗集裒空纸。\n纵步此山椒，金声犹属耳。\n旧亭苦弗称，新亭直殊美。\n书文两奇绝，踪蹟存布指。\n古人久不见，今人尚殊此。\n能知古今意，元始本无始。",
        "dynasty": "宋",
        "collection_info": null
    },
    {
        "title": "又读陶靖节诗即次前韵效其体  其一",
        "author": "薛季宣",
        "content": "浊酒自倾尽，陶然忘古今。\n横琴寄逸响，聊以写我心。\n矫矫两白鹄，盘旋下曾林。\n此情谁与传，无弦有遗音。",
        "dynasty": "宋",
        "collection_info": null
    },
    {
        "title": "又读陶靖节诗即次前韵效其体  其二",
        "author": "薛季宣",
        "content": "万籁夕已息，宁知身是今。\n浮云翳青空，油然起无心。\n寄傲北窗下，骤雨落疏林。\n游子为三叹，寥寥希大音。",
        "dynasty": "宋",
        "collection_info": null
    },
    {
        "title": "开渠",
        "author": "薛季宣",
        "content": "开渠引檐溜，涓涓遶茅楹。\n政尔江河流，锵如环佩声。\n澄澜漾沦漪，曲甃随浅清。\n上有翔飞蚋，无殊化抟鹏。\n广狭讵易量，大小终强名。\n何从泛天潢，同归在寰瀛。\n吾惭论齐物，扬波叹平生。",
        "dynasty": "宋",
        "collection_info": null
    },
    {
        "title": "瓜期代者不至",
        "author": "薛季宣",
        "content": "禽飞有倦时，木落还逢春。\n薄游名利场，厌见陌路尘。\n指日得终更，□情难重陈。\n如此代者何，不至愁吾人。",
        "dynasty": "宋",
        "collection_info": null
    },
    {
        "title": "代者介至",
        "author": "薛季宣",
        "content": "县道简书密，束身急于绳。\n况復多难时，匈奴亟凭陵。\n忧危内外竞，凛若凭春冰。\n鞭笞苦不痛，何恤寡与矜。\n初心岂得在，反身但兢兢。\n安得事大好，官籍知有承。\n屈指计来月，瓜期闰云增。\n彼乃未易到，吾行重难能。\n百里半九十，终更讱阶升。\n社雨晚来急，春天雾梦梦。\n清淮万胡马，咫尺方沸腾。\n朞年念天远，归飞恨无䎖。\n慇懃谓典吏，用之笔缄縢。",
        "dynasty": "宋",
        "collection_info": null
    },
    {
        "title": "袁山春望",
        "author": "薛季宣",
        "content": "密雨作春社，袁山暂登临。\n迎人多野花，对镜谐道心。\n于以今日态，而开去年林。\n平沙没浩荡，涨水相浮沈。\n草绿湖万顷，峰青天一寻。\n无情云自闲，此理吾难任。\n故垒雉明玉，寒溪迭重岑。\n朅来听流泉，可用资鸣琴。\n新霁石磴滑，崩波马蹄肣。\n不知日已暮，迂回树生阴。\n归路尚修阻，时哉羡灵禽。",
        "dynasty": "宋",
        "collection_info": null
    },
    {
        "title": "重阳马上看菊",
        "author": "薛季宣",
        "content": "秋菊粲真色，落若千金巵。\n对此好时序，馨香散幽奇。\n烂漫在伊昔，邂逅不可期。\n吾来倦逢迎，玄黄马常驰。\n二子復何事，相从意熙熙。\n奔走尘埃间，一见蹙我眉。\n嚮之念佳赏，惭颜朵人颐。",
        "dynasty": "宋",
        "collection_info": null
    },
    {
        "title": "浮槎",
        "author": "薛季宣",
        "content": "浮槎尔乔木，来从何处村。\n託迹久非地，湍水撞其根。\n一辞古岩头，去去随潺湲。\n上有飞鹭翔，下有白浪翻。\n浪激信反覆，鹭去无回骞。\n十浮将九沈，任彼回风掀。\n飘泊未云已，惊落见者魂。\n今凭逝川波，故凭川上原。\n原中復何有，草木故自蕃。\n洄流溃前汀，薄命乃独存。\n人生尽如此，株木奚足论。",
        "dynasty": "宋",
        "collection_info": null
    },
    {
        "title": "雪",
        "author": "薛季宣",
        "content": "太素欲还淳，熙然万物春。\n封条花烂漫，飞絮柳纷缤。\n玉殿神光发，金楼火色新。\n檐高天汉接，地远蜀江濒。\n西塞云填谷，南湖浪拍漘。\n吠厖欣掉尾，饥鸟困依人。\n蹑屣踪存齿，翻车垩到轮。\n窗开罗岫失，槛倚凿池堙。\n鑪炭情偏惬，冰壶意亦亲。\n郢歌休待和，大化席纷纷。",
        "dynasty": "宋",
        "collection_info": null
    },
    {
        "title": "桃花",
        "author": "薛季宣",
        "content": "桃花如美人，静有娇春态。\n醉眼奈愁何，多情破新睡。\n装成开笑靥，天袅腰支细。\n不语傍斜阳，鹄立尘寰外。\n烟远锁眉颦，东风羞妩媚。\n倏然叹零落，灼灼无穷意。\n会访武陵源，一饮流霞味。",
        "dynasty": "宋",
        "collection_info": null
    },
    {
        "title": "春阴三首  其一",
        "author": "薛季宣",
        "content": "春阴一何甚，愁结窗外花。\n细雨打疏竹，娟娟草新芽。\n眷此忽中惨，吾生浩无涯。\n闲读几上书，可叹復可嗟。\n时流谅难追，世路亦已赊。\n折腰墨绶卑，坐有忧患加。\n官柳粲新绿，黄鹂语淫哇。\n把盏但心醉，天外日已斜。\n魄月沈半壁，归飞噪啼鸦。\n仰头望虚碧，冥冥密云遮。\n风尘政昏暗，逃形乏浮槎。\n顾影还自笑，狂游荡无家。\n弩头强应世，钝若倒拔蛇。\n先人营旧庐，清池傍蒹葭。\n芳时绣文锦，翻涛散晴霞。\n霁色故自好，风霾益云嘉。\n何当舍此去，忘情傲丹葩。",
        "dynasty": "宋",
        "collection_info": null
    },
    {
        "title": "春阴三首  其二",
        "author": "薛季宣",
        "content": "逼社窘阴雨，园花就凋零。\n翩翩蝶翅重，好鸟无一鸣。\n山头雾露白，檐前砌苔青。\n旁瞻隔远到，内与愁思并。\n县小文书省，氍茵匝莎庭。\n举头叹世事，坐有百感生。\n芳林堕玉蕊，垂杨结珠缨。\n伤春復已半，忽忽难为情。\n朅来发书箦，悼往心自冥。\n袖手一凝竚，意逐飞鸢行。\n中原政紊乱，悲角扬哀声。\n有酒不解饮，何以解我酲。",
        "dynasty": "宋",
        "collection_info": null
    },
    {
        "title": "春阴三首  其三",
        "author": "薛季宣",
        "content": "社雨打春色，催落枝上花。\n天风振疏篁，离披亦云嘉。\n为此念畴昔，官曹掇餐霞。\n幕苍远梦梦，寰中感生涯。\n落花故有时，掺掺笋当芽。\n芳菲日已老，吾游路何赊。\n宇宙一悽惨，桑榆未还家。\n诗情不自禁，荒园鼓新蛙。",
        "dynasty": "宋",
        "collection_info": null
    },
    {
        "title": "读靖节诗",
        "author": "薛季宣",
        "content": "渊明鸣素琴，无弦有遗音。\n善听非子骞，寥然赏知心。\n声满天地间，清越穷幽深。\n游鱼漾澄澜，宿鸟投故林。\n忘肉为闻韶，羲皇到于今。",
        "dynasty": "宋",
        "collection_info": null
    },
    {
        "title": "跋东坡诗案",
        "author": "薛季宣",
        "content": "南方有佳木，远在涨海涯。\n沈水产其节，鸡舌生其肌。\n结根松柏场，龙脑实离离。\n蜑獠岂知贵，斧斤斩栾枝。\n椓为糠粃槽，将食犬与狶。\n条枚恶鬈曲，芟除弃江湄。\n沧流荡回波，不与朽壤期。\n年代知几阅，愈久乃见奇。\n根株到余沥，復恐分寸遗。\n终焉盛芬烈，兰荪谢芳姿。",
        "dynasty": "宋",
        "collection_info": null
    },
    {
        "title": "还返释言  其一",
        "author": "薛季宣",
        "content": "先天有真数，八卦因皆九。\n升降周六虚，利见龙无首。\n后天奉天时，不在先天后。\n得一定存三，玄中急须守。",
        "dynasty": "宋",
        "collection_info": null
    },
    {
        "title": "还返释言  其二",
        "author": "薛季宣",
        "content": "道人与我言，熬水可丹成。\n阴阳忖节度，金玉争精明。\n问之谁因尔，惟言火力停。\n毫釐谬以消，造物亦何情。",
        "dynasty": "宋",
        "collection_info": null
    },
    {
        "title": "还返释言  其三",
        "author": "薛季宣",
        "content": "揉木以为轮，寘之溪之干。\n微流荡轮辐，银涛立飞翻。\n三田接余润，九谷归其根。\n灌溉有如此，愆阳何足论。",
        "dynasty": "宋",
        "collection_info": null
    },
    {
        "title": "还返释言  其四",
        "author": "薛季宣",
        "content": "接竹引岩泉，远在寒谷幽。\n然炬火其端，高飞北山头。\n可以活三军，梅林意悠悠。\n倒置未为戾，见之復何求。",
        "dynasty": "宋",
        "collection_info": null
    },
    {
        "title": "还返释言  其五",
        "author": "薛季宣",
        "content": "陶甓与镕金，火出资坚久。\n炭木已焚如，万祀长不朽。\n功成在鑪竈，鑪竈凭何有。\n不见古轩辕，炼宝荆山首。",
        "dynasty": "宋",
        "collection_info": null
    },
    {
        "title": "还返释言  其六",
        "author": "薛季宣",
        "content": "尝闻曾子书，金火中外明。\n圆方递含施，二景参黄庭。\n天端月亏盈，宛在日之情。\n谁何液浑金，坩锅置煎烹。",
        "dynasty": "宋",
        "collection_info": null
    },
    {
        "title": "还返释言  其七",
        "author": "薛季宣",
        "content": "律管实葭灰，气至飒以升。\n日至幂寒泉，水花结轻冰。\n应候固应然，违天亦何能。\n时哉復时哉，尺璧定自轻。",
        "dynasty": "宋",
        "collection_info": null
    },
    {
        "title": "还返释言  其八",
        "author": "薛季宣",
        "content": "襄阳库露真，木器涂髹漆。\n髹漆厚以坚，札去移凡质。\n蕃戎岂不诈，信是真山出。\n所以蛇化龙，头角非曩日。",
        "dynasty": "宋",
        "collection_info": null
    },
    {
        "title": "还返释言  其九",
        "author": "薛季宣",
        "content": "苟晞有逸牛，往返日千里。\n烹之剖其脊，比竹双筋起。\n强力有由然，物性都如此。\n本立而道生，人身有真理。",
        "dynasty": "宋",
        "collection_info": null
    },
    {
        "title": "还返释言  其一○",
        "author": "薛季宣",
        "content": "蚨血可还钱，书符能已疟。\n感召有如斯，还丹非外作。\n得意以忘言，象数求还错。\n无为四时行，天游有真乐。",
        "dynasty": "宋",
        "collection_info": null
    },
    {
        "title": "樊口候参政暮归",
        "author": "薛季宣",
        "content": "摇兀孤舟东復西，飙从赤鼻下樊溪。\n惊鳞斜日银刀乱，飞鹄沧波羽扇低。\n江涨清泠舞洄洑，岸颓浩荡汩尘泥。\n黄昏荡桨窊樽上，笑指天闺认沐鹥。",
        "dynasty": "宋",
        "collection_info": null
    },
    {
        "title": "闻中司还旆清旦踰樊岭候之不遇自黄子矶乘舟而归",
        "author": "薛季宣",
        "content": "万松晨度马蹄疾，五水春来湖草长。\n官柳弄烟天已曙，山花无人风自香。\n涛痕石碛记江路，桧楫兰舟摇夕阳。\n送我不如归去也，啼规夹岸切愁肠。",
        "dynasty": "宋",
        "collection_info": null
    },
    {
        "title": "夜忆吴江",
        "author": "薛季宣",
        "content": "虹梁新霁倚东隅，还忆松江枕太虚。\n味比莼羹下盐豉，贤为菰菜忆鲈鱼。\n清风帆幔输归客，落日蒹葭称晚渔。\n会带笭箵镇浮浪，扁舟斜挂一籧篨。",
        "dynasty": "宋",
        "collection_info": null
    },
    {
        "title": "过樊山",
        "author": "薛季宣",
        "content": "谁将春信过中江，草木无情取次芳。\n装罢美人梅破额，愁成行客柳牵肠。\n江滩凿凿添新涨，沙塞茫茫反夕阳。\n款段趷梯樊岭道，几多畦町杂苍黄。",
        "dynasty": "宋",
        "collection_info": null
    },
    {
        "title": "樊山春望",
        "author": "薛季宣",
        "content": "飞出仙人壶外天，壶中日月故依然。\n虚明百雉龙鳞动，空翠千峦翡羽鲜。\n咫尺画图藏世界，侵寻锦绣簇山川。\n归来身入寒溪路，恍若瑶林一梦还。",
        "dynasty": "宋",
        "collection_info": null
    },
    {
        "title": "济江逆田开府过西阳俞氏家林",
        "author": "薛季宣",
        "content": "轻舟时復到齐安，一过俞家一黯颜。\n江打颓墙开野径，篁生故垒上家山。\n萧骚城郭尘埃外，缥渺烟霞云水间。\n便好繫船终日卧，官曹不许片时閒。",
        "dynasty": "宋",
        "collection_info": null
    },
    {
        "title": "闻吴王城中军戍严鼓",
        "author": "薛季宣",
        "content": "年时芳草碧蒙戎，聒耳新闻甲夜风。\n军吏误应非进鼓，天王锡忍废彤弓。\n刚言苻诏难倾晋，不信文王可伐崇。\n击柝杜关无箇事，钓台江月静朦胧。",
        "dynasty": "宋",
        "collection_info": null
    },
    {
        "title": "宿大城寺与寺僧行鄀子故城于壁垒间得铜矢镞土中螺殻往往不坏僧言初作此寺发殿基下有古砖渠宫城中得铜矛矢镞百数南城中土窖积灰埋鹅首骨犹具自瓮城北望有鄀王墓僧云其傍墟冢甚多王墓常有巫者发之未开被蜂毒死巫家于怀袖间得蜂乃黄金所化",
        "author": "薛季宣",
        "content": "二千逆数到春秋，战国兴亡一转眸。\n垒壁讵销埋蚌殻，劫灰宁烬斩鹅头。\n坟缘开发金成范，殿为焚修瓦出沟。\n哨矢燋铜伤我意，古来争战几曾休。",
        "dynasty": "宋",
        "collection_info": null
    },
    {
        "title": "祈晴车中望安乐宫故址",
        "author": "薛季宣",
        "content": "罢休祈雨又祈晴，天道难知德好生。\n钟鼓铿锵西佛寺，草茅荒秽古王城。\n温舆即就凉舆便，阴气潜消暖气盈。\n栖凤未堪云尚密，可人日脚尚微明。",
        "dynasty": "宋",
        "collection_info": null
    },
    {
        "title": "寒食甚雨中泛东舍溪偶晴游张公石室三首  其一",
        "author": "薛季宣",
        "content": "籧篨烟霭入浮槎，罨画溪干阿果家。\n浩荡天风飞羽盖，缤纷法雨落昙华。\n阪悬饮涧猿连臂，魄褫投牢虎落牙。\n岂是仙翁未神圣，笑谈为我放灵鸦。",
        "dynasty": "宋",
        "collection_info": null
    },
    {
        "title": "寒食甚雨中泛东舍溪偶晴游张公石室三首  其二",
        "author": "薛季宣",
        "content": "天游无事月中槎，物外仙灵别是家。\n老蝠有方精不化，白馿绝迹眩生华。\n竈余丹药清毛骨，涧吐清泉厉齿牙。\n回首周郎斩蛟处，晚云当面舞神鸦。",
        "dynasty": "宋",
        "collection_info": null
    },
    {
        "title": "寒食甚雨中泛东舍溪偶晴游张公石室三首  其三",
        "author": "薛季宣",
        "content": "天河重泛客星槎，便好成都访卜家。\n渭水未成浮竹叶，武陵犹记落桃华。\n传闻铁骑充牛口，暗想楼船破虎牙。\n浊酒一杯山水绿，棹歌三迭百啼鸦。",
        "dynasty": "宋",
        "collection_info": null
    },
    {
        "title": "周将军庙观岳侯石像二首  其一",
        "author": "薛季宣",
        "content": "万死何知狱吏尊，威名盖代古难存。\n二桃岂为功高赐，一舸不容身退论。\n几为饮江思道济，缪因图像削王敦。\n沈碑千古蛟川恨，留与无穷客断魂。",
        "dynasty": "宋",
        "collection_info": null
    },
    {
        "title": "周将军庙观岳侯石像二首  其二",
        "author": "薛季宣",
        "content": "军声良苦听南风，说礼敦诗也不容。\n斗螘达聪良是病，战蜗流血可同宗。\n亲疏间入联镳话，真假言从蹑足封。\n趣诏河阳长已矣，隆中悲切起人龙。",
        "dynasty": "宋",
        "collection_info": null
    },
    {
        "title": "雨后",
        "author": "薛季宣",
        "content": "搅人无頼是东风，埽尽春菲一雨中。\n窗外远山装暗绿，眼前佳卉梦新红。\n梅生乐圃枝如缀，草合诚台路叵通。\n芍药牡丹知渐老，折来瓶水翫芳丛。",
        "dynasty": "宋",
        "collection_info": null
    },
    {
        "title": "连日自退谷路抵袁口",
        "author": "薛季宣",
        "content": "晚烟暝雨不胜愁，改日仍为退谷游。\n司事守田如有意，催归脱袴感行休。\n连营谷里旌旗暮，细草杯湖荷芰秋。\n果下马拖泥水去，石头路滑且夷犹。",
        "dynasty": "宋",
        "collection_info": null
    },
    {
        "title": "雨后忆龙翔寺",
        "author": "薛季宣",
        "content": "好溪东赴海门秋，中有禅居涌碧流。\n潮信往来双别屿，世缘生灭几浮沤。\n菱歌面面来渔鼓，灯火层层到客舟。\n何事瓜期外留滞，短窗斜雨不堪愁。",
        "dynasty": "宋",
        "collection_info": null
    },
    {
        "title": "春游怀古",
        "author": "薛季宣",
        "content": "登临一度一伤神，功业蹉跎万物新。\n飞鸟远归云外岭，赏花频对眼前人。\n茸茸雨脚南郊暮，种种茅鍼太极春。\n鼓掌祇供渔父笑，朅来生水拍江漘。",
        "dynasty": "宋",
        "collection_info": null
    },
    {
        "title": "寒食遣兴",
        "author": "薛季宣",
        "content": "介子龙蛇亦大灵，禁烟犹復雨零零。\n时风未办作寒食，春事无过醉醁醽。\n取士语干三礼穴，延宾为屈五经瓶。\n明年此日家山路，沧漠从君看水萍。",
        "dynasty": "宋",
        "collection_info": null
    },
    {
        "title": "县舍酴醿始有开意会走迁居簿厅",
        "author": "薛季宣",
        "content": "芳丛纍纍结珠玑，雨后芬香鬰麝脐。\n半醉半醒春昼永，载行载笑洞仙迷。\n青蛇眼见游飞雾，绿绶生愁解佩觿。\n举袂与君为此别，幸传熏德绛囊携。",
        "dynasty": "宋",
        "collection_info": null
    },
    {
        "title": "落梅",
        "author": "薛季宣",
        "content": "东风一夕报春来，管领羣芳次第开。\n出岫白云如有意，照人明月几难回。\n缟衣聊復归三岛，绿醑无辞举百杯。\n真味不须谈鼎实，等閒谁识鏁梁材。",
        "dynasty": "宋",
        "collection_info": null
    },
    {
        "title": "折枝水仙",
        "author": "薛季宣",
        "content": "西子苎萝溪浣纱，李白捉月千丈波。\n风流东迆去不尽，玉钏犹传金叵罗。\n芰荷蒲荇争清泚，微香密与和风起。\n可将斋洁祀王明，为言酌献持杯水。",
        "dynasty": "宋",
        "collection_info": null
    },
    {
        "title": "月下酴醿",
        "author": "薛季宣",
        "content": "喷人清馥偏閒庭，心醉银釭对醁醽。\n高髻月娥呈素面，孤云天盖拂明星。\n腰支天袅愁萦绪，玉佩招摇尚典刑。\n着意政须延永夜，新条明日定飘零。",
        "dynasty": "宋",
        "collection_info": null
    },
    {
        "title": "和许簿牡丹二首  其一",
        "author": "薛季宣",
        "content": "天与花王化日舒，可堪买酒共提壶。\n荒凉洛苑芳菲甚，落寞扬州气味殊。\n倾国几迷狂舞蜨，还钱不得迅飞鳬。\n清愁怀抱多春感，一苇悬知此意无。",
        "dynasty": "宋",
        "collection_info": null
    },
    {
        "title": "和许簿牡丹二首  其二",
        "author": "薛季宣",
        "content": "清江不解蹋长芦，闷向花前问玉壶。\n秀色可餐谁是伴，浓装独立自应殊。\n醉倾镜外归钟酒，飞尽人间几血鳬。\n多占春风称第一，檀心知有谢来无。",
        "dynasty": "宋",
        "collection_info": null
    },
    {
        "title": "復和仲蟠二首  其一",
        "author": "薛季宣",
        "content": "开缄豁豁皱眉舒，一首新诗酒一壶。\n寒食禁烟春已半，佳人倾国态悬殊。\n园荒不减游羣鹿，才尽应悲短续鳬。\n有墨牡丹君种否，乡邦能借一畦无。",
        "dynasty": "宋",
        "collection_info": null
    },
    {
        "title": "復和仲蟠二首  其二",
        "author": "薛季宣",
        "content": "一见春红意已舒，何须幻化入悬壶。\n含芳镇日香千和，作态临风色万殊。\n曲槛乍开金缕凤，清池斜照玉为鳬。\n洛阳拟问门园在，王后如今解接无。",
        "dynasty": "宋",
        "collection_info": null
    },
    {
        "title": "思乡奉和",
        "author": "薛季宣",
        "content": "杯室开门傍石泉，平生活计枕书眠。\n但知身世非人界，不信方家说洞天。\n陋巷分甘颜子乐，一瓢所得许由贤。\n年来把板尘埃去，笑杀商山四皓仙。",
        "dynasty": "宋",
        "collection_info": null
    },
    {
        "title": "和钱都官",
        "author": "薛季宣",
        "content": "道学从初小况雄，文光万丈吐长虹。\n凌霜壮节生来劲，喷玉清诗老更工。\n攀槛定须回日御，叫阍端復悟天聪。\n愿公赤舄安狼疐，豳国何曾有变风。",
        "dynasty": "宋",
        "collection_info": null
    },
    {
        "title": "和元直",
        "author": "薛季宣",
        "content": "畴昔相要学娄空，蹉跎行即叹龙钟。\n三千牍欠东方奏，十万兵无小范胸。\n大愧入关歌一箭，终期出塞传三烽。\n蓬莱有愿占云气，又羡江山笔墨供。",
        "dynasty": "宋",
        "collection_info": null
    },
    {
        "title": "和元可赠别",
        "author": "薛季宣",
        "content": "惟怜踪蹟负平生，愧予秋空万里清。\n体道信能忘聚散，论交曾復俟将迎。\n愁多人物输前辈，恨有天公也世情。\n阳羡买田虽旧约，虞歌喜起欲谁赓。",
        "dynasty": "宋",
        "collection_info": null
    },
    {
        "title": "王朴",
        "author": "薛季宣",
        "content": "海宇煎熬沸鼎时，先生静付一支颐。\n单辞隠几三仁在，大略平边百世知。\n到了勋庸成底事，由来用舍出先几。\n长枪不用毛锥子，应使毛锥自用为。",
        "dynasty": "宋",
        "collection_info": null
    },
    {
        "title": "酬朱张二秀才皆次其首章韵二首  其一",
        "author": "薛季宣",
        "content": "殃民政虐恐风传，镇日穷愁蝉腹然。\n化物未能参物格，高谈无当若谈天。\n雅歌清唱俱流征，善听多惭可绝弦。\n何事拦腰撞君价，绝尘奔逸正吾前。",
        "dynasty": "宋",
        "collection_info": null
    },
    {
        "title": "酬朱张二秀才皆次其首章韵二首  其二",
        "author": "薛季宣",
        "content": "万缘政尔未能佳，绘句雕锼直谩夸。\n客裏悬知君有谓，宦游当念我何奢。\n几时西塞歌飞鹭，指日东篱采菊花。\n五斗折腰良自苦，奈今无粟饭胡麻。",
        "dynasty": "宋",
        "collection_info": null
    },
    {
        "title": "观法帖",
        "author": "薛季宣",
        "content": "字学从前小艺林，谁论终古可传心。\n毛锥刻划龙蛇动，笔阵纵横剑戟森。\n须省六书兼八法，由来一字值千金。\n世人不解张颠圣，刚把碑文镇日临。",
        "dynasty": "宋",
        "collection_info": null
    },
    {
        "title": "夜闻桂香",
        "author": "薛季宣",
        "content": "秋香烈烈锁房栊，龙麝腥羶不易同。\n清素月中留夜魄，芬芳林下有家风。\n记惟密雪开梅萼，忆过疏篱采菊丛。\n独有平泉旧诗句，浪夸金粟竟非工。",
        "dynasty": "宋",
        "collection_info": null
    },
    {
        "title": "蓼花",
        "author": "薛季宣",
        "content": "不矜秀色傲春风，笑倚斜阳露气浓。\n秋草凄凉风索索，江天寂静水溶溶。\n岸移晴绮飘仙袂，叶起丹霞照玉容。\n可奈少香香似可，为传滋味入醺醲。",
        "dynasty": "宋",
        "collection_info": null
    },
    {
        "title": "社日",
        "author": "薛季宣",
        "content": "年去年来春復秋，田丰土谷浪言酬。\n败家谑善崔文纪，宰社均无曲逆侯。\n灯烛灵坛三告祀，燕鸿边塞两淹留。\n不须饮福倾樽酒，聋过今生方始休。",
        "dynasty": "宋",
        "collection_info": null
    },
    {
        "title": "至樊口三首  其一",
        "author": "薛季宣",
        "content": "一霎重为退谷游，扁舟一叶浪如舟。\n人生百岁浑如许，借问都来几白头。",
        "dynasty": "宋",
        "collection_info": null
    },
    {
        "title": "至樊口三首  其二",
        "author": "薛季宣",
        "content": "小回中入大回中，激水那堪括面风。\n退谷未堙聱叟笑，钓台宁是不英雄。",
        "dynasty": "宋",
        "collection_info": null
    },
    {
        "title": "至樊口三首  其三",
        "author": "薛季宣",
        "content": "长安当日碎樊山，闻说孙郎凿岘还。\n舴艋架虚掀舞甚，可堪破舶问前湾。",
        "dynasty": "宋",
        "collection_info": null
    },
    {
        "title": "宿大城寺  其一",
        "author": "薛季宣",
        "content": "断烟疏竹锁楼台，鄀子如今安在哉。\n明灭故城无限意，紫薇花傍夕阳开。",
        "dynasty": "宋",
        "collection_info": null
    },
    {
        "title": "宿大城寺  其二",
        "author": "薛季宣",
        "content": "新蝉无数咽新秋，故国伊谁伴我愁。\n夜静月明风动竹，也疑离殿过歌喉。",
        "dynasty": "宋",
        "collection_info": null
    },
    {
        "title": "春草曲",
        "author": "薛季宣",
        "content": "霰雪枝头寒已老，平芜一夜铺春草。\n江梅着子怯东风，花落满庭浑不埽。",
        "dynasty": "宋",
        "collection_info": null
    },
    {
        "title": "樊山春望",
        "author": "薛季宣",
        "content": "东鄂城东安乐宫，李花练绚玉玲珑。\n画图长喜平芜绿，不觉身归罨画中。",
        "dynasty": "宋",
        "collection_info": null
    },
    {
        "title": "追和澹泊楼先祖诗韵",
        "author": "薛季宣",
        "content": "种柳栽花意已深，曾楼岳立千丈森。\n可须轮奂翚飞翼，会见逍遥天地心。",
        "dynasty": "宋",
        "collection_info": null
    },
    {
        "title": "赴调",
        "author": "薛季宣",
        "content": "三年踪迹走泥涂，走徧泥涂一事无。\n今日又行当日路，旁人为我一邪歈。",
        "dynasty": "宋",
        "collection_info": null
    },
    {
        "title": "王征引",
        "author": "薛季宣",
        "content": "盆倾暑雨两襄陵，三插苗心悉𧉠生。\n一草不遗禾黍地，若为刍秣事王征。",
        "dynasty": "宋",
        "collection_info": null
    },
    {
        "title": "喜闻",
        "author": "薛季宣",
        "content": "若恨碔砆多乱玉，几能沙砾尽披金。\n虞庠旧意无多子，也有箫韶拊搏音。",
        "dynasty": "宋",
        "collection_info": null
    },
    {
        "title": "帐宿幡竿岭",
        "author": "薛季宣",
        "content": "长笑飞刍馈六军，也驱疲瘁逐征尘。\n楸林卓帐秋风夜，山鸟惊啁可笑人。",
        "dynasty": "宋",
        "collection_info": null
    },
    {
        "title": "黄陂县怀古",
        "author": "薛季宣",
        "content": "尼丘非復贰先生，逐利滔滔尽舌耕。\n还忆蔡侯当日事，郢州知隔几年程。",
        "dynasty": "宋",
        "collection_info": null
    },
    {
        "title": "记梦",
        "author": "薛季宣",
        "content": "通梦周公不我欺，咿嘤无若大音希。\n诗人伎子知谁在，一枕邻鸡曙已晖。",
        "dynasty": "宋",
        "collection_info": null
    },
    {
        "title": "病兴即事",
        "author": "薛季宣",
        "content": "东风细细筀芽绿，畏日曛曛天昼清。\n万绪不兴坐兀兀，林端鶗鴃两三声。",
        "dynasty": "宋",
        "collection_info": null
    },
    {
        "title": "无题",
        "author": "薛季宣",
        "content": "朦胧夜色暗浮云，咫尺氛埃怯战尘。\n深夜鸣榔到庭户，江湖知有钓鱼人。",
        "dynasty": "宋",
        "collection_info": null
    },
    {
        "title": "魏勃  其一",
        "author": "薛季宣",
        "content": "异姓侯王约重陈，谁知兴復自陪臣。\n滕公刚笑轻齐尉，大勇直须庸妄人。",
        "dynasty": "宋",
        "collection_info": null
    },
    {
        "title": "魏勃  其二",
        "author": "薛季宣",
        "content": "怒激三军岂足言，汉庭股战始能贤。\n齐卿不及公侯贵，擎跽偷生雄雉前。",
        "dynasty": "宋",
        "collection_info": null
    },
    {
        "title": "书温公集后",
        "author": "薛季宣",
        "content": "不用须藏用即行，未分丘壑与朝廷。\n声名怪得生来盛，非但潜心醉六经。",
        "dynasty": "宋",
        "collection_info": null
    },
    {
        "title": "读舒王日录",
        "author": "薛季宣",
        "content": "立志嘐嘐必致君，四方观听一时新。\n周家道备骊戎变，流俗元来不误人。",
        "dynasty": "宋",
        "collection_info": null
    },
    {
        "title": "读鬼谷子",
        "author": "薛季宣",
        "content": "捭阖干坤若有神，崎岖长短困仪秦。\n无声无臭文王道，应是先生浪鼓唇。",
        "dynasty": "宋",
        "collection_info": null
    },
    {
        "title": "新岁病起",
        "author": "薛季宣",
        "content": "墙外梅花浑欲飞，萦人无奈柳依依。\n穷愁三识新年面，犹喜当陪乳燕归。",
        "dynasty": "宋",
        "collection_info": null
    },
    {
        "title": "桔槔",
        "author": "薛季宣",
        "content": "怪得朝来俯仰频，王明用汲有深仁。\n无为抱瓮先生笑，机械邪歈已玩人。",
        "dynasty": "宋",
        "collection_info": null
    },
    {
        "title": "闻鸠",
        "author": "薛季宣",
        "content": "桃李无情花自妍，竹根行復破苔痕。\n新妇抱儿未归去，愧死鹁姑啼满园。",
        "dynasty": "宋",
        "collection_info": null
    },
    {
        "title": "长湖以南李花弥满山谷诚台望之皞如也",
        "author": "薛季宣",
        "content": "层冰峨峨春不融，璧月皎皎夜常满。\n明河入望浩无津，欲往从之人甚远。",
        "dynasty": "宋",
        "collection_info": null
    },
    {
        "title": "酴醿花谢有感",
        "author": "薛季宣",
        "content": "当初曾醉浣花春，席地棠梨当锦茵。\n今日酴醿飘似雪，閒忙不比旧时人。",
        "dynasty": "宋",
        "collection_info": null
    },
    {
        "title": "巴口感事",
        "author": "薛季宣",
        "content": "曙烟带柳日希微，一簇鱼虾市井迟。\n莫讶上官深致志，云龙曾说锁牙旗。",
        "dynasty": "宋",
        "collection_info": null
    },
    {
        "title": "十四日从诸同官登西山郊坛冈次孟监务韵  其一",
        "author": "薛季宣",
        "content": "催人暖律厌飞灰，高会莲灯懒重陪。\n閒到苏仙旧游处，熙熙不祇登春台。",
        "dynasty": "宋",
        "collection_info": null
    },
    {
        "title": "十四日从诸同官登西山郊坛冈次孟监务韵  其二",
        "author": "薛季宣",
        "content": "菩萨岩泉湛佛乘，澄泓无復现天灯。\n强歌下里酬春雪，便好为文弔剡藤。",
        "dynasty": "宋",
        "collection_info": null
    },
    {
        "title": "十四日从诸同官登西山郊坛冈次孟监务韵  其三",
        "author": "薛季宣",
        "content": "清游无是亦无非，陡绝圆坛一强跻。\n赤壁望中公瑾在，战尘何日静征鼙。",
        "dynasty": "宋",
        "collection_info": null
    },
    {
        "title": "十四日从诸同官登西山郊坛冈次孟监务韵  其四",
        "author": "薛季宣",
        "content": "人间万事尽浮埃，顾影穷游莫倦陪。\n吴王百世不復在，祇有九仞郊天台。",
        "dynasty": "宋",
        "collection_info": null
    },
    {
        "title": "十四日从诸同官登西山郊坛冈次孟监务韵  其五",
        "author": "薛季宣",
        "content": "交神有道非关我，元夜虚张太乙灯。\n拟学昌黎恸河华，扳援石磴多藟藤。",
        "dynasty": "宋",
        "collection_info": null
    },
    {
        "title": "十四日从诸同官登西山郊坛冈次孟监务韵  其六",
        "author": "薛季宣",
        "content": "不论人间是与非，崇丘礧嵬尚慵跻。\n登临自有无穷意，安得閒愁衮地鼙。",
        "dynasty": "宋",
        "collection_info": null
    },
    {
        "title": "读史记",
        "author": "薛季宣",
        "content": "公旦征淮难疐尾，仲尼去鲁速吹毛。\n圣贤出处平生事，间不容针却中惊。",
        "dynasty": "宋",
        "collection_info": null
    },
    {
        "title": "黄霸",
        "author": "薛季宣",
        "content": "称职关东汉吏良，作公名损浩难量。\n试看鹖雀为神雀，无復飞蝗食凤皇。",
        "dynasty": "宋",
        "collection_info": null
    },
    {
        "title": "假日",
        "author": "薛季宣",
        "content": "拖被蒙头贪睡足，莎庭卧鼓喏衙迟。\n宾僚莫讶吾慵甚，忙裏偷閒亦暂时。",
        "dynasty": "宋",
        "collection_info": null
    },
    {
        "title": "将归",
        "author": "薛季宣",
        "content": "阅世光阴云掣电，忘形踪迹浪浮萍。\n翩然行逐西风去，聊復人间得此生。",
        "dynasty": "宋",
        "collection_info": null
    },
    {
        "title": "戏寄清虚先生",
        "author": "薛季宣",
        "content": "鼾睡懒醒先处士，回光坐照老宾州。\n西来大笑朝天子，一宿不为桑下留。",
        "dynasty": "宋",
        "collection_info": null
    },
    {
        "title": "闻前月时事君举象先皆与南宫之选是日读易诗春秋作四首  其一",
        "author": "薛季宣",
        "content": "一阳萌动黄宫下，正是寒威合海时。\n闭户先生莫惆怅，雷行龙跃定前期。",
        "dynasty": "宋",
        "collection_info": null
    },
    {
        "title": "闻前月时事君举象先皆与南宫之选是日读易诗春秋作四首  其二",
        "author": "薛季宣",
        "content": "我行永久亦何伤，仆马痡瘏不是忙。\n田卒污莱皇父去，慭遗将若守吾王。",
        "dynasty": "宋",
        "collection_info": null
    },
    {
        "title": "闻前月时事君举象先皆与南宫之选是日读易诗春秋作四首  其三",
        "author": "薛季宣",
        "content": "忧河之浊泣清之，每笑周人切见几。\n麟史究观王室乱，异情元不是公非。",
        "dynasty": "宋",
        "collection_info": null
    },
    {
        "title": "闻前月时事君举象先皆与南宫之选是日读易诗春秋作四首  其四",
        "author": "薛季宣",
        "content": "我不知人人我知，体交无味亦何为。\n朝阳鸣凤翔千仞，却是梧桐实未离。",
        "dynasty": "宋",
        "collection_info": null
    },
    {
        "title": "州图次元修韵三首  其一",
        "author": "薛季宣",
        "content": "导水要穷神禹迹，驱山每恨始皇移。\n晋家安石非无事，高镇神头有着棋。",
        "dynasty": "宋",
        "collection_info": null
    },
    {
        "title": "州图次元修韵三首  其二",
        "author": "薛季宣",
        "content": "瞿聃尽道色非色，愚圣共知东是东。\n一纸画图都掌大，谁言遮壁意无穷。",
        "dynasty": "宋",
        "collection_info": null
    },
    {
        "title": "州图次元修韵三首  其三",
        "author": "薛季宣",
        "content": "笺书莫笑虫鱼注，善学须通天地心。\n到尽粤南并蓟北，始知前古是来今。",
        "dynasty": "宋",
        "collection_info": null
    },
    {
        "title": "书敬仲兄枕屏",
        "author": "薛季宣",
        "content": "野趣知兄爱泉石，风屏少试秋毫力。\n纤煤点染出云天，万里江山安枕席。",
        "dynasty": "宋",
        "collection_info": null
    },
    {
        "title": "归计二首  其一",
        "author": "薛季宣",
        "content": "浮云何处是生涯，念绝营营即是家。\n洗脚渡头归去也，汉津无用逐灵槎。",
        "dynasty": "宋",
        "collection_info": null
    },
    {
        "title": "归计二首  其二",
        "author": "薛季宣",
        "content": "置锥无地亦无锥，幸可归来特地疑。\n船子月轮贫未破，罗浮焉用石头为。",
        "dynasty": "宋",
        "collection_info": null
    },
    {
        "title": "青田同七五兄作四首  其一",
        "author": "薛季宣",
        "content": "为闻双鹤访青田，便有孤云竟目前。\n滩水自鸣山自绿，短篷斜挂得酣眠。",
        "dynasty": "宋",
        "collection_info": null
    },
    {
        "title": "青田同七五兄作四首  其二",
        "author": "薛季宣",
        "content": "鸟云送雨过前山，白鸟将雏向远湾。\n独立溪亭无箇事，湍流泷石镇潺潺。",
        "dynasty": "宋",
        "collection_info": null
    },
    {
        "title": "青田同七五兄作四首  其三",
        "author": "薛季宣",
        "content": "浩歌欵乃客销魂，一抹烟林暝远村。\n花为忘忧人一笑，不知风雨作黄昏。",
        "dynasty": "宋",
        "collection_info": null
    },
    {
        "title": "青田同七五兄作四首  其四",
        "author": "薛季宣",
        "content": "溪翁夜傍清溪立，千尺丝纶一红粒。\n天空月白不见人，无声露滴苹蓑湿。",
        "dynasty": "宋",
        "collection_info": null
    },
    {
        "title": "追和宝山昼睡",
        "author": "薛季宣",
        "content": "浮生化国总轻尘，已自忘真那得真。\n无物从教尽空洞，可须容着许多人。",
        "dynasty": "宋",
        "collection_info": null
    },
    {
        "title": "戏作赠别效东坡体次其韵",
        "author": "薛季宣",
        "content": "茹菜羹时尝苦忆，摴蒱无路塞行期。\n难逢莫恨丝长断，金锁开缄自有时。",
        "dynasty": "宋",
        "collection_info": null
    },
    {
        "title": "雨中鹤唳",
        "author": "薛季宣",
        "content": "十万虚屯野次兵，不逢苻诏寿阳城。\n愁云惨淡雨来急，鸣鹤一声天未晴。",
        "dynasty": "宋",
        "collection_info": null
    },
    {
        "title": "啄木",
        "author": "薛季宣",
        "content": "蝎谮区区切考求，饥肠一饱又何尤。\n要能去蠹无遗种，寥落空林死便休。",
        "dynasty": "宋",
        "collection_info": null
    },
    {
        "title": "鶑",
        "author": "薛季宣",
        "content": "绵蛮巧语庆青春，金线低垂柳色新。\n定自知时厌流荡，归来空谷混泥尘。",
        "dynasty": "宋",
        "collection_info": null
    },
    {
        "title": "读鬼诗拟作二首  其一",
        "author": "薛季宣",
        "content": "坐对悲风啸晚山，征鸿不记几回还。\n青铜蚀破菱花面，慵掠乌云绾髻鬟。",
        "dynasty": "宋",
        "collection_info": null
    },
    {
        "title": "读鬼诗拟作二首  其二",
        "author": "薛季宣",
        "content": "至乐纷华苦未真，至游无朕亦无身。\n细看浮世多尘坌，如我得归能几人。",
        "dynasty": "宋",
        "collection_info": null
    },
    {
        "title": "李斯  其一",
        "author": "薛季宣",
        "content": "猎尽山东六暴强，修明律令起秦皇。\n还思税驾知无地，逐兔应当尔许忙。",
        "dynasty": "宋",
        "collection_info": null
    },
    {
        "title": "李斯  其二",
        "author": "薛季宣",
        "content": "诗书灰烬便秦文，便得秦王却误身。\n斯具五刑秦再世，六经还有表章人。",
        "dynasty": "宋",
        "collection_info": null
    },
    {
        "title": "李斯  其三",
        "author": "薛季宣",
        "content": "刚从孙卿学帝王，为羞贫贱速危亡。\n威严无復人居上，自处应惭厕鼠方。",
        "dynasty": "宋",
        "collection_info": null
    },
    {
        "title": "燕太子",
        "author": "薛季宣",
        "content": "意气宁知错感人，姬丹秘计谩危亲。\n亡燕拜送于期首，政使荆卿趣帝秦。",
        "dynasty": "宋",
        "collection_info": null
    },
    {
        "title": "雨后忆龙翔寺  其一",
        "author": "薛季宣",
        "content": "二峰高峙夹禅扃，长落潮音逐磬声。\n老僧睡起绝无事，不管波涛四面生。",
        "dynasty": "宋",
        "collection_info": null
    },
    {
        "title": "雨后忆龙翔寺  其二",
        "author": "薛季宣",
        "content": "窣堵东西岌两峰，王宫今日梵王宫。\n潮船八面来勍敌，都入禅师燕坐中。",
        "dynasty": "宋",
        "collection_info": null
    },
    {
        "title": "秋意",
        "author": "薛季宣",
        "content": "月娥素魄溢婵娟，金吹凄凉冷淡天。\n野水暝烟枫叶暮，黄花红蓼独嫣然。",
        "dynasty": "宋",
        "collection_info": null
    },
    {
        "title": "闻蝉  其一",
        "author": "薛季宣",
        "content": "自闢筠乡五亩阴，蝉声无处不相寻。\n炎天唤起秋萧索，便拟乘风遶邓林。",
        "dynasty": "宋",
        "collection_info": null
    },
    {
        "title": "闻蝉  其二",
        "author": "薛季宣",
        "content": "新蝉无数咽琅玕，引惹凉生六月寒。\n已自东山誉高洁，未须丹翅拟笙鸾。",
        "dynasty": "宋",
        "collection_info": null
    },
    {
        "title": "村居秋暮",
        "author": "薛季宣",
        "content": "风迴偃水縠纹平，林末它山笔架横。\n场圃未閒黄叶下，鹁鸠啼雨忽啼晴。",
        "dynasty": "宋",
        "collection_info": null
    },
    {
        "title": "睡香",
        "author": "薛季宣",
        "content": "君子夺朱有恶，祖师噩梦寻香。\n莫问两重公案，且须一曲霓裳。",
        "dynasty": "宋",
        "collection_info": null
    },
    {
        "title": "摴蒱",
        "author": "薛季宣",
        "content": "一局閒寻五木经，橛枭卢白意冥冥。\n未能后掷如前掷，将奈长亭又短亭。",
        "dynasty": "宋",
        "collection_info": null
    },
    {
        "title": "公叔次开窗诗漫答",
        "author": "薛季宣",
        "content": "不同夷甫坐谈空，烂醉凫鹥灭没中。\n闻说诗豪君是否，好磨长剑倚崆峒。",
        "dynasty": "宋",
        "collection_info": null
    },
    {
        "title": "幽兰次十八兄韵六言四首  其一",
        "author": "薛季宣",
        "content": "宛在一人空谷，居然九畹深林。\n襟袖不盈披拂，车辙无踪可寻。",
        "dynasty": "宋",
        "collection_info": null
    },
    {
        "title": "幽兰次十八兄韵六言四首  其二",
        "author": "薛季宣",
        "content": "有美中郎芝砌，言采渊明菊丛。\n会取箇中香气，萧然林下家风。",
        "dynasty": "宋",
        "collection_info": null
    },
    {
        "title": "幽兰次十八兄韵六言四首  其三",
        "author": "薛季宣",
        "content": "舞奏八风芗泽，颂声焱氏遗音。\n允也不夷不惠，悠哉非古非今。",
        "dynasty": "宋",
        "collection_info": null
    },
    {
        "title": "幽兰次十八兄韵六言四首  其四",
        "author": "薛季宣",
        "content": "超出世间凡品，叵闻鼻观余香。\n春入有花不艷，院小无人自芳。",
        "dynasty": "宋",
        "collection_info": null
    },
    {
        "title": "诏书屯田湖北相土西乡属暑雨中旬转入洪道时雨初霁溪山葱泚如在缙云荆坑道中子规之声相闻属道",
        "author": "薛季宣",
        "content": "沐雨驱车涉败桥，平原渺渺涨江潮。\n华容葭苇凭谁燎，赤壁艨艟徒自烧。\n一路规啼情悄悄，九皋鹤唳思摇摇。\n道东直指松门去，酷似故乡归路遥。",
        "dynasty": "宋",
        "collection_info": null
    },
    {
        "title": "书颜子传后",
        "author": "薛季宣",
        "content": "几庶都缘有若无，宁论刍狗矧蘧庐。\n要须非復周公梦，而亦何为子夏书。\n行苇至仁均草木，中孚大信洽豚鱼。\n穷神至命知奚事，不远周流意六虚。",
        "dynasty": "宋",
        "collection_info": null
    },
    {
        "title": "六月三夜梦观某人诗什其书一章四绝盖绝笔也走读竟太一真人来告语青猿手裏得长书静闻丹竈风中雨之句梦而默记之寤矣作诗导意",
        "author": "薛季宣",
        "content": "多谢真人警梦书，青猿驯扰尚趦趄。\n任从炉鼎喧风雨，争奈神明復古初。\n君乐炼形咀丹火，我甘饮水灌园蔬。\n惟当敬佩终焉意，子欲无言致匪虚。",
        "dynasty": "宋",
        "collection_info": null
    },
    {
        "title": "读伊川易传",
        "author": "薛季宣",
        "content": "太极非名岂自然，由知闢阖见坤干。\n先天讵必违中古，上古应须得后天。\n至密退藏那有迹，惟几成务尚容研。\n从教变易能从道，不似神龙得性全。",
        "dynasty": "宋",
        "collection_info": null
    },
    {
        "title": "樊口见郑崇阳不遇",
        "author": "薛季宣",
        "content": "经时兀兀坐筠乡，命驾崎岖傍夕阳。\n岛屿西陵开罨画，湖山东鄂洗新装。\n路侵细草迷繁绿，风落閒花忆旧香。\n却上渡船归去也，不逢安道故无妨。",
        "dynasty": "宋",
        "collection_info": null
    },
    {
        "title": "诚台晚意",
        "author": "薛季宣",
        "content": "麦夏西山日脚斜，峰云千里尽丹霞。\n晴岚榱桷水春涨，芳草园林路晚花。\n远近子规啼怨抑，高低乳燕语淫哇。\n官身归是何年社，信美诚台不似家。",
        "dynasty": "宋",
        "collection_info": null
    },
    {
        "title": "晨赴寒溪寺干龙节道场所",
        "author": "薛季宣",
        "content": "晓入招提旋即还，去何忙遽到非閒。\n寒溪日出射烟雾，退谷路荒埋草菅。\n林尽远峰晴历历，丛深流水暗潺潺。\n归途钟鼓依稀似，将谓禅居别有山。",
        "dynasty": "宋",
        "collection_info": null
    },
    {
        "title": "新晴",
        "author": "薛季宣",
        "content": "起人舒惨作阴晴，九十春光祇雨零。\n宿草未萌波漠漠，落花归尽叶青青。\n风生远峤衔明月，雾潋长江吐涨汀。\n天意乍回心自广，片时云路觉无形。",
        "dynasty": "宋",
        "collection_info": null
    },
    {
        "title": "胜亭雪望",
        "author": "薛季宣",
        "content": "上元云路玉尘飞，应是虬骖罢会归。\n望合郊原人世变，映浮城郭夜灯微。\n连天忘却黄冈县，际水平将赤壁矶。\n滚滚长江耐澄挠，浪回鸥鸟一惊翚。",
        "dynasty": "宋",
        "collection_info": null
    },
    {
        "title": "和贾簿",
        "author": "薛季宣",
        "content": "澄江风定也清寒，咫尺浑疑醉梦间。\n雪满后湖真是浪，云平西塞且无山。\n轻鸥弄水情无限，远雁书空时自还。\n静极要当随众乐，归来灯火闹朱颜。",
        "dynasty": "宋",
        "collection_info": null
    },
    {
        "title": "和贾簿胜亭雪眺",
        "author": "薛季宣",
        "content": "携壶命侣燕江干，雪起颓垣甃玉栏。\n减水湖中还素浪，明云天际失青山。\n无端大火寒无艷，不奈生柴苦不干。\n断岸芦洲见残月，一钩忤视却前湾。",
        "dynasty": "宋",
        "collection_info": null
    },
    {
        "title": "艮止亭即事",
        "author": "薛季宣",
        "content": "艮止危亭欲暮春，湖山江外翠眉颦。\n鸟啼夕月清歌扇，花发荒原闹舞裀。\n吴老洞迷青草暗，陶公宅古绿萝新。\n怀归何日成归计，不忿端居作主人。",
        "dynasty": "宋",
        "collection_info": null
    },
    {
        "title": "泊船",
        "author": "薛季宣",
        "content": "泊船在处即吾家，鲜得熸烹爨有槎。\n弄景日移烟岸柳，流香风度野薇花。\n霞翻锦段浮江渚，水落涛纹隠岸沙。\n块坐朅来无一事，夜深远烧起殷霞。",
        "dynasty": "宋",
        "collection_info": null
    },
    {
        "title": "从孙元式假定本韩文",
        "author": "薛季宣",
        "content": "杨墨衰周亦既微，仙昙变夏用戎夷。\n回澜岂直万人敌，断简传将百世师。\n脱落间亡乌鲗墨，蠹残宁免白鱼辞。\n校雠歆向君无愧，聊以新诗当一瓻。",
        "dynasty": "宋",
        "collection_info": null
    },
    {
        "title": "校毕归之",
        "author": "薛季宣",
        "content": "倒墨扶周復古文，清辉万丈醇乎醇。\n七篇奥义远相继，六代潜光今又新。\n字假通才识鱼鲁，车惭寡学改金银。\n异书喜得君无靳，此道中兴知有人。",
        "dynasty": "宋",
        "collection_info": null
    },
    {
        "title": "劝农出郊",
        "author": "薛季宣",
        "content": "漫驱戎马说农郊，不见田畴见白茅。\n洪道晓晴明水底，羊澜春涨长林梢。\n红翻大泽霞方散，青人空原草渐苞。\n迎畯示民民自劝，可须杯酒荐烹炮。",
        "dynasty": "宋",
        "collection_info": null
    },
    {
        "title": "九日龙山之集",
        "author": "薛季宣",
        "content": "年年九日登高会，九日登高年岁閒。\n黄菊茱萸应故泛，茱萸黄菊故应攀。\n今人不在古人后，往意可如兹意閒。\n风帽落檐谁得见，龙山还是昔龙山。",
        "dynasty": "宋",
        "collection_info": null
    },
    {
        "title": "冒雨渡江弔丧彭氏造雪堂夜归  其一",
        "author": "薛季宣",
        "content": "衝风栉雨乱西江，弔死裴回问雪堂。\n丛枳界无春草主，小桥踪在古碑荒。\n人存有政名空大，世远回思恨始长。\n旋棹晚云何限事，可堪瑞庆柳成行。",
        "dynasty": "宋",
        "collection_info": null
    },
    {
        "title": "冒雨渡江弔丧彭氏造雪堂夜归  其二",
        "author": "薛季宣",
        "content": "月波楼下草芊芊，浪拍三江起暝烟。\n愿见古人人又去，欲询往事事无传。\n漥樽明灭渔家火，樊口依稀估客船。\n妻子迎门应怪笑，问君何谓苦愁煎。",
        "dynasty": "宋",
        "collection_info": null
    },
    {
        "title": "酴醿花",
        "author": "薛季宣",
        "content": "东邻处子太优柔，醉倚阑干十二楼。\n清白有家传醖藉，醇醲无味饮风流。\n带摇翠幄苍蛟动，佩解虹梁绿蚁浮。\n嘉木自香香到骨，困人非酒欲谁酬。",
        "dynasty": "宋",
        "collection_info": null
    },
    {
        "title": "牡丹",
        "author": "薛季宣",
        "content": "三春首出众芳菲，笑倚东风蹙翠眉。\n洛浦未翔要玉佩，汤泉新浴曳袿衣。\n无双可奈倾城恨，第一何堪代命为。\n桑柘不花花乍可，清霜谁是不空枝。",
        "dynasty": "宋",
        "collection_info": null
    },
    {
        "title": "岩桂",
        "author": "薛季宣",
        "content": "羣芳未许论芳馨，独自秋天卧月明。\n頼有幽香洞渊奥，宁将雅趣博轻盈。\n德纯不显娥皇怨，道大无闻叔度清。\n好向深岩伴黄石，可知谁与桂花名。",
        "dynasty": "宋",
        "collection_info": null
    },
    {
        "title": "天闺",
        "author": "薛季宣",
        "content": "扁舟一叶转寒溪，返照西阳日下西。\n旬浃不来江水涨，惊澜几欲上天闺。",
        "dynasty": "宋",
        "collection_info": null
    },
    {
        "title": "武昌怀古",
        "author": "薛季宣",
        "content": "漠漠烟村一古城，郊坛离殿草茅生。\n青山不解知兴替，销黯开颜为雨晴。",
        "dynasty": "宋",
        "collection_info": null
    },
    {
        "title": "筠乡入夏野花方拆",
        "author": "薛季宣",
        "content": "墙匝丛丛绣舞裀，一般颜面各精神。\n筠乡不为东君去，野草閒花满路春。",
        "dynasty": "宋",
        "collection_info": null
    },
    {
        "title": "艮止亭晚意",
        "author": "薛季宣",
        "content": "山影殊亭日转西，墙头历历片帆移。\n何人唤我频归去，侧耳疏篁怨子规。",
        "dynasty": "宋",
        "collection_info": null
    },
    {
        "title": "艮止亭阻雨旬日  其一",
        "author": "薛季宣",
        "content": "山亭无路少徘徊，跬步狂澜涨九垓。\n不是蜃楼浮海外，也应弱水限蓬莱。",
        "dynasty": "宋",
        "collection_info": null
    },
    {
        "title": "艮止亭阻雨旬日  其二",
        "author": "薛季宣",
        "content": "艮止休工未落成，做人限隔雨零零。\n眼前好景到不得，便是霄中望极星。",
        "dynasty": "宋",
        "collection_info": null
    },
    {
        "title": "晚渡东坡  其一",
        "author": "薛季宣",
        "content": "赤鼻矶头横曙烟，吴王城下浪连天。\n闻道东坡妙天下，尔来靡日不盘旋。",
        "dynasty": "宋",
        "collection_info": null
    },
    {
        "title": "晚渡东坡  其二",
        "author": "薛季宣",
        "content": "浮生万事尽尘埃，瑞庆堂今榜快哉。\n惟有东坡旧烟柳，道人犹解指莓苔。",
        "dynasty": "宋",
        "collection_info": null
    },
    {
        "title": "行戍西山",
        "author": "薛季宣",
        "content": "帝驱貙虎旧江州，旅卜僧坊计少休。\n避暑有宫留不暇，游山算却是山游。",
        "dynasty": "宋",
        "collection_info": null
    },
    {
        "title": "读萧铣传",
        "author": "薛季宣",
        "content": "可怪梁朝几帝王，丘墟万里变农桑。\n修文偃武如何故，町疃江陵尽鹿场。",
        "dynasty": "宋",
        "collection_info": null
    },
    {
        "title": "块坐",
        "author": "薛季宣",
        "content": "万绪丝棼汩太和，终朝所得竟无何。\n放心收却且危坐，始觉忘机有味多。",
        "dynasty": "宋",
        "collection_info": null
    },
    {
        "title": "读皇极经世书",
        "author": "薛季宣",
        "content": "大易诚知自画前，后天不识异先天。\n工夫用尽还无事，巧历劳推不尽年。",
        "dynasty": "宋",
        "collection_info": null
    },
    {
        "title": "读荆轲传",
        "author": "薛季宣",
        "content": "妙算尝闻胜五侯，轻生终不是良谋。\n秦王未许论生劫，毕事还同擦虎头。",
        "dynasty": "宋",
        "collection_info": null
    },
    {
        "title": "读刘叉集",
        "author": "薛季宣",
        "content": "汤文不作几经春，叉也贤乎隠泽民。\n古剑胸中尽磨淬，宁如觉道乐耕莘。",
        "dynasty": "宋",
        "collection_info": null
    },
    {
        "title": "伯文人盆池开芙蓉十二",
        "author": "薛季宣",
        "content": "闻合天符下玉麟，祝融湓浦肆时巡。\n西山讵必须陵井，又得餐霞十二人。",
        "dynasty": "宋",
        "collection_info": null
    },
    {
        "title": "读近时乐府  其一",
        "author": "薛季宣",
        "content": "天宝龟兹贵尚年，哇淫靡靡到今传。\n寻思溱洧桑中调，几许不如周颂篇。",
        "dynasty": "宋",
        "collection_info": null
    },
    {
        "title": "读近时乐府  其二",
        "author": "薛季宣",
        "content": "乐好株离几百年，知昏汉日暗湖天。\n周东幸有其戎叹，却在伊川被髮前。",
        "dynasty": "宋",
        "collection_info": null
    },
    {
        "title": "春游",
        "author": "薛季宣",
        "content": "桃红李白辉相曜，车马交关递流照。\n墙头半露是秋千，不见美人闻语笑。",
        "dynasty": "宋",
        "collection_info": null
    },
    {
        "title": "即事",
        "author": "薛季宣",
        "content": "芰荷薿薿抽苹藻，风细幽香袭怀抱。\n庭竹琅然振玉音，叶落委阶墉不埽。",
        "dynasty": "宋",
        "collection_info": null
    },
    {
        "title": "残花",
        "author": "薛季宣",
        "content": "小院银瓶花落枝，骊山惊起睡杨妃。\n销魂泪滴燕支雨，留得霓裳旧舞衣。",
        "dynasty": "宋",
        "collection_info": null
    },
    {
        "title": "瓶花尽落而梨花潇洒如故",
        "author": "薛季宣",
        "content": "天帝南游匹马还，红云作阵雨阑干。\n驻颜下嚥如冰雪，一粒清凉得赐丹。",
        "dynasty": "宋",
        "collection_info": null
    },
    {
        "title": "寒食雨",
        "author": "薛季宣",
        "content": "言归社鴈已家乡，紫燕呢喃识旧梁。\n甚雨疾风寒食夜，旅人情绪一思量。",
        "dynasty": "宋",
        "collection_info": null
    },
    {
        "title": "江村闻笛",
        "author": "薛季宣",
        "content": "江村风色秋江渺，林薄无人闹幽鸟。\n长笛一声金吹寒，知有渔舟钓红蓼。",
        "dynasty": "宋",
        "collection_info": null
    },
    {
        "title": "远景图  其一",
        "author": "薛季宣",
        "content": "芦花飞鴈烟村静，一点青山波万顷。\n人在孤舟唤不譍，儿言客写潇湘景。",
        "dynasty": "宋",
        "collection_info": null
    },
    {
        "title": "远景图  其二",
        "author": "薛季宣",
        "content": "惨澹平烟波浩渺，隠月余光飞白鸟。\n依稀一舸是渔舟，独钓寒江天未晓。",
        "dynasty": "宋",
        "collection_info": null
    },
    {
        "title": "野望",
        "author": "薛季宣",
        "content": "水晶簟冷铺寒玉，翠帟高张染螺绿。\n阵云鸟鹭点棋枰，一叶清旗动江曲。",
        "dynasty": "宋",
        "collection_info": null
    },
    {
        "title": "衰柳",
        "author": "薛季宣",
        "content": "秋草池塘夹黄缬，莫烟淡淡蒙新月。\n拟将攀取赠行人，脱叶枯条不堪折。",
        "dynasty": "宋",
        "collection_info": null
    },
    {
        "title": "嘲欲借予杂稿者  其一",
        "author": "薛季宣",
        "content": "神文道本可言形，退也能藏用即行。\n要得任牵馿狗在，无端何似借书生。",
        "dynasty": "宋",
        "collection_info": null
    },
    {
        "title": "嘲欲借予杂稿者  其二",
        "author": "薛季宣",
        "content": "郎君到底亦何知，夺卷书生真数奇。\n恶语故应多艾气，残藤无用写来诗。",
        "dynasty": "宋",
        "collection_info": null
    },
    {
        "title": "送张漕还停舟樊港访退谷",
        "author": "薛季宣",
        "content": "送客过樊溪，停桡退谷口。\n不见元次山，静立踌躇久。\n巉岩两石峰，犹疑入户牖。\n杯湖正宜泛，堙塞仅盈肘。\n粪壤瘗杯樽，勿復堪赌酒。\n扁舟泛然者，长歌挈敝笱。\n浩无风尘意，将恐是聱叟。\n自知干进客，对面弗敢扣。\n从之人甚远，惭颜为之厚。\n武昌非昔人，望绝不得友。\n它时赋归欤，湖谷定吾受。\n此心介如石，自誓向樊母。",
        "dynasty": "宋",
        "collection_info": null
    },
    {
        "title": "登怡亭故址",
        "author": "薛季宣",
        "content": "江滨篆贞石，浑谓有神画。\n閒作故亭游，心知古人迹。\n竹疏径微通，天远荒自闢。\n长江浩无涯，沧溟赢咫尺。",
        "dynasty": "宋",
        "collection_info": null
    },
    {
        "title": "行戍西山徒步抵寒溪寺",
        "author": "薛季宣",
        "content": "杖履竹林游，陟降西山道。\n匆匆不是閒，倍觉寒溪好。\n潭鱼戏凭虚，注水喧幽草。\n埋荒古人迹，树伐庭如埽。\n桴鼓又相闻，我心为之懆。",
        "dynasty": "宋",
        "collection_info": null
    },
    {
        "title": "感事",
        "author": "薛季宣",
        "content": "潼华覆哥舒，陈涛偾次律。\n頼有李猪儿，发愤扶唐室。\n长城贤已远，惟岳峻方崇。\n借问南朝事，江流第一功。",
        "dynasty": "宋",
        "collection_info": null
    },
    {
        "title": "陪刘提点游西山",
        "author": "薛季宣",
        "content": "我家西山下，早晚空翠滴。\n漫仕鄂王城，西山怅难觅。\n不知寒溪上，好景天意锡。\n举趾异川陆，千里共岑寂。\n丘园动归念，魂梦时历历。\n东吴赛粤瓯，信美心愈戚。\n古见似人喜，乡闬今有觌。\n且作西山游，笑颜忻自赧。",
        "dynasty": "宋",
        "collection_info": null
    },
    {
        "title": "送中司抵巴口",
        "author": "薛季宣",
        "content": "将迎苦不易，浮湛良亦难。\n櫜鞬候使客，无时弄江滩。\n上碛下南浦，风云怒涛间。\n一叶舞轩昂，五水戏观澜。\n朝湖暮淮西，此游今等閒。\n看尽楚山碧，信宿相与还。\n晴峦挂天衣，水石鸣佩环。\n轻舠簑笠翁，勿与人事关。\n相彼尘外意，心清绪为阑。\n何时买扁舟，从公看孱颜。",
        "dynasty": "宋",
        "collection_info": null
    },
    {
        "title": "病起",
        "author": "薛季宣",
        "content": "蒸鬰断梅天，熏风故微细。\n梦春惊已度，避暑如何计。\n树老山一色，蛙喧草无艺。\n病兴意愕然，到眼多芜秽。",
        "dynasty": "宋",
        "collection_info": null
    },
    {
        "title": "晚雨朝霁林端煜然望之皆宝珠也戏作四十字",
        "author": "薛季宣",
        "content": "晚雨在林麓，朝来弄晴曦。\n澜翻漾明月，粲烂生摩尼。\n撒殿固无事，雨天亦何为。\n少须风景丽，去去将安之。",
        "dynasty": "宋",
        "collection_info": null
    },
    {
        "title": "赏雪",
        "author": "薛季宣",
        "content": "晃朗长江北，天地都无色。\n扁舟撑短篷，一鸟归飞亟。\n遮莫冻凌兢，如人酒量增。\n鳌山不是照，天地一明灯。",
        "dynasty": "宋",
        "collection_info": null
    },
    {
        "title": "二十五日雪",
        "author": "薛季宣",
        "content": "裘褐透肤寒，𩙖剌春将半。\n雪作絮花飞，衮衮搀零乱。\n天地合清明，虚极浮江岸。\n鸟穷栖树端，走狗欣挑撺。\n埋路已旬浃，四野都瀰漫。\n郊行峭无迹，惟有神光灿。\n茅檐过尺摧，炉火生无炭。\n冻死未能诗，达人方大观。",
        "dynasty": "宋",
        "collection_info": null
    },
    {
        "title": "和贾簿雪",
        "author": "薛季宣",
        "content": "早起怪吾庐，去天才一尺。\n始疑大朴还，掩尽几陈迹。\n比屋皆可封，列土班圭璧。\n照我烂轻明，却似初出日。\n仰头不可见，恐是老鸦食。\n拟倩玉川子，叫阍闻帝席。\n穹壤合为容，事乃非人力。\n心胆为之寒，且退然枯荻。\n曲身今已直，促织休唧唧。\n此意可告客，苦乏郑庄驿。\n履霜至坚冰，何当介如石。\n鹁鸪有逐妇，相从如娣侄。\n饥蹲苦树颠，到夜无入室。\n自蜡登山屐，借问何所适。\n我亦无所适，皜皜期太乙。\n庶见太昊氏，鹢视剖我臆。",
        "dynasty": "宋",
        "collection_info": null
    },
    {
        "title": "黄杨生拳石间王彦材以为赠且赋之走命曰孤山贞榦次韵以酬",
        "author": "薛季宣",
        "content": "孤山有贞榦，不比寻常木。\n蟠根怪石巅，亭亭自生育。\n百物进相高，位闰知蹙缩。\n散叶傲风霜，樛木外林樕。\n琴桐峄之阳，逍遥两俱足。\n夸父徒我庭，如仁示其目。\n股掌翫何言，遂可移风俗。",
        "dynasty": "宋",
        "collection_info": null
    },
    {
        "title": "夜深",
        "author": "薛季宣",
        "content": "为问夜何其，明灭灯将半。\n雨雪溅声繁，霆电流光烂。\n初筵向阑珊，游子纷缭乱。\n诚知宴乐娱，不怕泥涂漶。\n斋居静无他，天德全弗畔。\n吟彻借筇头，假山余一爟。",
        "dynasty": "宋",
        "collection_info": null
    },
    {
        "title": "偶书",
        "author": "薛季宣",
        "content": "天公不好事，月夜云埋月。\n游人且勿游，辜负良时节。\n霖霪涨涂淖，雷电腾飞雪。\n莲花灯可怜，对明不同灭。",
        "dynasty": "宋",
        "collection_info": null
    },
    {
        "title": "中秋对月戏呈觅举诸兄",
        "author": "薛季宣",
        "content": "君不见决明混沌江之湄，含胎吸月怀清辉。\n圆浄唾将珠与玑，又不见明视中原云月静。\n跳掷回旋顾形影，生儿往往皆毛颖。\n由来逐物未忘机，劳生吞吐知惟时。\n观美为人奚以为，独坐金风尘虑省。\n皓月斜河星耿耿，草头漙露侵肤冷。\n平生不解饮和歌，无人对月醉颜酡。\n月朗清秋奈月何，睡思朅来刚引领。\n林岫参差弄光景，不知月已沈西岭。",
        "dynasty": "宋",
        "collection_info": null
    },
    {
        "title": "开窗",
        "author": "薛季宣",
        "content": "溽暑欲成雨，密云犹在郊。\n开窗挹凉飙，远山见林梢。\n木叶已成阴，野鸟鸣啁啁。\n镜静碧池湛，清冷无混淆。\n会意纷万途，钱荷贯丛茭。\n寂坐一堂上，默默神明交。",
        "dynasty": "宋",
        "collection_info": null
    },
    {
        "title": "子规恨",
        "author": "薛季宣",
        "content": "风篠扣吾扉，有人来我语。\n语好不须多，都不如归去。\n开门我见客，客子今何许。\n竹下得流虹，人言为杜宇。\n杜宇昔王蜀，不自安当宁。\n相归密淫游，微行时踽踽。\n蛟龙失水困，哀怨成飞羽。\n规名释尔雅，兹事则然否。\n扬雄蜀本纪，望帝亦贤主。\n仙去正啼规，去思传往古。\n不妄信斯言，王去非轻举。\n苍天悲此民，故使规声苦。\n脱屣感斯意，八极归容与。\n到今惟一人，后躅追无侣。\n所以百世下，直指不得数。\n声尽继以血，空教沥肝腑。\n其然岂其然，臣事君看取。",
        "dynasty": "宋",
        "collection_info": null
    },
    {
        "title": "闻齐安杂咏板成从沈守求印蒙以为赠",
        "author": "薛季宣",
        "content": "轪县西南弦子国，使君昭代文章伯。\n气吞云梦纳东坡，心在江湖轻赤壁。\n月波荡漾春山色，峥嵘洲草芊芊碧。\n政平讼简暇居多，杖屦逍遥神自适。\n到眼风光看如画，罨画溪干旧游者。\n高亭矗立画不如，坐啸云屏自天写。\n使君好客非春申，一夔已足无余人。\n哦诗五百尽清警，立使江山景物新。\n江山景物古来有，前贤相与天长久。\n近来百草渐埋没，頼有此诗为一剖。\n使君好善人如己，锓板巾箱波远迩。\n良知何独此麻城，天下行闻为商起。\n我拘官禁儃杭苇，跂望亭高衣带水。\n高唐想像赋神游，游客言诗诗信美。\n空书从学穆清风，得见异书人见同。\n解嘲不用潘邠老，祇在先生指顾中。",
        "dynasty": "宋",
        "collection_info": null
    },
    {
        "title": "永嘉行",
        "author": "薛季宣",
        "content": "夷甫清谈平子醉，晋俗浮虚丧节义。\n不闲胡虏哭桑林，九伯五侯无一至。\n洛阳宫中胡马嘶，晋家天子行酒卮。\n驱出如羊晋卿士，妇辱面前争敢知。\n胡儿居坐汉官立，不许纷纭但含泣。\n刃加颈上始觉忧，追悔前时又何及。\n胡尘坌起昏中土，人死如麻骼如阜。\n草莱万里无舍烟，毡帐羊裘自来去。\n乌旗雾合胡笳咽，无援边城肠断绝。\n琅琊匹马竟浮江，弃寘存心坚片铁。\n天骄一坐昭阳殿，九鼎迁移如转电。\n禁声不得悲楚囚，白版金陵谩龙变。\n数奇督运淳于伯，诛斩无名血流逆。\n若思不识是何人，却是帅师临祖逖。",
        "dynasty": "宋",
        "collection_info": null
    },
    {
        "title": "雪中送客寒溪堂",
        "author": "薛季宣",
        "content": "前年送客寒溪堂，桃李璀璨寒生光。\n今年送客寒溪道，满望六花形欲槁。\n前岁今年时不同，同为送客寒光中。\n寒光山积都相似，谁信冬春长有此。\n广寒宫殿不胜寒，世界琼瑶无乃是。\n如何名此作寒溪，炎天风色镇凄凄。\n不缘送客不易到，送客情怀将何为。\n君不见瑶池高宴非不奇，穆王犹自赋吾归。",
        "dynasty": "宋",
        "collection_info": null
    },
    {
        "title": "可怜",
        "author": "薛季宣",
        "content": "可怜瓯越湖山主，厌向黄紬听衙鼓。\n斗鸭能言名自呼，子规归去啼声苦。\n伤情羁鴈怯离羣，适意驯猫哺相乳。\n端是三年贫客官，方春定得离南浦。",
        "dynasty": "宋",
        "collection_info": null
    },
    {
        "title": "假山次叶师文韵",
        "author": "薛季宣",
        "content": "大隠城居无世喧，疑星尘外非人间。\n武都聊试五丁力，一笑天公为解颜。\n翠萝散作麻姑髻，枕漱从宜长饭毳。\n青山元自野人物，版筑徒然饰东第。\n无论千假须一真，坐对北山南起云。\n一丘一壑丈夫事，安在穷游探古文。\n平生乐处天其假，还视王公犹土苴。\n它时买山归敝庐，定须作屐随高下。",
        "dynasty": "宋",
        "collection_info": null
    },
    {
        "title": "芦花",
        "author": "薛季宣",
        "content": "秋风摘索铺寒雪，败叶枯条互明灭。\n淡荡閒塘摇夕阳，横斜断岸凌高节。\n无言咄咄日书空，执礼拳拳意绵蕝。\n望极氍毹铺纠结，渔歌何处声凄切。",
        "dynasty": "宋",
        "collection_info": null
    },
    {
        "title": "柳絮",
        "author": "薛季宣",
        "content": "骀荡风光将欲暮，柔条繫日萦霏雾。\n寂历閒庭芳草路，眉开青眼多情度。\n脉脉依依愁不茹，欲翔未定邅容与。\n体轻委蜕韶华去，飘泊晴天离又聚。\n高低上下当何住，捲春匪蹴毬先赴。\n小院深沈铺月素，卿云蝉逐凌波步。\n扑樕追随无定处，冰霜峭觉回寒冱。\n梁王有客能辞赋，苍凉雪苑知谁诉。\n浮玉神山攻宝璐，屑屑虚花奈凭据。\n还思道藴惊人语。",
        "dynasty": "宋",
        "collection_info": null
    },
    {
        "title": "香棠",
        "author": "薛季宣",
        "content": "世间元有无穷恨，海外棠花宫锦烂。\n烧炙东风春未半，浓装独立情缭乱。\n博山鑪冷沈烟断，记语洛妃池侧畔。\n袿衣透湿飘香汗，舞罢霓裳高烛看。\n吴苑散花滩彼岸，亦有当初旧游观。\n棠梨古径霞光灿，蔷薇露冷衣新盥。\n袖卷燕支红入腕，喷人兰芷芳都贯。\n天然种性珍奇玩，岭海诚知煎可爨。\n拟撷柔柯燃炽炭，裛取缃巾永传翫。\n它年留得重公案。",
        "dynasty": "宋",
        "collection_info": null
    },
    {
        "title": "元日",
        "author": "薛季宣",
        "content": "星回斗直寅，夏腊变王春。\n否泰反成卦，干坤老逼人。\n元正长日月，大化少逡巡。\n世事初无始，天时自一新。\n祇愁梅片片，不见草欣欣。\n善颂闻椒酒，苍天拱北辰。",
        "dynasty": "宋",
        "collection_info": null
    },
    {
        "title": "孔子",
        "author": "薛季宣",
        "content": "荡荡东家丘，百世人叵识。\n出类只夸辞，太极无合德。\n尧舜未可过，远贤真货殖。\n我欲究遗编，言非是奇特。\n从之如有立，卓尔既吾力。\n大哉赞干元，一语觅不得。",
        "dynasty": "宋",
        "collection_info": null
    },
    {
        "title": "比年士风锐进求荐章者殆如辨狱挤排诋讦无所不至客有劝予干当路者二首  其一",
        "author": "薛季宣",
        "content": "见疾多朝士，争名卒未休。\n急流须退勇，焉可又随流。",
        "dynasty": "宋",
        "collection_info": null
    },
    {
        "title": "比年士风锐进求荐章者殆如辨狱挤排诋讦无所不至客有劝予干当路者二首  其二",
        "author": "薛季宣",
        "content": "静退方真乐，趋时未遽非。\n不知全道者，进退两忘机。",
        "dynasty": "宋",
        "collection_info": null
    },
    {
        "title": "痁疾中元式示诗走笔次韵",
        "author": "薛季宣",
        "content": "鄙人病在床，政苦风寒侵。\n之子步池上，攀条哦柳阴。\n掷我珠玉辞，疟鬼毛髮森。\n豁尔脱沈疴，翛然洗烦襟。\n何当漾轻舠，相与从茂林。\n清兴谅不浅，此情殊未禁。\n强歌下里曲，赓和白雪音。\n请问觉轩诗，何如梁父吟。",
        "dynasty": "宋",
        "collection_info": null
    },
    {
        "title": "江梦孙二首  其一",
        "author": "薛季宣",
        "content": "聿修去天长，却泛宫亭水。\n百世友渊明，放意匡庐趾。\n为爱千金躯，不自知臧否。\n非关走庭下，腰折惭小子。\n少学怆难行，富贵丘所耻。\n一为田园念，归思轻脱屣。\n斗大印黄金，各各从所美。\n二士志俱得，何其尚留此。",
        "dynasty": "宋",
        "collection_info": null
    },
    {
        "title": "江梦孙二首  其二",
        "author": "薛季宣",
        "content": "聿修去天长，元亮归彭泽。\n把版岂难能，趋庭且非昔。\n古之尽心者，乐以所求获。\n云已废明民，宁当究安宅。\n大舆辐可脱，无当巵何益。\n君子之所为，百世空陈迹。",
        "dynasty": "宋",
        "collection_info": null
    },
    {
        "title": "巴口相地作大军仓",
        "author": "薛季宣",
        "content": "南浦纵兰桡，打头清旦风。\n鸟飞图障远，人皱縠纹中。\n衔尾过千柁，頩颜无万丛。\n端愁少槃瓠，生子亦羣戎。",
        "dynasty": "宋",
        "collection_info": null
    },
    {
        "title": "送韩国器登舟至石门视漥樽逮暮乃返",
        "author": "薛季宣",
        "content": "纵步石门下，江山主意勤。\n漥樽酌玄酒，未饮吾已醺。\n渊明得聱叟，万古真同羣。\n杯湖有明齐，退谷今莸熏。\n我行到殊亭，西日沈就曛。\n阳冰着真蹟，祇恐生玄云。\n回眸望西塞，惨澹波无垠。\n洄泛乐之子，行舟言采芹。",
        "dynasty": "宋",
        "collection_info": null
    },
    {
        "title": "我客",
        "author": "薛季宣",
        "content": "昔我客荆梁，从事清蕖幕。\n太仓蠹红腐，吹竽滥东郭。\n去作徒劳吏，青衫走樊鄂。\n抚字亦何心，催科厌笞掠。\n借问差少愧，而今不如昨。\n天游内于于，纷至攘六凿。\n铸此一错字，为费几魏博。\n闲居幸从容，琴书有真乐。\n胡然令闲忙，远谢乘轩鹤。\n人生百年中，藏舟固非壑。\n顾已习迷途，如蚕自缠缚。\n作诗忏当来，聊以慰寥落。",
        "dynasty": "宋",
        "collection_info": null
    },
    {
        "title": "欲晴又雨终夕震电",
        "author": "薛季宣",
        "content": "日昃望云气，西郊将欲开。\n丹霞漾晴晖，清风有时来。\n归坐北窗下，惊霆殷轰豗。\n流电掣飞雨，疾徐鼓岩雷。\n宛转颓屋头，终宵响徘徊。\n早起到城市，横流绕沿洄。\n伊谁补漏天，吾州与芦灰。",
        "dynasty": "宋",
        "collection_info": null
    },
    {
        "title": "跋分定录",
        "author": "薛季宣",
        "content": "人生红树花，一谢乃其分。\n春风尽摇荡，刚恨分庭粪。\n先贤尚龙豢，缺月何灰晕。\n譬如陌上尘，要是非关运。\n何丘示无朕，子路穷斯愠。\n此理未容言，呼儿课天问。",
        "dynasty": "宋",
        "collection_info": null
    },
    {
        "title": "鄂城篇",
        "author": "薛季宣",
        "content": "袁山野火春风吹，惊飙万马争奔驰。\n乌龟阪头蕃草木，化作灰烬张天飞。\n武昌佐史皆好古，煮茗联镳访城府。\n狂生此意復不浅，好事大家何尔汝。\n鄂王城阙烟苍苍，鄂王宫殿波茫茫。\n今古都卢一饷顷，不见古人虚引领。\n亳殷丰镐已丘墟，蛮荆兴替将焉如。\n死生建业信徒语，石盆古渡犹多鱼。\n古人已去安足齿，近事纷纭尚如此。\n君不见淮淝去岁是丰年，如今千里无舍烟。",
        "dynasty": "宋",
        "collection_info": null
    },
    {
        "title": "谢王尉见赠龙溪集",
        "author": "薛季宣",
        "content": "稔闻韵乡名，不识韵乡面。\n班班隠豹文，窥管时一见。\n譬彼闼婆城，寻逐沧流漩。\n闻韶在齐国，九奏何当变。\n王侯韵乡人，少长居乡县。\n韵乡指迷涂，贻我书一卷。\n森如入武库，宝璧纷交荐。\n羣玉屣登临，赫日吹风霰。\n家鸡将野鹜，后素诗何绚。\n长安行即到，岂在临渊羡。\n千金端不如，变色先生馔。\n从可狎江鸥，六籍居贯穿。",
        "dynasty": "宋",
        "collection_info": null
    },
    {
        "title": "二同舍赋鄂城篇见和文高格古端不可及而仙尉王文措辞侈甚可以参诸台符羽檄间復次元韵戏酬",
        "author": "薛季宣",
        "content": "生春暖律谁能吹，寸心万里何当驰。\n威加海内念方国，也思猛士歌云飞。\n狂游不识今与古，闉阇便作潭潭府。\n试凭野叟问吴婆，赐不如回吾与汝。\n高高无事幕穹苍，湖天无云湖水茫。\n吴楚争桑如有顷，东鄂几人全首领。\n古时封国今为墟，此心观古应焚如。\n归欤衲被盖头卧，何妨沸鼎游如鱼。\n舌柔长在强于齿，人间万事浑如此。\n君不见老聃彭祖俱长年，火化仙乘□□烟。",
        "dynasty": "宋",
        "collection_info": null
    },
    {
        "title": "次韵李浩然喜晴",
        "author": "薛季宣",
        "content": "我愧子康之治密，其雨其雨而出日。\n靡神不宗始霶霈，将为有年吾事毕。\n岂其霢霂澍霖霪，霮䨴又为心首疾。\n视将圭璧走羣望，祈社禜门勤屈膝。\n诚知恶积怒神天，流毒匪缘寒自栗。\n甫田千亩垂有秋，刈穫败之方秀实。\n横流场圃浇洋洋，茁茁禾头多耳出。\n仰天何怨俯何尤，退省过愆知自失。\n牢愁仆仆事吁嗟，风雨敢辞频沐栉。\n忱诚虽至虮蝨微，舒惨苍穹焉可必。\n都缘民困不聊生，重以凶荒神以恤。\n羲和叱驭黑龙僇，倏忽清明开万室。\n不知帝力固全真，谓我贪天宁直笔。",
        "dynasty": "宋",
        "collection_info": null
    },
    {
        "title": "河豚",
        "author": "薛季宣",
        "content": "岂其食鱼河之鲂，河豚自羡江吴乡。\n瞋蛙豕腹被文豹，刖如无趾黥而王。\n我生瓯东到闽方，规鱼贯见梅花装。\n梅青不肯候春雪，荻芽静笑垂飞杨。\n古来多鱼吴武昌，薄游三月新初尝。\n西施乳嫩可奴酪，马肝得酒尤珍良。\n无愁缕缕结中肠，丰美肥腯如切肪。\n外皮甘滑裏皮厚，令人忘却美乌郎。\n举之东海来三江，会闻清浊期沧浪。\n白龙未免豫且困，膨脝唯唯浮鱼梁。\n气衝毬鞠何彭彭，地远都无橄榄香。\n不知深入恣游泳，极情性命徒为戕。\n腊毒厚味能人亡，何须西子齐文姜。\n甚美由来必甚恶，直它一死言为长。\n鮰鱼俗物休相妨，良药相传海上方。\n芦根槐子岂足贵，生凤之脑黄龙汤。",
        "dynasty": "宋",
        "collection_info": null
    },
    {
        "title": "东坡在齐安赋海棠诗为天下绝唱年来绝无此种许仲蟠取之武昌作诗寄示",
        "author": "薛季宣",
        "content": "武昌三月春草生，搀红斗白皆羣英。\n就中一种信奇绝，芳菲压尽吴王城。\n侈非丹芍明非玉，艷阳天日擎高烛。\n从教深浅色相形，不以冰清为不俗。\n文王自昔基灵囿，绿绶朱裳燕朋友。\n醺醲心醉鄂裳裳，痛饮醇醪不关酒。\n流乌一下新王舟，飐从火御乘丹丘。\n传得飞霞在海外，千龄只自生炎洲。\n灵砂不到姮娥窃，几时赤凤来丹穴。\n赵垒新张汉帜时，闉阇满望猩猩血。\n少陵昔漫称诗豪，忘言跨鲤输琴高。\n刚被东山兴妖女，竹菰未可称蟠桃。\n灵根不分生赤壁，远在水南呈赫奕。\n朱鸟凭将寄德邻，告言莫看同巾帼。",
        "dynasty": "宋",
        "collection_info": null
    },
    {
        "title": "寒溪送客时李花盛开山谷弥望",
        "author": "薛季宣",
        "content": "寒溪送客荒径迂，玉华璀璨晨光虚。\n仙游在处见李白，山远无地寻陶朱。\n雪霜天色际江岸，琼瑶世界连廷除。\n飘然几许认姑射，恍若一梦惊华胥。\n宝珪环璧会王路，铁衣锋刃交兵车。\n三王纯素未云已，百姓浑茫方皞如。\n神清洞古世缘在，梁园祇是空遗书。",
        "dynasty": "宋",
        "collection_info": null
    },
    {
        "title": "蚁䎘",
        "author": "薛季宣",
        "content": "啄䎘玄驹子，当缘一食耳。\n雪猫与䎘俱咽之，玄驹乃与䎘俱靡。\n古人防未然，精意本如此。\n相教各自慎，岂有失身理。\n䎘子轻此蚁，终焉食于彼。\n蚁亦甘啄䎘，但知䎘之美。\n宁知腊毒生厚味，大小相吞不摇齿。\n蚁微不足食，反以食䎘死。\n不如夏虫独饮露，寿不知冬亦良是。\n君不见慕容赫连攘臂起，楚汉存亡竟何似。",
        "dynasty": "宋",
        "collection_info": null
    },
    {
        "title": "钓台阻风去得风便",
        "author": "薛季宣",
        "content": "先生非钓名，鱼钓清泠水。\n太空长廓然，浪迹秋光涘。\n人忧我何忧，忘怒亦忘喜。\n建武非汉元，讵有留侯起。\n神明旋地轴，姓字更七里。\n云台已埋没，严濑殊清泚。\n峨峨二钓台，高插烟霞裏。\n首阳远相比，万祀恒不圮。\n我来经旧庐，敢卜瞻遗几。\n东风迴我舟，江步时须舣。\n仰观严象设，敬拜豁烦鄙。\n曾台畅登临，无復徒仰止。\n萦迂古道屈，望望扳萝藟。\n崇基介岩石，特立端不倚。\n削成二山碧，平正章如砥。\n众山鬰青葱，环合纷碨礧。\n清尘森万象，触睫同一视。\n古人不可见，可见安仁美。\n旅情殆忘返，回棹西风驶。\n青蒲挂一席，入望俄城市。\n瞥如周变秦，物物非古始。\n乃知主人意，待我非朱紫。\n送迎因下风，忙遽均倒屣。\n烹茶出清泉，盘馔罗双鲤。\n饫之以珍馐，浣濯予尘滓。\n相忘语默间，不假谈名理。\n去留唯我意，今昔交汝尔。\n此情固冥契，何必亲之子。",
        "dynasty": "宋",
        "collection_info": null
    },
    {
        "title": "乙亥岁东游会稽谒禹陵过马臻祠下询所谓鑑湖者则已堙塞为民田因赋",
        "author": "薛季宣",
        "content": "登会稽，瞰长湖，漪涟万顷皆平芜。\n桑田变改唯闻说，岂信古今人事殊。\n往时夏后禹，道川治水劳驰驱。\n四支疲弊跛其足，过门弗视儿呱呱。\n众流宗海出平陆，滋人巨浸因卑洿。\n百神效职来大计，勤民远狩崩于嵞。\n名山立郡此焉始，明明功与日月俱。\n马侯有汉二千石，施仁復古苏燋枯。\n浚深倍薄拂古镜，还使硗埆成膏腴。\n阴邪丑正富权戚，居肓如鬼捐其躯。\n大君良吏不復见，茫茫陈迹日就无。\n玻璃湛湛长芳草，蛟龙窟宅生菰蒲。\n前功不录倚隳弃，谁何聚敛浮穿窬。\n庸情非圣决陂泽，迁移膏润为官租。\n昔人旧事已无在，犹有水则{石毚}长途。\n高田燥仰下沮洳，雨晹无岁均沾濡。\n咄哉荣利归乃室，是邦黔首其何辜。\n反令二主神，淫祀烦此都。\n王陵委积蠹明币，守祠浇酹倾清酤。\n禳祷两无已，跳梁饱妖巫。\n享祭缘报诚，嘉猷委泥涂。\n神灵血食已非分，无为耗黩令人吁。\n復绩怅何从，我心徒自㤤。",
        "dynasty": "宋",
        "collection_info": null
    },
    {
        "title": "张村",
        "author": "薛季宣",
        "content": "皇羲寂已久，浇俗无还淳。\n如何张村甿，杳杳全其真。\n岂不有妻孥，茅茨甘贱贫。\n岂不惮疲劳，务时勤耔耘。\n脱俗未为贵，而今焉辟秦。\n青城足跻攀，那染龟城尘。\n枸杞荐盘蔬，殊非关养身。\n安常乐有余，熙然阜长春。\n奚其寿而康，无知斯体仁。\n静言逐臭夫，迷途少知津。\n猥云老人村，郊荒绝酸辛。\n筋骨由坚强，谁谓存其神。\n井蛙议沧溟，夫岂窥崖垠。\n作诗赋张村，逝将同野人。",
        "dynasty": "宋",
        "collection_info": null
    },
    {
        "title": "舟行樊港望竹间石上李花盛开",
        "author": "薛季宣",
        "content": "天下清且奇，无过竹与石。\n安得皎然者，素质照人白。\n静立笑东风，篁冈蟠罅隙。\n望之轻以明，俨似雪初积。\n青草斗欣欣，不比梅花坼。\n矫首不可到，独自凭空碧。\n翠帷篠青青，岩崿正虚席。\n我疑辟俗翁，方外友三益。\n又是秦帝宫，传视相如璧。\n人情不易知，幽致矧可射。\n相从知未能，灰心从此画。",
        "dynasty": "宋",
        "collection_info": null
    },
    {
        "title": "游韩魏王书堂",
        "author": "薛季宣",
        "content": "兰生深谷中，香不为人采。\n明珠含蚌胎，融曜镇长在。\n袭来馨满衣，磨琢未曾璀。\n君子行之常，出处安有改。\n韩王开此居，山立中𡾋嵬。\n窈窕二游女，易岁昏有待。\n柳下学东门，百世人不逮。\n乃心毋自欺，匪转焉可怠。\n用之建邦国，所宜烹大鼐。\n我来追后尘，六逸先驽骀。\n美人意桃李，德谊见芳茞。\n瞠若眩吾明，五色腾日彩。",
        "dynasty": "宋",
        "collection_info": null
    },
    {
        "title": "二女篇",
        "author": "薛季宣",
        "content": "姈娉二美人，幽閒真种性。\n色秀雪窗梅，衣冠丽修正。\n岩岩韩稚圭，寂寞自清静。\n虚室埽斋居，展禽当季孟。\n神游问寒暄，不得窥信行。\n怪力视茫茫，久要交善敬。\n语之非异类，安民公有命。\n盖闻楚灵均，汩罗陈死证。\n二子终孝慈，双玉澄江映。\n当初黄鄂人，荡桨追游泳。\n端午化成俗，龙舸长奔竞。\n事神微有道，角黍劳将迎。\n非鬼且非仙，世士凭谁侦。",
        "dynasty": "宋",
        "collection_info": null
    },
    {
        "title": "被命行田未半而羽书至造砦者万别驾其逼方甚继復有闻",
        "author": "薛季宣",
        "content": "冷火不再然，事成难重言。\n我苦不惮烦，兴言念丘园。\n丘园未得归，行田县西原。\n暑雨霑我衣，莱芜绊我辕。\n熊罴百万众，未易轻营屯。\n东征到洪道，折柳临津门。\n峨峨凤皇台，墟吴际荒村。\n南湖湛沦漪，𭲟渺波澜翻。\n路回溪谷间，子规叫烦冤。\n流血良自悲，谁念望帝魂。\n不羞五斗腰，折支别驾尊。\n松门故乡类，去路驰且奔。\n羽书如流星，万室崇屏藩。\n荒凉旧村甿，亿兆不一存。\n哀声听杜宇，侧耳心昏昏。\n山泽久已竭，职死何足论。",
        "dynasty": "宋",
        "collection_info": null
    },
    {
        "title": "某为令无状不能化服奸盗至加之刑僇仲蟠乡丈不以为过又哦诗以宠之是重某之不肖而播其恶于众也感愧之剧次韵以酬",
        "author": "薛季宣",
        "content": "汉法在彝鼎，三章岂不严。\n姦宄恣暴乱，官刑废舂钳。\n未若箕山翁，顽夫偃风廉。\n予惭斯人徒，为容善谦谦。\n驱民陷之辟，淫刑视齐歼。\n处事禁太速，宜犴非为淹。\n丹书对妇泣，职死夫何嫌。\n专诛逮垂尽，吾辜倍相兼。\n曾闻邹鲁间，礼义人自恬。\n商君就有道，绛水惊闾阎。\n念此一叹息，归来赋陶潜。\n南山信崇极，能无刺岩瞻。",
        "dynasty": "宋",
        "collection_info": null
    },
    {
        "title": "记游诗",
        "author": "薛季宣",
        "content": "先生混物化，浩若鹤与猿。\n诘曲此世间，翛然脱笼樊。\n冥心遂无物，得意亦忘言。\n客至不点茶，犹嗔破苔痕。\n相逢蜀成都，过我故县村。\n遐观梦中梦，南膜佛因缘。\n郑人决真妄，子产不能贤。\n寥哉天地间，谁省物性偏。\n梦觉各有殊，从他见一边。\n浩歌归来乎，虚堂好昼眠。",
        "dynasty": "宋",
        "collection_info": null
    },
    {
        "title": "跋蜡虎图",
        "author": "薛季宣",
        "content": "岁云暮矣露为霜，枯条脱叶衰柳黄。\n郊原寂历无人乡，獖牙之豕充稻粱，含臕以游神气扬。\n有班者虎蹲在旁，低头妥尾不大忙。\n豕行过之不虎防，虎往搏之搤豕吭。\n豕亡故步声唤长，虎如抱儿未遽央。\n豕形虽在身命亡，不如安之充虎肠。\n得之纸本君何从，仙人道士形已忘。\n解衣槃礴躶宋王，虎冠虎鞹虎跳踉，百兽望之怖以惶。\n写鹯鸟雀为罢翔，匡庐有洁清祠望。\n请君悬之政事堂，坐令帖伏犬与羊。\n君不见大索之祭通八方，盛德百世祠是常。\n又不见螗蜋捕蜩雀捕螗，死生得丧不可偿，虎哉宁知猬𧑐能尔戕。\n是非远在天一方，君其宝之永世藏。",
        "dynasty": "宋",
        "collection_info": null
    },
    {
        "title": "孙元可赋张公石室诗句语险怪辞峰秀拔读之如神游洞府而陵果为之奔属也非身行此洞不知此诗之工盖其质似卢仝而文丽多之如又加鞭当千里一瞬其视刘叉马异得名浪矣诗文与我过当诚无足以当之牵韵勉酬真添薪煮箦之举",
        "author": "薛季宣",
        "content": "君不见谈天衍有言，九州之大惟一州，无论青冀并营幽。\n我其放言学邹子，将子听之无我尤。\n我骑一纸白馿子，趷梯趷塔走上南山头。\n万里以意行，一息不暂留。\n谽谺到空洞，且作秉烛游。\n呼来混沌老蝙蝠，尔作精怪我则不。\n从教激风怒窍拔木折石，一去旬有五日而后返，但是有户则可由。\n积苏累块虽云巧，达观只与蚁壤侔。\n我有五云车，驾以六苍虬。\n日月行已揭，无人触虚舟。\n何曾见尔悬旌鸣佩朗装欲飞动，玉柱校立直以修。\n大挠甲子有穷尽，尔乃禄命难考求。\n皇天大地仅若一鸡子，金乌玉兔衔得晓夜作箭浮。\n我不知尔许事，政觉两耳风飂飂。\n託死不復生，一死可作道者流。\n况乃汉时五斗米师星河耿双眸，石坛一坐一千岁，坐视生灭水上沤。\n水上沤，且罢休。\n休无休于无作，乐无乐于无忧。\n仙人与世人，寿夭如相酬。\n清清爰静爰自正，此举独步不可俦。\n信是神仙足官府，蜂房户牖封君侯。\n我偶作此言，不比亦不周。\n为何孙卿子，谓我阮与刘。\n为我谢孙子，我才愧尔天一陬。\n不如且饮酒，耳热徒歌讴，可以销遣绵绵不断万古之悲愁。\n悲愁销遣几时尽，万古之后重有万古来悠悠。",
        "dynasty": "宋",
        "collection_info": null
    },
    {
        "title": "春愁诗效玉川子",
        "author": "薛季宣",
        "content": "春阴苦亡頼，巧解穷雕锼。\n入我方寸间，酿成一百万斛伤春愁。\n我欲挹此愁，寸田无地安愁刍。\n沃以一石五斗杜康酒，醉心还与愁为谋。\n愁肠九转疾车毂，扰扰万绪何绸缪。\n愁思傥可织，争奈百结不可紬。\n我与愁作恶，走上千尺高高楼。\n千尺遡云汉，只见四极愁云浮。\n都不见铜盘之日，缺月之钩。\n此心莫与明，愁来压人头。\n逃形入冥室，关闭一已牢。\n周遮四壁间，罗幕密以绸。\n愁来无际畔，还能为我添幽忧。\n我有龙文三尺之长剑，真刚不作绕指柔。\n匣以明月通天虹玉烛银之宝室，可以陆剸犀象水断潜伏之蛟虬。\n云昔黄帝轩辕氏，用斩铜头铁额横行天下之蚩尤。\n拟将此剑斩愁断，昏迷不见愁之喉。\n若士为我言，子识愁意不。\n愁至不亡以，愁生有来由。\n闲愁不足计，空言学庄周。\n日中之景君莫避，处阴息景景不留。\n疾行嫌足音，不如莫行休。\n因知万虑为萦愁之繂，忘怀为遣累之舟。\n归来衲被盖头坐，从他鼻息鸣齁齁。\n取友造物先，汗漫相与游。\n朝跻叫阊阖，夕驾栖丹丘。\n天公向我笑，金母为我讴。\n酌我以琼浆玉液朝阳沆瀣之浓齐，俾我眉寿长千秋。\n却欲强挽愁作伴，愁忽去我无处踪迹寻行辀。\n惟有春华斗春媚，一一蒨绚开明眸。\n又有平芜绿野十百千万头钝闷耕田牛，踏破南山特石头。",
        "dynasty": "宋",
        "collection_info": null
    },
    {
        "title": "古意",
        "author": "薛季宣",
        "content": "荷芰藕生莲，每忆心中苦。\n拟掇断根苗，丝结千千缕。",
        "dynasty": "宋",
        "collection_info": null
    },
    {
        "title": "侯妇叹三首  其一",
        "author": "薛季宣",
        "content": "侯妇匡坐叹，荡子新赐册。\n先自薄恩私，嫔嫱几巾帼。",
        "dynasty": "宋",
        "collection_info": null
    },
    {
        "title": "侯妇叹三首  其二",
        "author": "薛季宣",
        "content": "莫作侯家妇，鸤鸠理清瑟。\n几许白头人，同心绾同室。",
        "dynasty": "宋",
        "collection_info": null
    },
    {
        "title": "侯妇叹三首  其三",
        "author": "薛季宣",
        "content": "侯妇且勿叹，金玉多满堂。\n蛾眉不让人，当奈薄情郎。",
        "dynasty": "宋",
        "collection_info": null
    },
    {
        "title": "团扇歌三首  其一",
        "author": "薛季宣",
        "content": "田田白团扇，轻绡写蝉雀。\n用之却炎暑，生风郎掌握。",
        "dynasty": "宋",
        "collection_info": null
    },
    {
        "title": "团扇歌三首  其二",
        "author": "薛季宣",
        "content": "团扇復团扇，羞郎引遮面。\n顾景强踌躇，隙月云端见。",
        "dynasty": "宋",
        "collection_info": null
    },
    {
        "title": "团扇歌三首  其三",
        "author": "薛季宣",
        "content": "团团白纨扇，奉君挥素手。\n余凉入长夏，结交贵经久。",
        "dynasty": "宋",
        "collection_info": null
    },
    {
        "title": "胡无人行",
        "author": "薛季宣",
        "content": "胡无人，非无人。\n银山蹀躞胡马羣，甲光射日开金鳞。\n镞长飞雨旌填云，轰庭雷鼓声辚辚。\n柔然之蛇阵囷蝓，倾河鞭石居逡巡。\n浩歌但来轻比邻，白登豳国公当闻。\n帝羓久作冥漠君，高辛狗食吴将军。\n胡儿弧矢非周身，控弦虽多将累人。\n狼跳鸟击虚游魂，骄矜一息为微尘。\n枭雏井底蛙弥尊，余殃积恶天公嗔。\n胡无人，闻不闻。\n卫青去病迹已陈，窦侯乳臭椒房亲。\n胡无人，燕然错落铭王勋。",
        "dynasty": "宋",
        "collection_info": null
    },
    {
        "title": "木兰将军祠",
        "author": "薛季宣",
        "content": "人怯山西种，谁知掌上身。\n猪羊刀霍霍，车马道辚辚。\n幕府开娘子，旗常纪乱臣。\n梦回清镜对，千古茜裙新。",
        "dynasty": "宋",
        "collection_info": null
    },
    {
        "title": "车遥遥篇",
        "author": "薛季宣",
        "content": "车遥遥兮路逶迤，思夫君兮君今知。\n今安适兮南入楚，愿为声兮逐君语。\n君不言兮声不闻，声何当兮言在君。",
        "dynasty": "宋",
        "collection_info": null
    },
    {
        "title": "明妃曲",
        "author": "薛季宣",
        "content": "阙下乌云暗黑旗，未央高会送将归。\n天子传觞从官劝，单于今正天骄儿。\n上林关锁多芳菲，王嫱困睡花葳蕤。\n中人惊起道宣唤，和戎却自拚蛾眉。\n徘徊顾景伤春啼，秀色悞身生不知。\n工师万死未足谢，丹青始信君难欺。\n冤莫冤兮长别离，盟莫渝兮徒自疑。\n毡车未免下宫殿，记得当年初入时。\n眉山淡扫双螺垂，拟高门户生光辉。\n姑姊提携父母送，不教含涕登丹墀。\n赭黄有泪濡龙衣，此身虽是触事非。\n胡沙万里少花木，胡中争看真阏氏。\n言语不通心尽悲，琵琶琢就弹哀思。\n君门万里不易到，檀槽拨断商弦丝。\n穷寒绝塞人踪稀，时有天边霜雁飞。\n凭谁说与汉卿相，西施莫忘真元龟。",
        "dynasty": "宋",
        "collection_info": null
    },
    {
        "title": "惜花引",
        "author": "薛季宣",
        "content": "废圃晨游，旧观历历。\n三径已荒芜，歌酒地，悄悄无人迹。\n为山倾仄，支柱皆名石。\n桃李无言，为人岑寂。\n早绿暗红稀春去也，叹繁华难觅。\n落花如积，谁与东风惜。",
        "dynasty": "宋",
        "collection_info": null
    },
    {
        "title": "杨叛儿",
        "author": "薛季宣",
        "content": "杨婆儿，共戏来。\n白门杨柳正依依，稳称暝鸦栖。\n博山鑪侈沈烟袅，侬心懽绪缪纷扰。\n语含别意泪空流，未掩宫闱齐阁晓。\n齐阁晓，祇伤悲，婆儿杀侬，那復相思。",
        "dynasty": "宋",
        "collection_info": null
    },
    {
        "title": "杨白华",
        "author": "薛季宣",
        "content": "杨白华，柳眼自生息。\n风传华落大江东，绾毬团絮无多力。\n柳眼落落不可见，淡荡游丝空万亿。\n由来宫树未成阴，踏歌惊断諠笳篴。",
        "dynasty": "宋",
        "collection_info": null
    },
    {
        "title": "秋扇词",
        "author": "薛季宣",
        "content": "少妇织流黄，织就中秋月。\n上有乘鸾女，肌肤皓冰雪。\n装成一携手，奉君端暑月。\n感君清凉意，熏风为君发。\n落叶下惊秋，与君此回诀。\n素质不胜愁，从衡网珠结。\n招摇邈烟露，青鸾影辽绝。\n有物感君怀，腾口知何说。\n分命故应然，不是君心别。",
        "dynasty": "宋",
        "collection_info": null
    },
    {
        "title": "秋空辞",
        "author": "薛季宣",
        "content": "秋空浄无瑕，耿耿挂明月。\n有人捉月试腾身，腾身直上黄金阙。\n黄金宫阙高嵯峨，骈头从目相谁何。\n仙人顾之拍手笑，使我言语能多啰。\n言语多啰还有考，天公何言固无口。\n秦书赵史欺我哉，紫气充庭是天道。\n通明广殿凝非云，日月照曜如环循。\n虾蟆老鸦恣吞啖，我欲叱之神羊嗔。\n梦中将谓天难知，梦回尘事故依依。\n天大故能成变化，觉梦不劳评是非。",
        "dynasty": "宋",
        "collection_info": null
    },
    {
        "title": "拟古",
        "author": "薛季宣",
        "content": "春飞紫燕秋飞鸿，双成阿母长相逢。\n谁家窈窕窥绿窗，藕花菡萏清池风。\n璧珰翡翠双明月，宝钗玉钏衣如雪。\n年可四三当有情，语音娇软疑卿卿。\n天公一笑回金电，不似当初不相见。",
        "dynasty": "宋",
        "collection_info": null
    },
    {
        "title": "相逢狭邪间",
        "author": "薛季宣",
        "content": "驱车径长坊，长坊劣容綫。\n缭遶狭邪间，相逢记君面。\n君家人共知，共知不难求。\n朱门扬疏柳，虹梁架芳流。\n庭除清且闲，驰道直以修。\n中堂真壮哉，黄户双蚩头。\n亭亭丹桂华，灿烂明人眸。\n主君三男儿，三儿例封侯。\n大儿尹京都，中儿相凝旒。\n小儿奉朝请，笼街进鸣驺。\n三儿俱来归，青丝控骅骝。\n三儿俱上堂，大人百不忧。\n三儿俱入室，四座沈烟浮。\n蛾眉尽妖艷，三妇不可侔。\n大妇鼓鸣瑟，中妇弹箜篌。\n少妇独凝眝，酡颜半娇羞。\n丈夫且踌躇，世有此乐不。",
        "dynasty": "宋",
        "collection_info": null
    },
    {
        "title": "怨歌行",
        "author": "薛季宣",
        "content": "男儿多负心，女心良易知。\n琴音和且谐，何以得淫思。\n文君慕相如，慇懃夜于飞。\n不惜鹔鹴裘，愁成远山眉。\n茂陵独何事，为颦效东施。\n兴言念畴昔，卿红怳如玑。\n弹作白头吟，深心写琴诗。\n郎听弦上声，妾志终不移。\n清商感人情，两意亦以非。\n文君获所愿，相如悟沈迷。\n宁能已消渴，琴台遂同归。\n妾欲理丝桐，丝桐亮以悲。\n谓言无终极，当非长别离。",
        "dynasty": "宋",
        "collection_info": null
    },
    {
        "title": "艷歌行",
        "author": "薛季宣",
        "content": "雝雝云间鴈，南飞北轩翥。\n妯娌几多人，儿夫独羁旅。\n郎书凭谁寄，妾意凭谁语。\n頼有双鲤鱼，尺素为怀取。\n欢子今来归，还羞入朱户。\n告之莫流宕，天静星可数。\n星子何昭昭，行不如归去。",
        "dynasty": "宋",
        "collection_info": null
    },
    {
        "title": "妾薄命",
        "author": "薛季宣",
        "content": "鱼生蒲藻中，河水以为依。\n倾河竭其波，鱼藻当何归。\n妾作君家妇，君时尚卑微。\n勤身纴丝纩，夜午不下机。\n悯君书幌劳，宁教食无薇。\n缉缉儿与女，号寒復啼饥。\n怜之小颜色，饤饾挛斑衣。\n君登名利场，妾喜神欲飞。\n今君位通侯，蚩头建黄扉。\n忍令家人子，举动生光辉。\n妾昔颜如花，因君损芳菲。\n君去春无迹，潸然泪红玑。\n自怜承事君，为他筯头肥。\n妾命薄如纸，虚床但歔欷。\n忆昔在家日，憨痴弄庭闱。\n爷娘念娇子，深心爱其颀。\n人间愁未知，结髮为君妃。\n姑嫜时在堂，色养亲无违。\n慇懃百憔悴，可道才依稀。\n谁言当见君，崇高位巍巍。\n君官知渐穹，人事觉已非。\n非关君二三，妾貌凋寒威。\n恨无长门赋，可以使君矶。\n更长不再眠，入户多蛜蝛。\n妾有青绮琴，愁来为君挥。\n琴诗无别意，黄绿忧裳衣。\n昔作掌上珠，今逐驾下騑。\n珠藏不復媚，车行在观旗。\n幸君且留连，知音世诚希。\n岁寒须见梅，何花耐凗溰。",
        "dynasty": "宋",
        "collection_info": null
    },
    {
        "title": "陌上桑",
        "author": "薛季宣",
        "content": "罗敷秦氏女，皓腕洁如霜。\n宝钏瑳明月，领巾疏以长。\n柔桑正沃若，采采官路旁。\n使君从南来，一见神已伤。\n五马会且止，调之逢国王。\n自名良家妇，狂夫汉中郎。\n闺门甚修整，芝兰远芬芳。\n奚为致此语，不是邯郸倡。\n去矣勿復顾，风来语流香。\n荡子踏归陌，驾言割人肠。",
        "dynasty": "宋",
        "collection_info": null
    },
    {
        "title": "从军行",
        "author": "薛季宣",
        "content": "人道从军乐，我道从军苦。\n为问何所苦，无苦汩没汝。\n汩没何可伤，政可虏戎王。\n万里浪驰逐，征役未遽央。\n太行汝勿登，回復九羊肠。\n黄河汝勿航，波流水汤汤。\n胡然弃平生，欲往无梯梁。\n夫君且淹留，后继当汝忘。\n长蛇叵復梦，南山强深藏。\n我甲岂不坚，我马岂不良。\n人生会有死，义死良所伤。\n将军不汝信，谈笑成奔亡。\n谁乎幸际会，虎服而皮羊。\n之子方丈食，何时饱粃糠。",
        "dynasty": "宋",
        "collection_info": null
    },
    {
        "title": "戚戚復戚戚",
        "author": "薛季宣",
        "content": "戚戚復戚戚，如此春意阑。\n红梨褪深晕，青梅结微酸。\n向之一悽惨，饥肠废朝餐。\n姮娥五圆缺，美人隔云端。\n衷情叵自禁，陡觉衣带宽。\n芳菲日雕谢，动作不遑安。\n咄哉黄栗留，接翮语何繁。\n小鸟得于飞，而我别所欢。\n夜来风雨恶，中唐水漫漫。\n故乡贫亦好，楚客日南冠。\n男儿志四方，愧此柳下官。\n安得买山钱，静处把钓竿。\n高怀未易偿，归有道路曼。\n匡坐作遐想，心体胡自胖。\n行行大刀头，无生话团栾。",
        "dynasty": "宋",
        "collection_info": null
    },
    {
        "title": "自君之出矣",
        "author": "薛季宣",
        "content": "自君之出矣，珠网弦箜篌。\n憔悴损容色，晨朝懒梳头。\n头上双爵钗，脱髮应难留。\n因心持寄君，君还知意不。\n金以表妾心，钗能感君眸。\n长安多美人，陌巷多高楼。\n君如有两意，持此买名讴。\n妾本侯家女，生平不解愁。\n十九为君妇，如今几回秋。\n生儿妾样长，君方远行游。\n妾颜益以悴，君心日悠悠。\n方诸空有泪，圆月难为钩。\n死灰不復然，知君亦行休。\n寄言天地间，于以写我忧。",
        "dynasty": "宋",
        "collection_info": null
    },
    {
        "title": "石上可种麻",
        "author": "薛季宣",
        "content": "石上可生麻，麻生岂成畦。\n嫁婿得荡子，犹如太常妻。\n我作少年行，长安走新街。\n长安三月春，桃李百花开。\n平康诸女儿，艷丽惊寒梅。\n蛾眉斗连娟，佳期不须媒。\n投我以木瓜，当歌共传杯。\n歌声繫怀抱，知君在空闺。\n期我以立春，清明未云来。\n应作忆秦郎，高楼寄徘徊。\n鸾胶世苦无，断续何当谐。\n闺中傥相忆，熏风有时回。",
        "dynasty": "宋",
        "collection_info": null
    },
    {
        "title": "春兰有真意",
        "author": "薛季宣",
        "content": "春兰有真意，穷居在中谷。\n端不为人香，无言自幽独。\n我家瓯浦东，筠扇锁修竹。\n颀然彼粲者，夭翘散余馥。\n五年客异县，对眼嚣尘俗。\n百华尽妖艷，信美非吾族。\n延陵蹔游豫，佳期未云卜。\n同心弗我忘，迎人见青目。\n虽微九畹滋，风动情亦笃。\n当门谓应锄，吾当为之哭。",
        "dynasty": "宋",
        "collection_info": null
    },
    {
        "title": "七哀",
        "author": "薛季宣",
        "content": "秋风生夕凉，吹我东阁帷。\n中有宕子妇，清歌寄愁思。\n为问愁何为，良人长别离。\n银釭弔隻影，霜雪坚自持。\n君为黄河流，妾作月桂枝。\n东西各异道，邂逅不可期。\n愿为衣下裳，结束随君衣。\n君衣何当披，十年守空闺。",
        "dynasty": "宋",
        "collection_info": null
    },
    {
        "title": "钧天曲",
        "author": "薛季宣",
        "content": "清都太皇居，窈在冥冥间。\n神光贯中极，希微炯非烟。\n紫宸邃以虚，绛阙高于天。\n受职徕百灵，肃雍朝九寰。\n大飨通明殿，张乐玉京山。\n九奏感人心，万舞形物先。\n谷神霭清唱，黔嬴抚鸣弹。\n缅彼世间音，下里何㛹娟。\n阗阗响雷鼓，蹁跹举云鬟。\n彗孛小垂手，日月两弹丸。\n阳春假优装，投霓忽高弦。\n壶矢一笑电，歌风发三嘆。\n呼吸成千尘，神仙讵长年。\n峨峨帝王都，积苏浮九埏。\n箫韶间猗那，斗蚁蚊雷喧。\n虫沙与猿鹤，等细不足言。\n遗音寄五柳，海山学成连。",
        "dynasty": "宋",
        "collection_info": null
    },
    {
        "title": "欵乃歌",
        "author": "薛季宣",
        "content": "欵乃兮江湘，缭兮绕兮衡之阳。\n龙衣兮黼裳，帝何之兮陟方，我不见兮搅我心肠。\n欵乃兮苍梧，杳兮渺兮远隔重湖。\n龙驾兮鸾车，帝何之兮升遐，我不见兮泣涕涟如。\n云梦兮漪沦，欵兮乃兮岣嵝峋。\n青天兮白云，帝何之兮上宾，我不见兮戚此下民。",
        "dynasty": "宋",
        "collection_info": null
    },
    {
        "title": "菊冬荣",
        "author": "薛季宣",
        "content": "时乎时乎，去去如车毂之运行。\n瞥然过目无留停，追随无及不我待。\n东篱菊花无耗，迤逦真到阳冬始敷荣。\n落落离离𪿨礧，蔓衍布丘坂。\n碧为之叶紫其茎，争妍骋媚芬芳吐。\n如金如玉之繁英，含霜万颗好颜色。\n节虽可尚时难并，惟重阳日月二九之嘉会。\n此时抱一符干贞，年年闾里交相庆。\n宾朋相将相唤，携手登高陵。\n采茱插鬓款终日，揉挪碎蕊满琖浮醁醽。\n乃今候迟闰冬孟，其如金乌自飞𩆊走𨁈。\n黄华从此后期拆，枉教陶令舒手望穿两眼睛。\n殊不见甲茁与芽萌，花诚细事足多惜，时良不遇令我伤衷情。\n圣王作应五百岁，文昌殁既三千龄。\n中间贤君苦无辅，唐宗世民周宗荣。\n孔丘无位皆汲汲，到头毕竟嗟无成。\n应如此花时来不吐颖，过期无用还丛生。\n丛生失时又无用，蹉跎毕世空冥冥。\n于嗟后圣不时作，使人雨泪雰零零。\n不如及花开，香醪但时倾。\n莫教花瘁后，有辜负花名。",
        "dynasty": "宋",
        "collection_info": null
    },
    {
        "title": "楼上曲",
        "author": "薛季宣",
        "content": "楼头月白良夜深，美人睡起搊胡琴。\n咿嚘怨抑如诚诉，四弦了不谐琴音。\n推琴凭栏歌一曲，为声不成气不续。\n和愁拥面归锦帷，曲肱展转愁相属。\n床前蛟烛光荧荧，乍明乍灭如参星。\n卷衾起来问高烛，能知妾意还不能。\n烛如不解人深意，如何伴妾长垂泪。\n澄思微物本无情，有怀触目皆伤志。\n眠来復坐坐復眠，不交两睫时潸然。\n自惟命薄多离恨，春宵镇长迟曙天。\n亲知问得郎书不，低头无言堕红雨。\n迟回捩泪强为容，不成一语愁还主。\n何人远自日边归，殷勤为问郎归期。\n待得郎归与俱隠，不教被劾缘蛾眉。",
        "dynasty": "宋",
        "collection_info": null
    },
    {
        "title": "武陵行",
        "author": "薛季宣",
        "content": "秦君植木咸阳市，秦民血作东流水。\n秦风薄恶法秋荼，秦郊行人半无趾。\n祖龙虎视吞六雄，漆城隠隠陵云起。\n骊山罢休营阿房，匹夫奋臂为侯王。\n重瞳隆准骋逐鹿，非冬积白何雪霜。\n至人知几忍徒死，竞遵大路逃彼方。\n从兹不復通上国，不知戈鋋不见德。\n耕田凿井自希夷，安居守分无余职。\n抱孙养子乐天年，羲皇何远今其域。\n自从别祖来避秦，无文不记几世人。\n曹刘典午任强弱，历年六百何纷纭。\n山中既绝中原路，从更百代犹无闻。\n武陵野人事渔钓，独游沅溪忘故道。\n泝流探得桃花源，舍舟洞口穷幽讨。\n洞中逸民忻见之，共嗟遗事询其老。\n为言上世绝尘由，杀鸡命酒争献酬。\n具闻阃内战争事，始知违俗为优游。\n鄙夫何知尚怀土，怱怱须别还中州。\n尘心已萌淳朴散，桃源咫尺仙凡判。\n还求不得曰仙乡，宁知死生无少閒，相望如隔一世间。\n到今沅山色苍苍，流水滔滔花泛泛。",
        "dynasty": "宋",
        "collection_info": null
    },
    {
        "title": "贵游行",
        "author": "薛季宣",
        "content": "沙堤大盖何穹窿，底人佩玉鞍蒙狨。\n傔如熊虎马游龙，谁何出入咸阳宫。\n笑刀瓠体颜芙蓉，步趋持重为雍容。\n诸侯爰统掌百工，调元为职裨九重。\n万钱一食声鼓钟，犹言下筯终无从。\n异时糠噉肠不充，家徒壁立其室蓬。\n抄撮语丽文雕虫，绘为绣句欺南宫。\n不分菽麦俦知侬，且无万卷浇胸中。\n脂韦媕婀陈小忠，竭民膏髓自为功。\n榻前触事惟迎逢，肯思责难始为恭。\n君王谓贤拜三公，门如沸汤贿赂通。\n财侔县官邑侯封，积金犹欲齐灊崈。\n家有钱炉非范铜，卖官鬻狱扬成风。\n后房的灿燕支红，皆民女妇来无踪。\n有忧失得常忡忡，杀贤贼能摧英雄。\n汲将同类塞要衝，害苗之心饶蝗螽。\n忽弯射羿逢蒙弓，怡然自得豁心胸。\n黯如抹漆何赤衷，问人自欺咤匪躬。\n高自标置人盲聋，言立便拟称儒宗。\n学禅逃俗坐谈空，元非友朋相磨砻。\n世间将谓无轲雄，言出波流士与农。\n却矜巧宦官既穹，笑伊鲁儒嗟道穷。\n那知达人节青松，视而土苴及蛆虫。\n古今异时理道同，姦邪未必皆令终。\n君不见晋朝失国隳金墉，为奴为胔岂惟怀愍巡北戎。",
        "dynasty": "宋",
        "collection_info": null
    },
    {
        "title": "梦仙谣",
        "author": "薛季宣",
        "content": "长城役罢骊山起，秦人断念还居里。\n一呼或化为侯王，避之却是神仙子。\n汉家宫殿生荆棘，桃源千树长春色。\n花香破鼻桃离离，只在人间人不知。\n梦中有客曾一到，屋舍衣裳殊草草。\n狗彘鸡豚还治生，若度流年不知老。\n南华砎壁连天起，人家庭户多流水。\n红碧夭桃百种花，不似凡间锦和绮。\n仙人容貌闲且都，居处虽贫乐有余。\n老子桃红入双脸，皤然只有银为须。\n仙家女儿多茜衣，桃花宜面叶宜眉。\n离宫茅舍略相似，别有谯丽璇为题。\n仙君名氏犹属秦，许由往往陪游人。\n老人石上问行客，传今几世秦之君。\n为言天下方南北，人鹿千龄经几得。\n嗟说来时桃始华，桃子而今未成核。\n祖龙往日亲曾见，六合连兵事攻战。\n北城紫塞南陆梁，倾赀未足供输輓。\n诚知黔首无聊生，侧目有诛正视刑。\n剖心不独商王受，当时论杀诸儒生。\n我本何辜一何幸，避役离乡共亡命。\n石髓药苗聊解饥，经年陡觉侪仙圣。\n讯今丞相胡为者，振古如今同土苴。\n惊起城头角调哀，顿觉令人小天下。\n秦政求仙徒尔为，避秦役夫能至之。\n还知道可无心得，学道有心无乃痴。",
        "dynasty": "宋",
        "collection_info": null
    },
    {
        "title": "谷里章",
        "author": "薛季宣",
        "content": "上有青山，下有沧洲。\n步有回波，面有红流。\n吞吐风云，呼吸觜昴。\n审能处之可销忧，退谷中人带笭箵。\n山中缭绕茅舍旁，寒泉之流激琅琅。\n双石西峰我在东，无情钩加此漫郎，性情荒浪气志刚。\n东隣之人挥钩车，胎鳔孤{鱼菐}浪屋加。\n钩纶相投不遑舍，聱齖会慑归吾家。\n我蓑我笠聊自娱，没溺愧彼邻舍渔。\n沙门招提宅谷西，金仙宫殿云汉齐。\n撞钟击磬礼耶毗，子欲诣之持清斋。\n箇中有人坐无为，饥餐困眠气答酡。\n抚掌咍然笑呵呵，吾昏将奈此子何。\n漫歌八曲音清泠，风高水寒三叹声。\n勿哦大洞修黄庭，谷中之乐寔难名。\n长江北来，樊水流东，樊山水曲大回中。\n儵儵之鱼泳油洋，钩舟渔人鼓鸣榔。\n浩歌一阕清沧浪，终焉无求漫相忘。\n大江之东丛石起，谽谺聚石江鸣水。\n小回中间浪不恶，钓台嵯峨瞰城郭。\n去来客船是中泊，漫成二阕回中曲。\n豪人仲谋当汉衰，建安之际鼎祚移。\n江淮万里吴帝之，冕旒十二龙卷垂。\n辂车华葢日月旗，荒墟之中不可求。\n宫室故处春草青，长刀大剑可治生。\n我先田老相次耕，大夫劝相歌三成。\n江北洲，西阳国，芜城桑柘弥阡陌。\n妇可力蚕身力穑，四歌不用愁衣食。\n一元大武牵何之，良田附郭吴东陲，牧童田父麻单衣。\n叔闲修治木駃騠，从吾真者真吾儿。\n西阳罢田饱饭嘻，五歌六歌神自怡。\n李甥叔静荡两桨，弱翁将船欲安往。\n大回小回闲钓鱼，送客便拟酣醺如。\n酒徒之诮谓浪名，世俗交加漫不听。\n行无恶客相逢迎，醉歌七终将八成。\n杯樽杯湖上杯亭，浪翁杯饮醉少醒。\n嬉然自打舴艋行，菰蒲芰荷出青萍，仰天大笑风泠泠。\n杯湖西南为退谷，寿藤累累萦寿木。\n涓泉奔注汇樊曲，醉耳琤瑽乱鸣玉。\n城中友生绾铜墨，身备四殊攸好德。\n漥樽日醉主与客，挟以石门天地窄。\n杯湖退谷人好游，可厌之类乃所羞。\n忽焉草木成高丘，此游此泛生幽忧。\n渊明之风继者谁，士源孟子接武来。\n严霜皓雪春风熙，倒置日月寒温移。\n来游者子充良知，子能得之可勿疑。\n此道不迂不回遹，子能识之可游佚。\n勉强行之今是古，谷中之人君踵武。\n狂生作此谷里章，意追浪叟俱商羊。\n松风飕飗兰草香，与君寿考终不忘。",
        "dynasty": "宋",
        "collection_info": null
    },
    {
        "title": "东坡",
        "author": "薛季宣",
        "content": "江之广矣，一叶航斯。\n东坡远矣，企而望斯。\n彼草蒙茸，翳于雪堂。\n决决滥泉，桥亦云亡。\n人知其名，我怀允实。\n崔嵬者山，有环彼室。\n江之广矣，跋而髣髴。\n悠哉悠哉，如泉流以出。\n我思古人，寥其久矣。\n文如尔矣，我心起矣。\n雪堂之圮矣，曷为其止矣。\n人之匪矣，若其已矣。\n我之邻斯，一江之巨。\n我之来斯，忽其如寓。\n有怀北堂，颓如以仆。\n相彼道人，隻眼之云具。",
        "dynasty": "宋",
        "collection_info": null
    },
    {
        "title": "渊鱼",
        "author": "薛季宣",
        "content": "跃跃渊鱼，言泉之涸。\n有束樊笼，既幽其鹤。\n眷言怀之，翰飞戾天。\n薄言存之，泳于重泉。\n蹙蹙何嗟，靡生靡活。\n胥失其沦，上下靡所。\n察视其浅矣，宛转于泥。\n就其幽矣，安处于栖。\n匪我之云为，何适何归。\n曰有虞衡，莫我肯知，亦莫我肯悲。\n父母何其，呜呼苍天，盖亦勿思。\n尾鱼既頳，鹤樊既鸣。\n孰听其声，孰视其形。\n岂无高天，翱翔靡路。\n岂无重泉，职职靡寓。\n洋洋者鱼，惟渊之实。\n鹤飞于九霄，时岂笼中物。",
        "dynasty": "宋",
        "collection_info": null
    },
    {
        "title": "诚台瓦鼓诗",
        "author": "薛季宣",
        "content": "瓦鼓垖垖，寘之诚台。\n诚台有称，不革不铜。\n不尚其𪔳，自天之性。\n天性如之何，至质无华。\n有称如之何，埏埴无加。\n诚哉诚哉，其仪孔嘉。\n瓦鼓垖垖，诚台之上，崇基有塽。\n可据而居，可凭而望，汤其泱漭。\n瓦鼓之垖然，称台址之隤然，抱峰崿之嵬然。\n诚哉诚哉，纷会意之飔然。\n瓦鼓垖垖，诚台之下，筠乡有楚。\n扫地而居，修竹猗猗。\n垖其反古，五亩之竹兮。\n彼垖者鼓，在彼墺兮。\n在彼墺兮，称此麓兮。\n诚哉诚哉，会我独兮。\n瓦鼓垖垖，在彼青林，有象无音。\n称台观之嵚岑，称筠竹之清阴，乐称走之诚心。\n岂无胡床，可将可坐。\n岂无鼖鼗，可鸣可播，而垖鼓以无和。\n诚哉诚哉，不加其埵。",
        "dynasty": "宋",
        "collection_info": null
    },
    {
        "title": "端午寒溪早出",
        "author": "薛季宣",
        "content": "云天鸿蒙，烟萝冥密。\n寒溪綫绕，荆江壁出。\n竹径晨游，露风飃䫻。\n有怀硕人，远在清汨。\n不竞流芳，睠此诚壹。\n道存语外，泓潭纳日。\n形模比栉，滉如日室。\n万派瓜分，无往弗彻。\n吾心愦焉，莫可致诘。",
        "dynasty": "宋",
        "collection_info": null
    },
    {
        "title": "志事",
        "author": "薛季宣",
        "content": "我生之辰，六月甲戌。\n师伯清尘，羲和纳日。\n粤有氛祲，南自筚门。\n轮囷扶疏，英如白云。\n高减储胥，来循轨道。\n面阻清池，岐分缭绕。\n玦如堤立，不即我庭。\n直建千房，视左为荣。\n载明载灭，载高载卑。\n甲夜筹三，侵寻以微。\n外户如之何，秋空澄霁。\n庭内如之何，静无纤曀。\n我门我籞，岂伊异人。\n何吉何凶，祥谶谁询。\n发书占之，日音受征。\n公正司辰，廉贞变起。\n时维宽大，斗建移申。\n律中参阳，干庚岁寅。\n庚刑甲禄，三合离乡。\n王墓加临，金刚火强。\n白维王气，金方火死。\n从革之占，庶乎近止。\n我非瞽史，讵易谈天。\n祸福由人，无论未然。\n睠言常度，时曰休祥。\n尚疑白眚，为沴为殃。\n皇天降异，岂缘微物。\n霆击飞霜，其何能忽。\n我顾休明，阙然腼汗。\n可无大戾，天为谪见。\n妖星垂象，尚克陨之。\n酒血红杯，亦既泯之。\n卬绾阴诛，尚容改悔。\n变见之来，庶无大罪。\n皇天降威，谓我修省。\n夕之朝之，敢忘申儆。\n战战兢兢，念此天变。\n蔚炳如之何，无思革面。",
        "dynasty": "宋",
        "collection_info": null
    },
    {
        "title": "神人畅",
        "author": "薛季宣",
        "content": "莫莫昊天，莫伙烝民，感兮格兮君之仁。\n混茫万宇，自都于野，余一人爰主。\n于何道兮，畅浃神人。\n于何道兮，神人我与。\n荡荡兮帝德，高高兮不极。\n吾不知其名兮，命焉弗得。\n其人则天兮，天乎其仁。\n吾不知其际兮，究焉无适。\n伊神人之交畅兮，其帝之力。",
        "dynasty": "宋",
        "collection_info": null
    },
    {
        "title": "思归操",
        "author": "薛季宣",
        "content": "彼美鸠雏，归晡呜呜。\n所哺伊何，曰父母且。\n匪生何父，匪育何母。\n历山之居，居庸可久。\n念念思归，不归何俟。",
        "dynasty": "宋",
        "collection_info": null
    },
    {
        "title": "舜操",
        "author": "薛季宣",
        "content": "黄屋兮巍巍，人道兮委蛇，念父母兮庭闱。\n三牲日馈兮，夫岂不时也。\n憯不如在野兮，亲几履也。\n惟昔乐而劳今兮，吾将已也。",
        "dynasty": "宋",
        "collection_info": null
    },
    {
        "title": "南风歌",
        "author": "薛季宣",
        "content": "忾彼夏日，熇熇其暑。\n毒我下民，辟焉无所。\n忾彼夏夜，鬰蒸其雨。\n民之愠结，莫安其处。\n凯风自南，发于茂林。\n实彼百谷，纾我愠心。",
        "dynasty": "宋",
        "collection_info": null
    },
    {
        "title": "襄陵操",
        "author": "薛季宣",
        "content": "汤汤洚水兮，怀山襄陵。\n浩浩滔天兮，昏垫生灵。\n导之入于海兮，王事有程。\n启呱弗子兮，匪我忘情。",
        "dynasty": "宋",
        "collection_info": null
    },
    {
        "title": "霹雳引",
        "author": "薛季宣",
        "content": "天地肃兮阳伏藏，以时出兮万物攸行。\n声砰訇兮，蛰虫咸作。\n蛰虫不作兮，自底天亡。\n象震出兮惟君王，发号令兮惊四方。\n惽封禺之守臣兮，自为聋聩。\n死霹雳之下兮，式彼天常。\n噫，余非好杀兮，刑宪有章。",
        "dynasty": "宋",
        "collection_info": null
    },
    {
        "title": "适薄歌",
        "author": "薛季宣",
        "content": "瞻彼薄兮，俗灏灏兮。\n父母邦兮，蔑强暴兮。\n瞻彼薄兮，俗洋洋兮。\n父母邦兮，蔑暴强兮。\n茫茫禹迹，紊其经纪。\n适彼薄兮，言归父母。",
        "dynasty": "宋",
        "collection_info": null
    },
    {
        "title": "箕子操",
        "author": "薛季宣",
        "content": "天道浑浑兮不享，繄神器从神兮适彼西隣。\n泯社稷之阽危兮君无与守，将正而毙兮谁善其后。\n负罪囚奴兮九畴我保，庶汤孙之復兮载兴商道。",
        "dynasty": "宋",
        "collection_info": null
    },
    {
        "title": "文王操",
        "author": "薛季宣",
        "content": "凤兮凤兮，鸟之王兮。\n览德辉兮，为嘉祥兮。\n匪下昌兮，我王明兮。",
        "dynasty": "宋",
        "collection_info": null
    },
    {
        "title": "克商操",
        "author": "薛季宣",
        "content": "天命文考，翦灭大商。\n发将天命，戈矛有光。\n非余武兮，独夫自亡。\n非余武兮，天启先王。",
        "dynasty": "宋",
        "collection_info": null
    },
    {
        "title": "采薇歌",
        "author": "薛季宣",
        "content": "陟彼首阳，言采其薇。\n可以充肠，可以乐饥。\n采薇采薇，首阳之下。\n可以全身，可以安处。\n采薇采薇，首阳之巅。\n可以适己，可以穷年。\n在彼亦食，在此亦食。\n虽倾天尔力，父子有常职。",
        "dynasty": "宋",
        "collection_info": null
    },
    {
        "title": "麦秀歌",
        "author": "薛季宣",
        "content": "麦秀渐渐，殷商宫兮。\n肃肃清庙，俨惟墉兮。\n城郭依然，浍畎通兮。\n恻我心摧，悼人亡兮。\n寤彼盛时，阜熙雍兮。\n车盖幢幢，来朝宗兮。\n自我成汤，德颙颙兮。\n恍如梦惊，留眼中兮。\n今我不见，内犹霿兮。",
        "dynasty": "宋",
        "collection_info": null
    },
    {
        "title": "神凤操",
        "author": "薛季宣",
        "content": "大乐和谐兮，神凤来仪。\n彼周公之圣兮，余何德以堪之。",
        "dynasty": "宋",
        "collection_info": null
    },
    {
        "title": "丘陵歌",
        "author": "薛季宣",
        "content": "陟彼丘陵，冈阜逶迤。\n莫适所穷，曷知所止。\n泰山苍昂，西国之望。\n人之弗登，道旧云亡。\n顾瞻周道，坦平如砥。\n捷径斜敧，小人所履。\n亶不由乎，此式遵乎。\n彼大路棘矣，何能久矣。",
        "dynasty": "宋",
        "collection_info": null
    },
    {
        "title": "梁山歌",
        "author": "薛季宣",
        "content": "雨雪霏霏，梁山之下。\n朴𨔤其凝，皓其郊野。\n凛其寒矣，曷藏曷御。\n亲庭孔邈，孰为温者。\n台不能此处，归途无所。\n台不能此处，曷其疾去。",
        "dynasty": "宋",
        "collection_info": null
    },
    {
        "title": "归耕操",
        "author": "薛季宣",
        "content": "我欲仁，违离二亲。\n自我不见，于今十春。\n心虽不去，情不亲。\n闻师教有年，子不曰夫，孝终立身而始事亲。\n求仁斯得仁，事斯语足以穷吾年，归耕乎休。\n历山之下有良田，参来其谁芸，归耕乎休。\n以一贯道者，吾夫子之言也。\n去不我留者，年也。\n不可得而再事者，亲也。\n归耕乎休，耒耜足以待丰年也。\n禾黍足以奉吾亲也，乐道足以富吾仁也。\n归耕乎休，如是夫岂食吾贫也。",
        "dynasty": "宋",
        "collection_info": null
    },
    {
        "title": "汾亭操",
        "author": "薛季宣",
        "content": "我思周道兮，适彼镐京。\n遵逵孔直兮，踖踖其行。\n驱车潼华兮，草𦬇罥余。\n轴限河渭兮，济无津梁。\n日衔山兮天欲夜，愁云结兮不成雨。\n我心恻兮思故乡，汾亭寂兮汾之阳。\n陶唐氏之遗风愍兮其若亡，睠吾徒兮狷或狂。\n振还辕兮去京邑，泪涂泥兮道犹涩。\n汾亭上兮有六世之遗书，野有田兮汾有鱼，宵续经兮昼狎佃渔。\n闢阙里兮薙莱芜，倡弦诵兮开羣儒。\n神交周孔兮独乐有余，神交周孔兮独乐有余。",
        "dynasty": "宋",
        "collection_info": null
    },
    {
        "title": "水仙操",
        "author": "薛季宣",
        "content": "海山中兮四无居人，海之涛兮渺漠而无垠。\n浮空舆地兮，风云滥其出没。\n朝而潮夕而汐兮，浩兔乌之吐吞。\n彼鸟兮鸣飞，彼鹿兮跂跂。\n聊淹留兮岁聿其暮，鼓丝桐兮从夫君而与归。",
        "dynasty": "宋",
        "collection_info": null
    },
    {
        "title": "沈舟操",
        "author": "薛季宣",
        "content": "悠悠之川兮泛彼淘河，一江动荡兮恬风静而腾波。\n澜翻下濑声沨沨兮柂师不可以告语，沈舟折首兮天其奈何。\n愚夫妇兮中仓不濡，行褚迁于高岸兮妇沾渍之长吁。\n凡之亡兮，凡存不害。\n渺江波之瀰漫，走于行之不济也。\n嘻，命矣夫。",
        "dynasty": "宋",
        "collection_info": null
    },
    {
        "title": "伤刘復之三首  其一",
        "author": "薛季宣",
        "content": "交情不在久，还有白头新。\n雨础知同气，斤墁丧若人。\n熏焚虽有限，玉折岂无因。\n世事都如此，苍天何不仁。",
        "dynasty": "宋",
        "collection_info": null
    },
    {
        "title": "伤刘復之三首  其二",
        "author": "薛季宣",
        "content": "闻忆鲈鱼去，嗟君独见几。\n若何车轴折，未迨草庐归。\n殄瘁吾心惧，云亡世德稀。\n南风方不竞，民援欲谁依。",
        "dynasty": "宋",
        "collection_info": null
    },
    {
        "title": "伤刘復之三首  其三",
        "author": "薛季宣",
        "content": "世念吾衰久，为之恸却哀。\n知言非语到，见事直心开。\n吾道伤麟出，韶音忆凤来。\n州乡桃李地，编户想悲摧。",
        "dynasty": "宋",
        "collection_info": null
    },
    {
        "title": "刘復之哀辞",
        "author": "薛季宣",
        "content": "天胡不仁兮，瘼此下民。\n良苦乏贤兮，贤人名去而仙。\n繄世途之好径兮，正路榛塞。\n阊阖重重有栗阶而进兮，不崇朝而折翼。\n鸱鹗司政兮，蝙蝠之晨。\n猿仁何咎兮，摈自王孙。\n宁是不畏兮，天实为之。\n皇浩浩之充天兮，岂其已而。\n鸿翱翔而遵逵兮，退飞者再。\n抟扶摇之直上兮，竟翷翩而长逝。\n夫岂人为兮，呼天不闻。\n人莫不死兮，不亡者存。\n小官之不卑兮，贤声载路。\n视彭铿其犹夭兮，后昆有裕。\n楙实双而一瘁兮，哀哀者母。\n纷孺弱之呱前兮，苍天太苦。\n生者作德兮，死者有仁。\n呜呼哀哉，家国无人非余患兮，余悲夫抱志之不伸。",
        "dynasty": "宋",
        "collection_info": null
    },
    {
        "title": "外舅孙帅挽诗",
        "author": "薛季宣",
        "content": "行谊推前辈，繄公学大成。\n博通行秘府，威德殷长城。\n笔力千均重，词源三峡倾。\n怀珠飙跃浪，杖策稳登瀛。\n奇节为绳直，危言袭凤鸣。\n弦歌风四甸，领袖服诸生。\n任付即山铸，章分煮海程。\n钱流邦货重，利半国租赢。\n政抑豪民折，人知公道行。\n绣衣休直指，彤矢赐专征。\n剑戟森营垒，边陲卧鼓钲。\n正辞平楚狱，折简罢蛮兵。\n治水防云固，为鱼患不萌。\n藴含荆玉润，廉与蜀江清。\n流马追前躅，轻裘拥后旌。\n鸾声仍哕哕，蝇矢自营营。\n毋谓镠金铄，其如衡石平。\n功名书册在，冠冕掷瓢轻。\n棠棣辉方韡，琼瑰梦忽惊。\n人间傅说谢，天上岁星明。\n有美称遗爱，无穷企令声。\n泪碑兼陌祭，西蜀又南荆。",
        "dynasty": "宋",
        "collection_info": null
    },
    {
        "title": "故使制置阁学萧公挽章  其一",
        "author": "薛季宣",
        "content": "万夫卬止配高山，德望巍峨履道安。\n容貌誾誾服乡党，风棱凛凛冠朝端。\n凤鸣往格君心正，鹯击曾闻奸胆寒。\n不相宅家长已矣，空教有识涕澜汍。",
        "dynasty": "宋",
        "collection_info": null
    },
    {
        "title": "故使制置阁学萧公挽章  其二",
        "author": "薛季宣",
        "content": "陕服它时帅五侯，尽心分主顾西忧。\n为民发廪成归节，揖盗开关记释谋。\n泽施生人追灌口，法垂当世说遨头。\n华阳旧志今谁续，巷祭余哀可见收。",
        "dynasty": "宋",
        "collection_info": null
    },
    {
        "title": "故使制置阁学萧公挽章  其三",
        "author": "薛季宣",
        "content": "履赐西州事可寻，税轺无在不棠阴。\n忆参盛府开巴峡，忍送灵輀入凤林。\n语上故藏应笔鑑，家传清尚只龟琴。\n自伤下走青衫少，恸哭无人知此心。",
        "dynasty": "宋",
        "collection_info": null
    },
    {
        "title": "故使制置阁学萧公挽章  其四",
        "author": "薛季宣",
        "content": "脱巾自责为儿非，叱驭辞舟识洞微。\n不辨盗金缘重义，危言撩虎自知几。\n惠霑神物能通梦，节感乡闾忆葬衣。\n今见我公公又往，后生学古欲俦依。",
        "dynasty": "宋",
        "collection_info": null
    },
    {
        "title": "高邦贡挽诗",
        "author": "薛季宣",
        "content": "世道久衰息，惟君尚典刑。\n好诗清腊雪，醇德醉春醽。\n考筴穷三易，传家守一经。\n高风不可见，谁与勒贞铭。",
        "dynasty": "宋",
        "collection_info": null
    },
    {
        "title": "张端明挽诗  其一",
        "author": "薛季宣",
        "content": "凋落伤前辈，风流属老成。\n和羹方尔用，接淅已吾行。\n卜筮占先志，仪刑式后生。\n赠同开府相，哀诔易佳名。",
        "dynasty": "宋",
        "collection_info": null
    },
    {
        "title": "张端明挽诗  其二",
        "author": "薛季宣",
        "content": "帝功成赞育，天道与为徒。\n祖帐霸陵岸，扁舟笠泽湖。\n送鞋非李泌，哭市有郇谟。\n已矣龙輀税，依然曳尾涂。",
        "dynasty": "宋",
        "collection_info": null
    },
    {
        "title": "张思豫挽诗",
        "author": "薛季宣",
        "content": "蝗食虚来凤，牛刀第割鸡。\n解纷谁侠行，怀惠或婴啼。\n寤叹伤凋落，虞歌思惨悽。\n邺侯家传在，兰佩可童觿。",
        "dynasty": "宋",
        "collection_info": null
    },
    {
        "title": "许深父母挽诗",
        "author": "薛季宣",
        "content": "载德称贤母，宜家启令郎。\n背萱伤蚤谢，蟾桂籍流芳。\n负米思何报，啼狶教叵忘。\n一篇胜得第，应喜赛钱塘。",
        "dynasty": "宋",
        "collection_info": null
    },
    {
        "title": "陈蕃仲侍郎挽诗",
        "author": "薛季宣",
        "content": "乡党名卿有几人，如公学术两离伦。\n贡金政告忠嘉旧，春草诗传语句新。\n北虏使华中昨好，西岑野色近来亲。\n忍观封鬣珉冈地，藴我东朝法从臣。",
        "dynasty": "宋",
        "collection_info": null
    },
    {
        "title": "孙元式挽诗  其一",
        "author": "薛季宣",
        "content": "世尽宗韩柳，君期振古今。\n文场声籍籍，武库入森森。\n未契千年运，终孤百战心。\n一官端溷子，遐及赞鸣琴。",
        "dynasty": "宋",
        "collection_info": null
    },
    {
        "title": "孙元式挽诗  其二",
        "author": "薛季宣",
        "content": "凛凛东门会，岩岩烈士风。\n语高文笔外，欢溢酒杯中。\n契阔从睽隔，绸缪见始终。\n之人而不寿，吾欲问苍穹。",
        "dynasty": "宋",
        "collection_info": null
    },
    {
        "title": "周詹事操挽诗",
        "author": "薛季宣",
        "content": "前辈伤凋落，如君尚典刑。\n政声喧剧郡，直节挺明庭。\n江海理归棹，干坤託旅亭。\n相知不相见，如洗泪吾零。",
        "dynasty": "宋",
        "collection_info": null
    },
    {
        "title": "周待制淙挽诗",
        "author": "薛季宣",
        "content": "昭代开昌运，名臣取世资。\n权谋乘保障，弹压治京师。\n方接清风会，俄惊汗漫期。\n此情谁与论，虞殡属篇诗。",
        "dynasty": "宋",
        "collection_info": null
    },
    {
        "title": "走作復之哀辞将寄诸宾之旋闻宾之下世道中哀痛之剧",
        "author": "薛季宣",
        "content": "虚传流水遶壶公，兴化衣冠转盼空。\n拟比三君扶汉室，肯同二陆起吴中。\n泗川始讶沈神鼎，剑浦俄惊合化龙。\n龆龀满前垂白母，此情何处问苍穹。",
        "dynasty": "宋",
        "collection_info": null
    },
    {
        "title": "九奋 启愤",
        "author": "薛季宣",
        "content": "启愤兮申冤，诉衷情兮敶矢言。\n叫苍天之无辜兮，指心以为正。\n将求信于旬始兮，或咎繇之我听。\n神羊不世有以触邪兮，其谁宜为政。\n亲莫亲于手足兮，而为之诟病。\n重莫重于君臣兮，而谗言以兴。\n余服兰而佩芷兮，扈江蓠与蕙茝。\n纫留夷而纬楬车兮，以为束带。\n青云冠兮远游履，心旷漭兮横四海。\n日月昭其清明兮，孰兴云雾。\n余既有此高洁兮，羌谓余为卑污。\n凤皇翔于九霄兮，燕雀与程其度。\n苍蝇矢之乱白墨兮，人夫何为乎不悟。\n于穆灵修之高厚兮，天与地其作配。\n三辰焕其服章兮，揭招摇而为盖。\n拂白螭之纯素兮，列苍龙于左辅。\n朱鸟荧煌而先后兮，神龟昌扬而御侮。\n东南海而西界羌兮，商于崇其北户。\n愉昭明而震起兮，谌发挥于天下。\n余日望其遵此途兮，放意咸池。\n乘王虬兮俱奋飞，开阊门兮造东父，逍遥游兮太微。\n何鸱鸮兮名凤皇，驾金车兮翱翔。\n之桑间兮溱洧之侧，乐盘游兮三旬不息。\n余心隠忧兮，惟灵修之故也。\n靓修饰而娟娟兮，而以为恶也。\n余静好而弗余亲兮，蹲踏蛾眉之妒也。\n足顿地而不我知冤兮，仰天而不吾讣也。\n省吾私而内不止疚兮，此固天之数也。\n悲幽幽兮楚宫深，望漠漠兮楚云阴。\n指天极兮清高，聊适我兮遐心。\n吸正阳与沆瀣兮，于夕阴与清旦。\n骑朝霞而御白蜺兮，以游以衍。\n和六气而与居兮，不知我之为物。\n升天入地兮，倏来往忽。\n灵修可告语而献之兮，将我从而我咈。\n重曰：皇苍愉和，物无它兮。\n阴霭飞腾，俨惟瑕兮。\n云收风静，恬静嘉兮。\n悠悠我心，可如何兮。",
        "dynasty": "宋",
        "collection_info": null
    },
    {
        "title": "九奋 怨春风",
        "author": "薛季宣",
        "content": "怨春风之不仁兮，既发我羣芳与众葩。\n羌无远而不届兮，烂锦绮之纷华。\n柳青青兮花漫漫，黄鹂掷兮声度转。\n香袭衣兮馡馡满路，又吹残兮何故。\n匪黔嬴之媢嫉兮，是残丑类。\n摧伤物之通美兮，且以成其独异。\n彼丹葩兮适荣树端，今飘零兮匝地漫漫。\n昔芬馨兮袭人旖旎，今质存兮已魄然而少气。\n野之草兮，昔芽萌其嫩绿。\n今生砌兮，亦盘盘而错错。\n余启卜于灵氛兮，问其何故。\n灵氛视余以其繇兮，曰皇之常度。\n在天地万物其尽然兮，夫子何疑。\n畅其理而诚告兮，子其知之。\n曰人生百年犹树花兮，三春发荣粲其葩兮。\n光彩馨香能几何兮，壹昔飘风竟辞柯兮。\n彼随飙兮展转，或归根兮或远。\n或一坠于庭闱兮，或遂沈于坑圊。\n风何知而花何有兮，子之心焉眷眷。\n嗟世态之汩于是非兮，孰通其说。\n西施见斥兮嫫母为说，毁弃尺璧兮鼠璞见珍，明月沈埋兮鱼目为蠙。\n美自美而恶自恶兮，贋与真其谁分。\n春与秋其代谢兮，子何与而伤春。\n余不得此之高意兮，怀达人之至言。\n斯从事于来今兮岂然。",
        "dynasty": "宋",
        "collection_info": null
    },
    {
        "title": "九奋 去郢",
        "author": "薛季宣",
        "content": "桂枻兮兰舟，去景兮悠悠。\n维赤岸兮裴回，睠丹阳兮夷犹。\n中肠鬰结兮神情惝怳，思夫君兮聊淹留。\n浮涔江兮放于沱汉，泛沦漪兮极其汗漫。\n怅始异而终同兮匪它，回波澜兮顾復之岂远。\n婉清扬兮采莲女，要美人兮北渚。\n㨫芳蘅与若英兮备杂菜之芬馨，将日昃之与期兮指潜波而为盟。\n羲和晻曀其西入兮暮云合而美人不见，怨芳心兮泣蘪芜余以衍。\n秋风起兮飙飗萧索，幽兰秀兮芙蓉乱落。\n感北江之东注兮泝洄之宛宛，羌顺天而不极兮荡波之有沔。\n鸣鸠雨而逐妇兮言归以霁，动人情兮弔孤影而零涕。\n去灵修而自放兮余心不忍，回素首而不见其形兮于斯焉其逾逝。\n乱曰：冶余容兮安闲自喜，荪窈窕而不我嘉兮何以。\n苟承恩之不在貌兮苍天谓何，分此生兮已矣。",
        "dynasty": "宋",
        "collection_info": null
    },
    {
        "title": "九奋 东首",
        "author": "薛季宣",
        "content": "愁城结余之方寸兮，罗累千之雉堞。\n缭其外惟怨水兮，如褰裳之不可涉。\n揖输般俾攻以械兮，诉余曰罔克。\n砺利刃而斩其关兮，碍重门而莫得。\n登东丘而延伫兮，见沧溟之滉瀁。\n深湛漫兮，受百川之漭漭。\n朝与夕有汐潮兮，冉冉来而西涨。\n江河之波倒流而西倾兮，泝崇丘而以上。\n欻忽洄流兮已往，来孰使之然兮去谁与让。\n曰夏后之勤劳兮，导川流之归王。\n执玉帛而朝万邦兮，凌会稽而会计。\n穆百神之受其职兮，罔或不至。\n琐防风氏之恃修躯兮，朝宗敢后。\n缺我析兮破齐斧，骨专车兮以徇于天下。\n于越守东藩而奉其祀兮，盛侵淫于中世。\n句践王兮始大，北争衡兮吴会。\n栖会稽而几不免其身兮，惟种蠡之与谋。\n朝尝胆以苦身兮，将反之于寇雠。\n吴夫差之不仁兮，忍阖庐之余恨。\n甘虫蠹心兮，尚不腼乎其面。\n说妖女而筑姑苏兮，咈胥臣之闷闷。\n乘鸱夷而蹈斤沟兮，不及夫椒之亲见。\n麋鹿游于吴宫兮，火灾兴于探燕。\n羌伯越于中原兮，通舟梁于梁宋。\n痛曾孙之殒其绪兮，西面朝于云梦。\n鄂渚豫章有虎狼之遗迹兮，曾不知其所重。\n虚钟离而徕封豕兮，宁待我师之所控。\n心招摇兮故丘，将蹈海兮袭沧流。\n望鲸鲵兮山峙，蹇产吾心兮索然无气。",
        "dynasty": "宋",
        "collection_info": null
    },
    {
        "title": "九奋 遡江",
        "author": "薛季宣",
        "content": "越夏首兮西泝，张青蒲兮疾去。\n鹢吻低徊兮翱翔风便，回首东冥兮日远。\n睇兰洲兮芳杜若，羌吾好兮不得泊。\n闻持鼓兮𩐨𩐨，余心结兮尚何乐。\n西风驶兮江皋，舟迎风兮遡流。\n进将寸兮退尺，凝远眺兮江水幽幽。\n江风号兮漫天素涛，走魦逼人兮将吞舟。\n余奈何兮倏忽，下有蛟龙兮出没。\n江豚得意兮若神，肆跳梁兮衝突。\n泊兮恍，乌云泼墨兮吾上。\n天地变兮不可测，渠泉飞兮无峭壁。\n儃徊余桂棹兮，苹丛至止。\n曳方竹而相羊兮，㨫芝中沚。\n苏椒红兮和羹，搴辛夷兮用饵。\n杂荐兮荪兰，载敶兮薜芷。\n风细细兮波停，纵余舸兮于征。\n长歌自放，顾一返兮屏营。\n倡曰：扁舟大江，遡狂风兮。\n下地登天，转飘蓬兮。\n人之死生，将彼舸之攸同兮。\n停桡待济，考攸终兮。\n赓曰：逆天理兮，虽大而覆。\n顺其然兮，百福攸助。\n叛水性而余求兮，噫其何故。",
        "dynasty": "宋",
        "collection_info": null
    },
    {
        "title": "九奋 赋巴丘",
        "author": "薛季宣",
        "content": "巴丘兮峥嵘，嵚岑兮洞庭。\n秋霖兮阁泪，春草兮愁生。\n巴之蛇兮修之，云英甲兮火晶。\n戟微手足兮惟行，云雾飞腾兮匪翼。\n知绌信兮天性，展转委蛇兮至行。\n朝之游兮衡岳，莫饭流兮湘曲。\n鹿焱起兮中洲，人之逐兮悠悠。\n纷缭乱兮海波弗静，逐之颠者相望兮莫得持其腰领。\n鹿冠元兮森槎千角，蛇衔取兮不畏触。\n岁三迁而解甲兮骼髅具吐，羌有获兮故无取。\n象巨牙之双植兮，肥腯顽健。\n肉鸡兔虎龙而牛干兮，得鼠狶为首面。\n性羊狠而马行兮，狗猴心而蛇变。\n既备此十二神象兮，害于田其不远。\n蜿蜒蛇之怒兮，吸无劳乎宛转。\n虽有此修鼻骈齿兮，宁復餐而以卷。\n不劳咀此齿牙兮，害以蛇除。\n珠显灼而光明兮，不在短狐之毁誉。\n游兰若兮芳洲，卧香蒲兮翔素流。\n芷冈兮戏豫，丹穴兮优游。\n何蜂虫之阴戾琐微兮藏形于闇，骑蛇头而啜之兮堕厥颐而脱颔。\n阜堆骨兮名陵，风悲雨泣兮千龄万龄。\n象种繁兮蛇既毙，欲吞之兮谁能舍。\n鹿奔兮其復获，登蛇丘兮涕零零。",
        "dynasty": "宋",
        "collection_info": null
    },
    {
        "title": "九奋 记梦",
        "author": "薛季宣",
        "content": "解荃维兮放兰舸，蹇南越兮洞庭波。\n喷浪花兮飞白雪，身何居兮入明月。\n聊凝神兮隠处，梦龙宫兮波之下。\n珍珠庭兮紫贝阙，璆琳宫兮犀甲户。\n朝龙君兮殿堂，芰荷巾兮苹藻裳。\n圭琉璃兮荇带，佩美玉兮琅珰。\n龙君游兮何之，水晶宫兮丹水湄。\n骖苍虬兮飞廉御，丰隆车兮为后属。\n碜磹驱驼其左右兮使风伯为清路，都离宫兮忘反。\n命羣臣兮燕衎，葅蘩藴兮形盐。\n列鲸胎兮鼋卵，张钧天兮广漠野。\n鼓蛇鼖兮雷鼍鼓，铿浮磬兮□龙钟。\n歌湘灵兮奇相，舞三行兮清酤。\n戛止兮柷敔，观其臣之就位兮厥令尹曰瞋。\n鲑总羣虾而将之兮，胄乃元惟鲍鱼。\n缘蛙声之聒聒兮，位高于五谏。\n鳣鱼大而无庸兮，处之冗散。\n鬰鬰余心之惛默兮，周章而蹇产。\n欲敶词而梦觉兮，嗟言之而已晚。\n怱怱余见斯情物兮，徒临流而惋叹。",
        "dynasty": "宋",
        "collection_info": null
    },
    {
        "title": "九奋 行吟",
        "author": "薛季宣",
        "content": "行吟兮大泽，邈无人兮临水石。\n被髮兮徙倚彷徨，遇隠沦兮嘉客。\n舣渔舟而前致恭兮，问余以名何。\n徒摇尔精兮，燋然尔形。\n曰原楚卿之贵戚兮，三闾次也。\n同王姓而氏惟屈兮，灵均先人之字也。\n世滔淫而混浊兮，我惟洁清。\n彼醉者之纷拏兮，同怒余之独醒。\n渔父愀然而教之兮，曰圣人之致一。\n不必动而营皇兮，卓时中之变物。\n贵莫贵于和光兮，太洁在情之甚嫉。\n混浊世兮胡不扬波而泥淈，众皆醉兮尚可餔糟而醨歠。\n不同人而求自异兮，宜一朝之见绌。\n指清流之灏灏兮，余将以逝。\n方浴茝而沐芳兮，振衣冠而卒岁。\n不自尘其皓皓兮，受汶汶而蒙世。\n父行歌而鼓枻兮，舟飘飘然无凝滞。\n歌沧浪之水兮时乎清浊，斯濯缨兮斯濯足。\n望斯人兮摇摇，欲从之兮无由。\n烟云邈兮不可见，嗟斯人兮已远。",
        "dynasty": "宋",
        "collection_info": null
    },
    {
        "title": "九奋 沈湘",
        "author": "薛季宣",
        "content": "观吾生兮何为乎今之世，永悲伤兮耿耿夜长而鲜寐。\n临清湘兮思逝无舟，伥欲行兮不济。\n拟飞腾兮假羽翰于黄鹄，鹄已亡兮曾是余之能服。\n将解衣而下游兮潜川不贯，惧射工之余中兮备蛟龙之刍豢。\n登衡山之嵯峨兮柏松委靡，怨飘风之怒狂兮害于物理。\n猨狖啸侣兮上获我冠，荆榛塞路兮下穿我履。\n望苍梧兮将重华之云愬，巉九疑之不可辩兮又藐然其烟雾。\n杀竹枝而求泪班兮思二妃之榘度，哀灵修之返无期兮荪舍兹将安寓。\n首阳河渎远而不可适兮，视申子夷齐其有故。\n将从此汨罗之水兮，傥务成之或遇。\n悲女嬃之婵媛兮，临流而止余。\n涕滂沱兮，心悲江渚。\n念我独兮，斯不可以久处。\n心如石而莫转兮，吾其此介。\n与子别兮余将于迈，褰余衣兮不我止，蹈清泠兮余乃已。\n抱巨石兮怀沙，谌同流兮灏波。\n其穷幽兮眇眇，皇合德兮太皓。",
        "dynasty": "宋",
        "collection_info": null
    },
    {
        "title": "九禽言  其一",
        "author": "薛季宣",
        "content": "不如归去，巴江春暮。\n肠断口无声，早夜啼红雨。\n寻思帝蜀时，骊龙鱼服不知非。\n相妇未饶姬妾貌，流红长恨不如归。",
        "dynasty": "宋",
        "collection_info": null
    },
    {
        "title": "九禽言  其二",
        "author": "薛季宣",
        "content": "婆餠焦，胡不归，炽炭炎炎不识儿。\n儿饥不敢取，儿苦长自啼。\n父母生儿忍不字，弃儿父母生何为。",
        "dynasty": "宋",
        "collection_info": null
    },
    {
        "title": "九禽言  其三",
        "author": "薛季宣",
        "content": "脱脚布袴，从教暴露。\n已自不能羞，有甚供租赋。\n官家官家听我语，我本农家困征取。\n祇今为鸟心不忘，愿王一念农家苦。",
        "dynasty": "宋",
        "collection_info": null
    },
    {
        "title": "九禽言  其四",
        "author": "薛季宣",
        "content": "蚕姑力作，缲丝一百箔。\n五月罢蚕缫，炎天勤织络。\n今年州府急催科，轻绡织成不得着。\n蔽体无裈独蚕妇，百箔丝蚕枉辛苦。\n贵人不念有寒人，一曲千缣赐倡女。",
        "dynasty": "宋",
        "collection_info": null
    },
    {
        "title": "九禽言  其五",
        "author": "薛季宣",
        "content": "新妇抱儿归，天清曜日晖。\n阴云凝雾雨，新妇抱儿去。\n窭窭勃姑鸟，此情那可晓。\n有儿有妇不作窠，教去教归几时了。\n谢豹谢豹独何心，挈我裳衣无处寻。\n白露漙兮风劲，红叶下兮秋深。\n我寒终不辞，皇天故不私。\n请看穴土重泉下，对人腼面何为者。",
        "dynasty": "宋",
        "collection_info": null
    },
    {
        "title": "九禽言  其六",
        "author": "薛季宣",
        "content": "泥滑滑，山冈路。\n一步一踌躇，行前復回顾。\n如膏兮小雨，胶胶兮薄土。\n失足无多来往人，扑落洪崖不堪数。\n战兢驱馿行不前，苦是昏黄无逆旅。",
        "dynasty": "宋",
        "collection_info": null
    },
    {
        "title": "九禽言  其七",
        "author": "薛季宣",
        "content": "行不得也哥哥，途远山高奈何。\n畏日流金兮长夏，荫人有樾兮无柯。\n足茧兮撑狞，口渴兮烟生。\n思量有底亏人处，不处高堂长路行。",
        "dynasty": "宋",
        "collection_info": null
    },
    {
        "title": "九禽言  其八",
        "author": "薛季宣",
        "content": "提葫芦，沽美酒。\n舞春风，卧花柳。\n且作醉乡游，此身非我有。\n与君看取壠头坟，人在谁知不长久。",
        "dynasty": "宋",
        "collection_info": null
    },
    {
        "title": "挽薛艮斋",
        "author": "薛季宣",
        "content": "眼看嘉木斧斤摧，竹路凄凉孰不哀。\n高论每闻前席听，谠言曾欲挽裾回。\n膏销果见龚生夭，刍奠空悲徐孺来。\n儒效俗传今若此，苍苍福善竟悠哉。",
        "dynasty": "宋",
        "collection_info": null
    },
    {
        "title": "句",
        "author": "楼锡",
        "content": "但爱窗间冬日暖，不知门外北风凉。",
        "dynasty": "宋",
        "collection_info": null
    },
    {
        "title": "和朱晦庵",
        "author": "刘清之",
        "content": "谁云两州牧，择笏望辕门。\n渠亦髭鬚好，公今德义尊。",
        "dynasty": "宋",
        "collection_info": null
    },
    {
        "title": "洞霄宫",
        "author": "刘清之",
        "content": "青山锁断红尘路，石柱干霄藏洞府。\n老蛟据窟不可窥，千古流泉替渠舞。\n真墟容我辄跻攀，心旷方知白日閒。\n飞仙一去忽已远，坐对松梢云往还。",
        "dynasty": "宋",
        "collection_info": null
    },
    {
        "title": "游洪阳洞  其一",
        "author": "刘清之",
        "content": "朝来拔脚尘埃底，共访人间小有天。\n唤醒几年朱墨梦，胸中丘壑故依然。",
        "dynasty": "宋",
        "collection_info": null
    },
    {
        "title": "游洪阳洞  其二",
        "author": "刘清之",
        "content": "稚川仙去忆浮丘，携客岩前问旧游。\n怀古临风一杯酒，荻花枫叶不胜秋。",
        "dynasty": "宋",
        "collection_info": null
    },
    {
        "title": "洞庭湖",
        "author": "刘清之",
        "content": "天孙岁晚会湘灵，倒泻银河合洞庭。\n上下天光唯一白，中间山色不多青。\n荆潭万里收尘滓，宇宙连宵失晦明。\n莫道人间少仙境，诗魂酒魄一时醒。",
        "dynasty": "宋",
        "collection_info": null
    },
    {
        "title": "句",
        "author": "刘清之",
        "content": "愁非为宋玉，亦不因莫愁。",
        "dynasty": "宋",
        "collection_info": null
    },
    {
        "title": "古梅",
        "author": "俞亨宗",
        "content": "疏疏瘦蕊含清馥，矫矫虬枝缀碧苔。\n疑是髯龙离雪殿，苍鳞遥驾玉妃来。",
        "dynasty": "宋",
        "collection_info": null
    },
    {
        "title": "送王龟龄",
        "author": "何佾",
        "content": "断桥截镫亦堪怜，始信林间别有天。\n微见兵机第一义，朱轓暂席广文毡。",
        "dynasty": "宋",
        "collection_info": null
    },
    {
        "title": "句",
        "author": "何佾",
        "content": "滕王阁上烟波远，孺子亭中花竹深。",
        "dynasty": "宋",
        "collection_info": null
    },
    {
        "title": "句",
        "author": "魏几",
        "content": "",
        "dynasty": "宋",
        "collection_info": null
    },
    {
        "title": "挽东莱先生  其一",
        "author": "唐季度",
        "content": "多士将安放，先生今则亡。\n正宗传道德，余事见文章。\n遽作两楹梦，空遗百世芳。\n哲人胡不寿，天理竟难量。",
        "dynasty": "宋",
        "collection_info": null
    },
    {
        "title": "挽东莱先生  其二",
        "author": "唐季度",
        "content": "交友昔尝与，真诚久愈孚。\n公虽推齿序，我实仰师模。\n提耳言犹在，终身誓不渝。\n神驰埋玉处，恸哭向长途。",
        "dynasty": "宋",
        "collection_info": null
    },
    {
        "title": "倩真观",
        "author": "唐季度",
        "content": "不记开山日，炼丹惟葛仙。\n清泉沿石滴，孤嶂与天连。\n只就岩为屋，何须木作椽。",
        "dynasty": "宋",
        "collection_info": null
    },
    {
        "title": "和林艾轩城山国清塘韵",
        "author": "陈士楚",
        "content": "山光一洗红尘眼，长松夹道摇青伞。\n回头下瞰百川溶，亭皋小立凌刚风。\n杰阁玲珑朱绿户，何年蓬莱移左股。\n山僧见客不敛眉，梵呗琅琅应鱼鼓。\n欲携三尺弹龟山，淳风一去不復还。\n仞墙草长章逢少，几百年来风月闲。\n嗟哉贤圣远復远，天高地下日易晚。",
        "dynasty": "宋",
        "collection_info": null
    },
    {
        "title": "题闻政堂",
        "author": "李松龄",
        "content": "先生敛经纶，筹帷赞西方。\n一朝去幕府，委佩朝明光。\n召见天叹晚，占对何琅琅。\n小试分顾忧，持麾来边疆。\n善政期必闻，明训思对扬。\n朝夕惧有阙，萧然坐斯堂。\n讼缿亦已空，燕寝凝清香。\n他年报政归，从渠爱甘棠。",
        "dynasty": "宋",
        "collection_info": null
    },
    {
        "title": "送僧还日本",
        "author": "窦从周",
        "content": "榜人理行舻，日出江水平。\n扶桑渺何许，万里浮沧溟。\n上人国之彦，夙悟最上乘。\n慕此中华风，一锡事游行。\n名山与奥谷，足迹已徧经。\n曰予处阛阓，幸矣识韩荆。\n论诗坐终日，问法天花零。\n相得臭味同，蔼蔼芝兰馨。\n岂比钱刀徒，市利纷以营。\n去去须臾间，何以展我情。\n江草色萋萋，江花亦冥冥。\n浮云聚復散，不能常合并。",
        "dynasty": "宋",
        "collection_info": null
    },
    {
        "title": "次韵陈可復见赠",
        "author": "周孚",
        "content": "二年穷谷斸黄精，两见骚人赋落英。\n万事吾今负初愿，百年君亦厌虚名。\n花开花落春还夏，窗暗窗明雨又晴。\n莫读离骚但饮酒，从来前辈戒秋声。",
        "dynasty": "宋",
        "collection_info": null
    },
    {
        "title": "赠萧光祖",
        "author": "周孚",
        "content": "之子固绝俗，少年甘寂寥。\n田园一蚊睫，书卷百牛腰。\n雪径晴犹冻，烟江晚不潮。\n箇中勤着语，老耳欲闻韶。",
        "dynasty": "宋",
        "collection_info": null
    },
    {
        "title": "哭杨虞臣丈",
        "author": "周孚",
        "content": "先君捐馆时，亲旧止四五。\n丁宁奉遗训，我没谁抚汝。\n孤生卧苫块，泣血诵此语。\n杨公十年旧，不见五年许。\n两萍忽相遇，握手涕如雨。\n高怀几骨肉，老语倾肺腑。\n生死见交情，公固不愧古。\n呜呼英锐气，又掩泉下土。\n我行田野间，陈迹时一覩。\n尚余旧题壁，犹有所畦圃。\n二儿吾未识，必有称家主。\n寥寥先友记，文缺久不补。\n渠如能缀缉，吾敢惮覼缕。\n但得行实完，虽迟不犹愈。",
        "dynasty": "宋",
        "collection_info": null
    },
    {
        "title": "赠萧希仁  其一",
        "author": "周孚",
        "content": "钟山昔游眺，苍翠莫崚嶒。\n不覩骑鲸像，空瞻下马陵。\n斯文今堕地，夫子独传灯。\n剩欲抠衣问，嗟予病未能。",
        "dynasty": "宋",
        "collection_info": null
    },
    {
        "title": "赠萧希仁  其二",
        "author": "周孚",
        "content": "赵子老岩壑，壮心轻世儒。\n曾无一湔祓，但看百喑呜。\n已作山头雀，谁怜屋上乌。\n知公主清议，试与一嘘枯。",
        "dynasty": "宋",
        "collection_info": null
    },
    {
        "title": "寄日新",
        "author": "周孚",
        "content": "楚水茫茫觌面难，燕鸿冉冉寄书还。\n自知荒泽谁为雨，却怪孤云未出山。",
        "dynasty": "宋",
        "collection_info": null
    },
    {
        "title": "病起次韵子和",
        "author": "周孚",
        "content": "不尽扬雄一鸱酒，却吟平子四愁诗。\n酒能作病终何益，诗解穷人亦漫为。\n便死正应如土偶，纵贫那可恨毛锥。\n如今只有荆卿在，能记田光少壮时。",
        "dynasty": "宋",
        "collection_info": null
    },
    {
        "title": "别闾丘诸公之临安",
        "author": "周孚",
        "content": "久耽笔砚弃犁锄，石友申申或駡予。\n涉世何殊枕中梦，误人今信案头书。\n不堪秋菊雕荒径，欲趁春帆返敝庐。\n回首交游幸无辱，蒯缑虽短不弹鱼。",
        "dynasty": "宋",
        "collection_info": null
    },
    {
        "title": "别仲时  其一",
        "author": "周孚",
        "content": "江山共清焕，鱼鸟亦萧散。\n归与三亩园，趁此秋未晚。",
        "dynasty": "宋",
        "collection_info": null
    },
    {
        "title": "别仲时  其二",
        "author": "周孚",
        "content": "当年丘壑心，皎皎秋夜月。\n那知蹭蹬间，秋风雕壮髮。",
        "dynasty": "宋",
        "collection_info": null
    },
    {
        "title": "别仲时  其三",
        "author": "周孚",
        "content": "童乌已黄土，其奈太玄何。\n尚喜熊儿在，能为田父歌。",
        "dynasty": "宋",
        "collection_info": null
    },
    {
        "title": "别仲时  其四",
        "author": "周孚",
        "content": "窗隙风微度，檐头月半欹。\n当君感秋日，是我到家时。",
        "dynasty": "宋",
        "collection_info": null
    },
    {
        "title": "别仲时  其五",
        "author": "周孚",
        "content": "穷愁好着书，到此已绝笔。\n十年意外谤，庶可弭万一。",
        "dynasty": "宋",
        "collection_info": null
    },
    {
        "title": "哭畋",
        "author": "周孚",
        "content": "久识死为灭，正缘情未忘。\n宿因吾已断，恶债尔先偿。\n临老翻如衍，平生错笑商。\n莫风吹雨至，老泪併淋浪。",
        "dynasty": "宋",
        "collection_info": null
    },
    {
        "title": "偶成六言",
        "author": "周孚",
        "content": "筠簟欹眠露夜，蒲团趺坐花时。\n莫叹老骥千里，且喜鹪鹩一枝。",
        "dynasty": "宋",
        "collection_info": null
    },
    {
        "title": "赠宋公佐  其一",
        "author": "周孚",
        "content": "前人久零落，我亦老东南。\n阅士几千百，如君止二三。\n归耕持长策，祛病忆玄谈。\n何日相随去，诛茅共制庵。",
        "dynasty": "宋",
        "collection_info": null
    },
    {
        "title": "赠宋公佐  其二",
        "author": "周孚",
        "content": "鬓髮伤今白，艰难忆昨经。\n君犹厕跛鼈，我合弃流萤。\n老树秋凄瑟，寒风昼窈冥。\n山房半酣坐，差胜楚人醒。",
        "dynasty": "宋",
        "collection_info": null
    },
    {
        "title": "送宋元辅",
        "author": "周孚",
        "content": "骎骎鬚鬓苍，冉冉岁月换。\n良田未易求，蠹简不喜看。\n君兮何为者，冠佩立宪宪。\n苦来湔祓我，丹绘施朽炭。\n深惭鸿鹄姿，肯作荆鸡伴。\n我穷岂中郎，君才实元叹。\n相从琢磨地，枯几媲尘案。\n尺书中夜至，索去不少缓。\n扁舟下东南，春水绿平岸。\n遥知醉吟处，词翰两璀璨。\n悲懽难一揆，欲别先自断。\n寄我子夜歌，酬君秋雨叹。",
        "dynasty": "宋",
        "collection_info": null
    },
    {
        "title": "公佐座上分韵得楼字",
        "author": "周孚",
        "content": "谁谓子青眼，不嫌余白头。\n共穿康乐屐，来醉仲宣楼。\n风定江犹怒，云高雨欲休。\n西山多爽气，吾忍赋悲秋。",
        "dynasty": "宋",
        "collection_info": null
    },
    {
        "title": "岁莫不乐",
        "author": "周孚",
        "content": "铜瓶乌几伴栖迟，无復风流似旧时。\n病忆老亲空囓指，贫逢儿辈亦低眉。\n世涂何异两蜗角，士价今轻五羖皮。\n满眼云山不归去，问谁缚汝竟无辞。",
        "dynasty": "宋",
        "collection_info": null
    },
    {
        "title": "次前韵呈公佐仲贤",
        "author": "周孚",
        "content": "世态休论黠与痴，宾鸿社燕各随时。\n稍令有地堪容膝，可復从人再炙眉。\n不愤寒梅呈素面，自怜老桧剥苍皮。\n年来怀抱已如此，归对交游有愧辞。",
        "dynasty": "宋",
        "collection_info": null
    },
    {
        "title": "次韵洪致远春日绝句二首  其一",
        "author": "周孚",
        "content": "石友今年断不来，纷纷没马但黄埃。\n自怜老臂今三折，安得愁肠不九迴。",
        "dynasty": "宋",
        "collection_info": null
    },
    {
        "title": "次韵洪致远春日绝句二首  其二",
        "author": "周孚",
        "content": "卧病尘尊久不开，知君新棹酒船回。\n似嫌白髮非春事，不向东风遣信来。",
        "dynasty": "宋",
        "collection_info": null
    },
    {
        "title": "送张子和之金陵",
        "author": "周孚",
        "content": "转蓬相遇紫髯城，老眼昏昏喜再明。\n与世多违真俗债，于身无益是虚名。\n试将休歇偿前境，莫把文章眩后生。\n若相钟山有闲地，早令秋雁与传声。",
        "dynasty": "宋",
        "collection_info": null
    },
    {
        "title": "送仲时赴铨试",
        "author": "周孚",
        "content": "桑梓与君旧，来南更同州。\n虽云漂泊地，坠好敢不修。\n萧条霸陵饮，寂寞斜川游。\n相从能几何，岁月仅一周。\n未竟室中语，已促江上舟。\n舟行不宜冬，烈风无时休。\n非不欲挽君，恐鬰活国谋。\n惰农不自安，乃亦岁有秋。\n力田苟逢年，一亩千钟收。\n富贵今其时，君行勿夷犹。",
        "dynasty": "宋",
        "collection_info": null
    },
    {
        "title": "公佐索诗次别仲时小诗韵遗之五首  其一",
        "author": "周孚",
        "content": "兰焚以其香，樗寿以其散。\n万物无不然，愧我知之晚。",
        "dynasty": "宋",
        "collection_info": null
    },
    {
        "title": "公佐索诗次别仲时小诗韵遗之五首  其二",
        "author": "周孚",
        "content": "莫竞梦中鹿，且视指端月。\n傥能心地明，万事一毫髮。",
        "dynasty": "宋",
        "collection_info": null
    },
    {
        "title": "公佐索诗次别仲时小诗韵遗之五首  其三",
        "author": "周孚",
        "content": "朱丝徽黄金，问子用此何。\n从来履霜操，不及懊侬歌。",
        "dynasty": "宋",
        "collection_info": null
    },
    {
        "title": "公佐索诗次别仲时小诗韵遗之五首  其四",
        "author": "周孚",
        "content": "今年苦风雨，老屋半倾欹。\n投足犹无地，君来正此时。",
        "dynasty": "宋",
        "collection_info": null
    },
    {
        "title": "公佐索诗次别仲时小诗韵遗之五首  其五",
        "author": "周孚",
        "content": "欲书归田具，请子试濡笔。\n先之蜡屐双，侑以藜杖一。",
        "dynasty": "宋",
        "collection_info": null
    },
    {
        "title": "洪致远屡来问诗作长句遗之",
        "author": "周孚",
        "content": "君不见伯伦平生老闭关，祗有一颂留人间。\n怀铅抱椠亦何益，惠子五车终不传。\n我今所见盖如此，堆案文书藏鼠矢。\n自知老境要灰心，却笑少时空血指。\n劳君日日来征诗，试欲把笔心自疑。\n无盐已老稍识耻，安敢唐突西施为。\n古人作诗有成法，句欲圆转字欲活。\n始循规矩后变化，如以金丹蜕凡骨。\n君试停杯参此语，莫笑前人用心苦。\n祗今孰是前辈诗，风漪作文君看取。",
        "dynasty": "宋",
        "collection_info": null
    },
    {
        "title": "哭柳仲和",
        "author": "周孚",
        "content": "干时双落莫，触事两趑趄。\n意广子知我，命穷天丧予。\n哀音来涧壑，老泪湿衿裾。\n从此南冈下，经年独荷鉏。",
        "dynasty": "宋",
        "collection_info": null
    },
    {
        "title": "答闾丘仲时见寄",
        "author": "周孚",
        "content": "纤纤轻草不胜锄，忽有新诗来起予。\n十载光阴消蠹简，两家生计共蜗庐。\n久知吾子传真诀，试与衰翁辩贋书。\n何日一筇真过我，共炊香稻撷园蔬。",
        "dynasty": "宋",
        "collection_info": null
    },
    {
        "title": "赠致远  其一",
        "author": "周孚",
        "content": "起踏寒溪雨，来尝老屋茶。\n论年我蒲柳，涉世子龙蛇。\n嫩绿初还水，娇红半着花。\n浇春可无酒，试与问西家。",
        "dynasty": "宋",
        "collection_info": null
    },
    {
        "title": "赠致远  其二",
        "author": "周孚",
        "content": "世正矜投笔，人谁话濯缨。\n君穷犹鬼瞰，我病亦天黥。\n古寺云埋径，官濠柳暗城。\n便应从此去，已负白鸥盟。",
        "dynasty": "宋",
        "collection_info": null
    },
    {
        "title": "赠致远  其三",
        "author": "周孚",
        "content": "小柳志超逸，病毛才崛奇。\n俱为一抔土，但有百篇诗。\n漠漠江山静，怱怱岁月移。\n黄尘没马首，頼子一伸眉。",
        "dynasty": "宋",
        "collection_info": null
    },
    {
        "title": "赠致远  其四",
        "author": "周孚",
        "content": "畋也颇丰下，本期渠克家。\n才令配晨月，又復摘秋瓜。\n寒泊堪秧稻，荒池足沤麻。\n熊儿幸无恙，聊伴老生涯。",
        "dynasty": "宋",
        "collection_info": null
    },
    {
        "title": "留别致远",
        "author": "周孚",
        "content": "堤边杨柳发新枝，叹息春工又一时。\n对景不为千日醉，语离还赋四愁诗。\n穷途至此空回首，老色如今各到丝。\n粗有一廛归去好，犁鉏何地不相宜。",
        "dynasty": "宋",
        "collection_info": null
    },
    {
        "title": "宿崇福庵显上人房",
        "author": "周孚",
        "content": "潦收秋涧静，木落莫山稠。\n石路果能滑，杖藜聊此留。\n夜房憎豹脚，朝饭忆猫头。\n为语汤从事，无忘马少游。",
        "dynasty": "宋",
        "collection_info": null
    },
    {
        "title": "同伯庸游甘露有感次仲贤韵二首  其一",
        "author": "周孚",
        "content": "故人同我去，清旦杖崇冈。\n寒日无留照，惊鸿有断行。\n聊将一日款，少洗十年忙。\n衰病不相弃，我庐今未荒。",
        "dynasty": "宋",
        "collection_info": null
    },
    {
        "title": "同伯庸游甘露有感次仲贤韵二首  其二",
        "author": "周孚",
        "content": "纵谈四壁静，宴坐一铃鸣。\n老火渐消昼，寒窗忽报晴。\n凄凉鲁两士，赫奕汉三明。\n俱作南柯梦，令人骨亦惊。",
        "dynasty": "宋",
        "collection_info": null
    },
    {
        "title": "口占赠致远",
        "author": "周孚",
        "content": "柳絮翩翩燕子飞，小园风物总宜诗。\n今年已解穰侯印，输与三生杜牧之。",
        "dynasty": "宋",
        "collection_info": null
    },
    {
        "title": "次韵仲时春莫怀归",
        "author": "周孚",
        "content": "奕奕新诗饱琢磨，精灵如此竟谁过。\n共听鶗鴂春将老，旧记骊驹子试歌。\n坐病已孤新岁酒，忍穷思种故山禾。\n祇今石鼓文多缺，谁为铨量掘臼科。",
        "dynasty": "宋",
        "collection_info": null
    },
    {
        "title": "次韵安民",
        "author": "周孚",
        "content": "肺病侵陵倦出游，寒窗棐几即菟裘。\n百年忽忽从渠转，万事昏昏只么休。\n学道几人能杜口，趋功谁子不焦头。\n留君试话人间事，翠竹黄花最耐秋。",
        "dynasty": "宋",
        "collection_info": null
    },
    {
        "title": "赠宋安民",
        "author": "周孚",
        "content": "閒阶尘没屦，隙户风翻裳。\n欹倾数椽屋，易知独难忘。\n为此室中人，久熏知己香。\n兰雕潘洪逝，璧碎韩吕亡。\n非渠妙语言，何以浣我肠。\n蒲团两默坐，寒窗堕斜阳。\n我炙彼能嗜，叹息时拊床。\n缅思争夺境，其险剧太行。\n病马已虺隤，三径可忍荒。\n相期荷锄归，岁晏天欲霜。",
        "dynasty": "宋",
        "collection_info": null
    },
    {
        "title": "夜坐偶作",
        "author": "周孚",
        "content": "霜风振枯条，掩户日已夕。\n老屐不出游，畏此寒懔栗。\n挑灯对空炉，虫声喧四壁。\n翻书娱两眦，渺渺玄雾隔。\n爬搔余倦酲，城鼓听历历。\n狸奴木上坐，相对成二客。\n殷勤谢尔曹，伴我此岑寂。\n干时悔前猛，学道饱新得。\n请看警露鹤，何似遇风鹢。\n怀情鬰不语，檐月已半仄。",
        "dynasty": "宋",
        "collection_info": null
    },
    {
        "title": "巫主簿挽词",
        "author": "周孚",
        "content": "正叹淹黄绶，俄惊启素车。\n生真元亮似，老更伯喈如。\n谁哭三年墓，空传万卷书。\n蚳蠓可无念，身世本蘧庐。",
        "dynasty": "宋",
        "collection_info": null
    },
    {
        "title": "赠陈道人",
        "author": "周孚",
        "content": "正谛危欲断，谁胶能续絃。\n要为师子吼，莫看野狐禅。\n小住真聊尔，相逢独岿然。\n同床有佳梦，或许老夫圆。",
        "dynasty": "宋",
        "collection_info": null
    },
    {
        "title": "次韵赠林义之  其一",
        "author": "周孚",
        "content": "炎暑不可触，相逢正此时。\n初无一日雅，肯诵十年诗。\n语际倾心剧，忙中识面迟。\n幽贞可潜伏，君智固如龟。",
        "dynasty": "宋",
        "collection_info": null
    },
    {
        "title": "次韵赠林义之  其二",
        "author": "周孚",
        "content": "我已刘桢病，君仍屈子醒。\n俱为石碌碌，不改柏青青。\n吉语时占鹊，穷途耻聚萤。\n何时一杯酒，相对话飘零。",
        "dynasty": "宋",
        "collection_info": null
    },
    {
        "title": "赠朱德裕  其一",
        "author": "周孚",
        "content": "老弃泮宫籍，日与学子疎。\n英英佳公子，乃肯过我庐。\n触热生积疴，子意何勤渠。\n逐臭海夫癖，不幸今子如。\n惜无一尊酒，冰瓜配园蔬。\n持家今十年，但有数册书。\n斯文等圭璧，后生多璠玙。\n我田失耕耘，政欲頼子锄。\n晚雨湿不借，新凉到蘧蒢。\n勿嗔折柬邀，衰年出无舆。",
        "dynasty": "宋",
        "collection_info": null
    },
    {
        "title": "赠朱德裕  其二",
        "author": "周孚",
        "content": "高冠岌云霓，修佩缀兰茝。\n潘洪已鬼录，尚喜之子在。\n平生诗作魔，见子始追悔。\n奕奕清圆句，极力有不逮。\n政缘一饭先，厚礼辱始隗。\n莫年专一壑，谤语溢四海。\n逢人欲话子，恐子重得罪。\n古学寒如灰，到此已千载。\n非无力学士，始励终则怠。\n子兮其勉旃，河清宁可待。",
        "dynasty": "宋",
        "collection_info": null
    },
    {
        "title": "戏洪致远",
        "author": "周孚",
        "content": "不妨一斛贮槟榔，兰玉诜诜已雁行。\n可是誉儿元有癖，未应辟谷独无方。\n玉川此际贫虽甚，稠锡他年债已偿。\n世事乘除君记取，击鲜从古是诸郎。",
        "dynasty": "宋",
        "collection_info": null
    },
    {
        "title": "次韵龚良臣见赠",
        "author": "周孚",
        "content": "楚国两名士，鹤居鸡鹜羣。\n有谁沾剩馥，独子嗣清芬。\n到睡唯黄妳，扶衰祗紫君。\n犹胜驰宦子，挥汗读移文。",
        "dynasty": "宋",
        "collection_info": null
    },
    {
        "title": "与高伯庸同游王氏坟庵归而闾丘仲时诗至因次韵贻显庵主以纪一时事二首  其一",
        "author": "周孚",
        "content": "寂寞城西寺，重来已素秋。\n未霜芳草合，欲雨暮云稠。\n浊酒羸方戒，新诗困復休。\n翩然会心处，烟径有归牛。",
        "dynasty": "宋",
        "collection_info": null
    },
    {
        "title": "与高伯庸同游王氏坟庵归而闾丘仲时诗至因次韵贻显庵主以纪一时事二首  其二",
        "author": "周孚",
        "content": "法水堪湔垢，僧炉自淬尘。\n饭炊云子熟，茶泛乳花匀。\n草草情何厚，怱怱迹易陈。\n他年辋川上，为画两纶巾。",
        "dynasty": "宋",
        "collection_info": null
    },
    {
        "title": "赠龚良臣并柬双融赵居士",
        "author": "周孚",
        "content": "平生四海龚夫子，昔日穷愁今尚尔。\n车如鸡栖马如狗，笑指尘编作知己。\n羣儿不识老弥明，一语落纸惭且惊。\n森森老干苍桧耸，寥寥雅奏黄钟鸣。\n万牛不来羞自献，正与古人同此叹。\n霜髯雪鬓可奈何，但愿穷年常饱饭。\n北风凛凛冬欲残，日莫更復衣裳单。\n黄金如粟赵居士，傥有绨袍遮此寒。",
        "dynasty": "宋",
        "collection_info": null
    },
    {
        "title": "送赵师孟",
        "author": "周孚",
        "content": "乃翁墓木已秋声，喜向诸郎识老成。\n舞拙固应缘短袖，诗高或许是长城。\n莫惊浊世还分袂，闻有清淮可濯缨。\n岁计不赢亲已老，肯因腰直厌逢迎。",
        "dynasty": "宋",
        "collection_info": null
    },
    {
        "title": "高仲威总管挽词二首  其一",
        "author": "周孚",
        "content": "今年岁在巳，公果闭佳城。\n竟不登三事，谁能作九京。\n群公谩推毂，故客独沾缨。\n遗德凭谁纪，平生不近名。",
        "dynasty": "宋",
        "collection_info": null
    },
    {
        "title": "高仲威总管挽词二首  其二",
        "author": "周孚",
        "content": "忆在多艰日，君王叹鼓鼙。\n来从三晋远，独与二高齐。\n佳赋方惊鵩，流年已梦鸡。\n生前横槊手，还傍汉征西。",
        "dynasty": "宋",
        "collection_info": null
    },
    {
        "title": "次韵朱德裕见赠时予病初起",
        "author": "周孚",
        "content": "盖世功名黍一炊，惊心岁月毂双驰。\n五浆先馈那须尔，二竖相凌少避之。\n种种鬓毛吾欲老，翩翩书札子能奇。\n黄花无语秋将暮，莫惜玄谈与解颐。",
        "dynasty": "宋",
        "collection_info": null
    },
    {
        "title": "病中柬课会诸友二首  其一",
        "author": "周孚",
        "content": "橘绿橙黄岁已秋，疎篱戢戢上牵牛。\n无方可已愤懑疾，属子一来开此愁。",
        "dynasty": "宋",
        "collection_info": null
    },
    {
        "title": "病中柬课会诸友二首  其二",
        "author": "周孚",
        "content": "寒螀唧唧报更迟，秀目疎眉费梦思。\n须信愈风元是檄，可能袪疟不因诗。",
        "dynasty": "宋",
        "collection_info": null
    },
    {
        "title": "良臣和前韵见贻復次韵二首  其一",
        "author": "周孚",
        "content": "蒲团枯几度春秋，自笑沐猴骑土牛。\n奇病撩人仍止酒，问君何计可攻愁。",
        "dynasty": "宋",
        "collection_info": null
    },
    {
        "title": "良臣和前韵见贻復次韵二首  其二",
        "author": "周孚",
        "content": "久将农圃学樊迟，欲赋三都愧左思。\n尚喜彭城汉夫子，肯加湔祓与新诗。",
        "dynasty": "宋",
        "collection_info": null
    },
    {
        "title": "九日风雨谩兴",
        "author": "周孚",
        "content": "尝闻老潘句，今日復题诗。\n积潦朝犹浅，归云晓更迟。\n断无桃叶唱，数负菊花期。\n日莫还孤坐，寒灯颇见知。",
        "dynasty": "宋",
        "collection_info": null
    },
    {
        "title": "即事次杜牧之韵",
        "author": "周孚",
        "content": "无正文。",
        "dynasty": "宋",
        "collection_info": null
    },
    {
        "title": "龚良臣知状二首  其一",
        "author": "周孚",
        "content": "不向辛夷树下行，老来无意赋閒情。\n可能尚似韩夫子，犹有儿曹识姓名。",
        "dynasty": "宋",
        "collection_info": null
    },
    {
        "title": "龚良臣知状二首  其二",
        "author": "周孚",
        "content": "昔时邺下刘公干，今日周南太史公。\n两鬓似霜鬚似戟，不应孤负北窗风。",
        "dynasty": "宋",
        "collection_info": null
    },
    {
        "title": "郊行",
        "author": "周孚",
        "content": "江北江南岁已霜，老筇无伴自徜徉。\n冥冥小雨朝犹剧，寂寂残花晚更香。\n自古隙驹如岁月，只今刍狗是文章。\n虚名满世知何益，付与羣儿自较量。",
        "dynasty": "宋",
        "collection_info": null
    },
    {
        "title": "即事二首  其一",
        "author": "周孚",
        "content": "漠漠冥冥氛祲多，人间何地可婆娑。\n穷途正苦身为累，老境仍嫌病作魔。\n此日苍生望安石，向时老将忆廉颇。\n周宣汉武规摹在，谁为君王赋伐柯。",
        "dynasty": "宋",
        "collection_info": null
    },
    {
        "title": "即事二首  其二",
        "author": "周孚",
        "content": "曀曀长空蔽夕云，杖藜徙倚莫江滨。\n孤城风土偏愁客，别岸烟埃欲污人。\n谩说一言能悟汉，久疑三户解亡秦。\n风饕雪虐銮舆地，湖海无能泣病臣。",
        "dynasty": "宋",
        "collection_info": null
    },
    {
        "title": "寄闾丘仲",
        "author": "周孚",
        "content": "曩哦佛狸谣，别我江上宅。\n不忧道里远，但恐生死隔。\n怱怱分袂去，悲风动悽恻。\n寄声来问我，何忍试锋镝。\n憔悴山泽间，藜苋尚可食。\n寒蜗恋余涎，欲去我未得。\n作书思报子，霜雁正戢翼。\n迩来闻吉语，草木有佳色。\n惊雷毙枭獍，甘雨厌螟𧎬。\n崎岖各不死，仰荷天地德。\n平生长卿舍，依旧立四壁。\n君归亦莫缓，岁晚霜露逼。\n相期津上亭，沥酒酹余厄。",
        "dynasty": "宋",
        "collection_info": null
    },
    {
        "title": "次龚良臣韵有感予尝言一事而验",
        "author": "周孚",
        "content": "君家月旦擅新评，尚復常谈记老生。\n可但龙虾元异族，不妨箕斗是虚名。\n孤怀曩日谁能会，危语今年子不惊。\n更欲为渠倾底裏，晓风涩雨未全晴。",
        "dynasty": "宋",
        "collection_info": null
    },
    {
        "title": "寄陈道人",
        "author": "周孚",
        "content": "瘦筇盘礴越江边，笑我孤灯照夜禅。\n当日期穿水牯鼻，莫年犹着野狐涎。\n忙中弦望惊三易，圣处阶庭让一先。\n曾约芒鞋践云雨，快来相见已新年。",
        "dynasty": "宋",
        "collection_info": null
    },
    {
        "title": "谢时卿见过作此谢之并简德瞻二首  其一",
        "author": "周孚",
        "content": "索寞干戈际，交游不弃遗。\n君真斲鼻手，我愧折肱医。\n末学穷何用，虚名老不宜。\n寒窗但尘稿，难疗十年饥。",
        "dynasty": "宋",
        "collection_info": null
    },
    {
        "title": "谢时卿见过作此谢之并简德瞻二首  其二",
        "author": "周孚",
        "content": "余髮已种种，子来真枉生。\n深勤两鳬集，何止一牛鸣。\n晚径泥犹滑，春江岸欲平。\n论诗方有味，为我老弥明。",
        "dynasty": "宋",
        "collection_info": null
    },
    {
        "title": "兵定后寄仲时",
        "author": "周孚",
        "content": "忆昨传丹诏，寒盟罪羯胡。\n分攻自西蜀，指日会东都。\n圣虑虽天合，臣材与古殊。\n居安空矍铄，临难竟侏儒。\n骑病嘶枯枿，兵寒隠败郛。\n积尸朝啸鵩，遗廪夜栖乌。\n汉水空滋楚，淮山不蔽吴。\n四方俱臬兀，一死在须臾。\n避地怜之子，传声唤病夫。\n摄衣俱邂逅，揽辔復踟蹰。\n疢动羸方甚，寒凌喘未苏。\n凄凉一抔土，牢落十年雏。\n生计哀难舍，交情愧不渝。\n深劳鱼喣沫，甘作鸟栖枯。\n咄咄形容变，骎骎岁月徂。\n尝疑冒顿恶，未受郅支诛。\n神武俄潜运，明征果不诬。\n六龙才蹀躞，羣鼠已雎盱。\n虿尾兴谈次，旄头落坐隅。\n造谋由肘腋，偿祸见头颅。\n佳气盘空极，妖氛扫地无。\n微生脱纷扰，一笑起疲驽。\n喜极翻搔首，狂深屡挽鬚。\n飘流免僮仆，团聚对妻孥。\n败简欣重缉，颓垣得再圬。\n残年贷蒲柳，余庆望桑榆。\n短艇来何晚，明窗昼可娱。\n作诗嘲懒慢，唤酒濯艰虞。\n我病犹能此，君行莫厌迂。\n相思倚江阁，寒雁下平芜。",
        "dynasty": "宋",
        "collection_info": null
    },
    {
        "title": "夜坐有怀",
        "author": "周孚",
        "content": "衝风凛欲冰，积雪寒未扫。\n春光来何迟，双鬓倏已老。\n悲吟北窗下，孤坐对参昴。\n不忧釜生鱼，漫谓诗可饱。\n平生赏音人，团聚苦不早。\n陈翁气金玉，蔡子文斧藻。\n仓皇一骇散，各适千里道。\n悠悠残岁月，忽忽老怀抱。\n道腴虽自味，俗况固难好。\n无疑赵居士，欲刬佛殿草。",
        "dynasty": "宋",
        "collection_info": null
    },
    {
        "title": "元日怀陈道人并忆焦山旧游二首  其一",
        "author": "周孚",
        "content": "故人应白髮，今我尚华颠。\n旧约鸥能记，新诗雁不传。\n功名画地餠，岁月下江船。\n回首题诗处，凄凉已去年。",
        "dynasty": "宋",
        "collection_info": null
    },
    {
        "title": "元日怀陈道人并忆焦山旧游二首  其二",
        "author": "周孚",
        "content": "昨偕赵居士，同宿赞公房。\n树暗朝疑雨，山寒夜得霜。\n经营炼丹地，拂拭坐禅床。\n忽忽红尘裏，深惭钵饭香。",
        "dynasty": "宋",
        "collection_info": null
    },
    {
        "title": "赠朱德裕宋安民以学诗如学仙为韵五首  其一",
        "author": "周孚",
        "content": "大儒夔踸踔，小儒鹤俛啄。\n二子虽楚产，独不困俗学。\n我见三叹息，渭清泾自浊。\n祝君但默坐，岳岳须折角。",
        "dynasty": "宋",
        "collection_info": null
    },
    {
        "title": "赠朱德裕宋安民以学诗如学仙为韵五首  其二",
        "author": "周孚",
        "content": "材俊千里驹，学问五总龟。\n前辈为青眼，多士推白眉。\n属我病作祟，浊醪不同持。\n山林有成约，捧盘盟此诗。",
        "dynasty": "宋",
        "collection_info": null
    },
    {
        "title": "赠朱德裕宋安民以学诗如学仙为韵五首  其三",
        "author": "周孚",
        "content": "卒卒不会面，死生两蟾蜍。\n相望一牛鸣，可忍自作疎。\n沥酒不醉我，征诗又遗予。\n胶漆自为坚，愧我今不如。",
        "dynasty": "宋",
        "collection_info": null
    },
    {
        "title": "赠朱德裕宋安民以学诗如学仙为韵五首  其四",
        "author": "周孚",
        "content": "孰知诗穷人，而我乃妄学。\n殷勤平生友，馈我破瘕药。\n百年灯落炉，万事风陨雹。\n谁能强自苦，清坐亦差乐。",
        "dynasty": "宋",
        "collection_info": null
    },
    {
        "title": "赠朱德裕宋安民以学诗如学仙为韵五首  其五",
        "author": "周孚",
        "content": "佐饭止三韭，庇身唯尺椽。\n永绝富贵想，薄有香火缘。\n尚忧贪嗔痴，更着后者鞭。\n定倾与援溺，稽首西方仙。",
        "dynasty": "宋",
        "collection_info": null
    },
    {
        "title": "怀焦山圜禅师赠赵居士",
        "author": "周孚",
        "content": "钟山一马驹，蹀躞九轨路。\n才高难为兄，质妙不愧父。\n顷尝造其室，握手宛如故。\n孤灯留我语，碧眼照窗户。\n寒珠湛尘源，朝日破昏雾。\n相期白莲社，此意何可负。\n当时座间客，子亦同此趣。\n怱怱不再见，忽復岁云莫。\n衝风战夜窗，山气想凝冱。\n扁舟欲问讯，恐触蛟鰐怒。\n吾侪晚闻道，岁月忍虚度。\n声名身外鸩，文采性中蠹。\n当求一转语，共证十载误。\n春江两涘平，偕子稽首去。",
        "dynasty": "宋",
        "collection_info": null
    },
    {
        "title": "促赵彦章山行",
        "author": "周孚",
        "content": "传声赵居士，胜践不应迟。\n旧约梅开日，俄经麦秀时。\n残花犹可醉，小雨尚能诗。\n莫作京尘客，空成了事痴。",
        "dynasty": "宋",
        "collection_info": null
    },
    {
        "title": "再到焦山示度书记",
        "author": "周孚",
        "content": "雪埋断麓元曾到，风度疎櫺始再来。\n春尽幽园尚红药，雨余荒径自苍苔。\n短筇扶病吾犹力，古锦囊诗子合开。\n第恐平生老无着，不能缚律似宗雷。",
        "dynasty": "宋",
        "collection_info": null
    },
    {
        "title": "送陈道人之金陵",
        "author": "周孚",
        "content": "一筇历遍海边山，每见钟鱼便破颜。\n瘦柏形骸虽已老，断云踪迹本来閒。\n向来危死干戈际，此去相望梦寐间。\n十载光阴已虚度，欲加诃斥待君还。",
        "dynasty": "宋",
        "collection_info": null
    },
    {
        "title": "题苏庭藻竹堂",
        "author": "周孚",
        "content": "三生石上老徽之，水竹风流自一时。\n春砌阴阴翻败箨，夜窗寂寂战寒枝。\n已专嵇阮生前境，尚记羊何别后诗。\n开径相从定何日，即今已恨十年迟。",
        "dynasty": "宋",
        "collection_info": null
    },
    {
        "title": "次韵度上人窗下竹",
        "author": "周孚",
        "content": "漫漫疑争地，疎疎巧避墙。\n少纾黄落恨，聊贷白间凉。\n秀色浸朝几，寒声到夜床。\n何须渭川口，玉立万夫长。",
        "dynasty": "宋",
        "collection_info": null
    },
    {
        "title": "读佛书",
        "author": "周孚",
        "content": "迷途谁解反三隅，半是骑馿更觅馿。\n一滈未逢师子吼，千章虚读野狐书。",
        "dynasty": "宋",
        "collection_info": null
    },
    {
        "title": "送日新之池州即席时苏庭藻行方一日庭藻所居名竹堂而梅室日新自号也日新求予旧诗事冗未暇写",
        "author": "周孚",
        "content": "衰老何萧索，亲朋半别离。\n未终梅室语，已赋竹堂诗。\n恶况吾方剧，来书子勿迟。\n寒藤绾蛇蚓，相记待他时。",
        "dynasty": "宋",
        "collection_info": null
    },
    {
        "title": "赠宋安民失解",
        "author": "周孚",
        "content": "寒林经雨叶全雕，莫向茅斋怨寂寥。\n小杜科名纵濡滞，老元诗律尚嫖姚。\n穷营败屋堪容膝，病策寒藤胜折腰。\n紬史翻经有成约，不应从此厌招邀。",
        "dynasty": "宋",
        "collection_info": null
    },
    {
        "title": "朱德裕隠轩",
        "author": "周孚",
        "content": "十年仲蔚蓬蒿宅，老屐今朝到此间。\n惊怪名驹甘伏枥，坐令倦鸟苦思山。\n婵娟未嫁犹遭妬，矍铄虽侯可胜閒。\n一首陶公旧诗赋，要须健笔挽令还。",
        "dynasty": "宋",
        "collection_info": null
    },
    {
        "title": "十月即事呈彦章  其一",
        "author": "周孚",
        "content": "衰病今年剧，阴寒此际频。\n烟溪长作暝，霜叶不成春。\n北贡来何缓，西师信未真。\n平生绕朝策，吾亦愧斯人。",
        "dynasty": "宋",
        "collection_info": null
    },
    {
        "title": "十月即事呈彦章  其二",
        "author": "周孚",
        "content": "须髮五分白，相看倍怆然。\n死吾元有命，穷子定非天。\n蓬转甘今日，丝悬忆去年。\n遥怜清夜梦，亦堕白鸥边。",
        "dynasty": "宋",
        "collection_info": null
    },
    {
        "title": "哭高伯庸",
        "author": "周孚",
        "content": "晚雨泽丛艾，惊风倒枯松。\n苍苍固无神，此语疑可从。\n十年江南岸，与君每从容。\n披翻俱败简，登眺同老筇。\n平生毁誉半，意子陈元龙。\n方期万里行，忽与二竖逢。\n哀音忆初闻，一恸几摧胸。\n岁月逝不留，炎曦已成冬。\n惟昔在世日，最厚庞与龚。\n联翩奇祸作，摧此西峙峰。\n凄然荷锄地，谁復伴老慵。\n稚儿亦可怜，见我犹能恭。\n勿说山巨源，吾今愧渠侬。",
        "dynasty": "宋",
        "collection_info": null
    },
    {
        "title": "岁莫有怀存没次旧韵柬德裕安民",
        "author": "周孚",
        "content": "岁莫忽不乐，哦诗忆同裳。\n百忧从中来，孰谓酒可忘。\n昔我二三友，芳兰閟孤香。\n悠悠十载间，屈指略丧亡。\n搴花欲谁遗，怅然结中肠。\n二子后来秀，双凤鸣朝阳。\n胡不相暖热，矧我病在床。\n只应鹏与鷃，飞舞不并行。\n春圃可撷秀，晓陂可垦荒。\n会将两芒屦，同践林下霜。",
        "dynasty": "宋",
        "collection_info": null
    },
    {
        "title": "寄苏庭藻二首  其一",
        "author": "周孚",
        "content": "苏子文章旧起予，英英寒玉琢冰壶。\n十年不见空青眼，一日相逢各白鬚。\n可是封侯须望尉，只今着论又潜夫。\n青灯寂寞秋堂夜，叹息寒衾梦亦无。",
        "dynasty": "宋",
        "collection_info": null
    },
    {
        "title": "寄苏庭藻二首  其二",
        "author": "周孚",
        "content": "双井原头秋草合，峨眉山下莫烟深。\n看人竞改元和格，期子重赓正始音。\n高论与时终落落，新诗过我太骎骎。\n着鞭一语君须记，世事由来畏有心。",
        "dynasty": "宋",
        "collection_info": null
    },
    {
        "title": "喜日新至",
        "author": "周孚",
        "content": "衝风衝雨何时了，忽忽归来岁又冬。\n老弟世缘真嚼蜡，病兄术业亦屠龙。\n寒灯眩目何妨暗，浊酒浇胸莫厌浓。\n庞子高郎已芜没，两穷相对且从容。",
        "dynasty": "宋",
        "collection_info": null
    },
    {
        "title": "次崔端甫韵席上",
        "author": "周孚",
        "content": "寒窗一再雨，幽径两三花。\n老境吾犹健，春筵此最佳。\n清尊泛寒蚁，醉墨落栖鸦。\n笑语崔夫子，相逢即是家。",
        "dynasty": "宋",
        "collection_info": null
    },
    {
        "title": "赠游元着",
        "author": "周孚",
        "content": "老去尘冠耻再弹，只将尊酒对青山。\n已忘穴蚁三生梦，长伴江鸥一味閒。\n止许傍城开竹径，会容扶策叩柴关。\n平生月旦乡评在，着我诸晁伯仲间。",
        "dynasty": "宋",
        "collection_info": null
    },
    {
        "title": "代人张抚干母挽辞",
        "author": "周孚",
        "content": "自愧升堂旧，乡闾復外姻。\n那知伏枕日，正值辍舂辰。\n帉帨方长夜，苹蘩忍独春。\n谁传绛帐学，季子本天麟。",
        "dynasty": "宋",
        "collection_info": null
    },
    {
        "title": "龚良臣无恙日手抄珪粹中诗数十篇见遗良臣既没于书箧中见之怆然有感因次珪卒章韵以寓哀",
        "author": "周孚",
        "content": "老屋愔愔昼掩门，清才妙质苦思君。\n屠龙每叹平生学，下马谁寻此日坟。\n痛惜黄垆埋玉树，忆曾玄鹤困鸡羣。\n西华牢落今安否，见说居莸不改熏。",
        "dynasty": "宋",
        "collection_info": null
    },
    {
        "title": "次间字韵送德裕太学试",
        "author": "周孚",
        "content": "人如景德咸平际，文到贞元大历间。\n种树有谁甘避世，着书喜子未藏山。\n自怜斥鷃空溟海，须信名驹合帝闲。\n十载天荒谁与破，政须力夺锦标还。",
        "dynasty": "宋",
        "collection_info": null
    },
    {
        "title": "次崔隠叟韵赠端甫",
        "author": "周孚",
        "content": "与子相从自小年，孰知术业是家传。\n胸中雄略堪推毂，笔下新诗近着鞭。\n共叹飘蓬真命尔，相看樗散却天然。\n紫萸黄菊何时办，要拍洪崖醉后肩。",
        "dynasty": "宋",
        "collection_info": null
    },
    {
        "title": "清明日余与诸友游招隠山寺酌酒宋氏园亭谒苏才翁墓而归",
        "author": "周孚",
        "content": "小雨冥冥欲作泥，晨光不负老人期。\n绿阴苍藓初分坐，白石清泉共赋诗。\n酌醴焚鱼谩今日，卖刀买犊定何时。\n伤心紫阁飞杨老，千载茫茫只断碑。",
        "dynasty": "宋",
        "collection_info": null
    },
    {
        "title": "触目六言二首  其一",
        "author": "周孚",
        "content": "正似冉溪溪上，祇欠八愚老翁。\n陂外萦青缭白，风前骇绿纷红。",
        "dynasty": "宋",
        "collection_info": null
    },
    {
        "title": "触目六言二首  其二",
        "author": "周孚",
        "content": "陂空鳬鹜何在，寺古钟鱼或无。\n山气阴阴欲雨，仆姑端解欺予。",
        "dynasty": "宋",
        "collection_info": null
    },
    {
        "title": "朱德裕以言念君子为韵赋诗见寄次韵答之四首  其一",
        "author": "周孚",
        "content": "昔别柳未花，浓绿今映门。\n日月不吾淹，盗骥更惊奔。\n佳人渺天末，有志谁与言。\n床头觅尘编，遮此老眼昏。",
        "dynasty": "宋",
        "collection_info": null
    },
    {
        "title": "朱德裕以言念君子为韵赋诗见寄次韵答之四首  其二",
        "author": "周孚",
        "content": "句曲一老翁，早岁困铅椠。\n整冠缨为绝，晚境尤可念。\n闻君从之游，琢磨去瑕玷。\n何时雷夫子，斸此两龙剑。",
        "dynasty": "宋",
        "collection_info": null
    },
    {
        "title": "朱德裕以言念君子为韵赋诗见寄次韵答之四首  其三",
        "author": "周孚",
        "content": "奏金蟋蟀间，子亦有异闻。\n引吭与相和，愧我言不文。\n交情谅石友，风味真曲君。\n可无一杯水，与我湔垢氛。",
        "dynasty": "宋",
        "collection_info": null
    },
    {
        "title": "朱德裕以言念君子为韵赋诗见寄次韵答之四首  其四",
        "author": "周孚",
        "content": "夺熏以其莸，败素以其紫。\n古来辟世士，政復门扫轨。\n君看草玄翁，肯迩夸毗子。\n芳兰生深林，如此乃士耳。",
        "dynasty": "宋",
        "collection_info": null
    },
    {
        "title": "焦山度书记以诗见寄因次韵",
        "author": "周孚",
        "content": "突兀苍崖百丈余，忆曾随处小踌躇。\n江非滟滪吾何畏，山似楞伽子合居。\n当日胜游同转毂，迩来清境属舂鉏。\n支郎不念平生友，华髮刁骚已映梳。",
        "dynasty": "宋",
        "collection_info": null
    },
    {
        "title": "勉洪致远龚良臣与致远善时已亡",
        "author": "周孚",
        "content": "人生多忧虞，此语传自古。\n诗书不赒饥，士亦倍龃龉。\n忆子少年时，落笔敏风雨。\n自言名家驹，朝冀夕秣楚。\n那知十载后，败甑不炊午。\n括囊经济策，鬰鬰卧环堵。\n呻吟谁与伴，坏壁响饥鼠。\n长松要霜雪，念子果如许。\n穷通何必较，人世几寒暑。\n生前千驷马，身后一丘土。\n那知五君咏，老魄弃大数。\n安得彭城生，从旁证吾语。",
        "dynasty": "宋",
        "collection_info": null
    },
    {
        "title": "次德裕饷人参韵",
        "author": "周孚",
        "content": "参墟有神草，饱历雪霜寒。\n黄鹄何缘致，玄珠欲报难。\n仍烦一藜杖，来对两蒲团。\n卧病干戈裏，劳君为控抟。",
        "dynasty": "宋",
        "collection_info": null
    },
    {
        "title": "雨自四月至七月暑热不能堪作此寄德裕安民二首  其一",
        "author": "周孚",
        "content": "一牛鸣地无多远，褦襶经过恐不宜。\n风雨潇潇自蚕月，光阴忽忽又瓜时。\n缅怀胜践真成梦，尚喜穷居不废诗。\n肯赴凉秋通夕约，短缾储粟为君炊。",
        "dynasty": "宋",
        "collection_info": null
    },
    {
        "title": "雨自四月至七月暑热不能堪作此寄德裕安民二首  其二",
        "author": "周孚",
        "content": "纔晴便有蒸炊厄，未雨先怀重膇忧。\n岂为形骸悲莫景，政因风土忆中州。\n雷麋老木谁能赋，鸢堕空江始欲愁。\n解洗新亭迩来恨，清谈还待贾长头。",
        "dynasty": "宋",
        "collection_info": null
    },
    {
        "title": "次戴教授题德裕隠轩韵二首  其一",
        "author": "周孚",
        "content": "一室阅清昼，妙年人所难。\n知心有黄妳，觌面只苍官。\n且喜庞公健，谁怜范叔寒。\n升沈有流转，吾亦梦槐安。",
        "dynasty": "宋",
        "collection_info": null
    },
    {
        "title": "次戴教授题德裕隠轩韵二首  其二",
        "author": "周孚",
        "content": "叹息朱夫子，新诗手自编。\n正应前辈似，不厌老夫看。\n驽马难言驾，修涂更赠鞭。\n风声与富贵，他日定双全。",
        "dynasty": "宋",
        "collection_info": null
    },
    {
        "title": "莫秋赠端甫",
        "author": "周孚",
        "content": "长年无好怀，一病动辰浃。\n凄然清镜中，衰鬓不胜镊。\n自怜鬼见笑，甘受天所厌。\n坐令金石友，散作霜后叶。\n崔郎雕龙裔，翩翩古游侠。\n不忘平生言，经过颇稠迭。\n忆昨赋新诗，贾孟困凌蹑。\n情高破天悭，语妙出月胁。\n老秋余几日，丛菊抱寒蝶。\n何时跫然来，一笑起衰薾。\n寒醅对梨枣，不惜倒箱笈。\n但恐食无鱼，令君反弹铗。",
        "dynasty": "宋",
        "collection_info": null
    },
    {
        "title": "次韵朱德裕读豫章诗",
        "author": "周孚",
        "content": "黔安老居士，平日谩为官。\n梁坏哀何补，韶亡续更难。\n真为汉玄叹，宁作楚累看。\n会买皋比去，蕲无负此冠。",
        "dynasty": "宋",
        "collection_info": null
    },
    {
        "title": "冬日予与六人者游焦山谒圜禅师访瘗鹤铭断碑及焦公丹台怆然有怀兼柬朱陈二友陈方病目而朱校易未毕",
        "author": "周孚",
        "content": "平生纨绮场，宁食三年艾。\n江山岂宿缘，老去尚余爱。\n兹晨幸休暇，共步青莲界。\n风漪湛如熨，霜叶红可画。\n道人喜客至，棐几共清话。\n从容得一饱，老□□□□。\n起遵岩下路，芒屦濯湍濑。\n摩挲华阳碑，一读一感慨。\n高名竟谁氏，陵谷已迁坏。\n缅怀九转丹，吾老庸可待。\n陈翁熬六药，朱郎研八卦。\n虽云竹林集，尚欠二子在。\n发春吾将遨，负约幸无再。",
        "dynasty": "宋",
        "collection_info": null
    },
    {
        "title": "读吕居仁诗有味其言因录致德裕隠轩中且次其韵余尝有苍烟穷谷之约于德裕故末章及之",
        "author": "周孚",
        "content": "瓠落不解器，骯脏无缘官。\n朱郎抱此恨，终岁常鲜欢。\n家书破万卷，生计才一箪。\n积忧苦熏心，独以诗自宽。\n清于虫鸣秋，淡若云出山。\n老眼久无人，一见为解颜。\n菰蒲葭苇中，英才得任安。\n向来三日款，共此一室閒。\n人事每乖悞，比復会面难。\n骎骎争夺徒，临渊涉危湍。\n日月老鬚鬓，百挽不一还。\n那知箕颍波，可以濯肺肝。\n我形已支离，乃学仍汗漫。\n会营南山庐，相与同岁寒。",
        "dynasty": "宋",
        "collection_info": null
    },
    {
        "title": "追次米元章游焦山韵寄度上人",
        "author": "周孚",
        "content": "一别几晦朔，向絺今復裘。\n相思未能往，四序忽已周。\n缅惟君所庐，苍波绕孤洲。\n枯筇支老病，尝得一再游。\n风轩纳飞鸟，烟涯辨归牛。\n旧游固在兹，惨惨增离忧。\n剧思脱尘累，去作十日留。\n枯桑号寒风，断岸维败舟。\n骑衡古有戒，谁復知我愁。\n遥瞻经行处，寒山卧苍虬。\n惟子妙词章，出语鲠不柔。\n向来昼澈辈，许子参其流。\n江山固自佳，况復更凛秋。\n玉唾迭箱籯，以暗未肯投。\n不应结绿价，敢以燕石雠。\n封题定何时，思子今白头。",
        "dynasty": "宋",
        "collection_info": null
    },
    {
        "title": "次韵彦章雪中见寄二绝句兼柬陈道人  其一",
        "author": "周孚",
        "content": "戛戛寒风袭敝裘，积苏宫观恍神游。\n要寻仙客攀琪树，更倩王孙记玉楼。",
        "dynasty": "宋",
        "collection_info": null
    },
    {
        "title": "次韵彦章雪中见寄二绝句兼柬陈道人  其二",
        "author": "周孚",
        "content": "老耕南郭一畦田，饱食安眠久愧天。\n更与殷勤厌螟螣，一冬三白记今年。",
        "dynasty": "宋",
        "collection_info": null
    },
    {
        "title": "用独乐园故事以雪水烹茶招彦章",
        "author": "周孚",
        "content": "西都旧事君须记，东颍新诗我未能。\n来伴支筇眺斜日，晚山相对玉崚嶒。",
        "dynasty": "宋",
        "collection_info": null
    },
    {
        "title": "吕城与苏庭藻饮",
        "author": "周孚",
        "content": "俗物败人意，子来真醒心。\n陆沉何用叹，白堕不妨深。\n老去惭连璧，情亲记断金。\n归途更清绝，天迥月低林。",
        "dynasty": "宋",
        "collection_info": null
    },
    {
        "title": "雪夜怀德裕",
        "author": "周孚",
        "content": "愔愔病骨冷难胜，未觉山阴兴可乘。\n度雁寒窗空有影，战风老木定生冰。\n瑶林琪树凭谁赋，缟带银杯说可征。\n半臂骑馿今健否，夜堂孤坐对青灯。",
        "dynasty": "宋",
        "collection_info": null
    },
    {
        "title": "得苏四庭藻书",
        "author": "周孚",
        "content": "十年卧病江湖上，今日苏郎解寄书。\n末路何人肯怜客，穷途惟子独知余。\n苍苔红叶诗应好，紫燕黄鹂夏正初。\n耆旧雕零无可语，差彊人意正思渠。",
        "dynasty": "宋",
        "collection_info": null
    },
    {
        "title": "嘉甫有西园之约病未能往",
        "author": "周孚",
        "content": "风流王武子，一见一番新。\n处世诚名士，于余復外姻。\n追寻元自熟，招唤不须频。\n孤负名园兴，衰年实厌春。",
        "dynasty": "宋",
        "collection_info": null
    },
    {
        "title": "怀日新",
        "author": "周孚",
        "content": "芳草绿如积，阿连殊未回。\n空令扫门待，不见寄书来。\n乳燕时能舞，残花尚或开。\n老盆当贮酒，忍遣復尘埃。",
        "dynasty": "宋",
        "collection_info": null
    },
    {
        "title": "奉寄西园主人",
        "author": "周孚",
        "content": "幽园不到已经时，尚记山翁倒接䍦。\n老柳吹绵浑似梦，断云阁雨政关诗。\n自怜药裹方撩我，试问棋枰欲对谁。\n闻道春风木芍药，断畦犹有翦残枝。",
        "dynasty": "宋",
        "collection_info": null
    },
    {
        "title": "王嘉甫许借清赏堂读书",
        "author": "周孚",
        "content": "卜居厌近市，临老心亦烦。\n目眩车马尘，耳聩歌吹喧。\n朝旗与莫柝，况復戎旅屯。\n养疴定何所，城南有名园。\n槐柳森欲合，桃李粲以繁。\n芳塘艷积雨，疎牖明朝暾。\n岂惟苏病眼，亦可清吟魂。\n主人卫霍家，列戟藩朱门。\n马埒编金钱，豪习今尚存。\n乃能容此老，厚意可得言。\n十年客此邦，要以桑梓论。\n隔墙竟駡仝，奉巵孰留髠。\n今日復何日，媿此地主恩。\n他年赞易室，凭君记虞翻。",
        "dynasty": "宋",
        "collection_info": null
    },
    {
        "title": "调官毕寄苏四",
        "author": "周孚",
        "content": "十年卧江汉，一旦别衡茆。\n圣泽霑肤寸，微材愧斗筲。\n明廷看丹凤，幽壑忆神蛟。\n弱岁虚游涣，今年彊战殽。\n当渠触锋矢，頼子续絃胶。\n膏馥虽资甫，酸寒未改郊。\n简书行自缚，松桂不胜嘲。\n岂止惭聱叟，尤深笑石交。\n名驹犹伏枥，病鹤反离巢。\n叹息幽贞吉，吾今负此爻。",
        "dynasty": "宋",
        "collection_info": null
    },
    {
        "title": "赠智棻上人",
        "author": "周孚",
        "content": "寂寂霜林噪莫鸦，萍蓬相遇各天涯。\n石翁旧话谁能会，钟阜亲孙子最佳。\n老境归根真落叶，新诗蜕骨定灵砂。\n相期绝学捐书去，病眼今年我亦花。",
        "dynasty": "宋",
        "collection_info": null
    },
    {
        "title": "题朱德裕诗卷后丁元晖携来",
        "author": "周孚",
        "content": "斯文久寒盟，袖手空岁月。\n缅怀建安初，绝叹永嘉末。\n逢君云阳城，尚得慰饥渴。\n袖中百篇诗，与世殊轨辙。\n不补义山亡，可续浪仙绝。\n此言吾敢妄，老臂常九折。\n向来虽数见，迩者间何阔。\n髯丁亦吾党，十载犹裋褐。\n赓酬得佳句，渠疐君则跋。\n穷途鬻滞货，寒饿何自脱。\n信知丘壑愿，不受轩冕夺。\n吾闻十五都，正以荆璧割。\n士价五羖皮，未售已白髮。\n大明辉中天，蔀屋未有察。\n君其混龙虾，吾亦老獱獭。",
        "dynasty": "宋",
        "collection_info": null
    },
    {
        "title": "郊行怀日新时得书而余病方愈二首  其一",
        "author": "周孚",
        "content": "水冻全收绿，山寒不解青。\n崎岖頼藜杖，憩息得丘亭。\n问岁方鸧鸹，怀人更脊令。\n雪崖差可眺，风树不堪听。",
        "dynasty": "宋",
        "collection_info": null
    },
    {
        "title": "郊行怀日新时得书而余病方愈二首  其二",
        "author": "周孚",
        "content": "衰懒何人记，当家子最贤。\n手书怜我老，肺病为渠痊。\n得句烦归雁，倾杯约莫蝉。\n尘埃老双鬓，相见定疑年。",
        "dynasty": "宋",
        "collection_info": null
    },
    {
        "title": "病足王嘉甫见过",
        "author": "周孚",
        "content": "此身真是一长亭，却笑渠侬说养生。\n高枕从今谢奔走，短筇元自厌逢迎。\n羸骸爵跃浑无日，老语蝉联倍有情。\n须信江州史君在，肯从篮轝见渊明。",
        "dynasty": "宋",
        "collection_info": null
    },
    {
        "title": "呈伯永",
        "author": "周孚",
        "content": "陈稻那能白，寒炉或似红。\n云低将作雨，树老不禁风。\n流落身俱客，摧颓鬓已翁。\n相看一杯酒，老子不书空。",
        "dynasty": "宋",
        "collection_info": null
    },
    {
        "title": "足病未愈",
        "author": "周孚",
        "content": "旧岁元无几，余殃尚復留。\n从谁缩地脉，空自怨天囚。\n未有飞鳬便，深怀得马忧。\n殷勤木上坐，与结百年游。",
        "dynasty": "宋",
        "collection_info": null
    },
    {
        "title": "次韵寄日新",
        "author": "周孚",
        "content": "南去关河雪正深，尚烦归雁与传音。\n沄沄逝水经新岁，落落寒松只旧心。\n别后渼陂谁与赋，老来梁父不须吟。\n毁车杀马吾何敢，抱瓮相从老汉阴。",
        "dynasty": "宋",
        "collection_info": null
    },
    {
        "title": "与一二亲旧小饮有怀日新次其所寄诗韵寄之",
        "author": "周孚",
        "content": "寒衣袭夏絺，夕饭荐秋菊。\n吾家邑中黔，标致颇投俗。\n挽渠万牛难，得子一夔足。\n向来山林盟，相信不待卜。\n那知语离处，老树已重绿。\n匆匆一樽酒，鸡黍招近属。\n杯行子何在，小雨暗崖谷。\n富贵朝露晞，岁月流电速。\n怀哉十日饮，伤此千里目。\n徘徊黄金花，采采不盈掬。",
        "dynasty": "宋",
        "collection_info": null
    },
    {
        "title": "德裕见过次旧所题隠轩韵谢之",
        "author": "周孚",
        "content": "一龙一蛇玩世人，三沐三熏保家子。\n平时面交渠所憎，此日足音吾为喜。\n高标朔雪凛松桧，妙句春波泛苹芷。\n共惊骐骥甘伏枥，谁言嫱施羞倚市。\n袖中漫刺不復惜，自笑衰翁安致此。\n穷途相从蕙增叹，老语未尽罍先耻。\n要令清明遍奴隶，勿使光芒杂泥滓。\n一杯属子须勉旃，爱莫助之吾老矣。",
        "dynasty": "宋",
        "collection_info": null
    },
    {
        "title": "二月即事",
        "author": "周孚",
        "content": "穷阎无邸报，病耳信涂传。\n黄鹄来严道，朱罴化羽渊。\n秋云那蔽日，夏潦漫稽天。\n叹息韦刘辈，牵连亦外迁。",
        "dynasty": "宋",
        "collection_info": null
    },
    {
        "title": "赠耿介邦石",
        "author": "周孚",
        "content": "经年旅食厌菖蔓，雪后征衣亦自单。\n忆子最怜三虎怒，爱渠欲挽万牛难。\n向来老笔那容弃，此去尘冠尚可弹。\n败絮不温吾自尔，一杯浊酒御春寒。",
        "dynasty": "宋",
        "collection_info": null
    },
    {
        "title": "哭智棻上人",
        "author": "周孚",
        "content": "石翁山边初见子，僧宝遗珠无乃是。\n当年不负澄观诗，晚岁还供玉川米。\n河润九里人所传，我穷累渠今溘然。\n秋风宿草荒墓田，再来阿练吾无缘。",
        "dynasty": "宋",
        "collection_info": null
    },
    {
        "title": "以蛮菩提数珠送王嘉甫",
        "author": "周孚",
        "content": "得自海南天，修来治历年。\n聊为佛陀供，岂上燄摩缘。\n俗垢元无染，心珠要自圆。\n他年如许寿，不负赵州禅。",
        "dynasty": "宋",
        "collection_info": null
    },
    {
        "title": "寒食日与郭积之郊行饮中怀日新时春寒甚二首  其一",
        "author": "周孚",
        "content": "江县明寒食，书斋老秃翁。\n衰怀元自异，胜践偶然同。\n渚柳丝丝绿，山桃树树红。\n阿连不在眼，愁满夕阳中。",
        "dynasty": "宋",
        "collection_info": null
    },
    {
        "title": "寒食日与郭积之郊行饮中怀日新时春寒甚二首  其二",
        "author": "周孚",
        "content": "貂狐犹夙债，饧粥有佳招。\n共觅竹间寺，更寻溪上桥。\n平湖认龙目，断岭记蜂腰。\n笑度荒陂去，风吹酒半消。",
        "dynasty": "宋",
        "collection_info": null
    },
    {
        "title": "度上人自闽中来",
        "author": "周孚",
        "content": "忽忽三看斗柄回，迩来病鹤已摧颓。\n乞医耆域吾方尔，问疾毗耶子合来。\n叹息赤髭浑似旧，喜懽青眼不徒开。\n何时趺坐寒窗下，共听崩崖万壑雷。",
        "dynasty": "宋",
        "collection_info": null
    },
    {
        "title": "调赵双融居士二首  其一",
        "author": "周孚",
        "content": "匆匆饷子一杯茶，老眼蒙笼似有花。\n莫倚淫坊现摩诘，便望神呪御登伽。",
        "dynasty": "宋",
        "collection_info": null
    },
    {
        "title": "调赵双融居士二首  其二",
        "author": "周孚",
        "content": "平生不领魔宫女，此老今参欲界禅。\n莫道贫无卓锥地，只今家有散花天。",
        "dynasty": "宋",
        "collection_info": null
    },
    {
        "title": "寄焦山圜禅师二首  其一",
        "author": "周孚",
        "content": "渺渺城东路，焦仙有旧庐。\n尝闻大雄谶，真合懒融居。\n贫病飘流际，艰难问讯初。\n一庵容听法，吾老合捐书。",
        "dynasty": "宋",
        "collection_info": null
    },
    {
        "title": "寄焦山圜禅师二首  其二",
        "author": "周孚",
        "content": "忆昨扁舟去，春江渌水波。\n相逢一瞬顷，所得万金多。\n妙解忘羁绊，初心寄琢磨。\n灵山他日会，为记老头陀。",
        "dynasty": "宋",
        "collection_info": null
    },
    {
        "title": "送王季裴往行在",
        "author": "周孚",
        "content": "子家本南燕，我籍亦东鲁。\n天涯两沦落，迁徙无定所。\n一朝闻剥啄，三岁想眉宇。\n跫然转蓬地，剩欲相就语。\n风帆不贷人，索别遽如许。\n子才于用多，蓄眼吾未覩。\n布衣诸生耳，而乃中健武。\n恢恢猎德网，取士倍于古。\n韩间宁负秦，晋材仍用楚。\n由余初不弃，况子自中土。\n匆匆一杯酒，吾为子起舞。",
        "dynasty": "宋",
        "collection_info": null
    },
    {
        "title": "赠谢德瞻",
        "author": "周孚",
        "content": "一杯浊酒泼春缸，喜向灯前见老庞。\n倾坐清谈信冰玉，传家妙语更澄江。\n此时杜老钱三百，何日虞卿璧一双。\n闻道平生同学友，半驱箱马踏逢逢。",
        "dynasty": "宋",
        "collection_info": null
    },
    {
        "title": "寄日新",
        "author": "周孚",
        "content": "好在东吴客，归期尚未闻。\n已看梅里月，可忆蒜山云。\n仕路虽投剑，诗坛定策勋。\n他年一盂饭，扶耒待君分。",
        "dynasty": "宋",
        "collection_info": null
    },
    {
        "title": "题日新梅室向在杭日所居有此今迁居虞山矣禅房花木深常建题虞山寺诗也虞山旧名破山",
        "author": "周孚",
        "content": "阿连清标真拔俗，人道妙年能顾曲。\n那知晚岁厌嚣尘，归种寒花伴幽独。\n西湖绝境天为破，东阁新诗手亲录。\n泽门之晳何足道，相对风擂两冰玉。\n今年还问破山禅，老树骎骎子当熟。\n定将妙语绝根源，可但闲房丽花木。\n平生最怜三虎怒，老境真成一夔足。\n何当幞被过君家，共挽长条醉酃渌。",
        "dynasty": "宋",
        "collection_info": null
    },
    {
        "title": "崔仲才问诗于予作此赠之",
        "author": "周孚",
        "content": "日吾来此居，时已闻子名。\n堕地骥騄俊，破殻陵伽鸣。\n过我不惮劳，琳琅照柴荆。\n图史备商榷，辞章叹纵横。\n夤缘託末契，岁月今峥嵘。\n相望百里远，尚记十载情。\n袖中河梁句，规摹汉西京。\n赏子圭璧姿，愧我蜩蛩声。\n城麋反见迫，欲语还自惊。\n斯文煨烬余，作者夷跖并。\n苦苣不耐秀，泾流自为清。\n差池百年内，望子为长城。\n已知蓄积富，更在淘汰精。\n君看上岁田，宁可卤莽耕。\n石槃久则穿，誓勿寒此盟。\n床头有浊酒，会与子同倾。",
        "dynasty": "宋",
        "collection_info": null
    },
    {
        "title": "大疫闻德厚病虽少愈而苦未能愈",
        "author": "周孚",
        "content": "棘人元自瘦，况復病相侵。\n钟赵妖犹昔，岐雷术谩今。\n昏昏药应倦，忽忽日殊深。\n安得詹何辈，澜翻慰此心。",
        "dynasty": "宋",
        "collection_info": null
    },
    {
        "title": "德裕久不见过赋此诗邀之",
        "author": "周孚",
        "content": "顷年来卜西里居，知与吾子同枌榆。\n赵郎过我问信初，袖中售子所着书。\n短笺小字纷蚍蜉，我初读之意魁梧。\n闻若不识深愧渠，惊风翩翩下履鳬。\n握手正自山泽癯，短人虽短才则殊。\n囊中锥见难须臾，如君精悍谁能如。\n反以一饭先老夫，穷年翰墨同染濡。\n当时此约何可渝，岁月忽忽霜生鬚。\n空房肺疾愁相如，跫然叩户今则疎。\n斯文缀缉谁助余，颠沛望子一臂扶。\n前村雨足瓜芋区，向日敝庐新粪除。\n祝子来过勿踌躇，堆床败简翻蠹鱼，共倒浊酒羹瓠壶。",
        "dynasty": "宋",
        "collection_info": null
    },
    {
        "title": "戏题枯木",
        "author": "周孚",
        "content": "老矣木居士，苍皮今几围。\n轮囷卧涧壑，吾与汝同归。",
        "dynasty": "宋",
        "collection_info": null
    },
    {
        "title": "赠仲才子和六言二首  其一",
        "author": "周孚",
        "content": "视世崔郎一吷，反予赵子三隅。\n千里看两鸿鹄，一诗重百车渠。",
        "dynasty": "宋",
        "collection_info": null
    },
    {
        "title": "赠仲才子和六言二首  其二",
        "author": "周孚",
        "content": "着论信子真辈，疾恶真元叔徒。\n雕龙固擅当世，希骥不应老夫。",
        "dynasty": "宋",
        "collection_info": null
    },
    {
        "title": "题豫章先生像予尝作看云图诗二首  其一",
        "author": "周孚",
        "content": "吾生较此翁，已落二纪后。\n一时偶蹉跌，千载难邂逅。\n悠悠牂柯水，冉冉峨眉云。\n自恨诗语拙，莫慰沉湘魂。",
        "dynasty": "宋",
        "collection_info": null
    },
    {
        "title": "题豫章先生像予尝作看云图诗二首  其二",
        "author": "周孚",
        "content": "今朝开此图，英气尚髣髴。\n酌予中郎酒，酹此浪仙佛。\n束髮守孤学，触事多駡讥。\n九原不可作，吾老欲安归。",
        "dynasty": "宋",
        "collection_info": null
    },
    {
        "title": "以老骥伏枥志在千里为韵作八小诗赠伯永  其一",
        "author": "周孚",
        "content": "阅人固无多，每为子倾倒。\n虽非矍铄翁，竟是鲜健老。",
        "dynasty": "宋",
        "collection_info": null
    },
    {
        "title": "以老骥伏枥志在千里为韵作八小诗赠伯永  其二",
        "author": "周孚",
        "content": "收驹汧渭间，谁识此老骥。\n伏枥我何伤，着鞭渠可畏。",
        "dynasty": "宋",
        "collection_info": null
    },
    {
        "title": "以老骥伏枥志在千里为韵作八小诗赠伯永  其三",
        "author": "周孚",
        "content": "抵寒唯粗絺，调饥但晚粟。\n切勿笑此翁，此翁吾所伏。",
        "dynasty": "宋",
        "collection_info": null
    },
    {
        "title": "以老骥伏枥志在千里为韵作八小诗赠伯永  其四",
        "author": "周孚",
        "content": "行须置町畦，禅要着槽枥。\n覆我千日酒，面君九年壁。",
        "dynasty": "宋",
        "collection_info": null
    },
    {
        "title": "以老骥伏枥志在千里为韵作八小诗赠伯永  其五",
        "author": "周孚",
        "content": "忽忽把臂间，各不负初志。\n渊明荷锄翁，子云执戟史。",
        "dynasty": "宋",
        "collection_info": null
    },
    {
        "title": "以老骥伏枥志在千里为韵作八小诗赠伯永  其六",
        "author": "周孚",
        "content": "澄心秋月明，触事浮云坏。\n鳬鹤置勿论，凡楚竟谁在。",
        "dynasty": "宋",
        "collection_info": null
    },
    {
        "title": "以老骥伏枥志在千里为韵作八小诗赠伯永  其七",
        "author": "周孚",
        "content": "不取禾三百，同笺偈八千。\n归欤建德国，吾马不须鞭。",
        "dynasty": "宋",
        "collection_info": null
    },
    {
        "title": "以老骥伏枥志在千里为韵作八小诗赠伯永  其八",
        "author": "周孚",
        "content": "人生老戒贪，金堤捍河水。\n他年渝此约，何面视邑里。",
        "dynasty": "宋",
        "collection_info": null
    },
    {
        "title": "今秋麦大熟北客所愿也戏作诗寄王季裴",
        "author": "周孚",
        "content": "覆块初惊绿未苏，转头飞雪上斋盂。\n腥咸此际宁愁子，餠拓今年不负吾。\n蜀豉加盐还记否，湘蒿荐筯有诗无。\n为君一洗南烹恶，从此儒仙莫怨臞。",
        "dynasty": "宋",
        "collection_info": null
    },
    {
        "title": "晚步",
        "author": "周孚",
        "content": "汗垢不可耐，晚凉眉始开。\n孤筇信步去，老袂觉风来。\n惊犬那须尔，痴蚊安在哉。\n寥寥初月上，却照老夫回。",
        "dynasty": "宋",
        "collection_info": null
    },
    {
        "title": "与游子卿别久矣比闻其调官端州有怀其人二首  其一",
        "author": "周孚",
        "content": "三吴望百越，霜鹘亦逡巡。\n迭迭山愁客，涔涔瘴迫人。\n老慵吾自厌，声闻子当频。\n莫作飘流想，寒梅不负春。",
        "dynasty": "宋",
        "collection_info": null
    },
    {
        "title": "与游子卿别久矣比闻其调官端州有怀其人二首  其二",
        "author": "周孚",
        "content": "子宦高要去，扁舟早晚回。\n曾逢归雁否，几见堕鸢来。\n老去腰犹折，谁能毂少推。\n他年相遇处，吾马亦虺隤。",
        "dynasty": "宋",
        "collection_info": null
    },
    {
        "title": "怀显上人时在江州次其旧所作诗韵寄之己卯夏予始识之于城西王氏坟庵",
        "author": "周孚",
        "content": "长号西山云，见子单阏夏。\n孤生九死余，相遇天所借。\n崎岖易寒暑，荏苒问田舍。\n流萍忽復散，皓月耿清夜。\n孤筇子何往，征马吾屡跨。\n空余碧云诗，十袭閟兰麝。\n匡庐富清景，得子更增价。\n他年东林游，吾犹厕陶谢。",
        "dynasty": "宋",
        "collection_info": null
    },
    {
        "title": "寄汤朝美",
        "author": "周孚",
        "content": "绿树阴阴噪莫蝉，雀罗门户更萧然。\n平生流辈今谁在，乡里衣冠子最贤。\n老境幸逢倾盖语，畏途当记说车篇。\n荷锄端欲相随去，却恨初无二顷田。",
        "dynasty": "宋",
        "collection_info": null
    },
    {
        "title": "八月九日晨步至鹤林寺遇一上人",
        "author": "周孚",
        "content": "踽踽身何向，飘飘意自佳。\n流年感秋燕，幽兴续晨鸦。\n朱墨终年累，江山着处家。\n寒泉无用汲，吾病不禁茶。",
        "dynasty": "宋",
        "collection_info": null
    },
    {
        "title": "张彦勋自建康来相见留三宿而去且言李先生新亡张友圣俞之亡久矣",
        "author": "周孚",
        "content": "万事纷纷一梦中，虚堂相对且从容。\n蛰龙老鹤知何往，社燕秋鸿喜再逢。\n陈迹只今空自记，莫年非子欲谁从。\n苍崖促辔还如许，孤负黄花酒一钟。",
        "dynasty": "宋",
        "collection_info": null
    },
    {
        "title": "病起怀陈道人",
        "author": "周孚",
        "content": "卧病久不出，四郊霜叶红。\n摧颓元属我，鲜健不知翁。\n莫惜书频寄，深思酒一中。\n移心未得法，君去亦匆匆。",
        "dynasty": "宋",
        "collection_info": null
    },
    {
        "title": "崔子虚以公檄出籴作诗寄叶伯永且言其道途之艰因次韵以寄",
        "author": "周孚",
        "content": "诗来君马叹玄黄，正坐盐车道路长。\n倒壑枯槎无復绿，并岩残菊尚余香。\n眼看落日还应眩，心对寒溪却暂凉。\n昔日维摩君记否，迩来衰病亦怀乡。",
        "dynasty": "宋",
        "collection_info": null
    },
    {
        "title": "再次深字韵寄日新",
        "author": "周孚",
        "content": "浊酒青灯语夜深，短琴相与作南音。\n当时怀越悲庄舄，此日游吴忆季心。\n日莫饥鸦无定止，天寒孤雁自悲吟。\n遥怜策杖苍烟外，舍北梅花正背阴。",
        "dynasty": "宋",
        "collection_info": null
    },
    {
        "title": "喜陈道人自泰州来作此诗留之",
        "author": "周孚",
        "content": "光风转芳树，子向毗陵去。\n霜风振枯荄，子自海陵来。\n悠悠万里江，一苇安可杭。\n浮杯不作难，子亦石肺肠。\n文章一小技，知我独子耳。\n食贫强折腰，此復愧于子。\n草草具一餐，芋火对懒残。\n孤筇勿遽往，岁莫方冱寒。",
        "dynasty": "宋",
        "collection_info": null
    },
    {
        "title": "头风",
        "author": "周孚",
        "content": "阳虚已宜病，冬疠復参同。\n老耳时吹雨，羸躯未可风。\n昔鍼空自验，今檄竟谁工。\n制帽狐皮在，儿童勿笑翁。",
        "dynasty": "宋",
        "collection_info": null
    },
    {
        "title": "再寄汤朝美",
        "author": "周孚",
        "content": "夙疴苦牵缠，旧学久废忘。\n闭门老叔夜，慵惰古无上。\n朋知音问绝，正復相觖望。\n独余思子心，砥柱阅寒浪。\n作书往问讯，闻子亦微恙。\n深怜三医勤，却叹五鬼妄。\n新诗勤讽诵，渠魄自应丧。\n吾侪晓天星，齿髮已非壮。\n羁孤寡会合，尚復困此障。\n衝风战寒林，落日翳迭嶂。\n轩车何来迟，为子倒家酿。",
        "dynasty": "宋",
        "collection_info": null
    },
    {
        "title": "命瞻录近诗寄日新",
        "author": "周孚",
        "content": "涉世殊无味，言诗粗有芽。\n尔能明瑟僩，吾不惮车斜。\n老管元江苇，寒笺更蜀麻。\n因书寄痴叔，剩为乃翁夸。",
        "dynasty": "宋",
        "collection_info": null
    },
    {
        "title": "游元着作江天莫雪图赠朱元礼要余赋",
        "author": "周孚",
        "content": "舣舟洞庭三日雪，一梦十年今白髮。\n君家此图忽堕前，便拟寒流泛秋叶。\n玉花淅淅纷长空，征鸿不度天无风。\n批岩暗水咽哀玉，并溪古木僵寒铜。\n李成不生郭熙死，问君今世谁能此。\n羣儿丹铅较形似，我识此翁非画史。\n坐来正復腼我颜，试问倦鸟何时还。\n少文已老尘埃间，从翁乞我松陵山。",
        "dynasty": "宋",
        "collection_info": null
    },
    {
        "title": "正月五日寄陈道人",
        "author": "周孚",
        "content": "衝寒索去一何忙，当日诗盟忍遽忘。\n薄宦于人信箕斗，老怀惟子不参商。\n自怜胜日方悬榻，好趁春风便促装。\n弱岁宦心虽浄尽，新年佛法要商量。",
        "dynasty": "宋",
        "collection_info": null
    },
    {
        "title": "赠伯永",
        "author": "周孚",
        "content": "不作马前拜，肯为牛下歌。\n穷途食蘗易，荒岁啖瓜多。\n士固难推挽，渠仍不揣摩。\n黄禾起羸马，叹息奈君何。",
        "dynasty": "宋",
        "collection_info": null
    },
    {
        "title": "奉寄满足窟主王雅州所居也",
        "author": "周孚",
        "content": "知君投老竟谁逢，摩度罗城宿契同。\n妙语幸陪三日款，病怀顿失十年穷。\n向时尺鷃嗟渠辈，今日冥鸿信此翁。\n莫惜平生太玄草，君山元自识扬雄。",
        "dynasty": "宋",
        "collection_info": null
    },
    {
        "title": "寄日新并柬苏庭藻时在秀州",
        "author": "周孚",
        "content": "漕河千里流，十日可往返。\n风帆昼夜至，子独音问罕。\n平生锥画沙，落纸龙蛇满。\n不应孟公豪，直作叔夜懒。\n岂云附炎热，正恐厌衰散。\n交游半鬼箓，老病仅余喘。\n久为后辈玩，智与髮俱短。\n征书子勿怪，炙手借余暖。\n向时苏季子，坚操石可转。\n迩来亦效颦，烦子更推挽。\n併将百篇诗，慰此昏病眼。",
        "dynasty": "宋",
        "collection_info": null
    },
    {
        "title": "闾丘仲时清晨见过作此诗遗之",
        "author": "周孚",
        "content": "子来始晨炊，饭麋语未尽。\n丰钟九秋鸣，历历有余韵。\n朞年不见子，子学乃顿进。\n吾州士冀北，子实千里骏。\n缅怀十载语，至此方尽信。\n滔滔大河流，可借九里润。\n衰年旧学废，得安阙亲近。\n明窗两趺坐，日永失余困。\n世情贫更薄，吾货老亦钝。\n得与田苏游，从今復何恨。",
        "dynasty": "宋",
        "collection_info": null
    },
    {
        "title": "赠杨德隽",
        "author": "周孚",
        "content": "顷年闻子名，蹀躞天马驹。\n初疑但秦豪，岂料还鲁儒。\n理当久骞腾，术业谁不如。\n尚淹惠文冠，更读城旦书。\n一语不相应，屡捋猛虎须。\n长松表寒林，信与萝茑殊。\n尘埃堛胸次，一见气少苏。\n念子如孤云，漠漠天一隅。\n骯脏固当尔，颠沛谁为扶。\n子看独鹤归，睢盱有羣乌。\n勉旃太行路，勿令摧子车。",
        "dynasty": "宋",
        "collection_info": null
    },
    {
        "title": "寄东观聂道士",
        "author": "周孚",
        "content": "幽忧忽忽未能除，浊酒相逢辄倩沽。\n老语参同真石友，高怀一见只臞儒。\n当时共叹辽东鹤，此日还思叶县鳬。\n老柳吹绵春有几，会须重醉紫琼腴。",
        "dynasty": "宋",
        "collection_info": null
    },
    {
        "title": "戏赠杨德骏",
        "author": "周孚",
        "content": "风流杨伯起，相遇紫髯城。\n逸思何轩豁，高怀更坦平。\n秦冠空自累，汉赋几时成。\n莫作敲榜想，鸳鸯亦易惊。",
        "dynasty": "宋",
        "collection_info": null
    },
    {
        "title": "送廷藻兼呈楚州通守杜丈",
        "author": "周孚",
        "content": "相从尝恨十年迟，握手匆匆每日疑。\n风艇烟帆还此日，隙灯篱井定何时。\n试看子学犹难售，须信吾穷未易医。\n千里同风杜夫子，可能时寄弹丸诗。",
        "dynasty": "宋",
        "collection_info": null
    },
    {
        "title": "次前韵呈杜丈",
        "author": "周孚",
        "content": "老去休嗟见事迟，苏郎有语不当疑。\n惊看渠学非前日，悔奉公游已后时。\n褦襶只今还自笑，膏肓从昔更谁医。\n时花俚服空争巧，须信人间自有诗。",
        "dynasty": "宋",
        "collection_info": null
    },
    {
        "title": "谢杜丈见过",
        "author": "周孚",
        "content": "短章韵埙箎，大篇谐韶濩。\n诗中晏平仲，执鞭所欣慕。\n相望一水远，匏繫未得去。\n轩车贲穷巷，闾里亦惊误。\n向时苏季子，尝有过情誉。\n轻身先匹夫，岂不以渠故。\n茅檐一席地，坐语西日莫。\n袖中石鼎诗，未出吾已惧。\n十年风雅学，狭径多窘步。\n譬如策驽跛，行此九折路。\n书须圯下得，禅有鳌山悟。\n祈公不惜口，更举末后句。",
        "dynasty": "宋",
        "collection_info": null
    },
    {
        "title": "同范三哥访鉴长老鉴犍为人而挂锡金山",
        "author": "周孚",
        "content": "愔愔山月照峨眉，未暇西游鬓已丝。\n胜日来陪巨卿友，莫年亲见德云师。\n解除鬚髮元非错，肯老山林更自奇。\n趺坐绳床两无语，此心真有几人知。",
        "dynasty": "宋",
        "collection_info": null
    },
    {
        "title": "口占送汪元章兼柬述之同年",
        "author": "周孚",
        "content": "君行社燕前，老意倍凄然。\n离思秋声裏，归程夕照边。\n久藏和氏璧，行着祖生鞭。\n为语同门友，吾贫亦去年。",
        "dynasty": "宋",
        "collection_info": null
    },
    {
        "title": "有怀杜丈仲微",
        "author": "周孚",
        "content": "弱岁元知有此翁，寸莛尝记昔舂容。\n贞元名士浑无几，正始遗音仅此逢。\n别后篇章应自课，老来伏腊定谁供。\n飞鸿过尽空回首，倦客新年更自慵。",
        "dynasty": "宋",
        "collection_info": null
    },
    {
        "title": "次韵德裕",
        "author": "周孚",
        "content": "此郎笔力如江汉，收卷波澜作此嬉。\n三叹方惊永嘉末，两章还到建安时。\n祗知妙语能祛疟，可悟虚名不疗饥。\n同病同忧有如此，向来吾亦蠹鱼痴。",
        "dynasty": "宋",
        "collection_info": null
    },
    {
        "title": "题刘元畸书舍",
        "author": "周孚",
        "content": "不厌屠龙学，吾衰祇见公。\n勤如袁伯业，清甚陆龟蒙。\n身健何妨老，诗工莫厌穷。\n要为千岁託，试判一生功。",
        "dynasty": "宋",
        "collection_info": null
    },
    {
        "title": "刘氏慈义亭",
        "author": "周孚",
        "content": "天公殊愦愦，此语不须疑。\n已失黔娄妇，还亡伯道儿。\n孤亭时一恸，行路不胜悲。\n会倩韶钧手，重为楚些词。",
        "dynasty": "宋",
        "collection_info": null
    },
    {
        "title": "题游元着潇湘晚景图",
        "author": "周孚",
        "content": "与翁家世俱东鲁，不记翁游曾到楚。\n看翁写此六幅图，怪翁笔力能如许。\n孤烟合处渔着村，老雁归时帆入浦。\n丹枫翻翻江气寒，莫雪初晴山月吐。\n杜陵野老经行处，度支病郎用心苦。\n惟翁妙思自暗同，楚玉何曾识神女。\n信知胸中着云梦，不止豪端挟风雨。\n祇今小纸弄姿态，气韵酸寒终愧古。\n蜀山秦树各异状，所向一律人笑汝。\n谁能为证张与吴，十年此病翁今无。",
        "dynasty": "宋",
        "collection_info": null
    },
    {
        "title": "秦士史庆臣好诗而喜侠饮之酒而赠以是诗",
        "author": "周孚",
        "content": "踏遍荆吴鬓欲华，梦中烟雨暗三巴。\n白盐赤米犹能饭，碧巘清流便当家。\n子党昔谁怜范叔，吾门今始识刘叉。\n鸒斯贼食虽堪笑，相祝无劳置齿牙。",
        "dynasty": "宋",
        "collection_info": null
    },
    {
        "title": "陈季陵侍郎生日二首  其一",
        "author": "周孚",
        "content": "政简官多暇，刑清狱屡空。\n尝从父老语，俱话使君功。\n鸿宝宁资汝，黄麻正待公。\n仁人自宜寿，天意与民同。",
        "dynasty": "宋",
        "collection_info": null
    },
    {
        "title": "陈季陵侍郎生日二首  其二",
        "author": "周孚",
        "content": "圣世唐虞际，公才稷契间。\n清仍能律俗，直更不容姦。\n比岁频分阃，今年定赐环。\n从来香案吏，合自广桑山。",
        "dynasty": "宋",
        "collection_info": null
    },
    {
        "title": "史庆臣止酒",
        "author": "周孚",
        "content": "韩时孤愤客，楚境独醒翁。\n莫景还谁似，高怀只子同。\n已亡千日醉，可更十年穷。\n吴稻新舂白，犹堪慰转蓬。",
        "dynasty": "宋",
        "collection_info": null
    },
    {
        "title": "庆臣和巴字韵见遗復次韵",
        "author": "周孚",
        "content": "独鹤投林畏莫鸦，向时入蜀强刘巴。\n瘴乡自古难为客，老境无人不念家。\n一饭肯来从我觅，百钱何惜为君叉。\n粗缯大布差安稳，莫学渠侬戏虎牙。",
        "dynasty": "宋",
        "collection_info": null
    },
    {
        "title": "次汤士美送蔡季任韵寄士美二首  其一",
        "author": "周孚",
        "content": "君才元落落，吾语只平平。\n意广真堪笑，情亲却自惊。\n瘦筇殊未到，短笛为谁横。\n肺病虽羸甚，犹能倒屣迎。",
        "dynasty": "宋",
        "collection_info": null
    },
    {
        "title": "次汤士美送蔡季任韵寄士美二首  其二",
        "author": "周孚",
        "content": "洮湖南北路，投老始来游。\n少作三年别，当为二顷谋。\n间关元遍历，衰谢合归休。\n更问西庄友，能容此客不。",
        "dynasty": "宋",
        "collection_info": null
    },
    {
        "title": "次韵士美求予旧诗之句",
        "author": "周孚",
        "content": "寒江不疗风雅渴，一读新诗黑华髮。\n鸣冈雏凤固自谐，历块名驹宁復蹶。\n十年韬缩不愿售，须信柙藏定干越。\n昔人羁穷正坐此，落落君心抵金铁。\n蛰虫欲作雷破柱，大胜秋蛩弔寒月。\n猗那清庙君所知，莫学杜陵老翁穷彻骨。",
        "dynasty": "宋",
        "collection_info": null
    },
    {
        "title": "次韵邵公济六言三首赠史千史自云尝从邵学  其一",
        "author": "周孚",
        "content": "阅子西山遗墨，爱渠东周故家。\n欲与俱鸣此日，只今老眼昏花。",
        "dynasty": "宋",
        "collection_info": null
    },
    {
        "title": "次韵邵公济六言三首赠史千史自云尝从邵学  其二",
        "author": "周孚",
        "content": "学须有委有源，约略为君一言。\n淳夫迂叟旧客，无己醉翁嫡孙。",
        "dynasty": "宋",
        "collection_info": null
    },
    {
        "title": "次韵邵公济六言三首赠史千史自云尝从邵学  其三",
        "author": "周孚",
        "content": "贮腹古文奇字，发箧长歌短行。\n挽子纵谈今夕，小风时动帘旌。",
        "dynasty": "宋",
        "collection_info": null
    },
    {
        "title": "寄汤朝美",
        "author": "周孚",
        "content": "君家堂下锦千堆，老眼春风亦快哉。\n胜日久孤三径约，浃辰深愧两书来。\n公租已办应多暇，家酿重开定几回。\n会挽蜀狂成一醉，莫嗔屐齿破苍苔。",
        "dynasty": "宋",
        "collection_info": null
    },
    {
        "title": "史庆臣贫甚汤朝美士美以书招之作诗以饯其行",
        "author": "周孚",
        "content": "愤时胆如斗，论事须磔猬。\n阅人习熟中，见子差吐气。\n十年卧岷峨，一芥视富贵。\n只今五穷迫，叹息一饱未。\n子才固崎嵚，渠眼亦髣髴。\n黄金贱钟期，此语可歔欷。\n中山两公子，好义吾所畏。\n深憎泾渭杂，屡斥蜩螗沸。\n尺书独唤子，如子亦差慰。\n相从一语合，肯顾百金费。\n孤松危欲死，莫惜加灌溉。\n向来监河侯，吾惭可胜讳。",
        "dynasty": "宋",
        "collection_info": null
    },
    {
        "title": "次韵陈丈陈丈宣城人欧公诗云共防梅老敌难当",
        "author": "周孚",
        "content": "诗似梅翁不易当，公今后出更专场。\n自来不数王杨辈，平处犹参沈鲍行。\n梅柳作新还此际，江山增重信吾乡。\n会须乞取飞霞佩，老藉犹能与颉颃。",
        "dynasty": "宋",
        "collection_info": null
    },
    {
        "title": "次韵苏庭藻见寄庭藻所居号竹堂",
        "author": "周孚",
        "content": "匆匆别后已经年，堂下新篁又长鞭。\n何日来成渼陂集，只今空寄陕郊篇。\n封丘正自妨吾乐，畏垒谁能识子贤。\n俱坐先秦古书累，吾侪流落本非天。",
        "dynasty": "宋",
        "collection_info": null
    },
    {
        "title": "登多景楼分楼高天一握为韵得一字楼非旧址惟东面可眺三隅暗甚时方改作榜称米元章书盖僞也语寺僧当易之",
        "author": "周孚",
        "content": "往时百仞山，丹楼丽朝日。\n江天富佳致，收揽不遗一。\n匆匆熙丰事，电往那可诘。\n故基谁为徙，胜槩从此失。\n如窥一面网，反随三凌室。\n幽怀鬰尘雾，老眼暗髹漆。\n虽云一牛鸣，每至辄悔出。\n使君改筑意，正欲名称实。\n丁丁斤斧功，趁此玄月毕。\n扁榜照华榱，仍须此翁笔。",
        "dynasty": "宋",
        "collection_info": null
    },
    {
        "title": "步至石翁山送江亭下赠同游是山予意昔有石姓居之今说怪甚",
        "author": "周孚",
        "content": "蜿蜒一径踏苍龙，趁此霜林叶未红。\n翠壁嘘云疑欲雨，沧江翻浪故多风。\n凄凉遗事从谁问，邂逅清游与子同。\n会向诗翁觅新句，落霞孤鹜本非工。",
        "dynasty": "宋",
        "collection_info": null
    },
    {
        "title": "次韵史康时见赠",
        "author": "周孚",
        "content": "两屦下峨岷，旧闻渠可人。\n相逢老史族，仍是少公亲。\n浊酒能浇月，新诗不负春。\n旁观还伎痒，吾亦捧心颦。",
        "dynasty": "宋",
        "collection_info": null
    },
    {
        "title": "次知府侍郎九日登送江亭韵",
        "author": "周孚",
        "content": "兹山耸孤秀，正自惬公心。\n顿觉天能近，都亡地可临。\n烟江殊衮衮，霜柳尚沉沉。\n但恨无陶谢，芳醪只独斟。",
        "dynasty": "宋",
        "collection_info": null
    },
    {
        "title": "寄辛幼安二首  其一",
        "author": "周孚",
        "content": "我屋与君室，济河南北州。\n相逢楚天晚，却看蜀江流。\n老境浑能迫，妖氛竟未收。\n何时一廛地，归种故园秋。",
        "dynasty": "宋",
        "collection_info": null
    },
    {
        "title": "寄辛幼安二首  其二",
        "author": "周孚",
        "content": "别去才三月，人来已两书。\n老怀多弛旷，厚意独勤渠。\n共叹飘流际，能收谤駡余。\n春风绿林壑，还伫短辕车。",
        "dynasty": "宋",
        "collection_info": null
    },
    {
        "title": "次韵程道徽三首  其一",
        "author": "周孚",
        "content": "二年五经过，子亦倦行役。\n踵门觅一廛，正尔不能得。\n穷愁侵两鬓，无酒洒胸臆。\n见溺不解援，我空三叹息。",
        "dynasty": "宋",
        "collection_info": null
    },
    {
        "title": "次韵程道徽三首  其二",
        "author": "周孚",
        "content": "子家江滥觞，还送江入海。\n凄凄兕虎叹，屈指已十载。\n饥唯三韭足，寒止一衲在。\n试问十二宫，从来谁主宰。",
        "dynasty": "宋",
        "collection_info": null
    },
    {
        "title": "次韵程道徽三首  其三",
        "author": "周孚",
        "content": "宿草被三径，呼儿不须锄。\n从来驷马客，肯顾蜗牛庐。\n那知倾盖交，向我情不疎。\n惜无一端绮，报子双鲤鱼。",
        "dynasty": "宋",
        "collection_info": null
    },
    {
        "title": "夜坐怀日新",
        "author": "周孚",
        "content": "小室颇修洁，短窗亦虚明。\n雠书岂不佳，念汝翻怆情。\n忆昨干元初，春风被檐楹。\n炙背俯晴轩，铿然读书声。\n忽起四方志，遽作千里行。\n别来四寒暑，归计犹未成。\n买桂炊白玉，崎岖客都城。\n两鬓不受愁，应已白髮生。\n斗粟能几何，终年费经营。\n短鞭望马腹，我亦饥寒并。\n老怀少机械，世路多沟坑。\n安得沮溺田，与子穷岁耕。",
        "dynasty": "宋",
        "collection_info": null
    },
    {
        "title": "送杜丈仲微赴山阳倅",
        "author": "周孚",
        "content": "城外长淮绿渺瀰，此行聊復雁门踦。\n边烽已息何妨醉，民讼全希尚可诗。\n昭代声名方此振，中年离别未须悲。\n溧阳老尉还天幸，政自扳援得退之。",
        "dynasty": "宋",
        "collection_info": null
    },
    {
        "title": "亡友高伯庸滑稽玩世屡与人忤而见余则加敬人共怪之亡八年矣今庆臣风度大略相似而所忤所敬又极同也感叹之余次庆臣韵赠庆臣",
        "author": "周孚",
        "content": "鬰鬰东冈柏自青，惜无大药驻颓龄。\n忽惊优孟重来楚，但怪苏耽却姓丁。\n千里自来须骥騄，两豪于子信螟蛉。\n隙驹岁月那容玩，老语从今便当铭。",
        "dynasty": "宋",
        "collection_info": null
    },
    {
        "title": "陈使君生日二首  其一",
        "author": "周孚",
        "content": "今时颍川守，往日太丘翁。\n已革因循弊，兼收抚字功。\n民言方颂此，天意曲酬公。\n莫把彭籛比，恐非斟雉同。",
        "dynasty": "宋",
        "collection_info": null
    },
    {
        "title": "陈使君生日二首  其二",
        "author": "周孚",
        "content": "控鲤云烟外，钓龙溪水边。\n遗踪犹可见，故老不虚传。\n道岂容捐物，功须解补天。\n看渠落公后，纵健只臞仙。",
        "dynasty": "宋",
        "collection_info": null
    },
    {
        "title": "读刘丈元畸四传戏题二首  其一",
        "author": "周孚",
        "content": "使长河作酥酪，真赤手揽象犀。\n斯文谁解捉搦，此老大能滑稽。",
        "dynasty": "宋",
        "collection_info": null
    },
    {
        "title": "读刘丈元畸四传戏题二首  其二",
        "author": "周孚",
        "content": "知音止老柳州，如君亦奚斯流。\n真復烦管城子，端不数下邳侯。",
        "dynasty": "宋",
        "collection_info": null
    },
    {
        "title": "丙戌重五后一日予与同舟三人游虎丘庚寅岁予亦以是日至枫桥望虎丘塔迫日莫叹息而去",
        "author": "周孚",
        "content": "百丈寒岩塔，孤篷倦客船。\n来迎十里外，相识五年前。\n天迥方斜日，林深忽暝烟。\n平生戒三宿，为汝復凄然。",
        "dynasty": "宋",
        "collection_info": null
    },
    {
        "title": "送鉴老住禾山二首  其一",
        "author": "周孚",
        "content": "破壁荒垣谁解新，渠侬方向阿师勤。\n遥知竖拂拈椎处，不负青山起白云。",
        "dynasty": "宋",
        "collection_info": null
    },
    {
        "title": "送鉴老住禾山二首  其二",
        "author": "周孚",
        "content": "黄流渺渺独浮杯，俊鹘冲天亦快哉。\n玉麈谈玄他日事，不妨兼带此山来。",
        "dynasty": "宋",
        "collection_info": null
    },
    {
        "title": "独游因胜有怀苏丈信臣时任衡州幕予明年亦官淮上矣",
        "author": "周孚",
        "content": "力田不罪岁，吾犹识斯人。\n气清色坦夷，可畏还可亲。\n五年鹿门游，莫辨主与宾。\n老屋每下榻，寒庖屡分珍。\n人生会合难，朝吴莫燕秦。\n忽随湖雁去，坐见江梅春。\n沧波与天连，音问何由频。\n向来燕居室，萧然淡无尘。\n簿书换清谈，叹息生一贫。\n新阳革故岁，我復效此颦。\n吾人亦何事，政愧祁孔宾。\n何时此山南，得与翁并邻。",
        "dynasty": "宋",
        "collection_info": null
    },
    {
        "title": "寄仲微杜丈",
        "author": "周孚",
        "content": "小雨催春杏半红，转头庭户已秋风。\n刘桢昔病虽差愈，侯喜今诗竟未工。\n瘦马羸僮还自笑，绿尊黄菊定谁同。\n十年塞耳人间语，剩欲从公一破聋。",
        "dynasty": "宋",
        "collection_info": null
    },
    {
        "title": "题后山集后次可正平韵  其一",
        "author": "周孚",
        "content": "嶷嶷陈夫子，高名天壤间。\n读书能妙斲，行己有深闲。\n句法窥唐杜，文章规汉班。\n九原埋玉树，遗简仰高山。",
        "dynasty": "宋",
        "collection_info": null
    },
    {
        "title": "题后山集后次可正平韵  其二",
        "author": "周孚",
        "content": "甚美元非恶，嗟公堕此间。\n真为四君次，可厌七年闲。\n汴泗空千载，晁何仅一班。\n凄凉大阳履，埋没若河山。",
        "dynasty": "宋",
        "collection_info": null
    },
    {
        "title": "哭员着作",
        "author": "周孚",
        "content": "每憎鸡荩谷，自许凤鸣冈。\n论事方刘向，修文遽卜商。\n高名宁泯没，老意自凄凉。\n叹息褚中惠，此生那可忘。",
        "dynasty": "宋",
        "collection_info": null
    },
    {
        "title": "登普照山有怀宛陵陈丈侍郎二首  其一",
        "author": "周孚",
        "content": "登临才昨日，时序亦匆匆。\n败幕无巢燕，寒空有断鸿。\n老怀空对月，病骨不禁风。\n远水澄寒练，令人忆谢公。",
        "dynasty": "宋",
        "collection_info": null
    },
    {
        "title": "登普照山有怀宛陵陈丈侍郎二首  其二",
        "author": "周孚",
        "content": "遥闻宛陵老，犹寄梵王宫。\n穫稻虽终亩，诛茅未毕工。\n斯文元有托，吾道岂终穷。\n莫作居东想，君王识郑崇。",
        "dynasty": "宋",
        "collection_info": null
    },
    {
        "title": "邓才卿同年两顾敝庐病睡不克见别后次庭藻送行韵谢之",
        "author": "周孚",
        "content": "富贵移人或望尘，独于衰病却情亲。\n澜翻未听渠侬语，骯脏悬知我辈人。\n正续黄粱今日梦，敢寻紫陌向时春。\n三年两踏蓬蒿径，此客他时不是新。",
        "dynasty": "宋",
        "collection_info": null
    },
    {
        "title": "送刘元畸解官归宣城兼问讯侍郎陈丈",
        "author": "周孚",
        "content": "羣书讽诵不离口，君才岂止王季友。\n力探千载自青眼，智效一官今白首。\n三年拄颊京江上，车如鸡栖马如狗。\n旁人窃叹君则笑，一鬨从来有奇偶。\n椎鼓发船忽復去，聚散匆匆一翻手。\n泾川绿涨三百里，试脱征衣濯尘垢。\n人间至计只樗栎，身外虚名本箕斗。\n君归更问且过翁，富贵何如一杯酒。",
        "dynasty": "宋",
        "collection_info": null
    },
    {
        "title": "寄史伯强",
        "author": "周孚",
        "content": "一日抵三岁，子行踰十旬。\n昔如宫应商，今若参与辰。\n力挽殊未来，叹息寒江滨。\n附书双鲤鱼，沧波正奫沦。\n平生金石交，如子不数人。\n饱更松桂秋，不羡桃李春。\n向来相期处，可但髯绝伦。\n一朝忽去眼，那能不酸辛。\n悠悠世网中，双鬓各已新。\n岂无耦耕约，奈此离别频。\n富贵朝露耳，莫负头上巾。\n归来建德国，与子同问津。",
        "dynasty": "宋",
        "collection_info": null
    },
    {
        "title": "戏题小庵画轴三首  其一",
        "author": "周孚",
        "content": "扁舟渺渺入平湖，秋叶经霜半已无。\n不是幽林欠残雪，为君题作剡溪图。",
        "dynasty": "宋",
        "collection_info": null
    },
    {
        "title": "戏题小庵画轴三首  其二",
        "author": "周孚",
        "content": "一落絷维中，永别啸云友。\n秋月耿寒林，时来梦中否。",
        "dynasty": "宋",
        "collection_info": null
    },
    {
        "title": "戏题小庵画轴三首  其三",
        "author": "周孚",
        "content": "当时饿鸱箭，惊皇无復魂。\n困卧阶下草，深愧主人恩。",
        "dynasty": "宋",
        "collection_info": null
    },
    {
        "title": "次韵侯彦康",
        "author": "周孚",
        "content": "箪瓢从古亦山雌，叹息渠侬定可师。\n挽士真难九牛尾，酬君谁可五羊皮。\n过逢政自艰难际，感慨俱非少壮时。\n樗散郑虔官益冷，得钱沽酒不须疑。",
        "dynasty": "宋",
        "collection_info": null
    },
    {
        "title": "朱毅夫挽词",
        "author": "周孚",
        "content": "卖药长安市，退藏三十秋。\n来从阿戎语，始与德公游。\n一别俄黄壤，遥怜尚黑头。\n心知漆灯在，应为此翁留。",
        "dynasty": "宋",
        "collection_info": null
    },
    {
        "title": "送辛幼安",
        "author": "周孚",
        "content": "西风掠面不胜尘，老欲从君自濯熏。\n两意未成还忤俗，一饥相迫又离羣。\n只今参佐须孙楚，何日公卿属范云。\n节物关心那可别，断红疎绿正春分。",
        "dynasty": "宋",
        "collection_info": null
    },
    {
        "title": "次韵彦康",
        "author": "周孚",
        "content": "读书策新功，子久勖此课。\n蒲梢籋寒云，了不见坎轲。\n深怀浃背耻，但欲袖手坐。\n新诗忽来辱，快读起疲懦。\n还疑正始在，欲突黄初过。\n斯文未易到，吾党真可贺。\n向来豫章法，政復如此作。\n钮头三寸泽，子质况黄稬。\n只今百尺的，已见一矢破。\n更期十载后，凛凛谁子奈。\n耆年日凋丧，我亦老寒饿。\n奇穷不自惜，乃復珍此货。\n但恐黄禾空，子驹谁秣莝。",
        "dynasty": "宋",
        "collection_info": null
    },
    {
        "title": "赠顿昂伯高兼简王丈公瑞顿尝识先君",
        "author": "周孚",
        "content": "凄凉元佑几遗民，邂逅京江两病身。\n阮籍莫年唯可醉，扬雄平日固当贫。\n久知丘壑须吾党，晚喜箪瓢有若人。\n同识嵇公更谁在，仲任虽健鬓如银。",
        "dynasty": "宋",
        "collection_info": null
    },
    {
        "title": "寄辛滁州",
        "author": "周孚",
        "content": "江皋追送仅踰旬，节物俄惊一度新。\n西涧潮生还值雨，南山雪尽正逢春。\n遥知风韵如前辈，可有篇章忆故人。\n拟向琅琊问幽事，两翁遗迹未埃尘。",
        "dynasty": "宋",
        "collection_info": null
    },
    {
        "title": "次韵庭藻留王用宾韵别赵楚才",
        "author": "周孚",
        "content": "落魄山阳市，悲歌独子听。\n相过常出日，小住亦翻星。\n此际心还折，何方鬓解青。\n一杯寒食酒，相与记沉冥。",
        "dynasty": "宋",
        "collection_info": null
    },
    {
        "title": "离山阳戏次庭藻韵简叔异二首  其一",
        "author": "周孚",
        "content": "匆匆掠面只黄沙，行尽孤城不见花。\n政是江南好时节，暖风吹柳欲藏鸦。",
        "dynasty": "宋",
        "collection_info": null
    },
    {
        "title": "离山阳戏次庭藻韵简叔异二首  其二",
        "author": "周孚",
        "content": "去日寒亭尚有梅，归来已过海棠开。\n叩门剥啄家人笑，惊怪安西老友回。",
        "dynasty": "宋",
        "collection_info": null
    },
    {
        "title": "寄朝美",
        "author": "周孚",
        "content": "君才秀吾乡，真可歌大雅。\n疏通信而静，少有似君者。\n十年卧墙东，樲棘笑梧槚。\n摩挲怀中璧，顾我知者寡。\n一朝籋云去，始骇天下马。\n宁如不祥金，未铸先跃冶。\n煌煌汉家业，条画待董贾。\n皇文阅石室，秘署向金马。\n飞腾吾敢羡，拙艺真毁瓦。\n出处判殊涂，归耕弋阳野。",
        "dynasty": "宋",
        "collection_info": null
    },
    {
        "title": "赠王南仲",
        "author": "周孚",
        "content": "妙语富停蓄，高标邈巉岩。\n半面逆旅中，知子固不凡。\n语离今几时，岁月如惊帆。\n南谯再相遇，黄尘扑征衫。\n握手互叹息，白髮不可芟。\n吾侪与世疎，触事俱殽函。\n饥鹰久已疲，狡兔方自毚。\n二顷可以休，此意神所监。\n纵復落痴钝，犹应免贪馋。\n一语子可思，病马愁辔衔。\n寄语同社人，吾将老寒岩。",
        "dynasty": "宋",
        "collection_info": null
    },
    {
        "title": "道士刘先觉之金陵",
        "author": "周孚",
        "content": "挽袂小徘徊，秋风菊正开。\n方惊鸥可狎，忽与雁同回。\n老干元如腊，衰怀久已灰。\n丹砂未得诀，伫子寄方来。",
        "dynasty": "宋",
        "collection_info": null
    },
    {
        "title": "次韵答李清宇姜德光",
        "author": "周孚",
        "content": "匆匆一席地，劳子数追寻。\n厚意嗟虚辱，衰年愧不任。\n高怀元淡薄，妙语不崎嵚。\n老桧千寻直，寒泉百尺深。\n世方憎落落，吾自畏骎骎。\n生计贫非病，羁穷古亦今。\n未须悲龃龉，直可付呻吟。\n谁復明兹事，深思话此心。\n空垂老任钓，莫辩伯牙琴。\n试采南山蕨，同君洁釜鬵。",
        "dynasty": "宋",
        "collection_info": null
    },
    {
        "title": "次韵奉答杨判官继甫",
        "author": "周孚",
        "content": "向君官昇今復滁，十年两地无此儒。\n喧啾蹇吃方一区，君自鹄白渠自乌。\n士安门人有挚虞，斯文灰冷今復苏。\n胸次与古真合符，鄙夫濩落世所无。\n逃禅政自萦瓠壶，岂有笔力凌三都。\n老伧人方笑玄谟，愧君清坐客歌呼。\n君才如鲁我则邾，气味莫间沂与洙。\n甲辰虽俱那得如，苍髯直干霜不枯。\n归来破屋从绳枢，飞腾付君吾敢谀。",
        "dynasty": "宋",
        "collection_info": null
    },
    {
        "title": "谢端砚辛滁州幼安",
        "author": "周孚",
        "content": "君家即墨君，不与世同调。\n紫云覆寒冰，色与质俱妙。\n谁知穷荒地，尤物来越徼。\n探囊忽见畀，此事出吾料。\n隋珠暗投处，叹息真可弔。\n物生各有用，瑚琏荐清庙。\n君才两汉余，妙句出长啸。\n吾衰亦粗尔，老语世不要。\n摩挲冰玉质，自庆还自谯。\n愿君为追琢，勿令研空笑。",
        "dynasty": "宋",
        "collection_info": null
    },
    {
        "title": "次韵史伯强",
        "author": "周孚",
        "content": "金陵望京江，与子俱异乡。\n以胶投漆中，非子吾谁望。\n平生山林愿，儿乳宁可断。\n招子独不来，同谁弋鳬雁。\n乖离念存没，一饭再三歇。\n往者十年梦，在者千里别。\n寄声问平安，此去何时还。\n炽火暖浊酒，此盟安可寒。",
        "dynasty": "宋",
        "collection_info": null
    },
    {
        "title": "赵漕生日  其一",
        "author": "周孚",
        "content": "治世才难得，公生瑞圣朝。\n高怀元稷契，异骨更松乔。\n骥騄须千里，鹓雏合九霄。\n明年东府宴，相与记今朝。",
        "dynasty": "宋",
        "collection_info": null
    },
    {
        "title": "赵漕生日  其二",
        "author": "周孚",
        "content": "名族仍前辈，高才更望郎。\n经年滞龙节，数日冠鹓行。\n白鹤开新历，青黏屏旧方。\n春风柳条绿，传赐看勾芒。",
        "dynasty": "宋",
        "collection_info": null
    },
    {
        "title": "金山海书记寄七骑",
        "author": "周孚",
        "content": "两骑并驱争欲前，两骑舍矢俱应弦。\n一骑挥挝一负箭，一骑力挽弓初圆。\n寒风潇潇沙漠漠，封豨可擒熊可搏。\n汉家飞将未出关，政使渠侬专此乐。\n君不见往年胡瓌写此图，宛陵诗翁最爱渠。\n戏将醉墨作长句，岁月政当嘉佑初。\n故家文物今星散，老笔凭谁辩真贋。\n胡儿走马大梁城，对君此画空三叹。",
        "dynasty": "宋",
        "collection_info": null
    },
    {
        "title": "次韵赣州知府陈侍郎二首前篇寄幼安后篇寄季陵  其一",
        "author": "周孚",
        "content": "乘轺西去定何人，惊倒吴侬政要君。\n平日比肩空绛灌，此行知已有华勋。\n不令残孽终烦国，信是高才可冠军。\n锋猬斧螗当着语，病夫今岁懒于文。",
        "dynasty": "宋",
        "collection_info": null
    },
    {
        "title": "次韵赣州知府陈侍郎二首前篇寄幼安后篇寄季陵  其二",
        "author": "周孚",
        "content": "朝班数日待归来，又醉凌虚百尺台。\n两岁虽为汝曹福，一州那尽此翁才。\n只今音问踰千里，何日登临共一杯。\n宣室受釐知已久，问公藏缩独何哉。",
        "dynasty": "宋",
        "collection_info": null
    },
    {
        "title": "高邮知军觅芍药一枝五花三绝  其一",
        "author": "周孚",
        "content": "芒种逢花已自难，瑞云攒处凭栏干。\n烦君问取同州例，一干三花奏牡丹。",
        "dynasty": "宋",
        "collection_info": null
    },
    {
        "title": "高邮知军觅芍药一枝五花三绝  其二",
        "author": "周孚",
        "content": "蜀锦团圞照眼明，游蜂乍见亦须惊。\n君知此种来何处，花萼楼中五弟兄。",
        "dynasty": "宋",
        "collection_info": null
    },
    {
        "title": "高邮知军觅芍药一枝五花三绝  其三",
        "author": "周孚",
        "content": "泾川游女汉宫妃，压倒渠侬金带围。\n吾府只今虚席在，栈羊酾酒送公归。",
        "dynasty": "宋",
        "collection_info": null
    },
    {
        "title": "寄辛幼安",
        "author": "周孚",
        "content": "飞鸢跕跕瘴烟中，叹息渠侬伎已穷。\n欹壑老松真耐久，燎原荒草易成空。\n危机可畏浑如此，庄语能听只有公。\n已识柴车胜朱毂，快来相就北窗风。",
        "dynasty": "宋",
        "collection_info": null
    },
    {
        "title": "送陈唐卿尉繁昌二首  其一",
        "author": "周孚",
        "content": "一贫那可忍，子亦老夫如。\n晚岁难忘禄，生平误信书。\n相逢搔首处，共是折腰初。\n莫作高常侍，狂歌忆孟诸。",
        "dynasty": "宋",
        "collection_info": null
    },
    {
        "title": "送陈唐卿尉繁昌二首  其二",
        "author": "周孚",
        "content": "老笔倦场屋，今年方自如。\n无为堕丹墨，可便废诗书。\n妙质嗟谁似，修涂记此初。\n摩挲和氏璧，吾语亦礛诸。",
        "dynasty": "宋",
        "collection_info": null
    },
    {
        "title": "题彭氏韦经堂  其一",
        "author": "周孚",
        "content": "鲜卑语熟更琵琶，渠向人前亦自夸。\n棐几明窗那可负，喜君能记鲁东家。",
        "dynasty": "宋",
        "collection_info": null
    },
    {
        "title": "题彭氏韦经堂  其二",
        "author": "周孚",
        "content": "公圭侯印照乡闾，到了扶阳只汉儒。\n不向师门论官阀，未知回赐可无殊。",
        "dynasty": "宋",
        "collection_info": null
    },
    {
        "title": "天宁寺清宇壁间韵",
        "author": "周孚",
        "content": "风历寒窗竹自鸣，老谈还得片时醒。\n挽君小住君知否，恐有楞伽未了经。",
        "dynasty": "宋",
        "collection_info": null
    },
    {
        "title": "与王南仲李清宇夜坐十二月八日大雨",
        "author": "周孚",
        "content": "急景不可驻，十年无好怀。\n飘流还此日，团聚且吾侪。\n短日衣衫尽，寒云雨雪偕。\n昏灯照清夜，安得酒如淮。",
        "dynasty": "宋",
        "collection_info": null
    },
    {
        "title": "喜清宇伯强自外县归",
        "author": "周孚",
        "content": "不见尊前两友生，流年欲尽不胜情。\n寒窗孤坐风初定，短策同来雪正晴。\n浊酒只今俱入务，新诗从此试寻盟。\n黄尘掠面无佳思，乞得逢君眼便明。",
        "dynasty": "宋",
        "collection_info": null
    },
    {
        "title": "题滁倅燕丈文伯蘧庐",
        "author": "周孚",
        "content": "浮云过眼只斯须，兀兀粘黐政笑渠。\n万事悟来俱蚁穴，一官随处是蘧庐。\n已知要路真聊尔，试问高怀竟孰如。\n老树扶疎真可爱，因君又欲感归欤。",
        "dynasty": "宋",
        "collection_info": null
    },
    {
        "title": "以黄公金华伯五字为韵上黄仲秉侍郎  其一",
        "author": "周孚",
        "content": "求道固多岐，我马玄以黄。\n耳闻老叔度，欲聚三月粮。\n今日復何幸，得上君子堂。\n医门不拒疾，请试囊中方。",
        "dynasty": "宋",
        "collection_info": null
    },
    {
        "title": "以黄公金华伯五字为韵上黄仲秉侍郎  其二",
        "author": "周孚",
        "content": "先朝盛文物，最盛元佑中。\n我生百年后，深思附冥鸿。\n人欲天不违，今復识此翁。\n何以知其然，风味如长公。",
        "dynasty": "宋",
        "collection_info": null
    },
    {
        "title": "以黄公金华伯五字为韵上黄仲秉侍郎  其三",
        "author": "周孚",
        "content": "古货不易售，八荒孰知音。\n零落子云书，尘埃伯牙琴。\n我戆久病此，属公听呻吟。\n可笑朱汗漫，屠龙费千金。",
        "dynasty": "宋",
        "collection_info": null
    },
    {
        "title": "以黄公金华伯五字为韵上黄仲秉侍郎  其四",
        "author": "周孚",
        "content": "硬语斡地轴，奇辞拔鲸牙。\n向来豫章公，一洗空百家。\n此灯不可传，公实优昙华。\n银河会可穷，从公丐灵槎。",
        "dynasty": "宋",
        "collection_info": null
    },
    {
        "title": "以黄公金华伯五字为韵上黄仲秉侍郎  其五",
        "author": "周孚",
        "content": "名如九鼎重，笔有万钧力。\n甘从颍川最，厌就承明直。\n顷时未承颜，既见有矜色。\n归语同舍生，吾几类河伯。",
        "dynasty": "宋",
        "collection_info": null
    },
    {
        "title": "赠杨文伯",
        "author": "周孚",
        "content": "匆匆永阳城，别我正月尾。\n当时已念子，山路石磊磈。\n只今再相见，霜风凋百卉。\n长年走道路，暖席能得几。\n信知书作祟，可但穷有鬼。\n殚精谩屠龙，适周终履豨。\n欹危不少慑，叹息子亦伟。\n倒囊欲振子，吾事真不避。\n西州老次公，采掇到葑菲。\n肯令霜雪干，凋丧杂蒲苇。\n子才正牢落，我意空愤悱。\n勉旃无多谈，寒醅绿如蚁。",
        "dynasty": "宋",
        "collection_info": null
    },
    {
        "title": "送杜仲微知容州",
        "author": "周孚",
        "content": "丁年不负短檠灯，中岁危涂屡折肱。\n自古诗人固屯蹇，喜公今日少骞腾。\n遥知去路方收秫，预约来书定凿冰。\n勾漏丹砂能寄否，据床扶病髮鬅鬙。",
        "dynasty": "宋",
        "collection_info": null
    },
    {
        "title": "问杜叔异觅藤州簟",
        "author": "周孚",
        "content": "旧识藤州簟，清寒惬病夫。\n深宜荐黄妳，真可配青奴。\n绝境无由致，衰年政此须。\n漫肤仍復汗，君记法曹无。",
        "dynasty": "宋",
        "collection_info": null
    },
    {
        "title": "呈曾秀州原伯二首  其一",
        "author": "周孚",
        "content": "叹息茶山老，知名四十年。\n惊看二龙在，喜有一灯传。\n厚礼惭虚左，微材许诣前。\n形神见公妙，闭口敢言禅。",
        "dynasty": "宋",
        "collection_info": null
    },
    {
        "title": "呈曾秀州原伯二首  其二",
        "author": "周孚",
        "content": "古人不可见，此恨与生俱。\n平日轻余子，今年识大巫。\n迷涂方此困，羸瘵待公苏。\n换骨宁无法，聊烦举一隅。",
        "dynasty": "宋",
        "collection_info": null
    },
    {
        "title": "次前韵答原伯二首  其一",
        "author": "周孚",
        "content": "食蓼不知厌，雕籤踰十年。\n唯蕲一语契，不必万人传。\n凛凛元刘上，骎骎晋魏前。\n须烦三昧手，为变小乘禅。",
        "dynasty": "宋",
        "collection_info": null
    },
    {
        "title": "次前韵答原伯二首  其二",
        "author": "周孚",
        "content": "涪翁所传法，皎与日星俱。\n举世沦燕说，看公走郑巫。\n至音常想像，戆腹谩模苏。\n安得空桑曲，相从奏坐隅。",
        "dynasty": "宋",
        "collection_info": null
    },
    {
        "title": "寄宛陵陈丈",
        "author": "周孚",
        "content": "莫云低处是江东，病眼凄迷夕照红。\n千里相望空咄咄，一书欲寄竟匆匆。\n已休心迹嚣尘外，更付功名笔研中。\n遥想家居老彭泽，晚年身世只僧同。",
        "dynasty": "宋",
        "collection_info": null
    },
    {
        "title": "次韵印老别峰壁间枯木二首  其一",
        "author": "周孚",
        "content": "与世争春念已忘，道人还许寄斋房。\n草间翁仲真知己，试问曾经几度霜。",
        "dynasty": "宋",
        "collection_info": null
    },
    {
        "title": "次韵印老别峰壁间枯木二首  其二",
        "author": "周孚",
        "content": "耒阳祠宇渺天涯，幻事何须置齿牙。\n肯伴石翁林下客，优昙当有寄生花。",
        "dynasty": "宋",
        "collection_info": null
    },
    {
        "title": "再次韵前篇属印禅师后篇属选上人二首  其一",
        "author": "周孚",
        "content": "老禅真与世相忘，十载惊涛溅石房。\n指似贞心人不解，断槎素壁白如霜。",
        "dynasty": "宋",
        "collection_info": null
    },
    {
        "title": "再次韵前篇属印禅师后篇属选上人二首  其二",
        "author": "周孚",
        "content": "阿师曾入丹渊室，买马今年得锯牙。\n树倒藤枯渠解写，老夫真欲笑桃花。",
        "dynasty": "宋",
        "collection_info": null
    },
    {
        "title": "次韵赵从之喜雨",
        "author": "周孚",
        "content": "倏看半岭莫云张，无復烧空更夕阳。\n螟𧎬初逢辟邪玉，畦塍真有反生香。\n遥知涸泽还应涨，便觉炎风也自凉。\n回互凶丰一翻手，君看造物信难量。",
        "dynasty": "宋",
        "collection_info": null
    },
    {
        "title": "送黄侍郎仲秉赴泸南",
        "author": "周孚",
        "content": "召杜久不作，公来甫朞年。\n吾民亦何负，今公返三川。\n王命不可稽，无由挽公船。\n累累婴儿啼，政復来道边。\n惊鸿未安集，叹息渠可怜。\n公才岷峨秀，风度晋魏前。\n宜方次公驾，可拍叔度肩。\n兹行去中都，江月六上弦。\n虽云诸侯师，我意终欿然。\n孝友当处中，此翁那戍边。\n落日照归旌，春江动离筵。\n饯公野王筝，老泪如迸泉。",
        "dynasty": "宋",
        "collection_info": null
    },
    {
        "title": "次韵寄士美",
        "author": "周孚",
        "content": "长夏苦不佳，汤熨方少休。\n床头得新诗，恍若从子游。\n绚烂晚花秀，萦纡莫江流。\n寒蝉久聒耳，见此长鸣鸥。\n吾友苏季子，莫年专一丘。\n相从寄琢磨，喜子今得俦。\n隋珠荆文璧，子馈渠则酬。\n寄声问平安，忆此衰病不。\n亲交半九泉，老境集百忧。\n能来叙离阔，过是吾何求。",
        "dynasty": "宋",
        "collection_info": null
    },
    {
        "title": "再次韵赠从之并寄朝美士美",
        "author": "周孚",
        "content": "大汤陈元方，小汤许文休。\n向来京江岸，政作汝颍游。\n一随简书去，寒江自湍流。\n我瞻天际鸿，渠叹波上鸥。\n之子虽近交，襟怀亦林丘。\n缅惟两玉人，非子孰可俦。\n高标互晖映，妙语相应酬。\n鼎立照茅茨，何日能此不。\n句曲向荆溪，迁徙非所忧。\n得客三士间，衰年更何求。",
        "dynasty": "宋",
        "collection_info": null
    },
    {
        "title": "听环上人琴",
        "author": "周孚",
        "content": "幽絃窈眇方秋蝇，和音条鬯俄春鶑。\n断冰哀玉俱入耳，听尽清商听清征。\n浮云敛尽江月明，不意莫耳闻此声。\n夷中知白骨已朽，后来如师亦希有。\n但忧曲古世罕听，那不少徇时人情。\n宁甘絃断挂壁角，缠声鹿鸣渠不学。",
        "dynasty": "宋",
        "collection_info": null
    },
    {
        "title": "送俞君任",
        "author": "周孚",
        "content": "中岁厌乖隔，此行几挽裾。\n故交还去子，老境孰知予。\n雪屋传觞处，春波解缆初。\n相过每仓卒，欲留重踟蹰。\n身健宜加饭，官閒剩着书。\n它年赤车召，留眼看相如。",
        "dynasty": "宋",
        "collection_info": null
    },
    {
        "title": "次从之韵招从之",
        "author": "周孚",
        "content": "学子今方竹苇如，自怜老腹独空虚。\n短畦小摘犹能饭，荒径徐行可当车。\n世事从来多卤莽，吾侪何自有赢余。\n肯来蠹简同籤整，却恐令君得异书。",
        "dynasty": "宋",
        "collection_info": null
    },
    {
        "title": "许叔庸生日",
        "author": "周孚",
        "content": "酌公以京江潋滟之酒，寿公以海蕃氤氲之香。\n南山威凤下烟雾，北岳老松凌雪霜。\n十年阴功不胜纪，僵仆为苏痿为起。\n况復旌阳嫡孙子，火枣交梨固应尔。\n公衮元圭侍丹扆，不待渠侬菊潭水，千二百岁从今始。",
        "dynasty": "宋",
        "collection_info": null
    },
    {
        "title": "寄陈道人时在吕城窦氏庄",
        "author": "周孚",
        "content": "渠家五桂后，卜宅近青郊。\n老竹窗前干，寒松屋外梢。\n才抛汗脚袜，真得盖头茅。\n落日春山路，病夫还解包。",
        "dynasty": "宋",
        "collection_info": null
    },
    {
        "title": "有怀陈杜二丈二首  其一",
        "author": "周孚",
        "content": "容南老守几时回，更拚重看江上梅。\n便热藤笙犹可漆，未寒筒布会须裁。",
        "dynasty": "宋",
        "collection_info": null
    },
    {
        "title": "有怀陈杜二丈二首  其二",
        "author": "周孚",
        "content": "寄语金陵汉郡丞，与谁同醉復同醒。\n不须弔古乌衣巷，且復寻春白下亭。",
        "dynasty": "宋",
        "collection_info": null
    },
    {
        "title": "寄幼安",
        "author": "周孚",
        "content": "送君城西原，春水今凿冰。\n两州灌瓜地，一往竟未能。\n衡门闭青苔，欲语谁復应。\n招邀西飞鸿，因得问寝兴。\n向时金华翁，与君尝伏膺。\n清谈尚尊俎，高标忽丘陵。\n梁木果尔摧，天理安可凭。\n吾侪鬼揶揄，可但世所憎。\n霜风拉枯桑，嘱君护茵凭。\n我病比復加，日饭那得升。\n残年卧闾巷，盛事望友朋。\n得见君奋飞，吾甘老薪蒸。",
        "dynasty": "宋",
        "collection_info": null
    },
    {
        "title": "次韵寄从之时闻游善权寺",
        "author": "周孚",
        "content": "曲槛临烟雨，书来政独凭。\n断崖青自献，森树绿相仍。\n胜践吾方梦，长閒子未应。\n聊烦相佳处，衰老欲依僧。",
        "dynasty": "宋",
        "collection_info": null
    },
    {
        "title": "赠侯元英予病疗之而愈",
        "author": "周孚",
        "content": "此生毛髮燎洪鑪，二竖骎骎更捣虚。\n恶剧方渠甚炮炙，残年非子已丘墟。\n较量绝艺真神似，惊怪羸骸却壮如。\n莫道何颙百无着，识君尝自十年初。",
        "dynasty": "宋",
        "collection_info": null
    },
    {
        "title": "题所画梅竹二首  其一",
        "author": "周孚",
        "content": "东坡戏作有声画，叹息何人为赏音。\n雨叶烟梢出新意，老夫知子用功深。",
        "dynasty": "宋",
        "collection_info": null
    },
    {
        "title": "题所画梅竹二首  其二",
        "author": "周孚",
        "content": "骎骎老境困埃尘，开卷霜林解笑人。\n画地馋涎君莫怪，十年魂断故园春。",
        "dynasty": "宋",
        "collection_info": null
    },
    {
        "title": "次韵朱子代兼怀君任教授年兄二首  其一",
        "author": "周孚",
        "content": "吴门南望水漫漫，拟欲高飞欠羽翰。\n老境思渠甚饥渴，尺书烦子问平安。\n自知谱牒俱冰氏，敢厌班资但虱官。\n它日相逢吾有约，秋霜侵鬓折腰难。",
        "dynasty": "宋",
        "collection_info": null
    },
    {
        "title": "次韵朱子代兼怀君任教授年兄二首  其二",
        "author": "周孚",
        "content": "粲粲新诗堕我前，夜深霜月照琼田。\n共惊败榻才三语，大胜尘编更十年。\n伏枥世谁怜老骥，浮空君自笑饥鸢。\n一穷似我那须怪，解困吾曹始是天。",
        "dynasty": "宋",
        "collection_info": null
    },
    {
        "title": "别乡旧",
        "author": "周孚",
        "content": "耕田畏秋旱，我老将奈何。\n清晨一叶舟，凌此万顷波。\n此岂我欲然，食口如鴈鹅。\n逢迎非本心，惭负生积疴。\n君看柴桑翁，当时亦絃歌。\n人前强磨洗，谓与渠同科。\n悠悠天壤间，何向非南柯。\n餐钱苟有赢，吾愿初无多。\n归从五㹀牛，自种千把禾。\n不学陶士衡，衰年更婆娑。",
        "dynasty": "宋",
        "collection_info": null
    },
    {
        "title": "寄从之时闻黄丈仲秉初亡",
        "author": "周孚",
        "content": "陇月撩人特地圆，真成千里共婵娟。\n尺书好附今年雁，别酒尝听去夏蝉。\n二顷未知何处是，九原谁似此翁贤。\n老怀欲语还惆怅，肠断春江上水船。",
        "dynasty": "宋",
        "collection_info": null
    },
    {
        "title": "次韵题南仲诗卷兼柬廷珍",
        "author": "周孚",
        "content": "新诗可但老夫降，窥杜真能见牖窗。\n静夜飞泉鸣远壑，莫秋孤月印晴江。\n絃从渠去虽难续，鼎自君来信可扛。\n银烛高张那得尔，且揩眵眼伴残缸。",
        "dynasty": "宋",
        "collection_info": null
    },
    {
        "title": "次韵鹤林伸书记",
        "author": "周孚",
        "content": "不须沽酒别陶潜，修竹阴阴翠满帘。\n拂拭面前尘土案，与君相对课楞严。",
        "dynasty": "宋",
        "collection_info": null
    },
    {
        "title": "日者吴九万精三命又精于相三命则吾不知骨相不媚则吾自知之",
        "author": "周孚",
        "content": "官槐广文舍，愧子独来频。\n老境宁高位，衰年只病身。\n平生长孺戆，半世子云贫。\n照影吾犹笑，如渠岂贵人。",
        "dynasty": "宋",
        "collection_info": null
    },
    {
        "title": "赠胡应诚",
        "author": "周孚",
        "content": "欹倾老屋寄江滨，曾见官居四过春。\n两屐崎岖那惮远，一尊仓卒不言贫。\n旧游到此俱尘迹，异县惟君是故人。\n偪仄老怀无与语，更炊香稻住逡巡。",
        "dynasty": "宋",
        "collection_info": null
    },
    {
        "title": "招陈生饭",
        "author": "周孚",
        "content": "别甑炊香饭，吾方望子来。\n难从瘦筇觅，试着小诗催。\n老语元谁听，幽怀始此开。\n虚庭伫明月，相与少徘徊。",
        "dynasty": "宋",
        "collection_info": null
    },
    {
        "title": "次陈生韵",
        "author": "周孚",
        "content": "子肯来从我，尘沙两鬓黄。\n饥鹰那择肉，老雁尚随阳。\n蠹简真堪怨，寒醅未易忘。\n嘐嘐浴沂老，吾敢笑渠狂。",
        "dynasty": "宋",
        "collection_info": null
    },
    {
        "title": "寄何髯",
        "author": "周孚",
        "content": "髯何不见二年余，落魄京尘强健无。\n淮上风沙尤可厌，今年我亦白髭鬚。",
        "dynasty": "宋",
        "collection_info": null
    },
    {
        "title": "哭彦康次德裕韵",
        "author": "周孚",
        "content": "力学世不售，甘心委埃尘。\n悠悠长夜台，一往不愿晨。\n虽过贾谊年，竟似黔娄贫。\n施施者谁子，佩玉拖朝绅。\n交游能几何，又復失此人。\n妙语不可继，老怀向谁亲。\n忆昔共艰阨，我躯犹子身。\n右毂忽尔摧，此去良苦辛。\n岂无堂堂交，政恐难与仁。\n载歌黄鸟诗，老泪淋衣巾。",
        "dynasty": "宋",
        "collection_info": null
    },
    {
        "title": "汪倅生日二首  其一",
        "author": "周孚",
        "content": "寄语溪头赤鯶公，只今为计莫匆匆。\n直须整顿干坤了，却驾飈轮迓此翁。",
        "dynasty": "宋",
        "collection_info": null
    },
    {
        "title": "汪倅生日二首  其二",
        "author": "周孚",
        "content": "大儿文采汉于菟，叔季骎骎汗血驹。\n当有传家如此少，请公但醉碧琳腴。",
        "dynasty": "宋",
        "collection_info": null
    },
    {
        "title": "金山十咏呈坦叔 奎文阁",
        "author": "周孚",
        "content": "煌煌百宝函，珠璧烂星月。\n惊倒西域胡，祥光与天接。",
        "dynasty": "宋",
        "collection_info": null
    },
    {
        "title": "金山十咏呈坦叔 妙高台",
        "author": "周孚",
        "content": "江云隠檐楹，海月浄窗几。\n安得德云来，与渠同徙倚。",
        "dynasty": "宋",
        "collection_info": null
    },
    {
        "title": "金山十咏呈坦叔 付衣堂",
        "author": "周孚",
        "content": "大地不解容，四众俱欲杀。\n不辨如是心，定难消此衲。",
        "dynasty": "宋",
        "collection_info": null
    },
    {
        "title": "金山十咏呈坦叔 玉鑑堂",
        "author": "周孚",
        "content": "微风不动波，莹可照毛髮。\n谁解与渠磨，寒空秋夜月。",
        "dynasty": "宋",
        "collection_info": null
    },
    {
        "title": "金山十咏呈坦叔 头陀岩",
        "author": "周孚",
        "content": "余妖屏蛇虺，老屋化金碧。\n惜无柳柳州，为铭岩下石。",
        "dynasty": "宋",
        "collection_info": null
    },
    {
        "title": "金山十咏呈坦叔 雄跨堂",
        "author": "周孚",
        "content": "一辱云汉章，林壑遂增价。\n便是补陀峰，还须避三舍。",
        "dynasty": "宋",
        "collection_info": null
    },
    {
        "title": "金山十咏呈坦叔 楞伽室",
        "author": "周孚",
        "content": "不见碧眼胡，忽忽心未稳。\n印心须此经，烦君剩传本。",
        "dynasty": "宋",
        "collection_info": null
    },
    {
        "title": "金山十咏呈坦叔 吞海亭",
        "author": "周孚",
        "content": "谁云沧溟深，一吸了无在。\n试问何样人，身如椰子大。",
        "dynasty": "宋",
        "collection_info": null
    },
    {
        "title": "金山十咏呈坦叔 浸月亭",
        "author": "周孚",
        "content": "寥寥清夜月，现此亭中水。\n谁能同斯游，归唤寒山子。",
        "dynasty": "宋",
        "collection_info": null
    },
    {
        "title": "金山十咏呈坦叔 卷雪亭",
        "author": "周孚",
        "content": "方惊匹练横，忽骇羣羊散。\n纵使踣苍崖，老禅唯解看。",
        "dynasty": "宋",
        "collection_info": null
    },
    {
        "title": "赵漕再可生日  其一",
        "author": "周孚",
        "content": "不待丹砂入颊红，长生元復自阴功。\n但令仁与甘棠似，甲子三周会见公。",
        "dynasty": "宋",
        "collection_info": null
    },
    {
        "title": "赵漕再可生日  其二",
        "author": "周孚",
        "content": "万顷春江一苇杭，追锋归去觐明光。\n明年此夜端门宴，应向红云侍玉皇。",
        "dynasty": "宋",
        "collection_info": null
    },
    {
        "title": "赵漕再可生日  其三",
        "author": "周孚",
        "content": "一杯请寿碧琳腴，倦客骎骎欲白须。\n会见庙堂登圣相，自甘山泽着臞儒。",
        "dynasty": "宋",
        "collection_info": null
    },
    {
        "title": "送周誉卿尉通城",
        "author": "周孚",
        "content": "别君所畦槐，忽已荫檐瓦。\n三年望归船，老屋勤扫洒。\n只今十日款，信是天所假。\n朝粳语已麋，夜烛醉还炧。\n儿童互窥觇，有客如此寡。\n观君岂癯仙，鬓苍面如赭。\n不应酸寒债，亦復似东野。\n怱怱从此去，孰是知音者。\n折腰易斗粟，吾辈计亦下。\n我场无良苗，何由絷君马。",
        "dynasty": "宋",
        "collection_info": null
    },
    {
        "title": "何山人欲为僧",
        "author": "周孚",
        "content": "来偿绮语债，各已鬓星星。\n宿债吾方困，迷涂子遽醒。\n真为镜空老，不负佛名经。\n一纸龙钟语，怜君独肯听。",
        "dynasty": "宋",
        "collection_info": null
    },
    {
        "title": "书日新烟江秋晚图后",
        "author": "周孚",
        "content": "莫年何处是菟裘，逆帽黄尘子更愁。\n开卷只今先有谶，晚烟寒苇两沙鸥。",
        "dynasty": "宋",
        "collection_info": null
    },
    {
        "title": "题宣书记塞门积雪图此图真柳子厚所谓千山鸟飞绝万径人踪灭者若孤舟蓑笠翁独钓寒江雪则以余诗见之",
        "author": "周孚",
        "content": "冰崖雪岭斗巉岩，中有新诗子试参。\n短笠轻蓑钓寒濑，为君题出是江南。",
        "dynasty": "宋",
        "collection_info": null
    },
    {
        "title": "赵从之诗来次韵寄之",
        "author": "周孚",
        "content": "论高不蘧蒢，语妙无摘裂。\n堂堂正始流，渠可补此缺。\n斯文久不见，老意今始惬。\n摩挲斲轮具，两手付已决。\n吾闻古志士，立操凛冰雪。\n方其自树立，政復谁识别。\n书成付后世，岂为儿辈设。\n浮云虽晻鬰，孤月终皎洁。\n此言如苦荼，乞子甘齿颊。",
        "dynasty": "宋",
        "collection_info": null
    },
    {
        "title": "送李清宇因寄滁阳旧游",
        "author": "周孚",
        "content": "君行还过永阳郡，忽忆老夫尝赋诗。\n庶子泉头纳凉处，醉翁亭上送秋时。\n春来猿鸟应思我，别后林泉定付谁。\n为语东风木芍药，暮年衰鬓不相宜。",
        "dynasty": "宋",
        "collection_info": null
    },
    {
        "title": "赠相者",
        "author": "周孚",
        "content": "卧沙老木强雕锼，正自旁人替子羞。\n纵使今年果腾踏，也应笑倒邓元侯。",
        "dynasty": "宋",
        "collection_info": null
    },
    {
        "title": "次韵张元功见贻",
        "author": "周孚",
        "content": "山林未成归，须鬓各已老。\n下田我方耘，薄俸子始饱。\n缅怀千里驾，荒径宿秋草。\n谁知剥啄声，真来慰怀抱。\n崎岖得一笑，支拄费百巧。\n羁穷了如旧，但觉诗愈好。\n青山艷桃李，渌水漾芹藻。\n惟时夏正中，触热畏长道。\n子车且休息，我屋当洒扫。\n觌面尚未旬，语离无乃早。\n槐阴可纵觞，共子一倾倒。\n但恐老伯松，羞观太玄草。",
        "dynasty": "宋",
        "collection_info": null
    },
    {
        "title": "寄陈德厚",
        "author": "周孚",
        "content": "骎骎胡马骄，漠漠楚氛恶。\n妖区未灰钉，剧阵猛刺斫。\n向来百金躯，垂老付沟壑。\n头涔何必疗，心悸还自愕。\n平生陈孺子，夙佩千金诺。\n渠如早奋飞，艰岁终有託。\n那知亦蹭蹬，正復同索寞。\n污池杂蛟蜃，丛艾纷燕雀。\n穷檐倚楹叹，搏击望一鹗。\n祝君鲁曹子，玉陛奏方略。\n铭功灿燕石，画像雄汉阁。\n平时万户赏，端不羞卫霍。\n屠羊反故肆，吾分本藜藿。",
        "dynasty": "宋",
        "collection_info": null
    },
    {
        "title": "书王伟诗卷六言二首  其一",
        "author": "周孚",
        "content": "玩世子方穷巷，怀人渠已荒丘。\n文举旧陪何尹，退之今信宣州。",
        "dynasty": "宋",
        "collection_info": null
    },
    {
        "title": "书王伟诗卷六言二首  其二",
        "author": "周孚",
        "content": "政自磊磊落落，不须草草怱怱。\n尝兴怀后山老，肯着眼豫章公。",
        "dynasty": "宋",
        "collection_info": null
    },
    {
        "title": "梦与辛幼安遇于一精舍予赋诗一篇觉而记其卒章云它年寄书处当记卢仝穷因赋此诗寄之",
        "author": "周孚",
        "content": "秋霜草花落，梦君浮屠宫。\n羁魂得清游，短章见深衷。\n破屋仰见天，何人记卢仝。\n相逢大槐国，一笑仍怱怱。\n与君十年交，九年悲转蓬。\n君行牛斗南，我在淮汉东。\n修途缭山岳，此会何缘同。\n伏枕自叹息，衰怀托西风。\n啾啾篱间雀，冉冉天际鸿。\n担簦亦何憾，吾生自当穷。\n扁舟具蓑笠，久已藏胸中。\n它年君来时，苇间寻此翁。",
        "dynasty": "宋",
        "collection_info": null
    },
    {
        "title": "代人作孙尚书挽词二首  其一",
        "author": "周孚",
        "content": "耆德今无几，公谁敢比肩。\n甘泉方旧籍，京兆遽新阡。\n清议今何负，遗书竟莫传。\n单杯无自奠，老泪倍潸然。",
        "dynasty": "宋",
        "collection_info": null
    },
    {
        "title": "代人作孙尚书挽词二首  其二",
        "author": "周孚",
        "content": "平生玩鸥老，韩孟復相逢。\n暮齿俱三虎，中途止一龙。\n公今还此逝，吾老欲谁从。\n它日延陵剑，犹堪挂墓松。",
        "dynasty": "宋",
        "collection_info": null
    },
    {
        "title": "寄赵从之",
        "author": "周孚",
        "content": "皖公城外佳山水，经岁登临亦快哉。\n未省曾逢玉蟾否，已应亲弔石牛来。\n洗空俗垢吾方羡，收尽诗材子始回。\n紫笋旧芽应好在，午窗春鼾正如雷。",
        "dynasty": "宋",
        "collection_info": null
    },
    {
        "title": "题薛希谊傲窗",
        "author": "周孚",
        "content": "平生湖海老元龙，何事低徊向此中。\n耻把旷怀陪聚蚁，力将幽趣付冥鸿。\n甑当堕处真堪笑，锥到无时未服穷。\n他日征来豹林谷，尚应叉手对诸公。",
        "dynasty": "宋",
        "collection_info": null
    },
    {
        "title": "次韵杜正南讷长老",
        "author": "周孚",
        "content": "鼎鼎百年才一炊，人生何处是真依。\n百方莫放痴蝇出，一语还惊俊鹘飞。\n喜子解圆今日话，看谁能凑此翁机。\n不须更说衡山事，只得渠家半芋归。",
        "dynasty": "宋",
        "collection_info": null
    },
    {
        "title": "冬夜怀陈丈侍郎",
        "author": "周孚",
        "content": "寒缯配新编，得公章贡信。\n日日望公归，枯株借余润。\n公今向何所，寂寞返乡郡。\n风江困沿洄，雨岭倦登顿。\n豨膏运方穿，自古同此恨。\n吾侪互惊惋，公意谁喜愠。\n新醅醇易醉，晚稻香可饭。\n已无越吟悲，那有楚骚怨。\n平生白鸥盟，天与谐夙愿。\n玉音久不嗣，故岁行欲尽。\n空斋拨残灰，哀鸿有余韵。\n繫书元浪语，安否倩谁问。\n寒烛识此怀，诗成泣余寸。",
        "dynasty": "宋",
        "collection_info": null
    },
    {
        "title": "答陈涣见赠",
        "author": "周孚",
        "content": "好学有如此，肯来从我游。\n閒名知未谢，老面不胜羞。\n政復勤三上，行当让一头。\n寒鱼在沮洳，纵有不须求。",
        "dynasty": "宋",
        "collection_info": null
    },
    {
        "title": "闻辛幼安移漕京西",
        "author": "周孚",
        "content": "孤鸿茫茫暮天阔，问君章贡何时发。\n去年不得一字书，今日又看千里月。\n向来人物推此邦，至人不死惟老庞。\n请君剩酿蒲萄酒，为君酹渠须百缸。",
        "dynasty": "宋",
        "collection_info": null
    },
    {
        "title": "送印禅师赴雪窦二首  其一",
        "author": "周孚",
        "content": "拍板门槌且罢休，又将竿木向何州。\n瘦藤去处君知否，袖有黄巢折剑头。",
        "dynasty": "宋",
        "collection_info": null
    },
    {
        "title": "送印禅师赴雪窦二首  其二",
        "author": "周孚",
        "content": "师子峰高压白云，当时此老最尖新。\n百年旧事谁昭洗，今日南来又蜀人。",
        "dynasty": "宋",
        "collection_info": null
    },
    {
        "title": "送向漕端叔二首  其一",
        "author": "周孚",
        "content": "断云疎处雨潇潇，强挽归舟候晚潮。\n除却王生贫病客，更谁解识盖宽饶。",
        "dynasty": "宋",
        "collection_info": null
    },
    {
        "title": "送向漕端叔二首  其二",
        "author": "周孚",
        "content": "纷纷宠辱不须惊，且把遗编较两程。\n不负虎丘山下语，此翁真是老书生。",
        "dynasty": "宋",
        "collection_info": null
    },
    {
        "title": "次韵答周子友同年",
        "author": "周孚",
        "content": "穷年蠹鱼痴，吾伎止此耳。\n圯下一编书，宜州老太史。\n欲追千里驾，竟作一篑止。\n隔江招手处，此事付之子。\n秋蝉蜕寒林，祝渠从此始。",
        "dynasty": "宋",
        "collection_info": null
    },
    {
        "title": "寄庭藻",
        "author": "周孚",
        "content": "霜风凛凛战征帆，夜月船窗许对谈。\n当日心期付张八，莫年诗笔忆陈三。\n玉难售楚真堪叹，竽解欺齐窃自惭。\n垂橐归来未糊口，更烦米价问淮南。",
        "dynasty": "宋",
        "collection_info": null
    },
    {
        "title": "偶成戏朱元礼",
        "author": "周孚",
        "content": "姚魏匆匆已过时，山丹萱草不禁诗。\n回头笑问朱都史，玉叶霜花恨较迟。",
        "dynasty": "宋",
        "collection_info": null
    },
    {
        "title": "代作高氏令人挽词  其一",
        "author": "周孚",
        "content": "哀讣驰千里，荒词侑一尊。\n潘舆春事改，卫幕旧仪存。\n公子悲怀橘，家人记采蘩。\n伤心南埭路，愁看莫云昏。",
        "dynasty": "宋",
        "collection_info": null
    },
    {
        "title": "代作高氏令人挽词  其二",
        "author": "周孚",
        "content": "自愧十年旧，饱闻林下风。\n嫔夫冀缺敬，教子范滂忠。\n遗迹风惊烛，芳名月满空。\n凭谁相蒿挽，第入召南中。",
        "dynasty": "宋",
        "collection_info": null
    },
    {
        "title": "题三睡图",
        "author": "周孚",
        "content": "谷雨晴时春昼长，鹧鸪啼处百花香。\n谁能为唤渠侬起，共对东风笑一场。",
        "dynasty": "宋",
        "collection_info": null
    },
    {
        "title": "赠王履方",
        "author": "周孚",
        "content": "王郎骎骎巴马子，历块过都心未已。\n向来上书款天关，肯使佛狸饮江水。\n长笺小字寄我诗，祝君穷达自有时。\n纵贫不碍草玄乐，至老勿起沉湘悲。",
        "dynasty": "宋",
        "collection_info": null
    },
    {
        "title": "送日新",
        "author": "周孚",
        "content": "昭代知名易，中年话别难。\n我方安句曲，子莫贷楼兰。\n鹤料从何给，鸥盟想未寒。\n尘埃双白髮，从此更雕残。",
        "dynasty": "宋",
        "collection_info": null
    },
    {
        "title": "次韵德裕纪梦  其一",
        "author": "周孚",
        "content": "十年黄鹄山南寺，汲水煎茶识大苏。\n忽作辽天惊鹤去，同堂谁念老申徒。",
        "dynasty": "宋",
        "collection_info": null
    },
    {
        "title": "次韵德裕纪梦  其二",
        "author": "周孚",
        "content": "山下寒沙咽暗泉，故人何在又雕年。\n从今祇合逃禅去，老境如蚕已再眠。",
        "dynasty": "宋",
        "collection_info": null
    },
    {
        "title": "次韵德裕纪梦  其三",
        "author": "周孚",
        "content": "九曲新诗谁解续，令人气短北窗前。\n闻君近得丘迟笔，不堕斯文信有天。",
        "dynasty": "宋",
        "collection_info": null
    },
    {
        "title": "次韵送师廷珍忠州学官",
        "author": "周孚",
        "content": "踵门人已笑，那更话因依。\n我技真呈拙，君材自造微。\n一官俱蠹简，两地各鹑衣。\n踏遍江南路，扁舟今又归。",
        "dynasty": "宋",
        "collection_info": null
    },
    {
        "title": "次韵王南仲",
        "author": "周孚",
        "content": "长安冠盖地，子别竟谁依。\n又復岁华晚，尚应生事微。\n浇漓宁可醉，敝垢不堪衣。\n定忆巴山路，春风听姊归。",
        "dynasty": "宋",
        "collection_info": null
    },
    {
        "title": "有怀容州杜丈",
        "author": "周孚",
        "content": "祁公老孙子，晚得两朱轮。\n宵旰方今日，论诗欠此人。\n应嫌江月冷，却看岭梅春。\n北雁不能到，音书何自频。",
        "dynasty": "宋",
        "collection_info": null
    },
    {
        "title": "赠沈子颙",
        "author": "周孚",
        "content": "趺坐寒窗堕夕阳，向时五鬼未销亡。\n方穿顾子犹名士，枉尺嗟吾亦漫郎。\n未暇共倾元亮酒，试来重谱蔚宗香。\n三生蠹简犹余债，为语平生盛孝章。",
        "dynasty": "宋",
        "collection_info": null
    },
    {
        "title": "送崇长老",
        "author": "周孚",
        "content": "渺渺天童路，今年草又秋。\n凈缾谁解趯，钝斧子牢收。\n作略如投子，生涯只赵州。\n山田一盂饭，此外更何求。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其一",
        "author": "王质",
        "content": "汉水之清，其石粼粼。\n仁寿公来思，汉水则清。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其二",
        "author": "王质",
        "content": "汉水之浊，其洄澳澳。\n仁寿公往思，汉水则浊。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其三",
        "author": "王质",
        "content": "农耰于野，不蹂一苗。\n贾驰于郊，不惊一毛。\n公在襄阳，民生逍遥。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其四",
        "author": "王质",
        "content": "公来自东，襄民蹙蹙，止公毋西。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其五",
        "author": "王质",
        "content": "公来自吴，襄民蹙蹙，止公毋蜀。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其六",
        "author": "王质",
        "content": "金我襄城，汤我汉江。\n春我之筐，秋我之箱。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其七",
        "author": "王质",
        "content": "我耄皤皤，公昔年之，而曷捐之。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其八",
        "author": "王质",
        "content": "我孩婴婴，公昔体之，而曷置之。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其九",
        "author": "王质",
        "content": "日月躞躞，勿黧公色。\n霜露烈烈，勿华公髮。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 汉清 其一○",
        "author": "王质",
        "content": "公髮勿华，我生则遐。\n吁彼苍天，佑我皇家。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 江舻 其一",
        "author": "王质",
        "content": "江之沄沄，舻之贲贲。\n敌之休休，震于昆崙。\n仁寿公一临，靡靡其倾。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 江舻 其二",
        "author": "王质",
        "content": "江之洋洋，舻之扬扬。\n敌之煌煌，孔炽厥芒。\n仁寿公一嘘，萧萧其凉。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 江舻 其三",
        "author": "王质",
        "content": "天子在宫，有恫悒悒。\n神主在庙，有震岌岌。\n暨我国人，以莫不惕。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 江舻 其四",
        "author": "王质",
        "content": "在宫雍雍，金石其音。\n在庙湛湛，虎兕其扃。\n暨我国人，以莫不宁。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 江舻 其五",
        "author": "王质",
        "content": "有庚之寅，维公其生。\n在巳之辛，维公其成。\n而有斯厄，而有斯人。\n匪天之私，伊宋之仁。",
        "dynasty": "宋",
        "collection_info": null
    },
    {
        "title": "枢相宣抚虞公寿雅 江舻 其六",
        "author": "王质",
        "content": "大江之滨，采石之津。\n波之沦沦，石之粼粼。\n谓公可堙，江则可尘。\n山之嵚嵚，隰之畇畇。\n谓公可磨，山则可簪。",
        "dynasty": "宋",
        "collection_info": null
    },
    {
        "title": "故事三公皆黄阁作黄阁辞",
        "author": "王质",
        "content": "文章开紫垣，委耀照黄扉。\n崇雉抱高墉，长虹曳华榱。\n浮阑翼交楯，戟衣摇缥粉。\n石纹浪花碎，紫光射金鼎。\n珠𤪌明黼领，剑镖玉螭冷。\n槐香吹鬓影，相对青炯炯。",
        "dynasty": "宋",
        "collection_info": null
    },
    {
        "title": "故事相国金印紫绶三公亦如之作金印辞",
        "author": "王质",
        "content": "宝篆结金纹，玉皇衣上云。\n飞驰双日月，开闭几干坤。\n灵夔挟辀吼，幰弩指幡首。\n绛霏密葱蒨，隠隠龟衔纽。\n祥文写天影，寿骨耸岳顶。\n莲巢秋风泠，甘守相国印。",
        "dynasty": "宋",
        "collection_info": null
    },
    {
        "title": "永兴丞以皓雪鲜梅奇语见示戏占閒人浪辞酬之",
        "author": "王质",
        "content": "四海一山玉，切作冠巑岏。\n冠上戴明月，履下踏飞湍。\n肺肠裹林壑，表裏交珊珊。\n上界雪可饱，下土人希餐。\n三春镇长在，九夏何曾残。\n大千薝卜林，巨万梅花团。\n花惟白皓皓，巾自乌漫漫。\n纯玉龙争飞，杂玉龙皆蟠。\n千丈亭不历，九尺庵随看。\n摩云起高崖，运斤吾能刊。\n书空结奇字，擘镜谁能观。\n须弥有数尽，此兴无时阑。",
        "dynasty": "宋",
        "collection_info": null
    },
    {
        "title": "闻雁",
        "author": "王质",
        "content": "我性爱风竹，历耳如筦弦。\n两日偶不闻，但见青摩烟。\n半夜意展转，时闻雁翩翩。\n未能叫云月，而我独不眠。\n抱被夜徙榻，空堂秋山连。\n亦有鸥鹭栖，历历鸣更传。\n为汝饮一杯，问汝以一言。\n不居芦苇中，乃巢苍翠巅。\n萧萧西风多，一等菰蒲寒。\n远来有相伴，汝等岂不贤。\n不觉点急急，难通意惓惓。\n振翼忽飞去，江湖水连天。",
        "dynasty": "宋",
        "collection_info": null
    },
    {
        "title": "荷柳松竹赠答 仆赠荷",
        "author": "王质",
        "content": "仆赠荷，吾友清阴多。\n为我生凉飙，寒辉相荡摩。\n姑徐徐，勿急急，欹尔绿玉盘，倾尔白玉粒。",
        "dynasty": "宋",
        "collection_info": null
    },
    {
        "title": "荷柳松竹赠答 荷逊柳",
        "author": "王质",
        "content": "荷逊柳，短茁非修茎。\n焉如子妙密，腾起敷层阴。\n明月上，子勿障，主欲务遐观，清宇任昭旷。",
        "dynasty": "宋",
        "collection_info": null
    },
    {
        "title": "荷柳松竹赠答 柳逊竹",
        "author": "王质",
        "content": "柳逊竹，弱植短奇节。\n戛玉仍铿金，难攀子清绝。\n主睡酣，毋惊醒，迟主江湖归，相与献清影。",
        "dynasty": "宋",
        "collection_info": null
    },
    {
        "title": "荷柳松竹赠答 竹逊松",
        "author": "王质",
        "content": "竹逊松，古气摩空缠。\n铁石作风骨，可以班主贤。\n虚空中，走河海，主不好世音，子盍宏天籁。",
        "dynasty": "宋",
        "collection_info": null
    },
    {
        "title": "荷柳松竹赠答 松答仆",
        "author": "王质",
        "content": "松答仆，奉主愿尽心。\n护以虬龙威，娱以金玉音。\n作炎夏，作凛秋，愿主爱玉体，五夜增轻裘。",
        "dynasty": "宋",
        "collection_info": null
    },
    {
        "title": "和张晋彦",
        "author": "王质",
        "content": "白草蒙荒烟，江南似江北。\n游子无故乡，去住总为客。\n平生不如意，江阔见面窄。\n相逢酒一杯，意气感知识。",
        "dynasty": "宋",
        "collection_info": null
    },
    {
        "title": "和郭从范二首  其一",
        "author": "王质",
        "content": "羽檄传岁月，走马不当疾。\n我家在江南，时节阻会集。\n东皋冗不治，杜老趣归急。\n何时秉犁锄，夜翻陇头湿。",
        "dynasty": "宋",
        "collection_info": null
    },
    {
        "title": "和郭从范二首  其二",
        "author": "王质",
        "content": "萱草摇清风。\n榴英焰方午。\n新燕披紫茸，低昂子随母。\n暄寒换时节，浓疎变庭树。\n杜老痴不归，空怜小儿女。",
        "dynasty": "宋",
        "collection_info": null
    },
    {
        "title": "初春",
        "author": "王质",
        "content": "痴云漠漠低压屋，雨意垂垂筛似粟。\n半夜春声到幽竹，方槽溜溜泻寒玉。\n梦破檐牙声未干，开门山色青攒攒。\n东君放步到篱脚，桃李稍稍敷春妍。\n既雨即晴应更好，将及清明藉芳草。\n庙堂老手调阴阳，故应随意为雨晹。",
        "dynasty": "宋",
        "collection_info": null
    },
    {
        "title": "留别陈阜卿",
        "author": "王质",
        "content": "巍巍堂堂陈豫章，身长五尺名八方。\n千钧宝鼎荐禘尝，百围大木宜宫堂。\n乃者从之在建康，抉云望见奎娄张。\n一言拓我万里疆，眇视六合挥八荒。\n震雳雷电飞清霜，羣灵错漠无晶光。\n天驷超逸奔绝缰，搀抢敛旗雕赤芒。\n鸿鹄之上日月旁，翩翩孤影摇苍茫。\n大儿太史公子长，小儿元和韩侍郎。\n夔龙稷契伊傅姜，青天白日雁成行。\n眈眈我负千钟囊，置在公前一鍼铓。\n东齐南楚服晋强，而况胡沈梁江黄。\n今我不乐思还乡，石头渡口呼归航。\n不独别离多慨慷，时事关心神转伤。\n一为公歌臣马良，黄尘蔽人声不扬。\n公何时乎归庙廊，土囊风怒于菟骧。\n焕发海藏龙宫藏，满朝桂朮参芝香。\n三湔三衅我冠裳，隻轮小车两仆将。\n不然扁舟下潇湘，参差孤起横沧浪。\n復欲淮南耕战场，傍锄春草卧斜阳。\n惠山树石极葱苍，傥来相对高僧房。",
        "dynasty": "宋",
        "collection_info": null
    },
    {
        "title": "送赵希郮",
        "author": "王质",
        "content": "集英殿下识乃翁，遗爱楼前又识侬。\n参差两纪短一载，伏想鬓髮秋蓬蓬。\n道阻且修不可见，何喜老兄相会逢。\n老兄颜色清而丰，娟娟秋水开芙蓉。\n铁瓮城头拭硎刃，晚榜咫尺春旗红。\n觚棱金爵面成背，半帆楚月迎淮风。\n相思江西子王子，寻盟来与白鸥同。\n江莎浓澹俄一再，庾楼却倚庐山峰。\n吾宗乃有此豚犬，掩鼻急趋风露中。\n老兄久厌臭来逐，是行不復尘相蒙。\n亦欲柁牙把船尾，琵琶洲上携手吟青枫。",
        "dynasty": "宋",
        "collection_info": null
    },
    {
        "title": "陪林守游南湖月下歌",
        "author": "王质",
        "content": "紫霄峰头云破涌明月，翠华洞裏烟冷生清风。\n水光上下相映碧，小舟飞入玻瓈中。\n荷露白凝珠，蓼花红缀米。\n沈沈水晶宫，金波几千里。\n君不见风流太守醉似泥，倒着接䍦骑马归。\n南湖风月君不知，问君何似高阳池。\n翡翠杓，金叵罗，劝君一杯酒，听我南湖歌。\n清风明月万古长如此，有酒不乐将奈何。",
        "dynasty": "宋",
        "collection_info": null
    },
    {
        "title": "和袁丞海棠",
        "author": "王质",
        "content": "海棠不入草堂手，雪堂乃与同春风。\n草堂雪堂各千载，唐朝宋朝无两红。\n露霏风袅非人为，夜染朝酣自化工。\n大洋之内烟蒙蒙，不似周公礼乐中。",
        "dynasty": "宋",
        "collection_info": null
    },
    {
        "title": "墨梅",
        "author": "王质",
        "content": "贵简不贵繁，妙在有无间。\n满眼寻不见，约略见纤纤。\n贵老不贵稚，妙在荣枯际。\n芳态减初年，其中寓幽意。\n贵瘠不贵肥，愈瘦愈清奇。\n瘦到无何有，政好翫空枝。\n贵含不贵开，风度韬胚胎。\n游蜂啅不得，乃始抱全才。\n宜在幽且邃，终日无人至。\n水绕山重重，隔树令人嚏。\n宜在平且阔，大江惊涛泼。\n泼上稍连颠，半蓦忽衝脱。\n宜夜不宜昼，更宜月波溜。\n崖浄涧淙淙，渔子推篷嗅。\n宜阴不宜晴，更宜雪花凝。\n五七点未足，封枝要全扃。\n宜与竹相邻，白白参青青。\n所恨花无音，间借竹为声。\n宜与松相伴，扶疎交凌乱。\n松香粗则粗，亦能佐一半。\n其鸟宜翠羽，否则碧蒿侣。\n山雀仍山鸦，速去切勿驻。\n其人宜野僧，否则閒道民。\n宜疎绮纨客，公子共王孙。\n吾非僧，又非道。\n两眼贮五湖，两肩负三岛。\n相烦健笔凌风扫，梅子王子成二老。",
        "dynasty": "宋",
        "collection_info": null
    },
    {
        "title": "龙珠吟",
        "author": "王质",
        "content": "蛇有黄，鸡有锦，蚌有珠，鱼有枕。\n万物随身各怀宝，惟龙抱负超覆帱。\n臆之上，颔之下。\n声灵气焰焯光辉，威力神通宏变化。\n小径寸，大围尺。\n口中皎月戏吐吞，掌上流星恣抛掷。\n存此珠，千年万年鳞不枯。\n亡此珠，一蝼一蚁血可濡。\n有水即珠荣，无水即珠悴。\n有云即珠腾，无云即珠坠。\n太阳真火力能铄，飞天夜叉势能制。\n所以多潜岩壑睡，功成行满自在飞，天旋地转皆由之。\n如人贤愚有九品，如人贵贱有十威。\n三尺乌，勿能啄，大力鬼，弗能搏。\n开通万类总圆明，照耀十方齐廓落。\n珠正有，珠忽无。\n犹存一念着吝惜，即入三界缠空虚。\n丹霞烧佛独玩珠，关南打鼓喜获珠。\n韶山心珠本无色，大海龙珠同一如。\n干六爻，龙六变，潜见跃飞以次升，飞上九天须一转。\n亢有悔，在上九，见无首，在用九。\n藏威在首不在身，若到无时竟何有。\n祇园佛，阙里翁。\n下土虽分两圣域，上天同是一真龙。",
        "dynasty": "宋",
        "collection_info": null
    },
    {
        "title": "起伏龙行呈张元亮",
        "author": "王质",
        "content": "使君寸丹通九渊，冷彻龙胆惊不眠。\n掣关稽首玉帝前，青霓影裏一粲鲜。\n羣龙下走如奔泉，电旗掀舞雷车旋。\n怒蛟腾起缠阴涎，四海五湖归一髯。\n黄尘白沙飞满川，顷刻变作声潺湲。\n何人此手有此拳，敛散风雨麾云烟。\n一州千里十万廛，翻覆歉岁为丰年。\n云花缭绕金连钱，使君倚鞚将朝天。\n千珠万玉倾箱圆，夕阳扪腹秋风边。\n此时可怀不可瞻，何不留取黄金鞭。",
        "dynasty": "宋",
        "collection_info": null
    },
    {
        "title": "异蛇",
        "author": "王质",
        "content": "非蛟非龙奚为耶，杳霭是蛇或非蛇。\n躯如三丈中庐栋，声如二尺单夫车。\n汹涌西来復南去，激碎满川波浪花。\n尔等陆产殊水产，亦有水产非其家。\n平生康庄在菅莽，胡乃出没同鱼虾。\n无何变化不俄顷，野鸭凌乱扬风沙。\n向来鳞甲渺烟雾，但见浦溆连蒹葭。\n立凭石树踏莎草，堤前堤后听虾蟆。\n南山之趾西湖腹，是日有物横空拏。\n一爪二角色纯黑，乱云奔走相谽谺。\n得非此物即此蛇，是否恍惚空喧譁。\n虹腰余飞雨脚断，夕阳半阁西山斜。",
        "dynasty": "宋",
        "collection_info": null
    },
    {
        "title": "登张安国右司官舍后阁",
        "author": "王质",
        "content": "东风吹尘暗城郭，一见吴山增眼明。\n文人笔力转嵩华，坐抚吴山毫髮轻。\n向来妩媚玉局老，对公谈罢犹纵横。\n参差万象罗双目，奔走文场供约束。\n东家粱肉西丝竹，却与青山作僮仆。",
        "dynasty": "宋",
        "collection_info": null
    },
    {
        "title": "和游子明效李长吉体二首  其一",
        "author": "王质",
        "content": "江枫摇落秋吹清，吴波夜澄孤桨横。\n白苹花老浪纹浅，的皪背荷双鹭明。\n烟屿云岑楚江远，三更梦归五更返。\n斜阳影外远山稠，千里不遮南望眼。",
        "dynasty": "宋",
        "collection_info": null
    },
    {
        "title": "和游子明效李长吉体二首  其二",
        "author": "王质",
        "content": "树顶参差山髻青，漫漫秋浦无人行。\n征衫尘土老岁月，梧桐秋风桃李春。\n水寒露冷蒹葭湿，属玉横江孤影直。\n波纹摇尽九秋香，菱叶团圆水花碧。",
        "dynasty": "宋",
        "collection_info": null
    },
    {
        "title": "听谭师弹琴",
        "author": "王质",
        "content": "君不能百步洪中裂横竹，一声吹入秋天绿。\n巨鱼鼓舞碎明珠，白浪轩昂动浮玉。\n又不能多景楼上吹飞鸿，哀絃欲断沧浪风。\n徘徊舟子驻不进，江妃出听烟溟蒙。\n不知何处得此熏风琴，元龙六尺含苍云。\n恐是峄山孤峰绝顶上，万岁不老之寒根。\n道人两手提天机，中有妙法无人知。\n风颠雨急倏来往，雨收风定游丝飞。\n欲下不下窥鱼鸥，忽前忽后回波舟。\n恍惚浮云捲天宇，错落万点飞星流。\n世间万法总非真，况此假合非天成。\n匣琴不出手无声，袖手不弹琴不鸣。\n此琴此手两无与，问君广陵贺若从何去。\n王子有琴谁復传，无徽无轸亦无絃。\n若人解得非耳听，为君试作无手弹。",
        "dynasty": "宋",
        "collection_info": null
    },
    {
        "title": "题观政池桥",
        "author": "王质",
        "content": "西彻秦川东剑关，十有六州无间言。\n威声浩荡流东南，与大江水同发源。\n节麾毵毵绣衣鲜，刚风吹上九天门。\n手从瑶宫掇明月，贮在官池水不浑。\n菱叶荷花浄晼晚，舂锄属玉来频烦。\n冷光烈烈射地骨，魑魅辟易声烦冤。\n牛腰抱去鳬行速，来瞰皎洁听潺湲。\n玉龙蟠底抱奇宝，獠奴试可呼昆崙。\n洞庭青草似天阔，滟滪瞿唐如马奔。\n不如我池有幽致，宝奁平开秋露洗。\n高人未到已神融，俗客若来应颡泚。",
        "dynasty": "宋",
        "collection_info": null
    },
    {
        "title": "游杨氏园",
        "author": "王质",
        "content": "幽芳秀阴似琅琊，三四牛鸣通浣花。\n少陵醉卧元不死，强请起来殊更佳。\n向来娟娟隔秋水，谁与为期同在此。\n德星分野到杨家，亦有致然非偶尔。\n萧萧骚骚诗韵寒，腷腷膊膊棋声干。\n澎澎湃湃酒波卷，便便旋旋茶眼翻。\n是日成都极炎热，此堂阴风下浓雪。\n谈端天地不支吾，笔下龙蛇争撇挒。\n所恨江南在天末，隔天鸿雁难同飞。\n彭蠡洞庭隔烟水，他日岂不怀此时。\n他日安得如此时，杨家壁上更重题。",
        "dynasty": "宋",
        "collection_info": null
    },
    {
        "title": "赠沈文伯",
        "author": "王质",
        "content": "沈公顶踵皆诗书，如大国楚吞江湖。\n平生琼瑰三万斛，化作木铁来侵肤。\n霜台柏叶夜惊耳，大庾梅香春染裾。\n世间万法等一观，宁知忧患非欢娱。\n三贤堂上一杯酒，风流未减承明庐。\n两星荧煌耀南海，化州老沈儋州苏。\n知公久闲谈笑口，忍啄三尺不敢吁。\n孟公故是大度士，岂受谫谫繁文拘。\n一朝青天返白日，冰山转眼成空虚。\n秋鹰下鞲马脱辔，逸气凛凛横天衢。\n蛮烟不折壮士节，诗卷已作牛腰粗。\n贝宫瑶胎贯月魄，仙掌露华沈玉壶。\n酒酣妙语一咀嚼，舌根沆瀣如醍醐。\n归来清梦渺江海，波涛一叶凌菰蒲。\n十年故纸倦翻覆，见此喜气生眉鬚。\n何当杖履奉君子，看公快扫青松腴。",
        "dynasty": "宋",
        "collection_info": null
    },
    {
        "title": "復和前韵",
        "author": "王质",
        "content": "小窗厌读牛毛书，径思一苇航江湖。\n英英山色着眉宇，炯炯波光明髮肤。\n清风蓑笠明月棹，为我洗濯尘埃裾。\n功名暂寄痴儿手，烟云且与閒人娱。\n浴鳬飞鹭总相识，近水远山俱可庐。\n东游会稽略沧海，西跨震泽窥姑苏。\n小官趋事苦奔走，大官忧国多嗟吁。\n幸今未挂衣冠籍，浮家泛宅谁能拘。\n天朝多士森列宿，氐房奎壁牛女虚。\n如公第一等人物，故应策辔飞云衢。\n得印安用如斗大，握笔会使如椽粗。\n玉堂静夜掣铃索，卧听宫点鸣铜壶。\n日閒剖茗碎鸾凤，霜清把酒倾醍醐。\n记取江南子王子，溪边共立春风蒲。\n及今未趋紫宸列，尚容时挽张公鬚。\n奚奴剩背古锦囊，与公痛咀溪山腴。",
        "dynasty": "宋",
        "collection_info": null
    },
    {
        "title": "又次韵",
        "author": "王质",
        "content": "眼前事事皆可书，秋叶满江烟满湖。\n霜风细织红锦幄，露菊洗出黄金肤。\n山南山北蹑飞径，步步藤梢牵客裾。\n褰裳飞下蒹葭浦，纷纷鸥鸟来相娱。\n渔火深明隔桥浦，炊烟出没临溪庐。\n溪山洗断鸳鸯梦，犀篦不忆钱塘苏。\n百年日月走双毂，万古兴亡同一吁。\n角鹰肯恋绣鞲稳，野马不受金羁拘。\n功名贵富两安用，乌有先生并子虚。\n不图操笔赋清庙，但思击壤赓康衢。\n何时再踏故山麓，芭蕉长大桤栽粗。\n夜畴娟娟湿翻露，春林聒聒听提壶。\n鱼肥不用去熊掌，酒浊正是胜醍醐。\n一区春雨熟瓜芋，半溪秋水繁菰蒲。\n侯门亦復怜稚子，下状不敢劳长鬚。\n吾生一饱足已矣，岂復过意求膏腴。",
        "dynasty": "宋",
        "collection_info": null
    },
    {
        "title": "赠戴渔",
        "author": "王质",
        "content": "李氏小房何必庐，颜氏心斋自有书。\n吾衰久矣不復梦，子归求之师有余。\n千春杏花开阙里，万代风声吟舞雩。\n静听犹闻唤回也，惊起不觉呼参乎。\n茫茫空裏撮不得，历历箇中殊不疎。\n一点外皆閒事业，三声中有大工夫。\n莫欺山东老王质，拨醒江南穷戴渔。\n若逢有眼但举似，漫敲此骨真何如。\n能于灵府钻三寸，敢许孟门增一徒。\n清风各自在何处，明月相看元不孤。\n他还见汝不见汝，定是故吾非故吾。",
        "dynasty": "宋",
        "collection_info": null
    },
    {
        "title": "用和游次公韵赠慧琏",
        "author": "王质",
        "content": "行到山深山愈青，山青水青青照人。\n水光易昼而难夜，山态虽秋而亦春。\n鱼窠在水不知湿，鸟翮凭空能自直。\n霞绮横飞总是红，浪花纔起浑无碧。",
        "dynasty": "宋",
        "collection_info": null
    },
    {
        "title": "再和示琏",
        "author": "王质",
        "content": "秋林秋叶无全青，手先把者山中人。\n不独秋风早来到，寒食清明随立春。\n倒飞斜日光不湿，吹断长虹影皆直。\n娟妙全存惨淡中，一寸不如一分碧。",
        "dynasty": "宋",
        "collection_info": null
    },
    {
        "title": "倦绣图",
        "author": "王质",
        "content": "短屏小鸭眠枯苇，徘徊略住西风指。\n佳人手閒心不閒，肠断吴江烟水寒。\n凄凄空庭晚苔湿，冷篆青烟半丝直。\n卷帘寂寞满天秋，惟见孤楠一株碧。",
        "dynasty": "宋",
        "collection_info": null
    },
    {
        "title": "送罗君",
        "author": "王质",
        "content": "举首黄龙山色青，琤琤干叶坠寒林。\n门首平塘泊鸥鹭，吾与若曹都眼明。\n海会幽铭掩清汉，云岩丰碑掣奔电。\n一瓯花乳一炉烟，投地起来俱不见。",
        "dynasty": "宋",
        "collection_info": null
    },
    {
        "title": "送张监税归去来歌",
        "author": "王质",
        "content": "君不见义熙元年陶彭泽，偶缠秃绶称长官，俄扬轻舟作归客。\n萧萧五十年，衮衮八十日。\n县令虽为百里君，不似斜川临流玩泉石。\n公田虽收半顷税，不似东皋种禾满阡陌。\n后园之柳为我贮清阴，东篱之菊为我发佳色。\n浊醪妙理汝不知，素琴真趣吾能识。\n陶隠君，张公子。\n千二百年同一轨，丈夫意气当如此。\n亦不挂冠神武门，亦不还笏蓬莱陛。\n尽展平生履历书，凌乱云烟飞满纸。\n归去来，归去来，二君觉处真奇哉。\n孔宾半夜呼将去，李愿终身唤不回。\n子休矣，子休矣，取舍行藏都在己，一往一来聊尔耳。\n人生起灭半天云，世事浮沉一江水。\n腰间带，不须束，头上巾，还可漉。\n南山荷锄夕露晞，北窗支枕凉风足。\n酒具遮留栗里墟，篮舆轻适庐山隅。\n行将过，且踌躇。\n溪山云月无今古，试访渊明旧隠居。",
        "dynasty": "宋",
        "collection_info": null
    },
    {
        "title": "送赵师耳",
        "author": "王质",
        "content": "东风吹了落花天，芍药酴醿晚更妍。\n典衣换酒正吾事，不辞颠倒春风前。\n胡为便作轻离别，再拜忽成千里隔。\n东君怜我太萧条，啼损黄鹂留不得。\n我欲拖筇随马尾，饱看庐陵好山水。\n自怜憔悴缚江干，去住未能随意耳。",
        "dynasty": "宋",
        "collection_info": null
    },
    {
        "title": "赠黄君",
        "author": "王质",
        "content": "君见雪山谭晦庵，晦庵南北隔山川。\n有命归来如二老，不然隠去自三贤。\n晦庵今年登五十，鬓华未改目光力。\n徘徊吴楚已多年，晦庵不急苍生急。\n君行车马衣冠衢，亦有晦庵相似无。\n君臣庆会第一格，晦庵何日何时须。\n横渠虽没尚可作，平生此事喜商略。\n君当长跪问横渠，子细平章句教错。\n大江朔风多涌波，上江下江且婆娑。\n古时贤士一时有，奈此庚辛甲乙何。",
        "dynasty": "宋",
        "collection_info": null
    },
    {
        "title": "寄题陆务观渔隠",
        "author": "王质",
        "content": "渔隠渔隠在何方，海门潮白江沙黄。\n吾尝袖手江之旁，西兴草树烟苍苍。\n欲往从之道阻长，波涛澎湃不敢航。\n仰观河汉翔鹔鹴，安得与之俱颉颃。\n得非兰亭会诸王，清湍茂竹联崇冈。\n无乃镜湖留知章，兰蘅风露生寒凉。\n不然此地何铿锵，宿昔名胜沈光芒。\n俟今焜耀名方昌，恨不登时到侯乡。\n循墙三匝徐升堂，观山观水观松篁。\n以及鱼鸟同徜徉，而俟南益仍西凉。\n青霄空阔横参商，无繇交臂咨其详。\n鸿雁同天不同行，爱而不见魂飞扬。\n梦从县圃周扶桑，逢迎跪揖如平常。\n齿牙砰磕摇风霜，秦汉魏晋周隋唐。\n江河滚滚倾兴亡，指画所隠声琅琅。\n欢喜奇特不可当，继以惊愕怀慞惶。\n倏忽烟雾轻腾骧，径跨越峤超吴泷。\n秦碑禹穴稽山阳，隠约中有神仙庄。\n申椒菌桂连沙棠，江蓠薜芷多同芳。\n春风澹沲秋风香，木兰冠佩芙蓉裳。\n杉烟竹月无时荒，白蒲青荇春悠扬。\n秀似黄家双井塘，雄如苏老峨嵋江。\n冰壶雪瓮涵瑶浆，梦回空阔嘹天篁。\n缥缈羽客搴云纕，清都飞露寒侵肠。\n涕唾尘窟掀翻床，俟其与世毋相忘。\n且为清明开吉祥，苍生环堵栖平康。\n是时桐渚寻严光，否则孺缨濯沧浪。\n不然楚竹然清湘，下乃汀花静鸣榔。\n间骑麒麟翳凤凰，玉京羣帝参翱翔。\n吾在风埃渺相望，大千世界空茫茫。",
        "dynasty": "宋",
        "collection_info": null
    },
    {
        "title": "赠杨溥",
        "author": "王质",
        "content": "丰城何以多英贤，老杜曩有浮云篇。\n名季友者天下传，与吾偕出缑山仙。\n豫章尚有丰碑坚，万古千秋不敢镌。\n却距季友五百年，星辰不灭同其躔。\n致君逸气常蹁跹，风后力牧参吾前。\n往往剑气腾衝天，季者太阿仲龙泉。\n斗牛河汉光相鲜，雷焕安得知其然。\n西山北岩埋苍烟，不及华阴玉井连。\n延津双虬终蜿蜒，恨我不识张茂先。\n精神胡为暗式干，溥也疎骨粗缯缠。\n叩门剥啄音清圆，询之与我生相联。\n同在丰城南北廛，五行七曜难拘挛。\n瑶环沈隠尘埃边，高谈雄辩波潺湲。\n偻身缩手不敢揎，扬徐李吕纷兰荃。\n云溪独造珞琭渊，此曹可收不可捐。\n康庄固有英豪潜，溥也可惜真酸寒。\n沙头静鹭清联拳，松梢野鹤飘孤搴。\n合在林壑栖空禅，否则江湖烟雨舷，二者汝亦难当焉。\n斗米三钱汝万钱，菜根堕叶如凝羶。\n他时六版无两肩，枯芦半席汝亦悭。\n我亦自笑骨迍邅，有时挥麈敲哀弦。\n汝谈我命五者全，略与庚午相周旋。\n我忽大笑汝失言，鱼水若得庚午权，岂肯草草为江南。\n功成名遂飞翩翩，不作子房作仲连。\n泽州叔宝令人怜，长跪告别趋吴船。\n无缾无钵何论毡，觚棱金镜射玉璇。\n有见问者勿面谩，但实告之灰不然。\n别有一路非人寰，王癫来处从溪癫。\n狐踪不入象王圈，馿乳难霑狮子涎。\n临济饱受黄檗鞭，三鞭跃上层霄颠。\n一喝一踏成平原，后来三杰勤演端。\n佛日霹雳天关三，足摇馿儿八角盘。\n驾雷驱电驰奔湍，明月堂中一觉眠。\n何时法鼓声阗阗，今其去兮风方颠。\n大江茫茫雪满川，莼鲈兴尽撑西帆。\n倘欲见我江淮堧，不在庐山则祖山。",
        "dynasty": "宋",
        "collection_info": null
    },
    {
        "title": "送施丙卿",
        "author": "王质",
        "content": "嗣宗仲容天下无，施家更与阮家殊。\n舍人骑星上天衢，令君抱云守仙都。\n氐房奎壁牛女虚，岂肯使人清晖孤。\n舍人桃李将吹嘘，青青白白并朱朱。\n子昔绿水敷红蕖，速谢香火归诸胥。\n元丰欧阳元佑苏，黄晁张秦皆其徒。\n子所标准前规摹，策勋岂不真良图。\n甘王楼下百日余，展尽胸襟渺江湖。\n今年大燎然洪炉，独此冰玉涵秋菰。\n玉山玉水清而腴，山南山北多仙庐。\n居仁宝玦敲珊瑚，吉甫金椀倾醍醐。\n山东文豪尹大夫，银河赤岸通方壶。\n三山仙伯飘飘俱，端明殿老争抟扶。\n子乃奔轶攀其鬚，明月在天不可呼。\n掇拾堕黑云模糊，三台北斗韩尚书。\n芙蓉旌旗驻飞车，低挽凤凰追鲸鱼。\n高搴麒麟起玉除，定不遗子鲛人珠。\n宜春宣曲骖皇舆，尚书许我能起予。\n飞黄一向抛蟾蜍，不识尊意今何如。\n四十有六垂桑榆，西湖寒雪参清娱。\n飞琼砰磕波文粗，卓玉棱嶒山骨癯。\n尚书尚书切勿疎，我久寂历西山隅。\n尚书击鼓羣龙趋，我岂不解吹笙竽。\n青枫红叶秋风初，风声猎猎摇江蒲，矫首河汉且长吁。",
        "dynasty": "宋",
        "collection_info": null
    },
    {
        "title": "与张安国围棋胜者命题负者赋诗作藤枕歌",
        "author": "王质",
        "content": "平生屈盘在空谷，高韵清修疎节目。\n上凌幽岩冠松顶，下入寒溪扪石足。\n观君眉宇含风霜，岂肯展转蛾眉床=。\n西斋一榻浄如水，何如与我同卧起。\n客子倦游思故乡，归心往来鸥鹭行。\n梦中山川不识路，凭君推挽过西江。",
        "dynasty": "宋",
        "collection_info": null
    },
    {
        "title": "竹夫人歌",
        "author": "王质",
        "content": "君不见黄金屋裏贮阿娇，咳唾随风飞九霄。\n宠极妬深恩爱绝，长门毕竟成萧条。\n又不见明妃千载居深苑，年年不识春风面。\n一朝上马出君门，万里关山紫台远。\n来来去去春空丝，鶑鶑燕燕能几时。\n百年不办专房计，万事翻覆仍难期。\n岂如道人青奴元不恶，金蚕玉燕慵梳掠。\n眼眼相看似有情，谁念佳人翠袖薄。\n迢迢良夜款相亲，玉窗冰簟梦无尘。\n西风索索暂别去，一岁一回重见君。\n重见君，犹胜姮娥不嫁人。",
        "dynasty": "宋",
        "collection_info": null
    },
    {
        "title": "送空上人归育王",
        "author": "王质",
        "content": "生涯挑上古藤梢，归心飞渡鄞江潮。\n长安贵人足官府，不似育王山色高。\n山前山后松风岑，一衲无尘双蹻轻。\n月寒濯足半溪玉，日浄穿林两袖云。\n吾生浪走踰千里，天涯踏破青鞋底。\n谁令插脚堕红尘，只恐愈深收不起。\n千载此山端有期，翩翩清梦随君飞。\n他年拄杖叩泉石，莫认此翁作生客。",
        "dynasty": "宋",
        "collection_info": null
    },
    {
        "title": "赠僧师能",
        "author": "王质",
        "content": "稽首十方大医王，乞我太素灵枢方。\n无朱无墨无文章，不用桂朮参芝香。\n亦非山泽川原良，非丸非散仍非汤。\n勺撮铢两何能量，寻源不出羲农黄。\n岐伯伊叟无交相，而况韩孟陈吴杨。\n一切灵府常含光，不属心脾肝胆肠。\n倏忽六猴窥六窗，心花撩乱空飘扬。\n三界六趣横颠狂，六交十习纷踉蹡。\n中此疾者何茫茫，尔出何策能相当。\n此魔跋扈真强梁，汗流卢扁走且僵，眼乱孙陶惊而跄。\n温寒燥湿翻阴阳，君臣佐使徒慞惶。\n我发刀匕非寻常，应证取效无参商。\n临济一击雷横撞，德山一喝龙腾骧。\n荒郊解使枯骨强，龙盘虎绕嬉迷藏。\n明月堂中启秘囊，一服甘露玻璃浆，大千世界都清凉。\n此药亟嚥不必尝，一粒中裹千金刚。\n炮爁炙煿谁精详，听取露柱声琅琅。\n西泝江汉浮潇湘，呼将石人撑铁航。\n药囊抛向江中央，长风落日云苍苍。",
        "dynasty": "宋",
        "collection_info": null
    },
    {
        "title": "赠南道人",
        "author": "王质",
        "content": "露水班白未全白，长江大湖喜为客。\n西风渐少北风多，脚底路声行格格。\n一袍两蹻都无余，腰间一二三葫芦。\n生涯如此祇如此，如此如此无他须。\n红黄瀰漫杂奔走，观旁亦有可人否。\n公卿将相总不问，蓑衣铁拐岂无有。\n青山绿水逢迎时，亟来相报令吾知。\n戴起一顶青蒻笠，拖将七尺紫藤枝。\n因缘渺茫多阻隔，斯人吾前亦不识。\n且吞溪玉濯心神，更揽月轮摩眼力。\n摩到无明醉梦醒，挹袖拍肩须有人。",
        "dynasty": "宋",
        "collection_info": null
    },
    {
        "title": "赠开怀道人",
        "author": "王质",
        "content": "达磨隻履投西归，一隻乃为汝所持。\n汝持此隻将奚为，十方三世包无遗。\n大挠十干十二支，衍作六十花参差。\n释迦佛亦不出斯，丈六身外还属谁。\n七十九年略可推，无始劫来何从知。\n可满盛着琅琊儿，任汝胎年月日时。\n乌窠披上粗缯衣，龙尾引入黄金墀。\n平川袤野观游丝，东西南北随风飞，水流云在俱迟迟。\n凡度眼者都忘机，一物今古长光辉。\n无头无尾无骨皮，无男无女无妾妻，无肝无胆无心脾。\n大率一切皆无之，太空赤立孤悽悽。\n珞琭忽见全如痴，何况吕李杨徐奚。\n我命居申西南维，我身在未正直西。\n腊月三十日到来，此身此命成烟霏。\n捲起卦盘收卦棋，梅轩共看花阴移。",
        "dynasty": "宋",
        "collection_info": null
    },
    {
        "title": "何处难忘酒  其一",
        "author": "王质",
        "content": "何处难忘酒，蛮夷太不庭。\n有心扶白日，无力洗苍溟。\n豪杰将斑白，功名未汗青。\n此时无一盏，壮气激雷霆。",
        "dynasty": "宋",
        "collection_info": null
    },
    {
        "title": "何处难忘酒  其二",
        "author": "王质",
        "content": "何处难忘酒，姦邪太陆梁。\n腐儒还有郦，好汉总无张。\n曹赵扶开国，王徐卖靖康。\n此时无一盏，泪滴海茫茫。",
        "dynasty": "宋",
        "collection_info": null
    },
    {
        "title": "何处难忘酒  其三",
        "author": "王质",
        "content": "何处难忘酒，英雄太屈蟠。\n时违聊置畚，运至即登坛。\n梁甫吟声苦，干将宝气寒。\n此时无一盏，拍碎玉阑干。",
        "dynasty": "宋",
        "collection_info": null
    },
    {
        "title": "何处难忘酒  其四",
        "author": "王质",
        "content": "何处难忘酒，生民太困穷。\n百无一人饱，十有九家空。\n人说天方解，时和气自丰。\n此时无一盏，入地诉英雄。",
        "dynasty": "宋",
        "collection_info": null
    },
    {
        "title": "次芜湖闻张彦晋船已行",
        "author": "王质",
        "content": "陆路如蛙钝，江流似马驰。\n不嫌君去速，只恨我来迟。\n儿女三杯酒，溪山五字诗。\n英豪到此地，莫更问何时。",
        "dynasty": "宋",
        "collection_info": null
    },
    {
        "title": "芜湖道中",
        "author": "王质",
        "content": "扰扰千支水，攒攒一簇村。\n牛羊纷下括，鹅鸭闹争门。\n晚径飘松子，秋田长稻孙。\n霜天好风日，壮士铁衣温。",
        "dynasty": "宋",
        "collection_info": null
    },
    {
        "title": "山行即事二首  其一",
        "author": "王质",
        "content": "转岸波仍急，濒溪路半无。\n柳低侵树腹，莲湿坠花鬚。\n田舍篱忧倒，渔舟柁喜扶。\n雨余山更碧，倍费我工夫。",
        "dynasty": "宋",
        "collection_info": null
    },
    {
        "title": "山行即事二首  其二",
        "author": "王质",
        "content": "浮云在空碧，来往议阴晴。\n荷雨洒衣湿，苹风吹袖清。\n鹊声喧日出，鸥性狎波平。\n山色不言语，唤醒三日酲。",
        "dynasty": "宋",
        "collection_info": null
    },
    {
        "title": "和御制诗五首  其一",
        "author": "王质",
        "content": "列圣兼仁武，随时议战和。\n伫开新日月，重照旧山河。\n西北浮云敛，东南王气多。\n大唐功十二，一一付铙歌。",
        "dynasty": "宋",
        "collection_info": null
    },
    {
        "title": "和御制诗五首  其二",
        "author": "王质",
        "content": "大庆通宣德，西华近保和。\n草荒朱雀道，沙壅护龙河。\n九庙烟尘暗，七陵风露多。\n君王既神武，父老莫悲歌。",
        "dynasty": "宋",
        "collection_info": null
    },
    {
        "title": "和御制诗五首  其三",
        "author": "王质",
        "content": "濠楚前通泗，舒庐内接和。\n眼看花靥渡，梦想白沟河。\n火德时方盛，金行数不多。\n儒臣且经略，未要载赓歌。",
        "dynasty": "宋",
        "collection_info": null
    },
    {
        "title": "和御制诗五首  其四",
        "author": "王质",
        "content": "鼎待周公定，羹须傅说和。\n上方资羽翼，谁解废江河。\n志定功应就，时来力不多。\n晋公门下客，豫制凯旋歌。",
        "dynasty": "宋",
        "collection_info": null
    },
    {
        "title": "和御制诗五首  其五",
        "author": "王质",
        "content": "景运开干德，昇平到政和。\n七星摇帝座，两界隔天河。\n义士何曾少，谋夫不在多。\n鲤鱼长尺半，恐有扣牛歌。",
        "dynasty": "宋",
        "collection_info": null
    },
    {
        "title": "集杜子美句赋所居二首  其一",
        "author": "王质",
        "content": "田舍清江曲，柴扉扫径开。\n野花干更落，水鸟去仍回。\n渺渺春风见，冥冥细雨来。\n幽栖身懒动，坐稳兴悠哉。",
        "dynasty": "宋",
        "collection_info": null
    },
    {
        "title": "集杜子美句赋所居二首  其二",
        "author": "王质",
        "content": "野屋流寒水，春星带草堂。\n忘机对芳草，驻屐近薇香。\n农事空山裏，柴门古道傍。\n眼前今古意，看剑引杯长。",
        "dynasty": "宋",
        "collection_info": null
    },
    {
        "title": "郊居",
        "author": "王质",
        "content": "不着乌纱帽，自开青竹篱。\n雁号残月渚，猿挂冷霜枝。\n有泪不知落，无心空自悲。\n人情正翻覆，去住总难期。",
        "dynasty": "宋",
        "collection_info": null
    },
    {
        "title": "秋兴",
        "author": "王质",
        "content": "有愿投金粟，无情上玉除。\n吾甘披短褐，君自曳长裾。\n浥浥云生屋，涓涓水到渠。\n十难三四好，八九在閒居。",
        "dynasty": "宋",
        "collection_info": null
    },
    {
        "title": "物幻诗",
        "author": "王质",
        "content": "北海鲲从化，南枝蚁战勋。\n宋龟灵自困，周蝶梦谁分。\n外物不可必，此形何足云。\n劳生竟不觉，幻境徒纷纷。",
        "dynasty": "宋",
        "collection_info": null
    },
    {
        "title": "次虞枢密九日登高韵",
        "author": "王质",
        "content": "风动旗千榦，霜明甲万联。\n愁边悲有泪，幽燧冷无烟。\n杀气藏金钺，台光照玉船。\n元丰韩相国，故事讲军前。",
        "dynasty": "宋",
        "collection_info": null
    },
    {
        "title": "代虞相挽杨参政二首  其一",
        "author": "王质",
        "content": "特起西南纪，孤飞五十年。\n名登千佛顶，位亚六阶躔。\n文社尊韩伯，经门事董先。\n山川有冥会，公在孝廉阡。",
        "dynasty": "宋",
        "collection_info": null
    },
    {
        "title": "代虞相挽杨参政二首  其二",
        "author": "王质",
        "content": "道德平生足，功名岁晚成。\n挂冠方再表，负杖忽三声。\n乐寿兼仁智，哀荣备死生。\n我家无故老，不忍见公倾。",
        "dynasty": "宋",
        "collection_info": null
    },
    {
        "title": "代李叔介挽杨参政",
        "author": "王质",
        "content": "运泰风云合，名高泰华秋。\n杓衡方北指，江汉已东流。\n寡佑良臣死，钟情志士忧。\n惊心波浪裏，不见济川舟。",
        "dynasty": "宋",
        "collection_info": null
    },
    {
        "title": "有感",
        "author": "王质",
        "content": "北斗阑干外，浮云拄杖中。\n天高千障立，月静一江空。\n宇宙横挥麈，干坤落转蓬。\n浩歌聊举酒，无泪哭英雄。",
        "dynasty": "宋",
        "collection_info": null
    },
    {
        "title": "即事",
        "author": "王质",
        "content": "竹色交檐暗，苔痕拥舍深。\n羣麕无定响，断雁有孤音。\n恋阙穿双眼，忧时折寸心。\n中原既传檄，乃更有陈琳。",
        "dynasty": "宋",
        "collection_info": null
    },
    {
        "title": "送晁侍郎二首  其一",
        "author": "王质",
        "content": "元衮催韩觐，锵鸾迟甫归。\n无功生静福，有道正危机。\n弃智轻观世，忘言妙格非。\n五车书满腹，字字莫相违。",
        "dynasty": "宋",
        "collection_info": null
    },
    {
        "title": "送晁侍郎二首  其二",
        "author": "王质",
        "content": "昔欲全家託，今惟隻影依。\n任从龟左顾，独自鹊南飞。\n灾浅谋三至，心危泣百挥。\n英豪天下少，不敢废依归。",
        "dynasty": "宋",
        "collection_info": null
    },
    {
        "title": "次青渠",
        "author": "王质",
        "content": "市井虽聊尔，风光略胜他。\n稻田方稍稍，瓦屋渐多多。\n得路皆平地，逢山但浅坡。\n日斜烟欲集，将奈晚寒何。",
        "dynasty": "宋",
        "collection_info": null
    },
    {
        "title": "舟中作二首  其一",
        "author": "王质",
        "content": "昨日到今日，满江常涌波。\n山川非不好，风浪抑何多。\n所愧累公等，固知如我何。\n柁楼无晚照，高卧一长歌。",
        "dynasty": "宋",
        "collection_info": null
    },
    {
        "title": "舟中作二首  其二",
        "author": "王质",
        "content": "昨夜一叶落，秋风江汉波。\n晶晶红日淡，惨惨素烟多。\n世事今如此，吾曹可若何。\n凄凉聊繫棹，一和大风歌。",
        "dynasty": "宋",
        "collection_info": null
    },
    {
        "title": "上王公明寿四首  其一",
        "author": "王质",
        "content": "缑氏吹箫远，王家奕叶光。\n昔多称建业，今独盛安阳。\n泰华何曾老，江河各自长。\n一名重两火，与宋大休祥。",
        "dynasty": "宋",
        "collection_info": null
    },
    {
        "title": "上王公明寿四首  其二",
        "author": "王质",
        "content": "正统承周后，元臣在邺昌。\n治平扶嗣圣，干道作兴王。\n指日恢中土，何时过故乡。\n新堂标昼锦，门下有欧阳。",
        "dynasty": "宋",
        "collection_info": null
    },
    {
        "title": "上王公明寿四首  其三",
        "author": "王质",
        "content": "稷契伊周后，功名事业谁。\n眼惊希世杰，心喜太平时。\n不老池边凤，长生印上龟。\n旗常书不尽，太庙有宗彝。",
        "dynasty": "宋",
        "collection_info": null
    },
    {
        "title": "上王公明寿四首  其四",
        "author": "王质",
        "content": "风起云飞志，包含具善邻。\n试看公出手，毋谓我无人。\n挥羽思平魏，登场决并秦。\n功成身莫退，小驻八千春。",
        "dynasty": "宋",
        "collection_info": null
    },
    {
        "title": "采石道中",
        "author": "王质",
        "content": "闻说前年事，分明是偶然。\n羣雄夸好手，万事有苍天。\n浪沫埋椿木，波声撼战船。\n萧条苦斗者，挥泪立江边。",
        "dynasty": "宋",
        "collection_info": null
    },
    {
        "title": "魏城道中",
        "author": "王质",
        "content": "冈背车痕乱，崖阴马足黏。\n地炉茶带苦，幔店酒多甜。\n水减溪身瘦，冰凝树角铦。\n衣篝都已尽，无可更重添。",
        "dynasty": "宋",
        "collection_info": null
    },
    {
        "title": "青阳道中二首  其一",
        "author": "王质",
        "content": "今日青阳路，行行不忍过。\n人家茅屋少，原野稻田多。\n树木连苍色，陂塘湛碧波。\n斜阳攲半岭，将奈镜亭何。",
        "dynasty": "宋",
        "collection_info": null
    },
    {
        "title": "青阳道中二首  其二",
        "author": "王质",
        "content": "一路皆平坦，今朝稍屈盘。\n仆饥争小店，桥断拣枯滩。\n处处山都好，家家酒不酸。\n人生各有地，所乐是长安。",
        "dynasty": "宋",
        "collection_info": null
    },
    {
        "title": "宿石溪寺",
        "author": "王质",
        "content": "落日寒山裏，荒烟野寺中。\n僧垣水衣白，佛座藓花红。\n舍后蜂糖熟，门前雁米丰。\n夜长难早睡，拥被听松风。",
        "dynasty": "宋",
        "collection_info": null
    },
    {
        "title": "敕局同年相饯是日谢遣婢子春饶者还其家同年大不然之共怅然也",
        "author": "王质",
        "content": "已恨此身多，将如之子何。\n自甘吾潦倒，真恐汝蹉跎。\n身老便孤睡，家贫喜自歌。\n辎軿他日见，各想旧婆娑。",
        "dynasty": "宋",
        "collection_info": null
    },
    {
        "title": "发家书",
        "author": "王质",
        "content": "别乘非为辱，江陵稍近家。\n牙绯虽滞色，头白亦增华。\n见说堂前竹，胜如屋角花。\n脱身归到得，余事总尘沙。",
        "dynasty": "宋",
        "collection_info": null
    },
    {
        "title": "上亭",
        "author": "王质",
        "content": "雨色昏何在，铃声怨阿谁。\n一朝人世改，万事帝心知。\n西去身虽脱，东边势更危。\n祇应南内裏，不似上亭时。",
        "dynasty": "宋",
        "collection_info": null
    },
    {
        "title": "雨花台",
        "author": "王质",
        "content": "乱草踏秋碧，斜阳立晚红。\n天低昏海雾，江阔渡淮风。\n台有余基壮，碑无旧观丰。\n愁人惜倦眼，不敢送归鸿。",
        "dynasty": "宋",
        "collection_info": null
    },
    {
        "title": "见九华峰有四十余其最秀者不知孰为九也因作是诗",
        "author": "王质",
        "content": "稍稍云气散，溶溶山态回。\n翠旌千丈立，宝障百重开。\n此地真堪老，何时遂得来。\n海中蛟蜃恶，吾不问蓬莱。",
        "dynasty": "宋",
        "collection_info": null
    },
    {
        "title": "送虞丞相孙运干诗三首  其一",
        "author": "王质",
        "content": "祖予尚闭户，景文当入山。\n未能黄绮外，姑在尚彭间。\n眼到风尘暗，头依树石斑。\n曹溪有正路，飞倦要知还。",
        "dynasty": "宋",
        "collection_info": null
    },
    {
        "title": "送虞丞相孙运干诗三首  其二",
        "author": "王质",
        "content": "尚象子生子，高风新又新。\n昔看三桧戏，今见一槐春。\n父祖有家法，典型如老人。\n傍观应自肯，自肯乃方亲。",
        "dynasty": "宋",
        "collection_info": null
    },
    {
        "title": "送虞丞相孙运干诗三首  其三",
        "author": "王质",
        "content": "曲肱真事业，袖手大文章。\n想子归家急，如吾舍世忙。\n何时见丞相，几日上瞿唐。\n见问宜多说，不言君亦忘。",
        "dynasty": "宋",
        "collection_info": null
    },
    {
        "title": "题东林姚贵高书屋",
        "author": "王质",
        "content": "岛屿深沉碧，溪花淡薄红。\n连山收宿雨，当户进凉风。\n暮霭孤村外，斜阳一笛中。\n西山起明月，未放酒杯空。",
        "dynasty": "宋",
        "collection_info": null
    },
    {
        "title": "题洪景伯得江亭二首  其一",
        "author": "王质",
        "content": "眸子发孤照，太空无阻修。\n万波争赴海，一嶂直当楼。\n渺渺怜身小，茫茫觉世浮。\n斜阳攲埤堄，随意数行舟。",
        "dynasty": "宋",
        "collection_info": null
    },
    {
        "title": "题洪景伯得江亭二首  其二",
        "author": "王质",
        "content": "主去朝行在，花留伴此亭。\n别催心衮衮，春搅思冥冥。\n此事须丘壑，何人嗣典型。\n但当添种竹，相对北山青。",
        "dynasty": "宋",
        "collection_info": null
    },
    {
        "title": "题舫轩",
        "author": "王质",
        "content": "一舸江湖外，风涛有是非。\n着身安实地，冷眼看危机。\n烟树何曾远，鸥羣自飞。\n若人能转物，满载月明归。",
        "dynasty": "宋",
        "collection_info": null
    },
    {
        "title": "题施大任双桂轩",
        "author": "王质",
        "content": "濯濯双引干，盘盘同结根。\n人知灵草木，天与好儿孙。\n妩媚花窥眼，婆娑秀此轩。\n门中福未艾，遶树更兰孙。",
        "dynasty": "宋",
        "collection_info": null
    },
    {
        "title": "题孤山寺",
        "author": "王质",
        "content": "窈窕孤山寺，光明大士龛。\n佛香时缥缈，茶味亦清甘。\n竹挺森千百，僧房并两三。\n全无兵火气，不似在淮南。",
        "dynasty": "宋",
        "collection_info": null
    },
    {
        "title": "和王充道夜坐二首  其一",
        "author": "王质",
        "content": "索索风呼叶，萧萧雨打窗。\n遥思双白髮，相对一残缸。\n梦落湘南浦，身浮浙右江。\n漏穷钟未断，犹自咽微撞。",
        "dynasty": "宋",
        "collection_info": null
    },
    {
        "title": "和王充道夜坐二首  其二",
        "author": "王质",
        "content": "风雨连三日，晨昏共一窗。\n天寒怜翠袖，夜永对青缸。\n有泪挥吴月，无船上楚江。\n梦寒元易断，钟静不须撞。",
        "dynasty": "宋",
        "collection_info": null
    },
    {
        "title": "和孙仲甫",
        "author": "王质",
        "content": "浦溆清溪遶，人家绿树围。\n竹墩森翠葆，莲荡乱红衣。\n薄雨生朝润，斜阳隠暮霏。\n桃花流水意，不在鳜鱼肥。",
        "dynasty": "宋",
        "collection_info": null
    },
    {
        "title": "和姚明之",
        "author": "王质",
        "content": "草色动秋绿，松阴留晚清。\n日烘蝉吻燥，风助燕身轻。\n苍莽家千里，飘零酒一觥。\n客愁销不尽，还与暮烟生。",
        "dynasty": "宋",
        "collection_info": null
    },
    {
        "title": "送陶茂安赴湖南二首  其一",
        "author": "王质",
        "content": "礼乐华今日，江湖得此天。\n绣衣开使指，锦帐卷郎毡。\n峻岳车帷外，清湘簜节前。\n何如归禁籞，花柳自风烟。",
        "dynasty": "宋",
        "collection_info": null
    },
    {
        "title": "送陶茂安赴湖南二首  其二",
        "author": "王质",
        "content": "飘泊年家子，依归父执尊。\n不知分此袂，还更蹑谁门。\n欲语无言诉，相期有意存。\n何时凭水槛，凉夜倒清樽。",
        "dynasty": "宋",
        "collection_info": null
    },
    {
        "title": "送韩总二首  其一",
        "author": "王质",
        "content": "斗绝重关险，星驰四牡騑。\n昕朝三劳遣，昼锦再光辉。\n距踊欢趋死，权奇饱欲飞。\n羌儿还解事，早送版图归。",
        "dynasty": "宋",
        "collection_info": null
    },
    {
        "title": "送韩总二首  其二",
        "author": "王质",
        "content": "飘泊春余絮，孤寒岁晚松。\n谁知文有虎，祇道士无龙。\n湓浦城相别，蚕丛国再逢。\n论心能几许，山水又重重。",
        "dynasty": "宋",
        "collection_info": null
    },
    {
        "title": "送郑德初归吴中",
        "author": "王质",
        "content": "相识虽非昔，相知不似今。\n岁寒三益友，金断两同心。\n半子来归叶，孤儿维事任。\n此间拈鼓笛，那更有凡音。",
        "dynasty": "宋",
        "collection_info": null
    },
    {
        "title": "送清坚老人宰辰阳四首  其一",
        "author": "王质",
        "content": "黔郡随山壤，卢溪上水舟。\n双眸长不夜，两鬓未全秋。\n制锦宁伤手，鸣琴自点头。\n武陵花赏遍，安稳上瀛洲。",
        "dynasty": "宋",
        "collection_info": null
    },
    {
        "title": "送清坚老人宰辰阳四首  其二",
        "author": "王质",
        "content": "苦楝风方作，桃花水未生。\n逢村宜早住，趁路莫宵行。\n且止青春酒，频添碧涧羹。\n槐根并马骨，切勿厌官清。",
        "dynasty": "宋",
        "collection_info": null
    },
    {
        "title": "送清坚老人宰辰阳四首  其三",
        "author": "王质",
        "content": "却背五城关，旁连七宝山。\n楚臣经夕宿，汉代入辰湾。\n花县成阴了，桃源觅路还。\n功名归晚节，矍铄上清班。",
        "dynasty": "宋",
        "collection_info": null
    },
    {
        "title": "送清坚老人宰辰阳四首  其四",
        "author": "王质",
        "content": "穴出丹砂粒，川呈晕角辉。\n向来曾画诺，此去稍斜飞。\n若不吟红药，还应对紫薇。\n太公虽白髮，西伯要同归。",
        "dynasty": "宋",
        "collection_info": null
    },
    {
        "title": "挽李平仲二首  其一",
        "author": "王质",
        "content": "杳杳归无极，茫茫恨有余。\n九原那可作，万事总成虚。\n汀草何尝歇，云山亦自如。\n此回真定别，无雁可传书。",
        "dynasty": "宋",
        "collection_info": null
    },
    {
        "title": "挽李平仲二首  其二",
        "author": "王质",
        "content": "穷达皆昨梦，死生同一波。\n幻身非我有，薄俗奈渠何。\n霜树柯茎少，江湖洲渚多。\n老来不禁泪，未忍过怀坡。",
        "dynasty": "宋",
        "collection_info": null
    },
    {
        "title": "挽吴节夫二首  其一",
        "author": "王质",
        "content": "古道在今世，今人离古心。\n延陵存一老，元佑得遗音。\n乐善稻粱熟，忧民江海深。\n二毛方五马，当代阻为霖。",
        "dynasty": "宋",
        "collection_info": null
    },
    {
        "title": "挽吴节夫二首  其二",
        "author": "王质",
        "content": "生死一大事，圣贤三致思。\n朝闻应夕可，春叶又秋枝。\n高眼世无比，点头人有谁。\n朔风吹槁野，天地亦含悲。",
        "dynasty": "宋",
        "collection_info": null
    },
    {
        "title": "赠程元鼎二首  其一",
        "author": "王质",
        "content": "邂逅识程子，牵连怀老坡。\n山林深自引，琴剑肯来过。\n春事已如许，客情将若何。\n舟行相风色，江面水方波。",
        "dynasty": "宋",
        "collection_info": null
    },
    {
        "title": "赠程元鼎二首  其二",
        "author": "王质",
        "content": "杜宇正呼急，程君来告辞。\n自怜吾老矣，敢问子何之。\n起柁指行在，求官鸣有司。\n归来定何日，秋事以为期。",
        "dynasty": "宋",
        "collection_info": null
    },
    {
        "title": "忆张安国",
        "author": "王质",
        "content": "天上足官府，舍人何处归。\n世情伤幻化，道眼羡空飞。\n易合谁终始，难言有是非。\n九原如可作，来共立斜晖。",
        "dynasty": "宋",
        "collection_info": null
    },
    {
        "title": "李南卿西归求语以赠行山谷偈云八万四千关捩子与君一箇锁匙开仆亦有一箇锁匙谨以奉赠",
        "author": "王质",
        "content": "之子何方去，荆江上渚宫。\n颇知君笔力，能嗣我宗风。\n境熟拈来是，心圆触处通。\n赠之一转语，收了万年功。",
        "dynasty": "宋",
        "collection_info": null
    },
    {
        "title": "赠同省访别",
        "author": "王质",
        "content": "咳唾相闻地，江湖各一天。\n所思无物似，此去有人怜。\n身远何能近，心宽自觉便。\n难言知几许，回首意茫然。",
        "dynasty": "宋",
        "collection_info": null
    },
    {
        "title": "赠日者",
        "author": "王质",
        "content": "自堕胞胎裏，难逃造化中。\n一毫皆有数，三昧即无穷。\n消息深深见，机缄了了通。\n君能希八九，亦足问元功。",
        "dynasty": "宋",
        "collection_info": null
    },
    {
        "title": "咏芦",
        "author": "王质",
        "content": "高致想江湖，当庭植小芦。\n清风时自至，绿竹兴何殊。\n溉灌情偏重，琴尊赏不孤。\n朗吟应有趣，潇洒十余株。",
        "dynasty": "宋",
        "collection_info": null
    },
    {
        "title": "送胡秉彝归毗陵",
        "author": "王质",
        "content": "千林秋叶深，此际有行人。\n握手恨无语，出门愁始新。\n殷勤一枝柳，聚散百年身。\n眺远情何极，兹来迹已陈。",
        "dynasty": "宋",
        "collection_info": null
    },
    {
        "title": "西斋落成呈荣茂世",
        "author": "王质",
        "content": "主人乞我短窗明，推挽清风堕两楹。\n千里坐安双脚稳，万金难买一轩清。\n扫除旧念无遗恨，收拾新工上短檠。\n幸有诸郎共料理，紧催灯火赴功名。",
        "dynasty": "宋",
        "collection_info": null
    },
    {
        "title": "幽居",
        "author": "王质",
        "content": "春跗秋萼以时开，尔自野生吾懒栽。\n有饭故须间菘韭，无羹安用着盐梅。\n云苍云白变復变，雨旧雨今来不来。\n杉露松霜皆我酒，竹根木瘿尽吾杯。",
        "dynasty": "宋",
        "collection_info": null
    },
    {
        "title": "秋夜读书三首  其一",
        "author": "王质",
        "content": "不须薄澣少纤尘，时復閒行更脚轻。\n树有凉声常摵摵，灯无热意但荧荧。\n土松瘦菜从头长，地浄幽泓澈底清。\n月化日迁人不觉，却于草木见先惊。",
        "dynasty": "宋",
        "collection_info": null
    },
    {
        "title": "秋夜读书三首  其二",
        "author": "王质",
        "content": "縠纹绝似瀼西生，霜沫全如潄玉清。\n稍定心源渟夜气，即开耳界度秋声。\n旁观事有千端异，返照身无一点轻。\n一醉等閒千日过，清江安用白鸥盟。",
        "dynasty": "宋",
        "collection_info": null
    },
    {
        "title": "秋夜读书三首  其三",
        "author": "王质",
        "content": "无嫌乌帽走黄尘，尘外尘中总有人。\n口但轻轻吹鸟毳，肠休轧轧转车轮。\n漫张明月清风眼，试玩游丝落絮身。\n半夜妙心花忽发，十方一剎现浑银。",
        "dynasty": "宋",
        "collection_info": null
    },
    {
        "title": "秀野亭观雪",
        "author": "王质",
        "content": "不见湘娥十二鬟，谁移白髮上青山。\n云开上界珠宫阙，风堕游仙玉佩环。\n洄曲城孤千骑入，山阴兴尽一蓑还。\n万松岭下寒溪口，遥想梅花露半斑。",
        "dynasty": "宋",
        "collection_info": null
    },
    {
        "title": "从陈阜卿游翠岩",
        "author": "王质",
        "content": "马轻人健有秋容，飞到千岩万壑中。\n古殿含风寒佛骨，峻屏揭水注龙宫。\n行深野屦霑空翠，睡醒僧檐转晚红。\n弹指山川变光景，横江旌吹拥元戎。",
        "dynasty": "宋",
        "collection_info": null
    },
    {
        "title": "和张安国闻捷",
        "author": "王质",
        "content": "两京乔木久秋风，甘露棠梨非汉宫。\n铁凤雕零周庙古，玉鱼流落汉陵空。\n朝催战鼓云埋阵，夜发戈船月照篷。\n宣德楼前清御道，明年元会纳羣工。",
        "dynasty": "宋",
        "collection_info": null
    },
    {
        "title": "渡湖过大浩寺",
        "author": "王质",
        "content": "乱莎茁茁水皴皴，红叶黄花各自春。\n隔竹歌呼知叟醉，倚松疎懒见僧真。\n有时柏子捎衣落，无数松枝刺眼频。\n山顶斜阳纔惨淡，草颠多露已横陈。",
        "dynasty": "宋",
        "collection_info": null
    },
    {
        "title": "和李平仲出郊",
        "author": "王质",
        "content": "渡头脆柳不堪攀，岭背雕枫尚见斑。\n店小青旗低拂马，寺荒苍藓暗封关。\n但知鱼乐如吾乐，未必僧閒似我閒。\n忽忆去年今日处，楚山欲尽见秦山。",
        "dynasty": "宋",
        "collection_info": null
    },
    {
        "title": "张元亮见访留和坐客",
        "author": "王质",
        "content": "杯盘仓卒但随家，所頼龙山得孟嘉。\n略以诗声知律吕，敢于学海望津涯。\n精神霜后千头橘，风味新时一颗瓜。\n髮白未应余子识，汗青当有后人夸。",
        "dynasty": "宋",
        "collection_info": null
    },
    {
        "title": "晚泊东流",
        "author": "王质",
        "content": "山高树多日出迟，食时雾露且雰霏。\n马蹄已踏两邮舍，人家渐开双竹扉。\n冬青匝路野蜂乱，荞麦满园山鹊飞。\n明朝大江送吾去，万里天风吹客衣。",
        "dynasty": "宋",
        "collection_info": null
    },
    {
        "title": "江西道中",
        "author": "王质",
        "content": "落日平西树起烟，乱山缺处水连天。\n城楼突兀栖云表，树影参差落眼前。\n倒引归心缠客病，欲随飞鸟渡平川。\n不辞茧足投微径，慰藉征行有晚蝉。",
        "dynasty": "宋",
        "collection_info": null
    },
    {
        "title": "林溪中阻风",
        "author": "王质",
        "content": "扁舟西去苦匆匆，底事天回柂尾风。\n仓卒未应旗转脚，殷勤聊借浦栖鸿。\n半山烟雨骎骎暗，两岸霜林故故红。\n得意轻帆休笑我，去来等是一孤篷。",
        "dynasty": "宋",
        "collection_info": null
    },
    {
        "title": "代虞枢密宴晁制置口号二首  其一",
        "author": "王质",
        "content": "合奏元和鼓吹声，旌幢交映两辕门。\n中台上相官仪重，大国诸侯礼数尊。\n一会星辰朝北极，八方风雨聚西坤。\n今朝宾主周旋地，千古英豪气象昏。",
        "dynasty": "宋",
        "collection_info": null
    },
    {
        "title": "代虞枢密宴晁制置口号二首  其二",
        "author": "王质",
        "content": "陈雷胶漆自平生，申甫藩宣共此行。\n夷则黄钟相律吕，南箕北斗对高明。\n蛟螭鳞甲摇千纛，虎豹牙须立万兵。\n千载难逢今日会，一杯且为故人倾。",
        "dynasty": "宋",
        "collection_info": null
    },
    {
        "title": "和虞相喜雪二首  其一",
        "author": "王质",
        "content": "缟夜寒辉花雨天，洒空飞羽箭离弮。\n普开薝卜诸天供，大展兜罗万里绵。\n见在十方惟此佛，后来千古说今年。\n干坤正頼君调理，未用轻寻范蠡船。",
        "dynasty": "宋",
        "collection_info": null
    },
    {
        "title": "和虞相喜雪二首  其二",
        "author": "王质",
        "content": "六花飞堕九重天，冻折旌竿裂弩弮。\n不夜尝衘九龙烛，未春先贡八蚕绵。\n暂开晴色供前日，復作奇祥饯故年。\n留得余生食贱麦，杨林江上海楼船。",
        "dynasty": "宋",
        "collection_info": null
    },
    {
        "title": "留别虞丞相二首  其一",
        "author": "王质",
        "content": "太仓宇宙久陈陈，合与英豪共作新。\n修造凤楼须有手，住持乌寺可无人。\n千官礼绝三司贵，一士心归万国春。\n藉与八风吹六翮，飞腾意度不无神。",
        "dynasty": "宋",
        "collection_info": null
    },
    {
        "title": "留别虞丞相二首  其二",
        "author": "王质",
        "content": "禹迹茫茫海会同，有谁管领自西东。\n侧身江汉归无所，开眼干坤见有公。\n隠几三思筹去住，历阶再拜叩穷通。\n朝家有意寻幽侧，人在风烟惨淡中。",
        "dynasty": "宋",
        "collection_info": null
    },
    {
        "title": "题山亭",
        "author": "王质",
        "content": "马喜名山去不停，半鞭驰度两峰青。\n飞来山鸟能言语，老去江梅尚典型。\n溪女半扉撩倦客，野僧三肃上孤亭。\n百滩流水苍烟上，倚尽斜阳且更听。",
        "dynasty": "宋",
        "collection_info": null
    },
    {
        "title": "题蕲倅烟霏亭",
        "author": "王质",
        "content": "落木寒声晚更悲，斜阳隠隠雾霏霏。\n并塘官路青莎合，带郭人家绿树围。\n莫遣风霜惊雁字，从教烟雨润鳬衣。\n接䍦吹动肩楼耸，却下修篁径裏归。",
        "dynasty": "宋",
        "collection_info": null
    },
    {
        "title": "题张君量恩波寺",
        "author": "王质",
        "content": "恩波全似海波深，聊傍支流筑小亭。\n下映南山千丈影，上通云汉一河星。\n濠梁此日堪同乐，文沼何时共效灵。\n人意亦随鱼意好，一觥相对万荷青。",
        "dynasty": "宋",
        "collection_info": null
    },
    {
        "title": "寄题挹翠楼",
        "author": "王质",
        "content": "胸中磊磈但江山，翠积灵台挹不干。\n拂子折时无点滴，杖头转处涌波澜。\n收回晚照千岩静，放出灵光万壑寒。\n我欲登楼聊举眼，干坤虽大不能宽。",
        "dynasty": "宋",
        "collection_info": null
    },
    {
        "title": "张安国为朱黄二豪作传索赋诗",
        "author": "王质",
        "content": "二豪名字遍人间，未许痴儿见一斑。\n俯仰半生双鬓秃，是非千古寸心关。\n向来踪迹埋空谷，老去文章满道山。\n我有诗书三十乘，肯来相伴小窗閒。",
        "dynasty": "宋",
        "collection_info": null
    },
    {
        "title": "余过荆州张安国已请祠先行",
        "author": "王质",
        "content": "心事何曾吐一分，鼓严早已报三声。\n元戎十乘公先启，野渡孤舟我自横。\n细看好山须少驻，缓摇柔橹莫多鸣。\n倘能黄鹤楼前见，安得春江尾柁行。",
        "dynasty": "宋",
        "collection_info": null
    },
    {
        "title": "赵景山程德绍视旱有诗成编",
        "author": "王质",
        "content": "相随骑尾紫游缰，各佩牛腰古锦囊。\n过眼风烟都领略，聚头灯火更平章。\n鹊枝赋罢骄横槊，蚓鼎联成倦倚墙。\n三读轩渠仍伎痒，亦撩草梦到池塘。",
        "dynasty": "宋",
        "collection_info": null
    },
    {
        "title": "送陶茂安知永州",
        "author": "王质",
        "content": "弓刀陌上起征尘，行到潇湘春已深。\n柳子文章亲到眼，魏公池馆故沾襟。\n莫生去鲁迟迟想，且慰歌廉望望心。\n泷水浯溪江不隔，肯凭鲤尾寄佳音。",
        "dynasty": "宋",
        "collection_info": null
    },
    {
        "title": "观政堂成上黄少誉二首  其一",
        "author": "王质",
        "content": "胸中道德五千文，聊借高堂发妙音。\n背倚飞楼怀古意，面临止水正人心。\n新荷此际敷青叶，穉柳他年贮绿阴。\n但使厨烟无太远，时来分座伴孤斟。",
        "dynasty": "宋",
        "collection_info": null
    },
    {
        "title": "观政堂成上黄少誉二首  其二",
        "author": "王质",
        "content": "颍州丞相旧能名，传到云孙尚典型。\n月在澄潭心共白，山围宴坐眼同青。\n暂离方丈羣仙侣，独抱黄庭一卷经。\n十顷玻璃能几许，看公击水渡南溟。",
        "dynasty": "宋",
        "collection_info": null
    },
    {
        "title": "题邕希孟静室",
        "author": "王质",
        "content": "绿玉珊珊密映门，双扉不受一丝尘。\n经函药鼎元无用，茗椀熏炉总是真。\n坐阅百年俱幻境，肯悬一榻贮閒身。\n麈毛挥罢无人语，静看冰壶一点春。",
        "dynasty": "宋",
        "collection_info": null
    },
    {
        "title": "送钮子明",
        "author": "王质",
        "content": "大夫离别莫心酸，痛饮长歌作壮颜。\n勿羡春江烧赤壁，须从夜碛度阴山。\n精神勃鬰双眉上，功业轮囷十指间。\n看罢吴钩腾上马，临分小试出三关。",
        "dynasty": "宋",
        "collection_info": null
    },
    {
        "title": "老人尝馔北食儿女辈不能过芜湖多鱼且美仆生长泽国不可一日无此",
        "author": "王质",
        "content": "不得扬州蟹蛤尝，江乡鱼味亦相当。\n自从南渡为生理，惭见东人说故乡。\n出火麦团犹雪白，带浆米饭更鹅黄。\n老人日日惟须此，长笑儿郎太楚伧。",
        "dynasty": "宋",
        "collection_info": null
    },
    {
        "title": "含山寺",
        "author": "王质",
        "content": "一僧庞眉拄杖扶，自汲石泉浇茗盂。\n山深松树鬚髯古，寺老木鱼鳞甲枯。\n心閒逢人谢礼乐，身倦到枕即江湖。\n梦回石壁半斜照，蝙蝠打人山鸟呼。",
        "dynasty": "宋",
        "collection_info": null
    },
    {
        "title": "送王仲钤口号",
        "author": "王质",
        "content": "华屋沈沈燕不譁，绿阴悄悄树含花。\n旌旗照野元戎壮，礼乐充庭使者华。\n解袂莫辞双玉酒，同班行待五云车。\n金虬度彻阳关曲，佳月随人未肯斜。",
        "dynasty": "宋",
        "collection_info": null
    },
    {
        "title": "送胡正仲二首  其一",
        "author": "王质",
        "content": "万安松槚已参天，属眼昆仍故宛然。\n荣尹堂前周两纪，甘王楼下跨三年。\n八风翻海如如定，一月当空在在圆。\n太极清都天尺五，柂牙捩转去翩翩。",
        "dynasty": "宋",
        "collection_info": null
    },
    {
        "title": "送胡正仲二首  其二",
        "author": "王质",
        "content": "稍稍秋风吹客衣，浮云斜照送将归。\n摇开楚岸蝉方急，行到吴江雁已飞。\n直恐相思衣带缓，无令问讯驿书稀。\n一牛鸣地难倾倒，何况山川道路违。",
        "dynasty": "宋",
        "collection_info": null
    },
    {
        "title": "和陈阜卿",
        "author": "王质",
        "content": "雨花台下晚江秋，曾对斜阳倒玉舟。\n自断我当归弔屈，不应君亦未封留。\n异时兵裏同悲喜，今日樽前再劝酬。\n怅望佳人云暮合，空遗别恨与汤休。",
        "dynasty": "宋",
        "collection_info": null
    },
    {
        "title": "送酒与胡倅",
        "author": "王质",
        "content": "青坚堂下出香泉，历历春声到耳边。\n卷起白波滋舌本，养成黄气舞胎仙。\n帝觞他日分涓滴，家酿今朝养圣贤。\n饮罢铃绦应已制，汝阳乘此去朝天。",
        "dynasty": "宋",
        "collection_info": null
    },
    {
        "title": "送刘子开二首  其一",
        "author": "王质",
        "content": "帝恩无吏肯承宣，雨露滂沱贮半天。\n璀璨两星同拱所，萧梢一骥独当先。\n驱驰足下千重茧，忠孝心头一寸田。\n孺子亭前见三隽，为言秋事亦茫然。",
        "dynasty": "宋",
        "collection_info": null
    },
    {
        "title": "送刘子开二首  其二",
        "author": "王质",
        "content": "尘中拈出玉光明，追琢多年老更精。\n会使低头降志士，无令抵掌笑书生。\n此行原野霜风急，所过溪湖潦水平。\n鸿雁同天不同侣，为传好在与南卿。",
        "dynasty": "宋",
        "collection_info": null
    },
    {
        "title": "送王充老归旴江",
        "author": "王质",
        "content": "风遣轻蒲趣去程，满江秋月碧纷纷。\n相看断雁情何极，同着征衫袂更分。\n千里固应俱对月，一樽安得再论文。\n从今竹枕蓬窗梦，不梦悬刀只梦君。",
        "dynasty": "宋",
        "collection_info": null
    },
    {
        "title": "送李公",
        "author": "王质",
        "content": "海内堂堂见此公，孤高不与万夫同。\n身行宇宙东西遍，心彻干坤表裏通。\n莫共林泉谋老境，更看彝鼎篆新功。\n君王拊髀休长嘆，亦有英豪在眼中。",
        "dynasty": "宋",
        "collection_info": null
    },
    {
        "title": "送赵子真送藏经于朝廷",
        "author": "王质",
        "content": "忆昔同游金凤台，临高望远思悠哉。\n重来又作燕山别，不意翻为驿马催。\n宝藏元辉天上去，塞尘秋色鬓边来。\n归期已定终年约，莫遣丹心一寸灰。",
        "dynasty": "宋",
        "collection_info": null
    },
    {
        "title": "别张君玉二首  其一",
        "author": "王质",
        "content": "烟霜江汉雁南飞，鹦鹉洲前再拜辞。\n风劲周郎焚舰日，月明庾老上楼时。\n无言只共江声语，有意惟凭山色知。\n他日中原公事了，磨崖千丈要丰碑。",
        "dynasty": "宋",
        "collection_info": null
    },
    {
        "title": "别张君玉二首  其二",
        "author": "王质",
        "content": "白云黄鹤会相逢，湖北江南故楚宫。\n拭目文章王八座，叩头勋业赵三公。\n今朝侧耳听奇伟，何日投身佐事功。\n公到京师相记忆，芦花江上竹竿风。",
        "dynasty": "宋",
        "collection_info": null
    },
    {
        "title": "谢王巽泽新火",
        "author": "王质",
        "content": "月落参横剥啄声，起惊新火到陈人。\n鬓随周爟年年改，心共商盘日日新。\n桐甑饭香增意气，草堂灯影换精神。\n侯家宫蜡晴烟起，公自他时作好春。",
        "dynasty": "宋",
        "collection_info": null
    },
    {
        "title": "谢范西叔惠诗",
        "author": "王质",
        "content": "世间无可似君诗，兔杵声寒露脚飞。\n颔下骊珠能夺取，袖中沧海更携归。\n久荒此事成疎懒，頼有斯人为发挥。\n佳处不随车马得，但扶古堞看斜晖。",
        "dynasty": "宋",
        "collection_info": null
    },
    {
        "title": "赠徐辉",
        "author": "王质",
        "content": "五曜循环十二宫，干坤尽落往来中。\n竹罗书在人安在，姑射山空道不空。\n畴昔未能知本末，从今不復问穷通。\n东楼恣享湖山乐，三尺阑干万里风。",
        "dynasty": "宋",
        "collection_info": null
    },
    {
        "title": "赠汤元亨",
        "author": "王质",
        "content": "汤子亲携宝鑑囊，路开春草见王郎。\n只今萍梗栖湓浦，畴昔松楸在建康。\n数转话端纔历历，一生身世不茫茫。\n从今点破心间事，独对东风笑一场。",
        "dynasty": "宋",
        "collection_info": null
    },
    {
        "title": "赠邓东",
        "author": "王质",
        "content": "青藜半夜放光明，玉字金文下太清。\n举眼试看君行略，点头会尽我平生。\n运行胜景丁居丑，岁建昌期乙遇庚。\n四十五年如梦过，尚堪晚景见昇平。",
        "dynasty": "宋",
        "collection_info": null
    },
    {
        "title": "赠刘遂良",
        "author": "王质",
        "content": "二年不下竹匡床，枕损茅斋小米囊。\n吹起江风渡刘子，踏开荒草见王郎。\n胡湾此际谈三命，淝水何时战一场。\n他日中原公事了，与君同话此荒凉。",
        "dynasty": "宋",
        "collection_info": null
    },
    {
        "title": "和李粹伯",
        "author": "王质",
        "content": "不多风雨已秋容，惨澹斜阳湿晚红。\n长忆苹风过归雁，更思烟浪拍垂虹。\n未应堂上烛能灭，所愿樽中酒不空。\n卷雪楼前卸帆日，却从天际望吴中。",
        "dynasty": "宋",
        "collection_info": null
    },
    {
        "title": "又和李粹伯",
        "author": "王质",
        "content": "云似诸公簿领閒，不名阿堵但江山。\n秋风未白平生髮，尊酒聊赪壮士颜。\n醉后参虚无咫尺，悲来天地总间关。\n归眠梦绕潇湘野，红叶黄花满望斑。",
        "dynasty": "宋",
        "collection_info": null
    },
    {
        "title": "问王稚川觅酒",
        "author": "王质",
        "content": "麦天一似菊花秋，涩雨痴风故作愁。\n幸自从来公不饮，何如乞与我销忧。\n胶胶扰扰谁能问，兀兀陶陶得即休。\n七泽五湖烟水阔，可容閒梦到沧洲。",
        "dynasty": "宋",
        "collection_info": null
    },
    {
        "title": "次通守韵题和政堂",
        "author": "王质",
        "content": "搀天高柳意堂堂，柳外山长水亦长。\n百尺冰壶清彻底，一川云锦烂生光。\n暂看属玉摇波影，速驾麒麟入帝乡。\n宣曲宜春骖辇路，上林风味薄沙棠。",
        "dynasty": "宋",
        "collection_info": null
    },
    {
        "title": "和郭子应二首  其一",
        "author": "王质",
        "content": "出门吹面已熏风，春在垂杨惨淡中。\n我辈不须悲聚散，此江元自有西东。\n日暄波暖鱼苗出，雨润泥融燕颔丰。\n尚可淹留成一醉，引杯说剑未输公。",
        "dynasty": "宋",
        "collection_info": null
    },
    {
        "title": "和郭子应二首  其二",
        "author": "王质",
        "content": "北窗睡起復西窗，心事悠悠付枕囊。\n日静无人惊燕雀，野青随意卧牛羊。\n愁中故自伤游子，别后还应忆漫郎。\n万里梅边寻斗米，夫君身世亦遑遑。",
        "dynasty": "宋",
        "collection_info": null
    },
    {
        "title": "和张君玉",
        "author": "王质",
        "content": "且把锄头且着书，懒随臣朔怖侏儒。\n车肠久自思怀橘，蓬首还应念执殳。\n未暇洞天寻小有，尽将世界付南无。\n不知南北东西后，肯寄书来问老夫。",
        "dynasty": "宋",
        "collection_info": null
    },
    {
        "title": "和张君玉与史乔年",
        "author": "王质",
        "content": "弩矢先驱导绣衣，芙蓉倒影动旌旗。\n行归容与螭头陛，且去摩挲岘首碑。\n吴帝城边逢此日，越王楼上忆他时。\n相烦问讯隆中陌，尚有当年草木知。",
        "dynasty": "宋",
        "collection_info": null
    },
    {
        "title": "和张君玉",
        "author": "王质",
        "content": "使星卿月共光辉，行转杓衡入紫微。\n白粲万樯军总饱，红稠千榦马能飞。\n后身叔子今安得，万代夷吾古亦希。\n风动一江吹晚雪，岁云暮矣送将归。",
        "dynasty": "宋",
        "collection_info": null
    },
    {
        "title": "和沈述之赠权干诗",
        "author": "王质",
        "content": "江枫不敌寸心丹，何待霜雄吏自寒。\n满眼空空无一佛，举头在在有三官。\n毛端解运三千界，脚底常飞九万抟。\n鳬茈余根挑欲尽，莫忧鲁巷有颜箪。",
        "dynasty": "宋",
        "collection_info": null
    },
    {
        "title": "用沈述之韵赋灵槎",
        "author": "王质",
        "content": "甘王楼下挽清晖，不到三湘识九疑。\n骨健任从波浪嚙，眼空冷看市朝移。\n常怀一篑香炉日，不见三峰雪岭时。\n安得杜苏添此沈，相从地上作三奇。",
        "dynasty": "宋",
        "collection_info": null
    },
    {
        "title": "次韵姚贵聪",
        "author": "王质",
        "content": "小帘低捲一庵春，茗椀熏炉作意新。\n今日共懽何事酒，他年定託不孤邻。\n愁肠缭绕终难展，醉字横斜半失真。\n遥望江流横日脚，极思沙嘴问归津。",
        "dynasty": "宋",
        "collection_info": null
    },
    {
        "title": "次通守韵题廓斋",
        "author": "王质",
        "content": "遥传碧落入新除，早向清都卜定居。\n金勒鸣珂班退后，玉堂挥翰酒醒余。\n试听掣动铃绦响，惊看飞来锦帕舒。\n甘露堂前正秋色，集贤如堵望相如。",
        "dynasty": "宋",
        "collection_info": null
    },
    {
        "title": "银山寺和宗禅师四季诗 春",
        "author": "王质",
        "content": "但听清圆不觉喧，松床纸帐坦便便。\n草深雉子争烘日，树暖蜂鶵懒趁烟。\n无事石头频打睡，有时村店暂逃禅。\n寻花问柳山前后，隠隠钟声暮已传。",
        "dynasty": "宋",
        "collection_info": null
    },
    {
        "title": "银山寺和宗禅师四季诗 夏",
        "author": "王质",
        "content": "绕廊行听铎丁当，禾稻桑麻各一乡。\n竹影能令心洒落，溪声自与意清凉。\n门无惊鹿衝篱破，路有疎萤掠草光。\n纔到斜阳生暮霭，满庭山露滴松香。",
        "dynasty": "宋",
        "collection_info": null
    },
    {
        "title": "银山寺和宗禅师四季诗 秋",
        "author": "王质",
        "content": "尘埃飞不到郊垧，山鹿溪鱼任意行。\n密径竹烟迷暮影，幽岩松露滴秋声。\n烧残野草斓斑黑，脱尽疎林隠约明。\n溪石棱棱波激激，水花红紫谢还生。",
        "dynasty": "宋",
        "collection_info": null
    },
    {
        "title": "银山寺和宗禅师四季诗 冬",
        "author": "王质",
        "content": "夹径长松耐凛冬，随溪觅路杳无穷。\n晓霜易滑荆桥上，朔雪难侵纸帐中。\n溪冷无鱼供酒客，林荒有鹿伴樵翁。\n江湖水泺多芦苇，不异飘鸿泊野风。",
        "dynasty": "宋",
        "collection_info": null
    },
    {
        "title": "答杨教见和",
        "author": "王质",
        "content": "饭鼓逢逢睡起时，先生弟子总关扉。\n不妨堂下轻骑马，切莫江头浪典衣。\n且对灯花随雨落，任从苜蓿列盘稀。\n杜陵郑老襟期在，今昨那能定是非。",
        "dynasty": "宋",
        "collection_info": null
    },
    {
        "title": "挽赵处士",
        "author": "王质",
        "content": "叩阍凛凛疏三通，归社萧萧酒一钟。\n龙卧高阳呼不醒，鹏飞北海去无踪。\n无年及见安车召，有子能荒大国封。\n想见功名心未死，亦随江汉去朝宗。",
        "dynasty": "宋",
        "collection_info": null
    },
    {
        "title": "弔法空",
        "author": "王质",
        "content": "鹤不胜癯汝更癯，平沙独立未为孤。\n雨花台上方知有，明月堂中竟省无。\n此夜吟风凭北固，何时乘月叩西湖。\n出头已解挑包走，试路西江问老夫。",
        "dynasty": "宋",
        "collection_info": null
    },
    {
        "title": "挽虞丞相",
        "author": "王质",
        "content": "一德风云会，千秋海岳灵。\n中涵天度量，外峙玉仪形。\n人物如三代，文章似六经。\n嘉谋调药石，伟望振雷霆。\n二水盘明镜，三嵎揭秀屏。\n天心开俊杰，世路化畦町。\n采石交绥急，参谋揽辔停。\n舟中掬晋指，屋上建秦瓴。\n帝座忧回喜，邦人醉得醒。\n江声鸣历历，图画俨亭亭。\n蜀道驰宣诏，函关寖启扃。\n希文初遇吕，平仲卒逢丁。\n直北烟都歇，居东雨载零。\n野随裴令绿，竹为武公青。\n宇宙倾风采，朝廷迟典刑。\n三边频仗节，七府遍移厅。\n坚重车方轨，光新刃发硎。\n事融汤裏雪，物转手中瓶。\n杞梓充庭茂，芝兰满甸馨。\n宝奁森漆栗，乐笼富参苓。\n幽士宁悲鵩，该儒总识鼮。\n输怀情缱绻，接语步竛竮。\n岩壑多空帐，江湖少带笭。\n姚崇资倜傥，葛亮意丁宁。\n秀气横连霍，洪恩沇溢荥。\n德威驯虎兕，道力化蝗螟。\n烽燧寒边堠，桑麻蔽远垧。\n农熙牛𧥄𧥄，兵劲马駉駉。\n雁泽宽心驻，龙沙侧耳听。\n檄囊停插羽，纶阁缓摇铃。\n周廪仍多黍，尧阶再产蓂。\n长杨荒御宿，茂草鞠虚囹。\n忽化双林火，俄流五丈星。\n更生游佛国，中卫立仙庭。\n陵寝稽朝洛，王师寖度泾。\n萧何虽镇蜀，韩信未踰陉。\n鹤踞新华表，鲸归旧紫溟。\n月明空皎皎，风远但泠泠。\n蚤岁蒙推奬，多时备使令。\n盘餐传舴艋，茵吐溅篁箳。\n追琢参羣玉，调和作五鲭。\n自从悲殄瘁，谁弗念伶俜。\n道路纡修阻，音尘堕杳冥。\n口呿惟墨墨，头点自惺惺。\n髮白心随老，灯青目不瞑。\n有声号井络，无路挽车軨。\n睿意思元老，徽章播大廷。\n云台先邓禹，烟阁重房龄。\n未解联温赞，何劳勒固铭。\n孙多骐骥骨，子悉凤凰翎。\n生死虽无憾，哀荣不忍聆。\n一从云隔汉，两见水漫汀。\n飞梦风翻絮，浮生浪捲萍。\n西尘黯沈日，双照泪荧荧。",
        "dynasty": "宋",
        "collection_info": null
    },
    {
        "title": "灯花",
        "author": "王质",
        "content": "造化管不得，要开时便开。\n洗天风雨夜，春色满银台。",
        "dynasty": "宋",
        "collection_info": null
    },
    {
        "title": "团扇歌",
        "author": "王质",
        "content": "鸾背如花女，出自咸阳宫。\n不愁无主爱，惟怕见秋风。",
        "dynasty": "宋",
        "collection_info": null
    },
    {
        "title": "竹夫人二首  其一",
        "author": "王质",
        "content": "夫人承主爱，不在鸳鸯帏。\n庭枫飘一叶，满眼贮秋悲。",
        "dynasty": "宋",
        "collection_info": null
    },
    {
        "title": "竹夫人二首  其二",
        "author": "王质",
        "content": "洞房暗熏结，谁作双蝴蝶。\n夫人独自梦，清露泣寒月。",
        "dynasty": "宋",
        "collection_info": null
    },
    {
        "title": "上虞相行春口号十首  其一",
        "author": "王质",
        "content": "宾从行间锦作团，相公马上玉为山。\n今朝除却西湖好，天下无春似此间。",
        "dynasty": "宋",
        "collection_info": null
    },
    {
        "title": "上虞相行春口号十首  其二",
        "author": "王质",
        "content": "驰上平冈小打围，相公自控紫丝鞿。\n一鞭挥出三千骑，惊动流红窣窣飞。",
        "dynasty": "宋",
        "collection_info": null
    },
    {
        "title": "上虞相行春口号十首  其三",
        "author": "王质",
        "content": "蝶整鶑齐不乱飞，好风吹雨上花啼。\n和宁门外沙如雪，且向江堤试马蹄。",
        "dynasty": "宋",
        "collection_info": null
    },
    {
        "title": "上虞相行春口号十首  其四",
        "author": "王质",
        "content": "团红碎绿罥丝飞，不敢轻轻触衮衣。\n正欲辞春春未许，且教留待相公归。",
        "dynasty": "宋",
        "collection_info": null
    },
    {
        "title": "上虞相行春口号十首  其五",
        "author": "王质",
        "content": "暖雾昏云养麦天，春风引绿去绵绵。\n种成百万军民饱，忠孝心头一寸田。",
        "dynasty": "宋",
        "collection_info": null
    },
    {
        "title": "上虞相行春口号十首  其六",
        "author": "王质",
        "content": "浪縠高张碧四垂，游丝欲下不能低。\n斜阳却恐花成睡，只在天边未肯西。",
        "dynasty": "宋",
        "collection_info": null
    },
    {
        "title": "上虞相行春口号十首  其七",
        "author": "王质",
        "content": "云空玉宇降重重，匣面双蟠小戏龙。\n夹路繁花香到骨，不如天上紫芝封。",
        "dynasty": "宋",
        "collection_info": null
    },
    {
        "title": "上虞相行春口号十首  其八",
        "author": "王质",
        "content": "暗黄退柳绿厌厌，长与行人驻别筵。\n傅说归朝天下雨，不如休繫相公船。",
        "dynasty": "宋",
        "collection_info": null
    },
    {
        "title": "上虞相行春口号十首  其九",
        "author": "王质",
        "content": "娇风悄悄日晶晶，只见花光不见尘。\n行过津头旗转脚，万波吹动碧鳞鳞。",
        "dynasty": "宋",
        "collection_info": null
    },
    {
        "title": "上虞相行春口号十首  其一○",
        "author": "王质",
        "content": "遥指吴天背蜀云，峡波小绿作微皴。\n西州寒食清明了，犹见檀心上苑春。",
        "dynasty": "宋",
        "collection_info": null
    },
    {
        "title": "效竹枝体有感四首  其一",
        "author": "王质",
        "content": "来时梅花绕路旁，祇今压枝梅子黄。\n回思孤径踏斜月，冉冉马头迎晓香。",
        "dynasty": "宋",
        "collection_info": null
    },
    {
        "title": "效竹枝体有感四首  其二",
        "author": "王质",
        "content": "石桥直下桨双横，落叶渐低湖水生。\n归心欲寄潮头去，潮头不肯过湓城。",
        "dynasty": "宋",
        "collection_info": null
    },
    {
        "title": "效竹枝体有感四首  其三",
        "author": "王质",
        "content": "斜风急雨暮潇潇，更与客怀增寂寥。\n树头梅子未全熟，莫来窗下打芭蕉。",
        "dynasty": "宋",
        "collection_info": null
    },
    {
        "title": "效竹枝体有感四首  其四",
        "author": "王质",
        "content": "江南烟雨梅子肥，稻针刺水青离离。\n江南风物亦如此，所恨情怀非昔时。",
        "dynasty": "宋",
        "collection_info": null
    },
    {
        "title": "即事",
        "author": "王质",
        "content": "桃李阴阴子满枝，春心密意两忘机。\n无何一点流鶑过，惊动杨花簌簌飞。",
        "dynasty": "宋",
        "collection_info": null
    },
    {
        "title": "夜泊荻港二首  其一",
        "author": "王质",
        "content": "落日人家已半扉，隔篱问答语声微。\n桑枝亚路蝉争噪，一似南村割稻归。",
        "dynasty": "宋",
        "collection_info": null
    },
    {
        "title": "夜泊荻港二首  其二",
        "author": "王质",
        "content": "野火参差度暗光，萧萧蒲稗自生凉。\n夜深云上无星斗，古树阴沈觉许长。",
        "dynasty": "宋",
        "collection_info": null
    },
    {
        "title": "次虞枢密九日登高韵",
        "author": "王质",
        "content": "满拟重阳醉菊觞，花时多已过重阳。\n年来莫是无知己，未遇渊明不肯香。",
        "dynasty": "宋",
        "collection_info": null
    },
    {
        "title": "问王稚川借其父承可诗二首  其一",
        "author": "王质",
        "content": "侍郎墓槚已苍苍，万古江河一锦囊。\n杜老平生怜骥子，不将衣钵付他郎。",
        "dynasty": "宋",
        "collection_info": null
    },
    {
        "title": "问王稚川借其父承可诗二首  其二",
        "author": "王质",
        "content": "百代风流集豫章，娟娟各自作时妆。\n谁知索虎钩鲸手，传到黄家便到王。",
        "dynasty": "宋",
        "collection_info": null
    },
    {
        "title": "夜坐起赠范西叔何子方",
        "author": "王质",
        "content": "浓淡云中月吐吞，寒枝惊叶动乌蹲。\n青荧一点无人对，頼有西风为掩门。",
        "dynasty": "宋",
        "collection_info": null
    },
    {
        "title": "赠李时雍",
        "author": "王质",
        "content": "平生饱识世间愁，牢落江南尽处州。\n插架有禾三百把，与君来往亦风流。",
        "dynasty": "宋",
        "collection_info": null
    },
    {
        "title": "集秦国文恭公句寿胡正仲四首  其一",
        "author": "王质",
        "content": "绛霄别有大罗天，钧奏声沈帝所闲。\n岁晚政成丹诏下，水苍朝佩响珊珊。",
        "dynasty": "宋",
        "collection_info": null
    },
    {
        "title": "集秦国文恭公句寿胡正仲四首  其二",
        "author": "王质",
        "content": "玉蟾濡翰待君挥，五世嘉占得凤飞。\n朝野多驩天子圣，便应调鼎向黄扉。",
        "dynasty": "宋",
        "collection_info": null
    },
    {
        "title": "集秦国文恭公句寿胡正仲四首  其三",
        "author": "王质",
        "content": "君在东南第一流，绿绨膺检出神州。\n举头试作长安望，昨夜灵槎近斗牛。",
        "dynasty": "宋",
        "collection_info": null
    },
    {
        "title": "集秦国文恭公句寿胡正仲四首  其四",
        "author": "王质",
        "content": "三殿觚棱照綵霓，星邮传诏紫芝泥。\n休论万里封侯事，此去青云别有梯。",
        "dynasty": "宋",
        "collection_info": null
    },
    {
        "title": "送徐圣可十首  其一",
        "author": "王质",
        "content": "此州斗大故为悭，金印如之足解颜。\n他日低头看屈肘，亦思王老住胡湾。",
        "dynasty": "宋",
        "collection_info": null
    },
    {
        "title": "送徐圣可十首  其二",
        "author": "王质",
        "content": "元素当年会子瞻，山三百迭故依然。\n风流文采徐杨并，所欠宾朋似往年。",
        "dynasty": "宋",
        "collection_info": null
    },
    {
        "title": "送徐圣可十首  其三",
        "author": "王质",
        "content": "君玉风标世所希，日临小阁瞰清池。\n君来已隔元丰梦，鹭静鱼寒尚往时。",
        "dynasty": "宋",
        "collection_info": null
    },
    {
        "title": "送徐圣可十首  其四",
        "author": "王质",
        "content": "一陈一叶此横飞，飞到清霄总不迟。\n东海月轮今又满，履綦安稳上丹墀。",
        "dynasty": "宋",
        "collection_info": null
    },
    {
        "title": "送徐圣可十首  其五",
        "author": "王质",
        "content": "吾知昭德眼通明，君与渠家最有情。\n何况蜚声满黄阁，定应倒屣笑相迎。",
        "dynasty": "宋",
        "collection_info": null
    },
    {
        "title": "送徐圣可十首  其六",
        "author": "王质",
        "content": "君到长安见侍郎，定咨老子鬓毛苍。\n为言薜荔藤边事，一局棋收又一觞。",
        "dynasty": "宋",
        "collection_info": null
    },
    {
        "title": "送徐圣可十首  其七",
        "author": "王质",
        "content": "文康伯仲见昌黎，传到云孙又过之。\n君见小坡应记忆，近香亭下啜茶时。",
        "dynasty": "宋",
        "collection_info": null
    },
    {
        "title": "送徐圣可十首  其八",
        "author": "王质",
        "content": "东望苕溪想月卿，尚怀泉石养精神。\n倘于归雁亭边见，为道阳关有故人。",
        "dynasty": "宋",
        "collection_info": null
    },
    {
        "title": "送徐圣可十首  其九",
        "author": "王质",
        "content": "宝溪同社两齐年，一落江湖一上天。\n试问吾兄应好在，何时再拜玉阶前。",
        "dynasty": "宋",
        "collection_info": null
    },
    {
        "title": "送徐圣可十首  其一○",
        "author": "王质",
        "content": "卷雪楼前欲放船，沧浪亭上且扶肩。\n他时一月同千里，江汉吴淞共拍天。",
        "dynasty": "宋",
        "collection_info": null
    },
    {
        "title": "赠画工",
        "author": "王质",
        "content": "我无头上进贤冠，祇带儒生一味酸。\n愿向笔端求蒻笠，桃花春水把渔竿。",
        "dynasty": "宋",
        "collection_info": null
    },
    {
        "title": "寄峡石老人",
        "author": "王质",
        "content": "白沙渡口见鬚眉，袖角槎牙出好诗。\n愿得扬舲秋水去，共看明月堕琉璃。",
        "dynasty": "宋",
        "collection_info": null
    },
    {
        "title": "题大浩寺",
        "author": "王质",
        "content": "漫山竹树结清深，古殿荒寒一两灯。\n但有菜根随粥饭，老夫请作住持僧。",
        "dynasty": "宋",
        "collection_info": null
    },
    {
        "title": "题真如寺",
        "author": "王质",
        "content": "旧红新绿都如许，尘世何曾有定春。\n晚渡野航衝雨去，今朝佳处总吾人。",
        "dynasty": "宋",
        "collection_info": null
    },
    {
        "title": "月下看古碑唐贞元间物也",
        "author": "王质",
        "content": "泥土相缠四百年，摩挲十在九雕残。\n明朝叉手东西去，更有谁人月下看。",
        "dynasty": "宋",
        "collection_info": null
    },
    {
        "title": "题李白笠钓图",
        "author": "王质",
        "content": "龙子梅粧钓笠前，脱靴豪气总萧然。\n一丝来往茫茫碧，不记开元后几年。",
        "dynasty": "宋",
        "collection_info": null
    },
    {
        "title": "题窦伯山小隠诗六首  其一",
        "author": "王质",
        "content": "栗里柴桑事事无，但言吾亦爱吾庐。\n扫开秋草门前路，恐有观潮访后湖。",
        "dynasty": "宋",
        "collection_info": null
    },
    {
        "title": "题窦伯山小隠诗六首  其二",
        "author": "王质",
        "content": "深衣缁缘古风标，不用横飞上九皋。\n且伴寒泉荐秋菊，水仙王亦是吾曹。",
        "dynasty": "宋",
        "collection_info": null
    },
    {
        "title": "题窦伯山小隠诗六首  其三",
        "author": "王质",
        "content": "蒲稗蒹葭密拥门，无风亦自有秋声。\n烟尘齐鲁今何在，下雉阳新有两生。",
        "dynasty": "宋",
        "collection_info": null
    },
    {
        "title": "题窦伯山小隠诗六首  其四",
        "author": "王质",
        "content": "山澹云浓间有无，数牛鸣外接匡庐。\n甘楼亦有鸱夷老，左右盆山即五湖。",
        "dynasty": "宋",
        "collection_info": null
    },
    {
        "title": "题窦伯山小隠诗六首  其五",
        "author": "王质",
        "content": "瘦水微皴渐復槽，秋枫脱叶下江皋。\n王杨卢骆青冥上，不废江河废尔曹。",
        "dynasty": "宋",
        "collection_info": null
    },
    {
        "title": "题窦伯山小隠诗六首  其六",
        "author": "王质",
        "content": "秋草空繁不识名，秋蒲虽脱尚能声。\n君行爱护青鞋底，行到山空恐路生。",
        "dynasty": "宋",
        "collection_info": null
    },
    {
        "title": "题薛公肃西湖问梅图二首  其一",
        "author": "王质",
        "content": "茅屋荒寒篝影昏，口心相应共花论。\n山桥野渡香凌乱，君在江南我剑门。",
        "dynasty": "宋",
        "collection_info": null
    },
    {
        "title": "题薛公肃西湖问梅图二首  其二",
        "author": "王质",
        "content": "人眼心花总不昏，细从烟外月中论。\n孤山疎影横斜处，今有珠楼锁翠门。",
        "dynasty": "宋",
        "collection_info": null
    },
    {
        "title": "舟中题石母洞前潭中玉犀石",
        "author": "王质",
        "content": "玉犀玉犀是何物，白玉麟蹄水晶骨。\n珠宫贝阙不胜寒，夜来走出蛟龙窟。",
        "dynasty": "宋",
        "collection_info": null
    },
    {
        "title": "黄制干坐上题墨竹扇",
        "author": "王质",
        "content": "自有清风风不吹，虽无明月月相随。\n此君不可无一日，奈有霜寒露冷时。",
        "dynasty": "宋",
        "collection_info": null
    },
    {
        "title": "和黄少誉绿萼梅",
        "author": "王质",
        "content": "绿毛么凤仰衔花，不在山椒即水涯。\n昔日鬓边能似此，春愁磨尽总成华。",
        "dynasty": "宋",
        "collection_info": null
    },
    {
        "title": "问查元章觅龙团茶",
        "author": "王质",
        "content": "戏龙顿断天门锁，来蛰公家片段箱。\n恐有堕髯收不尽，觅来惊起雁鳬行。",
        "dynasty": "宋",
        "collection_info": null
    },
    {
        "title": "用前韵谢元章惠茶二首  其一",
        "author": "王质",
        "content": "吾夜轻行过故乡，不知箭栝与车箱。\n清风一点吹灵府，梦断江南白鹭行。",
        "dynasty": "宋",
        "collection_info": null
    },
    {
        "title": "用前韵谢元章惠茶二首  其二",
        "author": "王质",
        "content": "白日腾腾睡醉乡，尘丝撩乱罥巾箱。\n从令易趁翻书课，满眼精神下五行。",
        "dynasty": "宋",
        "collection_info": null
    },
    {
        "title": "和袁丞盖岭长松三首  其一",
        "author": "王质",
        "content": "强名呼作大夫官，亘古摩空不免冠。\n但惜五封遭一点，宁如深岭撼风寒。",
        "dynasty": "宋",
        "collection_info": null
    },
    {
        "title": "和袁丞盖岭长松三首  其二",
        "author": "王质",
        "content": "露边穉叶亦堪餐，霜后皴皮更可冠。\n抚此盘旋不忧晚，但忧栗里酒樽寒。",
        "dynasty": "宋",
        "collection_info": null
    },
    {
        "title": "和袁丞盖岭长松三首  其三",
        "author": "王质",
        "content": "百滩飞度半云端，波浪声雄不湿冠。\n亸袖垂鞭徐进马，市尘无此雪风寒。",
        "dynasty": "宋",
        "collection_info": null
    },
    {
        "title": "和李无变与诸公出郊访王彦博",
        "author": "王质",
        "content": "病来无力胜鞍马，不得兰亭共一觞。\n射雉如皋犹不笑，散花方丈锦千张。",
        "dynasty": "宋",
        "collection_info": null
    },
    {
        "title": "和李无变求诗",
        "author": "王质",
        "content": "十年惨淡经营处，一点青荧灯火知。\n平日诗从天外得，只今天外总无诗。",
        "dynasty": "宋",
        "collection_info": null
    },
    {
        "title": "和秋日即事韵二首  其一",
        "author": "王质",
        "content": "駮駮山苍杂水红，不如冷眼看秋风。\n北鸿已望江南起，飞过榆林月正中。",
        "dynasty": "宋",
        "collection_info": null
    },
    {
        "title": "和秋日即事韵二首  其二",
        "author": "王质",
        "content": "初枫叶外数行飞，瘦竹竿头一点黐。\n浮世危机总如此，青蛇飞处且相随。",
        "dynasty": "宋",
        "collection_info": null
    },
    {
        "title": "千叶梅",
        "author": "王质",
        "content": "一枝独立众芳先，小翠长红一任妍。\n缟袂仙人来阅世，向来手眼故千千。",
        "dynasty": "宋",
        "collection_info": null
    },
    {
        "title": "新竹",
        "author": "王质",
        "content": "我不疎君君自疎，此君于我定何如。\n中庭明月常常在，卷地风来不扫除。",
        "dynasty": "宋",
        "collection_info": null
    },
    {
        "title": "合欢扇",
        "author": "王质",
        "content": "明月虽圆有缺时，合欢安有百年期。\n故令六六深宫女，泪落君前自不知。",
        "dynasty": "宋",
        "collection_info": null
    },
    {
        "title": "九华扇",
        "author": "王质",
        "content": "玉斧修成玉兔宫，萧萧无日不秋风。\n九华紫翠腾空起，取次拈来在掌中。",
        "dynasty": "宋",
        "collection_info": null
    },
    {
        "title": "纱扇",
        "author": "王质",
        "content": "八字回环字字精，一规孤月半铢轻。\n只应来自鲛人室，风动犹闻细浪声。",
        "dynasty": "宋",
        "collection_info": null
    },
    {
        "title": "黄鹄扇",
        "author": "王质",
        "content": "摩尽青云到紫微，玉城风露冷霏霏。\n政令同落生绡上，亦胜空梁一燕飞。",
        "dynasty": "宋",
        "collection_info": null
    },
    {
        "title": "竹扇二首  其一",
        "author": "王质",
        "content": "脱尽龙儿锦绣衣，一枝变化作千丝。\n泠然不受人间暑，谁道清风有歇时。",
        "dynasty": "宋",
        "collection_info": null
    },
    {
        "title": "竹扇二首  其二",
        "author": "王质",
        "content": "老龙飞去葛家陂，尚有龙儿戏锦衣。\n只恐世尘吹不尽，世尘吹尽听龙归。",
        "dynasty": "宋",
        "collection_info": null
    },
    {
        "title": "白羽扇二首  其一",
        "author": "王质",
        "content": "昔卧隆中今渭湄，真龙长御快风飞。\n出关吹碎儿郎胆，安用军师更指挥。",
        "dynasty": "宋",
        "collection_info": null
    },
    {
        "title": "白羽扇二首  其二",
        "author": "王质",
        "content": "鼎足三雄各立时，卧龙腾起向西飞。\n渭川波尽摇明月，百万貔貅听指挥。",
        "dynasty": "宋",
        "collection_info": null
    },
    {
        "title": "七宝扇",
        "author": "王质",
        "content": "七宝熏开万窍风，灵犀一点与天通。\n婆娑吹动红炉雪，总在清凉世界中。",
        "dynasty": "宋",
        "collection_info": null
    },
    {
        "title": "六角扇二首  其一",
        "author": "王质",
        "content": "一自昭陵掩閟都，龙跳虎卧世间疎。\n如今纵有千金璧，不博当年十字书。",
        "dynasty": "宋",
        "collection_info": null
    },
    {
        "title": "六角扇二首  其二",
        "author": "王质",
        "content": "昔日兰亭畅惠风，至今不与庶人同。\n百金五字都休问，修竹清湍在眼中。",
        "dynasty": "宋",
        "collection_info": null
    },
    {
        "title": "蒲葵扇",
        "author": "王质",
        "content": "轻蒲猎猎野风秋，吹上蟾宫白玉楼。\n想见东山红粉裏，超然惟有此风流。",
        "dynasty": "宋",
        "collection_info": null
    },
    {
        "title": "道经",
        "author": "王质",
        "content": "端拱主人无语句，台舆仆隶闹喧阗。\n希声绝想忘言处，海水墨山书不全。",
        "dynasty": "宋",
        "collection_info": null
    },
    {
        "title": "栗里华阳窝辞 移南村辞",
        "author": "王质",
        "content": "多柴多桑兮繁阴，栗熟兮山前山后而多闻。\n有人兮素心，林密林疎兮溪山自为秋春。\n不见兮相思，相思兮起下床而揽衣。\n南畴兮嘉穟，北牖兮新葵。\n转南村兮西庐，夫岂众芳兮要之。\n何所独无芳草兮，惟吾宇其增菲。\n纷有此内美兮，奚适而非良期。\n勿知太元兮，又焉知义熙。",
        "dynasty": "宋",
        "collection_info": null
    },
    {
        "title": "栗里华阳窝辞 去彭泽辞",
        "author": "王质",
        "content": "西田下潠兮将荒，胡不归。\n彭泽洵美兮，唯柴桑其是思。\n米五斗兮何薄，带一束兮何卑。\n干坤莽苍兮，怀有道之无期。\n山隩兮江衝，鱼龙波涛兮，芦人渔子犹怔忡。\n朝上英兮暮下雄，山林自有豪杰兮，白银水精之飞龙。",
        "dynasty": "宋",
        "collection_info": null
    },
    {
        "title": "栗里华阳窝辞 游斜川辞",
        "author": "王质",
        "content": "风物兮美且闲，矫鸥驰鲂兮各适所天。\n南阜兮斜川，川虽斜兮心不然。\n二邻三曲兮为谁，刘即周兮祖谢羊庞皆从而命之。\n闹沙奔兮烟瞀，回峰转兮云䎖。\n上下湓浦兮，无乃丹阳之桀人。\n不恨庐山之弗秀兮，恨庐山之弗深。",
        "dynasty": "宋",
        "collection_info": null
    },
    {
        "title": "栗里华阳窝辞 穫西田下潠辞",
        "author": "王质",
        "content": "平畴兮交远风，良苗兮怀新新。\n欲升兮未升，猿鸟兮悲吟。\n饶霜露兮深山，风气兮先城郭而生寒。\n堇不苦兮将辞其实，难倍伊蓰周兮又奚着而奚作。\n青山白莲兮辽辽邈邈，矧玉台兮金阙。",
        "dynasty": "宋",
        "collection_info": null
    },
    {
        "title": "栗里华阳窝辞 居句曲山辞",
        "author": "王质",
        "content": "林屋兮峨嵋，岱宗罗浮兮缭之。\n幅员既长兮无极，杳烟壑兮云陂。\n谷高陵深兮矧昭阳穹庐之翻覆，万春千秋兮句曲。\n东麓兮南冈，桂椒萧艾兮同香。\n湛汧溪兮永碧，岌菌山兮长苍。",
        "dynasty": "宋",
        "collection_info": null
    },
    {
        "title": "栗里华阳窝辞 移积金涧辞",
        "author": "王质",
        "content": "长史御风兮舍人蹑云，掾左右兮山高谷深。\n昔渺渺兮何世，今茫茫兮何代。\n王谢兮埃中，杨许兮尘外。\n五明重云兮咫尺而阻修，东春兮西秋。\n羣芝兮递芳，朮花参花兮似不仝。\n人兮焉往，药香无歇兮人生不可以久留。",
        "dynasty": "宋",
        "collection_info": null
    },
    {
        "title": "栗里华阳窝辞 礼育王塔辞",
        "author": "王质",
        "content": "干坤分吴越兮，隔以海潮之飞，鸿鹄兮十度而九回。\n朝句曲之嶙峋兮，暮育王之嵾嵯。\n垂老远游兮，岂其舍人长史之非。\n上精行次绝行兮，非通行照行之可希。\n天石纵兮天河惊，星辰日月兮欹危。\n度钱塘兮江碧而山苍，斯行兮非常。",
        "dynasty": "宋",
        "collection_info": null
    },
    {
        "title": "栗里华阳窝辞 筑层楼辞",
        "author": "王质",
        "content": "楼愈高兮世愈遥，平壤兮层霄。\n松遇风风遇松兮，信美而弗超。\n笙籁兮云陂，波涛兮雪川。\n梦已隔而弗闻兮，矧浮尘之入飞烟。\n楼安得兮袤阜，松安得兮穹岩。\n大分有终兮大空无终，斯时有羣仙之是从兮，它时无一人之与同。",
        "dynasty": "宋",
        "collection_info": null
    },
    {
        "title": "栗里华阳窝辞 篮舆柴车",
        "author": "王质",
        "content": "柴桑虽寂寥兮亦扶疎，不孤吾烓兮吾车。\n纸笔梨枣兮物计，有酒兮聊可与娱。\n洲寒兮桑落，久阻修兮江淮惨其如昨。\n鹤怨兮猿悲，灌卉宿莽兮无依。\n湓城倘可以且泊兮，庐山未趣夫来归。",
        "dynasty": "宋",
        "collection_info": null
    },
    {
        "title": "栗里华阳窝辞 舫舟",
        "author": "王质",
        "content": "有事兮春畴，趾垂举兮搀游。\n碕回回兮峪漫漫，何楫兮何舟。\n潺湲兮虎溪，东林兮远师。\n溪深兮榜度，溪浅兮行归。\n谛玩兮苔痕，逆知兮履綦。\n林有影兮溪无声，露下月明兮过之，到家兮掩门。\n噫其不尔兮，阖蓬亦可以栖身。",
        "dynasty": "宋",
        "collection_info": null
    },
    {
        "title": "栗里华阳窝辞 琴",
        "author": "王质",
        "content": "写意兮凭声，寄无所兮夫何能陶我心。\n酤我醑我兮勿充，岂其余兮于琴。\n山空兮声出，溪空兮声澈。\n迟有絃兮何时，溪山兮为我流水而白雪。\n虎溪石兮溅溅，灵山树兮栾栾。\n柏下之人已往兮，清吹毋为之轻弹。",
        "dynasty": "宋",
        "collection_info": null
    },
    {
        "title": "栗里华阳窝辞 壶觞",
        "author": "王质",
        "content": "干为天兮为圆，有时兮不然。\n醒復醒兮日月皆为之右转，醉復醉兮天勿为之左旋。\n骛遐观兮北睨，敛孤照兮南䀽。\n天下有道则庶人不议兮，夫何波浪之瀰漫。\n柯栾栾兮我眄，松萧萧兮我抚。\n阿衡去我兮已远，我独歌兮独舞。\n化无舆兮曷乘，尽无宅兮曷归。\n今茫茫兮何是，昨莽莽兮何非。",
        "dynasty": "宋",
        "collection_info": null
    },
    {
        "title": "栗里华阳窝辞 鹿皮巾葛巾",
        "author": "王质",
        "content": "斓斓兮斑斑，毋落落兮其间。\n苍茸黄精之本兮，秋风杳生后而生前。\n山葛兮山巾，勿问山中兮君其问诸水滨。\n瀼瀼兮秋露漙，萧萧兮秋风生。\n浄居永福兮，胡可得为孤山之寒人。\n荷荷兮已矣，胶胶兮何耶。\n去復来兮，愿采茅山之药花。",
        "dynasty": "宋",
        "collection_info": null
    },
    {
        "title": "栗里华阳窝辞 笙",
        "author": "王质",
        "content": "山不风兮风不松，{碻攵}磕兮自生松风。\n夫何所嗜之太酷兮，山林将安为容。\n下坂兮飞鞚，袤川兮深弓。\n去彼取此兮但空，斯情兮焉穷。\n王母去兮云归，王子来兮霜霏。\n凤皇兮惊飞，明月在天兮星稀。\n畴昔兮成非，是耶非耶焉知。",
        "dynasty": "宋",
        "collection_info": null
    },
    {
        "title": "栗里华阳窝辞 栗里车及舆",
        "author": "王质",
        "content": "跚跚以出，轧轧以趣。\n山攃浅草，溪滔深蒲。\n在我窝兮不可伤，竹竿潗潗桐油香，遮雨遮风遮夕阳。",
        "dynasty": "宋",
        "collection_info": null
    },
    {
        "title": "栗里华阳窝辞 栗里杖及尘拂子",
        "author": "王质",
        "content": "溪昏雾多，润即搓挪。\n路微石狠，弱即担柯。\n在我窝兮不可摐，十二红边千百红，入山转深春转浓。",
        "dynasty": "宋",
        "collection_info": null
    },
    {
        "title": "栗里华阳窝辞 栗里舟及棹楫 其一",
        "author": "王质",
        "content": "山崎水岖，无轨可濡。\n草黭木黮，无辔可揽。\n在我窝兮不可睽，孤篷秋风秋叶飞，露冷波寒宜早归。",
        "dynasty": "宋",
        "collection_info": null
    },
    {
        "title": "栗里华阳窝辞 栗里舟及棹楫 其二",
        "author": "王质",
        "content": "横江斜风，零雨其蒙。\n无蓑无笠，谁适为容。\n在我窝兮不可殃，濈濈湿湿麾牛羊，负糇转入鱼龙乡。",
        "dynasty": "宋",
        "collection_info": null
    },
    {
        "title": "栗里华阳窝辞 栗里舟及棹楫 其三",
        "author": "王质",
        "content": "𣻑𣻑其搟，{扌谷}{扌谷}其荡。\n吾非榜人，惟意所向。\n在我窝兮不可掷，菌桂木兰皆不必，何材不动能浮碧。",
        "dynasty": "宋",
        "collection_info": null
    },
    {
        "title": "栗里华阳窝辞 栗里屦鞋",
        "author": "王质",
        "content": "有黄其总，有青其絇。\n岩壑崎岖，不利走趋。\n在我窝兮不可排，白沙何尝破青鞋，柳絮蒲花铺满街。",
        "dynasty": "宋",
        "collection_info": null
    },
    {
        "title": "栗里华阳窝辞 栗里枕",
        "author": "王质",
        "content": "块不枕头，防儿来偷。\n疾攑深投，安枕长流。\n在我窝兮不可忘，无烦酴酥入枕囊，但乞野菊花风香。",
        "dynasty": "宋",
        "collection_info": null
    },
    {
        "title": "栗里华阳窝辞 栗里杯觞及壶罇",
        "author": "王质",
        "content": "松陵木瘿，草堂竹根。\n草堂不贫，仍有瓦盆。\n在我窝兮不可搀，自古英豪于此韬，不英不豪杯可衔。",
        "dynasty": "宋",
        "collection_info": null
    },
    {
        "title": "栗里华阳窝辞 栗里烛",
        "author": "王质",
        "content": "有月未生，谁与为朋。\n姑閟我光，少须尔明。\n在我窝兮不可陵，疎干一任梢浮云，我自传灯仍续灯。",
        "dynasty": "宋",
        "collection_info": null
    },
    {
        "title": "栗里华阳窝辞 栗里衣",
        "author": "王质",
        "content": "芰荷我衣，芙蓉我裳。\n秋风易雕，相从勿长。\n在我窝兮不可侵，薪姑稻姨不可纫，树有游丝茅有针。",
        "dynasty": "宋",
        "collection_info": null
    },
    {
        "title": "栗里华阳窝辞 栗里巾及冠",
        "author": "王质",
        "content": "东庄有纻，西庄有葛。\n翾哉附蝉，栖我枯茁。\n在我窝兮不可讥，斜日西西鸣竹丝，暗树鈎冠休夜归。",
        "dynasty": "宋",
        "collection_info": null
    },
    {
        "title": "栗里华阳窝辞 栗里床 其一",
        "author": "王质",
        "content": "昼亦蝴蝶，夜亦蝴蝶。\n普天长春，芳草无歇。\n在我窝兮不可妨，瑇瑁珊瑚终剥床，枕中江汉菰蒲香。",
        "dynasty": "宋",
        "collection_info": null
    },
    {
        "title": "栗里华阳窝辞 栗里床 其二",
        "author": "王质",
        "content": "曲江锦茵，白苹红巾。\n我茵不文，虽吐奚嗔。\n在我窝兮不可骄，深陷溪山花柳毛，松房竹馆栖身牢。",
        "dynasty": "宋",
        "collection_info": null
    },
    {
        "title": "栗里华阳窝辞 栗里床 其三",
        "author": "王质",
        "content": "礤礤其粗，异常异常其紧。\n夫惟无华，可与相永。\n在我窝兮不可嗤，径微树繁行稍迟，倦即倚床齁片时。",
        "dynasty": "宋",
        "collection_info": null
    },
    {
        "title": "栗里华阳窝辞 栗里案",
        "author": "王质",
        "content": "昔冰我眼，今雪我身。\n岂惟我身，又玉我心。\n在我窝兮不可鄙，班坐春莎总吾椅，嗒隠春山亦吾机。",
        "dynasty": "宋",
        "collection_info": null
    },
    {
        "title": "栗里华阳窝辞 栗里琴",
        "author": "王质",
        "content": "宜竹宜松，宜山宜溪。\n有月与风，无适不宜。\n在我窝兮不可撄，千头万绪丛关心，纔闻一声无一星。",
        "dynasty": "宋",
        "collection_info": null
    },
    {
        "title": "栗里华阳窝辞 栗里锄铲刀斧",
        "author": "王质",
        "content": "我药务滋，我蔬务荣。\n闲卉闲花，任其死生。\n在我窝兮不可沈，铲欲平平锄欲深，𣟸刀鈎林多错薪。",
        "dynasty": "宋",
        "collection_info": null
    },
    {
        "title": "栗里华阳窝辞 栗里香及香炉",
        "author": "王质",
        "content": "竹䶉食叶，切勿食根。\n尔首衔蝉，我心骐驎。\n在我窝兮不可嫚，枫樟为谋石为炭，卯钟午鱼可以换。",
        "dynasty": "宋",
        "collection_info": null
    },
    {
        "title": "栗里华阳窝辞 栗里扇",
        "author": "王质",
        "content": "生绡白团，有风亦袢。\n玉润碧鲜，无风亦寒。\n在我窝兮不可离，吾无玉手捉蒲葵，蒲葵自托东山辉。",
        "dynasty": "宋",
        "collection_info": null
    },
    {
        "title": "栗里华阳窝辞 栗里花药 其一",
        "author": "王质",
        "content": "花药之列，无先我梅。\n宜江宜山，最宜幽溪。\n其次桃李，色香俱美。\n难哉李孟，诸君之子。\n在我窝兮不欲稀，舍南舍北多令姿，足未出门心已归。",
        "dynasty": "宋",
        "collection_info": null
    },
    {
        "title": "栗里华阳窝辞 栗里花药 其二",
        "author": "王质",
        "content": "花药之列，无先我菊。\n宜露宜风，大率宜肃。\n其次兰桂，饶山林气。\n菊不敢先，迭为仲季。\n在我窝兮不欲枯，山容贵癯神贵孤，尘外有此尘中无。",
        "dynasty": "宋",
        "collection_info": null
    },
    {
        "title": "栗里华阳窝辞 栗里卉木 其一",
        "author": "王质",
        "content": "卉木之繁，所先我竹。\n成儿超母，二百日足。\n其次松柏，异余同节。\n自稚及老，升竹叔伯。\n在我窝兮不欲摧，雪月雨风无亦宜，就中松风天下稀。",
        "dynasty": "宋",
        "collection_info": null
    },
    {
        "title": "栗里华阳窝辞 栗里卉木 其二",
        "author": "王质",
        "content": "卉木之繁，无先我桑。\n相助芙蓉，与吾集裳。\n其次槐榆，春风同敷。\n亦有翠葆，清凉吾庐。\n在我窝兮不欲残，六七月起秋风寒，萧萧吹得螵蛸干。",
        "dynasty": "宋",
        "collection_info": null
    },
    {
        "title": "栗里华阳窝辞 栗里翼彼新苗",
        "author": "王质",
        "content": "新苗之翼，无先我禾。\n雪花将繁，云子亦多。\n其次麻麦，东阡西陌。\n足度一世，奚止三日。\n在我窝兮不欲荒，玉堂金马输禾场，醉倚碌碡歌斜阳。",
        "dynasty": "宋",
        "collection_info": null
    },
    {
        "title": "山友辞 拖白练",
        "author": "王质",
        "content": "拖白练，拖白练，苍翠阴中玉一片。\n翻枝倒叶露微茫，风动树鸣忽不见。\n穿向北，穿向南，山藤野蔓何能缠。\n呜呼此友兮可解颜，溪山缭绕多林峦。",
        "dynasty": "宋",
        "collection_info": null
    },
    {
        "title": "山友辞 青菜子",
        "author": "王质",
        "content": "青菜子，青菜子，林静山空忽惊耳。\n闇中娟妙度清圆，东林吟罢西林起。\n叶青青，菜青青，飞到山深声转清。\n呜呼此友兮相会心，萧骚野响生寒林。",
        "dynasty": "宋",
        "collection_info": null
    },
    {
        "title": "山友辞 泥滑滑",
        "author": "王质",
        "content": "泥滑滑，泥滑滑，林雨林风交飒飒。\n苍皮翠荚啄鲜香，树外行人何时歇。\n山有果，山有蔬，枫脂松胶香有余。\n呜呼此友兮慰所须，野草山花满地铺。",
        "dynasty": "宋",
        "collection_info": null
    },
    {
        "title": "山友辞 黄栗留",
        "author": "王质",
        "content": "黄栗留，黄栗留，寂寂寞寞传声幽。\n桃花吹堕杏花起，重迭春冈春树稠。\n耳闻之，心萧然，花飞花落溪潺湲。\n呜呼此友兮真忘言，空山无人春亦寒。",
        "dynasty": "宋",
        "collection_info": null
    },
    {
        "title": "山友辞 提葫芦",
        "author": "王质",
        "content": "提胡芦，提胡芦，东呼西呼声不孤。\n荳蔻花繁葡萄疎，野香野气熏熏粗。\n过相烦，为我携，攒砂点漆苞累累。\n呜呼此友兮坚相期，山樊乱蕊霑皴皮。",
        "dynasty": "宋",
        "collection_info": null
    },
    {
        "title": "山友辞 屈陆儿",
        "author": "王质",
        "content": "屈陆儿，屈陆儿，元无屈陆何呼为。\n杂树停阴杂花静，相招相唤无人知。\n屈兮陆，陆兮屈，凌乱衝花花縴丝。\n呜呼此友兮莫相疑，相伴空山深掩扉。",
        "dynasty": "宋",
        "collection_info": null
    },
    {
        "title": "山友辞 山和尚",
        "author": "王质",
        "content": "山和尚，山和尚，低丛之下高林上。\n深飞撩动声稍稍，秾翠参差不能障。\n不兰若，不招提，丁丁啼罢还栖栖。\n呜呼此友兮堪同栖，鲜枝润叶漫苍陂。",
        "dynasty": "宋",
        "collection_info": null
    },
    {
        "title": "山友辞 啄木儿",
        "author": "王质",
        "content": "啄木儿，啄木儿，壁壁剥剥寻幽期。\n山樊深静眠睡熟，树声忽鸣林叶飞。\n轻蹙蹙，重督督，山风槭槭声漉漉。\n呜呼此友兮诚相知，树林要深不要稀。",
        "dynasty": "宋",
        "collection_info": null
    },
    {
        "title": "山友辞 蕲州鬼",
        "author": "王质",
        "content": "蕲州鬼，蕲州鬼，江南淮北隔江水。\n淮山巉巉深又深，鬼哭浪头险无比。\n你且鸣，我且睡，花草熏人令人醉。\n呜呼此友兮愿相逢，谷烟溪雾深重重。",
        "dynasty": "宋",
        "collection_info": null
    },
    {
        "title": "山友辞 百舌儿",
        "author": "王质",
        "content": "百舌儿，百舌儿，发口及时莫过时。\n柳色花香皆可掇，林光水光多足娱。\n花沾舌，柳沾舌，吟咏山风共山月。\n呜呼此友兮相追随，树巅一声春梦归。",
        "dynasty": "宋",
        "collection_info": null
    },
    {
        "title": "山友辞 不如归去",
        "author": "王质",
        "content": "不如归去，不如归去，花稠草繁胡不住。\n春山春林烟日暮，山花惨悽无意绪。\n溪可饮，林可啄，饮啄甘香且为乐。\n呜呼此友兮勿渝约，月明满野松毬落。",
        "dynasty": "宋",
        "collection_info": null
    },
    {
        "title": "山友辞 山乐官",
        "author": "王质",
        "content": "山乐官，山乐官，自歌自和閒追欢。\n杉风梧月都清圆，松烟竹露仍团圞。\n林为筦，溪为絃，深山飞鸣相拍弹。\n呜呼此友兮宜相谙，树香树粉山毵毵。",
        "dynasty": "宋",
        "collection_info": null
    },
    {
        "title": "山友辞 画眉儿",
        "author": "王质",
        "content": "画眉儿，画眉儿，林下何须更画眉。\n莽莽萝蔓迷东西，声高声低声总奇。\n非真画，即真画，棘刺藤梢时一罣。\n呜呼此友兮长相陪，树杪声来树欲飞。",
        "dynasty": "宋",
        "collection_info": null
    },
    {
        "title": "山友辞 雪钱子",
        "author": "王质",
        "content": "雪钱子，雪钱子，非雪非钱但相似。\n天清云浄雪惊飞，树声纔定溪声起。\n只爱雪，不爱钱，梨花影下月明前。\n呜呼此友兮岂相违，重花沓叶栾山枝。",
        "dynasty": "宋",
        "collection_info": null
    },
    {
        "title": "山友辞 白头翁",
        "author": "王质",
        "content": "白头翁，白头翁，咀嚼浅紫掐深红。\n树枝翻翻趒山狖，树叶驳驳雕山虫。\n不斜飞，不倒挂，一丝掷上一丝下。\n呜呼此友兮久相同，半衔萝月半杉风。",
        "dynasty": "宋",
        "collection_info": null
    },
    {
        "title": "山友辞 婆餠焦",
        "author": "王质",
        "content": "婆餠焦，婆餠焦，深山无事奚多劳。\n青林窈冥卧展转，绿树蓊鬰飞逍遥。\n脆枝弱，韧枝强，惟闻呼餠不闻香。\n呜呼此友兮频相招，暮烟漠漠风潇潇。",
        "dynasty": "宋",
        "collection_info": null
    },
    {
        "title": "山友辞 脱却布袴",
        "author": "王质",
        "content": "脱却破裤，脱却破袴，空润冥蒙湿交股。\n层层山草杂山花，刈穫衣裳总无数。\n烧杉香，烧枫香，菌桂蔓椒纷众芳。\n呜呼此友兮毋作疎，寒巢幽梦频相呼。",
        "dynasty": "宋",
        "collection_info": null
    },
    {
        "title": "山友辞 郭公",
        "author": "王质",
        "content": "郭公，郭公，上田下田催野翁。\n婵媛苍翠错青红，汪汪活水声交通。\n蚤布谷，蚤收谷，稻花垂垂香扑扑。\n呜呼此友兮真相识，麻坡豆坡晚阴湿。",
        "dynasty": "宋",
        "collection_info": null
    },
    {
        "title": "山友辞 山鹧姑",
        "author": "王质",
        "content": "山鹧姑，山鹧姑，林深浓淡交荣枯。\n鈎辀格磔半云木，山谷转深声转孤。\n沙易行，泥难行，蚤呼春暗回春明。\n呜呼此友兮同所归，石藤屡罥道人衣。",
        "dynasty": "宋",
        "collection_info": null
    },
    {
        "title": "水友辞 鸳鸯",
        "author": "王质",
        "content": "鸳鸯，鸳鸯，一雌一雄春水乡。\n□□所思在何方，葡萄颜色桃花香。\n溪南岸，溪北岸，且住中流莫相伴。\n呜呼此友兮堪同调，烟浄波明影可照。",
        "dynasty": "宋",
        "collection_info": null
    },
    {
        "title": "水友辞 鸂鶒",
        "author": "王质",
        "content": "鸂鶒，鸂鶒，水花萧疎并花立。\n夜倚岩花眠野香，平稳溪山总如律。\n春水温，秋水寒，欹岸侧岛阴栾栾。\n呜呼此友兮常相安，虚舟横渡人搴帘。",
        "dynasty": "宋",
        "collection_info": null
    },
    {
        "title": "水友辞 翡翠儿",
        "author": "王质",
        "content": "翡翠儿，翡翠儿，幽清浄绿深依归。\n浮空凝风香不动，翻身一掷碎花飞。\n总无矰，总无弋，波上沉浮沙上立。\n呜呼此友兮宜相从，晚濑榜人收水功。",
        "dynasty": "宋",
        "collection_info": null
    },
    {
        "title": "水友辞 鹭鸶",
        "author": "王质",
        "content": "鹭鸶，鹭鸶，三花两花干雪飞。\n荷花浄红叶浄碧，轻来轻去掠寒霏。\n或孤翔，或孤立，落日横波修影直。\n呜呼此友兮弥相敦，水衰石老秋容深。",
        "dynasty": "宋",
        "collection_info": null
    },
    {
        "title": "水友辞 江鸥",
        "author": "王质",
        "content": "江鸥，江鸥，茫茫万波同一秋。\n菰雨蒲风不自由，浮世浮生尔更浮。\n一寸白，二寸白，啄碎波纹声㶁㶁。\n呜呼此友兮堪相邀，石村沙市江烟遥。",
        "dynasty": "宋",
        "collection_info": null
    },
    {
        "title": "水友辞 青桩",
        "author": "王质",
        "content": "青桩，青桩，桩桩孤影横秋江。\n上矶下矶江入腹，斜倚乱碛声淙淙。\n有如痴，还不痴，波动鱼行皎皎知。\n呜呼此友兮喜同规，渚蒲水荇秋风稀。",
        "dynasty": "宋",
        "collection_info": null
    },
    {
        "title": "水友辞 野鸭儿",
        "author": "王质",
        "content": "野鸭儿，野鸭儿，长芦短苇风披披。\n不寒不暖天与睡，睡足扑漉横斜飞。\n飞划划，鸣轧轧，菰蒲澎浡花欲脱。\n呜呼此友兮奚可阑，断岸欹树连深山。",
        "dynasty": "宋",
        "collection_info": null
    },
    {
        "title": "水友辞 红鹤",
        "author": "王质",
        "content": "红鹤，红鹤，东江飞度西江泊。\n萧萧晚烟和夜霜，寒鱼沉波不可啄。\n转松梢，转松梢，孤声不停危梦摇。\n呜呼此友兮宜相求，付与江天能復留。",
        "dynasty": "宋",
        "collection_info": null
    },
    {
        "title": "水友辞 鸬鷀",
        "author": "王质",
        "content": "鸬鷀，鸬鷀，江烟渺渺波瀰瀰。\n捎空欲下不肯下，投深未飞俄急飞。\n碧中食，青中眠，风吹乱声譁满川。\n呜呼此友兮良可嘉，高红低紫无干花。",
        "dynasty": "宋",
        "collection_info": null
    },
    {
        "title": "水友辞 鱼鹰",
        "author": "王质",
        "content": "鱼鹰，鱼鹰，江空谷空同一音。\n风浪衝矶矶擦过，波沸安能遮眼明。\n忽飞上，忽飞下，碎玉横斜口中挂。\n呜呼此友兮不厌多，看看桑田生白波。",
        "dynasty": "宋",
        "collection_info": null
    },
    {
        "title": "水友辞 陶河",
        "author": "王质",
        "content": "陶河，陶河，江文萃蔡搔江莎。\n岸沙岩石相荡摩，异音同流烝涉波。\n东在梁，西在梁，缫风纷雾无斜阳。\n呜呼此友兮相与永，岛影忽翻水声併。",
        "dynasty": "宋",
        "collection_info": null
    },
    {
        "title": "水友辞 鵁鶄",
        "author": "王质",
        "content": "鵁鶄，鵁鶄，嗢咽秋水溞秋声。\n石树𧥄𧥄崖棱棱，蹋苹蹴藻轻轻行。\n哺儿饥，诲儿痴，淋渗离褷相挟飞。\n呜呼此友兮常相存，溪子通知鱼鸟心。",
        "dynasty": "宋",
        "collection_info": null
    },
    {
        "title": "水友辞 鱼姑",
        "author": "王质",
        "content": "鱼姑，鱼姑，溪南溪北遥相呼。\n烟深雾重栖沉鱼，荒荒秋汉秋星疎。\n要姑活，怕姑死，姑且閒飞歇深沚。\n呜呼此友兮真足称，草平树安波不兴。",
        "dynasty": "宋",
        "collection_info": null
    },
    {
        "title": "水友辞 鱼燕子",
        "author": "王质",
        "content": "鱼燕子，鱼燕子，堇饴不下银花觜。\n荷香菱香溪清泠，涮尽嚏喋全无腥。\n蒲槌黄，菰台黑，波痕荡摇渚花蚀。\n呜呼此友兮能相宽，天生水资欢水贤。",
        "dynasty": "宋",
        "collection_info": null
    },
    {
        "title": "水友辞 水鶑子",
        "author": "王质",
        "content": "水鶑子，水鶑子，不爱林花爱溪水。\n春岸春莎翕习飞，波动鬣摇霍身坠。\n罱入浅，罩入深，东渚抛纶西拗罾。\n呜呼此友兮良相宜，水光树光韬暗辉。",
        "dynasty": "宋",
        "collection_info": null
    },
    {
        "title": "水友辞 鱼乌子",
        "author": "王质",
        "content": "鱼乌子，鱼乌子，相唤相挨擦风苇。\n春莎渗子渐成鳞，的皪眼光入波底。\n唼草芽，啑杨花，勃勃春沫吹春莎。\n呜呼此友兮宜接迹，溪气溪香午犹湿。",
        "dynasty": "宋",
        "collection_info": null
    },
    {
        "title": "水友辞 科斗儿",
        "author": "王质",
        "content": "科斗儿，科斗儿，役役聿聿成攒嬉。\n软温春水调春泥，噆深噆浅随高低。\n傍春草，傍春石，莫向空中乱澄碧。\n呜呼此友兮良可观，羽葆鼓吹春风前。",
        "dynasty": "宋",
        "collection_info": null
    },
    {
        "title": "水友辞 水鸦鹊",
        "author": "王质",
        "content": "水鸦鹊，水鸦鹊，软荷搭水身可泊。\n高荷修茎难着脚，一盘一窝足安乐。\n竈有薪，甑有饭，芦人渔子事皆办。\n呜呼此友兮宜相倚，溪风来定水香归。",
        "dynasty": "宋",
        "collection_info": null
    },
    {
        "title": "水友辞 寐卑子",
        "author": "王质",
        "content": "寐卑子，寐卑子，春菰秋蒲老烟水。\n一双飞逐一双飞，斜景浄空光陆离。\n恋桃花，恋麦黄，瓜蔓荻苗皆故乡。\n呜呼此友兮宜同方，江花吹子鱼花香。",
        "dynasty": "宋",
        "collection_info": null
    },
    {
        "title": "山友续辞 枸杞",
        "author": "王质",
        "content": "我取友兮得枸杞，左陂花头野声起。\n蘘蓑霏雨杂斜阳，半湿半干留春水。\n仙人杖，王母杖，所思兮焉可旷，野鶑怂慂野花旺。",
        "dynasty": "宋",
        "collection_info": null
    },
    {
        "title": "山友续辞 黄精",
        "author": "王质",
        "content": "我取友兮得黄精，竹叶豆花交野阴。\n人不图仙只图饱，鸦鹊窠雕龙爪零。\n白可撷，青可捋，所思兮何由掇，半岩斜阳孟溪泼。",
        "dynasty": "宋",
        "collection_info": null
    },
    {
        "title": "山友续辞 山药",
        "author": "王质",
        "content": "我取友兮得山药，蝶花开尽铃子落。\n几日几日黄不成，𧄔莫日灵施少灵。\n猿父上，𤟤子下，所思兮安可舍，一重空岩一重野。",
        "dynasty": "宋",
        "collection_info": null
    },
    {
        "title": "山友续辞 甘菊",
        "author": "王质",
        "content": "我取友兮得甘菊，高丛低叶贮清馥。\n石盂幡纚乳花飞，错落纷敷间寒绿。\n入顾渚，入蒙山，所思兮安可捐，椿儿桂子争芳鲜。",
        "dynasty": "宋",
        "collection_info": null
    },
    {
        "title": "山友续辞 牛蒡",
        "author": "王质",
        "content": "我取友兮得牛蒡，稠丛捷鼠走不上。\n深山谁伏又谁牵，唇粗舌皴膝头壮。\n实虽恶，食不恶，所思兮奚可却，松冈竹墩隔沙泺。",
        "dynasty": "宋",
        "collection_info": null
    },
    {
        "title": "山友续辞 石耳",
        "author": "王质",
        "content": "我取友兮得石耳，石壁峻嶒下无底。\n非脾非肾非肝肠，马齿马牙衔不起。\n耳无是，耳无非，所思兮何可萎，石笋石花滋石脂。",
        "dynasty": "宋",
        "collection_info": null
    },
    {
        "title": "山友续辞 合蕈",
        "author": "王质",
        "content": "我取友兮得合蕈，山深树底风不进。\n弹子团栾敷未敷，飞儡腾猿毋口粗。\n藤花迷，豆花肥，所思兮焉可遗，溪山撩乱将安归。",
        "dynasty": "宋",
        "collection_info": null
    },
    {
        "title": "山友续辞 槐芽",
        "author": "王质",
        "content": "我取友兮得槐芽，缭陂灌丛饶杂花。\n纔茁嫩荚抽枯桠，涎流山鹊并山鸦。\n胶着虻，房着蠊，所思兮安可芟，碧鲜冷淘思露寒。",
        "dynasty": "宋",
        "collection_info": null
    },
    {
        "title": "山友续辞 蔊头",
        "author": "王质",
        "content": "我取友兮得蔊头，猛嚏烈香惊伏虬。\n石羊石蛇啮不得，弹蟹燕蚕胡可偷。\n常风寒，常雪寒，所思兮奚可堪，阴崖涌沫号飞湍。",
        "dynasty": "宋",
        "collection_info": null
    },
    {
        "title": "山友续辞 山姑",
        "author": "王质",
        "content": "我取友兮得山姑，春雨春风沙土苏。\n山粗屦绽不皴脚，祗恐叉头罥花落。\n拜苹婆，揖菜娘，所思兮岂可忘，苦楝风高须索防。",
        "dynasty": "宋",
        "collection_info": null
    },
    {
        "title": "水友续辞 莲子",
        "author": "王质",
        "content": "我取友兮得莲子，月白风清影横水。\n烟消露飞香愈茂，风标宜夜不宜昼。\n薏青青，的白白，所思兮将焉歇，中坻阻跻不可越。",
        "dynasty": "宋",
        "collection_info": null
    },
    {
        "title": "水友续辞 藕条",
        "author": "王质",
        "content": "我取友兮得藕条，花近可招远可撩。\n龟鱼到底亦不见，但见红开乃碧凋。\n风漾漾，露霏霏，所思兮焉可移，光旁聊寄幽并儿。",
        "dynasty": "宋",
        "collection_info": null
    },
    {
        "title": "水友续辞 鸡头",
        "author": "王质",
        "content": "我取友兮得鸡头，漪澜汪洸不肯流。\n鷄栖雁栖卑不飞，雁或浮上鷄何为。\n溪无洒，沙无蝨，所思兮安有毕，湿沙暗虫声𠲌𠲌。",
        "dynasty": "宋",
        "collection_info": null
    },
    {
        "title": "水友续辞 菱角",
        "author": "王质",
        "content": "我取友兮得菱角，碎叶参差水瀺灂。\n重重迭迭庶相鯈，虽见噞喁不可捉。\n收壁袋，收簧丝，所思兮宜相资，擦莎挨树秋蝉啼。",
        "dynasty": "宋",
        "collection_info": null
    },
    {
        "title": "水友续辞 水粽",
        "author": "王质",
        "content": "我取友兮得水粽，结花甚轻结根重。\n竹筒楝叶潇湘余，随波凌乱飘江湖。\n藤笼闭，漏兜闲，所思兮奚可悭，芦岸槿篱门早{枦睘}。",
        "dynasty": "宋",
        "collection_info": null
    },
    {
        "title": "水友续辞 水芽儿",
        "author": "王质",
        "content": "我取友兮得水芽，荷花为孃藕为爷。\n不闻儿声闻水声，短碕长溆鸣奔沙。\n霜欲飞，水欲归，所思兮不忍欺，东波南荡秋风稀。",
        "dynasty": "宋",
        "collection_info": null
    },
    {
        "title": "水友续辞 慈菰",
        "author": "王质",
        "content": "我取友兮得慈菰，秋水纔没藏莎余。\n并州剪刀聊藉姑，剪得閒花閒子疎。\n燕摇尾，龙掀鬚，所思兮可与娱，秋波索索秋声孤。",
        "dynasty": "宋",
        "collection_info": null
    },
    {
        "title": "水友续辞 水芹",
        "author": "王质",
        "content": "我取友兮得水芹，深青浅绿鬖鬖开。\n半沉半浮轻去来，溪毛石髮相毰毸。\n健鱼赤，弱鱼碧，所思兮不胜积，疎烟淡川浄如拭。",
        "dynasty": "宋",
        "collection_info": null
    },
    {
        "title": "水友续辞 水莼",
        "author": "王质",
        "content": "我取友兮得水莼，黄黄白白花深深。\n美髯得非龙子孙，秋风不退香涎痕。\n东鲁思，东吴思，所思兮宜相诒，草木溪山今是非。",
        "dynasty": "宋",
        "collection_info": null
    },
    {
        "title": "山水友余辞 婆看蚕",
        "author": "王质",
        "content": "一百箔，二百箔，千百箔，遍村落。\n官绢不厌厚，私绢不厌薄。\n婆看蚕，婆看蚕，蒲桶荷包共作田，晚豅秋秋风摇稻髯。",
        "dynasty": "宋",
        "collection_info": null
    },
    {
        "title": "山水友余辞 鹘嘲",
        "author": "王质",
        "content": "鹘不挟，鵰不劂，各忀徉，毋獝狨。\n一愁撦花裂，二愁踏花折。\n鹘嘲，鹘嘲，相呼窃脂并博劳，同寻念佛婆罗巢。",
        "dynasty": "宋",
        "collection_info": null
    },
    {
        "title": "山水友余辞 铜觜",
        "author": "王质",
        "content": "不银眉，不金翅，寻驮梁，搬草子。\n啄花蜡觜狞，啄粟铜觜狞。\n铜觜，铜觜，春环春嘤好兄弟，春喁自飞莫同队。",
        "dynasty": "宋",
        "collection_info": null
    },
    {
        "title": "山水友余辞 涴鸣",
        "author": "王质",
        "content": "幸蒙宠，聊舂容，有水矿，无筠筒。\n雪姑抬揌妇，巧妇坚正翁。\n涴鸣，涴鸣，寻花寻柳无山无，繁阴渐合春模糊。",
        "dynasty": "宋",
        "collection_info": null
    },
    {
        "title": "山水友余辞 黄头儿",
        "author": "王质",
        "content": "山鲍老，甘受嘲，山婆婆，惜得骄。\n{毛胡}子来解腕，大头来间交。\n黄头儿，黄头儿，白黄头儿有老时，鸦线靴头相伴飞。",
        "dynasty": "宋",
        "collection_info": null
    },
    {
        "title": "山水友余辞 绿毛龟",
        "author": "王质",
        "content": "似太平，自开元，虽垂老，不踰钱。\n只爱绿苔浄，勿爱金丝鲜。\n绿毛龟，绿毛龟，三三八八总不知，彷徉露蒋风蒲稀。",
        "dynasty": "宋",
        "collection_info": null
    },
    {
        "title": "山水友余辞 秧鷄",
        "author": "王质",
        "content": "望水白，雁来黄，隔山拖，先拖秧。\n卯子何日圆，马牙何日长。\n秧鷄，秧鷄，雨豪狭溪成阔溪，螺蛳蠼子澎澎肥。",
        "dynasty": "宋",
        "collection_info": null
    },
    {
        "title": "山水友余辞 水涝子",
        "author": "王质",
        "content": "獭最黠，鼠更黠，知水情，识水脉。\n荷花不禁掐，稻花不禁捾。\n水涝子，水涝子，鷃滥堆随江风起，自仗秋莎噆秋水。",
        "dynasty": "宋",
        "collection_info": null
    },
    {
        "title": "山水友余辞 水划虫",
        "author": "王质",
        "content": "足为棹，鬚为桡，舴艋子，何多劳。\n黑油急旋旋，玉掌轻摇摇。\n水划虫，水划虫，鸊鷈鹥鸭同从容，宽陂缓波无点风。",
        "dynasty": "宋",
        "collection_info": null
    },
    {
        "title": "山水友余辞 水蛾儿",
        "author": "王质",
        "content": "任霜叶，任霜花，啑飞蚊，味亦佳。\n浪稳无弩狐，波平无鈎蛇。\n水蛾儿，水蛾儿，石妇春风放尽丝，松根共掠苹花飞。",
        "dynasty": "宋",
        "collection_info": null
    },
    {
        "title": "山水友余辞 刺椿",
        "author": "王质",
        "content": "唤春鸟，当春呼，莫错呼，非茱萸。\n前林迎榆郎，后林接榆姑。\n刺椿，刺椿，黠禽掐捾余姑存，土卵蕨鷄无宿根。",
        "dynasty": "宋",
        "collection_info": null
    },
    {
        "title": "山水友余辞 金樱子",
        "author": "王质",
        "content": "蔷薇花，榅桲实，多㗘㗱，津浥浥。\n椰子亦成酒，缩沙亦成蜜。\n金樱子，金樱子，速挽菖蒲出溪水，仍招茯苓并远志。",
        "dynasty": "宋",
        "collection_info": null
    },
    {
        "title": "山水友余辞 甜藤",
        "author": "王质",
        "content": "元姓甘，不姓丁，引春风，含常春。\n鷄翁呷甘露，祁婆插金棱。\n甜藤，甜藤，粥香饧白度清明，一片春山快活声。",
        "dynasty": "宋",
        "collection_info": null
    },
    {
        "title": "山水友余辞 苦菜",
        "author": "王质",
        "content": "王瓜后，靡草前，荠却苦，荼却甘。\n贝母花哆哆，龙葵叶团团。\n苦菜，苦菜，空山自有閒人爱，竹筯木瓢越甜煞。",
        "dynasty": "宋",
        "collection_info": null
    },
    {
        "title": "山水友余辞 甜椎",
        "author": "王质",
        "content": "花成穗，子成毬，雅相似，终非俦。\n茅栗低坡尾，旋栗高冈头。\n甜椎，甜椎，秋后秋树倚斜晖，苦者掷与看牛儿。",
        "dynasty": "宋",
        "collection_info": null
    },
    {
        "title": "山水友余辞 蓼米",
        "author": "王质",
        "content": "无马缠，无虾鬚，罗裙帯，色色无。\n愿花变流沙，愿花变穿珠。\n蓼米，蓼米，秋风易摇入秋水，大平中期难屈指。",
        "dynasty": "宋",
        "collection_info": null
    },
    {
        "title": "山水友余辞 水芋头",
        "author": "王质",
        "content": "不粤卵，不岷鸱，虽沉波，堪作魁。\n葧脐叶搓牙，芥{艹粗}苗整齐。\n水芋头，水芋头，江湖百年无一愁，南湾北湾皆膳羞。",
        "dynasty": "宋",
        "collection_info": null
    },
    {
        "title": "山水友余辞 蒌蒿",
        "author": "王质",
        "content": "皤老白，角子乌，尔未萌，我已敷。\n芦笋茁戢戢，荻笋抽擢擢。\n蒌蒿，蒌蒿，风枝两叶老萧萧，草堂黍氏不得骄。",
        "dynasty": "宋",
        "collection_info": null
    },
    {
        "title": "山水友余辞 茭白",
        "author": "王质",
        "content": "春斑犀，秋雕胡，一年计，在江湖。\n赤脚白脚癯，黄鲜红鲜杇。\n茭白，茭白，{艹/广/卢}人渔子手拍拍，桨芽橹脐晓香发。",
        "dynasty": "宋",
        "collection_info": null
    },
    {
        "title": "山水友余辞 黄花菜",
        "author": "王质",
        "content": "大金星，小金钱，急嚥淡，缓嚼甜。\n黄花了未了，小儿群争讨。\n黄花菜，黄花菜，大黄小黄甑蓬闿，饭香蔬香直一噫。",
        "dynasty": "宋",
        "collection_info": null
    },
    {
        "title": "山水友别辞 茯苓酥",
        "author": "王质",
        "content": "且自伏尔菟，毋劳伏我神。\n只图滋一啜，不图延千龄。\n酥也酥，总弗如，松风浩荡相招呼，呼上青冥山亦无。",
        "dynasty": "宋",
        "collection_info": null
    },
    {
        "title": "山水友别辞 地黄糖",
        "author": "王质",
        "content": "风来闻清香，月来见清光。\n鶗鴂但先鸣，芐芭毋歇芳。\n糖他糖，总弗强，草花树花争结房，迎梅送梅陂愈苍。",
        "dynasty": "宋",
        "collection_info": null
    },
    {
        "title": "山水友别辞 薏苡饭",
        "author": "王质",
        "content": "勾漏升空飞，伏波抱愁死。\n一饱万事已，古人皆流水。\n饭它饭，总弗换，树阴相随鸟声变，草虫木蝱自撩乱。",
        "dynasty": "宋",
        "collection_info": null
    },
    {
        "title": "山水友别辞 松粉",
        "author": "王质",
        "content": "奉劝十八公，莫入明光宫。\n藉尔毬端露，助我屩底风。\n粉它粉，总弗近，总总松毛粪松本，松子松花香愈猛。",
        "dynasty": "宋",
        "collection_info": null
    },
    {
        "title": "山水友别辞 芭蕉脯",
        "author": "王质",
        "content": "不愁风槭槭，不愁雨萧萧。\n为人张秋本，为我解春牢。\n脯它脯，总弗许，山鬼且往凭山树，繁阴相倍享风露。",
        "dynasty": "宋",
        "collection_info": null
    },
    {
        "title": "山水友别辞 薝卜鲊",
        "author": "王质",
        "content": "天上雪花六，地下梅花六。\n彼花花我眼，此花实我腹。\n鲊它鲊，总弗亚，山南招提北兰若，野僧家风莫相舍。",
        "dynasty": "宋",
        "collection_info": null
    },
    {
        "title": "山水友别辞 榆醤",
        "author": "王质",
        "content": "榆叶瀹可葅，榆皮舂可脯。\n代豆酿为醤，代麵胶为糊。\n醤他醤，总莫尚，榆郎榆姑春春旺，林下山间慰所望。",
        "dynasty": "宋",
        "collection_info": null
    },
    {
        "title": "山水友别辞 苍耳酒",
        "author": "王质",
        "content": "山妇耳带珰，山儿耳带枲。\n黄衣醤已佳，碧叶酒尤美。\n酒它酒，总弗右，陂草草深别宇宙，野香熏蒸喷饙馏。",
        "dynasty": "宋",
        "collection_info": null
    },
    {
        "title": "避暑烟水亭与王南卿回文联句一首",
        "author": "王质",
        "content": "颜舒且对清樽酒，昼永方浓翠幄阴。\n环佩响溪寒浪急，画图藏谷绣烟深。\n班生石润苔纹乱，碧度云飞鸟影沉。\n閒馆邃风来迥野，隔林斜日转疎林。",
        "dynasty": "宋",
        "collection_info": null
    },
    {
        "title": "过洞庭",
        "author": "王质",
        "content": "云可有无水，风能奔走沙。\n蟠深鸣老䖦，飞倦落长鸦。\n地有湘头尾，山无楚正斜。\n人间与天上，何处碍浮槎。",
        "dynasty": "宋",
        "collection_info": null
    },
    {
        "title": "黄香梅",
        "author": "王质",
        "content": "新翻微变寿阳粧，喜色横斜水一方。\n点破冰肌愈清绝，月明无处着清香。",
        "dynasty": "宋",
        "collection_info": null
    },
    {
        "title": "墨梅",
        "author": "王质",
        "content": "纷纷初疑月挂树，耿耿独与参横昏。\n自从东坡老子飞此英，茫茫世界总无人。\n疏影横斜水清浅，暗香浮动月黄昏。\n自从西湖处士扬此灵，纷纷豪俊半无神。\n赠子一转语，挑子万年机。\n嘬苏诗，嚅林诗，要使苏诗林诗透心脾。\n槎南枝，挼北枝，直使南枝北枝伏指麾。\n九州四海寻人去，不遇当人不要归。",
        "dynasty": "宋",
        "collection_info": null
    },
    {
        "title": "和沈述之与俞舜俞题墨梅",
        "author": "王质",
        "content": "玉京羣帝周大罗，芙蓉倒影旌旗多。\n明视仍孙窃姮娥，双成飞琼相和歌。\n飞琼授以无声诗，下走人间駃莫追。\n梅花狂扫不自持，但见浮动横斜他不知。\n中书君贵列钟鼓，唤下真真命歌舞。\n真真呼上復呼下，上屏不言下屏语。\n空郊莽苍江渺茫，中书头锐身瘦长。\n玄泓濡首醉淋浪，首所触者皆生香。\n柳山俞生气象别，不惟手洁更身洁。\n中书相与有良缘，共看霜天羌筦裂。\n十指五指握妙华，不在山颠即水涯。\n老杨死守梅花树，攀枝弄叶犹咨嗟。\n眼光落此亦前定，过去垣外触参井。\n俞生今世伴梅花，若伴他花应不肯。",
        "dynasty": "宋",
        "collection_info": null
    },
    {
        "title": "题龚嘉谋墨梅",
        "author": "王质",
        "content": "梅花一枝復一枝，是邪非邪吾不知。\n空堂惨淡寒寂寞，安得璀璨生光辉。\n今朝朔云覆江野，无乃雪花衝屋楣。\n少定徐观元不尔，壁上横陈皆不飞。\n摩挲零乱争欲动，亟避又不来沾衣。\n稍悟寒英着明缟，已信未信犹衔疑。\n虽然是梅不是雪，亦岂人力攘天机。\n伸脚欲下俄復缩，泠泠亦似奔湍溪。\n忽听檐牙啅林雀，纷纷惊下玉葳蕤。\n鼻端三嗅定何有，萧骚若有霜风吹。\n乃是瀼溪小龚子，搦笔泛翰生清奇。\n老杜见松被松吓，王子见梅遭梅欺。\n却忆西湖疏影裏，断桥流水袖香归。",
        "dynasty": "宋",
        "collection_info": null
    },
    {
        "title": "题俞舜俞墨梅",
        "author": "王质",
        "content": "杨无咎，透梅肝胆入梅心。\n俞舜俞，刳梅皮骨到梅髓。\n大江之西出二士，长淮以北屈两指。\n吾尝菁村山中饱玩玉葳蕤，十里五里无他枝。\n所恨俞子不同载，至今心繫吴江湄。\n吾尝竹山道上烂看蜡凌乱，三程两程行不断。\n所恨俞子不同征，至今梦绕襄山畔。\n百尺卷雪楼，十顷黄龙州。\n此地遇俞子，此时逢孟秋。\n巽二滕六皆未集，广寒宫中暗窃来相投。\n一枝两枝虽不多，千林红紫无若何。\n七尺八尺抑何短，万里莽苍亦云满。\n赠尔一则语，收却万年功。\n真梅藴在磊块胸，幻梅流出精明瞳。\n溟蒙摸索未有覩，惨淡经营何所从。\n中庸大学松斋绎几转，楞严圆觉竹几翻数卷。\n他时相逢江路傍，茫茫江月梅花香。\n但见梅花普照眼，不为梅花空断肠。",
        "dynasty": "宋",
        "collection_info": null
    },
    {
        "title": "题晁子止侍郎小横轴江路野梅数枝",
        "author": "王质",
        "content": "西楼何自有江声，安得梅花的皪明。\n斗转参横无定舍，侍郎行处亦随行。",
        "dynasty": "宋",
        "collection_info": null
    },
    {
        "title": "题李赞可掀篷梅轴二首  其一",
        "author": "王质",
        "content": "低篷掀起凑平沙，略见玲珑八九花。\n自有青天衮明月，灵台长见影横斜。",
        "dynasty": "宋",
        "collection_info": null
    },
    {
        "title": "题李赞可掀篷梅轴二首  其二",
        "author": "王质",
        "content": "半腰已自见全身，但要当人着眼明。\n觑到梅花头上上，十方同是玉为京。",
        "dynasty": "宋",
        "collection_info": null
    },
    {
        "title": "再题二首  其一",
        "author": "王质",
        "content": "不见梅稍不见根，参横咫尺未能扪。\n掀篷何自掀篷尽，一任江风吹断魂。",
        "dynasty": "宋",
        "collection_info": null
    },
    {
        "title": "再题二首  其二",
        "author": "王质",
        "content": "半江鼻观已前知，恨不身先急棹飞。\n虽则梅花不全见，妙香满载野航归。",
        "dynasty": "宋",
        "collection_info": null
    },
    {
        "title": "近村",
        "author": "王质",
        "content": "急急杀残点，沉沉敲远钟。\n黄深湖雾重，白厚草霜浓。\n惨淡兵交气，凄凉岁晚容。\n云山望不极，吾恨亦重重。",
        "dynasty": "宋",
        "collection_info": null
    },
    {
        "title": "过隆中村",
        "author": "王质",
        "content": "当日隆中事，它时渭上悲。\n出头知几度，弹指不多时。\n有客吟梁甫，何人表出师。\n姓庞名藴者，应笑卧龙儿。",
        "dynasty": "宋",
        "collection_info": null
    },
    {
        "title": "圣灯偈",
        "author": "王质",
        "content": "是灯非草爇，亦非以膏滋。\n又非似瓶贮，亦非似盘擎。\n自灵府踊出，眼界现光辉。\n随高下岩谷，以至杳霭外。\n然祈近眉睫，倏出寻丈间。\n亦有本无覩，启发悲悔心。\n发心不须臾，所见亦如是。\n暂发俄即退，终亦不可得。\n二人或并处，所见各一境。\n以至五六辈，亦復五六种。\n人心如人面，是灯亦如之。\n譬如有目人，皆见当空月。\n目有昏明异，月亦分昏明。\n或有目眚者，随眚作光相。\n不幸无目者，元未尝有月。\n大智慧光明，遍满河沙界。\n何独不见灯，亦復不见我。\n何独不见我，总不知所见。",
        "dynasty": "宋",
        "collection_info": null
    },
    {
        "title": "集少陵佳句题和政堂呈使君",
        "author": "王质",
        "content": "上帝高居绛节朝，使君意气凌青霄。\n君臣既与时济会，一豁明主正鬰陶。\n伯仲之间见伊吕，临江节士安足数。\n欲倾东海洗干坤，世人那得知其故。\n诸君何以答昇平，济世宜引贤俊人。\n凤臆龙鬐未易识，不与八骏俱先鸣。\n回鞭却走见天子，光芒六合无泥滓。\n后汉今周喜再昌，丹青婉转麒麟裏。\n天时人事日相催，抑塞磊落之奇才。\n搀抢荧惑不敢动，五云多处是三台。\n春来准拟开怀久，稍待秋风凉冷后。\n夜骑天驷超天河，南极一星朝北斗。",
        "dynasty": "宋",
        "collection_info": null
    },
    {
        "title": "句",
        "author": "王质",
        "content": "真翁自了平生事，不了山阴陆务观。",
        "dynasty": "宋",
        "collection_info": null
    },
    {
        "title": "荣木和陶靖节韵",
        "author": "程洵",
        "content": "我卜我居，游息在兹。\n有荣者木，日封殖之。\n本根既固，发生以时。\n我时倾瞻，中心慨而。\n维人之生，孰本孰根。\n惟皇降衷，天理具存。\n是曰成性，道义之门。\n钦斯承斯，大化以敦。\n嗟彼世人，自安浅陋。\n德不图新，恶或念旧。\n有干惟禄，有觊惟富。\n孰能毅然，不为利疚。\n我怀师训，罔敢失坠。\n匪道曷从，匪义曷畏。\n圣门虽远，率焉以冀。\n庶几疲驽，久亦告至。",
        "dynasty": "宋",
        "collection_info": null
    },
    {
        "title": "张允迪出示方清老诗用韵简之",
        "author": "程洵",
        "content": "十里五里聊幽寻，远山近山相对阴。\n烟云变态晚逾好，竹树葱苍秋未深。\n故人见我喜欲舞，倚杖共看鸦投林。\n呼儿秉烛语清夜，烱烱君应识此心。",
        "dynasty": "宋",
        "collection_info": null
    },
    {
        "title": "度黄瓜岭",
        "author": "程洵",
        "content": "十年来往黄瓜路，冒日衝风凌雨雾。\n今朝短策又披云，一笑成诗復悽楚。\n我行对镜并浮鳙，欲攀星斗摩苍穹。\n黄瓜虽小亦其亚，领略鳞鳞千万峰。",
        "dynasty": "宋",
        "collection_info": null
    },
    {
        "title": "次方唐卿对月见寄",
        "author": "程洵",
        "content": "芒鞋却走荒山道，始觉在家贫亦好。\n归来对月思故人，寂寞柴门迹如扫。\n故人遗我新诗章，反覆幽怀欲倾倒。\n恍如明月坠我室，烱烱清光满怀抱。\n祗今秋稼已如云，饱意可缓忧心捣。\n泼醅酒熟君不来，远思绵绵满秋草。",
        "dynasty": "宋",
        "collection_info": null
    },
    {
        "title": "张衡山南山瑞芝",
        "author": "程洵",
        "content": "君不见商山昔有庞眉叟，道德高风耸山斗。\n茹芝岁久得长年，身与此山俱不朽。\n张公道与此老同，失身偶坠世网中。\n却从神武挂簪绂，林泉岁晚殊从容。\n寿宫谁遣芝生柱，三秀煌煌照庭宇。\n平生心地只天知，天遣芝为灵府助。\n商山之老长茹芝，公虽不茹亦不疑。\n商山南山两不朽，公寿定应山与齐。",
        "dynasty": "宋",
        "collection_info": null
    },
    {
        "title": "伯羽许见过雨不果",
        "author": "程洵",
        "content": "结庐在溪上，触目皆可娱。\n嗟予亦何为，悠悠事征途。\n乡闾驾言归，计日抵旧庐。\n春风百花老，遶屋桑柘疎。\n念无肯来人，门庭日荒芜。\n之子独有期，犹以雨意拘。\n人生感离合，恶怀固难舒。\n寄言我怀人，念我当焉如。",
        "dynasty": "宋",
        "collection_info": null
    },
    {
        "title": "度凤凰岭次董叔重韵",
        "author": "程洵",
        "content": "连山翳寒云，孤松秀巍岭。\n松吟石潄水，山露髻撑顶。\n我行亦何事，岁晏苦凄冷。\n频有同心人，哦诗味隽永。",
        "dynasty": "宋",
        "collection_info": null
    },
    {
        "title": "丫头岩用前韵",
        "author": "程洵",
        "content": "侧看初成峰，横看復成岭。\n何年古仙人，飞步缓绝顶。\n至今两髻丫，缥缈烟霞冷。\n安步蹑荒遐，长啸清夜永。",
        "dynasty": "宋",
        "collection_info": null
    },
    {
        "title": "用前韵入闽",
        "author": "程洵",
        "content": "风雪武夷溪，乍阿还復岭。\n依依鸦共林，片片云摩顶。\n山中有高士，纸帐梅花冷。\n相期从此翁，晤语冬夜永。",
        "dynasty": "宋",
        "collection_info": null
    },
    {
        "title": "用前韵怀兄晦翁",
        "author": "程洵",
        "content": "人皆乐夷涂，而惮陟崖岭。\n不折彭泽腰，即摩墨氏顶。\n谁能如此翁，独卧沧波冷。\n寂寞诗书林，优游岁年永。",
        "dynasty": "宋",
        "collection_info": null
    },
    {
        "title": "同正思叔重发潭溪度梅岭用前韵",
        "author": "程洵",
        "content": "山行已凄迷，而况步修岭。\n飞仙不可见，谁復抚我顶。\n怀人云峤长，倦憩石磴冷。\n樵斧忽丁丁，弥觉清昼永。",
        "dynasty": "宋",
        "collection_info": null
    },
    {
        "title": "汪节夫解官东归赋此赠行",
        "author": "程洵",
        "content": "积潦卷洪落，秋容媚郊垧。\n登高望长陌，念君将有行。\n君生盛德后，家世多簪缨。\n尚书望最重，当代推名卿。\n几年卧东山，属望劳苍生。\n天亦阴相之，芝兰满阶庭。\n君子尤可人，少日负俊声。\n曼倩聊玩世，子真岂求名。\n一官姑自慰，三岁俄终更。\n我从韩溪来，挽袂仍班荆。\n殷勤故旧意，丁宁离别情。\n圣门虽高远，心地当恢宏。\n笃敬己可克，致知义方精。\n造次勤钻仰，从容自规绳。\n他时立朝右，风节弥坚贞。\n江湖秋多风，归途眼增明。\n引首看高举，毋辞事遐征。",
        "dynasty": "宋",
        "collection_info": null
    },
    {
        "title": "初发豫章",
        "author": "程洵",
        "content": "昨日苦暖今日寒，树头淅淅风声干。\n舟师祭罢喜风便，呼儿理楫高挂帆。\n孤舟一叶去如舞，白浪翻空作飞雨。\n尔曹醉胆何大耶，胡不江云占炮车。",
        "dynasty": "宋",
        "collection_info": null
    },
    {
        "title": "夜泊华家埠",
        "author": "程洵",
        "content": "江涵寒月明，人掩孤篷卧。\n萧萧木末风，惊我幽梦破。\n心闲万念寂，枕稳千波妥。\n时闻掠水声，知有鱼舠过。",
        "dynasty": "宋",
        "collection_info": null
    },
    {
        "title": "初泛湘江",
        "author": "程洵",
        "content": "昔闻潇湘好，今作潇湘游。\n雨余万籁息，夷犹任轻舟。\n黯黯云幕垂，漂漂浪花浮。\n故人在何许，怅望心悠悠。",
        "dynasty": "宋",
        "collection_info": null
    },
    {
        "title": "送杨文父还醴陵",
        "author": "程洵",
        "content": "君家江西我江东，相望虽远声气同。\n一行作吏湖湘上，数面成亲谈笑中。\n君思松竹行色动，我困簿领蜚尘蒙。\n他时登高倘有赋，莫望江头回鴈峰。",
        "dynasty": "宋",
        "collection_info": null
    },
    {
        "title": "送陈求仁还永嘉兼寄刘孝移",
        "author": "程洵",
        "content": "往年予□祁山丞，坐上屡闻君姓名。\n那知流落天一角，一笑共挹湘江清。\n地绵赋急员羞具，黄龚遐轨空驰溯。\n催科抚字两勤劳，古道羡君今独步。\n耒阳之水化理濡，耒阳之人何于于。\n疎梧细柳白日浄，唯有声气与君俱。\n君今快展摩天翮，会看赤手扶羲御。\n烟波渺渺正愁予，万里潇湘未归去。\n河阳当日桃花红，主人好客樽不空。\n相逢倘问衡阳簿，为说年来惟悴容。",
        "dynasty": "宋",
        "collection_info": null
    },
    {
        "title": "次韵赵祖德送李衡阳有感",
        "author": "程洵",
        "content": "秋日晒古城，秋风来水乡。\n临流送归客，离思飞云扬。\n银液深蘸甲，金钗俨分行。\n祖行礼虽微，善颂意则良。\n破涕忽成笑，欲语旋復忘。\n若人工涉世，止沸非扬汤。\n俛首是非海，如居清浄坊。\n一朝脱屣去，翩如鴈随阳。\n三折仅存臂，九回无復肠。\n所欣返全璧，讵復忧焚冈。\n我本山林人，才非锥处囊。\n偶然踏朝市，包以冠与裳。\n谁吹邹子律，自分冰氏凉。\n余习但文字，残星弄微芒。\n来时岸柳绿，倏见秋叶黄。\n何当首归途，解此名利缰。\n湖山足佳处，与君共徜徉。",
        "dynasty": "宋",
        "collection_info": null
    },
    {
        "title": "谒杜子美祠",
        "author": "程洵",
        "content": "少年诵公诗，讽咏忘日夕。\n晚为湖外游，适有耒阳役。\n仙人梅子真，邀我连辔策。\n苍山环古城，幽路转石壁。\n丛祠隠木末，古冢纍道侧。\n衣冠尚唐制，金石存古刻。\n缅怀天宝年，纲纪丝棼剧。\n肃代虽中兴，安史互攘贼。\n风云暗宇宙，蛇豕莽区域。\n生灵困鱼烂，廊庙鄙肉食。\n崎岖兵戎閒，公亦屡颠踣。\n时危孰与持，忠愤气弥激。\n烱烱心怀丹，萧萧髮垂白。\n兴来谩吟哦，赋罢还叹息。\n区区杞人忧，此意谁復测。\n至今杜陵编，义与风雅敌。\n人亡遗像在，庙古炉香寂。\n庭花日日红，阶草年年碧。\n公身不可见，公心犹可识。\n惟余耒阳流，与君共无极。",
        "dynasty": "宋",
        "collection_info": null
    },
    {
        "title": "潘提刑生日四首用以介眉寿为韵  其一",
        "author": "程洵",
        "content": "泉以沙故浑，草以风故靡。\n谁能表独出，屹若柱立砥。\n先生抱懿德，取喻当奚以。\n孤高衡岳松，清润湘江水。",
        "dynasty": "宋",
        "collection_info": null
    },
    {
        "title": "潘提刑生日四首用以介眉寿为韵  其二",
        "author": "程洵",
        "content": "华堂敞千楹，居者嫌陋隘。\n安知圜扉中，虮蝨生杻械。\n先生虑囚时，矜测逮鲜介。\n此心即天心，不为门闾大。",
        "dynasty": "宋",
        "collection_info": null
    },
    {
        "title": "潘提刑生日四首用以介眉寿为韵  其三",
        "author": "程洵",
        "content": "天心本广大，有外宁合之。\n咄哉吝骄者，妄自分町畦。\n先生克己学，不起一念私。\n斯道愈光新，渠用夸扬眉。",
        "dynasty": "宋",
        "collection_info": null
    },
    {
        "title": "潘提刑生日四首用以介眉寿为韵  其四",
        "author": "程洵",
        "content": "贤者必得贵，仁者必得寿。\n天人何閒然，如契钥相受。\n先生迈种德，无觊报自厚。\n应笑昌黎翁，区区说南斗。",
        "dynasty": "宋",
        "collection_info": null
    },
    {
        "title": "游狮子岩",
        "author": "程洵",
        "content": "南州风气殊，二月若中夏。\n我从耒江来，无地税征驾。\n萦纡蹑藓径，问讯得精舍。\n石崖屹傍起，峭壁俨难跨。\n嵌岩忽中閒，宛宛如覆瓦。\n日光何处来，返照幽以雅。\n狮猊骋其勇，踞坐颐颊哆。\n欲为河东吼，解使百兽哑。\n应是山灵护，岂容俗人假。\n兹游真胜绝，欲去重嗟咤。\n老僧劝少留，秉烛语清夜。\n那知岩伏情，眺玩不可舍。\n他年倘復来，陈迹犹可藉。\n岩前有隙地，分我茅一把。",
        "dynasty": "宋",
        "collection_info": null
    },
    {
        "title": "游浯溪用张宛邱韵",
        "author": "程洵",
        "content": "六合尘昏谁汛扫，秦王功业成横草。\n后裔居安不虑危，欲向温柔乡裏老。\n渔阳金鼓动地来，羯胡本非刘石才。\n若为二十四郡守，如振槁叶弹浮埃。\n皇天悔祸见星纪，太白入月胡当死。\n英英李郭为时生，济世何须识丁字。\n祅灾已去瑞庆来，何人大笔书丹崖。\n南□犹自颂声作，中天想见氛祲开。\n遗文三復堪悲慨，兴废浑如目前在。\n咄哉误国高将军，犹叹两京作斤卖。",
        "dynasty": "宋",
        "collection_info": null
    },
    {
        "title": "游东安五峰阁凛然亭",
        "author": "程洵",
        "content": "穹林拥精庐，奇石林端起。\n玲珑蛟兔穴，编缀东方齿。\n峩峩倚高寒，落落负壮伟。\n何人昔好事，诛薙发天閟。\n杰阁冠其颠，幽亭踞其趾。\n五峰天际来，纵臾供燕几。\n吾闻零陵郡，地藴清淑气。\n法当产瑰奇，钟秀乃在此。\n何当蜡吾屐，尽揽入胸次。\n融成九华诗，写作菱溪记。\n却笑奇章公，班班刻名字。",
        "dynasty": "宋",
        "collection_info": null
    },
    {
        "title": "过愚溪登愚亭拜柳子厚像",
        "author": "程洵",
        "content": "我从耒阳来，已拜杜陵墓。\n今行湘水湄，復识愚溪路。\n兹游岂无益，登览屡弔古。\n明日理扁舟，又向浯溪去。",
        "dynasty": "宋",
        "collection_info": null
    },
    {
        "title": "薛使君生日",
        "author": "程洵",
        "content": "春来一雨不终日，处处野田龟兆坼。\n使君闵雨雨应期，插水新秧绿如织。\n人言秧好岁定丰，民感使君慈父同。\n生朝共上千岁寿，酒酌流霞花袅红。\n使君为德岂但此，念念爱民如爱子。\n阴功无数只天知，报以长年固其理。\n青衫短簿人莫知，索米不充方朔饥。\n香山松鹤举无有，但采民言成颂诗。",
        "dynasty": "宋",
        "collection_info": null
    },
    {
        "title": "次韵刘子厚人日立春",
        "author": "程洵",
        "content": "流光驰兔乌，弱质感蒲柳。\n新年有乐事，菜羹侑甘酒。\n楚俗本自佳，颜巷敢嫌陋。\n陶然为一醉，阔步无何有。\n画屏贴綵人，赤牛负土偶。\n谁能效儿童，翦饰较妍丑。\n城南有佳士，避世不回首。\n诗成试问之，如此近道否。\n钝根君勿嗤，着语不敢苟。",
        "dynasty": "宋",
        "collection_info": null
    },
    {
        "title": "刘寺簿所居五咏 墨庄",
        "author": "程洵",
        "content": "先生耕道时，万卷皆其具。\n岁晚德已丰，万卷犹如故。",
        "dynasty": "宋",
        "collection_info": null
    },
    {
        "title": "刘寺簿所居五咏 洌轩",
        "author": "程洵",
        "content": "理甓完新甃，披沙挹旧清。\n一瓢遗味在，隽永若为名。",
        "dynasty": "宋",
        "collection_info": null
    },
    {
        "title": "刘寺簿所居五咏 静春堂",
        "author": "程洵",
        "content": "氛埃痛扫溉，邻里谢将迎。\n默坐无余念，欣欣物自荣。",
        "dynasty": "宋",
        "collection_info": null
    },
    {
        "title": "刘寺簿所居五咏 玩易斋",
        "author": "程洵",
        "content": "万变本六画，六画来何从。\n此理须玩索，明窗露未浓。",
        "dynasty": "宋",
        "collection_info": null
    },
    {
        "title": "刘寺簿所居五咏 君子亭",
        "author": "程洵",
        "content": "食藕痊沈痾，制荷被吾体。\n未如对芳华，幽贞似君子。",
        "dynasty": "宋",
        "collection_info": null
    },
    {
        "title": "次韵刘寺簿暇日出郊按视贡院安养院漏泽园南教场饭于花药寺用韦苏州韵赋诗",
        "author": "程洵",
        "content": "使君抱孤韵，胜日成独游。\n聊循七里郭，一赏千林秋。\n射圃既徘徊，泽宫重咨畴。\n孰生病我疗，孰死骨我收。\n遐观兴未穷，小憩山更幽。\n昔人事登览，不惮道里悠。\n而我缚微官，抗尘苦淹留。\n何当奉杖屦，崇论排田驺。",
        "dynasty": "宋",
        "collection_info": null
    },
    {
        "title": "余季行肯堂",
        "author": "程洵",
        "content": "天地有常运，成功须四时。\n敛藏苟不至，生养犹浪施。\n而况结夏屋，岂伊一人为。\n向非来者贤，俯仰成弃基。\n余氏本望族，旧业祖所贻。\n流光被累叶，衍也復嗣之。\n华堂小荒茀，新筑俄翚飞。\n老木傲风烟，修篁拂云霓。\n连峰累奇石，一镜开清池。\n窗閒编简横，门外尘鞅希。\n封胡几男子，晨夕相追随。\n步趋朱与张，谈笑书与诗。\n宁復绮纨习，所期君子归。\n青桐韩家树，丹桂窦氏枝。\n它年定俪美，吾言岂君欺。",
        "dynasty": "宋",
        "collection_info": null
    },
    {
        "title": "次韵张顺之见寄",
        "author": "程洵",
        "content": "诗翁老去百年灰，皮肤剥落真实在。\n诛茅筑室傍幽林，泉石烟云动光彩。\n酸寒不作郊岛态，尚友渊明向千载。\n但欣妙语笔端生，不管流年暗中改。\n邻家有景借修竹，野径无风馥芳茝。\n人嫌柴门雀可罗，自倚奚囊富成海。\n我闻公名嗟已久，嚮风每恨平生昧。\n袖诗过我岂宜蒙，公才较丕几十倍。\n要从柳州斗雅健，未许公羊夸辨裁。\n别来又见秋风高，抵掌论文几时再。\n尊中绿酒已堪酌，篱下黄花行可戴。\n幸无俗物恼幽人，祇可剧谈佳客对。\n方侯况是社中酒，辨舌澜翻似秦代。\n公来当为折简呼，园有佳蔬更同采。\n雅集何须画作图，风流自可追前辈。",
        "dynasty": "宋",
        "collection_info": null
    },
    {
        "title": "赠写真方处士",
        "author": "程洵",
        "content": "世久无绝艺，斯人妙丹青。\n时将好东绢，貌彼神与形。\n悠然意象会，转转毛骨生。\n或濯若春柳，或清如壶冰。\n或耸千丈壑，或森武库兵。\n妍媸有真鉴，抑扬无遁情。\n楚相欲谈笑，中郎存典刑。\n斯人胸次奇，不以艺自名。\n逍遥万物閒，非俗仍非僧。\n游戏于笔端，遂尔造其精。\n殊非学可致，要是天与能。\n待诏集金马，功臣图景灵。\n渠当自致此，胡为老沈冥。",
        "dynasty": "宋",
        "collection_info": null
    },
    {
        "title": "留别处州陈舜卿教授以笔赠之",
        "author": "程洵",
        "content": "中岁探至道，颇欲齐得丧。\n偶然遇逆境，又尔起诸妄。\n贤哉陈夫子，胸次甚夷旷。\n警我以微言，恐我犹事障。\n嗟我与夫子，少长异州党。\n倾盖逆旅中，谈笑便抵掌。\n谁言江浙远，嗜好无异尚。\n我虽谬涉世，途穷理归鞅。\n而君方朝天，高论献忠谠。\n赠君秋兔毫，聊以代杯盎。\n勿云管城子，未有食肉相。\n当知中书君，日侍九天上。",
        "dynasty": "宋",
        "collection_info": null
    },
    {
        "title": "董铢求诗赋古风二章示之  其一",
        "author": "程洵",
        "content": "森森山上松，濯濯堂前柳。\n颜色虽不殊，霜余别妍丑。\n君看射利子，荣悴俯仰中。\n宁知堂前柳，不如山上松。",
        "dynasty": "宋",
        "collection_info": null
    },
    {
        "title": "董铢求诗赋古风二章示之  其二",
        "author": "程洵",
        "content": "学海失渊源，词林少根柢。\n苏程百世师，遗书满天地。\n遗书亦言尔，道岂言能传。\n言外有妙处，万理常森然。",
        "dynasty": "宋",
        "collection_info": null
    },
    {
        "title": "张衡州南山寿芝",
        "author": "程洵",
        "content": "煌煌庆色金壶重，婉婉高枝儿臂拱。\n团团更着綫晕红，鬰鬰时看祥霭动。\n使君少日抱奇才，可与斯世作楹栋。\n黄堂坐啸晚方贵，急流引退心殊勇。\n平生阴德只天知，寿骨巉然天所纵。\n灵华更向寿宫出，和气疑与商山共。\n翻嫌四老太多事，采掇辛勤走岩陇。\n何如邱壑着胸中，静阅世氛如幻梦。\n朝餐不用闲草木，夜气自有真铅汞。\n殊祥坐使神物效，异卉不烦天女供。\n闲中禅悦更寻源，闹裏尘缘徐脱鞚。\n从渠童子尚饶舌，强出松阴谈谷董。\n要知无本是性宗，看我当机呈大用。",
        "dynasty": "宋",
        "collection_info": null
    },
    {
        "title": "过铅山望鹅湖峰次叔重韵",
        "author": "程洵",
        "content": "好山如高人，堂堂万夫杰。\n岳立培塿中，千古磨不灭。\n兹山虽未高，浓淡似粧抹。\n树老樛枝重，石皴灵液洌。\n登临恨未能，想像心已豁。\n寄言山中客，慎勿厌幽绝。\n君看名利途，黄尘涨日月。",
        "dynasty": "宋",
        "collection_info": null
    },
    {
        "title": "宿野人家追和韦斋韵",
        "author": "程洵",
        "content": "浇愁正頼一蕉叶，万虑洗空从兀兀。\n投床便作碖䃂眠，不记来时石头滑。\n茅家亦復有何好，门外澄江绿如鸭。\n箇中风味吾自知，赋诗归向儿曹说。",
        "dynasty": "宋",
        "collection_info": null
    },
    {
        "title": "游石鼓次柯德初韵",
        "author": "程洵",
        "content": "簿书尘涴人，高士莫肯顾。\n我穷敢言高，餬口随所遇。\n一遭猿鹤嗔，讵能虫鱼注。\n读礼尺不盈，披易体忘互。\n案惟朱墨尘，吏执符移付。\n催科本虽拙，勉强亦备数。\n有时迅檄来，又办走长路。\n名山谩在眼，俗驾不容驻。\n兹游岂无意，发兴亦已屡。\n心知江山奇，远目当与寓。\n冠裳裹病躯，汲汲忘旦暮。\n今日復何日，从君举幽步。\n柳深尚藏乌，水浅可立鹭。\n离离网举鱼，隠隠舟横渡。\n登临得胜地，一览万景聚。\n况远城市喧，无復尘埃污。\n六籍烂星罗，百氏纷云布。\n窗虚明照人，几浄寒生雾。\n仰止夫子堂，敬诵昌黎句。\n文章何足言，道义有真趣。\n由来重儒学，所贵通世务。\n恨我拙且迂，浪奉先生屦。\n明朝九衢尘，回道迹已故。\n重来定何时，诗就髮如素。",
        "dynasty": "宋",
        "collection_info": null
    },
    {
        "title": "次韵刘寺簿与客酌酃泉",
        "author": "程洵",
        "content": "庭无聚讼喧，门有佳客至。\n登高一以眺，天末鴈横字。\n公心本无着，佳处偶会意。\n意会旋已忘，陶然不妨醉。",
        "dynasty": "宋",
        "collection_info": null
    },
    {
        "title": "幽闺",
        "author": "程洵",
        "content": "幽闺有美人，终宵抱长叹。\n念彼远征客，风露如许寒。\n耿耿不成寐，怅然理哀弹。\n离鸾韵纤指，曲终泪阑桿。",
        "dynasty": "宋",
        "collection_info": null
    },
    {
        "title": "秋风",
        "author": "程洵",
        "content": "秋风来几日，草木殊未知。\n寒虫独何者，若与秋有期。\n露竹动寒彩，云松弄幽姿。\n梦寻溪头路，意行当何时。",
        "dynasty": "宋",
        "collection_info": null
    },
    {
        "title": "次韵胡国器游历崌",
        "author": "程洵",
        "content": "枯筇挂倒星斗傍，意行屈曲忘陵冈。\n忽逢萧寺倚岩腹，门前水影涵山光。\n凭虚飘欲上霄汉，览远浩如浮大沧。\n嗟子失身坠世网，恨不与子同翱翔。\n白莲共结清浄社，红裙绝意温柔乡。\n何当脱屣声利场，从渠万态争炎凉。",
        "dynasty": "宋",
        "collection_info": null
    },
    {
        "title": "次韵答唐卿叹梅",
        "author": "程洵",
        "content": "玄冥玄冥如有辞，大钧播物初无私。\n春兰秋菊亦有尔，梅独强分南北枝。\n南枝北枝自有时，人言冷暖浪自欺。\n天公与人不相似，时来看取葭灰吹。",
        "dynasty": "宋",
        "collection_info": null
    },
    {
        "title": "黄彦周求秀亭诗云其地山水合六秀法故以名亭",
        "author": "程洵",
        "content": "少年锐意功名会，李广数奇终鹢退。\n晚从林下得幽栖，绿浄翠微动赏对。\n危亭萧洒八九椽，千岩万壑相迴环。\n人言山秀水亦秀，偶然得此宁非天。\n身世区区如逆旅，人生要有归全处。\n天星地卦且置之，阴德从来不知数。\n会当置酒傍清樾，一语寿君君笑发。\n且住人閒五百年，衔杯乐圣山水閒。",
        "dynasty": "宋",
        "collection_info": null
    },
    {
        "title": "张公成生日",
        "author": "程洵",
        "content": "没膝春泥未易过，华堂咫尺隔关河。\n精神闻说年来健，岁月从渠老去多。\n闹裏渐应排世事，静中正好养天和。\n祝君寿骨如张果，莫惜频倾金叵罗。",
        "dynasty": "宋",
        "collection_info": null
    },
    {
        "title": "梅花",
        "author": "程洵",
        "content": "落木萧萧岁已深，天教梅蕊独争新。\n一枝岭上方传恨，千树江头忽暗春。\n会与霜筠矜节概，不同风柳斗腰身。\n罗浮当日醉眠起，斗转参横谁与邻。",
        "dynasty": "宋",
        "collection_info": null
    },
    {
        "title": "赠刘道人兼送何蕃秀才东归",
        "author": "程洵",
        "content": "道人别我三年久，邱壑胸中趣益真。\n更与风流能赋客，来寻憔悴负痾人。\n明窗辨药分寒燥，清夜吟诗动鬼神。\n促膝方欢又分袂，别愁还与月痕新。",
        "dynasty": "宋",
        "collection_info": null
    },
    {
        "title": "兆察道中",
        "author": "程洵",
        "content": "偶作郊原十里行，萧萧入袂晚风清。\n夕阳疎树无佳处，只有残鸦自在鸣。",
        "dynasty": "宋",
        "collection_info": null
    },
    {
        "title": "送张子有彦实舍人之侄",
        "author": "程洵",
        "content": "宴居仙伯已骑鲸，犹子东来尚典刑。\n才气逼人春盎盎，交情阅世柏青青。\n昨朝方对圣贤酒，今日又寻长短亭。\n归路不妨携古锦，萱丛菖叶正芳馨。",
        "dynasty": "宋",
        "collection_info": null
    },
    {
        "title": "寄朱德芳",
        "author": "程洵",
        "content": "武林仓卒指归程，千里修途偶并行。\n云散风流当日事，山长水远此时情。\n栖迟顾我犹藏拙，邂逅烦君尚寄声。\n尺素聊凭西去鴈，梦魂今夜遶江城。",
        "dynasty": "宋",
        "collection_info": null
    },
    {
        "title": "久雨初霁示友",
        "author": "程洵",
        "content": "积雨初收四望新，颓云淡日弄晴阴。\n故园百里梦不到，杜宇一声春又深。\n宿蝶乱红浑满地，藏鸦新绿已成林。\n客中情味君休问，庄舄无聊但越吟。",
        "dynasty": "宋",
        "collection_info": null
    },
    {
        "title": "杨日新闢书室以月壶榜之求诗  其一",
        "author": "程洵",
        "content": "清透虚檐冷侵空，下弦祝罢且从容。\n是中自有一天地，何必更登天柱峰。",
        "dynasty": "宋",
        "collection_info": null
    },
    {
        "title": "杨日新闢书室以月壶榜之求诗  其二",
        "author": "程洵",
        "content": "此郎表裏久融明，胸次悠然冰玉清。\n虚室如今已生白，不随晦望有亏盈。",
        "dynasty": "宋",
        "collection_info": null
    },
    {
        "title": "张巨川为父庆八十二邀予与坐作诗寿之  其一",
        "author": "程洵",
        "content": "龟形鹤骨旧精神，见了春容几度新。\n却笑当年梁秘监，更将多少较前人。",
        "dynasty": "宋",
        "collection_info": null
    },
    {
        "title": "张巨川为父庆八十二邀予与坐作诗寿之  其二",
        "author": "程洵",
        "content": "官为秦世柱下史，生忆尧时丙子年。\n家世从前多寿骨，侯封不必羡神仙。",
        "dynasty": "宋",
        "collection_info": null
    },
    {
        "title": "示伯羽  其一",
        "author": "程洵",
        "content": "交游半作抟沙散，不见周郎亦四春。\n邂逅相逢无一事，依然都似旧时贫。",
        "dynasty": "宋",
        "collection_info": null
    },
    {
        "title": "示伯羽  其二",
        "author": "程洵",
        "content": "偃蹇我如蛙伏井，飘零君似鹊寻枝。\n回头十二年前事，一笑那能似彼时。",
        "dynasty": "宋",
        "collection_info": null
    },
    {
        "title": "次唐卿九日",
        "author": "程洵",
        "content": "无钱薄酒自难赊，笑解尘衣到酒家。\n只欠道人殷七七，鹤林重发杜鹃花。",
        "dynasty": "宋",
        "collection_info": null
    },
    {
        "title": "祈山九日",
        "author": "程洵",
        "content": "客思到秋如乱麻，每逢佳节倍思家。\n黄花只作去年好，绿鬓自嫌今岁华。\n千里有情犹共月，一樽无事且倾霞。\n闲来甘露堂前坐，老柳条条噪暮鸦。",
        "dynasty": "宋",
        "collection_info": null
    },
    {
        "title": "陪晦庵尊兄山行小憩龙居院",
        "author": "程洵",
        "content": "平生发兴在林邱，况復追随长者游。\n路入乱山青未了，秧分野水绿初稠。\n剧谈已有亲朋乐，小憩仍逢寺宇幽。\n满座春风与和气，对公无地可言愁。",
        "dynasty": "宋",
        "collection_info": null
    },
    {
        "title": "用韵送蔡季通还建安",
        "author": "程洵",
        "content": "骑气居然两月留，胜游不减舞雩游。\n道同顿觉语易契，意合不知情自稠。\n□□还惊千里远，着鞭又踏万山幽。\n恨无力挽天河水，为我临歧洗别愁。",
        "dynasty": "宋",
        "collection_info": null
    },
    {
        "title": "次韵喜雨",
        "author": "程洵",
        "content": "敲窗打叶不胜繁，洗尽黄尘万里昏。\n便有清风生远树，祇牵孤梦遶归村。\n新秔想见黄堆野，老柳犹能绿映门。\n自笑年来诗事废，得君强韵缩肩跟。",
        "dynasty": "宋",
        "collection_info": null
    },
    {
        "title": "雨中书事  其一",
        "author": "程洵",
        "content": "门无去马与来车，终日尘编自展舒。\n笑抚蒲团时有会，古人于我未全疎。",
        "dynasty": "宋",
        "collection_info": null
    },
    {
        "title": "雨中书事  其二",
        "author": "程洵",
        "content": "经邱久已罢巾车，寄傲南窗意自舒。\n一炷妙香清万虑，芭蕉叶上雨疎疎。",
        "dynasty": "宋",
        "collection_info": null
    },
    {
        "title": "予甲戌岁与惠州麦少韩始相会于都下后十九年復会焉今又六年而少韩见予益勤将东归为诗四章以别  其一",
        "author": "程洵",
        "content": "邂逅京华忆昔时，匆匆长恨遽暌离。\n重来只有声音在，两鬓萧萧各欲丝。",
        "dynasty": "宋",
        "collection_info": null
    },
    {
        "title": "予甲戌岁与惠州麦少韩始相会于都下后十九年復会焉今又六年而少韩见予益勤将东归为诗四章以别  其二",
        "author": "程洵",
        "content": "与君南北昧平生，倾盖论心若弟兄。\n长笑区区市朝客，白头重欲定交情。",
        "dynasty": "宋",
        "collection_info": null
    },
    {
        "title": "予甲戌岁与惠州麦少韩始相会于都下后十九年復会焉今又六年而少韩见予益勤将东归为诗四章以别  其三",
        "author": "程洵",
        "content": "鼻祖功名冠有隋，耳孙笔力近京西。\n鹅城勿作潜深计，鴈塔行看高处题。",
        "dynasty": "宋",
        "collection_info": null
    },
    {
        "title": "予甲戌岁与惠州麦少韩始相会于都下后十九年復会焉今又六年而少韩见予益勤将东归为诗四章以别  其四",
        "author": "程洵",
        "content": "人去空山锁碧云，纸窗竹屋尚明深。\n苍珉遗刻烦多寄，慰我平生敬慕心。",
        "dynasty": "宋",
        "collection_info": null
    },
    {
        "title": "次韵张顺之春日杂诗  其一",
        "author": "程洵",
        "content": "解事东皇自有期，今年春较去年迟。\n未教红着桃开脸，先放青还柳作眉。",
        "dynasty": "宋",
        "collection_info": null
    },
    {
        "title": "次韵张顺之春日杂诗  其二",
        "author": "程洵",
        "content": "春来何物不熙熙，川泳云飞各自奇。\n趁队鱼儿如得意，窥人燕子似相欺。",
        "dynasty": "宋",
        "collection_info": null
    },
    {
        "title": "次韵张顺之春日杂诗  其三",
        "author": "程洵",
        "content": "闲斋人静日方中，想见先生睡思浓。\n只么赏情殊有味，趁衙杂沓任黄蜂。",
        "dynasty": "宋",
        "collection_info": null
    },
    {
        "title": "次韵张顺之春日杂诗  其四",
        "author": "程洵",
        "content": "烱烱朝曦暖意回，迟迟午景气佳哉。\n柳阴纔逐斜阳去，花影还随皓月来。",
        "dynasty": "宋",
        "collection_info": null
    },
    {
        "title": "次韵张顺之春日杂诗  其五",
        "author": "程洵",
        "content": "沈水烧残日未西，旧书读罢卷重披。\n傍人欲识闲中趣，看取先生宴坐时。",
        "dynasty": "宋",
        "collection_info": null
    },
    {
        "title": "寄张顺之",
        "author": "程洵",
        "content": "踏遍危途兴已阑，倦飞幽鸟故知还。\n手开高士蓬蒿径，坐对先生苜蓿盘。\n□□揶揄遭点鬼，却羞矍铄据征鞍。\n侯封到底输千首，圆美当□似弹丸。",
        "dynasty": "宋",
        "collection_info": null
    },
    {
        "title": "次韵顺之见寄",
        "author": "程洵",
        "content": "梅子垂垂雨復晴，田歌初报罢春耕。\n敲门忽有诗筒至，入手悬知句法精。\n应聘申公何日去，草玄扬子几时成。\n知君不乐杯中物，事业端期身后名。",
        "dynasty": "宋",
        "collection_info": null
    },
    {
        "title": "中秋夜久方见月",
        "author": "程洵",
        "content": "此夕清光本自多，不劳玉斧更礲磨。\n祇应云物偶如此，未惬诗情可奈何。\n喜见一轮还旧观，遥知千斛费明河。\n先生赏罢浑无事，古井依然湛不波。",
        "dynasty": "宋",
        "collection_info": null
    },
    {
        "title": "次韵杨日新出郊寻桂乃有送者",
        "author": "程洵",
        "content": "月窟移来几换星，幽人何处得繁英。\n行寻十里不知远，归傍一窗相对清。\n未与□兄较标格，且邀松友定交情。\n岁寒正尔团霜露，尚有苍苍照眼明。",
        "dynasty": "宋",
        "collection_info": null
    },
    {
        "title": "次韵日新九日书事",
        "author": "程洵",
        "content": "登高不惜蹑凌兢，乐此佳辰古所名。\n白堕从今无远寄，黄花依旧弄秋荣。\n霜凋万木天地肃，水落百川波浪平。\n更喜晚来风力软，恋头破帽亦多情。",
        "dynasty": "宋",
        "collection_info": null
    },
    {
        "title": "崇安道中",
        "author": "程洵",
        "content": "田如累级登高堂，石如金华卧羣羊。\n上梅下梅山路恶，大将小将溪流长。\n振衣欲度分水岭，回首尚忆杨家庄。\n折花恨不逢驿使，为寄一枝还紫阳。",
        "dynasty": "宋",
        "collection_info": null
    },
    {
        "title": "过分水岭",
        "author": "程洵",
        "content": "相与振衣千仞冈，浩歌莫惜邱徜徉。\n风来闽徼不知远，山接吴天如许长。\n裘敝且将云作氅，囊羞犹可墨如庄。\n眼明更向西南望，依约家林傍夕阳。",
        "dynasty": "宋",
        "collection_info": null
    },
    {
        "title": "道傍人家瓶梅正思命赋诗",
        "author": "程洵",
        "content": "茅舍疎篱古道傍，一枝的皪为谁芳。\n壶中春色从来别，冷落全胜白玉堂。",
        "dynasty": "宋",
        "collection_info": null
    },
    {
        "title": "铅山道中次叔重韵",
        "author": "程洵",
        "content": "烟翠空蒙扑远林，氛埃那復犯灵襟。\n归程不恨风霜恶，自有梅花识此心。",
        "dynasty": "宋",
        "collection_info": null
    },
    {
        "title": "浏口山岩",
        "author": "程洵",
        "content": "牛羊久已下，行李尚匆匆。\n天挂新蟾白，山连野烧红。\n问途愁店远，沽酒叹囊空。\n犹喜家山近，篮舆晓又东。",
        "dynasty": "宋",
        "collection_info": null
    },
    {
        "title": "和正思赠别",
        "author": "程洵",
        "content": "同途欣得友，欲别惜分襟。\n去路无多远，离觞不厌深。\n游鳞寻旧壑，倦翼带归音。\n有底凄凉甚，风霜搅客心。",
        "dynasty": "宋",
        "collection_info": null
    },
    {
        "title": "次董叔重赠别",
        "author": "程洵",
        "content": "波光草色照人明，别意幽怀酒一倾。\n飘泊君方惊旅梦，淹留我遂识人情。\n穿沙碧干娟娟浄，带雨幽葩艳艳荣。\n何日相从溪上路，临流倚策话平生。",
        "dynasty": "宋",
        "collection_info": null
    },
    {
        "title": "次韵祖德九日",
        "author": "程洵",
        "content": "黄花岁岁与秋期，又见登高落帽时。\n云水光中孤赏翫，簿书丛裏足栖迟。\n大篇且对玉连琐，小酌何须金屈卮。\n只恐颓檐并败屋，不禁巽二恣狂吹。",
        "dynasty": "宋",
        "collection_info": null
    },
    {
        "title": "晓行湘岸竹閒有怀家山",
        "author": "程洵",
        "content": "琅玕万箇倚江湘，中有人家类辟疆。\n地迥自应尘不到，天开初见日舒光。\n此身汩汩五斗役，旧隠遥遥三径荒。\n想见韩溪溪上路，烟稍雨叶拂云长。",
        "dynasty": "宋",
        "collection_info": null
    },
    {
        "title": "湘岸道中",
        "author": "程洵",
        "content": "按行又復到江干，近水遥山照眼寒。\n从此潇湘在胸次，不须更向画图看。",
        "dynasty": "宋",
        "collection_info": null
    },
    {
        "title": "渡湘江",
        "author": "程洵",
        "content": "万顷澄澜碧玉宽，笑乘一叶自轻安。\n绿蓑从此关心事，待向烟林乞钓竿。",
        "dynasty": "宋",
        "collection_info": null
    },
    {
        "title": "白竹桥",
        "author": "程洵",
        "content": "向来过此日流金，今日重来雪满林。\n轻弃箪瓢贪斗粟，区区奔走愧初心。",
        "dynasty": "宋",
        "collection_info": null
    },
    {
        "title": "寒溪",
        "author": "程洵",
        "content": "溪名偶与故乡同，恍觉家山在眼中。\n定自今宵更愁绝，又飞清梦过江东。",
        "dynasty": "宋",
        "collection_info": null
    },
    {
        "title": "过沙木桥怀赵公南",
        "author": "程洵",
        "content": "沙木桥头野老家，又来㢮檐酌流霞。\n坐中只欠当时客，欲寄南枝一两花。",
        "dynasty": "宋",
        "collection_info": null
    },
    {
        "title": "道傍见牛舐犊有感",
        "author": "程洵",
        "content": "人物本来同一原，于何却作两般看。\n祇应气质生时异，差别从兹有万端。",
        "dynasty": "宋",
        "collection_info": null
    },
    {
        "title": "泊高安市上夜雪",
        "author": "程洵",
        "content": "柏山高卧有余清，我坐高安似冻蝇。\n却喜明朝添伟观，峩峩千里踏层冰。",
        "dynasty": "宋",
        "collection_info": null
    },
    {
        "title": "三月九日祁阳舟中闻鹃忆去年此日到衡阳有感",
        "author": "程洵",
        "content": "急桨轻舟下碧澜，归心切切陇头鹃。\n人生石火光中住，又向湖南过一年。",
        "dynasty": "宋",
        "collection_info": null
    },
    {
        "title": "次韵刘寺簿临蒸精舍落成",
        "author": "程洵",
        "content": "濂溪当日起南方，千载斯文有耿光。\n遗俗至今尊孔孟，后生谁肯学苏张。\n贤关莫叹吴天远，精舍今临楚水长。\n试问坐中谁鼓瑟，舞雩风味想难忘。",
        "dynasty": "宋",
        "collection_info": null
    },
    {
        "title": "再用韵",
        "author": "程洵",
        "content": "斯文从昔患多方，今日因公晦復光。\n心法祇传书一卷，文华那用纸千张。\n窗前草色沿阶翠，川上波流极目长。\n此意更须公指示，后来□□月无忘。",
        "dynasty": "宋",
        "collection_info": null
    },
    {
        "title": "用韵题诸葛武侯祠二首  其一",
        "author": "程洵",
        "content": "羣雄逐鹿走迷方，四百炎精不復光。\n天启奇才思蛰奋，人嗔黠虏久鸱张。\n悠悠陈迹青编在，寂寂丛祠碧草长。\n成败由来难逆覩，祇应大义不容忘。",
        "dynasty": "宋",
        "collection_info": null
    },
    {
        "title": "用韵题诸葛武侯祠二首  其二",
        "author": "程洵",
        "content": "独明大义晓多方，烱烱精忠贯日光。\n开拓荆榛资蜀汉，驱除鬼蜮老关张。\n司徒岂足知邪正，着作宁能识短长。\n公论到头须后世，至今尸祝未能忘。",
        "dynasty": "宋",
        "collection_info": null
    },
    {
        "title": "次韵刘寺簿诣学",
        "author": "程洵",
        "content": "衡湘山水竞清雄，閒气曾生益代翁。\n后学谁能明绝学，遗风犹可想高风。\n欲求太极精微藴，可乏羣居讲究功。\n飞跃鸢鱼元有道，使君心与古人同。",
        "dynasty": "宋",
        "collection_info": null
    },
    {
        "title": "次韵刘寺簿鹿鸣宴",
        "author": "程洵",
        "content": "江头梅蕊小装春，式宴嘉宾属守臣。\n京国路虽千里远，琼林花又一番新。\n且观鹿野陈乡乐，休忆羊裘整钓纶。\n老我岂堪陪盛集，为公强振簿书尘。",
        "dynasty": "宋",
        "collection_info": null
    },
    {
        "title": "再用韵",
        "author": "程洵",
        "content": "圣主如天与物春，四方委质愿为臣。\n设科取士制虽旧，侧席求贤意自新。\n扬子词高非篆刻，井春学富独纷纶。\n行行好上江都策，莫厌京华没马尘。",
        "dynasty": "宋",
        "collection_info": null
    },
    {
        "title": "寒食次伯潜韵",
        "author": "程洵",
        "content": "小雨浪憎春日迟，轻寒自与晚花宜。\n节过岭外忆饧日，人比山阴修禊时。\n雀舌味长初试水，猫头意懒任穿篱。\n归途莫恨石头滑，山色波光总是诗。",
        "dynasty": "宋",
        "collection_info": null
    },
    {
        "title": "张王臣以诸公骖字韵见贻即席奉次",
        "author": "程洵",
        "content": "圜扉草色碧于衫，晏子何劳更解骖。\n剩喜文书清幕府，翻嗟宾客滞湖南。\n迟回愧我非高士，邂逅因公尚剧谈。\n清夜论诗到山谷，棒头妙旨欲重参。",
        "dynasty": "宋",
        "collection_info": null
    },
    {
        "title": "再韵呈诸公",
        "author": "程洵",
        "content": "羞将华髮照青衫，直拟凉秋整去骖。\n应聘岂能如水北，紬书何事尚周南。\n江澄颇觉客愁破，山好那须世事谈。\n犹胜元琳日趋府，强持簪笏逐髯参。",
        "dynasty": "宋",
        "collection_info": null
    },
    {
        "title": "再用韵呈王臣兼简同社诸公",
        "author": "程洵",
        "content": "亭下江波绿样衫，亭前山势走惊骖。\n心如胡马犹思北，梦比飞乌正遶南。\n银笔新书时有省，金銮故事不须谈。\n经纶从昔须贤哲，洗眼诸公国论参。",
        "dynasty": "宋",
        "collection_info": null
    },
    {
        "title": "送刘伯瑞通判还吴兴",
        "author": "程洵",
        "content": "土牛方着劝农鞭，画鹢俄闻迭鼓喧。\n别驾但知催理楫，邦人政自欲攀辕。\n黄堆荒径重寻菊，绿拥高堂更树谖。\n只恐清朝方急士，未容一室老陈蕃。",
        "dynasty": "宋",
        "collection_info": null
    },
    {
        "title": "王驹父袖诗见过次韵赠之",
        "author": "程洵",
        "content": "平生志业在经纶，老去未充观国宾。\n□道心□□地镜，固应文□挂夫绅。\n大儿从昔轻余子，丞相何时荐此君。\n莫为穷通移晚节，岁寒方始见天真。",
        "dynasty": "宋",
        "collection_info": null
    },
    {
        "title": "次韵宋郎中刘寺簿刘监庙燕集王大夫山林",
        "author": "程洵",
        "content": "飞旆翩翩乱晚霞，欣闻胜集俯云沙。\n新诗宛似风行水，和气想如春在花。\n大隠勿嫌朝市闹，朱幡方映绣衣华。\n尘埃短簿今仓氏，怅望清游转觉赊。",
        "dynasty": "宋",
        "collection_info": null
    },
    {
        "title": "季章命赋周益公府双头莲盖太守所送者",
        "author": "程洵",
        "content": "桃根桃叶竞妍华，清远谁知别有花。\n天为苍生娱一老，地从绿水涌双葩。\n流传已入骚人句，走送曾烦刺史家。\n却笑昌黎求玉井，路迷青壁重咨嗟。",
        "dynasty": "宋",
        "collection_info": null
    },
    {
        "title": "益公得牡丹状如双鱼者以花嫔目之且赋诗俾予属和",
        "author": "程洵",
        "content": "粧镜台前酒一卮，风流从古说杨妃。\n谁令山鬼欺红粉，却与花王司御衣。\n比儗莫嫌鱼共贯，轻狂犹胜燕争飞。\n老生无分陪清赏，空想邹枚他夜归。",
        "dynasty": "宋",
        "collection_info": null
    },
    {
        "title": "寄赠欧阳伯威",
        "author": "程洵",
        "content": "窗閒花影夜摇春，窗外谁呼祁孔宾。\n不信名山谢逋客，至今陋巷卧遗民。\n日高谩戛生鱼釜，门掩应无没马尘。\n遥想捻鬚时得句，又书尺纸报平津。",
        "dynasty": "宋",
        "collection_info": null
    },
    {
        "title": "赠别",
        "author": "程洵",
        "content": "搔头日日数归程，谁信先生少宦情。\n趣驾不知千里远，振衣始觉一身轻。\n霜林竹柏元同劲，世路风波底用惊。\n独我临分苦悽恻，从今怀抱向谁倾。",
        "dynasty": "宋",
        "collection_info": null
    },
    {
        "title": "王守仁竹斋  其一",
        "author": "程洵",
        "content": "黄尘车马去如流，名利劳人死不休。\n心远地偏何处是，小斋丛竹媚深幽。",
        "dynasty": "宋",
        "collection_info": null
    },
    {
        "title": "王守仁竹斋  其二",
        "author": "程洵",
        "content": "月度寒光影瘦疎，风传清籁韵虚徐。\n幽人宴坐蒲团稳，读罢儒书读佛书。",
        "dynasty": "宋",
        "collection_info": null
    },
    {
        "title": "杨日新用所赋月壶韵作诗见寄依韵復之  其一",
        "author": "程洵",
        "content": "霜凋羣木鴈横空，宴坐茅茨促膝容。\n忽有新诗来眼底，巉临绝岸倚孤峰。",
        "dynasty": "宋",
        "collection_info": null
    },
    {
        "title": "杨日新用所赋月壶韵作诗见寄依韵復之  其二",
        "author": "程洵",
        "content": "观心要与月同明，觅句应须水样清。\n老去不妨文豹隠，郎君已见角犀盈。",
        "dynasty": "宋",
        "collection_info": null
    },
    {
        "title": "喜雨用山谷韵呈薛使君",
        "author": "程洵",
        "content": "畏日炎风是处同，使君闵闵甚三农。\n新诗仰看奔牛堰，好雨忽迷回鴈峰。\n千里祇今被膏泽，一堂行见会云龙。\n由来肤寸沾天下，衡岳英灵等岱宗。",
        "dynasty": "宋",
        "collection_info": null
    },
    {
        "title": "句",
        "author": "赵祖德",
        "content": "终当计勇决，湖山足徜徉。",
        "dynasty": "宋",
        "collection_info": null
    },
    {
        "title": "赠相士徐鬼眼",
        "author": "蔡元定",
        "content": "挟术满天下，谁人解识真。\n不因眼是鬼，那得口如神。\n坚白三寸舌，雌黄一世人。\n操修果无愧，方可问人伦。",
        "dynasty": "宋",
        "collection_info": null
    },
    {
        "title": "挽刘忠肃二首  其一",
        "author": "蔡元定",
        "content": "今代中兴佐，如公有几人。\n秉心先许国，临事辄忘身。\n才略优中外，清忠表缙绅。\n天乎何不淑，遽夺我元臣。",
        "dynasty": "宋",
        "collection_info": null
    },
    {
        "title": "挽刘忠肃二首  其二",
        "author": "蔡元定",
        "content": "大节人谁识，孤忠我独知。\n文章亦余事，轩冕竟何为。\n国耻生期报，臣心死未衰。\n凄凉遗奏稿，千载有余悲。",
        "dynasty": "宋",
        "collection_info": null
    },
    {
        "title": "谪舂陵别诸友",
        "author": "蔡元定",
        "content": "天道固溟漠，世路尤险巇。\n吾生本自浮，与物多瑕疵。\n此去知何事，生死不可期。\n执手笑相别，无为儿女悲。\n轻醉壮行色，扶摇动征衣。\n断不负所学，此心天所知。",
        "dynasty": "宋",
        "collection_info": null
    },
    {
        "title": "麻沙八景诗 岱山夕照",
        "author": "蔡元定",
        "content": "望断高峰眼不花，箇中仿佛认人家。\n情知一样青山色，纔有斜阳景更佳。",
        "dynasty": "宋",
        "collection_info": null
    },
    {
        "title": "麻沙八景诗 烟村春雨",
        "author": "蔡元定",
        "content": "堆螺迭翠耸奇峰，花柳村村绿间红。\n不有翠微翁说破，谁知春在雨烟中。",
        "dynasty": "宋",
        "collection_info": null
    },
    {
        "title": "麻沙八景诗 云岩山色",
        "author": "蔡元定",
        "content": "山染烟光弄晚岚，几多碧色映寒潭。\n篆烟销尽金炉冷，云满岩前月满庵。",
        "dynasty": "宋",
        "collection_info": null
    },
    {
        "title": "麻沙八景诗 祇园溪声",
        "author": "蔡元定",
        "content": "桥枕东流路透西，桥边梵剎亦幽奇。\n人来问道不须问，抵听溪声悟佛机。",
        "dynasty": "宋",
        "collection_info": null
    },
    {
        "title": "麻沙八景诗 松冈夜涛",
        "author": "蔡元定",
        "content": "万顷云涛轰怒雷，更深好梦遽惊回。\n老松本是无声物，恰值风从天上来。",
        "dynasty": "宋",
        "collection_info": null
    },
    {
        "title": "麻沙八景诗 莲湖晚风",
        "author": "蔡元定",
        "content": "湖面花开映绿波，当年曾听采莲歌。\n垂杨拂地云临水，举目令人感慨多。",
        "dynasty": "宋",
        "collection_info": null
    },
    {
        "title": "麻沙八景诗 武陵桥月",
        "author": "蔡元定",
        "content": "长虹倒景蘸清溪，掩映银蟾景绝奇。\n题柱惜无人继志，览今思古强吟诗。",
        "dynasty": "宋",
        "collection_info": null
    },
    {
        "title": "麻沙八景诗 象岩晴雪",
        "author": "蔡元定",
        "content": "风捲寒云收晓晴，岩岩白石自天生。\n远看似雪还非雪，有物元来是混成。",
        "dynasty": "宋",
        "collection_info": null
    },
    {
        "title": "自咏",
        "author": "蔡元定",
        "content": "独抱韦编过客稀，箪瓢不厌屡空时。\n幽然自与庖羲近，春去人间总不知。",
        "dynasty": "宋",
        "collection_info": null
    },
    {
        "title": "赠琴士邵邦杰",
        "author": "蔡元定",
        "content": "五寸管能窥造化，七弦琴解写人心。\n平生不作麒麟梦，且听高山流水音。",
        "dynasty": "宋",
        "collection_info": null
    },
    {
        "title": "西斋自咏",
        "author": "蔡元定",
        "content": "数椽茅屋环流水，布被藜羹饱暖余。\n不向利中生计较，肯于名上着工夫。\n窗前野马闲来往，天霁浮云自卷舒。\n穷达始知皆有命，不妨随分老樵渔。",
        "dynasty": "宋",
        "collection_info": null
    },
    {
        "title": "推衍后世休咎",
        "author": "蔡元定",
        "content": "显庆堂将后世推，子孙绍復承吾书。\n四传学业家还在，五世因贪人剷除。\n续缵流风六七代，继兴遗蹟八九渠。\n数终轮奂犹有待，御史尹仁为吹嘘。",
        "dynasty": "宋",
        "collection_info": null
    },
    {
        "title": "次晦翁韵",
        "author": "蔡元定",
        "content": "屈指抠衣十七年，自怜鬚鬓已皤然。\n久知轩冕真无分，但觉溪山若有缘。\n下学工夫惭未到，先天事业敢轻传。\n祇今已饱烟霞痼，更乞清溪理钓船。",
        "dynasty": "宋",
        "collection_info": null
    },
    {
        "title": "林居",
        "author": "蔡元定",
        "content": "富贵良非愿，林泉毕此生。\n酒因随量饮，诗或偶然成。\n秋水和烟钓，春田带雨耕。\n顽然无缝塔，且不费经营。",
        "dynasty": "宋",
        "collection_info": null
    },
    {
        "title": "赠蔡季通",
        "author": "蔡元定乡人",
        "content": "掘尽人家好丘陇，冤魂欲诉更无由。\n先生若有尧夫术，何不先言去道州。",
        "dynasty": "宋",
        "collection_info": null
    },
    {
        "title": "挽蔡西山先生",
        "author": "黄瑞节",
        "content": "直所遭之惨兮天意奚屈，忽讣音遽闻兮哀痛不淑。\n痛哲人云亡兮邦国殄瘁，感死生永诀兮莫睹其悲。\n伤吾道终穷兮何心于世，相长号以酬兮阴辅吾志。\n惟下观而化兮风声远被，想神之有灵兮馨此铭诗。",
        "dynasty": "宋",
        "collection_info": null
    },
    {
        "title": "迭綵岩登越亭",
        "author": "朱晞颜",
        "content": "不到越亭久，榴花今已红。\n江流寒泻玉，山色翠浮空。\n百粤熏风裏，三湘夕照中。\n行藏仗忠信，六合本同风。",
        "dynasty": "宋",
        "collection_info": null
    },
    {
        "title": "朝阳洞",
        "author": "朱晞颜",
        "content": "湖上初惊八月秋，岭头又见桂香浮。\n巾车几忆陶彭泽，竹马多惭郭细侯。\n未遣灵泉还旧隠，且同岩壑访真游。\n一枰胜负人何在，试问樵柯已烂否。",
        "dynasty": "宋",
        "collection_info": null
    },
    {
        "title": "游壶天观泛舟过龙隠洞小酌至月上而归",
        "author": "朱晞颜",
        "content": "浪道湘南是瘴乡，玉壶银阙四时凉。\n卧龙不逐葭灰动，爱日空惊绣缕长。\n浮蚁且同佳节醉，探梅不作少年狂。\n暮归惭愧山头月，照我骎骎两鬓霜。",
        "dynasty": "宋",
        "collection_info": null
    },
    {
        "title": "伏波岩",
        "author": "朱晞颜",
        "content": "天斲神剜不记年，洞中风景异尘寰。\n江波荡漾青罗带，崖石虚明碧玉环。\n地接三山真蹟在，天连合浦宝珠还。\n重来恍似乘槎到，惭愧云门夜不关。",
        "dynasty": "宋",
        "collection_info": null
    },
    {
        "title": "弹丸山",
        "author": "朱晞颜",
        "content": "伤弓枉木漫猜嫌，岩石棱棱弹样圆。\n鵰鹗横空秋凛凛，鳬鸥渡水晚翩翩。\n私心灰冷慵思缴，蹇步尘劳不受鞭。\n挟弹张弓付年少，归欤趁取菊花天。",
        "dynasty": "宋",
        "collection_info": null
    },
    {
        "title": "洞底石间得枯木一株花叶咸无而枝干峭拔扣之铿然有声因成鄙句刻之岩石间",
        "author": "朱晞颜",
        "content": "天教海若效珍祥，不与千林春竞芳。\n掷地遗音清戛玉，凌云直干凛凝霜。\n谁浮鲸海星槎到，犹带蟾宫月桂香。\n冶叶浮花埽除尽，坚高直欲共天长。",
        "dynasty": "宋",
        "collection_info": null
    },
    {
        "title": "假日过龙隠山有以千叶白梅献者辄成鄙句",
        "author": "朱晞颜",
        "content": "素艷重重迭雪轻，先春不怕雪霜凝。\n人言五岭地皆热，谁折一枝寒欲冰。\n似笑踈花太孤瘦，故教密叶拥千层。\n湘南别有新春样，拚醉花前唤不譍。",
        "dynasty": "宋",
        "collection_info": null
    },
    {
        "title": "庆元改元寒食日陪都运寺丞游白龙洞时牡丹盛开小酌岩下夕阳西度并辔而归",
        "author": "朱晞颜",
        "content": "小溪潄碧响潺潺，路入龙宫杳霭间。\n佳节漫添新白髮，故人頼有旧青山。\n花朝几共湘南醉，萍迹何年岭北还。\n归路连镳红日晚，多惭龙卧白云閒。",
        "dynasty": "宋",
        "collection_info": null
    },
    {
        "title": "龙隠岩",
        "author": "朱晞颜",
        "content": "圣主龙飞已在天，洞中犹有老龙眠。\n便须吸尽西江水，霈作商霖大有年。",
        "dynasty": "宋",
        "collection_info": null
    },
    {
        "title": "韶音洞",
        "author": "朱晞颜",
        "content": "曾按熏絃天一方，埽除民愠变清凉。\n遗音凛凛犹闻耳，不独当年味可忘。",
        "dynasty": "宋",
        "collection_info": null
    },
    {
        "title": "石柏",
        "author": "朱晞颜",
        "content": "海物难穷造化奇，后凋惟有岁寒知。\n谁将修月黄金斧，斲就凌云紫玉枝。\n直干岂容尘点涴，灵根偏与石相宜。\n天然不假栽培力，肯逐春风盛与衰。",
        "dynasty": "宋",
        "collection_info": null
    },
    {
        "title": "题大安壁",
        "author": "朱晞颜",
        "content": "万里同为客，秋悲未易禁。\n萍蓬乡国梦，松竹岁寒心。\n霜叶青红乱，云山紫翠深。\n何时锦屏下，樽酒话尘襟。",
        "dynasty": "宋",
        "collection_info": null
    },
    {
        "title": "烟波阁",
        "author": "朱晞颜",
        "content": "小立烟波上，江湖兴未忘。\n败梧风舞叶，寒菊露滋香。\n目逐去云断，愁随流水长。\n莼鲈秋正好，飞棹访沧浪。",
        "dynasty": "宋",
        "collection_info": null
    },
    {
        "title": "白岳寄怀",
        "author": "朱晞颜",
        "content": "林间留我住多时，似与烟霞夙有期。\n野老烹茶来献客，岩猨偷果去呼儿。\n静思世上千年事，不值山中一局棋。\n欲说行藏舒卷意，洞天惟有白云知。",
        "dynasty": "宋",
        "collection_info": null
    },
    {
        "title": "龙隠洞石壁玉立□门虚明目□江流□贯其中上□□□□如印泥然亦异矣暇日携家泛舟来游",
        "author": "朱晞颜",
        "content": "翠壁峥嵘百仞雄，玉龙飞下水晶宫。\n禹门激浪纵三级，□□□云仅一弓。\n银阙交辉天不夜，全鳞倒影水浮空。\n卷怀霖雨沈潜久，会有惊雷□岁丰。",
        "dynasty": "宋",
        "collection_info": null
    },
    {
        "title": "致爽斋",
        "author": "杨王休",
        "content": "翛然一宅一编书，举世何人得似渠。\n三十六峰峰下路，清溪绿竹绕楼居。",
        "dynasty": "宋",
        "collection_info": null
    },
    {
        "title": "凿温岭",
        "author": "杨王休",
        "content": "黄山形势南如窝，四十余里趋丹河。\n年年七月八月雨，稻田瀰涨漫风波。\n异时都水使者至，东开铁场分水势。\n地绵力短功未成，尺一催归卒吞志。\n旧画茫茫如弃井，百年遗恨如灰冷。\n我来弔古更穷源，并水沿流至温岭。\n岭之首尾少低昂，如衡称物锱铢强。\n外即大海枕平麓，相去往往寻丈长。\n天造地设巧乃尔，胡为弃此而取彼。\n兴废成否抑有时，不独今非古皆是。\n此来经营烦令君，便有异议争云云。\n常情自古惮谋始，岂料疲秦终利秦。",
        "dynasty": "宋",
        "collection_info": null
    },
    {
        "title": "计偕中途寄家大人",
        "author": "戴机",
        "content": "戚戚復戚戚，辞亲远行游。\n江湖浩无际，山峦鬰相稠。\n浮云奋南征，所历非故丘。\n离禽鲜好音，羁旅多远忧。\n古人一日养，不以三牲酬。\n胡为功名意，盼断倚门眸。",
        "dynasty": "宋",
        "collection_info": null
    },
    {
        "title": "和杨廷秀下元日诣会庆节所道场",
        "author": "余端礼",
        "content": "殊庭冠佩俨晨趋，联辔朝真下马初。\n帘透晴曦金碎剪，霜雕细柳髮新梳。\n三呼献瑞闻班列，万籁收声入步虚。\n祝圣归来无一事，时平翻恨酒杯疎。",
        "dynasty": "宋",
        "collection_info": null
    },
    {
        "title": "劝农石头城赋诗",
        "author": "余端礼",
        "content": "去年出郊春欲半，钟阜林峦青未遍。\n今年此日蛰初惊，动地春光满石城。\n柳如蹙金梅碾玉，川原高下麦苗绿。\n一声布谷已催人，吴侬莫问春迟速。\n苍颜老守政无奇，只要我民不苦饥。\n奉诏偕行两赤令，职在劝耕无扰之。\n鲐背厖眉数十叟，听取吾言醉此酒。\n但遣儿郎力南亩，不患三钱无米斗。\n米斗三钱大江东，从今更祝八方同。\n同见三登太平日，老守不愿万户封。",
        "dynasty": "宋",
        "collection_info": null
    },
    {
        "title": "浮远堂  其一",
        "author": "丘崈",
        "content": "西来江水浮天远，卧看飞鸿入杳冥。\n云过有山皆点点，潮迴无地不青青。\n风光浩荡连淮海，气象高寒近日星。\n醉裏不禁频极目，敔峰如黛涕先零。",
        "dynasty": "宋",
        "collection_info": null
    },
    {
        "title": "浮远堂  其二",
        "author": "丘崈",
        "content": "已作垂垂雨，相为澹澹阴。\n吾徒一笑粲，造物用功深。\n跬步西山胜，终年梁甫吟。\n年来赏心处，徒得与君临。",
        "dynasty": "宋",
        "collection_info": null
    },
    {
        "title": "和张孝伯雪窗诗韵",
        "author": "丘崈",
        "content": "洞门阴阴无俗客，楼观清雄使君宅。\n晴窗妙墨灿银钩，要比粉闱冬夏白。\n秀将嵩少只檐间，恍如积霰观商颜。\n蓝田塞关底足异，城阳郡楼那可攀。\n窗中四时同一念，不作寒温颠倒见。\n试看炎蒸定有无，始知此景无迁变。\n都城畏日腾朝光，趦趄奔竞车马行。\n腼面内热者谁子，来此为卿心骨凉。",
        "dynasty": "宋",
        "collection_info": null
    },
    {
        "title": "和朱子武夷杂咏十首 精舍",
        "author": "丘崈",
        "content": "我读精舍篇，梦作山中客。\n从公夜不眠，寒灯歌白石。",
        "dynasty": "宋",
        "collection_info": null
    },
    {
        "title": "和朱子武夷杂咏十首 仁智堂",
        "author": "丘崈",
        "content": "静如颜心斋，动若禹行水。\n迷邦谢阳子，谋国付樗里。",
        "dynasty": "宋",
        "collection_info": null
    },
    {
        "title": "和朱子武夷杂咏十首 隠求堂",
        "author": "丘崈",
        "content": "抱膝小窗深，读书空谷响。\n一笑有会心，纷纷自雄长。",
        "dynasty": "宋",
        "collection_info": null
    },
    {
        "title": "和朱子武夷杂咏十首 观善斋",
        "author": "丘崈",
        "content": "言发矢无乡，机深舍争席。\n圣处倘策勋，珍重相与力。",
        "dynasty": "宋",
        "collection_info": null
    },
    {
        "title": "和朱子武夷杂咏十首 寒栖馆",
        "author": "丘崈",
        "content": "风急窗自鸣，霜严酒无力。\n岁律方峥嵘，幽人坐坚壁。",
        "dynasty": "宋",
        "collection_info": null
    },
    {
        "title": "和朱子武夷杂咏十首 晚对亭",
        "author": "丘崈",
        "content": "苍山开秋屏，屹立俨无对。\n下有岸帻人，意气压苍翠。",
        "dynasty": "宋",
        "collection_info": null
    },
    {
        "title": "和朱子武夷杂咏十首 铁笛亭",
        "author": "丘崈",
        "content": "横笛人何在，山空花自开。\n不妨听晚弄，声与壮心来。",
        "dynasty": "宋",
        "collection_info": null
    },
    {
        "title": "和朱子武夷杂咏十首 钓矶",
        "author": "丘崈",
        "content": "清溪转回环，石矶俯深碧。\n公来坐忘归，此意白云识。",
        "dynasty": "宋",
        "collection_info": null
    },
    {
        "title": "和朱子武夷杂咏十首 茶竈",
        "author": "丘崈",
        "content": "烹茶人外世，遗竈水中央。\n千载公仍至，茶成水亦香。",
        "dynasty": "宋",
        "collection_info": null
    },
    {
        "title": "和朱子武夷杂咏十首 渔艇",
        "author": "丘崈",
        "content": "世路风波恶，扁舟去住轻。\n中流发清唱，千古有遗声。",
        "dynasty": "宋",
        "collection_info": null
    },
    {
        "title": "世途",
        "author": "赵公豫",
        "content": "世途若戈矛，达人自宜淑。\n春日玩春桃，秋时赏秋菊。\n閒来与客谈，兴至取书读。\n渴饮溪头水，饥餐瓶中粥。\n即此可忘忧，世人奚碌碌。\n黄农不復生，谁为大化育。\n此身当自珍，毋为世所辱。",
        "dynasty": "宋",
        "collection_info": null
    },
    {
        "title": "教授祖守中逢清以秋菊佳咏见贻次韵奉答",
        "author": "赵公豫",
        "content": "重九寓淮阴，尘嚣忘境寂。\n金风徧原野，芳华未销歇。\n结友步林坳，秋容正纷发。\n疎篱隠士居，丛菊堪怡悦。\n淡远异凡葩，清香恋游蝶。\n皎如冰作盘，长才无放逸。\n广文祖先生，鸡羣之鹤立。\n挥泪赋新言，羣贤皆侍侧。\n一编惠远人，捧诵几晨夕。",
        "dynasty": "宋",
        "collection_info": null
    },
    {
        "title": "严先生钓台同范茂明浚赋",
        "author": "赵公豫",
        "content": "汉帝中兴握赤符，先生恬澹隠名区。\n羊裘自是林泉物，龙德原非将相徒。\n不学淮阴遭戮辱，岂同尚父预匡扶。\n高踪卓绝横今古，瞻拜桐江感嘆俱。",
        "dynasty": "宋",
        "collection_info": null
    },
    {
        "title": "陈元矩昭度纳姬戏赠  其一",
        "author": "赵公豫",
        "content": "半载幽居太寂寥，春风送暖此良宵。\n深情不必旁留恋，好布罗帷笼阿娇。",
        "dynasty": "宋",
        "collection_info": null
    },
    {
        "title": "陈元矩昭度纳姬戏赠  其二",
        "author": "赵公豫",
        "content": "赚得姬人下镜台，锦衾角枕手亲裁。\n鱼鱼水水成佳会，懒向书堂事酒杯。",
        "dynasty": "宋",
        "collection_info": null
    },
    {
        "title": "瑞香",
        "author": "赵公豫",
        "content": "本属庐山种，今移到小堂。\n疎枝依浅土，永日吐清香。\n不独供欣赏，还宜兆吉祥。\n春深花气减，对此更微茫。",
        "dynasty": "宋",
        "collection_info": null
    },
    {
        "title": "留别□州牧孙德操懋",
        "author": "赵公豫",
        "content": "贤守公余雅讌开，荷香馥馥入蓬莱。\n骅骝与座称仙吏，樗栎趋陪愧钝才。\n纬武经文资妙略，民胞物与广滋培。\n萍踪将返琴川棹，铃阁新吟切溯洄。",
        "dynasty": "宋",
        "collection_info": null
    },
    {
        "title": "游琅琊寺",
        "author": "赵公豫",
        "content": "滁阳饶古蹟，山水境幽然。\n名流相接踵，题咏日纷繁。\n我来值长至，欲一嚮山前。\n适逢豪侠友，相约入林渊。\n巉岩如虎伏，苍松似龙眠。\n少憩闻清磬，徐步览名泉。\n山僧供茗椀，不为礼数牵。\n坐卧兴夷犹，啸傲山之巅。",
        "dynasty": "宋",
        "collection_info": null
    },
    {
        "title": "秋日游焦山寺",
        "author": "赵公豫",
        "content": "舟行依岸曲，积气一峰孤。\n日烈秋容老，霜寒木叶枯。\n閒云留佛宇，幽鸟借僧餔。\n何日寻真隠，名山信杖扶。",
        "dynasty": "宋",
        "collection_info": null
    },
    {
        "title": "金山",
        "author": "赵公豫",
        "content": "波涛流不息，山势独纵横。\n高阁空中现，浮图雨外晴。\n帆樯归客稳，钟鼓卧龙惊。\n是处开生面，风云别有情。",
        "dynasty": "宋",
        "collection_info": null
    },
    {
        "title": "鹤林寺",
        "author": "赵公豫",
        "content": "山径纡徐上，行吟喜自如。\n苍松夹道路，翠竹绕门闾。\n是处无纷扰，到来怀隠居。\n南朝碑尚在，遗事信非虚。",
        "dynasty": "宋",
        "collection_info": null
    },
    {
        "title": "北固山",
        "author": "赵公豫",
        "content": "名山推北固，乘兴一登临。\n古庙稀人语，虚堂响树音。\n江涛堪寓目，禽鸟足娱心。\n坐卧言归晚，前村月满林。",
        "dynasty": "宋",
        "collection_info": null
    },
    {
        "title": "甘露寺",
        "author": "赵公豫",
        "content": "名山城北峙，突兀到清虚。\n剎踞飞云上，僧从绝顶居。\n江涛声断续，松柏势扶疎。\n晤对忘人世，登临意自如。",
        "dynasty": "宋",
        "collection_info": null
    },
    {
        "title": "滕王阁怀古和新会马持国韵",
        "author": "赵公豫",
        "content": "扁舟直入南州界，屈曲河流势澎湃。\n浩荡银涛气灏漫，渊源不竭通九派。\n昔年作客豫章城，弗覩高楼恒介介。\n再来胜地续前缘，画栋雕梁称绝快。\n子安一赋传古今，俯视羣言犹草芥。\n西山苍翠无变更，南浦烟云几成败。\n凭栏睇视爽凡襟，惹起狂情破游戒。\n敏饮醇醪似蔗浆，细览词章如披薤。\n寄身天地原宽閒，我独伊何逢险隘。\n落霞孤鹜景偏幽，秋水长天恬不怪。\n信知造物有化工，能参妙义方无疥。\n长啸楼头逸兴豪，得意忘言绝机械。\n匡庐有约次游遨，务须了却林泉债。",
        "dynasty": "宋",
        "collection_info": null
    },
    {
        "title": "金陵怀古",
        "author": "赵公豫",
        "content": "六代金汤固，桑田几变更。\n梁台秋月冷，吴苑晚鸿鸣。\n禾黍逢时茂，人心嚮化平。\n江山存胜蹟，我辈得怡情。",
        "dynasty": "宋",
        "collection_info": null
    },
    {
        "title": "庐山",
        "author": "赵公豫",
        "content": "庐山不可尽，蹑屐且相寻。\n峭壁悬崖险，幽泉仄涧深。\n苔痕侵竹径，云气结松阴。\n古剎安禅静，闻钟砭俗心。",
        "dynasty": "宋",
        "collection_info": null
    },
    {
        "title": "梅仙祠",
        "author": "赵公豫",
        "content": "汉尉垂纶处，遗风事可传。\n林深飞鸟入，水隔小桥连。\n道室幽如许，山花晚倍妍。\n到来心志静，不復有尘缘。",
        "dynasty": "宋",
        "collection_info": null
    },
    {
        "title": "新安江泛棹",
        "author": "赵公豫",
        "content": "秋水何清澈，舟行境不穷。\n猿啼深谷裏，人泛碧流中。\n云影连帆影，林红映日红。\n滩声时断续，高旷羡渔翁。",
        "dynasty": "宋",
        "collection_info": null
    },
    {
        "title": "访滕王阁旧址",
        "author": "赵公豫",
        "content": "滕王高阁已尘埃，故老犹传结构材。\n南浦寒潭秋月浅，西山爽气晓风开。\n韩公碑碣生苔藓，王子文章没草莱。\n举目章江多落寞，萧萧云树总堪哀。",
        "dynasty": "宋",
        "collection_info": null
    },
    {
        "title": "韩侯钓台",
        "author": "赵公豫",
        "content": "湖水盈盈历古今，我来凭弔识淮阴。\n王孙自失三齐志，漂母谁怜一饭心。\n封拜不堪仍赤族，交游未可仗黄金。\n富春亦有垂纶者，独引高风爽客襟。",
        "dynasty": "宋",
        "collection_info": null
    },
    {
        "title": "严先生钓台同范茂明赋迭前韵",
        "author": "赵公豫",
        "content": "处士星光耀斗符，汉家幸有此区区。",
        "dynasty": "宋",
        "collection_info": null
    },
    {
        "title": "赋赠许上达",
        "author": "赵公豫",
        "content": "十载驱驰万里程，鸡林自昔饮香名。\n欣瞻霁月光风度，得慰苍葭白露情。\n博爱已征钦古道，赠言端可重生平。\n迴舟再谒吟诗处，错落珠玑映水明。",
        "dynasty": "宋",
        "collection_info": null
    },
    {
        "title": "月夜接友人书",
        "author": "赵公豫",
        "content": "湖水春来泛碧波，伊人暌隔怅如何。\n梅花着露香还艷，竹叶临风色自和。\n形影莫亲凭梦寐，中情频写寄诗歌。\n鱼书忽喜今宵到，復值堂前好月过。",
        "dynasty": "宋",
        "collection_info": null
    },
    {
        "title": "采石矶怀古",
        "author": "赵公豫",
        "content": "姑孰江头暂置邮，凉风萧飒胜三秋。\n燃犀韵事归何处，披锦诗人迹尚留。\n广济剎边松树古，峨嵋亭畔晚烟浮。\n六朝霸业成残垒，惟见茫茫水北流。",
        "dynasty": "宋",
        "collection_info": null
    },
    {
        "title": "暮云亭谒青莲先生祠",
        "author": "赵公豫",
        "content": "学士风流不可名，暮云犹着古贤声。\n衣冠渺渺成黄土，松柏萧萧散紫英。\n几见骑鲸寻皓月，当年披锦酌飞觥。\n遥遥岁序还思敬，祠宇重光俎豆情。",
        "dynasty": "宋",
        "collection_info": null
    },
    {
        "title": "亚夫墓",
        "author": "赵公豫",
        "content": "鸿门不用业成灰，碧血孤忠蓄夜台。\n落日兔狐眠宿土，新秋猿鹤叫余哀。\n虹光闪烁凌云汉，鼠窃卑污没草莱。\n传道英灵能显晦，登临纪异愧无才。",
        "dynasty": "宋",
        "collection_info": null
    },
    {
        "title": "高祖庙",
        "author": "赵公豫",
        "content": "尺土无阶起沛丰，大风一曲压羣雄。\n秦关约法成王业，楚国抡材卫帝宫。\n远引留侯悲鸟兔，矜功韩信困牢笼。\n堪怜戚氏终人彘，智略何曾事事工。",
        "dynasty": "宋",
        "collection_info": null
    },
    {
        "title": "送春歌",
        "author": "赵公豫",
        "content": "时光如箭递相催，三春竟过夏方来。\n红英渐落幽三径，绿叶初肥映翠苔。\n太息劳生同若梦，四十年华轻断送。\n譬如朝露最伤情，且趁年光免嘲弄。\n阳和布泽满丘墟，黄鸟声啼自卷舒。\n闻声自可娱清昼，何必嗟嘘向敝庐。\n独念鬚眉惊渐老，事业无成悲潦倒。\n旷志深沉似碧潭，孤情磊落如芳草。\n惜春还作送春游，片刻风光未易酬。\n妙绪清言成韵会，飞觞举盏涤离愁。\n良会弗长随往迹，转盼须臾即宿昔。\n古人秉烛非清狂，吾辈好把时光惜。",
        "dynasty": "宋",
        "collection_info": null
    },
    {
        "title": "江行漫兴",
        "author": "赵公豫",
        "content": "江南二月好风光，杏蕊桃花间绿杨。\n是处芳堤嘶牧马，谁家红粉盼孤航。\n永嘉时过人皆尽，建业潮来波自扬。\n物理静观多变幻，长歌差胜奏笙簧。",
        "dynasty": "宋",
        "collection_info": null
    },
    {
        "title": "小孤山",
        "author": "赵公豫",
        "content": "一柱巍然秀不顽，近邻彭泽达沙湾。\n吴花带雨参差媚，楚柳迎风次第班。\n屈子行吟伤放废，渊明归赋爱投閒。\n劳身未赴安恬计，且向名山几度攀。",
        "dynasty": "宋",
        "collection_info": null
    },
    {
        "title": "琵琶亭",
        "author": "赵公豫",
        "content": "谁把琵琶清夜弹，香山静听谱无难。\n江州自古成佳话，亭上于今美大观。\n湓浦新流春涨碧，匡庐徐转朔风寒。\n游人不乏留题兴，孰擅骚情踞坫坛。",
        "dynasty": "宋",
        "collection_info": null
    },
    {
        "title": "新燕",
        "author": "赵公豫",
        "content": "养成羽翼在雕梁，掠水穿花技本长。\n舌口澜翻惊午梦，好风吹到竹方床。",
        "dynasty": "宋",
        "collection_info": null
    },
    {
        "title": "采莲曲",
        "author": "赵公豫",
        "content": "潋滟溪光似辋川，新荷出水更嫣然。\n为言全盛红颜女，莫折花枝入画船。",
        "dynasty": "宋",
        "collection_info": null
    },
    {
        "title": "隋堤布市",
        "author": "赵公豫",
        "content": "隋皇宫阙已荒丘，剩水残山发旅愁。\n丝竹管絃成往事，空余梭布市扬州。",
        "dynasty": "宋",
        "collection_info": null
    },
    {
        "title": "维摩寺和冷世修韵",
        "author": "赵公豫",
        "content": "放达得真赏，风流多逸才。\n春邀仙子佩，夜雨法王台。\n云磬杯前落，昙花曲畔来。\n但教元度在，明月不须来。",
        "dynasty": "宋",
        "collection_info": null
    },
    {
        "title": "古梅",
        "author": "赵公豫",
        "content": "古折何如此，吾知本自根。\n历年香不改，易世骨犹存。\n祇守芳心淡，宁期俗士扪。\n逢春百卉艷，对此似儿孙。",
        "dynasty": "宋",
        "collection_info": null
    },
    {
        "title": "桃花坞怀古",
        "author": "赵公豫",
        "content": "坞号桃花着历阳，张公曾作读书堂。\n琅琅文采光前代，奕奕儒风显盛唐。\n履境怀人诚韵事，居今稽古属贤良。\n河流不减当年绿，酌水犹余翰墨香。",
        "dynasty": "宋",
        "collection_info": null
    },
    {
        "title": "次韵奉答教授祖守中逢清",
        "author": "赵公豫",
        "content": "方今士习嘆卑微，宫墙何者切瞻依。\n祖君守中来倡导，羣材就法识趋归。\n夙昔风标矜独步，文坛立帜能直树。\n论文角艺日无虚，雅会名流常脱屦。\n文旌揽胜英风扬，击钵吟成冠词场。\n芙蓉出水成高调，牛斗直射莹精光。\n一毡暂屈萍藻渌，相契同官洵迈俗。\n贤宰鸣琴逸韵飞，少尹哦松音调续。\n无殊畹芷与湘兰，斋头苜蓿共盘桓。\n撷秀台前开宴会，合芳亭下结新欢。\n倡酬互见珠玑落，起弊扶衰金石药。\n名篇大半宝丰年，可以疗饥兼济涸。\n自惭樗栎薄高林，毕生荏苒嘆浮沉。\n登陟名山应拱手，临流胜水每萦心。\n但遇瑶编称汗漫，目动神惊骨髓换。\n表扬前哲本愚衷，敢谓博名标月旦。\n蒙公诗赠率天真，犹观大匠作舆轮。\n法律岂惟超近日，风神抑且过前人。",
        "dynasty": "宋",
        "collection_info": null
    },
    {
        "title": "郊外",
        "author": "赵公豫",
        "content": "秋色全摇落，幽寻兴未穷。\n閒云迴远岫，飞鸟下孤桐。\n人事寒相迫，枫林老益红。\n胜游堪自适，何必上崆峒。",
        "dynasty": "宋",
        "collection_info": null
    },
    {
        "title": "登燕子矶",
        "author": "赵公豫",
        "content": "岩石着江干，扁舟依岸难。\n钟音清晚屿，日色下寒滩。\n寺古藤萝碧，霜严木叶丹。\n登临殊快意，趺坐看迴澜。",
        "dynasty": "宋",
        "collection_info": null
    },
    {
        "title": "迷楼",
        "author": "赵公豫",
        "content": "大业繁华地，荒凉一梵宫。\n烟云犹夙昔，粉黛已成空。\n今古兴亡事，循环宇宙中。\n知人与论世，端属在儒衷。",
        "dynasty": "宋",
        "collection_info": null
    },
    {
        "title": "彭泽怀古",
        "author": "赵公豫",
        "content": "青山环小邑，白水绕孤城。\n楚蜀源流远，衡庐气脉清。\n云浮萦客思，日落动波声。\n堪羡陶彭泽，归田不问名。",
        "dynasty": "宋",
        "collection_info": null
    },
    {
        "title": "西子湖同马先生赋",
        "author": "赵公豫",
        "content": "湖水澄如练，中流好放歌。\n桥梁通小艇，楼阁倚岩阿。\n响屧廊犹在，采香泽不磨。\n武林佳丽地，游衍乐如何。",
        "dynasty": "宋",
        "collection_info": null
    },
    {
        "title": "彭祖井",
        "author": "赵公豫",
        "content": "茫茫海甸几沧桑，井泽犹余姓氏香。\n道术尽人夸往事，仙踪何处仰遗芳。\n云龙山下风霜冷，戏马台边草木黄。\n惟有城隅一掬水，春秋代谢自清凉。",
        "dynasty": "宋",
        "collection_info": null
    },
    {
        "title": "留侯庙",
        "author": "赵公豫",
        "content": "微茫祠宇着山中，曲径悬崖杖履通。\n一调楚歌声断续，八千甲士散西东。\n良臣远识存真隠，赤帝雄心赋大风。\n惟有彭城留皓月，春秋光照尚和同。",
        "dynasty": "宋",
        "collection_info": null
    },
    {
        "title": "次韵奉和蒋元甫雝瑞兰诗兼贺诞孙",
        "author": "赵公豫",
        "content": "名花不与众为行，特向瑶阶献吉祥。\n一干亭亭标异彩，数枝灿灿发幽香。\n高怀直与同清艷，雅韵犹能并洁芳。\n积厚流光邀美报，兰孙应瑞庆华堂。",
        "dynasty": "宋",
        "collection_info": null
    },
    {
        "title": "偕冷世修游顶山广福院",
        "author": "赵公豫",
        "content": "山寺寂无僧，空门白云冷。\n惟有寒松枝，悠然照潭影。",
        "dynasty": "宋",
        "collection_info": null
    },
    {
        "title": "赋赠容州刺史马鲠臣持国",
        "author": "赵公豫",
        "content": "扶风家学属渊泉，刺史分符继起贤。\n坐啸名篇词典要，十春佳咏语轻圆。\n虞山蒙幸腾飞盖，琴水邀荣泛画船。\n今日远人寻旧好，抠衣铃阁拜君前。",
        "dynasty": "宋",
        "collection_info": null
    },
    {
        "title": "崇德县簿冷世修招饮",
        "author": "赵公豫",
        "content": "早衙已放又清歌，文采风流孰若何。\n别圃娱情多典册，疎篱适兴杂藤萝。\n秋容包灿迷鸿雁，园菊英含续芰荷。\n饱德霏霏谈论爽，如观大匠斧高柯。",
        "dynasty": "宋",
        "collection_info": null
    },
    {
        "title": "赠池州倅赵汉卿昂发",
        "author": "赵公豫",
        "content": "池阳别驾号宗工，博雅持衡景岱嵩。\n召杜兴歌德并美，龚黄政绩颂同功。\n清华独擅标江左，伟望无双冠域中。\n何幸旌旄来吴会，得瞻懿范沐仁风。",
        "dynasty": "宋",
        "collection_info": null
    },
    {
        "title": "赋答钱塘马先生见贻即次原韵",
        "author": "赵公豫",
        "content": "三秋初届雨凄凄，序转重阳风日西。\n正苦僧房无快境，贻来新咏自珍携。\n芙蓉带水成真艷，鸿雁凌霜作夜啼。\n拟过高轩聆妙谛，恐劳斋供太常妻。",
        "dynasty": "宋",
        "collection_info": null
    },
    {
        "title": "和马先生再迭前韵",
        "author": "赵公豫",
        "content": "连朝幞被冷凄凄，客屐湘江到浙西。\n长嘆故园秋渐老，快逢诗伯句频携。\n迴廊待月来僧梵，曲径看花听鸟啼。\n转盼雪霜应按候，调琴协瑟念山妻。",
        "dynasty": "宋",
        "collection_info": null
    },
    {
        "title": "和马先生留饮三迭前韵",
        "author": "赵公豫",
        "content": "招饮醇醪破寂凄，夕阳掩映画楼西。\n狂澜就下偏维挽，峻岭难登每屐携。\n自有珠光能射照，无嫌驭屈作悲啼。\n连朝拟订盘餐约，谁主僧庖代故妻。",
        "dynasty": "宋",
        "collection_info": null
    },
    {
        "title": "和马先生雨中见过四迭前韵",
        "author": "赵公豫",
        "content": "连朝风雨苦凄凄，邮得贤书到浙西。\n带屐衝泥叨饫液，贻来新咏又相携。\n清霜落木初成绛，浅渚依鸿半作啼。\n偶合温家谐韵事，司农掌印有能妻。",
        "dynasty": "宋",
        "collection_info": null
    },
    {
        "title": "夜窗独饮五迭前韵呈马先生",
        "author": "赵公豫",
        "content": "云舒风布景凄凄，秋色缤纷遍浙西。\n愧我厨荒情未展，蒙公谊笃酒频携。\n深嘉经纬匡时俗，还羡诗歌当笑啼。\n独酌亦能消永夜，倡酬殊苦少荆妻。",
        "dynasty": "宋",
        "collection_info": null
    },
    {
        "title": "和马先生晓起六迭前韵",
        "author": "赵公豫",
        "content": "秋英渐落景幽凄，嘆息征衫滞浙西。\n三竺风光公素览，两峰山色我新携。\n禅房境冷逢仙侣，客子心閒爱鸟啼。\n揖别黯然情未已，曰归难对乐羊妻。",
        "dynasty": "宋",
        "collection_info": null
    },
    {
        "title": "兰溪范茂明过江来访和韵见贻七迭前韵奉答",
        "author": "赵公豫",
        "content": "倡酬已六破荒凄，词客贻吟又日西。\n欲罢未能情寓胜，将归更喜友相携。\n上天竺外霜华重，西子湖头乌夜啼。\n此境盘桓差快意，无烦鼓瑟并姬妻。",
        "dynasty": "宋",
        "collection_info": null
    },
    {
        "title": "和马先生赠别八迭前韵",
        "author": "赵公豫",
        "content": "小酌僧房破冷凄，明朝分手各东西。\n一肩行李帆樯便，尺幅龙蛇什袭携。\n水驿山程劳记忆，天光云影任歌啼。\n得通音问凭鱼素，此际伤情似女妻。",
        "dynasty": "宋",
        "collection_info": null
    },
    {
        "title": "慈教寺同冷世修赋",
        "author": "赵公豫",
        "content": "古剎傍江头，凭高豁远眸。\n云光时散合，山影半沉浮。\n不语参空界，随缘作胜游。\n老僧指点处，心事几多休。",
        "dynasty": "宋",
        "collection_info": null
    },
    {
        "title": "立春日作",
        "author": "赵公豫",
        "content": "春风有脚到柴门，最爱朝曦气自温。\n养性颇知学是贵，涵情尤识道称尊。\n土牛应候农功起，木铎传音官儆存。\n惟愿四方成乐岁，投戈解甲牧鸡豚。",
        "dynasty": "宋",
        "collection_info": null
    },
    {
        "title": "书建州刺史鲍祗劝农诗后",
        "author": "赵公豫",
        "content": "使君劝稼泛清溪，纔问高田又及低。\n蛙鼓鸣畦芳草际，鶑梭掷柳画桥西。\n堪怜南亩波生浪，且喜东庄麦秀齐。\n五首新诗发性府，还从老稚慰呼啼。",
        "dynasty": "宋",
        "collection_info": null
    },
    {
        "title": "主簿陈元矩署中畜鹅",
        "author": "赵公豫",
        "content": "素羽称修洁，苍音听不禁。\n田间宜养育，官舍莫栖侵。\n博爱儒生量，矜全物性心。\n从今传韵事，谁谓擅山阴。",
        "dynasty": "宋",
        "collection_info": null
    },
    {
        "title": "纳凉",
        "author": "赵公豫",
        "content": "移榻空亭纳晚凉，更深露下芰荷香。\n行云敏捷如流水，爱有游萤入画梁。",
        "dynasty": "宋",
        "collection_info": null
    },
    {
        "title": "江宁阻风",
        "author": "赵公豫",
        "content": "篱落鸡豚傍水涯，萧萧杨柳放新芽。\n石尤故逞波涛恶，使我行踪看晚霞。",
        "dynasty": "宋",
        "collection_info": null
    },
    {
        "title": "华佗墓  其一",
        "author": "赵公豫",
        "content": "操技颇称良，全身苦不早。\n堪嗟魏老瞒，今亦同枯槁。",
        "dynasty": "宋",
        "collection_info": null
    },
    {
        "title": "华佗墓  其二",
        "author": "赵公豫",
        "content": "古墓尚巍然，蒙茸皆宿草。\n经春一发生，士女争祈祷。",
        "dynasty": "宋",
        "collection_info": null
    },
    {
        "title": "漂母祠",
        "author": "赵公豫",
        "content": "英雄未得志，落魄有谁怜。\n一饭寻常事，千秋颂母贤。",
        "dynasty": "宋",
        "collection_info": null
    },
    {
        "title": "廿四桥",
        "author": "赵公豫",
        "content": "桥在大业间，今日已倾圮。\n万古长不磨，云山并烟水。",
        "dynasty": "宋",
        "collection_info": null
    },
    {
        "title": "逵弟招饮",
        "author": "赵公豫",
        "content": "天潢家世本同宗，玉质亭亭似岱嵩。\n海国快逢情契合，华堂盛集酒香浓。\n谈诗雅以唐为法，植品端惟汉是从。\n握手雉皋旋别去，暮云春树想高踪。",
        "dynasty": "宋",
        "collection_info": null
    },
    {
        "title": "玻璃泉",
        "author": "赵公豫",
        "content": "都梁环绕尽高山，山下幽泉沁齿甘。\n入境顿忘人事扰，临流能润舌喉干。\n孤亭掩映风云幻，曲槛迷离烟雨寒。\n泗地年来成泽国，奠安常作救时看。",
        "dynasty": "宋",
        "collection_info": null
    },
    {
        "title": "送汉卿再判池州",
        "author": "赵公豫",
        "content": "阀阅清华自职方，长才重莅古池阳。\n刑曹借箸邀宸眷，秋浦分符定庙堂。\n熊辂声闻舒骥足，朱旗色映快龙光。\n公余寄兴耽文字，彩笔仍流翰墨香。",
        "dynasty": "宋",
        "collection_info": null
    },
    {
        "title": "喜范茂明至",
        "author": "赵公豫",
        "content": "兰陵江下富春连，三色桃花色泽鲜。\n夜雨忽然添尺涨，晓寒犹可着重绵。\n轻囊括尽烟霞趣，逸兴吟成风月篇。\n太息尘氛京雒客，谁能潇洒得安禅。",
        "dynasty": "宋",
        "collection_info": null
    },
    {
        "title": "徐孺子祠墓",
        "author": "赵公豫",
        "content": "孺子遗踪何处寻，进贤门外树森森。\n登堂展拜情维繫，过墓倾心敬自深。\n剩有黄鹂鸣院落，还来云影覆山阴。\n章江积雨增愁思，此日新晴爽客襟。",
        "dynasty": "宋",
        "collection_info": null
    },
    {
        "title": "吕梁洪",
        "author": "赵公豫",
        "content": "吕梁篱落走鸡豚，小泊扁舟日已昏。\n极目黄流来汴泗，有情明月匝烟村。\n堤长柳密巢归鸟，水急风高浪打门。\n此去彭城知不远，凭今弔古我思存。",
        "dynasty": "宋",
        "collection_info": null
    },
    {
        "title": "戏马台",
        "author": "赵公豫",
        "content": "戏马台边风色寒，黄河昼夜水瀰漫。\n椎心每恨英雄尽，放眼还知天地宽。\n宴设鸿门王气在，烟销秦阙霸图残。\n知几亚父身先死，不见阴陵行路难。",
        "dynasty": "宋",
        "collection_info": null
    },
    {
        "title": "同鲍祗登醉翁亭看欧阳公手植梅花",
        "author": "赵公豫",
        "content": "欧亭犹在望，梅萼自芬芳。\n地以人为重，花为植者香。\n山峰皆拱列，石骨尽昂藏。\n文采风流事，参军独擅场。",
        "dynasty": "宋",
        "collection_info": null
    },
    {
        "title": "上巳",
        "author": "赵公豫",
        "content": "芜城逢上巳，散步答年光。\n北郭垂杨媚，西郊碧草芳。\n人皆趋靡丽，我独恋春阳。\n更爱双飞燕，翩翩语画梁。",
        "dynasty": "宋",
        "collection_info": null
    },
    {
        "title": "浮梁舟行",
        "author": "赵公豫",
        "content": "一棹沿溪上，沙明水更清。\n迷蒙细雨湿，起落片帆轻。\n盘石中流出，新篁远岸生。\n客心无所繫，閒坐听春鶑。",
        "dynasty": "宋",
        "collection_info": null
    },
    {
        "title": "祁门驳",
        "author": "赵公豫",
        "content": "舟小名为驳，临河体实轻。\n扪滩鱼贯上，放溜雁行行。\n云气仙山静，风声远树鸣。\n时和春又暮，旷览可娱情。",
        "dynasty": "宋",
        "collection_info": null
    },
    {
        "title": "黄冈",
        "author": "赵公豫",
        "content": "黄冈临古岸，依谷尽人家。\n老稚崇清俭，衣冠鄙俗华。\n花香幽径僻，鸟噪夕阳斜。\n俯仰情何寄，烟霞自足夸。",
        "dynasty": "宋",
        "collection_info": null
    },
    {
        "title": "滕王阁",
        "author": "赵公豫",
        "content": "佳名由帝子，千载尚余芳。\n带水来章贡，羣山拥豫章。\n楼台夸壮丽，鱼鸟焕清光。\n粉壁多词翰，风流孰擅长。",
        "dynasty": "宋",
        "collection_info": null
    },
    {
        "title": "望庐山",
        "author": "赵公豫",
        "content": "庐山何峻极，一望尽苍清。\n不辨松杉色，谁闻钟磬声。\n飞崖悬瀑布，幽谷语春鶑。\n堪羡岩栖士，空余人世情。",
        "dynasty": "宋",
        "collection_info": null
    },
    {
        "title": "大孤山",
        "author": "赵公豫",
        "content": "客路将几月，舟行见大孤。\n时和花烂熳，景淑鸟飞呼。\n径有烟霞气，村无市井夫。\n旷观多乐趣，何事苦嗟吁。",
        "dynasty": "宋",
        "collection_info": null
    },
    {
        "title": "陪钱塘马先生游两峰僧寺",
        "author": "赵公豫",
        "content": "两峰舟少阻，精舍可桥通。\n竹映阶苔绿，桃侵佛幔红。\n心萦章贡外，情寄笑谈中。\n坐久愁烦渴，供茶爱远公。",
        "dynasty": "宋",
        "collection_info": null
    },
    {
        "title": "冷泉亭",
        "author": "赵公豫",
        "content": "泉不因人热，渊源自古今。\n名流耽韵致，智士悦清音。\n径有烟霞趣，亭无鸟鼠侵。\n浮生徒碌碌，谁自涤凡心。",
        "dynasty": "宋",
        "collection_info": null
    },
    {
        "title": "岑山",
        "author": "赵公豫",
        "content": "山踞浙流顶，波声耸独尊。\n帆樯移野浦，钟磬出烟村。\n修竹凉风咽，巨鱼暑气吞。\n层巅一矫首，海面见云根。",
        "dynasty": "宋",
        "collection_info": null
    },
    {
        "title": "谒伍大夫庙",
        "author": "赵公豫",
        "content": "策马昭关道，投鞭弔昔贤。\n荒庭多鼠雀，古屋饱云烟。\n覆楚勋劳浅，强吴智略全。\n英雄精爽在，瞻拜一凄然。",
        "dynasty": "宋",
        "collection_info": null
    },
    {
        "title": "邗上闻鶑",
        "author": "赵公豫",
        "content": "邗堤芳草软如绵，夭桃媚柳何娟娟。\n朱栏绣阁依山巅，万仞巍巍直接天。\n坐卧其中似画船，开帘俯视小百川。\n牙樯锦缆泊江边，红颜放棹来翩跹。\n歌音缭绕落花前，倾耳听之清且圆。\n仓庚飞翮羽毛鲜，娇啼婉转极清妍。\n高风盛德颂前贤，徘徊胜事堪流连。\n君不见吴歌楚舞变桑田，雄图霸业沉深渊，黄鹂睍睆迷村烟。",
        "dynasty": "宋",
        "collection_info": null
    },
    {
        "title": "桃花",
        "author": "赵公豫",
        "content": "亭亭一树灿窗前，气暖风和分外妍。\n何必桃源寻异处，此间谈笑亦神仙。",
        "dynasty": "宋",
        "collection_info": null
    },
    {
        "title": "哀吕东莱  其一",
        "author": "徐安国",
        "content": "师友曾亡几，南轩足旧闻。\n严陵忻请益，荆渚黯临分。\n恸哭情方切，招魂志愈勤。\n幡然均地下，应与共修文。",
        "dynasty": "宋",
        "collection_info": null
    },
    {
        "title": "哀吕东莱  其二",
        "author": "徐安国",
        "content": "感涕门阑旧，由来岂苟然。\n茶山参活法，婺女拾残编。\n记录书犹在，忘言意已传。\n续灯身后事，先是有同年。",
        "dynasty": "宋",
        "collection_info": null
    },
    {
        "title": "题洪氏浴室院",
        "author": "徐安国",
        "content": "斗横宴坐一蒲团，丈室寥寥梦境寒。\n夜炷波涵烟易冷，秋檐冰浸露先漙。\n潭中寂境心灰见，镜裏虚形面壁观。\n俛仰清光无尽藏，细分沙界万尘宽。",
        "dynasty": "宋",
        "collection_info": null
    },
    {
        "title": "登古钵岭谒慈感祠下",
        "author": "徐安国",
        "content": "郡岭中推古钵尊，山川罗列掌中存。\n亭台突兀圣婆庙，邱垤逶迤山子村。",
        "dynasty": "宋",
        "collection_info": null
    },
    {
        "title": "宝华山",
        "author": "徐安国",
        "content": "秀出城南号宝华，翠微深处衲僧家。\n百年台殿归煨烬，一径苍苔落晚花。",
        "dynasty": "宋",
        "collection_info": null
    },
    {
        "title": "横州龙池",
        "author": "徐安国",
        "content": "为谷为陵事已非，灵源汇泽发光辉。\n有时风雨连村暗，夜半龙游古钵归。",
        "dynasty": "宋",
        "collection_info": null
    },
    {
        "title": "横浦",
        "author": "徐安国",
        "content": "暑风披拂瘴烟收，独倚危楼豁远眸。\n万迭山围城堞古，一湾江抱海槎浮。",
        "dynasty": "宋",
        "collection_info": null
    },
    {
        "title": "妙庭观  其一",
        "author": "徐安国",
        "content": "玉笙声绝瑶池杳，桂殿风生几度寒。\n空使时人慕鸡犬，扫除槃鼎舐遗丹。",
        "dynasty": "宋",
        "collection_info": null
    },
    {
        "title": "妙庭观  其二",
        "author": "徐安国",
        "content": "云軿不许折铛追，太白遗诗人亦疑。\n千载何人为湔拂，谢家春草又生池。",
        "dynasty": "宋",
        "collection_info": null
    },
    {
        "title": "妙庭观  其三",
        "author": "徐安国",
        "content": "槐覆星坛惟旧迹，土埋丹鼎不知时。\n刻舟何处长生路，回音海山空赋诗。",
        "dynasty": "宋",
        "collection_info": null
    },
    {
        "title": "大涤洞",
        "author": "徐安国",
        "content": "大涤山藏碧玉函，神龙护穴虎驯岩。\n华阳邃道通仙处，始见元同骨不凡。",
        "dynasty": "宋",
        "collection_info": null
    },
    {
        "title": "石床",
        "author": "徐安国",
        "content": "枯藤老大似虬悬，一榻留云对洞门。\n无復高人眠醉石，空留芳草引王孙。",
        "dynasty": "宋",
        "collection_info": null
    },
    {
        "title": "登舟",
        "author": "徐安国",
        "content": "廛市尘埃苦没头，霜晴清兴动林丘。\n买舟迤逦穷观览，载酒从容作拍浮。\n山远眼随飞鸟入，溪清身与戏鱼游。\n遥观九曲山如锁，说与篙人缓放舟。",
        "dynasty": "宋",
        "collection_info": null
    },
    {
        "title": "道院",
        "author": "徐安国",
        "content": "斋余深炷一炉香，宴坐怡神阅宝章。\n夜静沉沉天籁息，步虚声起月回廊。",
        "dynasty": "宋",
        "collection_info": null
    },
    {
        "title": "天坛",
        "author": "徐安国",
        "content": "峩峩大涤拄天寒，白鹿来迎上界官。\n挹景太霄千载后，犹思冠佩上天坛。",
        "dynasty": "宋",
        "collection_info": null
    },
    {
        "title": "放水涧",
        "author": "徐安国",
        "content": "一涧无人测水源，闸开石面泻奔湍。\n建瓴已自惊凡目，机锦那铺涧底看。",
        "dynasty": "宋",
        "collection_info": null
    },
    {
        "title": "归云洞",
        "author": "徐安国",
        "content": "百里周回□盖天，迴车尽指后门旋。\n悠然一片云飞晚，指点归来沙苑仙。",
        "dynasty": "宋",
        "collection_info": null
    },
    {
        "title": "云根",
        "author": "徐安国",
        "content": "出岫俄生一片阴，拄筇行到水穷寻。\n千年留得深根在，盘古埋藏古涧心。",
        "dynasty": "宋",
        "collection_info": null
    },
    {
        "title": "药圃",
        "author": "徐安国",
        "content": "满山绿叶与红英，琼圃皆由种植荣。\n翻笑无人继真迹，灵芝惟望自天成。",
        "dynasty": "宋",
        "collection_info": null
    },
    {
        "title": "茶岭",
        "author": "徐安国",
        "content": "天柱峰头拨晓云，灵芽一寸得先春。\n紫芹绿笋方知贵，雷发鎗旗未足珍。",
        "dynasty": "宋",
        "collection_info": null
    },
    {
        "title": "白茅洞",
        "author": "徐安国",
        "content": "凿石成壶不记年，洞门如井忽昇仙。\n轩然笞凤鞭鸾客，翻作酰鸡舞瓮天。",
        "dynasty": "宋",
        "collection_info": null
    },
    {
        "title": "驯虎岩",
        "author": "徐安国",
        "content": "害物无如猛兽雄，惧心不起兽难从。\n能探虎口同儿戏，异类从兹不见踪。",
        "dynasty": "宋",
        "collection_info": null
    },
    {
        "title": "龙洞",
        "author": "徐安国",
        "content": "泉脉潜深贯海湫，阴霾晴雹四时秋。\n凭谁为探骊龙睡，好把灵珠颔下求。",
        "dynasty": "宋",
        "collection_info": null
    },
    {
        "title": "凤洞",
        "author": "徐安国",
        "content": "帝遣持将紫诏来，山前九锁一时开。\n洞天绝境胜阿阁，览德飞翔日几回。",
        "dynasty": "宋",
        "collection_info": null
    },
    {
        "title": "无骨箬",
        "author": "徐安国",
        "content": "三足碧蝉岩下见，千年丹鼎地中开。\n故令绀箬生无骨，要表真仙蜕骨来。",
        "dynasty": "宋",
        "collection_info": null
    },
    {
        "title": "祥光亭",
        "author": "徐安国",
        "content": "地藏金玉自通灵，草木英华发粹精。\n朮坞芝畦化琼圃，祥光终日满山明。",
        "dynasty": "宋",
        "collection_info": null
    },
    {
        "title": "翠微亭",
        "author": "徐安国",
        "content": "拄上风烟脚力顽，华亭深入翠微寒。\n千岩万壑争呈秀，独指中峰一柱香。",
        "dynasty": "宋",
        "collection_info": null
    },
    {
        "title": "石室",
        "author": "徐安国",
        "content": "编茅结屋附琳宫，索价何高少室同。\n妙黑流传天上去，一山松竹独吟风。",
        "dynasty": "宋",
        "collection_info": null
    },
    {
        "title": "清音亭",
        "author": "徐安国",
        "content": "山川无古亦无今，只在游人得趣深。\n洗耳屏除筝与笛，来贤几个是知音。",
        "dynasty": "宋",
        "collection_info": null
    },
    {
        "title": "冷泉亭",
        "author": "徐安国",
        "content": "道人心迹已双清，更挹寒泉涤俗情。\n徙倚虚亭无一事，笑予尘土满冠缨。",
        "dynasty": "宋",
        "collection_info": null
    },
    {
        "title": "石门",
        "author": "徐安国",
        "content": "神刻鬼凿石为门，九锁回环隠帝阍。\n斸药采芝寻古路，清泉能漱乌能言。",
        "dynasty": "宋",
        "collection_info": null
    },
    {
        "title": "舞翠阁",
        "author": "徐安国",
        "content": "涧边蟠木岁时深，更着华亭倚翠阴。\n风下四山蛟起舞，洞中搅动蛰龙心。",
        "dynasty": "宋",
        "collection_info": null
    },
    {
        "title": "归云庵",
        "author": "徐安国",
        "content": "忽舒忽卷岂无期，万状来呈变化姿。\n峰帽石衣罗眼底，苍然暮色欲来时。",
        "dynasty": "宋",
        "collection_info": null
    },
    {
        "title": "题洪氏浴室院",
        "author": "徐安国",
        "content": "百念灰寒一性空，森然万象在其中。\n静观寂照衔沙界，翻笑空华翳化宫。\n金屑未除心境异，尼珠独耀古今同。\n箇中有见非真见，未掩帘时妙无穷。",
        "dynasty": "宋",
        "collection_info": null
    },
    {
        "title": "句  其一",
        "author": "徐安国",
        "content": "古辣觞客醉，宝华镌句清。",
        "dynasty": "宋",
        "collection_info": null
    },
    {
        "title": "句  其二",
        "author": "徐安国",
        "content": "出郭扶筇上翠屏，却从云隙望莎城。",
        "dynasty": "宋",
        "collection_info": null
    },
    {
        "title": "次杨咸亨江郊亭新成二十三韵",
        "author": "单夔",
        "content": "瞿塘一门江水倾，羣趋激射随奔鲸。\n舟车冠盖凑蜀道，孰问张丈联殷兄。\n相逢来往问地主，太守讵敢忘将迎。\n白崖候馆久茅蕝，近即野处披榛荆。\n屏修启剔作庐舍，夙戒里旅迟留行。\n有如绶馆及郊劳，举国定制谁先鸣。\n钱塘鄙人何所似，抵掌自视鸿毛轻。\n食焉抑畏堕偷懦，泛观彼己同虚盈。\n山溪水浒肆登赏，靡识杰阁夸峥嵘。\n朋从簪盍得众隽，麈谭冰释欣初晴。\n鼎新赞我筑斯馆，栋宇不贵朱连甍。\n入门便足庇风雨，揭榜却借江郊名。\n时哉莲幕有嘉客，落笔能令风雨惊。\n联篇累牍溢我目，粲花丽藻舒我情。\n人生悟合良快意，胡为四美嗟难并。\n日光天际发丰蔀，此去可并依离明。\n直排阊阖出滟滪，肃肃东首歌宵征。\n循崖履坦竟无阻，为君留取能诗声。\n此榜与诗傥不朽，此馆想同江水清。\n我来岁月媿销缩，整缨辑屦图归程。\n遗名肯復计身后，谨愿第虞槃水擎。\n始终感慨遇僚友，遂事且喜相须成。\n勉旃功业早期就，发轫自是天衢亨。",
        "dynasty": "宋",
        "collection_info": null
    },
    {
        "title": "挽崔舍人  其一",
        "author": "陈苍舒",
        "content": "早结渊衷眷，英名擅四方。\n献箴诚剀切，屡谏极忠良。\n劝讲黄金殿，修辞白玉堂。\n簪绅歆盛美，何事遽云亡。",
        "dynasty": "宋",
        "collection_info": null
    },
    {
        "title": "挽崔舍人  其二",
        "author": "陈苍舒",
        "content": "昔宰金渊日，获从二陆游。\n同朝深自喜，投袂意相稠。\n□□方惊殁，公乎遽若休。\n佳城知有日，老泪洒西州。",
        "dynasty": "宋",
        "collection_info": null
    },
    {
        "title": "题店壁",
        "author": "董风子",
        "content": "太乙元君遇虎龙，沉沉三洞锁青风。\n自从九九朋分了，白髮黄金黑变红。",
        "dynasty": "宋",
        "collection_info": null
    },
    {
        "title": "石芥",
        "author": "梁安世",
        "content": "撷根山石贮瓶罂，柱后缄题见者頳。\n风味莫嫌无醖藉，杯柈亦解作聪明。\n愿言则嚏传心事，搔首踌蹰散宿酲。\n最是徂徕明道地，至今姦胆亦魂惊。",
        "dynasty": "宋",
        "collection_info": null
    },
    {
        "title": "张相公祠",
        "author": "梁安世",
        "content": "五湖烟浪渺难寻，有像区区欲铸金。\n试问铁胎身后事，何如羽扇用时心。",
        "dynasty": "宋",
        "collection_info": null
    },
    {
        "title": "桂林",
        "author": "梁安世",
        "content": "列城二十五，去国一百舍。\n西夷蚁穴通，南岛鲸波驾。",
        "dynasty": "宋",
        "collection_info": null
    },
    {
        "title": "赠王锡老",
        "author": "梁安世",
        "content": "审斋先生世稀有，曾是金陵一耆旧。\n万卷胸中星斗文，百篇笔下龙蛇走。\n渊源更擅麟史长，碑版肯居鰐文后。\n倚马常摧鏖战场，脱腕难供扫愁帚。\n中州文献儒一门，异县萍蓬家百口。\n恨极黄杨厄闰年，閒却玉堂挥翰手。\n夜光干没世称屈，远枳卑栖价低售。\n漂摇何地着此翁，忘忧夜醉长沙酒。\n岂无厚禄故人来，为办草堂留野叟。\n嗟余亦是可怜人，惭愧阿戎惊白首。\n一灯续得审斋光，多少达人为裔胄。\n睠予憔悴五峰下，频寄篇来復相寿。\n年来事事淋过灰，尚有诗情閒情窦。\n有时信笔不自置，忆起居家吕窠臼。\n审斋乐府似花间，何必老夫疥篇右。",
        "dynasty": "宋",
        "collection_info": null
    },
    {
        "title": "题壶天馆",
        "author": "梁安世",
        "content": "宣政喜边功，隆兑筑州县。\n程公自名岩，刻石记所建。\n得既不偿费，中兴弃不缮。\n诞谩磨崖辞，当日妄夸衒。\n英英石湖仙，改作壶天观。\n壁间之大字，庄重如峨弁。\n诗文鸾鹤音，笔势龙蛇变。\n登高瞰洞户，灕水澄如练。\n胜槩耸灵台，遐观起三叹。\n玲珑二十四，妙墨镌题徧。\n我来为拂尘，端若侍颜面。\n邦人颂遗爱，寿骨癯且健。\n今□□麟堂，安得使之见。",
        "dynasty": "宋",
        "collection_info": null
    },
    {
        "title": "双溪二首  其一",
        "author": "梁安世",
        "content": "春霖涨合两溪平，雪浪中浮桑柘青。\n南市唤船撑未到，一番蓑笠满津亭。",
        "dynasty": "宋",
        "collection_info": null
    },
    {
        "title": "双溪二首  其二",
        "author": "梁安世",
        "content": "岸高平步远汀沙，落木梢头点乱鸦。\n舞动双龙金锁甲，兰皋影外晚红斜。",
        "dynasty": "宋",
        "collection_info": null
    },
    {
        "title": "秦碑一纸并古诗呈王梅溪太守",
        "author": "梁安世",
        "content": "公生博物好奇古，劝我搜求秦望碑。\n我来稽阴且三载，梦寐绝顶云俱驰。\n事非近代问父老，鼻祖已来犹不知。\n或云其山多虎狼，囦湫罅井蟠蛟螭。\n魍魉木客忌人到，阴霾贼雾迷羊歧。\n樵夫悬磴惧失势，一落万丈谁能支。\n吾意此如钟乳穴，民昔畏扰相诪欺。\n曩时山东之罘石，磅砰入海无津涯。\n固知秦人游戏余，非民之利宁一时。\n暇日登临云门寺，僧曰若耶溪上奇。\n山曰何山势最峻，丹鹤夜宿天孙枝。\n南望天台西钱唐，下视峰岫如羣儿。\n李斯篆书真刻本，昔人避乱此见之。\n裹粮遂偕墨工往，扳崖贯木如鹿麋。\n举觞酹酒山之神，千古呵护烦神司。\n销铄仅存三尺许，龟趺就凿山石为。\n剜苔剔藓随手剥，面节背角摧霜皮。\n老龙脱甲蛇解蜕，铺纸拭墨漫披离。\n收藏入袖恍若失，遐想往昔还嗟咨。\n我闻太古功德盛，铺写不尽干坤仪。\n诗书纸上自不朽，金石还有磨灭期。\n秦皇不慕仁义业，直谓尧舜犹瑕疵。\n焚书欲盖前代美，宁闻伏生传有颐。\n后生不废丞相书，歌颂虽在皆浮辞。\n惜哉此纸无一画，欲记存亡人应嗤。\n他年好事继追访，姑愿首尾观吾诗。",
        "dynasty": "宋",
        "collection_info": null
    },
    {
        "title": "句  其一",
        "author": "梁安世",
        "content": "更说此州异特事，寇公归后二苏来。",
        "dynasty": "宋",
        "collection_info": null
    },
    {
        "title": "句  其二",
        "author": "梁安世",
        "content": "岁次属金知稔熟，木头点土验滂沱。",
        "dynasty": "宋",
        "collection_info": null
    },
    {
        "title": "句  其三",
        "author": "梁安世",
        "content": "蕃马步衔青苜蓿，羌儿卧唱白铜鞮。",
        "dynasty": "宋",
        "collection_info": null
    },
    {
        "title": "句  其四",
        "author": "梁安世",
        "content": "直令万乘高凡眼，不道人间例是贪。",
        "dynasty": "宋",
        "collection_info": null
    },
    {
        "title": "无题二首  其一",
        "author": "王千秋",
        "content": "雄姿画麒麟，朽骨分蝼蚁。\n争似及生前，常为鶑花醉。\n云山静有情，天地宽无际。\n且放两眉开，万事非人意。",
        "dynasty": "宋",
        "collection_info": null
    },
    {
        "title": "无题二首  其二",
        "author": "王千秋",
        "content": "功名竹上鱼，富贵槐根蚁。\n三万六千场，排日扶头醉。\n高怀隘世间，壮气横天际。\n常是惜春残，不会东君意。",
        "dynasty": "宋",
        "collection_info": null
    },
    {
        "title": "一段奇轩",
        "author": "傅伯寿",
        "content": "门外红尘走利名，庵中白髮任浮生。\n羡师法窟能深入，厌我诗坛已屡盟。\n渺渺水光帘万迭，离离梅影雪三更。\n何人荐取真消息，试鼓瑶琴一再行。",
        "dynasty": "宋",
        "collection_info": null
    },
    {
        "title": "题姜相峰前祠  其一",
        "author": "傅伯寿",
        "content": "草间荒冢没麒麟，古寺何人为写真。\n华表不归空怨鹤，长松半落欲生鳞。\n艰难曾藉扶危力，鲠介原非卖直人。\n安得贞元同贞观，怀思忠愤一霑巾。",
        "dynasty": "宋",
        "collection_info": null
    },
    {
        "title": "题姜相峰前祠  其二",
        "author": "傅伯寿",
        "content": "早岁声名起日南，暮年病骨卧烟岚。\n死生有地皆天命，不用人间更疾谗。",
        "dynasty": "宋",
        "collection_info": null
    },
    {
        "title": "一眺石",
        "author": "傅伯寿",
        "content": "一眺人间万事非，海鸥山鸟便忘机。\n林端髣髴见帆影，知有扁舟天际归。",
        "dynasty": "宋",
        "collection_info": null
    },
    {
        "title": "碧玉峡",
        "author": "傅伯寿",
        "content": "野迥方知天广大，身高更觉石岧峣。\n泉人试为平章看，胜绝何如透碧霄。",
        "dynasty": "宋",
        "collection_info": null
    },
    {
        "title": "钓台",
        "author": "傅伯寿",
        "content": "倚空绝壁势雄豪，招引山风接海涛。\n不假他人立名字，严台何似此台高。",
        "dynasty": "宋",
        "collection_info": null
    },
    {
        "title": "和泉守王龟龄",
        "author": "傅伯寿",
        "content": "名节士所重，当如护睛脑。\n立朝与行己，本末要可考。",
        "dynasty": "宋",
        "collection_info": null
    },
    {
        "title": "送行诗",
        "author": "陈琦",
        "content": "太白休愁横阁暝，少陵剩赋浣花春。\n金沙银铄巴中路，绿水红莲幕下宾。",
        "dynasty": "宋",
        "collection_info": null
    },
    {
        "title": "读书台",
        "author": "陈琦",
        "content": "水色山光面面开，干坤牢落此孤台。\n寒烟老屋巢沙燕，春雨残碑卧石苔。\n千载英风今可想，八州奇梦旧传来。\n輶车弔古增惆怅，重为先生闢草莱。",
        "dynasty": "宋",
        "collection_info": null
    },
    {
        "title": "寄远辞",
        "author": "罗愿",
        "content": "过黎阳而遂西兮，烦嘉友之临饯。\n道踌躇而屡顾兮，忽背驰而不可挽。\n幸介弟之勤我兮，守权舆其益坚。\n人情岂其恶逸兮，虑我修涂之易倦。\n粲高原与平隰兮，冰雪凛其同践。\n山负石以当径兮，泥飞屐以相溅。\n喜招招以卬涉兮，又风涛之交战。\n几四载之皆乘兮，初不悟其巳远。\n亦既降乎庐阜兮，县尹告以舟办。\n谋不主于云梦兮，果若大江之为限。\n分渚陆之异遵兮，弟亦曰予将返。\n试往阅于千帆兮，前车近其当鉴。\n挟忠信以临深兮，犹一觇而色变。\n爱我者于是而委去兮，吾然后知所恃之惟天。\n宁戒惧之遂忘兮，託命于南公之鸡犬。\n舍亲戚与坟墓兮，初岂以易刍豢。\n抑甚珍其所怀兮，每欲弃置而未忍。\n行四方以经营兮，膂力犹幸其可勉。\n荆又用武之国兮，庶几少施乎吾辩。\n至天性之燥湿兮，盖终身陋巷而不厌。\n非将老无闻之为病兮，且安往而不乐其贫贱。\n独夫人之信此兮，跂予望之而不之见。\n秋兰何时其可致兮，聊以报乎足茧。",
        "dynasty": "宋",
        "collection_info": null
    },
    {
        "title": "送新安守陈郎中赴阙",
        "author": "罗愿",
        "content": "浙水带天邑，于今如涧瀍。\n言从发源处，直到行阙前。\n使君仪曹郎，省闱早周旋。\n一行领辅郡，奏课十郡先。\n是时新雨余，纵缆惊号蝉。\n长河无六月，解带风中眠。\n乌羽动林莽，马门纳云烟。\n村村老农出，寒女一笑嫣。\n共谈两岁乐，米粮不论钱。\n今日见使君，使君正当年。\n还能持节来，莫作长弃捐。\n再拜不可留，鼓声催发船。\n嗟我寄枌社，弟兄辱知怜。\n宦游适四方，从公倘非难。\n农人寔怀土，欲见无由缘。\n唯因足襦袴，长说使君贤。",
        "dynasty": "宋",
        "collection_info": null
    },
    {
        "title": "题贤女铺",
        "author": "罗愿",
        "content": "许嫁女始字，昔人良所钦。\n此身有所属，安得强委禽。\n嗟哉乃翁愚，弃盟欲重寻。\n死生还復合，世谓遂初心。\n谁知彼寒女，义烈动芳襟。\n顷来已一惭，厚愧方在今。\n正性不负物，临流殒千金。\n我来弔丛祠，目眩寒潭深。\n凄凉一川上，行客闻知音。",
        "dynasty": "宋",
        "collection_info": null
    },
    {
        "title": "梁寺丞见示过岭新作",
        "author": "罗愿",
        "content": "凌晨登鬰孤，南走韶阳道。\n封疆有申画，山川本怀抱。\n公行度塞岭，残雪故未扫。\n高情无南北，反谓兹山小。\n顷来我尝游，亦觉山媚好。\n前贤困远谪，我辈得幽讨。\n两崖瞻欲眩，数树攀且绕。\n想公哦新诗，千骑转林杪。\n衙冠候颜色，约束军声悄。\n韶阳古名郡，四十专城早。\n重华已千岁，苍石在云表。\n鱼龙舞幽壑，遗韵盖可攷。\n以兹供抚玩，或可荐寿考。\n公余亦时饮，未用绝芳醥。\n行行布恩惠，正直神所保。",
        "dynasty": "宋",
        "collection_info": null
    },
    {
        "title": "送赣州守施司谏奉祠归吴兴",
        "author": "罗愿",
        "content": "去国二千里，叱驭良已勤。\n到官一百日，啜菽念所欣。\n使君岂常流，早岁承华勋。\n螭首有故步，天香带余熏。\n时清省谏纸，符竹亦再分。\n属者寇虽除，遗民尚惊尘。\n公来钤江右，喜气感三军。\n下担见施设，果苏雕瘵群。\n天姿夙已高，况復勇所闻。\n属县但期约，讼庭无放纷。\n村团不识吏，处处饱羹芹。\n生女戒勿怒，减输劝其耘。\n惠术颇次第，归心已乡枌。\n小子谬从师，颇尝侍朝曛。\n从容进逢掖，惨淡立红裙。\n中坐要娱客，所陈金石文。\n行装遂如此，何以充栋棼。\n人事与天意，嗟予岂须云。\n来携谏坡雨，去开崆山云。\n多公能摧刚，圣虑已策勋。\n行藏吾有命，所愿不忘君。",
        "dynasty": "宋",
        "collection_info": null
    },
    {
        "title": "送辛殿撰自江西提刑移京西漕",
        "author": "罗愿",
        "content": "峨峨鬰孤台，下有十万家。\n喧呼隘城阙，恋此明使车。\n忆公初来时，狂狡啸以譁。\n主将失节度，玉音为咨嗟。\n一朝出明郎，绣衣对高牙。\n持斧自天下，荒山走矛叉。\n光腾将星魄，枉矢失惊蛇。\n氛雾果尽廓，十州再桑麻。\n恩令撰中秘，天笔有褒嘉。\n辛氏世多贤，一姓古所夸。\n太史善箴阙，伊川知辞华。\n谁欤立军门，杖节来要遮。\n亦有救折槛，叩头当殿衙。\n英风杂文武，公独可肩差。\n佩玦善断割，挥毫绝纷葩。\n时时有纵舍，惠利亦已遐。\n京西故畿甸，傍塞闻悲笳。\n明时资馈餫，岂减汉褒斜。\n勿云易使耳，重地探荆巴。\n三节萃一握，眷心良有加。\n古来居此人，爱国肯雄夸。\n羊祜保至信，陶公戒其奢。\n安边有成略，此道未全赊。\n公今有才气，功名安可涯。\n愿低湖海豪，磨砻益无瑕。\n凌烟果何晚，犹有髮如鸦。",
        "dynasty": "宋",
        "collection_info": null
    },
    {
        "title": "和汪伯虞求酒",
        "author": "罗愿",
        "content": "君不见菊潭之水饮可仙，酒旗五星空在天。\n此江縠纹更奇绝，投以曲米清如泉。\n分甘正拟供低唱，要筑糟台须大匠。\n诗人便欲醉千日，欢伯仅堪陪一饷。\n曰予此乐未知之，独爱为瓶居井湄。\n因君饮兴亦浩荡，梦随骖驾觞瑶池。\n昔贤酒尽孤长吸，大似竹枯还欲沥。\n明朝秀句传满城，笑指空樽卧墙壁。",
        "dynasty": "宋",
        "collection_info": null
    },
    {
        "title": "鹿鸣燕礼成贻解元诸友并呈通判寺簿兄及众同官五首  其一",
        "author": "罗愿",
        "content": "天意欲为雨，川云出相望。\n明时揽俊乂，所立固无方。\n少小讽二南，美此江汉乡。\n猥当兴能职，首闢较艺场。\n群儒悦宽简，浩荡出文章。\n方观纵壑鱼，忽作抟风翔。\n此去升礼闱，旋当对殿廊。\n忠言动明主，家国有辉光。",
        "dynasty": "宋",
        "collection_info": null
    },
    {
        "title": "鹿鸣燕礼成贻解元诸友并呈通判寺簿兄及众同官五首  其二",
        "author": "罗愿",
        "content": "鹿鸣首宵雅，义取好贤深。\n寥寥疑莫续，工席有遗音。\n诗言君臣间，不以位相临。\n如禽食苹水，有酒方共斟。\n从容陈所好，亦復有鸣琴。\n庶使峨冠者，洋洋动其心。\n愿言解子褐，结绶贯华簪。\n真心有相感，千载岂殊今。",
        "dynasty": "宋",
        "collection_info": null
    },
    {
        "title": "鹿鸣燕礼成贻解元诸友并呈通判寺簿兄及众同官五首  其三",
        "author": "罗愿",
        "content": "昔在冯当世，起家冠伦魁。\n天衢跃群龙，转见绝足才。\n驰誉塞四海，致身近三台。\n凄凉城东宅，岁晚就蒿莱。\n古来用武地，编简委尘埃。\n每见儒冠喜，况逢贤路开。\n祝君如冯公，决科亦崔嵬。\n终身可师法，正復在轲回。",
        "dynasty": "宋",
        "collection_info": null
    },
    {
        "title": "鹿鸣燕礼成贻解元诸友并呈通判寺簿兄及众同官五首  其四",
        "author": "罗愿",
        "content": "任子众所许，一鸣居上头。\n王高两县来，选拔皆其尤。\n里行张可贵，月书苏屡优。\n向来丁与虞，颇从别驾游。\n嗟我爱群才，不间薪与槱。\n既为得者喜，岂忘欲旁搜。\n鼓箧五百家，要皆儒者流。\n相期作邹鲁，过是我何求。",
        "dynasty": "宋",
        "collection_info": null
    },
    {
        "title": "鹿鸣燕礼成贻解元诸友并呈通判寺簿兄及众同官五首  其五",
        "author": "罗愿",
        "content": "士有未就驾，郡守身劝之。\n君观汉诏中，有此勤恳词。\n由来贤俊人，出处每委蛇。\n譬彼未嫁女，深闺秀容姿。\n施衿有所适，婉娈终自持。\n汉俗尚如此，前世当可知。\n勉哉策名者，不但好爵縻。\n君臣有明义，行矣方自兹。\n惟当秉高节，长副此心期。",
        "dynasty": "宋",
        "collection_info": null
    },
    {
        "title": "酬任察推惠石耳之作",
        "author": "罗愿",
        "content": "班嗣不借书，刘棻真好事。\n惭君辍汉简，畀我充口耳。\n胡为有牵联，苍石乃遭刵。\n平生任公子，百犗供钓饵。\n坐令天壤间，厌此江海味。\n君今效清癯，我更觉软美。\n挟书拟从游，梦到沙头市。",
        "dynasty": "宋",
        "collection_info": null
    },
    {
        "title": "酬寺簿劝农追和渊明见贻",
        "author": "罗愿",
        "content": "江汉之会，中具五民。\n见异而迁，乃丧厥真。\n相彼樊山，我行所因。\n有閒其壤，问彼居人。\n方时清明，家自为稷。\n其薮其浸，其动其植。\n孰为使民，有田不穑。\n亦惟蒲鱼，恃此鲜食。\n岁运周回，景躔西陆。\n帝籍重开，天颜逾穆。\n耕事将起，毋荒游逐。\n凡我农官，戒民宜宿。\n戒民伊何，美成在久。\n譬彼射侯，则求其耦。\n驱率慵堕，转缘南亩。\n数耘疾收，在而心手。\n农亦有书，匪藏金匮。\n盍耕如莘，盍馌如冀。\n桑荫清好，浊醪日至。\n已勤而食，则无所愧。\n勿谓此州，远连边鄙。\n我疆西北，尽其四履。\n风雨顺时，日星循轨。\n屡丰作颂，以致归美。",
        "dynasty": "宋",
        "collection_info": null
    },
    {
        "title": "鄂州劝农",
        "author": "罗愿",
        "content": "国有四民，各分一职。\n农次于士，盖尊稼穑。\n日出当作，日入乃息。\n用天分地，以足衣食。\n菖叶初生，于是始耕。\n务限既入，农事转急。\n禾当播种，乘雨接湿。\n高田大豆，榆荚为候。\n三月区处，油麻穄黍。\n时当警窃，图葺墙宇。\n蚕沙麦种，四月收贮。\n开渠决窦，以待暴雨。\n月建在午，秧苗入土。\n女工织作，三伏炎暑。\n七月芟草，烧治荒田。\n大麦小麦，上戊社前。\n禾欲上场，九月涂仓。\n缉绩布缕，十月多霜。\n冬至埋谷，预试五种。\n不宜者轻，宜者则重。\n腊月粪地，治碓雕桑。\n修治农器，向春则忙。\n四时之务，展转相寻。\n既有常产，当有常心。\n鸡豚兼蓄，枣栗成林。\n我念此州，土多冒占。\n纷纷刬请，扰扰定验。\n雨泽空过，失天之时。\n生意不发，失地之脂。\n身力不出，枉堕四肢。\n于私无益，于官亦亏。\n耕既不深，难行根脉。\n耘既不勤，众草之宅。\n粪若不施，谷不精泽。\n收若不速，风雨狼藉。\n若能开垦，处处良田。\n若能灌溉，岁岁丰年。\n古来开亩，广尺深尺。\n长亩三条，于中种植。\n渐锄陇草，爬土亩中。\n苗根日深，耐旱与风。\n又有区种，与亩不同。\n方深六寸，种禾一丛。\n七寸一区，匀如棋局。\n区收三升，亩号百斛。\n用力既到，所收亦多。\n比之漫撒，效验如何。\n凡苗之长，全在粪壤。\n器欲巧便，牛须肥健。\n其或无牛，以人牵犁。\n彼此换工，惟在心齐。\n游手浮堕，讥笑父祖。\n一时之逸，终身之苦。\n稍识文字，莫弄官方。\n暂然得理，不可为常。\n劝尔保身，孝谨无辱。\n劝尔居家，省俭常足。\n兄弟同心，勿营私曲。\n年丰感谢，休厌米谷。\n官租未送，莫尝酒肉。\n不寻閒事，门户清肃。\n粗然不阙，教子习读。\n渐入士类，光庇宗族。\n岁时礼节，亲隣往復。\n孙曾济济，所谓受福。\n古有茅容，鸡供母馔。\n自将野菜，与客同饭。\n张氏九世，同居相爱。\n官家亲问，写忍以对。\n郄公贫馁，甥侄孤遗。\n饭藏两颊，以活两儿。\n王丹在乡，亲行农野。\n多载酒肴，劝赏勤者。\n前贤所为，可以为师。\n美哉农者，国之良民。\n直道本业，必养其亲。\n姦未必富，拙未必贫。\n地道无穷，天有冬春。\n筋力在己，日用日新。\n俯仰求人，莫如求身。",
        "dynasty": "宋",
        "collection_info": null
    },
    {
        "title": "望梅亭",
        "author": "罗愿",
        "content": "节物重阳后，风烟庾岭头。\n休论梅子雨，纔度菊花秋。\n翠壁堪横绝，幽亭劝小留。\n谋生兄弟拙，一一傍南州。",
        "dynasty": "宋",
        "collection_info": null
    },
    {
        "title": "送邕州吴使君",
        "author": "罗愿",
        "content": "题舆纔赴日边程，便拥油幢镇列城。\n地望素高唐五管，人才今似汉三明。\n时清市骏非无意，岁晏逢花好寄声。\n太学英名湖海气，此行持论要平平。",
        "dynasty": "宋",
        "collection_info": null
    },
    {
        "title": "日涉园次韵五首 虚静堂",
        "author": "罗愿",
        "content": "华堂清旷隔喧卑，户外春残绿满枝。\n好鸟窥檐时下啄，有人燕坐独支颐。",
        "dynasty": "宋",
        "collection_info": null
    },
    {
        "title": "日涉园次韵五首 息斋",
        "author": "罗愿",
        "content": "世间谁号最閒忙，强健收身意自凉。\n春去扫花时汲井，客来剪韭旋炊粱。",
        "dynasty": "宋",
        "collection_info": null
    },
    {
        "title": "日涉园次韵五首 丹桂轩",
        "author": "罗愿",
        "content": "丹枝近岁出深宫，合向严宸伴晚枫。\n珍重幽轩无俗物，月中根墢日边红。",
        "dynasty": "宋",
        "collection_info": null
    },
    {
        "title": "日涉园次韵五首 茶岩",
        "author": "罗愿",
        "content": "岩下纔经昨夜雷，风炉瓦鼎一时来。\n便将槐火煎岩溜，听作松风万壑迴。",
        "dynasty": "宋",
        "collection_info": null
    },
    {
        "title": "日涉园次韵五首 木瓜坞",
        "author": "罗愿",
        "content": "山中果树略扶疎，炎帝经中未尽书。\n闻道木瓜红胜颊，露枝云叶缀华琚。",
        "dynasty": "宋",
        "collection_info": null
    },
    {
        "title": "奉寄交代通守王兄兼简胡君二首  其一",
        "author": "罗愿",
        "content": "籍甚王文度，同侪意自亲。\n方舟能送我，别驾苦劳人。\n属县应如律，山田向食新。\n荷花开几许，老子旧凝神。",
        "dynasty": "宋",
        "collection_info": null
    },
    {
        "title": "奉寄交代通守王兄兼简胡君二首  其二",
        "author": "罗愿",
        "content": "有客纔相识，乖离又许时。\n不愁蓬转远，独恨盖倾迟。\n卑薄江南地，青冥岁晚期。\n宦游妨意气，直恐负君诗。",
        "dynasty": "宋",
        "collection_info": null
    },
    {
        "title": "题汪氏尊己堂",
        "author": "罗愿",
        "content": "华屋成来有几年，名因耆旧里中传。\n未容极口论臧否，正欲虚心到圣贤。\n室有图书人自好，门多车马地还偏。\n邕州健笔人争诵，姓字从今到日边。",
        "dynasty": "宋",
        "collection_info": null
    },
    {
        "title": "次韵楚觉先见赠",
        "author": "罗愿",
        "content": "奏事何能补帝聪，流年早已付天公。\n旧闻双剑沦波底，忽有三刀入梦中。\n首出诗文为我贺，多惭忧乐与人同。\n如君孝友天应报，飞鹤那应久在笼。",
        "dynasty": "宋",
        "collection_info": null
    },
    {
        "title": "闻寺簿燕客因以酒蟹送似有诗见及次韵二首  其一",
        "author": "罗愿",
        "content": "冠盖追随寂寞滨，绝甘宽我未閒身。\n古来把酒持螯者，便作风流一世人。",
        "dynasty": "宋",
        "collection_info": null
    },
    {
        "title": "闻寺簿燕客因以酒蟹送似有诗见及次韵二首  其二",
        "author": "罗愿",
        "content": "此物湖乡价不论，带糟聊遣荐芳樽。\n梦魂忽去浮清霅，唤拨渔舟傍马门。",
        "dynasty": "宋",
        "collection_info": null
    },
    {
        "title": "酬寺簿录示胡康侯戒明仲治郡遗训",
        "author": "罗愿",
        "content": "别驾游心到古初，时将前辈警公余。\n异时治行传青史，名字牵联倘得书。",
        "dynasty": "宋",
        "collection_info": null
    },
    {
        "title": "奉酬李叔勤知县觅抹莉花栽长句",
        "author": "罗愿",
        "content": "郫令风流太史家，早知抹莉有奇葩。\n生嫌众色空尘滓，遍阅余香见等差。\n多谢珠玑来坐右，好将根墢到天涯。\n蜀江红紫纷披后，初看东南第一花。",
        "dynasty": "宋",
        "collection_info": null
    },
    {
        "title": "次韵酬通判刘兄岳阳楼见怀二首  其一",
        "author": "罗愿",
        "content": "蓄纳深无际，凭临势易高。\n青春关气象，白日散风涛。\n有野张轩乐，何人续楚骚。\n古来川浸在，閒却汉阴槹。",
        "dynasty": "宋",
        "collection_info": null
    },
    {
        "title": "次韵酬通判刘兄岳阳楼见怀二首  其二",
        "author": "罗愿",
        "content": "鱼龙掀舞后，渺莽记空庭。\n地带三苗阔，山传二女灵。\n客怀光水月，诗笔妙丹青。\n少作扬雄悔，惟思草一经。",
        "dynasty": "宋",
        "collection_info": null
    },
    {
        "title": "次韵和子澄春祠先圣律诗",
        "author": "罗愿",
        "content": "质明帨洗动轻漪，礼殿巍巍百世师。\n伏几亲瞻古人象，陪祠颇杂汉官仪。\n诗书自可谋元帅，俎豆何妨示小儿。\n春服咏归千古意，只今童冠可无诗。",
        "dynasty": "宋",
        "collection_info": null
    },
    {
        "title": "春社礼成借用寺簿释奠诗韵呈诸同官",
        "author": "罗愿",
        "content": "素餐深觉愧涟漪，后稷勾龙实吏师。\n平土至今犹有頼，配天在昔盖多仪。\n操豚底用勤巫祝，饷黍行看媚妇儿。\n海内和平颂声作，登歌还有载芟诗。",
        "dynasty": "宋",
        "collection_info": null
    },
    {
        "title": "福州赵侍郎开城西古湖以溉田既成冀得致政丞相福公一临于是有唱和之篇二首  其一",
        "author": "罗愿",
        "content": "湖边飞盖欲谁同，治行人思旧弱翁。\n行乐未饶溱水女，咏归应有舞雩童。\n闽山影浸烟云动，沧海潮连浦溆空。\n欲识元侯疏凿意，君王勤俭正卑宫。",
        "dynasty": "宋",
        "collection_info": null
    },
    {
        "title": "福州赵侍郎开城西古湖以溉田既成冀得致政丞相福公一临于是有唱和之篇二首  其二",
        "author": "罗愿",
        "content": "南方春早冻先融，荷臿趋时小异同。\n要使齐民知水利，亦如前哲变文风。\n四时镜浄登临美，万顷云垂灌溉通。\n嗟我一麾江汉上，慨然歆嘆似南丰。",
        "dynasty": "宋",
        "collection_info": null
    },
    {
        "title": "宴留尚书致语口号",
        "author": "罗愿",
        "content": "坐对崆峒帅府开，尚书元是济川材。\n纔看剑履从天下，倏见旌旗照海来。\n兵卫半年虚抱戟，公堂今日共衔杯。\n文昌暂照东南地，已觉光辉近上台。",
        "dynasty": "宋",
        "collection_info": null
    },
    {
        "title": "题木犀",
        "author": "罗愿",
        "content": "老照轩前翠已空，却惊嘉树巧玲珑。\n幽芬自出禅枝外，圆相长标法窟中。\n过客莫辞三宿恋，道人已费十年工。\n要须共结团栾坐，赏尽清秋面面风。",
        "dynasty": "宋",
        "collection_info": null
    },
    {
        "title": "续八咏 双溪占胜地",
        "author": "唐仲友",
        "content": "占胜地，胜地难摹写。\n二水护城闉，千山带林野。\n山林鬰苍苍，千里遥相望。\n括苍转晓色，九峰含夕阳。\n危栏压雉堞，嘉名寄文章。\n阴晴阅变态，昼夜无故常。\n郊平涨潦渺沧溟，渚迴澄波萦素练。\n霁后遥岑历历分，雾中迭嶂蒙蒙见。\n增远目兮双明，含清辉兮四面。\n奉分星之肸蠁，切宸居之眩转。\n邦人来此意以恭，客子临之游欲倦。\n神莫睹，敬先通。\n言有尽，兴无穷。\n烟笼野以浮碧，浪射霞而涌红。\n连赤松之佳气，过三洞之罡风。\n仰层阁而跂翼，俯浮梁而卧虹。\n数征帆而引兴，瞻倦翼而省躬。\n接絃歌之盈耳，震鼓角之凌空。\n洪钟发天半，清磬入云中。\n英灵降神异，膏腴生物丰。\n清绝兹楼景，佳哉冠江东。",
        "dynasty": "宋",
        "collection_info": null
    },
    {
        "title": "续八咏 八咏掞英词",
        "author": "唐仲友",
        "content": "掞英词，英词有微意。\n怀章恋双阙，吟情深六义。\n秋月清可依，春风惠无私。\n草桐感霜露，鸿鹤伤羽仪。\n解玉佩，去朝会，驾朱旛，张皂盖。\n张盖非不荣，解佩难为情。\n青緺矫浊侈，锦帐怀休明。\n邦衣未容褫，况值佳山水。\n时来一登临，清旷豁千里。\n既为兹土愁，復云兹土美。\n揖林壑，俯清沦，摛锦绣，歌阳春。\n天球鸣兮朱絃奏，朱絃奏兮玉律新。\n灵均渊源，建安风度。\n参众体于柏梁，接遗声于楚赋。\n值重光，叹盈缺。\n曳长裾，怀散聚。\n想西园兮不復游，典南尉兮未能去。\n薄淮阳之见疎，幸浮邱而来顾。\n非流落以为患，谅热中而怨慕。\n景入咏以增辉，诗因楼而得趣。\n嗟暗投于拙目，指微瑕于宝璐。\n高文一何寥，绝境亦难遇。\n子期久云亡，蚍蜉祇撼树。",
        "dynasty": "宋",
        "collection_info": null
    },
    {
        "title": "续八咏 千年增旧观",
        "author": "唐仲友",
        "content": "增旧观，旧观已云美。\n栋宇未翚飞，贤侯为兴起。\n昔时兮清赏，昔日兮清文。\n挥絃兮归雁，隠几兮浮云。\n八篇合绮丽，万古垂芳芬。\n鹤归城郭幸未改，人去典型犹得闻。\n风流兮代变，城隅兮势逼。\n故蹟兮溪山，灵祠兮门阈。\n凑香火于庶繁，局宇宙于褊侧。\n惜经度于无地，厌往来于如织。\n重旧贯于改作，付流年于未极。\n负吟咏之高名，起登眺之太息。\n侯至怀古贤，民乐值丰年。\n谋始规模壮，竞辰旌旆迁。\n落成駴不日，面势快瞻前。\n昔人应有待，神交臭兰茝。\n泪碑忽已新，革带俨如在。\n当时屈望郎，此意属真宰。\n楼高兮山远，野旷兮水长。\n冥冥兮鸿翼，渺渺兮鸥行。\n客至有永日，诗成无短章。\n见闻靡不逮，名实非自彰。\n隆昌七百载，作者永相望。",
        "dynasty": "宋",
        "collection_info": null
    },
    {
        "title": "续八咏 万象出新奇",
        "author": "唐仲友",
        "content": "出新奇，新奇震吴越。\n经营得要领，呈露入轩闼。\n迢迢括苍山，虬龙南北环。\n中含七邑壤，下注溪流湾。\n昔楼已据胜，今楼与名称。\n东西倍轩豁，高下增比兴。\n极目送朝宗，目穷波未穷。\n万里出寸碧，千里来雄风。\n地迥月偏蚤，草绵心易忡。\n窗影射朝白，檐牙留晚红。\n村村辨迴互，树树分玲珑。\n长烟低抹岸，远水浄涵空。\n云间无迅翼，天末识归篷。\n轮奂覩新作，邦人胡不乐。\n憧憧绝纷扰，寂寂宜淡泊。\n溪响答棋声，云影入杯酌。\n守澄心自知，客至意亦宜。\n哦诗句易得，凭槛坐忘疲。\n垂名千古地，一朝风景异。\n楹桷压闾阎，邱壑输胸次。\n清游未渠央，吾民那可忘。\n词章贲高阁，前后两甘棠。",
        "dynasty": "宋",
        "collection_info": null
    },
    {
        "title": "续八咏 迟日春偏丽",
        "author": "唐仲友",
        "content": "春偏丽，偏丽两溪湄。\n三农喜趋事，万物欣逢时。\n伊吾土之洵乐，勤𤱶亩之东作。\n弥陇麦之旷望，遍水田之疏瀹。\n抽新绿之桑麻，换柔青之林薄。\n林薄初迁鶑，郊原膏泽晴。\n园花张锦烂，堤柳弄丝轻。\n落梅吹香尽，芳草连天生。\n游人自适意，客子偏伤情。\n韶华忽云暮，檐楹乱飞絮。\n南浦绿波澜，秀野深烟雾。\n鱼肥隠钓舟，沙暖多翘鹭。\n红残少踏青，日落喧竞渡。\n翩翩来去燕，芳洲衔泥便。\n弱羽度高城，斜拂微和扇。\n物态皆光辉，凭高自忘归。\n轻雷送夜雨，江色含朝晖。\n俗厚异观洧，服成思浴沂。\n所幸疠不作，但愿年无饥。\n宽书已屡下，宣布关深机。",
        "dynasty": "宋",
        "collection_info": null
    },
    {
        "title": "续八咏 熏风夏更宜",
        "author": "唐仲友",
        "content": "夏更宜，更宜倚栏客。\n扇化养之清微，布丰美之涧泽。\n空翠幄之桑柘，涨黄云之麰麦。\n扫园囿之落红，溢𤱶浍之疎白。\n亘东西之入望，固高下之无择。\n响缫车于林野，度牧笛于阡陌。\n消永昼于尊罍，散轻暑于絺绤。\n嘉宾可以娱，尘襟可以释。\n俯槛草芊芊，怀人情脉脉。\n黄梅熟兮大霔，洪涛涨兮古渡。\n前渚长兮长已没，浮梁断兮断无路。\n驻征客之行舟，失远村之芳树。\n望青林之济溺，虑黄帕之为蠹。\n浪汹涌而未息，云冥蒙而犹固。\n幸学海不为远，忽安流已如故。\n赤日照奇峰，绝壑召神龙。\n奔雷过车响，急雨跳珠容。\n为霖利已溥，泼墨收无踪。\n微凉入殿阁，朝爽开心胸。\n高明可居君莫厌，变化莫测吟可供。",
        "dynasty": "宋",
        "collection_info": null
    },
    {
        "title": "续八咏 秋空月皎皎",
        "author": "唐仲友",
        "content": "月皎皎，皎皎飞明镜。\n涤风露以孤高，照溪山而清静。\n协二气之金精，肃万物之西成。\n捲云衢之点缀，廓天路之澄清。\n扫埃𡏖于玉宇，流沆瀣于金茎。\n泛林光于远野，转檐影于高城。\n荡金蛇兮深浪涌，浸玉兔兮长滩平。\n射潜渊兮鱼龙动，冷巢栖兮乌鹊惊。\n在冰壶兮心腑快，吸琼华兮毛骨轻。\n念远人兮怀塞北，依末光兮思承明。\n颢气分深浅，素魄有亏盈。\n桥成牛女渡，日沈河汉倾。\n光辉半八月，忧乐殊羣情。\n肃肃渐寒色，远雁向南征。\n此景皆奇绝，兹地独峥嵘。\n当午夜之寥閴，带远烟之蒙幂。\n认遥山于微微，分近树于历历。\n急捣衣之寒砧，引泊舟之横笛。\n繄赏心之难并，对兹焉真无敌。\n佳人兮怀哉，参已横兮归去来。",
        "dynasty": "宋",
        "collection_info": null
    },
    {
        "title": "续八咏 冬野雪垂垂",
        "author": "唐仲友",
        "content": "雪垂垂，迥野望中奇。\n冥迷一色混，琢镂万般宜。\n严风初作意，爱日为收曦。\n千山淡若惨，万壑冻无姿。\n同云忽冱合，飞絮渐分披。\n漫天历乱落，洒槛横斜吹。\n粉浸两溪浪，琼削千林枝。\n素虬桥枕渚，冰柱瓦流澌。\n田种皆雍伯，絃绝非子期。\n沙头雁影灭，城角鸟声悲。\n烟孤辨村墅，天沈迷酒旗。\n爱登楼之纵目，忘起粟之侵肌。\n忽愁容以暂开，漏朝晖之照瞩。\n射积素之峰岭，认微波之溪谷。\n灿垂檐之明珠，烂开府之羣玉。\n凛暮寒而復凝，洒夜声而相续。\n靓开阖以多端，玩朝昏而未足。\n孤松气独刚，百谷土增沃。\n积阴那可久，见睍深所欲。\n白雪与阳春，愿赓郢中曲。",
        "dynasty": "宋",
        "collection_info": null
    },
    {
        "title": "游盖竹山",
        "author": "唐仲友",
        "content": "篮舆东出雨初收，众山捲雾奔苍虬。\n麦田蒙蒙连千畴，去年见种今见秋。\n农家椀大即快活，使君不去能无羞。\n春光欲尽谁挽留，千林薿薿新绿柔。\n桐花远近淡无色，自开自落那关愁。\n洞天为我暂晴霁，使我蜡屐穷冥搜。\n天门发秀万马下，水口离立羣峰稠。\n瀑泉对面泻绝壁，宝剑却倚丹凤楼。\n溪声喷薄雷震动，石色古怪神剜锼。\n洞门谽谺风飕飕，香炉峰下蛟龙湫。\n中峰特秀小为贵，左右旌节森戈矛。\n几时秘奥一日覩，谈笑指示君知不。\n精庐但欲占胜处，专事栋宇非良谋。\n飞阁跨水纳佳气，突兀堂殿居上头。\n轩窗高下有奇致，洗涤肺腑明双眸。\n我将于此栖羽流，凤笙鹤驾应来游。\n丹成一举凌九州，下视浊世如浮沤。\n灵祠款谒路阻修，层岩曲涧邃且幽。\n经营轮奂亦未就，挥金助尔何须求。\n晚云漠漠鸣雨鸠，仆痡泥滑吾欲休。\n虹桥列炬促归骑，城鼓已报初更筹。\n追攀别乘聊復尔，乘兴何如王子猷。\n习池不为倒载去，儿童不用拍手拦街讴。",
        "dynasty": "宋",
        "collection_info": null
    },
    {
        "title": "石洞",
        "author": "唐仲友",
        "content": "流泉在石上，细路在石下。\n天宇闭復开，竹树邃而雅。\n我来不值桂壑风，月寒病骨艰迎逢。\n野田午后爱日烘，杖藜扶去穿谾豅。\n霜清水落石正瘦，落叶拥径行龙钟。\n决流作瀑飞短虹，小阁踞坐尘虑空。\n萧然一笑出山去，迴首峻壁纷青红。",
        "dynasty": "宋",
        "collection_info": null
    },
    {
        "title": "云峰院",
        "author": "唐仲友",
        "content": "木杪出危阁，轩窗罗翠屏。\n更须登石望，欲尽远山青。",
        "dynasty": "宋",
        "collection_info": null
    },
    {
        "title": "村舍",
        "author": "唐仲友",
        "content": "草色红泉井，桐阴白板扉。\n徘徊不忍去，坐待白云归。",
        "dynasty": "宋",
        "collection_info": null
    },
    {
        "title": "元应善利真人祠  其一",
        "author": "唐仲友",
        "content": "周道昔波荡，王子生不辰。\n忠言谏壅川，亲意不我亲。\n天壤不可支，厌此浊世尘。\n乐师尔何知，吾将去上宾。",
        "dynasty": "宋",
        "collection_info": null
    },
    {
        "title": "元应善利真人祠  其二",
        "author": "唐仲友",
        "content": "吹笙洛阳道，邂逅浮邱公。\n方瞳一莫逆，精思嵩高峰。\n剑舄我何有，飞驭凌刚风。\n时闻凤凰鸣，隠隠丹霞中。",
        "dynasty": "宋",
        "collection_info": null
    },
    {
        "title": "元应善利真人祠  其三",
        "author": "唐仲友",
        "content": "弦月何皎皎，缑山何巍巍。\n上有白鹤驾，聊与时人期。\n后天凋三光，何必千年归。\n金阙帝有命，吾非丁令威。",
        "dynasty": "宋",
        "collection_info": null
    },
    {
        "title": "元应善利真人祠  其四",
        "author": "唐仲友",
        "content": "帝念下土民，山川分百灵。\n命汝右弼君，秘宇开金庭。\n阖闢阴阳机，五岳趋朝缨。\n暇日帝汝思，时时来玉京。",
        "dynasty": "宋",
        "collection_info": null
    },
    {
        "title": "元应善利真人祠  其五",
        "author": "唐仲友",
        "content": "桐柏亦何有，清辉照琼台。\n众泉注金石，万木罗琳瑰。\n玉室静窈窕，鹤辔纷徘徊。\n紫云拥飞盖，知是真仙来。",
        "dynasty": "宋",
        "collection_info": null
    },
    {
        "title": "元应善利真人祠  其六",
        "author": "唐仲友",
        "content": "丹符列素奏，黄水晞云浆。\n吾道固欲传，世人殊可伤。\n授汝紫阳周，语尔茅山杨。\n食之仙人芝，引袂同飞翔。",
        "dynasty": "宋",
        "collection_info": null
    },
    {
        "title": "元应善利真人祠  其七",
        "author": "唐仲友",
        "content": "丹邱壤千里，水旱固所司。\n吾民实可矜，有守孰不祈。\n应汝捷影响，乐岁免阻饥。\n万民齐叫阍，天子远亦知。",
        "dynasty": "宋",
        "collection_info": null
    },
    {
        "title": "元应善利真人祠  其八",
        "author": "唐仲友",
        "content": "天子锡荣号，贲我灵宫祠。\n吾道岂加损，群心自瞻依。\n峩峩芙蓉冠，剑佩明朱衣。\n自周迄于今，千载弥光辉。",
        "dynasty": "宋",
        "collection_info": null
    },
    {
        "title": "元应善利真人祠  其九",
        "author": "唐仲友",
        "content": "外传炯遗迹，真诰垂微言。\n子微有妙笔，罗列丹青传。\n我生后诸子，倾心慕真诠。\n像设俨如在，白云聊续篇。",
        "dynasty": "宋",
        "collection_info": null
    },
    {
        "title": "行登新现潭  其一",
        "author": "唐仲友",
        "content": "荞麦花齐晚稻黄，今年此地是仙乡。\n篮舆又作山中去，敬为神龙一瓣香。",
        "dynasty": "宋",
        "collection_info": null
    },
    {
        "title": "行登新现潭  其二",
        "author": "唐仲友",
        "content": "薄雨轻云掩翠微，丰年何物不熙熙。\n拒霜也效嫣然笑，白白红红出短篱。",
        "dynasty": "宋",
        "collection_info": null
    },
    {
        "title": "辛丑正月上休日谒灵康庙拜滕公祠",
        "author": "唐仲友",
        "content": "苍山余雪在云端，五两摇风减晓寒。\n谷应笙簧成两部，日涵烟水上三竿。\n相逢戏事留仙传，如在英魂激壮肝。\n分职幽明均报国，愿神终赐免空官。",
        "dynasty": "宋",
        "collection_info": null
    },
    {
        "title": "送钱守归朝除大农二首  其一",
        "author": "唐仲友",
        "content": "北海廉平守，曾为汉大农。\n此邦高治行，今日继前风。\n饥馑难于政，循良茂厥功。\n好将清静对，推与四方同。",
        "dynasty": "宋",
        "collection_info": null
    },
    {
        "title": "送钱守归朝除大农二首  其二",
        "author": "唐仲友",
        "content": "贱迹归田里，高怀不世情。\n细倾忧国酒，频话及时耕。\n紫橐恩将近，茅茨计未成。\n攀辕无好语，所愿达时英。",
        "dynasty": "宋",
        "collection_info": null
    },
    {
        "title": "代家君答闻老诗三首  其一",
        "author": "唐仲友",
        "content": "流水高山举似谁，我惭善听匪钟期。\n三诗历历皆可语，彷佛当时病可师。",
        "dynasty": "宋",
        "collection_info": null
    },
    {
        "title": "代家君答闻老诗三首  其二",
        "author": "唐仲友",
        "content": "附热衔泥不足言，尔来杖锡亦纷然。\n不趋鑪炭趋寒谷，青白于中觉汝贤。",
        "dynasty": "宋",
        "collection_info": null
    },
    {
        "title": "代家君答闻老诗三首  其三",
        "author": "唐仲友",
        "content": "江山天借使诗昌，太守风流似沈郎。\n莫作推敲衝导其，好携佳句过黄堂。",
        "dynasty": "宋",
        "collection_info": null
    },
    {
        "title": "读章嘉甫诗",
        "author": "唐仲友",
        "content": "句法亡来久，诗坛忽有人。\n看君哦字苦，胜我食芝新。\n国史空遗恨，竿门未识真。\n尚须樽酒细，非效捧心颦。",
        "dynasty": "宋",
        "collection_info": null
    },
    {
        "title": "次季弼索杨继甫诗  其一",
        "author": "唐仲友",
        "content": "诗来得得巧搜寻，清似壶冰洗我心。\n白雪阳春皆绝唱，高山流水欠知音。\n秦淮淼淼涵秋影，楚岸迢迢起夕阴。\n此际须君速相就，寒鸦趁侣欲投林。",
        "dynasty": "宋",
        "collection_info": null
    },
    {
        "title": "次季弼索杨继甫诗  其二",
        "author": "唐仲友",
        "content": "爱山欲作杪秋寻，薄宦逢回倦壮心。\n排遣牢愁须鲁酒，激扬逸气和春音。\n归与物色荒山径，晚矣功名惜寸阴。\n寂寞孤芳聊自守，不殊兰芷在深林。",
        "dynasty": "宋",
        "collection_info": null
    },
    {
        "title": "绣川湖",
        "author": "唐仲友",
        "content": "众水汇山麓，平湖天宇宽。\n千家连岛屿，十里带林峦。\n柳长波澜阔，荷衰风月寒。\n吾将乘一棹，谁与办纶竿。",
        "dynasty": "宋",
        "collection_info": null
    },
    {
        "title": "题刘能之书室日静斋",
        "author": "唐仲友",
        "content": "书斋一明窗，平湖在轩闼。\n良朋求我名，题榜子听说。\n心静见天地，水静烛毫髮。\n槁木兼死灰，智动此机栝。\n微风不扬波，方寸皦明月。\n一举在云霄，期汝兹奋发。",
        "dynasty": "宋",
        "collection_info": null
    },
    {
        "title": "雨花台  其一",
        "author": "唐仲友",
        "content": "竟夕飞花一尺围，今朝晴色荷神禧。\n共寻萧寺因乘兴，直上高台是爱奇。\n鳷鹊余寒通北极，凤凰斜照落西垂。\n诗成似得江山助，莫遣金陵胜侣知。",
        "dynasty": "宋",
        "collection_info": null
    },
    {
        "title": "雨花台  其二",
        "author": "唐仲友",
        "content": "促膝红炉拥肉围，浅斟竹叶介繁禧。\n明年雪裏人应健，醉客诗成语益奇。\n戏掬巧争肌玉莹，快餐不省鬓丝垂。\n归来鼻息春雷动，晴日三竿总未知。",
        "dynasty": "宋",
        "collection_info": null
    },
    {
        "title": "雨花台  其三",
        "author": "唐仲友",
        "content": "因时兴灭易成空，更向层台觅旧踪。\n江渚余寒栖白鹭，山岗晴色转青龙。\n风烟暖入千林景，丝管春生万井容。\n堪笑冷官诗思苦，绝尘高韵以难从。",
        "dynasty": "宋",
        "collection_info": null
    },
    {
        "title": "长台途中",
        "author": "唐仲友",
        "content": "衝晓入山去，行行遵远途。\n滩头横略彴，林表出浮图。\n麦饭田家饷，松醪野店酤。\n红尘自扰扰，心与白云孤。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其一",
        "author": "唐仲友",
        "content": "此花清绝似幽人，苦耐冰霜不爱春。\n蜡蕊轻明香万斛，黄姑端的是前身。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其二",
        "author": "唐仲友",
        "content": "点缀何曾待化人，密房琐琐暗藏春。\n定应昔与江梅友，惹得清香尚满身。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其三",
        "author": "唐仲友",
        "content": "袂剪黄罗亦可人，君诗剩觅小园春。\n最怜丈室铜瓶裏，独对维摩似病身。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其四",
        "author": "唐仲友",
        "content": "黄姑侍女两三人，散作名家不嫁春。\n仙桂飘零篱菊尽，香容付与雪中身。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其五",
        "author": "唐仲友",
        "content": "日暮天寒倚竹人，淡粧别有一般春。\n紫橐深贮香无限，金缕初裁稳称身。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其六",
        "author": "唐仲友",
        "content": "山麝时时暗袭人，蔷薇露湿满枝春。\n若教粉蝶知音耗，应怨韶华枉误身。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其七",
        "author": "唐仲友",
        "content": "的皪光明色照人，枝头已有十分春。\n我惊唤作菩提树，为是如来幻化身。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其八",
        "author": "唐仲友",
        "content": "不管江梅妬杀人，壶中日月已先春。\n恰如姑射神仙子，野服高闲物外身。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其九",
        "author": "唐仲友",
        "content": "长伴南枝带雪开，浑无蜂蝶去徘徊。\n可能熟识金仙面，只有诗人日日来。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其一○",
        "author": "唐仲友",
        "content": "只恐幽花取次开，哦诗忍冻几徘徊。\n莫猜野服风情浅，解把天香暗裏来。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其一一",
        "author": "唐仲友",
        "content": "甚欲陪君酒瓮开，寒侵病骨却徘徊。\n不辞更琢金仙句，图得抛砖换玉来。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其一二",
        "author": "唐仲友",
        "content": "为爱凌晨细细开，谁人伴我独徘徊。\n朝阳满树无尘滓，寒雀惊窥欲下来。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其一三",
        "author": "唐仲友",
        "content": "一点轻明照雪开，六花惊妬亦徘徊。\n清香不在江梅后，底事全无驿使来。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其一四",
        "author": "唐仲友",
        "content": "几岁岩扃独自开，何人立马为徘徊。\n只因坡谷传佳句，惹得寻春使少来。",
        "dynasty": "宋",
        "collection_info": null
    },
    {
        "title": "蜡梅十五绝和陈天予韵  其一五",
        "author": "唐仲友",
        "content": "积雪愁阴久不开，为怜花冷故徘徊。\n凭君琢句留金蕊，待取霜风送月来。",
        "dynasty": "宋",
        "collection_info": null
    },
    {
        "title": "蜡梅",
        "author": "唐仲友",
        "content": "凌寒不独早梅芳，玉艷更为一样粧。\n懒着霓裳贪野服，自然仙骨有天香。\n轻明最是宜风日，冷淡从来傲雪霜。\n欲识清奇无尽处，中间深佩紫罗囊。",
        "dynasty": "宋",
        "collection_info": null
    },
    {
        "title": "难老堂吴居厚为祖母作张子昭刘文叔史直翁赋诗",
        "author": "唐仲友",
        "content": "风树感亲寿，忽若冬陨霜。\n以孙养祖母，惴惴驹隙光。\n无孙又继绝，此意谁激昂。\n吴氏有纯孝，业业含饴傍。\n延年寓题榜，戏綵勤奉觞。\n诗成三巨公，令德昭不忘。\n九原邈已远，遗范悲空堂。",
        "dynasty": "宋",
        "collection_info": null
    },
    {
        "title": "题止一堂",
        "author": "唐仲友",
        "content": "艮不获其身，人无监流水。\n畎亩义惓惓，时止非吾止。",
        "dynasty": "宋",
        "collection_info": null
    },
    {
        "title": "贺孙知从改章服",
        "author": "唐仲友",
        "content": "蚤岁蹉蛇晚节全，举觞犹自吸长川。\n紫泥优渥逢熙事，朱绂荣华慰暮年。\n强效琼杯哦庆语，欲将铁杖寿真仙。\n明堂尚有蒲轮召，未许终闲野水船。",
        "dynasty": "宋",
        "collection_info": null
    },
    {
        "title": "句",
        "author": "唐仲友",
        "content": "万斛出时非择地，一泓澄处本无心。",
        "dynasty": "宋",
        "collection_info": null
    },
    {
        "title": "奉题林稚春菊花枕子歌",
        "author": "林亦之",
        "content": "故人所说菊花枕，似把冰丸月下饮。\n秋水一双明炯炯，数在青囊第一品。\n狂风江上吹蒹葭，此物往往得之嵇康阮籍家。\n闭门诵书二十年，眼睛损尽生空花。\n建阳小作箸头书，残更灯火乱虫鱼。\n石渠文字大如斗，场屋岁月又不偶。\n却来南山青草边，东西四至尽为菊花田。\n手提长筐向山曲，一下收拾三百斛。\n昨者昏寐才起来，解把檐头小字读。\n乃知妙物通羣仙，一切药裹应弃捐。",
        "dynasty": "宋",
        "collection_info": null
    },
    {
        "title": "奉酬稚春梅花行",
        "author": "林亦之",
        "content": "草堂梅花千万枝，新诗品题何太奇。\n可怜一枝非凡羣，赏心何人空自珍。\n请与君谈别花人，如或见之当俯身。\n西湖一带何苍茫，娟娟数枝临水傍。\n上有幽人眉骨横，终日对花情意生。\n花如秋月照芭蕉，人似春风吹野苗。\n人与花枝自相亲，一篇至今吟如新。\n胸中若有一点尘，纵对此花无精神。\n平生不识市沽儿，四更诵书长苦饥。\n摩挲此腹遶疎篱，笑折花枝花自知。",
        "dynasty": "宋",
        "collection_info": null
    },
    {
        "title": "戏题稚春杜少陵诗集",
        "author": "林亦之",
        "content": "十年萧萧去武林，橐中唯有谪仙吟。\n君今失意还山窟，少陵诗集如明月。\n自怪平生每相似，穷愁嗜好亦如许。\n饭颗山头旧相逢，安得娟娟同处所。\n故人语我明年冬，或骑大马长安中。\n或倚书楼头如蓬，即见双剑终然同。\n我闻此语欢且剧，视君状貌如其笔。\n两目津津可终遁，此物应藏月鱼室。\n月鱼文字非时好，已问菟裘吾将老。\n绿烟亭下黄花时，两手抱取归柴扉。",
        "dynasty": "宋",
        "collection_info": null
    },
    {
        "title": "和李监仓欲游龙卧山以海风大作不果往",
        "author": "林亦之",
        "content": "枉蒙龙卧篇，如睹藤萝境。\n十年招隠士，欲到此山顶。\n坐石诵离骚，掬水弄清影。\n无人同荷锄，长愧林下景。\n昨者逢李侯，一笑便欢领。\n为言有明月，公事且暂屏。\n骑馿学贾岛，扪蝨唤王猛。\n双镳云外来，斜帽不须整。\n夜投招提宿，听雨寒更永。\n论文到昌黎，说诗笑匡鼎。\n闷人数日风，何时发深省。",
        "dynasty": "宋",
        "collection_info": null
    },
    {
        "title": "丁亥九月十六夜偕李监仓宿龙卧山中听雨看月同时事也所谓鱼与熊掌兼得之赋诗一篇以纪其事",
        "author": "林亦之",
        "content": "相唤此山来，狂风吹我衣。\n把酒桂花下，山云片段飞。\n掩门雨初滴，开门月还上。\n倚树看月明，半山闻雨响。\n人间有佳景，诗句颇发越。\n何曾似今夕，听雨还看月。",
        "dynasty": "宋",
        "collection_info": null
    },
    {
        "title": "九月晦日登烽火山",
        "author": "林亦之",
        "content": "兴来走上烽火山，着足不定秋风寒。\n四边黄茅滑如雨，低头一看毛髮竖。\n几年要到紫菜乡，大练小练并东墙。\n如今一时在眼傍，白云浮水天茫茫。\n酒阑更欲弔虎屋，无端日脚相催促。\n一奴魋髻一跛足，逐我下山如野鹿。",
        "dynasty": "宋",
        "collection_info": null
    },
    {
        "title": "见独斯行叔绮子为赴春试一出江头送别殊令牵怀聊为巴阑行一首以道此意云尔",
        "author": "林亦之",
        "content": "巴阑独还岁月深，相送出门自沉吟。\n十年交旧总如许，狂歌一曲伤人心。\n今人读书如过客，壶飧只向市头索。\n吾曹苦思肠几穿，安得相逢不索莫。\n念我平生弄典坟，六月北窗长闭门。\n雕肝篆肺得一句，旁人袖手评其文。\n思量至此復一笑，如何跃马追年少。\n我今闻说有场屋，两耳如聋怕听得。\n网山山下月鱼亭，就船买鱼活煮羹。\n何时挟册此来归，议论不到吾纵横。\n故人年几今犹未，正好款门问知己。\n时命相遭不用多，或在半言并片纸。\n老人校书紫云楼，相见或问吾因由，为言索处海水头。\n蓬莱方丈不可到，此心日夕徒生忧。",
        "dynasty": "宋",
        "collection_info": null
    },
    {
        "title": "秋夜同章三十九弟次邠宿延庆山中纪游一首",
        "author": "林亦之",
        "content": "芭蕉月上照窗扉，屋裏老僧眠不知。\n起来树根饮一盏，举头忽是三更时。\n藤萝一处一处好，我亦持杯随处坐。\n山鸡忽叫野钟鸣，满地西风愁杀我。",
        "dynasty": "宋",
        "collection_info": null
    },
    {
        "title": "古意",
        "author": "林亦之",
        "content": "深夜步秋檐，明月照石阶。\n所忆不可见，乃爱徒兴怀。\n我欲挂天帆，长江风浪摧。\n我欲跨绿耳，苍林烟雨回。\n只有坐长想，佳人安在哉。\n何时觌来袂，双目冏冏开。",
        "dynasty": "宋",
        "collection_info": null
    },
    {
        "title": "邑大夫范丈宠示广陵余事泠然诵之历历惨恻如在目中辄赋短篇纪所闻也",
        "author": "林亦之",
        "content": "尝阅淮南图，萧萧草屋少人居。\n及读广陵集，恻恻我心欲垂泣。\n吁嗟恋乡国，生死不肯去。\n边笳纔一动，杀几先此土。\n可怜此土人，父子无白头。\n不死于饥即死战，性命只在道旁沟。\n更闻维扬有鬼市，铜钱须臾变为纸。\n都缘白日杀人多，所以冤魂有如是。\n君侯壮思凌云空，青衫匹马戎幕中。\n当时辕门眼所见，长歌短歌泪如綫。\n少陵岖崎夔峡路，一切悲愁託诗句。\n至今太史不足凭，惟有此诗为可据。\n绍兴辛巳淮楚功，纷纷予夺或异同。\n他年石渠访遗事，为说东阳有蔚宗。",
        "dynasty": "宋",
        "collection_info": null
    },
    {
        "title": "范宰登瑞峰塔续蒙宠寄古篇辄次来韵",
        "author": "林亦之",
        "content": "平明眺远目，苍波吐红暾。\n已瞻大鳌网，復瞩鸬鷀门。\n宿酲虽已解，衫襟犹酒痕。\n凭陵不可羁，往往天欲扪。\n却忆去年时，舟役劳朝昏。\n幼妇带桎梏，嚼饭不敢吞。\n今年復此役，溪山恣讨论。\n为有陶元亮，心胸如阜坤。",
        "dynasty": "宋",
        "collection_info": null
    },
    {
        "title": "范宰见寄游草堂谁谓渔盐市之什辄同赋一篇不用元白唱酬之法",
        "author": "林亦之",
        "content": "谁谓鱼盐市，乃枉大夫轩。\n既登云霞观，更寻薜萝村。\n松枝何夹道，萱草况当门。\n借问阿谁家，此为故人园。\n倚竹坐半日，论诗到初根。\n愧无扪蝨姿，敢辱辍鸾言。\n劳劳青衫客，莽莽红尘奔。\n所至有山水，何曾解讨论。\n君侯食肉相，杞菊为心魂。\n一县固多事，终朝如山樊。\n行旌遇佳胜，呼宾罗芳尊。\n有此幽寂趣，从容以剸繁。",
        "dynasty": "宋",
        "collection_info": null
    },
    {
        "title": "范宰同郑簿应尉送战船至海上招野人同游赋得可月湖一篇奉呈",
        "author": "林亦之",
        "content": "可月湖边送战舸，长啸便欲凌清波。\n好风吹帆如去马，鼠曹若可双手把。\n青天无云水初涨，一山两山浮水上。\n平生胆意少羁束，叩舷长歌心益壮。\n生平诵书口啾啾，何似一日观沧流。\n厖眉太史足重茧，尽驱百怪归笔头。\n羣公楚楚皆人物，我亦自忘布衣拙。\n恢谐莫续济川君，可无一诗记明月。",
        "dynasty": "宋",
        "collection_info": null
    },
    {
        "title": "丈人行答通平林簿",
        "author": "林亦之",
        "content": "祖龙一出羣儒怒，滔滔稷下如抽缕。\n乐以声传非文字，千年阙断无人补。\n昔有丈人壶山前，绍兴甲寅乙卯年。\n定律不待累黍起，瓦缶皆可成宫征。\n更言吹律随隆污，百世不以一声拘。\n此法汉魏周隋无，红泉得之延坐隅。\n一时河汉东西奔，姓氏胡为旅人门。\n我欲栩栩还皇坟，要以六管为根原。\n九箫鼓吹百物和，羽衣狼藉渔阳戈。\n须信乐能召太平，非是太平为乐歌。\n丈人宿草飞毵毵，干旋坤转谁更堪。\n忽有尺纸如春蚕，遗音石笋天一南。\n三更把书不成眠，四更起坐霜月悬。\n五更开门欲上马，至竟此人何山下。",
        "dynasty": "宋",
        "collection_info": null
    },
    {
        "title": "贺江宰生朝",
        "author": "林亦之",
        "content": "清秋八月月未弦，河阳市上讴声传。\n今年百姓杯饭足，敢不祝公长命篇。\n青衫白马鸣琴初，适逢吁嗟舞羣巫。\n日维对案愁眉纡，退食皇皇双颊癯。\n家虽贫困仰母慈，村村乐业无逃逋。\n况此一熟十年无，东家西家禾满车。\n穷儒如侬四壁立，亦有瓯窭可读书。\n县人安得此丰岁，实以善政吾非谀。\n昨者越上人苦饥，公一主簿何能为。\n自穿沧海告邻籴，所视身命半缕丝。\n长风驾浪海波黑，舟人各各面如墨。\n尚据胡床取纸笔，为文愤怒駡风伯。\n翩翩盛名日以起，四海识公从此始。\n总为六鳌带归去，何哉双鳬更来此。\n阴德由来活人多，龟龄鹤算定尔过。\n况当竹下围棋日，缤纷百福连山河。",
        "dynasty": "宋",
        "collection_info": null
    },
    {
        "title": "奉酬监镇梁丈所惠腊梅之什",
        "author": "林亦之",
        "content": "腊梅好好花枝閒，官亭楚楚岁事阑。\n思量穷冬损情思，感激芳意生容颜。\n孤标不是如许骨，野落可能禁此寒。\n谁信鱼盐屈诗客，三更遶树兴未残。",
        "dynasty": "宋",
        "collection_info": null
    },
    {
        "title": "答稚春送瘗鹤铭",
        "author": "林亦之",
        "content": "烹鱼蒙尺牍，瘗鹤有残碑。\n老去无他好，朝来惬所思。\n幽怀增感激，妙处自倾欹。\n喜剧还生嘆，如今爱者谁。",
        "dynasty": "宋",
        "collection_info": null
    },
    {
        "title": "答稚春所寄诗卷",
        "author": "林亦之",
        "content": "不见几多日，诗篇句句新。\n沉吟堪脍炙，涂抹更精神。\n世俗难知己，文章却解贫。\n竹窗休苦思，思苦转愁人。",
        "dynasty": "宋",
        "collection_info": null
    },
    {
        "title": "草堂同爨呈稚春",
        "author": "林亦之",
        "content": "云锦堂前花作堆，寻幽养静属吾侪。\n高高下下黄柑树，曲曲斜斜碧草阶。\n数点远山如越县，一条寒水似秦淮。\n庞公父子能留客，我亦三年忘客怀。",
        "dynasty": "宋",
        "collection_info": null
    },
    {
        "title": "奉酬监仓李丈金橘银鱼之什",
        "author": "林亦之",
        "content": "为有风流贺季真，道斋从此往来频。\n锦囊牙轴诗千卷，金橘银鱼酒一巡。\n见我每呼莲社客，看君还是竹林人。\n有时夜话寒更尽，明日相逢语又新。",
        "dynasty": "宋",
        "collection_info": null
    },
    {
        "title": "九月登龙卧山",
        "author": "林亦之",
        "content": "復此云山饮，吁嗟空自劳。\n三迴看杞菊，两度叹蓬蒿。\n昨者唯伤李，如今更忆曹。\n海阳真俊逸，一等野坟高。",
        "dynasty": "宋",
        "collection_info": null
    },
    {
        "title": "九月游龙卧山留一夕明日值雨坐超上人房偶题",
        "author": "林亦之",
        "content": "野兴更周遭，应迟问大刀。\n山房逢雨好，人意与秋高。\n多谢烹鲜乳，还令厌浊醪。\n重来须累少，款款听萧骚。",
        "dynasty": "宋",
        "collection_info": null
    },
    {
        "title": "岁晚山楼书怀",
        "author": "林亦之",
        "content": "傩鼓逢逢起，江边岁又除。\n哦诗犹古木，高枕尚僧居。\n脚垢时忘洗，头蓬月懒梳。\n自应尘事少，非我故耽书。",
        "dynasty": "宋",
        "collection_info": null
    },
    {
        "title": "秋试归访绿烟亭",
        "author": "林亦之",
        "content": "竹径萦纡去，相逢情若何。\n江从木杪见，秋向菊边多。\n谩有风涛想，如今岁月过。\n唯于交旧裏，听取碧云歌。",
        "dynasty": "宋",
        "collection_info": null
    },
    {
        "title": "陈文焕秀才所宅近市凭楼一望西山宛然堕几案中县之豪隽唱酬不下数十百篇野人后来承听许不必次韵故为之赋一首",
        "author": "林亦之",
        "content": "西山檐外见，何必鹿门行。\n近晚市声合，疎帘野意生。\n终朝如此好，初月更多情。\n却愧才华钝，三年句不成。",
        "dynasty": "宋",
        "collection_info": null
    },
    {
        "title": "县学东轩",
        "author": "林亦之",
        "content": "莫道东轩恶，朝来意欲迷。\n平田飞白鸟，高木叫黄鹂。\n林阙孤峰出，檐低远树齐。\n虽然有佳趣，那似海门西。",
        "dynasty": "宋",
        "collection_info": null
    },
    {
        "title": "江上",
        "author": "林亦之",
        "content": "败絮沧江上，柴门落日中。\n论文谁与共，觅句不须工。\n壮思如秋叶，搔头似老翁。\n崎岖村浦路，敢自说豪雄。",
        "dynasty": "宋",
        "collection_info": null
    },
    {
        "title": "陪范明府与诸同官饮新亭是夕以莞尔榜之因赋此诗",
        "author": "林亦之",
        "content": "把烛新亭下，迂疎聊尔歌。\n酒缘人品胜，官要野情多。\n燕豆客俱好，渔竿人亦过。\n谁知武城笑，深自惜蹉跎。",
        "dynasty": "宋",
        "collection_info": null
    },
    {
        "title": "瑞峰院夜语奉酬郑簿",
        "author": "林亦之",
        "content": "百级上层峦，呼镫同所欢。\n甆杯真有道，行李似无官。\n妙语胜熊掌，疎才愧鹖冠。\n古人相见意，不作酒肴看。",
        "dynasty": "宋",
        "collection_info": null
    },
    {
        "title": "江楼陪范长官宴自警一篇戏呈郑主簿",
        "author": "林亦之",
        "content": "几回过海上，此日暂踌躇。\n未尽尊前酒，还奔使者车。\n官人无少暇，贱子敢安居。\n一亩芭蕉圃，如今要自锄。",
        "dynasty": "宋",
        "collection_info": null
    },
    {
        "title": "奉送范宰秩满还东阳",
        "author": "林亦之",
        "content": "语违今几日，犹更上层峦。\n情自缘君子，吾非送长官。\n衝寒去程远，惜别赋诗难。\n政拙为遗爱，留将识者看。",
        "dynasty": "宋",
        "collection_info": null
    },
    {
        "title": "翁丈柔中同侄昭文相访留两日既别赠以诗",
        "author": "林亦之",
        "content": "委巷无过客，明灯迎此翁。\n欢欣屐齿折，羞涩酒缾空。\n烧芋随家法，论诗到国风。\n胡麻煮清枣，更拟故人同。",
        "dynasty": "宋",
        "collection_info": null
    },
    {
        "title": "网山二首  其一",
        "author": "林亦之",
        "content": "风涛生长处，土地属东隅。\n树树悬鱼网，村村吹鹧鸪。\n酒旗孤屿见，书卷一山无。\n欲趁鸡豚社，深惭身业儒。",
        "dynasty": "宋",
        "collection_info": null
    },
    {
        "title": "网山二首  其二",
        "author": "林亦之",
        "content": "屋舍高低住，比隣活计同。\n笭箵嫌月白，螃蟹要霜红。\n吠犬随村落，卖鱼成老翁。\n地咸耕种少，海熟抵年丰。",
        "dynasty": "宋",
        "collection_info": null
    },
    {
        "title": "续梦中所见两句",
        "author": "林亦之",
        "content": "长剑歌明月，吴门一夜过。\n红楼何处是，为说马阑坡。",
        "dynasty": "宋",
        "collection_info": null
    },
    {
        "title": "记九月二十五夜梦中作",
        "author": "林亦之",
        "content": "药圃幽人径，桃源处士居。\n岁时虽屡改，踪迹尚如初。",
        "dynasty": "宋",
        "collection_info": null
    },
    {
        "title": "延庆写真赞二首  其一",
        "author": "林亦之",
        "content": "住山头欲白，何尔太邪揄。\n却厌旧时面，丹青别换模。",
        "dynasty": "宋",
        "collection_info": null
    },
    {
        "title": "延庆写真赞二首  其二",
        "author": "林亦之",
        "content": "秋雨秋山夜，纵纵自横横。\n平生无罪过，不合去为僧。",
        "dynasty": "宋",
        "collection_info": null
    },
    {
        "title": "春晚招石门陈居士游麦斜岩破新茶因读南华齐物论二首  其一",
        "author": "林亦之",
        "content": "叫破残花深处眠，麦斜岩下毕逋前。\n更须汲井开茶共，读尽南华齐物篇。",
        "dynasty": "宋",
        "collection_info": null
    },
    {
        "title": "春晚招石门陈居士游麦斜岩破新茶因读南华齐物论二首  其二",
        "author": "林亦之",
        "content": "好好轻衫清昼便，短锄欲乞此来田。\n只应荷蒉无青髮，且谩春风二十年。",
        "dynasty": "宋",
        "collection_info": null
    },
    {
        "title": "范公弥诞之辰辄述闾巷语为邑大夫寿且俟采诗者",
        "author": "林亦之",
        "content": "锦楼寿曲未须吹，且听江边老妇词。\n但愿年年好官长，一如官长在官时。",
        "dynasty": "宋",
        "collection_info": null
    },
    {
        "title": "同范长官郑主簿送战船至盐屿江上奉酬应尉",
        "author": "林亦之",
        "content": "相送长江风浪轻，尉仙真自好心情。\n四更明月宿何处，鱼骨山前第一程。",
        "dynasty": "宋",
        "collection_info": null
    },
    {
        "title": "题长乐县灵峰寺望日亭",
        "author": "林亦之",
        "content": "云母江边有草亭，分明见得日头生。\n一村篱落更何处，此已无天只水声。",
        "dynasty": "宋",
        "collection_info": null
    },
    {
        "title": "题严子陵钓台",
        "author": "林亦之",
        "content": "莫向金门傲冕旒，归来却要着羊裘。\n干坤不是刘文叔，那得长竿钓白头。",
        "dynasty": "宋",
        "collection_info": null
    },
    {
        "title": "林井伯母生日口占",
        "author": "林亦之",
        "content": "由来此母如吾母，再拜一巵復一巵。\n最好年年作生日，碧兰黄菊与同时。",
        "dynasty": "宋",
        "collection_info": null
    },
    {
        "title": "淑人生日口占",
        "author": "林亦之",
        "content": "方朔曾为老侍郎，麻姑来降紫云香。\n寿杯今日逢长至，款款长年此日长。",
        "dynasty": "宋",
        "collection_info": null
    },
    {
        "title": "重阳次日登城山",
        "author": "林亦之",
        "content": "城山饮罢冷侵衣，湖上重来月满巵。\n未爱疎篱黄菊日，最怜秋水白云时。",
        "dynasty": "宋",
        "collection_info": null
    },
    {
        "title": "重过红泉",
        "author": "林亦之",
        "content": "忆昔嘈嘈来拜经，秋灯秋雨苦吟声。\n如今秋雨秋灯夜，大半当年犹未生。",
        "dynasty": "宋",
        "collection_info": null
    },
    {
        "title": "秋日题",
        "author": "林亦之",
        "content": "漠漠骚骚如卷砂，当门枯木见巢鸦。\n秋林最怕风吹尽，一直愁心无树遮。",
        "dynasty": "宋",
        "collection_info": null
    },
    {
        "title": "九日下水",
        "author": "林亦之",
        "content": "黄花时候苦思乡，急水还家一日强。\n不道南风打头上，客船摇橹作重阳。",
        "dynasty": "宋",
        "collection_info": null
    },
    {
        "title": "草堂老人和仲平头七十宴客绿烟亭辄赋口号一章以为草堂之寿",
        "author": "林亦之",
        "content": "今年七十多青裏，莫把仙翁一例看。\n再拜尊前为翁舞，草堂最好是无官。",
        "dynasty": "宋",
        "collection_info": null
    },
    {
        "title": "辛卯岁应举过西峡渡",
        "author": "林亦之",
        "content": "白鹿山头云欲颓，峡门滩下水如雷。\n锦囊破裂元无用，席帽嵚崎还更来。\n我自未能逃世俗，人谁便解脱尘埃。\n扁舟且趁牛羊渡，莫问如今第几迴。",
        "dynasty": "宋",
        "collection_info": null
    },
    {
        "title": "寄精严谷堂老宿二十年欲访谷堂观笔法因循去未得偶逢水西客沉吟久之因寄此诗",
        "author": "林亦之",
        "content": "隔浦娟娟古佛庐，几迴欲去更踟躇。\n欲夸柳氏元和脚，要问隋僧智果书。\n见说交情多隽达，每惭识面尚生疎。\n山头红叶知无限，可许閒人暂寓居。",
        "dynasty": "宋",
        "collection_info": null
    },
    {
        "title": "寄范都厢",
        "author": "林亦之",
        "content": "南去封题久不闻，北来数数听寒暄。\n联镳太白三千首，击柝长安十二门。\n飞观凌空天子国，轻帆半日女儿村。\n渊明好趣柴桑近，官职高卑未要论。",
        "dynasty": "宋",
        "collection_info": null
    },
    {
        "title": "奉陪严陵史君杨校书囊山夜语一别数月欲再见不可得因寄此诗",
        "author": "林亦之",
        "content": "乡廛一语竟何曾，却向他州逢李膺。\n白马千山缘矍相，朱幡四海有严陵。\n鹅湖犹记通宵雨，虎石还同半夜灯。\n素髮相看纔两度，不知再见几时能。",
        "dynasty": "宋",
        "collection_info": null
    },
    {
        "title": "秋试后再寄林井伯",
        "author": "林亦之",
        "content": "方国三年一合围，圜门屡战定高飞。\n人如我友无青眼，天岂斯文厌紫微。\n苦县老聃终遁去，敬亭小谢未须归。\n丈夫谋宦非身计，荔子山前有綵衣。",
        "dynasty": "宋",
        "collection_info": null
    },
    {
        "title": "送井伯赴上庠",
        "author": "林亦之",
        "content": "紫微巷口送征鞍，白社村前荳叶寒。\n一赋雕虫如癸水，千山羸马上长安。\n短檠已自甘投老，健笔胡为未得官。\n凤阁起家缘六馆，州人更欲祝东峦。",
        "dynasty": "宋",
        "collection_info": null
    },
    {
        "title": "得舍弟行可盐官病后书",
        "author": "林亦之",
        "content": "荷花开尽蓼花红，游子今年秋又穷。\n千里病眠鸿鴈影，一书愁杀月鱼翁。\n天寒好处予煨芋，日落何山汝转蓬。\n名利不成作归计，先生已老海门东。",
        "dynasty": "宋",
        "collection_info": null
    },
    {
        "title": "舍弟客临平",
        "author": "林亦之",
        "content": "凭谁为问鹡鸰原，灯火三更殒泪痕。\n天远未知萍梗迹，书来说在藕花村。\n年华似汝宁为未，场屋如吾已懒言。\n壁水故人今北去，短长门户好同论。",
        "dynasty": "宋",
        "collection_info": null
    },
    {
        "title": "借册井伯",
        "author": "林亦之",
        "content": "吉贝城边寄此身，故乡归少异乡亲。\n蜀无担石雄何苦，洛有书船孟不贫。\n绿水孤村何处客，白头双阙老门人。\n令狐冒雪成图画，还许渠侬续后尘。",
        "dynasty": "宋",
        "collection_info": null
    },
    {
        "title": "忆浮家洞",
        "author": "林亦之",
        "content": "万竹苍苍乌鸟啼，一江渺渺薜萝西。\n幽怀动处兰初长，好句来时月已低。\n年岁却从为客尽，家书长是倩人题。\n疎钟日落孤村立，秋燕梁空归思迷。",
        "dynasty": "宋",
        "collection_info": null
    },
    {
        "title": "寄表弟章由之为理曲堆屋庐",
        "author": "林亦之",
        "content": "苦来为客竟何为，宅舍荒村谁与治。\n别墅虽无辋川画，生涯堪入杜陵诗。\n身如燕子年年去，家似渔舟处处移。\n丹井西头曲堆下，更烦岁晚定疎篱。",
        "dynasty": "宋",
        "collection_info": null
    },
    {
        "title": "送林子方秘书赴广东提举",
        "author": "林亦之",
        "content": "乘轺岭外丈人回，奉使天南学士来。\n万里家声蛮子洞，一门旌节越王台。\n驿辞濑口初逢菊，界入潮州定折梅。\n莫怪襄阳负韩约，芸香又好赐环催。",
        "dynasty": "宋",
        "collection_info": null
    },
    {
        "title": "次韵奉酬致仕通直吴七丈上元所寄之什",
        "author": "林亦之",
        "content": "空齐自合冷如灰，何物龙钟似不才。\n日日读书无处用，年年作客几时迴。\n君为诸老先生行，我在当初最后来。\n可忍残春对耆旧，不携斗酒去相陪。",
        "dynasty": "宋",
        "collection_info": null
    },
    {
        "title": "次韵致政吴丈和林县丞丹桂非时之什",
        "author": "林亦之",
        "content": "青山湖上宅，丹桂月边枝。\n菊蕊元同日，桐花却并时。\n笼鹅翁不俗，蜡凤子多奇。\n须信三秋好，先从数月期。\n蓝田一厅壁，黄卷五男兕。\n问礼当年事，芹宫未颂僖。",
        "dynasty": "宋",
        "collection_info": null
    },
    {
        "title": "次韵奉酬林仲雨",
        "author": "林亦之",
        "content": "年去又来三月强，诗成未了寸心狂。\n已无精力能穿鹄，尚有头颅可牧羊。\n老柏纵教逢岁晚，幽兰本不为人香。\n东胶待补犹堪战，莫道今无识绕梁。",
        "dynasty": "宋",
        "collection_info": null
    },
    {
        "title": "谢林守架艾轩先生祠堂",
        "author": "林亦之",
        "content": "双阙已嗟秋草边，两楹谁作麦堆前。\n幸逢皂盖行春日，如见红泉讲道年。\n工部先生天下士，莆阳太守大夫贤。\n斯文直待斯人出，千载名声与共传。",
        "dynasty": "宋",
        "collection_info": null
    },
    {
        "title": "再用前韵和林守",
        "author": "林亦之",
        "content": "清咏重重画戟边，芳题短短竹篱前。\n政如美稷西河日，诗到黄初正始年。\n滕国已歌慈父爱，韩门更感使君贤。\n铜鱼好句关风教，巴岭赓酬只浪传。",
        "dynasty": "宋",
        "collection_info": null
    },
    {
        "title": "奉寄云安安抚宝文少卿林黄中",
        "author": "林亦之",
        "content": "泥封款款下青冥，却许麾幢换使軿。\n夔子城头开幕府，杜陵诗卷作图经。\n十年去国未还国，万里长亭更短亭。\n可信明时好人物，乱猿啼处是州厅。",
        "dynasty": "宋",
        "collection_info": null
    },
    {
        "title": "滕王阁怀古奉呈抚州别驾兼简户曹",
        "author": "林亦之",
        "content": "城连帝子阁西头，水遶南昌故郡流。\n山短天长鸥鹭小，夜深云浄月星浮。\n澹台墓暗竹根古，孺子亭荒荷叶秋。\n漠漠沧江无了日，哦诗莫苦替人愁。",
        "dynasty": "宋",
        "collection_info": null
    },
    {
        "title": "江西试罢还故里八月二十九日过飞猿岭连日遇雨",
        "author": "林亦之",
        "content": "万里崎岖愁不禁，飞猿更听雨淋淋。\n剩将暑药凉无用，未着秋衣寒已深。\n刻鹄雕虫成底事，牧羊餧鸭负初心。\n还家渐近病渐好，得句自题时自吟。",
        "dynasty": "宋",
        "collection_info": null
    },
    {
        "title": "秋试罢重九过沧峡",
        "author": "林亦之",
        "content": "野阔村归如暮鸦，路沿溪曲似春蛇。\n不谙水土愁多病，忽听乡谈喜近家。\n一带青山将屋绕，数行绿竹倚门斜。\n年年逆旅逢重九，今岁须看篱下花。",
        "dynasty": "宋",
        "collection_info": null
    },
    {
        "title": "同安抚赵子直饯朱晦庵于怀安二首得重字  其一",
        "author": "林亦之",
        "content": "祖帐寒梅白未空，已看新叶绿重重。\n八州斧钺送行客，十里旌旗遶暮峰。\n北斗独高韩吏部，南州争慕郭林宗。\n一时宾主俱豪杰，敢道招要到野农。",
        "dynasty": "宋",
        "collection_info": null
    },
    {
        "title": "同安抚赵子直饯朱晦庵于怀安二首得重字  其二",
        "author": "林亦之",
        "content": "虎夷长想蕙兰踪，螺渚幸修桑梓恭。\n诗造本情天下诵，学传正统世儒宗。\n三山过客日无数，四海闻人此一逢。\n官烛行行送归路，半村无月海云重。",
        "dynasty": "宋",
        "collection_info": null
    },
    {
        "title": "别莆阳史君林宗丞二首  其一",
        "author": "林亦之",
        "content": "下笔翩翩如史君，年过五十始朱轮。\n蜀山久託无家客，滕国曾为负耒人。\n脱印忽闻过我里，攀辕尤更甚州民。\n乍晴乍雨黄梅道，好听泥封下紫宸。",
        "dynasty": "宋",
        "collection_info": null
    },
    {
        "title": "别莆阳史君林宗丞二首  其二",
        "author": "林亦之",
        "content": "扶羸十日候行期，瓜叶初生荷满池。\n别袖难禁须进酒，离情未足更题诗。\n飞鸾渡口还家后，老鼠梯前到阙时。\n士论民谣如缴日，甘泉直上岂容迟。",
        "dynasty": "宋",
        "collection_info": null
    },
    {
        "title": "别林黄中帅湖南",
        "author": "林亦之",
        "content": "清秋缓辔马如云，论定忠邪黑白分。\n湘水传呼新刺史，霸陵改观旧将军。\n平生孤节人难到，自此一番名愈闻。\n定有诏书催入觐，不劳下担楚江濆。",
        "dynasty": "宋",
        "collection_info": null
    },
    {
        "title": "代上陈给事二首  其一",
        "author": "林亦之",
        "content": "谢安旧宅翠云环，復见新墙月样弯。\n市近岂容三岛客，楼居须向九仙山。\n去天尚鬰金门步，计日催归玉笋班。\n好与衣冠添盛事，一门三府照人寰。",
        "dynasty": "宋",
        "collection_info": null
    },
    {
        "title": "代上陈给事二首  其二",
        "author": "林亦之",
        "content": "云锦轩楹兰玉阶，暂从仙仗下蓬莱。\n良辰歌馆声声起，明月粧楼夜夜开。\n天上李藩批敕手，蜀中严武总戎才。\n可教问舍悠然去，即下红泥促召回。",
        "dynasty": "宋",
        "collection_info": null
    },
    {
        "title": "暂还网山井伯以诗送别次韵",
        "author": "林亦之",
        "content": "暂着芒鞋归故丘，新诗吟罢恍如秋。\n麦堆去后惟君胜，荔子红时送客愁。\n好句合教吾北面，生年长恨海东头。\n如今别袂应须惜，一日能留便少留。",
        "dynasty": "宋",
        "collection_info": null
    },
    {
        "title": "艾轩先生侍郎挽词四首  其一",
        "author": "林亦之",
        "content": "典刑还似鲁人初，四海衣冠归坐隅。\n涕落寒芜嗟不见，月明蠏井白云孤。",
        "dynasty": "宋",
        "collection_info": null
    },
    {
        "title": "艾轩先生侍郎挽词四首  其二",
        "author": "林亦之",
        "content": "菖蒲对客尚从容，明月红泉梦已空。\n纵是千年有豪杰，六经人物只斯翁。",
        "dynasty": "宋",
        "collection_info": null
    },
    {
        "title": "艾轩先生侍郎挽词四首  其三",
        "author": "林亦之",
        "content": "绣衣曾出黄梅岭，金印还游红药阶。\n勋业至今人道说，幽怀长是在空斋。",
        "dynasty": "宋",
        "collection_info": null
    },
    {
        "title": "艾轩先生侍郎挽词四首  其四",
        "author": "林亦之",
        "content": "黄柑时候曲堆村，长忆篮舆到荜门。\n恰是今年去年日，野萤衰草弔寒原。",
        "dynasty": "宋",
        "collection_info": null
    },
    {
        "title": "青龙陈君挽词四首  其一",
        "author": "林亦之",
        "content": "明月青灯合浦村，北人惟此读书园。\n窦家风义人牢落，多少衡门欲断魂。",
        "dynasty": "宋",
        "collection_info": null
    },
    {
        "title": "青龙陈君挽词四首  其二",
        "author": "林亦之",
        "content": "谁解题封忠敬堂，长安白髮紫微郎。\n斯名似不缘渠作，却最关渠泪数行。",
        "dynasty": "宋",
        "collection_info": null
    },
    {
        "title": "青龙陈君挽词四首  其三",
        "author": "林亦之",
        "content": "胡为春渚梦初回，却是行舟恰到来。\n数尽长亭过闽岭，夕阳愁杀落花台。",
        "dynasty": "宋",
        "collection_info": null
    },
    {
        "title": "青龙陈君挽词四首  其四",
        "author": "林亦之",
        "content": "欲哭刍灵何日时，长江望断涕沾衣。\n夜香楼下如重到，鹤叫三更人已非。",
        "dynasty": "宋",
        "collection_info": null
    },
    {
        "title": "鲍待用挽词四首  其一",
        "author": "林亦之",
        "content": "一经教子已青裾，况又行年七十余。\n恰好遭逢身却死，北风门外只长嘘。",
        "dynasty": "宋",
        "collection_info": null
    },
    {
        "title": "鲍待用挽词四首  其二",
        "author": "林亦之",
        "content": "去年一笑荔枝园，今岁重来是墓门。\n纵有青青旧时树，已看斜日照黄昏。",
        "dynasty": "宋",
        "collection_info": null
    },
    {
        "title": "鲍待用挽词四首  其三",
        "author": "林亦之",
        "content": "寒村夜雨断人烟，却有累累哭野田。\n一饭谁能弔衰草，似君此事至今传。",
        "dynasty": "宋",
        "collection_info": null
    },
    {
        "title": "鲍待用挽词四首  其四",
        "author": "林亦之",
        "content": "读尽东床一卷书，不妨踪迹向来疎。\n剑津红帐为门户，想得多多送葬车。",
        "dynasty": "宋",
        "collection_info": null
    },
    {
        "title": "光泽朱君挽词四首  其一",
        "author": "林亦之",
        "content": "诸老萧萧似卷尘，不堪再见素旌新。\n白头县尉笭箵浦，夜雨寒窗是旧人。",
        "dynasty": "宋",
        "collection_info": null
    },
    {
        "title": "光泽朱君挽词四首  其二",
        "author": "林亦之",
        "content": "长记前回过我庐，艰难步履唤儿扶。\n莫将马棰敲门去，寒水无人野屿孤。",
        "dynasty": "宋",
        "collection_info": null
    },
    {
        "title": "光泽朱君挽词四首  其三",
        "author": "林亦之",
        "content": "为官长者得声名，唯诺公堂如父兄。\n欲作汝南耆旧传，不须多语尽平生。",
        "dynasty": "宋",
        "collection_info": null
    },
    {
        "title": "光泽朱君挽词四首  其四",
        "author": "林亦之",
        "content": "乃翁飞旐过前村，一妇随车一在门。\n何处人家有三柩，髑髅山下合销魂。",
        "dynasty": "宋",
        "collection_info": null
    },
    {
        "title": "赵路分挽词三首  其一",
        "author": "林亦之",
        "content": "三月余干花草春，天遥莫问谪仙坟。\n长箫不要吹哀些，愁杀江东日暮云。",
        "dynasty": "宋",
        "collection_info": null
    },
    {
        "title": "赵路分挽词三首  其二",
        "author": "林亦之",
        "content": "苦学声名闻搢绅，传家况復有麒麟。\n汉廷玉牒先多士，数尽慈恩只一人。",
        "dynasty": "宋",
        "collection_info": null
    },
    {
        "title": "赵路分挽词三首  其三",
        "author": "林亦之",
        "content": "每夸爱子对人言，东观同游有艾轩。\n我向筑场闻此语，敛襟西望转销魂。",
        "dynasty": "宋",
        "collection_info": null
    },
    {
        "title": "林校尉绍老挽词三首  其一",
        "author": "林亦之",
        "content": "落日平田何处村，竹墙缭绕是高门。\n莫言鸡黍未相识，一听悲歌自断魂。",
        "dynasty": "宋",
        "collection_info": null
    },
    {
        "title": "林校尉绍老挽词三首  其二",
        "author": "林亦之",
        "content": "白浪漫天眼自惊，吴儿一见欲飞鸣。\n何人为述胶西事，十万楼船有姓名。",
        "dynasty": "宋",
        "collection_info": null
    },
    {
        "title": "林校尉绍老挽词三首  其三",
        "author": "林亦之",
        "content": "华屋共言清浄想，长途还作去来缘。\n念君阴德有如此，何事春风却短年。",
        "dynasty": "宋",
        "collection_info": null
    },
    {
        "title": "林少朋挽词三首  其一",
        "author": "林亦之",
        "content": "年年二月看花时，野笛小园长短吹。\n谁道今年看花日，秋韆门外鼓声悲。",
        "dynasty": "宋",
        "collection_info": null
    },
    {
        "title": "林少朋挽词三首  其二",
        "author": "林亦之",
        "content": "闻说当年歌鹿鸣，黄花八月牡丹生。\n何人为续夷坚志，好向桥东问姓名。",
        "dynasty": "宋",
        "collection_info": null
    },
    {
        "title": "林少朋挽词三首  其三",
        "author": "林亦之",
        "content": "几回欲去醉花傍，此事如今转渺茫。\n不独哦诗弔金谷，更令掩袂忆刘郎。",
        "dynasty": "宋",
        "collection_info": null
    },
    {
        "title": "余倅父子挽词二首  其一",
        "author": "林亦之",
        "content": "庐陵别驾有慈闱，到处官亭见綵衣。\n总为青山能送老，不知黄壤却同归。",
        "dynasty": "宋",
        "collection_info": null
    },
    {
        "title": "余倅父子挽词二首  其二",
        "author": "林亦之",
        "content": "谁唱双棺薤曲悲，前声未断后声随。\n人间父子情何限，可忍长箫逐箇吹。",
        "dynasty": "宋",
        "collection_info": null
    },
    {
        "title": "卢氏母挽词二首  其一",
        "author": "林亦之",
        "content": "为语歌铃过野田，不须泪眼更悬悬。\n人间催促如风叶，谁是平头八十年。",
        "dynasty": "宋",
        "collection_info": null
    },
    {
        "title": "卢氏母挽词二首  其二",
        "author": "林亦之",
        "content": "小径幽幽竹遶门，闺楼终日总无言。\n若教诵得维摩句，应愧平生费讨论。",
        "dynasty": "宋",
        "collection_info": null
    },
    {
        "title": "哭故人曹十九秘校叔明海阳四十弟自潮州送归柩未有哭诗故人于海阳为甥舅也沉吟感涕因併以弔之二首  其一",
        "author": "林亦之",
        "content": "海阳天外已伤怀，白水墙头转自哀。\n却是人生难得好，两年只见哭声来。",
        "dynasty": "宋",
        "collection_info": null
    },
    {
        "title": "哭故人曹十九秘校叔明海阳四十弟自潮州送归柩未有哭诗故人于海阳为甥舅也沉吟感涕因併以弔之二首  其二",
        "author": "林亦之",
        "content": "泪眼纔干更哭君，残阳破寺起愁云。\n故人海上能多少，已见江南有两坟。",
        "dynasty": "宋",
        "collection_info": null
    },
    {
        "title": "小练林承事挽词二首  其一",
        "author": "林亦之",
        "content": "薤歌纔唱已堪嗟，莫道生平隔海涯。\n曾向网山图上见，蛇门东去是君家。",
        "dynasty": "宋",
        "collection_info": null
    },
    {
        "title": "小练林承事挽词二首  其二",
        "author": "林亦之",
        "content": "生前莫问刘郎浦，死后还看孟母邻。\n遥想刍灵穿海出，浪头如屋自愁人。",
        "dynasty": "宋",
        "collection_info": null
    },
    {
        "title": "曹不占挽词二首  其一",
        "author": "林亦之",
        "content": "年年除莫即相呼，夜语如君不可无。\n为报岁寒同社客，今年不要作柴炉。",
        "dynasty": "宋",
        "collection_info": null
    },
    {
        "title": "曹不占挽词二首  其二",
        "author": "林亦之",
        "content": "有时街上断行人，犹见敲门访子云。\n一种伤心向谁语，夜阑灯火只思君。",
        "dynasty": "宋",
        "collection_info": null
    },
    {
        "title": "郑氏母挽词二首  其一",
        "author": "林亦之",
        "content": "片片花飞上巳村，谁将双泪哭寒原。\n明朝况是初三日，好把流杯为续魂。",
        "dynasty": "宋",
        "collection_info": null
    },
    {
        "title": "郑氏母挽词二首  其二",
        "author": "林亦之",
        "content": "画楼最好绿波前，萱草还看白髮生。\n更说列卿太常老，吁嗟一曲与人传。",
        "dynasty": "宋",
        "collection_info": null
    },
    {
        "title": "曹廷辅挽词二首  其一",
        "author": "林亦之",
        "content": "里巷相闻长者声，春风更有女萝情。\n殷勤为作愁肠曲，白日西颓月又生。",
        "dynasty": "宋",
        "collection_info": null
    },
    {
        "title": "曹廷辅挽词二首  其二",
        "author": "林亦之",
        "content": "绿水白鸥三月天，哀箫长短使人怜。\n草鞋踏雨同归去，此事如今十五年。",
        "dynasty": "宋",
        "collection_info": null
    },
    {
        "title": "卢助教质夫挽词二首  其一",
        "author": "林亦之",
        "content": "山中香火今谁在，那听残春薤曲新。\n第一伤心惟此老，父时诸客已无人。",
        "dynasty": "宋",
        "collection_info": null
    },
    {
        "title": "卢助教质夫挽词二首  其二",
        "author": "林亦之",
        "content": "毗耶钞轴五千卷，浄几焚香心自閒。\n蜡烛烧残春梦断，逢逢哀鼓弔空山。",
        "dynasty": "宋",
        "collection_info": null
    },
    {
        "title": "方提举公美挽词",
        "author": "林亦之",
        "content": "马上姿容河朔风，吁嗟不见夕阳红。\n长江自小为邻舍，昨日归来无此翁。",
        "dynasty": "宋",
        "collection_info": null
    },
    {
        "title": "横路林少皋挽词",
        "author": "林亦之",
        "content": "十年骑马画桥归，长记朱楼傍水湄。\n今日悲吟想君屋，一如骑马十年时。",
        "dynasty": "宋",
        "collection_info": null
    },
    {
        "title": "郑唐仲挽词",
        "author": "林亦之",
        "content": "三闾未死已招魂，却是狂夫不要论。\n谁肯将身缘问道，十年卧病菊花村。",
        "dynasty": "宋",
        "collection_info": null
    },
    {
        "title": "夏循矩先生挽词",
        "author": "林亦之",
        "content": "叹惜青灯下，偏旁古字通。\n读残五车去，赢得一生穷。\n末俗轻前辈，何人念此翁。\n伤心旧时宅，飒飒已如空。",
        "dynasty": "宋",
        "collection_info": null
    },
    {
        "title": "林伯谟挽词",
        "author": "林亦之",
        "content": "幽情千木外，巧思百花前。\n好事如吾子，伤心叹蚤年。\n桃蹊亲意悦，薤曲里人怜。\n半夜悲笳起，凉天野月悬。",
        "dynasty": "宋",
        "collection_info": null
    },
    {
        "title": "古龙孺人曹氏挽词",
        "author": "林亦之",
        "content": "寒原何处哭，下马欲销魂。\n白日数行泪，黄柑十里村。\n传家犹墨绶，聘妇尽朱门。\n似此何多恨，空沤不要论。",
        "dynasty": "宋",
        "collection_info": null
    },
    {
        "title": "孺人郑氏挽词",
        "author": "林亦之",
        "content": "国子先生宅，相传此母贤。\n一哀孤屿下，再拜十年前。\n舐犊贪书卷，飞鸾慰暮年。\n夕阳聊寓曲，终要到新阡。",
        "dynasty": "宋",
        "collection_info": null
    },
    {
        "title": "丹井陈子白母挽词二首  其一",
        "author": "林亦之",
        "content": "哀曲梧桐夜，何年苜蓿盘。\n敬夫前辈重，好客妇人难。\n十月明朝尽，孤坟落日寒。\n鹿门催作黍，此意竟长嘆。",
        "dynasty": "宋",
        "collection_info": null
    },
    {
        "title": "丹井陈子白母挽词二首  其二",
        "author": "林亦之",
        "content": "嫁娶比邻近，门庭古木幽。\n藁砧旧相好，兰玉久从游。\n双鹤来何处，孤鸾不到头。\n通家丘嫂行，愁涕白云浮。",
        "dynasty": "宋",
        "collection_info": null
    },
    {
        "title": "松林林岩叟挽词",
        "author": "林亦之",
        "content": "谁学陶朱去，梅花古戍旁。\n平生疎几杖，哀曲损肝肠。\n稚子青衿隽，东床绿袖长。\n四更笳鼓动，月白水茫茫。",
        "dynasty": "宋",
        "collection_info": null
    },
    {
        "title": "杨严州母挽词",
        "author": "林亦之",
        "content": "生长大夫宅，来归御史门。\n吾儿天下宝，此母里人尊。\n九岭三江外，孤云片月村。\n同乡无见日，他国赋招魂。",
        "dynasty": "宋",
        "collection_info": null
    },
    {
        "title": "宜人姚氏挽词",
        "author": "林亦之",
        "content": "别驾归来日，连年哭九原。\n白头如此母，丹旐只诸孙。\n灯火槟榔市，箫笳梅子村。\n比邻恼鹅鸭，还阻弔幽魂。",
        "dynasty": "宋",
        "collection_info": null
    },
    {
        "title": "林义夫母挽词",
        "author": "林亦之",
        "content": "孟母何曾憾，生前锦轴横。\n东征凤毛好，西府玉昆荣。\n贝叶忘言处，金床写水声。\n十年堂上客，一曲自悲鸣。",
        "dynasty": "宋",
        "collection_info": null
    },
    {
        "title": "方士登母挽词",
        "author": "林亦之",
        "content": "伤心来讣日，各各为沾衣。\n慈母夜长诀，郎君客未归。\n短山长笛惨，青草素旗飞。\n料得楚人些，连篇说断机。",
        "dynasty": "宋",
        "collection_info": null
    },
    {
        "title": "清远尉林昭远挽词",
        "author": "林亦之",
        "content": "一宦辞南海，萧然百念枯。\n里闾称长者，门巷似穷儒。\n死日分明去，生年尔汝无。\n伤心哀鼓动，寒月野园孤。",
        "dynasty": "宋",
        "collection_info": null
    },
    {
        "title": "迎仙致政王修职挽词",
        "author": "林亦之",
        "content": "晦德香泉下，秋风知几回。\n襟怀如阮达，门阀自唐来。\n立马曾交语，寒蛩重一哀。\n生前双锦轴，亦足慰苍苔。",
        "dynasty": "宋",
        "collection_info": null
    },
    {
        "title": "黄司业挽词",
        "author": "林亦之",
        "content": "未作鹏飞万里程，一时英俊已铮铮。\n只应傲雪凌云气，合得惊天动地名。\n明月酒杯如李白，暮年官职似阳城。\n秋风癸亥古祠下，多少行人泪眼盈。",
        "dynasty": "宋",
        "collection_info": null
    },
    {
        "title": "戴少美挽词",
        "author": "林亦之",
        "content": "一声哀管水边闻，忽忆秋风留月轩。\n洛下书生来问字，襄阳耆旧亦过门。\n游梁无限通宵话，访戴如今何处村。\n纵使鸾封到幽壠，白云荒草不堪论。",
        "dynasty": "宋",
        "collection_info": null
    },
    {
        "title": "陈伯顺夫妇挽词",
        "author": "林亦之",
        "content": "晴春相见未多时，忽嘆霜芜雪屋非。\n僵瑟楼前方悼往，吹箫台下竟同归。\n读书历历向秋树，织锦悠悠空晓机。\n须信人间伉俪重，生年死日不相违。",
        "dynasty": "宋",
        "collection_info": null
    },
    {
        "title": "陈仲罕母挽词",
        "author": "林亦之",
        "content": "橘林霜后欲寒天，多记陶家作客年。\n碧水青山如昨日，白云红旐是新阡。\n鸤鸠七子母恩重，寡鹄孤巢妇德贤。\n最苦哀箫老松下，漫漫瞿麦雪平田。",
        "dynasty": "宋",
        "collection_info": null
    },
    {
        "title": "稚春母郑氏挽词",
        "author": "林亦之",
        "content": "他谁天外哭声长，有客归程何太忙。\n同爨情亲如五服，升堂义重比诸郎。\n昔人浇薤蒸梨事，即我浮家泛宅傍。\n嘆息白头陶母意，中秋三日转凄凉。",
        "dynasty": "宋",
        "collection_info": null
    },
    {
        "title": "蔡以之母挽词",
        "author": "林亦之",
        "content": "邻母悲歌长短声，客窗闻此梦魂惊。\n新乡谁共鸡豚社，先世由来香火情。\n薤曲纵教如宋玉，里丧终是愧陈平。\n伤心起望秋云乱，愁断千山几日程。",
        "dynasty": "宋",
        "collection_info": null
    },
    {
        "title": "章徽之妻卢氏挽词",
        "author": "林亦之",
        "content": "蒿里歌，蒿里曲。\n长箫悲奈何，短草叹不足。\n少年款款嫁夫婿，今夜屋檐何处宿。\n蒿里歌，蒿里曲。",
        "dynasty": "宋",
        "collection_info": null
    },
    {
        "title": "句",
        "author": "林亦之",
        "content": "讲学红泉不着书，只将心学授生徒。",
        "dynasty": "宋",
        "collection_info": null
    },
    {
        "title": "句",
        "author": "林仲雨",
        "content": "万事不成嗟画虎，一官那得似驱羊。",
        "dynasty": "宋",
        "collection_info": null
    },
    {
        "title": "南山寺",
        "author": "舒璘",
        "content": "山谷幽深锁梵宫，千章灌木鬰茏葱。\n香浮古篆半檐雾，茶潄清泉两腋风。\n鹤伴老僧归夕照，山留行客驻霜枫。\n前朝阁阁浑秋草，眺望悽然碧岭中。",
        "dynasty": "宋",
        "collection_info": null
    },
    {
        "title": "颂古八首  其一",
        "author": "释元聪",
        "content": "释尊拈起枝花，分明勾贼破家。\n致令千古之下，儿孙逐恶随邪。",
        "dynasty": "宋",
        "collection_info": null
    },
    {
        "title": "颂古八首  其二",
        "author": "释元聪",
        "content": "倒腹倾肠说向伊，不知何故尚迟疑。\n只今便好猛提取，莫待天明失却鷄。",
        "dynasty": "宋",
        "collection_info": null
    },
    {
        "title": "颂古八首  其三",
        "author": "释元聪",
        "content": "一下兰桡蓦口鞭，大洋海底火烧天。\n父南子北家何许，风满长空月满船。",
        "dynasty": "宋",
        "collection_info": null
    },
    {
        "title": "颂古八首  其四",
        "author": "释元聪",
        "content": "钻头闹蓝远侍者，刺脑胶盆老赵州。\n两箇人前夸好手，面皮三寸不知羞。",
        "dynasty": "宋",
        "collection_info": null
    },
    {
        "title": "颂古八首  其五",
        "author": "释元聪",
        "content": "明明道不说，此理凭谁识。\n春风一阵来，满径花狼籍。",
        "dynasty": "宋",
        "collection_info": null
    },
    {
        "title": "颂古八首  其六",
        "author": "释元聪",
        "content": "只知瞻礼紫金容，不觉脑门遭霹雳。\n平生心胆向人倾，相识还同不相识。",
        "dynasty": "宋",
        "collection_info": null
    },
    {
        "title": "颂古八首  其七",
        "author": "释元聪",
        "content": "松阴行不尽，疎雨下无时。\n世事几兴废，山中人未知。",
        "dynasty": "宋",
        "collection_info": null
    },
    {
        "title": "颂古八首  其八",
        "author": "释元聪",
        "content": "因我得礼你，莫放屁撒屎。\n带累天下人，错认自家底。",
        "dynasty": "宋",
        "collection_info": null
    },
    {
        "title": "临终辞众偈",
        "author": "释元聪",
        "content": "来未尝来，去未尝去。\n七十四年，月印寒渚。",
        "dynasty": "宋",
        "collection_info": null
    },
    {
        "title": "西湖再开呈张经略",
        "author": "刘颖",
        "content": "持节南来耸百城，就分帅阃握边兵。\n尽令殊俗窥风采，更许佳山托姓名。\n岘首要须刊伟蹟，习池底事着狂生。\n风流人物今宗主，物物俱蒙不朽荣。",
        "dynasty": "宋",
        "collection_info": null
    },
    {
        "title": "九里岭",
        "author": "杨寅",
        "content": "上下各九里，东西只数家。\n田横梯齿密，松列雁行斜。\n分镳争岭道，孤往接天涯。\n为我谢风景，何路不开花。",
        "dynasty": "宋",
        "collection_info": null
    },
    {
        "title": "龙云寺次罗竦韵",
        "author": "杨寅",
        "content": "路转羊肠望眼舒，篮舆更入道人居。\n千林黄叶新霜后，四面青山夕照余。\n幽梦乍惊鱼鼓响，小诗闲向竹窗书。\n炉烟茗碗匆匆话，已觉人间万象虚。",
        "dynasty": "宋",
        "collection_info": null
    },
    {
        "title": "题尉廨壁",
        "author": "吕祖仁",
        "content": "屈指未逾月，沿封十往还。\n路危频驻马，力倦怯登山。\n亲老难辞禄，时平懒养闲。\n自怜清苦节，谁与达天颜。",
        "dynasty": "宋",
        "collection_info": null
    },
    {
        "title": "句",
        "author": "聂有",
        "content": "莫愁千古难再得，只有画图传楚国。",
        "dynasty": "宋",
        "collection_info": null
    },
    {
        "title": "明月满庭树招马道士",
        "author": "朱涣",
        "content": "明月满庭树，与子步清影。\n参横北斗低，共此良夜永。\n一从明月缺，子即与我别。\n两桨泛西江，摇荡万顷雪。\n明月今復圆，子行阿那边。\n爱而不可见，望望空凄然。\n愿子理归舟，復向长安道。\n快来我庭前，趁此明月好。",
        "dynasty": "宋",
        "collection_info": null
    },
    {
        "title": "蚁饮研槽歌",
        "author": "朱涣",
        "content": "晴窗棐几风日舒，呼童汲水供蟾蜍，涓流入研玄颖濡。\n一蚁蠢蠢爰来趋，须臾十百与之俱。\n前后有行不乱踰，宛若徙穴舁腐余。\n想应燥吻唇颊枯，清梦思欲吞江湖。\n摇尾羞作涸辙呼，奋迅恰如东海鱼。\n物生天地小大殊，饥食渴饮皆同涂。\n矧尔有灵非至愚，大槐南柯名利区。\n一梦而觉惊幻虚，尔其听我毋睢盱。\n尔吭既沃腹既腴，归安其藏勿浪逋。\n阶前羣儿政嬉娱，以指划土縻尔躯。",
        "dynasty": "宋",
        "collection_info": null
    },
    {
        "title": "入山二首  其一",
        "author": "朱涣",
        "content": "雨足溪涨缘，风高花委红。\n天清气自佳，独步来山中。\n见竹不敢穿，生怕伤箨龙。",
        "dynasty": "宋",
        "collection_info": null
    },
    {
        "title": "入山二首  其二",
        "author": "朱涣",
        "content": "溪头浴吾鬚，树底荫吾影。\n四顾无人来，独坐了俄顷。\n欲去更徘徊，夕阳射峰顶。",
        "dynasty": "宋",
        "collection_info": null
    },
    {
        "title": "倾城误人身寄内翰洪丈",
        "author": "朱涣",
        "content": "倾城误人身，嗟哉难具陈。\n请君试侧耳，听妾歌其因。\n妾初未筓学新妆，肌理玉雪眉黛长。\n融怡窈袅销金裳，态浓意远夺目光。\n当时见者心为狂，共谓绝代惊非常。\n拟思昭阳奉君王，三千宠爱一身当。\n宁知事大缪，嫁作荡子妇。\n空闺独宿度芳华，蓬首乱鬓颜色朽。\n四海十年不相闻，一朝归来新閒旧。\n新閒旧，妾何有，摈妾不使侍箕箒。\n佳人多命薄，是事君信否。\n倾城误人身，古来唯有李夫人。\n延年作歌帝所珍，贮之金屋荐华茵。\n宠光杂沓疏弟昆，将死掩面留余恩。\n千载不復见，言之涕沾巾。\n倾城误人身，此曲哀怨何可听。",
        "dynasty": "宋",
        "collection_info": null
    },
    {
        "title": "寒夜曲",
        "author": "朱涣",
        "content": "寒夜夜政长，愁人背灯立。\n惊风摇竹树，栖鸟堕復集。\n山空接响多，室静虚白入。\n怊怅不成眠，残钟晓边急。",
        "dynasty": "宋",
        "collection_info": null
    },
    {
        "title": "题徐礼部家归去来图",
        "author": "朱涣",
        "content": "古木参天叫杜鹃，春愁浑在夕阳边。\n看君此画还三叹，忆得西江上水船。",
        "dynasty": "宋",
        "collection_info": null
    },
    {
        "title": "偈颂四十二首  其一",
        "author": "释祖先",
        "content": "扶持临济正法眼，出手还它勇毅人。\n利物应机全体用，丛林又见一番新。",
        "dynasty": "宋",
        "collection_info": null
    },
    {
        "title": "偈颂四十二首  其二",
        "author": "释祖先",
        "content": "客从南方来，报我天童老。\n撞破太虚空，全身入荒草。\n而今子细思量，令人哭不成哭笑不成笑，寥寥目断千峰晓。",
        "dynasty": "宋",
        "collection_info": null
    },
    {
        "title": "偈颂四十二首  其三",
        "author": "释祖先",
        "content": "山润石含玉，林秀渊藏珠。\n珠玉两交辉，情穷意难极。",
        "dynasty": "宋",
        "collection_info": null
    },
    {
        "title": "偈颂四十二首  其四",
        "author": "释祖先",
        "content": "一夏九十日，今朝喜告毕。\n二千年前事，切忌更寻觅。",
        "dynasty": "宋",
        "collection_info": null
    },
    {
        "title": "偈颂四十二首  其五",
        "author": "释祖先",
        "content": "暑威尚炽，喜见新秋。\n潘阆倒骑馿子，梵志翻着袜头。\n堪悲堪笑，自唱自酬。\n有时乘好月，特地过沧洲。",
        "dynasty": "宋",
        "collection_info": null
    },
    {
        "title": "偈颂四十二首  其六",
        "author": "释祖先",
        "content": "大家共住吃茎虀，熟煮烂炊。\n粗餐易饱，细嚼难饥。\n泠淡没滋味，从来少人知，此意明明说向谁。",
        "dynasty": "宋",
        "collection_info": null
    },
    {
        "title": "偈颂四十二首  其七",
        "author": "释祖先",
        "content": "今朝又见开炉，浩浩诸方暖热。\n卧龙冷落门庭，也要人前细说。\n夜静更阑炭也无，衲衣破处冰侵骨。",
        "dynasty": "宋",
        "collection_info": null
    },
    {
        "title": "偈颂四十二首  其八",
        "author": "释祖先",
        "content": "杨岐斗胜不斗劣，秀峰斗劣不斗胜。\n秀峰乍住没亲疎，箇箇尽怀沧海珠。\n满眼湖山看不足，释迦弥勒是他奴。",
        "dynasty": "宋",
        "collection_info": null
    },
    {
        "title": "偈颂四十二首  其九",
        "author": "释祖先",
        "content": "马祖升堂，百丈卷席。\n正令不行，拗曲作直。",
        "dynasty": "宋",
        "collection_info": null
    },
    {
        "title": "偈颂四十二首  其一○",
        "author": "释祖先",
        "content": "首夏初临，熏风乍扇。\n急景如梭，万化千变。\n惟有拄杖子，黑轮皴，没思算。\n解道厨库揖僧堂，三门朝佛殿。",
        "dynasty": "宋",
        "collection_info": null
    },
    {
        "title": "偈颂四十二首  其一一",
        "author": "释祖先",
        "content": "寒食清明节，韶光映林樾。\n壠上标坟人，眼中流出血。\n生灭本无踪，时人当自决。\n君不见水潦曾经马师踏，直至而今笑不彻。",
        "dynasty": "宋",
        "collection_info": null
    },
    {
        "title": "偈颂四十二首  其一二",
        "author": "释祖先",
        "content": "今朝五月端午，不用书符呪语。\n只将者箇拄杖，用作降魔铁杵。\n楚大夫活捉狞龙，张天师倒骑猛虎。\n触翻东海鲤鱼，直得倾盆下雨。",
        "dynasty": "宋",
        "collection_info": null
    },
    {
        "title": "偈颂四十二首  其一三",
        "author": "释祖先",
        "content": "一夏九十日，今朝喜圆满。\n拈得巩县茶瓶，摵碎饶州瓷碗。\n冷笑布袋，平欺懒瓒。\n天堂不拘，地狱不管。\n空腹高心担片板，无端瞎却顶门眼。",
        "dynasty": "宋",
        "collection_info": null
    },
    {
        "title": "偈颂四十二首  其一四",
        "author": "释祖先",
        "content": "这僧问处，字义炳然。\n藏主无言，文不加点。\n还它老成人，扶持正法眼。",
        "dynasty": "宋",
        "collection_info": null
    },
    {
        "title": "偈颂四十二首  其一五",
        "author": "释祖先",
        "content": "插一茎草建梵剎，画出规模何太窄。\n争似亦庵新建立，容尽十方云水客。\n鹫岭风高，少林月白。\n光明寂照遍河沙，万古流辉有张拙。",
        "dynasty": "宋",
        "collection_info": null
    },
    {
        "title": "偈颂四十二首  其一六",
        "author": "释祖先",
        "content": "鹧鸪啼处百花香，日暖风和春昼长。\n昨夜虚空开口笑，祥光瑞气满华堂。",
        "dynasty": "宋",
        "collection_info": null
    },
    {
        "title": "偈颂四十二首  其一七",
        "author": "释祖先",
        "content": "二千年前公案，今朝重为提撕。\n同住大光明藏，无修无证无为，脑后依前欠一槌。",
        "dynasty": "宋",
        "collection_info": null
    },
    {
        "title": "偈颂四十二首  其一八",
        "author": "释祖先",
        "content": "今朝五月端午节，千妖百怪尽消灭。\n艾虎桃符相耳语，摇头不肯向人说。\n无端被者主杖子，对众一时俱漏洩。",
        "dynasty": "宋",
        "collection_info": null
    },
    {
        "title": "偈颂四十二首  其一九",
        "author": "释祖先",
        "content": "晓来鹊噪一声声，象驾峥嵘喜见临。\n款听琅琅终日语，异苗翻秀映丛林。",
        "dynasty": "宋",
        "collection_info": null
    },
    {
        "title": "偈颂四十二首  其二○",
        "author": "释祖先",
        "content": "达磨西来事，今人谩度量。\n天河争起浪，月桂不闻香。\n达磨西来事，今人谩度量。\n人贫智短，马瘦毛长。",
        "dynasty": "宋",
        "collection_info": null
    },
    {
        "title": "偈颂四十二首  其二一",
        "author": "释祖先",
        "content": "天气或晴或雨，白云乍卷乍舒。\n行脚汉奔南走北似信不信，老臊胡游梁历魏似有似无。",
        "dynasty": "宋",
        "collection_info": null
    },
    {
        "title": "偈颂四十二首  其二二",
        "author": "释祖先",
        "content": "办能开饭店，谁怕肚皮宽，说甚方便不方便。\n先入南湖门，次入南湖室。\n吞底热铁丸，吃底洋铜汁。\n本色人到来，沙糖更浇蜜。",
        "dynasty": "宋",
        "collection_info": null
    },
    {
        "title": "偈颂四十二首  其二三",
        "author": "释祖先",
        "content": "诸法寂灭相，不可以言宣。\n老来不着便，过犯已弥天。",
        "dynasty": "宋",
        "collection_info": null
    },
    {
        "title": "偈颂四十二首  其二四",
        "author": "释祖先",
        "content": "诸人知处良遂知，良遂知处人不知。\n王维已死无人画，留得青山对落晖。",
        "dynasty": "宋",
        "collection_info": null
    },
    {
        "title": "偈颂四十二首  其二五",
        "author": "释祖先",
        "content": "尧仁广被三千界，舜德长敷亿万年。\n珍重圣恩何以报，只凭一炷海檀烟。",
        "dynasty": "宋",
        "collection_info": null
    },
    {
        "title": "偈颂四十二首  其二六",
        "author": "释祖先",
        "content": "有问冬来事，京师出大黄。\n汉家勋业在，樊哙与张良。",
        "dynasty": "宋",
        "collection_info": null
    },
    {
        "title": "偈颂四十二首  其二七",
        "author": "释祖先",
        "content": "夤缘于此得安闲，屈指三年一瞬间。\n好是今朝乘快便，又携藜杖过它山。",
        "dynasty": "宋",
        "collection_info": null
    },
    {
        "title": "偈颂四十二首  其二八",
        "author": "释祖先",
        "content": "常独行，常独步。\n咄，莫来拦我毬门路。",
        "dynasty": "宋",
        "collection_info": null
    },
    {
        "title": "偈颂四十二首  其二九",
        "author": "释祖先",
        "content": "百不知，百不会。\n似兀如痴，随羣逐隧，谁云赵璧无瑕颣。",
        "dynasty": "宋",
        "collection_info": null
    },
    {
        "title": "偈颂四十二首  其三○",
        "author": "释祖先",
        "content": "智慧弓，坚固箭，射破虚空成两片。\n海门斜去两三行，惊起暮天沙上雁。\n牛头没，马头回，铁壁银山一拶开。\n上苑玉池方解冻，湖光潋滟映崔嵬。\n却笑普通年远事，不从葱岭带将来。",
        "dynasty": "宋",
        "collection_info": null
    },
    {
        "title": "偈颂四十二首  其三一",
        "author": "释祖先",
        "content": "大小雪窦，错下名言。\n若人知得落着，许他吃着大虫胆。",
        "dynasty": "宋",
        "collection_info": null
    },
    {
        "title": "偈颂四十二首  其三二",
        "author": "释祖先",
        "content": "卧病恰旬余，气力无一铢。\n皮穿筋骨露，勉强且支梧。\n无盐无米，谁为分疎。\n拄杖子起来，泻出百斛明珠。\n各请点检仓库，毕竟是有是无。\n山僧不免随后念箇苏噜苏噜。",
        "dynasty": "宋",
        "collection_info": null
    },
    {
        "title": "偈颂四十二首  其三三",
        "author": "释祖先",
        "content": "雪子落纷纷，乌盆变白盆。\n忽然日头出，依旧是乌盆。",
        "dynasty": "宋",
        "collection_info": null
    },
    {
        "title": "偈颂四十二首  其三四",
        "author": "释祖先",
        "content": "十五日已前明似镜，十五日已后黑如漆。\n正当十五日，鶑迁乔木频频语，蝶恋芳丛对对飞。",
        "dynasty": "宋",
        "collection_info": null
    },
    {
        "title": "偈颂四十二首  其三五",
        "author": "释祖先",
        "content": "一切数句非数句，与吾灵觉何交涉。\n字义炳然，当阳一决。",
        "dynasty": "宋",
        "collection_info": null
    },
    {
        "title": "偈颂四十二首  其三六",
        "author": "释祖先",
        "content": "心镜明鑑无碍，豁然莹彻周沙界。\n万象森罗不覆藏，一颗圆光非内外。",
        "dynasty": "宋",
        "collection_info": null
    },
    {
        "title": "偈颂四十二首  其三七",
        "author": "释祖先",
        "content": "黄檗山头吃棒，大愚肋下筑拳。\n佛法的的大意，犹隔十万八千。",
        "dynasty": "宋",
        "collection_info": null
    },
    {
        "title": "偈颂四十二首  其三八",
        "author": "释祖先",
        "content": "大人具大见，大智得大用。\n胸中怀六合，掌内握干坤。",
        "dynasty": "宋",
        "collection_info": null
    },
    {
        "title": "偈颂四十二首  其三九",
        "author": "释祖先",
        "content": "世出世间希有事，显发须还过量人。\n出没卷舒惊世梦，蓬莱山色又重新。",
        "dynasty": "宋",
        "collection_info": null
    },
    {
        "title": "偈颂四十二首  其四○",
        "author": "释祖先",
        "content": "不坐空王殿，不挂本来衣。\n何须更恁么，切忌未生时。",
        "dynasty": "宋",
        "collection_info": null
    },
    {
        "title": "偈颂四十二首  其四一",
        "author": "释祖先",
        "content": "只箇垂垂白髮僧，一生两度受皇恩。\n只凭少室无私句，地久天长祝圣君。",
        "dynasty": "宋",
        "collection_info": null
    },
    {
        "title": "偈颂四十二首  其四二",
        "author": "释祖先",
        "content": "天上月圆，人间月半。\n子细看来，从头错算。\n姮娥昨夜失金鍼，撼动玉楼寻不见。",
        "dynasty": "宋",
        "collection_info": null
    },
    {
        "title": "偈颂四十二首  其四三",
        "author": "释祖先",
        "content": "不是心，不是佛，不是物。\n忍俊不禁，为诸人做个瞥脱。\n流水暗销溪畔石，劝人除却是非难。",
        "dynasty": "宋",
        "collection_info": null
    },
    {
        "title": "偈颂四十二首  其四四",
        "author": "释祖先",
        "content": "节届书云，阴极阳升。\n冰河发焰，枯木抽英。\n惟有拄杖子，依旧黑轮皴。\n不迁不变，无辱无荣。\n笑杀当年面壁人。",
        "dynasty": "宋",
        "collection_info": null
    },
    {
        "title": "偈颂四十二首  其四五",
        "author": "释祖先",
        "content": "兴化打克宾，猛虎蓦腰骑。\n养子不及父，家门一世衰。",
        "dynasty": "宋",
        "collection_info": null
    },
    {
        "title": "偈颂四十二首  其四六",
        "author": "释祖先",
        "content": "种种性相义，我及十方佛。\n乃能知是事，昼见日，夜见月。\n坐卧经行，曾无间歇，吽吽，有甚交涉。",
        "dynasty": "宋",
        "collection_info": null
    },
    {
        "title": "偈颂四十二首  其四七",
        "author": "释祖先",
        "content": "旧岁夜来去，去从何处去。\n新年今日来，来从何处来。\n既无来，又无去，铁壁银山成指注。",
        "dynasty": "宋",
        "collection_info": null
    },
    {
        "title": "达磨赞",
        "author": "释祖先",
        "content": "梁皇殿前不能把定，少林山下风波愈盛。\n若解谨初护末，不到图形画影。",
        "dynasty": "宋",
        "collection_info": null
    },
    {
        "title": "六祖赞",
        "author": "释祖先",
        "content": "扬下采樵斧，直入堆坊舂。\n一脚踏到底，黄梅信息通。",
        "dynasty": "宋",
        "collection_info": null
    },
    {
        "title": "临济赞",
        "author": "释祖先",
        "content": "揎拳捋肘，只有一箇。\n电卷星飞，抬头蹉过。",
        "dynasty": "宋",
        "collection_info": null
    },
    {
        "title": "布袋赞",
        "author": "释祖先",
        "content": "散诞不拘仪轨，街头走到街尾。\n逢人大笑呵呵，那个知渠肚裏。",
        "dynasty": "宋",
        "collection_info": null
    },
    {
        "title": "定光赞",
        "author": "释祖先",
        "content": "天涯海角俱行徧，鬼面神头只自谩。\n却忆当年旧风月，杖头挑出与人看。",
        "dynasty": "宋",
        "collection_info": null
    },
    {
        "title": "戢庵居士请赞济颠",
        "author": "释祖先",
        "content": "瞎堂之子，附马之后。\n出处行藏，一向漏逗。\n是圣是凡莫测，掣颠掣狂希有。\n一拳拳碎虚空，惊得须弥倒走。",
        "dynasty": "宋",
        "collection_info": null
    },
    {
        "title": "周正字请赞亡母宜人王氏真",
        "author": "释祖先",
        "content": "画得十分，依前不是。\n端坐北堂，琅琅仁义。\n文殊罔明把手行，入定出定恣游戏。",
        "dynasty": "宋",
        "collection_info": null
    },
    {
        "title": "戢庵居士持寿像求赞",
        "author": "释祖先",
        "content": "似僧有髮，似俗无尘。\n淡默自处，惟德与邻。\n曾向凤池亲圣训，更来鹿苑夺芳春。",
        "dynasty": "宋",
        "collection_info": null
    },
    {
        "title": "性长老写师真请赞",
        "author": "释祖先",
        "content": "顽无所知，说无照对。\n弄假像真，遭人笑怪。\n花擘临济黄檗，佛法未梦见在。\n在在在，是处清风动天籁。",
        "dynasty": "宋",
        "collection_info": null
    },
    {
        "title": "本禅人请赞",
        "author": "释祖先",
        "content": "学道不根，参禅莽卤。\n似恁趣向乖疎，如何传灯继祖。\n本禅画出人前，转见和泥合土。\n就中更有些子誵讹，焦尾大虫元来是虎。",
        "dynasty": "宋",
        "collection_info": null
    },
    {
        "title": "禅人请赞",
        "author": "释祖先",
        "content": "错错错，徒名邈。\n画得十成，欠蹄少角，一任天下人贬剥。",
        "dynasty": "宋",
        "collection_info": null
    },
    {
        "title": "寄蒋山如一翁",
        "author": "释祖先",
        "content": "悠悠世路绝跻攀，卧看白云空往还。\n惟有同参一句子，肯将容易混尘寰。",
        "dynasty": "宋",
        "collection_info": null
    },
    {
        "title": "寄王承务",
        "author": "释祖先",
        "content": "经年相别无他嘱，莫只波波意裏求。\n病去药除消息尽，红尘堆裏等閒游。",
        "dynasty": "宋",
        "collection_info": null
    },
    {
        "title": "送虎丘首座住庵",
        "author": "释祖先",
        "content": "剑池拾得丰城剑，凛凛寒光射斗牛。\n为报不平平底事，草庵蓬户也风流。",
        "dynasty": "宋",
        "collection_info": null
    },
    {
        "title": "示禅人写华严经",
        "author": "释祖先",
        "content": "毗卢大经卷，尘识久埋藏。\n上人笔端力，掇出放毫光。\n笑他自城游历，自倒自起自忙。\n江天月晓，梦破斜阳。\n一印印定，无法商量。",
        "dynasty": "宋",
        "collection_info": null
    },
    {
        "title": "示楞严座王",
        "author": "释祖先",
        "content": "见犹离见非真见，还尽八还无可还。\n木落霜天山骨露，不知谁识老瞿昙。",
        "dynasty": "宋",
        "collection_info": null
    },
    {
        "title": "示南华行者",
        "author": "释祖先",
        "content": "黄梅会裏七千指，虎骤龙驰空点胸。\n碓蹯老卢愚且拙，坤维占断最高峰。",
        "dynasty": "宋",
        "collection_info": null
    },
    {
        "title": "自诒",
        "author": "释祖先",
        "content": "宴坐白云裏，经行碧嶂中。\n游人穷不到，幽鸟自怱怱。",
        "dynasty": "宋",
        "collection_info": null
    },
    {
        "title": "临终偈",
        "author": "释祖先",
        "content": "末后一句，已成忉怛。\n写出人前，千错万错。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释祖先",
        "content": "应无所住以生心，大地山河一发沉。\n从此别开穷世界，新州柴把贵如金。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释祖先",
        "content": "师姑元是女人作，百衲禅僧多罔措。\n雁回沙塞口衔芦，燕遶红梁浑不顾。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释祖先",
        "content": "岩头一拶，虚空迸裂。\n父子不传，神仙妙诀。",
        "dynasty": "宋",
        "collection_info": null
    },
    {
        "title": "送冯圆仲入蜀",
        "author": "章甫",
        "content": "我本山中人，早信云无心。\n卷舒随清风，或作三日霖。\n十年江湖游，復识水之性。\n东西因地形，圆折初无定。\n却来阅世人，惟公多古风。\n用舍不繫怀，略与云水同。\n还乘明月舟，西泝弄云水。\n云水远送迎，鸥鹭皆知己。\n我今与公别，亦若云水然。\n相望渺江湖，万里同青天。",
        "dynasty": "宋",
        "collection_info": null
    },
    {
        "title": "送张寺丞",
        "author": "章甫",
        "content": "知己不易得，相知贵知心。\n我行遍四方，公独知我深。\n公如千丈松，凛凛有直气。\n我如松下草，亦有傲霜意。\n公分刺史符，朅来淮上州。\n而我倦游者，振衣从公游。\n花月醉管弦，江山随杖履。\n激水湔穷愁，逢人赏佳句。\n政成公入觐，酒尽客语离。\n迭鼓催发船，不顾邦人悲。\n邦人勿深悲，宣室定前席。\n公必念尔民，还陈治安策。\n吾君自神圣，事君公不欺。\n祝公但加餐，慰此邦人思。",
        "dynasty": "宋",
        "collection_info": null
    },
    {
        "title": "送孙文辅尉新城",
        "author": "章甫",
        "content": "我来淮上居，忽忽岁月过。\n定交谁最久，有唱君必和。\n棋枰角胜负，文字工切磋。\n云山结伴游，风雨对床卧。\n那知世途隘，但喜客愁破。\n出处方乃殊，离别情无那。\n江城失益友，山县得良佐。\n平生爱图史，晚岁职警逻。\n枹鼓常不惊，鸡犬亦相贺。\n强饭君勉旃，功名看老大。",
        "dynasty": "宋",
        "collection_info": null
    },
    {
        "title": "隠静分题得静字",
        "author": "章甫",
        "content": "平生苦爱閒，多病復便静。\n每为林下游，忽若醉而醒。\n兹山昔曾登，当暑毛骨冷。\n碧霄环佩声，古木旌幢影。\n五峰如高人，一一各秀颖。\n俗驾难久留，伫立但俄顷。\n别来三十载，往往梦清境。\n从公得再来，共此春日永。\n凭高惬幽思，即事发深省。\n然灯战枯棋，临水瀹新茗。\n兴阑下山去，妙处心已领。\n晓雨湿篮舆，衝泥度前岭。",
        "dynasty": "宋",
        "collection_info": null
    },
    {
        "title": "古洗",
        "author": "章甫",
        "content": "古人不可见，古物亦无几。\n今朝双眼明，乃识汉时洗。\n规模简而质，彷佛古君子。\n年深土销蚀，薄处仅如纸。\n篆名可意逆，依稀辨双鲤。\n传宝今几代，是阅人多矣。\n我生颇好古，摩挲不能已。\n悠然起遐思，俗物一何鄙。",
        "dynasty": "宋",
        "collection_info": null
    },
    {
        "title": "纳凉",
        "author": "章甫",
        "content": "大热金石流，日色赤可畏。\n鄙夫先多病，喘息仅存气。\n饮冰不救渴，肤汗那容睡。\n秋风几时来，不问黑貂敝。\n林梢堕斜阳，凉飔飒然至。\n呼童汲井泉，洒扫庭中地。\n胡床得露坐，始觉有生意。\n老妻破甘瓜，儿女膝下戏。\n鸣蝉虽强聒，亦足代鼓吹。\n坐久月照人，金波正澄霁。\n惜哉疲薾甚，杯酒未敢置。\n浮生能几何，荏苒忽中岁。\n四时更代谢，寒暑不可避。\n幻身岂长存，中有不迁义。\n且享今夕凉，百年安用计。",
        "dynasty": "宋",
        "collection_info": null
    },
    {
        "title": "和仲韩见简韵",
        "author": "章甫",
        "content": "野人不爱名，中岁益安命。\n辛苦营一区，婆娑只三径。\n那知钱有神，但喜酒能圣。\n翩翩赵公子，时时枉轩乘。\n诗词既清婉，笔力亦端劲。\n传家坚素守，从仕伤直性。\n语言生风波，道路足机阱。\n君犹沉下僚，我亦抱多病。\n时偷半日閒，乐此一室静。\n赏月已失期，登高况当令。\n风物渐凄紧，江山更幽夐。\n何时城南楼，曳杖可乘兴。",
        "dynasty": "宋",
        "collection_info": null
    },
    {
        "title": "和韩丈寄崖簿大雅并见简韵",
        "author": "章甫",
        "content": "故乡未可归，异县难久留。\n海深蛟鳄怒，安得乘桴游。\n贫贱岂天意，自不曲如鈎。\n吾道未全穷，三岁依贤侯。\n小鸡随孔鸾，顾影良可羞。\n所喜臭味同，洁己从清修。\n迩来苦多病，颇厌淮南州。\n援琴操土风，大类南冠囚。\n今辰天气佳，和风吹敝裘。\n桃李竞颜色，谁能分劣优。\n空搅游予心，浩荡生春愁。\n新诗忽到手，盛意知难酬。\n材生天地间，小大固不侔。\n词锋未易当，如以楚伐邹。\n玉季更多文，情义还相投。\n他年内集时，尚记野人不。",
        "dynasty": "宋",
        "collection_info": null
    },
    {
        "title": "雷",
        "author": "章甫",
        "content": "三伏久不雨，今辰忽闻雷。\n殷殷地中出，轰轰空际来。\n电光倏先驰，掩耳恐不及。\n阴云势相交，销铄畏毒日。\n上天行号令，君子敬天威。\n端坐每深省，整冠仍敛衣。\n苍生苦炎热，喘汗不可过。\n寄声谢丰隆，为起神龙卧。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其一",
        "author": "章甫",
        "content": "日月无停轮，岁律今峥嵘。\n夜长客无睡，打窗秋雨鸣。\n早寒逼衾裯，儿女声吚嘤。\n令人愧老庞，团栾话平生。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其二",
        "author": "章甫",
        "content": "借屋与僧邻，局促仅如蜗。\n悲秋怀抱恶，头绪如乱麻。\n老来怕读书，隙风灯影斜。\n感时思弟妹，衰泪落天涯。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其三",
        "author": "章甫",
        "content": "饥寒傍人门，面目自可憎。\n为善得长贫，天理疑难凭。\n狂谈取富贵，易若阶而升。\n吾实畏鬼神，勿谓吾无能。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其四",
        "author": "章甫",
        "content": "愁阴错昏晓，北风振葭苇。\n关塞来悲鸿，战场多哭鬼。\n人生真幻戏，归尽同蝼螘。\n贪夫患得失，达者今无几。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其五",
        "author": "章甫",
        "content": "逆旅故人少，今秋风雨多。\n禾头欲生耳，农夫空悲歌。\n饥肠望一饱，嗷嗷同雁鹅。\n临风不把酒，奈此菊花何。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其六",
        "author": "章甫",
        "content": "门庭久沮洳，蚯蚓升吾堂。\n夜寒人閴寥，蟋蟀鸣吾床。\n屋头两株树，叶落满僧廊。\n骚人不须悲，荣悴理之常。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其七",
        "author": "章甫",
        "content": "诗吟不必工，酒实性所爱。\n少年少拘束，日与尊罍对。\n沉酣相呼和，亦有嵇阮辈。\n会合不可常，故人今好在。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其八",
        "author": "章甫",
        "content": "贫穷束缚人，智慧无所施。\n文籍纷满前，不救寒与饥。\n佳哉江上山，归隠宁无时。\n青山若有言，尘土君自羁。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其九",
        "author": "章甫",
        "content": "忆买京口船，飘飘适荆楚。\n览古弔兴亡，亦有会心侣。\n岁月能几何，已作幽明阻。\n筋骸幸无恙，未害且逆旅。",
        "dynasty": "宋",
        "collection_info": null
    },
    {
        "title": "秋雨未已客怀不佳夜诵少陵遣兴诗至生涯能几何常在羁旅中三復增感每字赋一诗  其一○",
        "author": "章甫",
        "content": "今晨气候佳，万里来西风。\n举头看浮云，已归天汉东。\n野人还负暄，帝泽流无穷。\n心随鸿雁飞，不离霄壤中。",
        "dynasty": "宋",
        "collection_info": null
    },
    {
        "title": "简王漕左司",
        "author": "章甫",
        "content": "人生天壤中，孰不有所求。\n小大虽不齐，逐物常同忧。\n士子文字间，亦各从所爱。\n取舍未必同，于道均无害。\n我生才甚下，志与俗子殊。\n思贤惄如饥，觅句聊自娱。\n惟公盛德人，君今乃行古。\n富贵等云烟，词翰敏风雨。\n荆湖十五州，玉节何煌煌。\n门庭无杂宾，读书清昼长。\n抠衣愿从游，自视亦何有。\n未知函丈地，能着野人否。\n公诚一顾之，足以为我荣。\n淮南有石田，归趁春雨耕。",
        "dynasty": "宋",
        "collection_info": null
    },
    {
        "title": "分题得草果饮子",
        "author": "章甫",
        "content": "神农书本草，有美生南州。\n春华穗端垂，彷佛芙蓉秋。\n青囊贮嘉实，璀璨安石榴。\n香味极辛烈，果中第一流。\n磊落入盘饤，和羹充肴修。\n温中与下气，功用亦罕俦。\n苞苴走四海，药笼必见收。\n吾老苦病暍，淡味空频投。\n作饮近得此，选择知独优。\n碧井沈银瓶，斟酌得自由。\n蔗浆已觉俗，茗粥良可羞。\n乃知古圣人，收拾靡不周。\n日遇七十毒，纵死夫何忧。\n但吾赤子多，疾苦庶有瘳。\n大或仁者心，当与天地侔。",
        "dynasty": "宋",
        "collection_info": null
    },
    {
        "title": "同张季子游琅邪",
        "author": "章甫",
        "content": "枯藤久靠壁，双脚殊蜷跼。\n日长无往还，午醉睡初熟。\n谁与来剥啄，一马挟两仆。\n翩翩张公子，得得访茅屋。\n别来今十年，高谊惊绝俗。\n功名付兄弟，冠裳畏羁束。\n多君殊不凡，爱我常易足。\n呼儿取酒斟，草草具肴䔩。\n剧谈连昼夜，何止伴幽独。\n结为山水游，策蹇相追逐。\n滁阳三日程，山路颇诘曲。\n好风吹雨霁，发轫自幽谷。\n至乐闻金声，非丝亦非竹。\n沉沉柏子潭，神龙所栖宿。\n旱干祷辄应，云雨手翻覆。\n路转醉翁亭，酿泉漱寒玉。\n堂堂四公像，再拜敢不肃。\n虽云斗大州，盛德继来辱。\n凛然生气在，遗泽被草木。\n梵宫最高处，俯视山矗矗。\n境圣人乃凡，野僧才五六。\n碑崖烂文字，骊珠混鱼目。\n老眼眩生花，往往难尽读。\n吾能领其要，正自非匆促。\n回途遂南首，夜就汤泉浴。\n清旷旧书房，怀人今鬼录。\n人生贵适意，百岁风中烛。\n所恨多别离，安能似麋鹿。\n兹游讵难再，后会尚可卜。\n纪行因赠行，归装慰羞缩。",
        "dynasty": "宋",
        "collection_info": null
    },
    {
        "title": "题玲珑",
        "author": "章甫",
        "content": "江月不受尘，风竹俨相倚。\n窗间读书人，日用亦如是。\n泾渭岂同流，天地果一指。\n客来问如何，南山有云起。",
        "dynasty": "宋",
        "collection_info": null
    },
    {
        "title": "鹿角",
        "author": "章甫",
        "content": "呦呦鸣鹿羣，适意在林薮。\n泉甘草丰茂，多力故能走。\n一朝触祸机，竟死谁人手。\n割鲜登鼎俎，刺血置杯酒。\n犄角未易弃，煮胶方术有。\n汲江为浸渍，七日去粗垢。\n大候三伏时，煎熬必罂缶。\n色作琥珀红，坚重如琼玖。\n补阳遂强骨，轻健还堪久。\n杀身虽可怜，仁实存身后。\n功能利生人，死且垂不朽。\n悠悠肉食辈，亦愧此鹿否。",
        "dynasty": "宋",
        "collection_info": null
    },
    {
        "title": "慈湖矶",
        "author": "章甫",
        "content": "峭壁激湍流，湍流作洄洑。\n初无一饷风，饱我蒲帆腹。\n长笪寄怪石，招呼争挽牵。\n艰难仅寸进，何翅如登天。\n及矶日犹高，过矶日曛黑。\n依约见渔村，灯火照初夕。\n舟师告疲劳，夜泊投人家。\n惊犬吠篱落，寒生芦荻花。",
        "dynasty": "宋",
        "collection_info": null
    },
    {
        "title": "雨中舟出潮闸",
        "author": "章甫",
        "content": "官吏急星火，驱民疏漕河。\n城中三尺泥，岁晚风雨多。\n雨声来未已，清满幽人耳。\n曲肱篷底眠，船随夜潮起。",
        "dynasty": "宋",
        "collection_info": null
    },
    {
        "title": "卜宅",
        "author": "章甫",
        "content": "卜宅定何好，庐山泉石奇。\n夜梦五老人，问我归何时。\n山中有蕨薇，可以疗子饥。\n束书早归来，长歌歌紫芝。",
        "dynasty": "宋",
        "collection_info": null
    },
    {
        "title": "次高若虚韵",
        "author": "章甫",
        "content": "时事口慵说，性灵诗可陶。\n客中三日阴，江头风浪高。\n六年寄此邦，鸥鹭皆心交。\n烟波迥自如，应笑吾生劳。\n世路转偪仄，旅鬓空萧骚。\n既往若电梦，所得真毫毛。\n岁月解欺人，木落江之皋。\n勿谓吾甚衰，得酒犹能豪。\n旧游固可恋，归盟那得逃。\n负暄依茆檐，儿辈供爬搔。",
        "dynasty": "宋",
        "collection_info": null
    },
    {
        "title": "归自真州道中用前韵简诸故人",
        "author": "章甫",
        "content": "閒愁生旅怀，薄酒安能陶。\n篮舆赴归期，历历山路高。\n风雨道旁憩，倏然思故交。\n官闲相聚首，怀我登顿劳。\n辩论杂嘲谑，诗词兼雅骚。\n人生几何时，容易生二毛。\n方今天子圣，登用皆夔皋。\n愿君各努力，去矣追羣豪。\n我生苦畏事，屏处如逋逃。\n纵復技痒存，敢念麻姑搔。",
        "dynasty": "宋",
        "collection_info": null
    },
    {
        "title": "俞广文以诗定交次韵奉答",
        "author": "章甫",
        "content": "懒慢易招咎，贫贱难相知。\n客归二十年，破屋临江湄。\n遣闷岂无酒，寄怀徒有诗。\n慷慨思古人，恨不生同时。\n去秋君始来，云雾容一披。\n别去冒朔雪，归来迎南飔。\n载登君子堂，爽气生芝眉。\n剧谈两无碍，并驾行通逵。\n省闱冠多士，泮宫聊养颐。\n霄汉自兹始，羽翮随所之。\n门阑谢俗子，游戏惟毛锥。\n高吟起我病，意欲相箴规。\n琢句要须工，一字亦有师。\n逢迎君忽倦，追逐吾敢辞。\n人生俱寄耳，况乃多别离。",
        "dynasty": "宋",
        "collection_info": null
    },
    {
        "title": "曾仲恭侍郎惠酒以偶有名酒无夕不饮为韵谢之  其一",
        "author": "章甫",
        "content": "穷居少人事，落落仍寡偶。\n晨曦入茆檐，和气生户牖。\n拥褐还负暄，看云更搔首。\n閒哦陶令诗，饥肠作雷吼。",
        "dynasty": "宋",
        "collection_info": null
    },
    {
        "title": "曾仲恭侍郎惠酒以偶有名酒无夕不饮为韵谢之  其二",
        "author": "章甫",
        "content": "力耕不逢年，岁暮百无有。\n小雨肥麦根，何时得餬口。\n百年倏已半，辛勤为升斗。\n頼古多若人，千载可尚友。",
        "dynasty": "宋",
        "collection_info": null
    },
    {
        "title": "曾仲恭侍郎惠酒以偶有名酒无夕不饮为韵谢之  其三",
        "author": "章甫",
        "content": "古来称达人，不愿身后名。\n岂其未忘世，隤然聊遣情。\n我生本衰愞，于时淡无营。\n但得秫可酿，何劳诗有声。",
        "dynasty": "宋",
        "collection_info": null
    },
    {
        "title": "曾仲恭侍郎惠酒以偶有名酒无夕不饮为韵谢之  其四",
        "author": "章甫",
        "content": "烹鱼多素书，问字谁载酒。\n寂寞淮乡居，岁月亦已久。\n敢希陋巷乐，但觉贫士丑。\n知音幸有人，此事可不朽。",
        "dynasty": "宋",
        "collection_info": null
    },
    {
        "title": "曾仲恭侍郎惠酒以偶有名酒无夕不饮为韵谢之  其五",
        "author": "章甫",
        "content": "丹阳贤使君，高谊今所无。\n铃斋有余閒，遥忆耕田夫。\n满船送美酒，盛事惊道途。\n客来即留醉，不用倩行酤。",
        "dynasty": "宋",
        "collection_info": null
    },
    {
        "title": "曾仲恭侍郎惠酒以偶有名酒无夕不饮为韵谢之  其六",
        "author": "章甫",
        "content": "一杯復一杯，今夕知何夕。\n蔀屋发光怪，尊罍盈四壁。\n老盆还旧观，寒灯起佳色。\n既醉使君酒，亦饱使君德。",
        "dynasty": "宋",
        "collection_info": null
    },
    {
        "title": "曾仲恭侍郎惠酒以偶有名酒无夕不饮为韵谢之  其七",
        "author": "章甫",
        "content": "逢人说项斯，此道今则不。\n使君如古人，荐善惟恐后。\n愿君登廊庙，搜罗到岩薮。\n使我击壤歌，投老安陇亩。",
        "dynasty": "宋",
        "collection_info": null
    },
    {
        "title": "曾仲恭侍郎惠酒以偶有名酒无夕不饮为韵谢之  其八",
        "author": "章甫",
        "content": "使君开府来，京口酒可饮。\n公才真曲糵，留滞已再稔。\n江山助诗兴，草木入题品。\n冰霜寒正严，为国护饔寝。",
        "dynasty": "宋",
        "collection_info": null
    },
    {
        "title": "陪韩子云弔张安国舍人墓",
        "author": "章甫",
        "content": "顷从武昌守，来哭清果墓。\n老泪湿征衫，伤心不忍去。\n焉知五载后，重到山崔嵬。\n松柏倏已拱，宿草缠余哀。\n公乘使者车，忠厚神所赉。\n远怀平生亲，斗酒相沃酹。\n曩以门下故，获登君子堂。\n招呼连屋居，此意讵可忘。\n青春闭佳城，荣华竟消歇。\n空余千古名，不随世磨灭。\n蓬莱定何处，神仙知有无。\n徘徊重徘徊，悲风生坐隅。",
        "dynasty": "宋",
        "collection_info": null
    },
    {
        "title": "同张伯子威子季子雉子闻子陆及之时子政家弟辅小子槃过马清叟摘樱桃以万颗匀圆讶许同分赋得许字",
        "author": "章甫",
        "content": "南城有隠居，静退我所与。\n两穷成邂逅，一笑同出处。\n翛然五亩园，耕种了寒暑。\n朱樱前日栽，茂密已如许。\n今岁风雨时，高枝垫难举。\n喜我领客来，柴关不我拒。\n倒衣出逢迎，扫地客燕醑。\n童奴罢守卫，徒驭先含咀。\n肴核既杂陈，少长咸以序。\n堆盘火齐红，磊落照尊俎。\n眼明爱匀圆，酒兴莫能御。\n吾俦既属餍，亦欲相就语。\n西邻老禅伯，携茗復来煮。\n放怀谁主宾，剧论忘尔汝。\n题名污墙壁，分韵索毫楮。\n月出未忍还，不记城闉阻。\n懽呼重攀折，璀璨满筐筥。\n行歌惊路人，归遗诧儿女。\n明年更强健，载酒宁无侣。\n但恐座上客，相望各吴楚。",
        "dynasty": "宋",
        "collection_info": null
    },
    {
        "title": "落叶",
        "author": "章甫",
        "content": "青青池边树，岁久独婆娑。\n鸣蜩炎暑时，爱此清阴多。\n西风一披拂，颜色已非故。\n朝看一叶飞，暮落浑无数。\n叶落毕归根，明年发阳春。\n人生岂长好，日月如飞轮。",
        "dynasty": "宋",
        "collection_info": null
    },
    {
        "title": "寿王真州",
        "author": "章甫",
        "content": "阳春耀桃李，松柏不动心。\n岁暮霜霰寒，松柏犹翠阴。\n物生天地间，均此一气尔。\n小大有不齐，乘除亦常理。\n使君盛德后，清白由家传。\n平生功名心，不作世态妍。\n公为人所难，天念公所独。\n黄屋结深知，青毡行可復。\n致远要自近，试公先一州。\n生朝喜载临，颂声满江头。\n仁者寿固宜，富贵公自有。\n作诗祝东风，为劝尊中酒。",
        "dynasty": "宋",
        "collection_info": null
    },
    {
        "title": "送陈弥高",
        "author": "章甫",
        "content": "忆昨岁云徂，舣舟岳阳楼。\n获见故人面，使我明双眸。\n今年风露凉，君亦来荆州。\n笑语倍畴昔，举杯相劝酬。\n词锋一当百，鵰鹗横高秋。\n春风待变化，勇往不可留。\n看花得意时，岂独为身谋。\n伊予坐懒慢，行矣归林丘。\n世故百念冷，潜鱼畏吞鈎。\n出处虽异途，十载契分投。\n肉食与藜羹，未用分劣优。\n出门天地宽，鹏鷃逍遥游。",
        "dynasty": "宋",
        "collection_info": null
    },
    {
        "title": "寄上曾仲恭侍郎借凈香寮诗韵",
        "author": "章甫",
        "content": "官酒味甚薄，客怀愁正浓。\n节物苦催人，水叶鸣西风。\n觅句了无得，寂寞谁与同。\n凭高望京口，佳气何葱葱。\n中有贤府主，莹然冰雪容。\n家学传正派，政声摩秋空。\n閒哦燕寝诗，香篆萦房栊。\n别来未兼旬，频夜梦见公。\n白沙距西津，片帆可即通。\n会当涤场圃，还奉杖履从。\n只恐趋召还，接武夔与龙。",
        "dynasty": "宋",
        "collection_info": null
    },
    {
        "title": "题王履方画渔樵扇",
        "author": "章甫",
        "content": "山深多虎狼，腰斧老无力。\n岂惟身上衣，浑家口中食。\n水阔蛟龙怒，鱼鼈不易求。\n虽无租赋迫，长有风波忧。\n偶来苍江头，落日相劳苦。\n斗米今几钱，粗免寒饿否。\n形役乃如此，人生真可怜。\n五陵美少年，宝马珊瑚鞭。",
        "dynasty": "宋",
        "collection_info": null
    },
    {
        "title": "赠叶伯永",
        "author": "章甫",
        "content": "忆昨辛巳秋，张帆过仪真。\n别君适荆楚，寤寐怀故人。\n狂寇初败盟，道路多纷纭。\n思君不可见，疑君堕边尘。\n寄书无处所，消息何时闻。\n去年我东来，泊船旧江津。\n始遣访生死，戎马乃骎骎。\n仓皇径南渡，忧畏损精神。\n仲冬丹阳馆，惊喜忽见君。\n执手两无语，老泪欲沾巾。\n嗟予漫奔走，万里长酸辛。\n念君两鬓白，依然生理贫。\n开口论兵势，直气摩青云。\n长揖动卿相，囊封登帝阍。\n当路颇知己，拟活西江鳞。\n鲸波泛大海，去结山东民。\n誓将三寸舌，成此百世勋。\n艰难得生还，和议已復伸。\n智略无所施，裋褐还逡巡。\n藏名酒肆中，悲歌阅芳辰。\n兴阑却顾我，相对南风熏。\n宛宛昔别地，倏然今四春。\n江山不改旧，世事凡几新。\n是非既未定，泾渭何当分。\n余生各加餐，此外不须云。",
        "dynasty": "宋",
        "collection_info": null
    },
    {
        "title": "喜晴",
        "author": "章甫",
        "content": "连山春雨来，径滑不容足。\n行人相攀援，泥泞及马腹。\n欲往不得前，野店可投宿。\n朝来天宇佳，笑语闻童仆。\n宣城半程耳，山路听诘曲。\n自别贤主人，三岁如转烛。\n应烦倒屣迎，喜气见眉目。\n新堂几日成，春酒此时熟。\n珠玑倾锦囊，尘埃拂楸局。\n上饶千里远，策蹇许追逐。\n北归预可料，诗作牛腰束。",
        "dynasty": "宋",
        "collection_info": null
    },
    {
        "title": "履方携姜坦道诗卷相过为书其后",
        "author": "章甫",
        "content": "姜侯同乡井，忆昨初见时。\n春风头陀庵，快作六字诗。\n一别十五年，漂流各萍转。\n君携此轴来，如觌故人面。\n淤泥青莲花，本自不受尘。\n得钱付酒保，往往遭谤嗔。\n眷言方遐思，相从问消息。\n清狂犹曩时，鬚髮幸未白。\n我贫过孟郊，何敢以诗鸣。\n拟办黄篾舫，去寻白鸥盟。\n怀人暮云碧，忧国寸心折。\n安得癯仙来，共醉望沙月。",
        "dynasty": "宋",
        "collection_info": null
    },
    {
        "title": "代呼延信夫以笋乞猫于韩子云",
        "author": "章甫",
        "content": "官居城一隅，屋漏如野处。\n辛勤补绿萝，仅可待风雨。\n移家幸亡恙，所苦多硕鼠。\n啮衣费纫缝，盗肉恣含咀。\n引子动成羣，啾啾疑尔汝。\n昼曾无腼颜，入暮谁能御。\n窥灯殚膏油，惊梦斗俦侣。\n主人非昔人，为态尚如许。\n饱食讵可常，潜踪岂无所。\n灌穴恶尽杀，具磔难悉举。\n墙东吏部家，两猫将十子。\n往往感仁惠，相乳忘彼此。\n花墩夜不眠，卫寝如驯虎。\n愿分俊逸姿，庶以镇衡宇。\n穿鱼聘衔蝉，于君谅无取。\n丁宁玉板师，委曲致斯语。\n妻孥仍有言，乞猫宜乞女。\n他时遂生育，邻里转相予。",
        "dynasty": "宋",
        "collection_info": null
    },
    {
        "title": "简查仲明",
        "author": "章甫",
        "content": "佛法若大海，我生犹蚊虻。\n饮少腹已满，鼓翅作微鸣。\n查侯饱禅学，如说且能行。\n有如辽天鹤，岂受网罟婴。\n有身未免俗，时时还入城。\n篮舆过茅屋，无异同条生。\n相见非何事，说法俱纵横。\n妙处固不二，其实无所争。\n愿君更方便，除我疑惑情。\n要如两圆镜，相照交光明。",
        "dynasty": "宋",
        "collection_info": null
    },
    {
        "title": "题王朝英歇馿图",
        "author": "章甫",
        "content": "天寒山路长，年荒蹇馿瘦。\n风松适相遭，金石方互奏。\n是中有佳趣，舍鞍聊杖藜。\n童奴难与言，得句忘吾饥。\n怀远空暮云，忧时当肉食。\n市朝尘涴人，归欤北山北。",
        "dynasty": "宋",
        "collection_info": null
    },
    {
        "title": "送乡人宗旨上坐",
        "author": "章甫",
        "content": "久客不忘归，相逢喜乡曲。\n杖藜时过门，软语伴幽独。\n翩翩别我去，芒鞋踏清秋。\n二浙富山水，令人怀昔游。\n我今齿髮衰，闻道不加进。\n羡君方妙龄，六翮宜自振。\n末法日颓弊，丛林魔说多。\n愿君择师友，金玉须琢磨。\n他时重逢迎，洗耳听高论。\n岂惟慰相思，亦以警老钝。",
        "dynasty": "宋",
        "collection_info": null
    },
    {
        "title": "与常不轻弈棋输松枝笔一篇",
        "author": "章甫",
        "content": "南山苍髯翁，阅世几千秋。\n终以明自煎，晚为松滋侯。\n孙枝后来秀，劲直余风流。\n亦学管城子，来从毛颖游。\n故人使江南，江北停归辀。\n持赠比岁寒，厚意岂暗投。\n形貌若黄槁，风度犹清修。\n轻健殊可人，不作绕指柔。\n我贫得长閒，造物因冥搜。\n诗成呼使前，脱帽明窗幽。\n旁无赏音人，頼尔能点头。\n无论及钱神，政恐为尔羞。",
        "dynasty": "宋",
        "collection_info": null
    },
    {
        "title": "绣观音",
        "author": "章甫",
        "content": "蜀人多巧思，组绣用功深。\n生绡三尺余，成此观世音。\n慈悲欢喜容，如出旃檀林。\n莲花随步武，缨络缦衣襟。\n手中杨柳枝，时布慈云阴。\n誓度诸有情，能以音声寻。\n由兹善幻力，使我生恭钦。\n仰瞻大自在，本以一寸针。\n众生与诸佛，其实同此心。\n愿学闻思修，苦海脱浮沉。",
        "dynasty": "宋",
        "collection_info": null
    },
    {
        "title": "紫苏",
        "author": "章甫",
        "content": "吾家大江南，生长惯卑湿。\n早衰坐辛勤，寒气得相袭。\n每愁春夏交，两脚难行立。\n贫穷医药少，未易办芝朮。\n人言常食饮，蔬茹不可忽。\n紫苏品之中，功具神农述。\n为汤益广庭，调度宜同橘。\n结子最甘香，要待秋霜实。\n作腐罂粟然，加点须姜蜜。\n由兹颇知殊，每就畦丁乞。\n飘流无定居，借屋少容膝。\n何当广种艺，岁晚愈吾疾。",
        "dynasty": "宋",
        "collection_info": null
    },
    {
        "title": "答权干用命字韵见惠",
        "author": "章甫",
        "content": "峩峩儒衣冠，昕贵知义命。\n大道若坦途，狂夫蹈邪径。\n惟君异流俗，学古师往圣。\n穷居饮一瓢，轻视车千乘。\n粹然白玉温，卓尔青松劲。\n风流入莲幕，忠恕自天性。\n爱贤易好色，避利如深穽。\n时邀野人语，亦说禅家病。\n不辞王事劳，益知仁者静。\n兼旬当阔别，强饭遵时令。\n边城霜露寒，淮乡道里夐。\n事物多感怀，篇章应寓兴。",
        "dynasty": "宋",
        "collection_info": null
    },
    {
        "title": "连屋",
        "author": "章甫",
        "content": "十年诵公诗，正自识孙楚。\n一日从公游，如入图书府。\n登门迹已熟，入室心相予。\n及观连屋处，益知用意苦。\n岩岩中书君，正色元佑年。\n文章照今古，神物护简编。\n盛德宜有后，诸孙如彼贤。\n韡韡常棣华，相戒南陔篇。",
        "dynasty": "宋",
        "collection_info": null
    },
    {
        "title": "骢马",
        "author": "章甫",
        "content": "门前骢马无人骑，北风落日长声嘶。\n细看毛骨独殊众，或言来自流沙西。\n伏枥忍遭奴隶辱，立仗难贪五品粟。\n将军边塞敢横行，愿同生死俱驰逐。",
        "dynasty": "宋",
        "collection_info": null
    },
    {
        "title": "次韩中父送行韵",
        "author": "章甫",
        "content": "素琴横床巾漉酒，千载斯人吾尚友。\n祇今与世已相违，再见喜君真耐久。\n笑我生缘良易足，畬田新烧屋新筑。\n饭牛政自不须歌，失马焉知未为福。\n百里未容君疾驱，朝廷用才当不拘。\n他年得意辇毂下，莫忘诗篇寄田舍。",
        "dynasty": "宋",
        "collection_info": null
    },
    {
        "title": "送王纯仲",
        "author": "章甫",
        "content": "客裏因依三日语，爽气津津见眉宇。\n自云纵酒少年场，抛掷黄金如粪土。\n倏焉四十髮斑斑，手板青衫才一官。\n江湖陈迹不復梦，食贫月俸仍酸寒。\n别去不劳重叹息，富贵有时君努力。\n青春难再却堪怜，恨不相逢十载前。",
        "dynasty": "宋",
        "collection_info": null
    },
    {
        "title": "别陆务观",
        "author": "章甫",
        "content": "江南江北虽一水，欲济无由若千里。\n那知奔走避边尘，邂逅西津见君子。\n一饭山间同野僧，花前把酒看张灯。\n醉吟落纸笔不停，留客夜阑双眼青。\n才气如公端有几，半刺江城聊復尔。\n新年华省用名郎，彙征公合联翩起。\n人生相知贵知心，道同何必问升沉。\n客袂此时成暂别，诗盟他日会重寻。",
        "dynasty": "宋",
        "collection_info": null
    },
    {
        "title": "采石",
        "author": "章甫",
        "content": "江行十日风打头，采石江边还小留。\n龙宫煌煌俯湍流，抠衣再拜祈神庥。\n出门径作萧寺游，危亭缥缈临金牛。\n江南江北苍烟收，日落未落双蛾愁。\n尚书丽句世罕俦，惜哉度曲无歌喉。\n折梅置酒斋堂幽，黄冠不饮空夷犹。\n野僧举觞横青眸，更得大斗偿香羞。\n兴阑山下却登舟，使君爱客方绸缪。\n夜深杖藜弔荒丘，列炬照野经塍沟。\n居人窃视声吚嚘，好事从来无与侔。\n促坐款语相答酬，伤今怀古风飕飗。\n泊渚高吟聊写忧，然犀照怪知何求。\n醉狂夜披紫绮裘，骑鲸入海穷冥搜。\n圣贤寂寞江悠悠，人在天地真蜉蝣。\n况我此身如赘疣，从公行善臭味投。\n有酒如川容拍浮，但愿早登黄鹤楼。\n痛饮浩歌更劝酬，一弔祢衡鹦鹉洲。",
        "dynasty": "宋",
        "collection_info": null
    },
    {
        "title": "益睡",
        "author": "章甫",
        "content": "主人颀然腰十围，一官会计同游嬉。\n开轩环坐只图史，锦囊富有惊人诗。\n迩来万事不挂口，世情尽付鼻中吼。\n便腹无妨弟子嘲，着鞭未落少陵后。\n纷纷逐臭皆羣儿，我正黑甜曾未知。\n鸡虫得失何足较，是身且卧黄琉璃。\n博山生云香断续，当午清风度修竹。\n门前吏立雁鹜行，童奴摇手眠方熟。\n梦中了了欲何乡，宁復蘧蘧栩栩忙。\n寒泉洗耳石砺齿，主人家住庐山傍。\n他时但取青毡旧，归作春秋同社友。\n北窗槃礴上羲皇，秫田多种酿壶酒。\n奉太夫人千百年，兄弟对床听雨眠。",
        "dynasty": "宋",
        "collection_info": null
    },
    {
        "title": "送杨德隽赴漕司试",
        "author": "章甫",
        "content": "木食草衣吾计决，三釜养亲君不阙。\n胡为亦趁槐花忙，不共中秋醉明月。\n君言时世眩虚名，才见头衔分重轻。\n一笫如君当俯拾，卜邻他日莫寒盟。",
        "dynasty": "宋",
        "collection_info": null
    },
    {
        "title": "寄题郭侯至喜堂",
        "author": "章甫",
        "content": "岷江西来会众水，峡束奔湍吁可畏。\n长年三老更相贺，舟到夷陵若平地。\n宁知市朝车马尘，仕路风波尤畏人。\n急流往往捷有神，滟滪瞿唐何足云。\n祇今四海滔滔是，未省几人知此理。\n君侯不与世沉浮，家有新堂名至喜。\n武昌重镇居上游，云屯禁旅皆貔貅。\n君侯智略谁与俦，天子久宽西顾忧。\n令严将士无骄色，玉帐昼閒人语寂。\n中斋一榻凈无尘，自炷炉香读周易。\n有时领客尊酒同，雅歌投壶双颊红。\n门前官柳摇春风，想应目送天边鸿。\n狐兔中原须尽扫，功成身退天之道。\n角巾归路扬轻舟，童仆懽迎人未老。",
        "dynasty": "宋",
        "collection_info": null
    },
    {
        "title": "种基祖蔡仲逸孙祖显一时宦游荆州官閒无事五日一宴集使仆持钵其间念既饱食不可无语",
        "author": "章甫",
        "content": "君不闻蓟孝廉，日饭二十家。\n一朝拂袖去京国，追之不可空咨嗟。\n又不闻宾头卢，应供四天下。\n神通妙用固非难，中有巍然不动者。\n今年有客来荆州，半世生涯一敝裘。\n仙风道骨媿二士，诸公亦许相追游。\n迩来传食初无问，醉饱无劳主人劝。\n绝胜诗人杜拾遗，所历诸家纔一饭。",
        "dynasty": "宋",
        "collection_info": null
    },
    {
        "title": "芍药呈韩丈",
        "author": "章甫",
        "content": "妖氛深蔽洛阳县，我生不识姚花面。\n扬州风物旧曾游，佳种年深亦多变。\n去冬淮上起边尘，不谓见花当此辰。\n眼明忽忆往时事，世间尤物能移人。\n公诗寄兴多高远，早悟色空香不染。\n饱闻尝醉洛阳春，试比姚花定褒贬。",
        "dynasty": "宋",
        "collection_info": null
    },
    {
        "title": "韩使君分送芍药索诗因忆旧游",
        "author": "章甫",
        "content": "忆向西津棹酒船，维扬去结看花缘。\n杖藜到处花辄好，夭红艳紫相留连。\n散尽黄金携酒友，夜深明月还京口。\n中流击楫来悲风，天阔参横移北斗。\n俯仰光阴恰十春，二十四桥经战尘。\n眼明忽见扬州种，衰病无因贾余勇。",
        "dynasty": "宋",
        "collection_info": null
    },
    {
        "title": "寄题极星亭",
        "author": "章甫",
        "content": "杜陵白首尚书郎，三见瀼西春草长。\n忽思苍梧叫虞舜，翩然短棹下瞿塘。\n晚泊江亭生暝色，野服出船乌帽侧。\n南极一星落江湖，战尘蔽天兵未息。\n闾阎恶少印纍纍，不梦周孔嗟吾衰。\n机心去尽鱼鸟狎，在处诗篇神护持。\n四百年间一弹指，当时松竹今余几。\n南望冰魂不可招，波翻落日愁云起。",
        "dynasty": "宋",
        "collection_info": null
    },
    {
        "title": "寄赵鄂州",
        "author": "章甫",
        "content": "田家禾黍方登场，枯桑索索天雨霜。\n黄花篱落尚可醉，今我不乐思武昌。\n武昌使君半年别，前日书来慰愁绝。\n相思为我作西亭，徙倚阑干只明月。\n大材开府何优游，政声日随江水流。\n赐金增秩未为宠，咫尺丹诏催归辀。\n灯前春雨同挥翰，南风吹船着淮岸。\n云间过雁唤愁生，短褐饭牛歌夜半。",
        "dynasty": "宋",
        "collection_info": null
    },
    {
        "title": "以王通一所画小舟横截春江图为韩无咎寿",
        "author": "章甫",
        "content": "江上春风花满树，春水才平旧痕处。\n何人笑傲一扁舟，横截千波万波去。\n王郎有句藏毫端，写出生绡半幅间。\n明窗供我时展玩，彷佛罗带萦烟鬟。\n缄题请寿黄华使，如公福禄川方至。\n吾君愿治正思贤，舟楫期公济大川。",
        "dynasty": "宋",
        "collection_info": null
    },
    {
        "title": "简张安国",
        "author": "章甫",
        "content": "南北东西厌问津，西海忘形今几人。\n惟公名誉一世重，虽不吾与吾当亲。\n气吞云梦并余子，深厚文章六经似。\n昂霄耸壑正当时，发策决科余事耳。\n上方忧顾大江东，虎踞龙盘气象雄。\n却袖玉堂挥翰手，来成方面保釐功。\n西风澹日边云碧，岁晚军情犹未得。\n不应矫首送飞鸿，想得攒眉正忧国。\n雅闻一诺值千金，推挽尤多乐善心。\n坐上能容野人否，试听客裏短长吟。",
        "dynasty": "宋",
        "collection_info": null
    },
    {
        "title": "张使君以画屏求题",
        "author": "章甫",
        "content": "西湖景物天与奇，岁晚春风常探支。\n水边竹外更幽绝，一夜花开南北枝。\n何处飞来两鸂鶒，影碎晴波荡春碧。\n荷盖凋零荇带寒，徘徊如与花相识。\n短屏画手岂无心，待公归赴西湖春。\n年年春色花照席，应念挥毫老宾客。",
        "dynasty": "宋",
        "collection_info": null
    },
    {
        "title": "临江何氏结亭松间名曰弹秋因王通一来乞诗",
        "author": "章甫",
        "content": "万籁从风俱发声，唯松得之尤善鸣。\n五声不乱无亏成，膝横三尺秋月明。\n君家江南一茆屋，直干森森伴幽独。\n人言丝竹不如肉，曲肱听度无絃曲。\n故山偃盖未十围，猿惊鹤怨吾当归。\n聊凭东风寄君诗，风鸣松鸣吾不知。",
        "dynasty": "宋",
        "collection_info": null
    },
    {
        "title": "送李文授还越上",
        "author": "章甫",
        "content": "旧岁见君殊草草，怀抱今来各倾倒。\n新来正好数相寻，束装却向山阴道。\n千岩万壑秋更奇，候门儿女望君归。\n扁舟此去来何时，莫待梅花开北枝。\n故人问我凭君说，满目穷愁生事拙。\n秋禾未得补饥疮，万一飞蝗作檀越。",
        "dynasty": "宋",
        "collection_info": null
    },
    {
        "title": "简熊帅景瞻",
        "author": "章甫",
        "content": "槐柳阴中数间屋，麤饭浊醪羹杞菊。\n过门问字久无人，只有图书伴幽独。\n剥啄是谁来叩扃，手持札翰趋吾庭。\n风采九州安抚使，得得遣骑相招迎。\n我愿识公从宿昔，贵贱殊途那易得。\n亲染云笺贲草庐，惊喜盈怀仍叹息。\n折节下士古所稀，岂意于公今见之。\n况公位貌已崇重，英声凛凛威羌夷。\n满堂宾客皆豪杰，从容何止谈风月。\n野人自视殊缺然，或可为诗纪勋业。",
        "dynasty": "宋",
        "collection_info": null
    },
    {
        "title": "早凉",
        "author": "章甫",
        "content": "江头雨过凉风早，落叶纷纷费人扫。\n鈎帘日暮无所为，把酒悠然送归鸟。\n佳人可望不可亲，草根唧唧秋虫吟。\n家本江南客江北，鬚髮新添数茎白。",
        "dynasty": "宋",
        "collection_info": null
    },
    {
        "title": "次沈商卿见怀韵",
        "author": "章甫",
        "content": "歌喉宛转变鸣禽，载酒曾同花下吟。\n寒潮不应宿渔浦，挑灯还忆夜深语。\n十载故人谁似君，便拟卜隣桑柘村。\n青钱未办归期远，满目春山空秀婉。\n有酒何须身后名，高轩未必如徒行。\n朝看桃杏发红萼，晚来风雨嗟零落。\n寻幽选胜不应迟，百岁光阴能几时。\n问君何日憩奔走，忍令春色成乌有。",
        "dynasty": "宋",
        "collection_info": null
    },
    {
        "title": "寄淮东总领许叔庸",
        "author": "章甫",
        "content": "太平寺裏留诗别，江北江南几秋月。\n那知未着侍臣冠，坐总军储持使节。\n平生一饭不忘君，蟠胸万卷皆经纶。\n闻说别来头更白，忧国祇今能几人。\n忆昨同倾京口酒，笑我凋零已蒲柳。\n晓驱黄犊破荒烟，留眼看公印如斗。\n短篇自昔蒙品题，老矣无復能新奇。\n乐府流传妙天下，小胥钞寄定何时。",
        "dynasty": "宋",
        "collection_info": null
    },
    {
        "title": "移家谢赵再可",
        "author": "章甫",
        "content": "病眼不禁黄土瞇，尘缨屡费沧浪水。\n晓窗笑语镜中人，但可置之岩穴裏。\n县官有田容我耕，收身已是太迟生。\n醉眠牛背自安稳，山鸟惯听哦诗声。\n经营小筑幽深处，借车欢喜移家去。\n非公谁寄草堂赀，知我旧谙茆屋趣。\n此心此地俱宽閒，从渠旷野多风寒。\n灯前儿女话团栾，广厦期公千万间。",
        "dynasty": "宋",
        "collection_info": null
    },
    {
        "title": "谢张倅惠茶",
        "author": "章甫",
        "content": "病躯倦甚不举酒，便腹枵然尤爱茶。\n淮乡久住已成俗，客至亦復研芝麻。\n称重缃奁还入手，知公与我诗情厚。\n静无俗驾叩柴关，急遣僧房借茶臼。\n易足堂中昼倍长，一杯凉餠补饥肠。\n世间万事不挂口，齿颊尽日留甘香。\n青奴可怜姑少却，睡魔退舍诗魔作。\n诗成吟罢来清风，秋意拂拂生梧桐。",
        "dynasty": "宋",
        "collection_info": null
    },
    {
        "title": "谢韩无咎寄新茶",
        "author": "章甫",
        "content": "武夷仙翁冰雪颜，建宁府中春昼閒。\n挥毫醉写乌丝栏，新茗续煎扶玉山。\n应念穷愁坐空谷，头白眼眵书懒读。\n殷勤题裹寄春风，浇我从来藜苋腹。\n别公宛陵今五春，渴心何啻生埃尘。\n平生不识七闽路，梦魂欲往山无数。",
        "dynasty": "宋",
        "collection_info": null
    },
    {
        "title": "简李牧之",
        "author": "章甫",
        "content": "落日还家聊面壁，剥啄谁来破幽寂。\n语音相似桑梓同，风骨轩然双颊红。\n亹亹清谈霏玉屑，多说东湖与霜杰。\n江西故老已凋零，听君论诗犹典型。\n君今久占宣城籍，我是江湖未归客。\n客愁时事两苍茫，一醉邀君君莫惜。",
        "dynasty": "宋",
        "collection_info": null
    },
    {
        "title": "张君明昆仲袖唱和诗见过",
        "author": "章甫",
        "content": "村东主客羣飞鸿，月明霜重声摩空。\n村西老人如瘦马，伏枥倦嘶天北风。\n村东村西无百步，杖履相寻还有数。\n儿啼妻病不出门，羞见梅花无好句。\n雪晴日出天无埃，故人蹑屣联翩来。\n明珠白璧满怀袖，使我一见双眸开。\n文章虽云一小技，妙处非难亦非易。\n染丝织锦未足工，点铁成金始为贵。\n我穷半世坐吟诗，诗成不救寒与饥。\n亦知造物厌嘲弄，有手只堪持酒卮。\n愿君少吟诗几首，请君多办百壶酒。\n但得新诗胜旧年，为君醉倒春风前。",
        "dynasty": "宋",
        "collection_info": null
    },
    {
        "title": "元用见过诵诗剧谈因成古风以成戏恼兼简若晦唐卿",
        "author": "章甫",
        "content": "有口只可饮醇酒，世事令人三日呕。\n有耳只可对诗翁，俗语令人三日聋。\n平生嗜酒耽佳句，此外自知无用处。\n东风吹我堕江边，岁晚知音罕相遇。\n诛茅盖头无少閒，数日不到诸君间。\n尘土瞇眼鬚鬓斑，谁赋淮南大小山。\n怪底晴檐灵鹊噪，篮舆相寻谈绝倒。\n恨君无乃酒量窄，爱君岂独诗格老。\n开尊唤客知何时，坐上可无俞与韦。\n更长不怕杯行迟，愿见春风杨柳枝。",
        "dynasty": "宋",
        "collection_info": null
    },
    {
        "title": "用前韵赠高持一",
        "author": "章甫",
        "content": "全身当作冥飞鸿，无心要似云行空。\n逢人未用青白眼，与世不妨牛马风。\n暇日出门聊散步，雪晴爱此山无数。\n骨寒那得使鬼钱，肠枯漫索惊人句。\n迩来笔研欲生埃，旧雨来人今不来。\n百岁光阴能几许，一春怀抱未曾开。\n古人元不贵多技，大道由来常简易。\n随呵之义復何忧，知我者希方足贵。\n华阳道士亦能诗，不觉餐霞坐忍饥。\n高山流水琴三弄，明月清风酒一卮。\n相思不见频搔首，几欲招呼无斗酒。\n从今与子遂忘年，有怀欲语子来前。",
        "dynasty": "宋",
        "collection_info": null
    },
    {
        "title": "次吕伯恭见寄韵",
        "author": "章甫",
        "content": "鲁钝不如锥处囊，嗜好凿圆投枘方。\n镜中鬚髮今苍浪，多病年来疏酒觞。\n山林旧约都茫茫，局促何由心胆张。\n半生恍堕水中央，疾呼四顾无舟航。\n客舍雨余梅杏黄，忆君着书看屋梁。\n缄题到手伸读忙，亦知别后遥相望。\n我犹驽马遭绊缰，君若鹰鹯之老苍。\n见义勇往柔而刚，君不求名名自彰。\n行须正色肃鹓行，不容燕雀高飞翔。\n辱诗敢忘什袭藏，报章勉率聊寄将。\n广厦他时客几房，种成桃李满江乡，忍使故人趋道旁。",
        "dynasty": "宋",
        "collection_info": null
    },
    {
        "title": "濡须道中",
        "author": "章甫",
        "content": "今年淮西旱，城市无米粜。\n所至萧条童仆饥，手持楮币无人要。\n行不择日粮不赍，恨身不生太平时。\n还家从头语儿辈，山中寂寞犹可耐。",
        "dynasty": "宋",
        "collection_info": null
    },
    {
        "title": "白露行",
        "author": "章甫",
        "content": "今岁淮南雨仍缺，官府祈求已踰月。\n城中又復闭南门，移市向北人纷纷。\n州前结坛聚巫觋，头冠神衣竞跳掷。\n缚草为龙置坛侧，童子绕坛呼蜥蜴。\n箫鼓迎神来不来，旱风终日吹黄埃。\n宁知白露只数日，稻苗焦枯恐不及。",
        "dynasty": "宋",
        "collection_info": null
    },
    {
        "title": "送王道士",
        "author": "章甫",
        "content": "华阳洞天昔曾游，华阳道士今相访。\n江头倦客老更拙，山中故人喜亡恙。\n晴沙唤渡何匆匆，鸿飞冥冥天北风。\n他日希虚如话我，凭君一一谢诸公。",
        "dynasty": "宋",
        "collection_info": null
    },
    {
        "title": "督祖显和章",
        "author": "章甫",
        "content": "孙侯二尺短檠前，何啻颂诗三百篇。\n金銮玉堂未归去，聊结江湖山水缘。\n官闲不復弄朱墨，胜日过门无恶客。\n春风快马紫游缰，花底黄鹂尽相识。\n酒酬谈辩翻波澜，得句全胜得好官。\n我亦从来有诗癖，捻髭一字吟难安。\n不知辛苦竟何益，闻道何妨死今夕。\n他年傥使无知音，盈编不作一钱直。\n日来颇怪诗筒迟，恐君豫办磨崖诗。\n中原窟穴尚狐兔，未应便草閒居赋。",
        "dynasty": "宋",
        "collection_info": null
    },
    {
        "title": "放歌招孙祖训俞国宝饮",
        "author": "章甫",
        "content": "儿时望春春不来，春衣隔年催翦裁。\n平明出游薄暮回，惟恐云气兴风雷。\n岂知乐极还悲哀，十年黄尘涴青鞋。\n管领鶑花已无意，感时念旧时伤怀。\n去年寒食丹徒县，家寄毗陵不相见。\n今年寒食江陵府，妻子相看泪如雨。\n迂儒忧国更忧家，枉杀清明不见花。\n无端柳絮搅愁思，一径漫漫春日斜。\n主人知我坐憔悴，故遣斗酒来相慰。\n呼妻安稳置床头，箇是贫家一祥瑞。\n床头三日未开尝，耿耿忧心自如醉。\n朝来忽觉体中佳，吻角流涎已难制。\n细君平日但濡唇，瓦盆对酌可无人。\n招朋一饮舒清兴，要须脱畧任天真。\n高邮孙夫子，相逢不作鬲上语。\n临川俞先生，客裏伤春作诗苦。\n二公问学该今古，胸吞云梦轻阿堵。\n我酒虽不多，酒行诗可歌。\n杖藜乘兴速来过，不来吟醉奈春何。",
        "dynasty": "宋",
        "collection_info": null
    },
    {
        "title": "闻鹁鸪",
        "author": "章甫",
        "content": "阴云欲暗江头树，屋角先闻鹁鸪语。\n潇潇渐作打窗声，谁道巢居不知雨。\n雨晴唤妇却同飞，须知此物心无机。\n岂比人间情义变，衔冤誓死不相见。",
        "dynasty": "宋",
        "collection_info": null
    },
    {
        "title": "题九歌图",
        "author": "章甫",
        "content": "大夫放逐沅湘滨，尝作九歌祠鬼神。\n鬼神幽远不可见，肴酒芬芳犹福人。\n餐菊佩兰君不识，从彼谗人为鬼蜮。\n楚江呜咽楚云愁，坐对此图三叹息。",
        "dynasty": "宋",
        "collection_info": null
    },
    {
        "title": "题王无邪九华图",
        "author": "章甫",
        "content": "云锦仙翁人不识，多生九华茹芝客。\n少年登览妙形容，三十七峯俱改色。\n手捉高士淡墨图，烟云到处随卷舒。\n珠玑衮衮入题咏，缣素往往争临摹。\n雪潭四时溅飞雪，叹我幻躯方病渴。\n何由得共山中人，脚踏寒流弄明月。",
        "dynasty": "宋",
        "collection_info": null
    },
    {
        "title": "王梦得捕蝗二首  其一",
        "author": "章甫",
        "content": "相逢每叹俱飘流，尊酒作意同新秋。\n蝗虫日来復满野，府帖夜下还呼舟。\n江天尚黑客骑马，草露未晞人牧牛。\n路长遥想兀残梦，家在风烟兰杜洲。",
        "dynasty": "宋",
        "collection_info": null
    },
    {
        "title": "王梦得捕蝗二首  其二",
        "author": "章甫",
        "content": "江头晓日方曈曈，仆夫喘汗天无风。\n茅檐汲井洗尘土，野寺煮餠烧油葱。\n平生忧国寸心赤，在处哦诗双鬓蓬。\n村民喜识长官面，树阴可坐毋匆匆。",
        "dynasty": "宋",
        "collection_info": null
    },
    {
        "title": "分蝗食",
        "author": "章甫",
        "content": "田园政尔无多子，连岁旱荒饥欲死。\n今年何幸风雨时，岂意蝗虫乃如此。\n麦秋飞从淮北过，遗子满野何其多。\n扑灭焚瘗能几何，羽翼已长如飞蛾。\n天公生尔为民害，尔如不食焉逃罪。\n老夫寒饿悲恼缠，分而食之天或怜。",
        "dynasty": "宋",
        "collection_info": null
    },
    {
        "title": "悯农",
        "author": "章甫",
        "content": "前村后村水车声，咿咿轧轧终夜鸣。\n皇天不雨四十日，高田何止龟兆出。\n田家眼穿望早禾，早禾不熟奈饥何。\n今年神祠祷不应，沽酒买牛空费多。\n天公高居民父母，有耳应闻下民语。\n乞我滂沱半朝雨，免遭县吏鞭笞苦。",
        "dynasty": "宋",
        "collection_info": null
    },
    {
        "title": "田家苦",
        "author": "章甫",
        "content": "何处行商因问路，歇肩听说田家苦。\n今年麦熟胜去年，贱价还人如粪土。\n五月将次尽，早秧都未移。\n雨师懒病藏不出，家家灼火钻乌龟。\n前朝夏至还上庙，着衫奠酒乞杯珓。\n许我曾为五日期，待得秋成敢忘报。\n阴阳水旱由天工，忧雨忧风愁杀侬。\n农商苦乐元不同，淮南不熟贩江东。",
        "dynasty": "宋",
        "collection_info": null
    },
    {
        "title": "送茶与人",
        "author": "章甫",
        "content": "云气昏昏酿秋雨，岁月惊心遽如许。\n潮生晚浦足风波，颇忆青灯夜深语。\n赠君江南春露芽，恐君诵诗眼生花。\n一杯静对沉烟斜，世事从渠如乱麻。",
        "dynasty": "宋",
        "collection_info": null
    },
    {
        "title": "早雪",
        "author": "章甫",
        "content": "贱夫流落来淮海，两纪悠然忘冻馁。\n乌薪白粲不论钱，近岁山林禁樵采。\n去年差官打炭窑，淮民畏事谁敢烧。\n官军巡山得心力，草木欣欣有颜色。\n九月未霜云漫漫，雪花争先飞作团。\n冻坐孤吟还自宽，边头牵挽人夫寒。",
        "dynasty": "宋",
        "collection_info": null
    },
    {
        "title": "雪中张仲庠惠十诗老懒不能追逐戏答古风兼简陈伯茂",
        "author": "章甫",
        "content": "爱君诗好韵倔奇，快如天马不容羁。\n惜君有钱不沽酒，尽日苦吟难疗饥。\n我生真成错料事，陈子生涯畧相似。\n敢持短兵与君接，笑我老来长退怯。\n空山一夜雪盈阶，轩窗晃耀如瑶台。\n尊中尚喜有余绿，红潮两颊心悠哉。\n安得万里江，变作葡萄醅。\n笑呼姮娥共起舞，夜阑更酌北斗杯。\n一醉三千年，从教海水扬尘埃。\n妻孥笑我言，此乐恐未谐，典衣且復沽茅柴。\n淮南有薄田，与汝归去来。\n愿身长健眉长开，好插梅花醉几回。",
        "dynasty": "宋",
        "collection_info": null
    },
    {
        "title": "春日呈韩丈",
        "author": "章甫",
        "content": "阳乌阴兔争驰骋，人世光阴剎那顷。\n玉盘生菜乱青丝，三岁公家吃春餠。\n前年班春池阳城，民物熙熙箫鼓声。\n去年转粟巡边徼，圣朝初下和戎诏。\n祇今塞下不传烽，野梅官柳竞春风。\n相从且作无事饮，莫辞节物来匆匆。\n明年上国春应早，棠棣阴中诗更好。\n诗成但遣阿买书，邮筒寄我江南道。",
        "dynasty": "宋",
        "collection_info": null
    },
    {
        "title": "刘祼卿送笋",
        "author": "章甫",
        "content": "俗子贪钱如食蜜，幽人爱竹如种玉。\n君家大隠城一隅，万个深围数间屋。\n阳春不住长儿孙，犊角猫头还满目。\n却恐繁阴碍风月，童奴时取供肴䔩。\n朝来想挂北窗坐，应念先生食无肉。\n故遣此君来起予，斓斑嫩箨森盈束。\n先生饥肠非雷吼，米糁盐酰羹杞菊。\n急呼瀹釜然枯薪，殷勤留客晨炊熟。\n不羡侯家五鼎烹，得此一饱万事足。\n客去关门听雨眠，枕上诗成翻水速。",
        "dynasty": "宋",
        "collection_info": null
    },
    {
        "title": "清明病中遣酒问讯史授夫",
        "author": "章甫",
        "content": "一榻萧然唯坐卧，风雨欺人打窗破。\n数片飞花何处来，寒食清明病中过。\n疏狂閒忆少年时，问柳寻花夜不归。\n春衣一任酒狼籍，玉山自有人扶持。\n日月变迁衰相现，世途迫隘令人倦。\n耳冷那闻白雪歌，眼寒不识春风面。\n怀君着书坐僧房，呼儿与拨浮蛆香。\n往浇万卷文字肠，莫学病夫多感伤。",
        "dynasty": "宋",
        "collection_info": null
    },
    {
        "title": "惜花",
        "author": "章甫",
        "content": "前朝西风不肯住，红雨毵毵落深树。\n昨日东风更放颠，香雪纷纷飘满园。\n四时催人头髮白，薄相春风亦欺客。\n渐觉繁枝过眼空，历历黄花乱疏麦。\n野店沽酒酸如虀，先生不饮春将归。\n屋头向晚雨声急，自炷炉香坐盘膝。",
        "dynasty": "宋",
        "collection_info": null
    },
    {
        "title": "盱眙馆中题云山图",
        "author": "章甫",
        "content": "北风三日吹黄土，长淮浪高少人渡。\n客愁正坐小窗间，眼明见此江南山。\n好山连娟螺髻鬟，白云无心终日閒。\n野桥溪水流弯环，旁有幽人昼掩关。\n道路只今多险艰，林泉有约吾当还。\n黄精可驻冰雪颜，时时令人双鬓斑。",
        "dynasty": "宋",
        "collection_info": null
    },
    {
        "title": "叶子逸以惠山泉瀹日铸新茶饷予与常郑卿",
        "author": "章甫",
        "content": "惠山甘泉苦不冷，日铸茶香方是真。\n广文唤客作妙供，石铫风炉皆手亲。\n神清便欲排阊阖，且了吾人淡生活。\n瓶芽分送已无余，杯水尚容消午渴。",
        "dynasty": "宋",
        "collection_info": null
    },
    {
        "title": "戏简乐长卿",
        "author": "章甫",
        "content": "长卿谈兵气飘扬，半生漫趁槐花忙。\n尘埃绿绮谁拂拭，鸡羣野鹤空昂藏。\n何必明经取青紫，请君囊书献天子。\n中原犹未息兵戈，万里横行丈夫事。\n愞夫株守衡门裏，初无长鬚给薪水。\n故旧经年绝尺书，乌鹊玩人频送喜。\n欲行万里囊无钱，移床且对熏风眠。\n儿啼妻怒了不问，诵诗过午声琅然。",
        "dynasty": "宋",
        "collection_info": null
    },
    {
        "title": "雨凉成诗一首简子逸",
        "author": "章甫",
        "content": "坦率每愁遭怒嗔，闭门直欲全吾真。\n美人娟娟不可见，薄俗往往难相亲。\n梦断风扉自开阖，还喜晚凉生意活。\n未能衝雨过苏端，且乞新诗慰饥渴。",
        "dynasty": "宋",
        "collection_info": null
    },
    {
        "title": "戏简李清宇",
        "author": "章甫",
        "content": "四十九年真大谬，三百六旬长鲜驩。\n人生一梦何足较，田谷荐饥良独难。\n酒边志气漫豪放，眼中骨相殊酸寒。\n输与能诗李供奉，水旱不忧吾有官。",
        "dynasty": "宋",
        "collection_info": null
    },
    {
        "title": "送张安国",
        "author": "章甫",
        "content": "前日见公如桂林，梅黄风雨天多阴。\n今年见公长沙去，草绿江湖春水深。\n借问长沙多少路，尽是前年曾到处。\n如公正合在朝廷，胸中素藴经纶具。\n吾君一视而同仁，且欲烦公苏远人。\n亲朋漫作别离恶，王事敢辞行役频。\n嗟予潦倒百无用，客食淮南两相送。\n青山可买坐无钱，日长只作还乡梦。\n九重早晚催赐环，了却功名归故山。\n屋头乞我茆三间，布袜青鞋相伴閒。",
        "dynasty": "宋",
        "collection_info": null
    },
    {
        "title": "题赵纯甫渭川千亩图",
        "author": "章甫",
        "content": "君家天姥山前居，未办种竹先作图。\n不惟要与千户等，亦念岂可一日无。\n劲节虚心听霜露，细香静色宜风雨。\n玉版禅师得饱参，翠袖佳人定何许。\n津津喜气见眉间，准拟他年如此闲。\n可无嵇阮相往还，俗客傥来君掩关。",
        "dynasty": "宋",
        "collection_info": null
    },
    {
        "title": "题张希颖筠坡图",
        "author": "章甫",
        "content": "缘坡种竹自成趣，篮舆造门今有谁。\n张侯好事果绝俗，因人隔江来觅诗。\n披图识面恨不早，更爱诸公妙词藻。\n繁霜密雪得天全，明月清风为君好。\n易足堂前方欲栽，摩挲短轴心眼开。\n忽思江南读书处，碧玉如椽归去来。",
        "dynasty": "宋",
        "collection_info": null
    },
    {
        "title": "扬稻行",
        "author": "章甫",
        "content": "屋头场地如镜光，未晓相呼来破场。\n今年惭愧好天色，扬稻得风尤省力。\n分时往往只论𥰭，主客四六无偏颇。\n高低十分早晚禾，就中谁家收最多。\n妻儿舂糯试新曲，隣舍茅柴相接续。\n醉来起舞自顿足，官无差科即为福。",
        "dynasty": "宋",
        "collection_info": null
    },
    {
        "title": "题长芦方丈",
        "author": "章甫",
        "content": "笑别灵岩日当午，篮舆轧轧转江浦。\n眼明初入菩提场，一灯传自西来祖。\n老禅留客苦殷勤，汲泉煮茗添炉熏。\n空江向晚无人度，明月满天秋正分。",
        "dynasty": "宋",
        "collection_info": null
    },
    {
        "title": "中秋次韵",
        "author": "章甫",
        "content": "秋浦堂前有清集，久客思家泪痕湿。\n连年客裏作中秋，今岁还家又无及。\n山中茅屋冷如水，应念征尘何日洗。\n边鸿也解寄归音，旅燕亦能辞故垒。\n滔滔四海知音谁，公家公子岁寒期。\n殷勤为我拨新酿，暖热向我哦好诗。\n我生志愿良自足，肯向天涯长碌碌。\n愿君腰金佩鸣玉，从我羹藜饭脱粟。\n秋风舟子两相催，侧帽长吟归去来。\n开帆转柁清溪口，还山要趁重阳酒。",
        "dynasty": "宋",
        "collection_info": null
    },
    {
        "title": "诸公过易足为红梅一醉醉后率成数语",
        "author": "章甫",
        "content": "一冬雪与寒俱少，膏泽春来颇倾倒。\n畏寒病懒不出门，未觉心情被春恼。\n花木今春种种迟，眼明始见红梅枝。\n容颜颇称俗子意，风骨独有诗人知。\n人生百年谁满百，去日渐多来日窄。\n衰颜已减旧年红，短髮明年应更白。\n瓮头有酒不用沽，肴䔩得随家有无。\n主人颓然客亦走，明朝无事重来否。",
        "dynasty": "宋",
        "collection_info": null
    },
    {
        "title": "呈谢仲连",
        "author": "章甫",
        "content": "一苇江头风雨寒，邂逅三日同清驩。\n诸尘不染眼自碧，万事随缘心已安。\n雨晴归路马蹄疾，问君呼船定何日。\n杖藜过我城南偏，游戏世间文字禅。",
        "dynasty": "宋",
        "collection_info": null
    },
    {
        "title": "从贾倅乞猫",
        "author": "章甫",
        "content": "渚宫茅屋住经年，墙壁苦遭羣鼠穿。\n旋乞狸奴名去恶，中宵客枕得安眠。\n携之俱东泛江水，餍饫鱼腥二千里。\n半途忽作楚人弓，儿女怜渠今未已。\n昨宵闻说二车家，花墩五子俱可夸。\n此诗虽拙胜盐茶，不问白黑灰貍花。",
        "dynasty": "宋",
        "collection_info": null
    },
    {
        "title": "书黄叔虎传神卷",
        "author": "章甫",
        "content": "鹤骨何清癯，腹空惟贮书。\n山林日月长，掉头赋归欤。\n松竹岁寒金石友，身后虚名眼前酒。\n与世相违岂尽然，江湖犹有丹青手。",
        "dynasty": "宋",
        "collection_info": null
    },
    {
        "title": "与北山长老",
        "author": "章甫",
        "content": "数间破屋城南街，坐卧一榻心如灰。\n现身幻化本无住，疾病问渠何自来。\n剥喙谁欤破幽寂，道人定起北山北。\n齿冰骨玉两高寒，禅病诗魔俱辟易。\n我倦欲眠君且归，篮舆入郭知何时。\n贫家客来无准拟，为君时供鸡苏水。",
        "dynasty": "宋",
        "collection_info": null
    },
    {
        "title": "法刚化士干蒋山藏经乞语",
        "author": "章甫",
        "content": "钟山夜半发奇怪，火光炽然脱三昧。\n法筵龙象不须惊，宝公留得眉毛在。\n食轮才转法轮随，楼台金碧还相辉。\n大千经卷何处觅，刚禅藏在僧伽叶。\n如来言语皆真实，别有真经名第一。\n琅函宝藏不能收，若遇知音请拈出。",
        "dynasty": "宋",
        "collection_info": null
    },
    {
        "title": "题张季子妄庵",
        "author": "章甫",
        "content": "世间种种无非妄，云何以妄为庵榜。\n君欲舍妄却求真，展转思维增妄想。\n即妄即真君勿疑，真妄俱忘也大奇。\n笑我猖狂今老矣，因君聊復妄言之。",
        "dynasty": "宋",
        "collection_info": null
    },
    {
        "title": "次韩无咎途中寄陆务观  其一",
        "author": "章甫",
        "content": "风高微退鹢，云好合从龙。\n萧艾长贪雨，松筠却耐冬。\n禁途今不远，归兴未应浓。\n莫羡朱双毂，相期禄万钟。",
        "dynasty": "宋",
        "collection_info": null
    },
    {
        "title": "次韩无咎途中寄陆务观  其二",
        "author": "章甫",
        "content": "戎马驰驱日，江湖邂逅间。\n笑谈无逆旅，翰墨落名山。\n画省春风入，渔舟夜月还。\n唱酬能见记，书札忍令悭。",
        "dynasty": "宋",
        "collection_info": null
    },
    {
        "title": "次韩无咎途中寄陆务观  其三",
        "author": "章甫",
        "content": "寒梅欺雪白，腊酒爱鹅黄。\n花下觥筹乱，灯前锦绣香。\n醉吟挥字大，愁别听更长。\n近报蛾眉好，何时奉一觞。",
        "dynasty": "宋",
        "collection_info": null
    },
    {
        "title": "次韩无咎途中寄陆务观  其四",
        "author": "章甫",
        "content": "昼永浑无事，昏归只掩门。\n甘贫同陋巷，多病似文园。\n对月人千里，论文酒一尊。\n远怀霄汉路，愁绝虎狼村。",
        "dynasty": "宋",
        "collection_info": null
    },
    {
        "title": "次韩无咎途中寄陆务观  其五",
        "author": "章甫",
        "content": "园笋看成竹，庭榴已着花。\n老来犹是客，归去亦无家。\n万事大槐国，一身焦谷芽。\n心閒聊默坐，红日下天涯。",
        "dynasty": "宋",
        "collection_info": null
    },
    {
        "title": "即日  其一",
        "author": "章甫",
        "content": "苦忆花吹尽，生嫌草长齐。\n鶑啼春已暮，客散日还西。\n孺子抛书卷，童奴理菜畦。\n怒雷将急雨，一夜水平堤。",
        "dynasty": "宋",
        "collection_info": null
    },
    {
        "title": "即日  其二",
        "author": "章甫",
        "content": "吟苦知音少，棋低敌手多。\n故人无恙不，薄酒奈愁何。\n未暇兔三窟，聊同鸥一波。\n传闻江北路，人应力田科。",
        "dynasty": "宋",
        "collection_info": null
    },
    {
        "title": "即日  其三",
        "author": "章甫",
        "content": "醉裏三春了，山中五载留。\n日长知已夏，雨冷忽如秋。\n书贷监河粟，箱存季子裘。\n曲肱朝睡美，身外付悠悠。",
        "dynasty": "宋",
        "collection_info": null
    },
    {
        "title": "春尽",
        "author": "章甫",
        "content": "昼永花阴直，风轻麦浪匀。\n僧归还逼夏，鶑语欲留春。\n鬚髮垂垂老，亲朋往往贫。\n地偏人事少，聊以寄吾真。",
        "dynasty": "宋",
        "collection_info": null
    },
    {
        "title": "独登南楼兼怀严圣几俞若晦  其一",
        "author": "章甫",
        "content": "瓜茗难逃暑，蚊蝇正作秋。\n劳生一念错，晚境万缘休。\n笔老无新语，囊空有敝裘。\n閒携瘦藤杖，独上郡南楼。",
        "dynasty": "宋",
        "collection_info": null
    },
    {
        "title": "独登南楼兼怀严圣几俞若晦  其二",
        "author": "章甫",
        "content": "城外江山好，楼前市井喧。\n登高明远目，直北望中原。\n济世原无策，伤心不忍言。\n唯余忧国泪，还共水潺湲。",
        "dynasty": "宋",
        "collection_info": null
    },
    {
        "title": "独登南楼兼怀严圣几俞若晦  其三",
        "author": "章甫",
        "content": "昼景微微敛，阴云稍稍低。\n炎凉催旅燕，风雨听鸣鸡。\n独立江楼上，相思浙水西。\n诗情兼酒伴，何日手重携。",
        "dynasty": "宋",
        "collection_info": null
    },
    {
        "title": "夜坐",
        "author": "章甫",
        "content": "枕簟迟迟睡，轩窗一一开。\n市收人语寂，江迥水风来。\n熠耀明衣袂，婵娟到酒杯。\n新凉儿女健，促织已相催。",
        "dynasty": "宋",
        "collection_info": null
    },
    {
        "title": "喜凉  其一",
        "author": "章甫",
        "content": "暑气今全减，人心始少苏。\n客愁生海燕，秋意入庭梧。\n岁月真虚掷，诗书只自娱。\n荆山谁献玉，齐国正吹竽。",
        "dynasty": "宋",
        "collection_info": null
    },
    {
        "title": "喜凉  其二",
        "author": "章甫",
        "content": "老去孤黄奶，愁来頼曲生。\n客居宜落寞，寒事费经营。\n岁稔锻声急，夜长灯影明。\n深怀不成寐，四壁候虫鸣。",
        "dynasty": "宋",
        "collection_info": null
    },
    {
        "title": "宿灵岩",
        "author": "章甫",
        "content": "异县经年客，灵岩一夕留。\n凉风吹薄暮，明月照中秋。\n阅世身将老，寻山兴未休。\n还驱羸马去，访古大江头。",
        "dynasty": "宋",
        "collection_info": null
    },
    {
        "title": "不寐",
        "author": "章甫",
        "content": "不眠知夜永，危坐起忧端。\n木叶纷犹落，篝灯炯未残。\n年华今晼晚，边堠且平安。\n以我衣裳冷，遥怜弟妹寒。",
        "dynasty": "宋",
        "collection_info": null
    },
    {
        "title": "闻鸦",
        "author": "章甫",
        "content": "柳暗啼春处，庭空反哺时。\n鸣声元自乐，世俗亦多疑。\n凶吉何须问，雌雄未易知。\n宁栖丈人屋，莫借上林枝。",
        "dynasty": "宋",
        "collection_info": null
    },
    {
        "title": "除草",
        "author": "章甫",
        "content": "恶草溷嘉蔬，凉风独荷锄。\n薅耘非敢后，滋蔓恐难除。\n女大知艰食，儿痴亦废书。\n归来一长叹，不是厌山居。",
        "dynasty": "宋",
        "collection_info": null
    },
    {
        "title": "春日村居  其一",
        "author": "章甫",
        "content": "筑圃未成趣，栽桃纔试花。\n年饥儿强饭，春困妇煎茶。\n为客空迟暮，逢人只叹嗟。\n上天新号令，雷雨起龙蛇。",
        "dynasty": "宋",
        "collection_info": null
    },
    {
        "title": "春日村居  其二",
        "author": "章甫",
        "content": "村迥客来少，山寒春到迟。\n修塘留野水，插槿补疏篱。\n旁舍閒相过，幽人旧有期。\n出门看远烧，拄杖立多时。",
        "dynasty": "宋",
        "collection_info": null
    },
    {
        "title": "春日村居  其三",
        "author": "章甫",
        "content": "冬暖惟忧麦，春寒却勒花。\n地偏宜鸟雀，江远少鱼虾。\n惊犬时时吠，归鸿字字斜。\n故园芳草色，游子亦思家。",
        "dynasty": "宋",
        "collection_info": null
    },
    {
        "title": "春日村居  其四",
        "author": "章甫",
        "content": "浦树微微改，溪流稍稍深。\n春来差少病，岁后苦多阴。\n陇亩三年梦，亲朋万里心。\n感时仍念旧，老泪欲沾襟。",
        "dynasty": "宋",
        "collection_info": null
    },
    {
        "title": "春日村居  其五",
        "author": "章甫",
        "content": "土室宜冬夏，柴门玩岁时。\n不嫌贫作祟，直恐老相欺。\n草茁牛羊壮，山空虎豹饥。\n天晴好挑菜，吾亦伴儿嬉。",
        "dynasty": "宋",
        "collection_info": null
    },
    {
        "title": "新凉",
        "author": "章甫",
        "content": "白帝扬镳后，炎官退舍初。\n江山惊客恨，风月到吾庐。\n黄奶宜相就，青奴稍见疏。\n寄声莲社友，秋兴復何如。",
        "dynasty": "宋",
        "collection_info": null
    },
    {
        "title": "同汤叔度兄弟赋秋声",
        "author": "章甫",
        "content": "古木斜阳暮，寒江澹月秋。\n萧骚初满耳，蟋蟀最关愁。\n茅屋疑鸣雨，云溪想枕流。\n几回连别恨，为我过西州。",
        "dynasty": "宋",
        "collection_info": null
    },
    {
        "title": "送潘致虚之湖南",
        "author": "章甫",
        "content": "久客儿童狎，穷居草木长。\n蛙声犹鼓吹，燕子亦炎凉。\n度日工诗律，伤时洒泪行。\n输君载明月，先我过潇湘。",
        "dynasty": "宋",
        "collection_info": null
    },
    {
        "title": "即事  其一",
        "author": "章甫",
        "content": "暑雨何时了，江云不肯开。\n穷途惟有死，薄俗动相猜。\n怪事供诗卷，閒愁付酒杯。\n欲从湖海去，安得小舟来。",
        "dynasty": "宋",
        "collection_info": null
    },
    {
        "title": "即事  其二",
        "author": "章甫",
        "content": "俯仰怜身世，飘零玩岁时。\n道途多异说，客子有新诗。\n日落干坤惨，风生草木悲。\n高楼空北望，清泪不胜垂。",
        "dynasty": "宋",
        "collection_info": null
    },
    {
        "title": "即事  其三",
        "author": "章甫",
        "content": "天意诚难测，人言果有不。\n便令江海竭，未厌虎狼求。\n独下伤时泪，谁陈活国谋。\n君王自神武，况乃富貔貅。",
        "dynasty": "宋",
        "collection_info": null
    },
    {
        "title": "即事  其四",
        "author": "章甫",
        "content": "门静悠悠日，春愁淡淡天。\n风尘殊未已，形影自相怜。\n有客还诗债，无人与酒钱。\n感时歌慷慨，忧国泪潺湲。",
        "dynasty": "宋",
        "collection_info": null
    },
    {
        "title": "即事  其五",
        "author": "章甫",
        "content": "风急收残雨，花轻点客衣。\n江山争秀发，燕雁不同飞。\n异县交游少，中原信息稀。\n王师战甚苦，方解蔡州围。",
        "dynasty": "宋",
        "collection_info": null
    },
    {
        "title": "即事  其六",
        "author": "章甫",
        "content": "弟妹今安在，飘零各贱贫。\n诗成难寄远，目断更伤神。\n风俗殊方异，交情白首新。\n辛勤营一饱，媿此百年身。",
        "dynasty": "宋",
        "collection_info": null
    },
    {
        "title": "即事  其七",
        "author": "章甫",
        "content": "探报无虚日，淮东有捷音。\n周王方北伐，蠢动敢南侵。\n四海当多事，羣公在一心。\n祖宗功业盛，德泽结民深。",
        "dynasty": "宋",
        "collection_info": null
    },
    {
        "title": "即事  其八",
        "author": "章甫",
        "content": "两淮仍蜀道，群寇再侵寻。\n不戒兵犹火，唯夸旅若林。\n皇图终復古，天意亦难谌。\n咨尔无猖獗，须思后患深。",
        "dynasty": "宋",
        "collection_info": null
    },
    {
        "title": "即事  其九",
        "author": "章甫",
        "content": "羣寇仍猖獗，城边即弃捐。\n休兵虽上策，讲信竟虚传。\n人事今如此，天心恐未然。\n忍令唇齿地，重此染腥羶。",
        "dynasty": "宋",
        "collection_info": null
    },
    {
        "title": "即事  其一○",
        "author": "章甫",
        "content": "初失清河口，骎骎遂逼人。\n余生偷岁月，无处避风尘。\n精锐看诸将，谋谟仰大臣。\n愞夫忧国泪，欲忍已沾巾。",
        "dynasty": "宋",
        "collection_info": null
    },
    {
        "title": "江北",
        "author": "章甫",
        "content": "江北多戎马，江南有战船。\n艰难吾欲老，辗转夜无眠。\n归去须三径，飘零又一年。\n邻舟听客语，愁绝晚来天。",
        "dynasty": "宋",
        "collection_info": null
    },
    {
        "title": "山行",
        "author": "章甫",
        "content": "江行风浪恶，石路仆夫劳。\n一水几回度，乱山无数高。\n村醪清似镜，早稻细如毛。\n愁听田家语，令人首屡搔。",
        "dynasty": "宋",
        "collection_info": null
    },
    {
        "title": "松滋县作",
        "author": "章甫",
        "content": "月近中秋白，云随落日横。\n途穷谙客味，岁晚见交情。\n念旧伤存没，忧时尚战争。\n西风催起柁，鸥鹭莫寒盟。",
        "dynasty": "宋",
        "collection_info": null
    },
    {
        "title": "十二月朔巢县道中",
        "author": "章甫",
        "content": "瘦马从摇兀，行装更寂寥。\n老来宁浪出，此去有佳招。\n岁暮风霜苦，山长舘舍遥。\n儿曹应念我，今日是生朝。",
        "dynasty": "宋",
        "collection_info": null
    },
    {
        "title": "守倅元日唱酬次韵",
        "author": "章甫",
        "content": "别驾篇章敏，黄堂句法新。\n宜民多受福，把笔竞题春。\n拖玉丹墀晓，鸣珂紫陌尘。\n退朝如有作，应亦念兹辰。",
        "dynasty": "宋",
        "collection_info": null
    },
    {
        "title": "舟中简祖显  其一",
        "author": "章甫",
        "content": "计拙生无益，时危老可伤。\n江山双敝屣，诗酒一空囊。\n夜雨茆庐破，秋风菊径荒。\n閒随枕流客，蓑笠钓沧浪。",
        "dynasty": "宋",
        "collection_info": null
    },
    {
        "title": "舟中简祖显  其二",
        "author": "章甫",
        "content": "散髮扁舟上，秋江一段清。\n鱼肥新入馔，鸥狎旧同盟。\n浦树参差出，云山远近迎。\n君诗妙图写，不减谢宣城。",
        "dynasty": "宋",
        "collection_info": null
    },
    {
        "title": "雨中简孙文辅  其一",
        "author": "章甫",
        "content": "多病愁阴晦，长贫惯寂寥。\n一江云漠漠，十日雨潇潇。\n蛙黾夸秋水，鱼虾趁晚潮。\n新来疏酒盏，颇觉负清宵。",
        "dynasty": "宋",
        "collection_info": null
    },
    {
        "title": "雨中简孙文辅  其二",
        "author": "章甫",
        "content": "马瘦凭谁相，龟灵故自焦。\n世途何偪仄，物性各逍遥。\n君老嗟黄绶，吾衰感黑貂。\n雨寒无病恼，酒熟即招邀。",
        "dynasty": "宋",
        "collection_info": null
    },
    {
        "title": "雨中简孙文辅  其三",
        "author": "章甫",
        "content": "寂寂诸缘省，绵绵一气存。\n心情亲药裹，口味减盘飱。\n庞藴无生话，维摩不二门。\n秋声摇万壑，落叶会归根。",
        "dynasty": "宋",
        "collection_info": null
    },
    {
        "title": "赠李君玉  其一",
        "author": "章甫",
        "content": "奔走空尘土，归来日暝时。\n喜迎莲社客，细说锦囊诗。\n短世相逢晚，高楼欲下迟。\n坐中无贺监，谁与解金龟。",
        "dynasty": "宋",
        "collection_info": null
    },
    {
        "title": "赠李君玉  其二",
        "author": "章甫",
        "content": "老大何堪客，穷愁畧不醒。\n髮因閒事白，眼为好山青。\n月下南飞鹊，风前自照萤。\n倚君如玉树，蒲柳愧雕零。",
        "dynasty": "宋",
        "collection_info": null
    },
    {
        "title": "登谯楼",
        "author": "章甫",
        "content": "老大心虽懒，登临眼尚明。\n水流春后暖，楼迥晚来晴。\n翔集鸠无数，归飞雁一鸣。\n阑干成独倚，愁绝莫云平。",
        "dynasty": "宋",
        "collection_info": null
    },
    {
        "title": "次郝泽民韵",
        "author": "章甫",
        "content": "归雁衝寒去，栖乌向日啼。\n山明初过雨，沙静不多泥。\n江上梅花细，村中酒价低。\n无人可同出，课仆理荒畦。",
        "dynasty": "宋",
        "collection_info": null
    },
    {
        "title": "次通一见诒韵",
        "author": "章甫",
        "content": "酒力添春意，诗魔恼夜眠。\n老来尤惜日，客裏又逢年。\n送雁寒云外，寻梅野水边。\n无钱供剧饮，空枉故人篇。",
        "dynasty": "宋",
        "collection_info": null
    },
    {
        "title": "送任政道",
        "author": "章甫",
        "content": "萧寺同时客，交情子更深。\n有时长共说，无事即相寻。\n临水初分袂，因风数寄音。\n青云如得路，珍重岁寒心。",
        "dynasty": "宋",
        "collection_info": null
    },
    {
        "title": "和沈商卿次前韵  其一",
        "author": "章甫",
        "content": "故人边上去，春到未还家。\n奔走因王事，艰难感岁华。\n诗坛推俊逸，醉帽想欹斜。\n莫怪书题少，新年眼更花。",
        "dynasty": "宋",
        "collection_info": null
    },
    {
        "title": "和沈商卿次前韵  其二",
        "author": "章甫",
        "content": "逢人问行李，几日至东园。\n别去将三月，书来得五言。\n淮山分限域，风土异寒暄。\n四大知安稳，根尘要反源。",
        "dynasty": "宋",
        "collection_info": null
    },
    {
        "title": "王漕舟行邵伯枯河之间一花独秀有诗次韵",
        "author": "章甫",
        "content": "志在冥鸿上，舟行白鹭羣。\n水花明晚色，诗态蔼春云。\n独立兴三叹，孤斟为十分。\n锦囊曾不惜，还遣野人闻。",
        "dynasty": "宋",
        "collection_info": null
    },
    {
        "title": "陪王漕右司游东园  其一",
        "author": "章甫",
        "content": "籍甚皇华使，诗清思不羣。\n建台多暇日，领客总能文。\n花好杯重劝，茶香手自分。\n礼宽情烂熳，小雨夜深闻。",
        "dynasty": "宋",
        "collection_info": null
    },
    {
        "title": "陪王漕右司游东园  其二",
        "author": "章甫",
        "content": "不到东园久，从公喜再游。\n名花移别岛，新筑俯长流。\n荡漾扁舟稳，回还一径幽。\n胸中擅邱壑，此地得冥搜。",
        "dynasty": "宋",
        "collection_info": null
    },
    {
        "title": "陪王漕右司游东园  其三",
        "author": "章甫",
        "content": "昼永花红困，烟轻草绿齐。\n缓行金琐细，烂醉玉东西。\n棋局观成败，河鱼入品题。\n门阑老宾客，胜处谢招携。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "章甫",
        "content": "公合麒麟画，吾今麋鹿羣。\n别离频换岁，梦寐昔论文。\n寒尽春生后，泾清渭浊分。\n喜还亲几席，语妙得时闻。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "章甫",
        "content": "黄闼清华选，湖山烂熳游。\n秋筠同节操，春柳似风流。\n鬚鬓茎茎白，园林事事幽。\n天然诗句好，初不待穷搜。",
        "dynasty": "宋",
        "collection_info": null
    },
    {
        "title": "再用前韵  其三",
        "author": "章甫",
        "content": "红紫今无几，寒暄尚未齐。\n春愁人更瘦，午醉日还西。\n课仆除新草，呼儿检旧题。\n空庭可徐步，藜杖故相携。",
        "dynasty": "宋",
        "collection_info": null
    },
    {
        "title": "次王勉夫见招  其一",
        "author": "章甫",
        "content": "浪迹踰三纪，知音只数公。\n拙非今日用，愚与古人同。\n宾客虽常满，箪瓢或屡空。\n躬耕逢岁旱，拄杖立西风。",
        "dynasty": "宋",
        "collection_info": null
    },
    {
        "title": "次王勉夫见招  其二",
        "author": "章甫",
        "content": "风月分公宇，图书静客堂。\n交情知烂熳，暇日想倘徉。\n我老嗟筋力，诗成损肾肠。\n报章惭不敏，秋至足悲伤。",
        "dynasty": "宋",
        "collection_info": null
    },
    {
        "title": "送谢王梦得监税借示诗卷兼简王佥  其一",
        "author": "章甫",
        "content": "人入江西社，诗参活句禅。\n盘珠无滞迹，溪月有余妍。\n不采庞公药，宜先祖逖鞭。\n淹留茆屋底，愁坐算商船。",
        "dynasty": "宋",
        "collection_info": null
    },
    {
        "title": "送谢王梦得监税借示诗卷兼简王佥  其二",
        "author": "章甫",
        "content": "岁月易飘忽，文章空怪奇。\n宦游君未达，耕种我长饥。\n事往休三叹，春来又几时。\n官閒宜把酒，莲幕最相知。",
        "dynasty": "宋",
        "collection_info": null
    },
    {
        "title": "忆弟妹",
        "author": "章甫",
        "content": "新年思弟妹，何处有田园。\n见面宁无日，伤心不忍言。\n飘零空岁晚，契阔又春暄。\n肠断东来水，滔滔共一源。",
        "dynasty": "宋",
        "collection_info": null
    },
    {
        "title": "忧旱",
        "author": "章甫",
        "content": "贫贱甘羁旅，淹留頼薄田。\n悠悠将送老，比比不逢年。\n旱魃工为虐，雷公岂易鞭。\n醉能忘万事，安得酒如川。",
        "dynasty": "宋",
        "collection_info": null
    },
    {
        "title": "白露  其一",
        "author": "章甫",
        "content": "岁旱今如此，天高岂不闻。\n家家望秋谷，日日有閒云。\n圣主焦劳甚，羣公献纳勤。\n老农愁欲死，祈祷漫纷纭。",
        "dynasty": "宋",
        "collection_info": null
    },
    {
        "title": "白露  其二",
        "author": "章甫",
        "content": "烈日照平野，狂风吹槁苗。\n皇天无一雨，白露只明朝。\n世路多艰险，人心恐动摇。\n愁来唯有酒，聊以永今宵。",
        "dynasty": "宋",
        "collection_info": null
    },
    {
        "title": "荐饥  其一",
        "author": "章甫",
        "content": "陇亩还枯旱，鉏犂谩苦辛。\n饥寒知不免，盗贼恐相因。\n忧国书生志，安民圣主仁。\n丰凶端有数，天本爱斯民。",
        "dynasty": "宋",
        "collection_info": null
    },
    {
        "title": "荐饥  其二",
        "author": "章甫",
        "content": "久客身长健，频年谷不登。\n天时有差忒，人事亦因仍。\n鹏运溟南北，鱼呼水斗升。\n世途惟论报，谁饭在家僧。",
        "dynasty": "宋",
        "collection_info": null
    },
    {
        "title": "和俞若晦晚步",
        "author": "章甫",
        "content": "日落帆归疾，天寒潮应迟。\n老蟾还照客，宿鸟未安枝。\n怀抱难忘酒，工夫不到诗。\n徘徊江上路，此意有谁知。",
        "dynasty": "宋",
        "collection_info": null
    },
    {
        "title": "闰月二日清坐  其一",
        "author": "章甫",
        "content": "淮海秋风日，柴荆老病夫。\n诗因穷处得，愁到酒边无。\n俗物妨青眼，浮生喜白鬚。\n绳床供午寝，清梦落江湖。",
        "dynasty": "宋",
        "collection_info": null
    },
    {
        "title": "闰月二日清坐  其二",
        "author": "章甫",
        "content": "秋闰迟收穫，年衰惜友朋。\n每怀人似玉，安得酒如渑。\n鹊语何多诞，蝉声故可憎。\n茶香新落磨，亦足洗炎蒸。",
        "dynasty": "宋",
        "collection_info": null
    },
    {
        "title": "闻下亲征诏志喜",
        "author": "章甫",
        "content": "闻下亲征诏，军民喜溢颜。\n天威方一怒，国步久多艰。\n思古伤心处，平戎反掌间。\n书生苦衰懦，空使鬓毛斑。",
        "dynasty": "宋",
        "collection_info": null
    },
    {
        "title": "秋日  其一",
        "author": "章甫",
        "content": "奔走伤形役，艰难感物华。\n澹烟笼远树，小雨湿寒沙。\n唤客尊无酒，撩人菊有华。\n弟兄书不至，过尽雁行斜。",
        "dynasty": "宋",
        "collection_info": null
    },
    {
        "title": "秋日  其二",
        "author": "章甫",
        "content": "故人多鬼录，久客又惊秋。\n为计无三窟，怀归在一丘。\n鸡鸣风雨晦，雁急稻粱谋。\n忆我山中友，天寒夜饭牛。",
        "dynasty": "宋",
        "collection_info": null
    },
    {
        "title": "清宇移居",
        "author": "章甫",
        "content": "怀抱俱牢落，相逢得暂开。\n有时逃酒去，排日送诗来。\n抚事空三叹，移家又一回。\n秋凉安稳住，莫负菊花杯。",
        "dynasty": "宋",
        "collection_info": null
    },
    {
        "title": "九日寿之见过",
        "author": "章甫",
        "content": "老去犹耽酒，归来自拨醅。\n绝怜黄菊好，仍有故人来。\n怀古空三叹，挼香更一杯。\n横山无十里，骑马未须回。",
        "dynasty": "宋",
        "collection_info": null
    },
    {
        "title": "过清宇新居再用开字韵  其一",
        "author": "章甫",
        "content": "市远嚣尘息，窗明老眼开。\n句从天外得，书自日边来。\n久住当成趣，相看不忍回。\n凉生初却扇，月出好衔杯。",
        "dynasty": "宋",
        "collection_info": null
    },
    {
        "title": "过清宇新居再用开字韵  其二",
        "author": "章甫",
        "content": "书帙儿能整，柴扉手自开。\n梦残江月上，酒醒竹风来。\n旧集秋重校，微吟日几回。\n初无俗客饭，当有故人杯。",
        "dynasty": "宋",
        "collection_info": null
    },
    {
        "title": "送孟希道",
        "author": "章甫",
        "content": "异县交游少，隣墙岁月深。\n肴蔬长共醉，风雨亦相寻。\n去路逾千里，离筵惜寸阴。\n功名君努力，衰病我何心。",
        "dynasty": "宋",
        "collection_info": null
    },
    {
        "title": "寄棻庵主",
        "author": "章甫",
        "content": "问讯棻庵主，庵中事若何。\n得诗堪供佛，学道想无魔。\n关塞兵戈定，江湖岁月多。\n他年白莲社，藜杖饱经过。",
        "dynasty": "宋",
        "collection_info": null
    },
    {
        "title": "秋兴",
        "author": "章甫",
        "content": "宿昔驱蝇手，今还把蟹螯。\n家愁难止酒，天气近登高。\n岁月形容改，乡关梦寐劳。\n小窗无晤对，风叶暮萧骚。",
        "dynasty": "宋",
        "collection_info": null
    },
    {
        "title": "答仲韩醉中见和",
        "author": "章甫",
        "content": "外事添蛇足，余生嚼𧑅螯。\n床头新酒熟，江上远山高。\n纪咏能偷暇，登临莫惮劳。\n独醒诚可笑，辛苦赋离骚。",
        "dynasty": "宋",
        "collection_info": null
    },
    {
        "title": "春日山居  其一",
        "author": "章甫",
        "content": "流转情何限，艰难老见侵。\n儿啼妨午睡，花落搅春心。\n得句从谁说，开尊祇自斟。\n移家近城市，湖水几时深。",
        "dynasty": "宋",
        "collection_info": null
    },
    {
        "title": "春日山居  其二",
        "author": "章甫",
        "content": "客舍逢迎少，村居道路迷。\n雨晴知虎过，烟暝有鸦啼。\n轻薄看诸子，辛勤愧老妻。\n人生真寄耳，巢燕亦添泥。",
        "dynasty": "宋",
        "collection_info": null
    },
    {
        "title": "春日山居  其三",
        "author": "章甫",
        "content": "村陋浑成俗，云山要可人。\n短篱鸡唱午，芳树鸟啼春。\n地僻愁仍少，身閒懒更真。\n扁舟因送客，重到大江滨。",
        "dynasty": "宋",
        "collection_info": null
    },
    {
        "title": "登楼",
        "author": "章甫",
        "content": "空室才容膝，楼高适与隣。\n清秋宜眺远，瘦策故来频。\n鸟雀宁知我，江山不厌人。\n哦诗兼把酒，地主未尝嗔。",
        "dynasty": "宋",
        "collection_info": null
    },
    {
        "title": "卜焕之求双竹",
        "author": "章甫",
        "content": "结屋清江上，怜君雅趣深。\n自移双竹种，分得半檐阴。\n特立夷齐节，相看管鲍心。\n祇应风雨夜，听此两龙吟。",
        "dynasty": "宋",
        "collection_info": null
    },
    {
        "title": "问祖显疾  其一",
        "author": "章甫",
        "content": "念子何多病，逢人问好音。\n可无安乐法，未用短长吟。\n陋巷隣南北，春风酒浅深。\n杯蛇弓落影，应已断疑心。",
        "dynasty": "宋",
        "collection_info": null
    },
    {
        "title": "问祖显疾  其二",
        "author": "章甫",
        "content": "隠几维摩诘，伤春杜拾遗。\n观身如聚沫，忧国正攒眉。\n药裹添新说，腰围减旧时。\n朝来强饭不，问讯一凭诗。",
        "dynasty": "宋",
        "collection_info": null
    },
    {
        "title": "送野堂禅师赴蔡公宝文之招",
        "author": "章甫",
        "content": "早岁识诸公，双眸四海空。\n丛林今日异，风月往时同。\n晚境无茆屋，秋江又钓篷。\n毗耶大居士，游戏有神通。",
        "dynasty": "宋",
        "collection_info": null
    },
    {
        "title": "次惠老见诒",
        "author": "章甫",
        "content": "别去忽三纪，余生能几年。\n相看双眼碧，且喜一灯传。\n禅病君无恼，诗狂我欲仙。\n剧谈成绝倒，还似蜜中边。",
        "dynasty": "宋",
        "collection_info": null
    },
    {
        "title": "次郭遐龄所携张安国诗韵",
        "author": "章甫",
        "content": "早作诸公客，过门竞挽留。\n忧时心尚壮，怀旧涕难收。\n富贵来何晚，文章老更优。\n尊前身健在，不必问封侯。",
        "dynasty": "宋",
        "collection_info": null
    },
    {
        "title": "和韩丈雪晴",
        "author": "章甫",
        "content": "天公逞巧逐时新，戏把干坤作烂银。\n浄压边尘无战马，寒持使节有诗人。\n夜长霜月争催晓，年近江山逼放春。\n归寿高堂先一醉，称觞汉殿及嘉辰。",
        "dynasty": "宋",
        "collection_info": null
    },
    {
        "title": "春望",
        "author": "章甫",
        "content": "东风吹水岂容平，小雨催花却易晴。\n旅燕欲来春社近，故人何处晚山横。\n不才媿忝诸侯客，苦思难攻五字城。\n芳草满庭无一事，竹间幽鸟变新声。",
        "dynasty": "宋",
        "collection_info": null
    },
    {
        "title": "送张扬子",
        "author": "章甫",
        "content": "堂上絃歌吏早休，三年官舍冷于秋。\n诸公极力争推挽，野老何知欲借留。\n去矣青云皆坦路，归欤明月只扁舟。\n都城故旧如相问，草满空山自牧牛。",
        "dynasty": "宋",
        "collection_info": null
    },
    {
        "title": "忆王履方",
        "author": "章甫",
        "content": "江头今日少风埃，时有閒云出断崖。\n入网河豚来近市，争巢野鹊堕空阶。\n偶行芳草得佳句，不见故人无好怀。\n愁送客帆西去尽，日随潮水到秦淮。",
        "dynasty": "宋",
        "collection_info": null
    },
    {
        "title": "送张玉叔",
        "author": "章甫",
        "content": "春风端的解相期，吹尽桃花作雨飞。\n政苦无钱供剧饮，可堪临水送将归。\n穷愁度日添诗卷，老病忧时减带围。\n后夜思君望银汉，双星会处有光辉。",
        "dynasty": "宋",
        "collection_info": null
    },
    {
        "title": "送李清宇",
        "author": "章甫",
        "content": "行李过门復小留，剧谭同此小窗幽。\n三杯酒力客愁破，一夜雨声春事休。\n旧燕寻巢元未毁，新鶑出谷自相求。\n槐牙准拟供汤餠，初夏重来定到不。",
        "dynasty": "宋",
        "collection_info": null
    },
    {
        "title": "和韩无咎使君弔李谪仙",
        "author": "章甫",
        "content": "力士能令妃子嗔，长安无復谪仙人。\n宫袍却换江东酒，野服终为帝外臣。\n孤冢道旁空怨结，两峯烟际自愁颦。\n骑鲸捉月知何在，太白光芒夜夜新。",
        "dynasty": "宋",
        "collection_info": null
    },
    {
        "title": "贤府主祷雪而应喜极有诗",
        "author": "章甫",
        "content": "湖海双鱼久不传，幽人门巷转萧然。\n寒威直与酒为地，雪片忽共梅争妍。\n自拨小炉犹有火，拟留佳客苦无钱。\n金篦刮眼何时得，咫尺春风欲换年。",
        "dynasty": "宋",
        "collection_info": null
    },
    {
        "title": "和朱少翁除夕",
        "author": "章甫",
        "content": "破晓东风又磔鸡，人心物态两推移。\n建瓴岁月今将老，漂梗江湖少不羁。\n独坐旧谙为客味，长愁新赋悼亡诗。\n多惭府主鶑花约，归去西畴恐后期。",
        "dynasty": "宋",
        "collection_info": null
    },
    {
        "title": "送十八兄",
        "author": "章甫",
        "content": "故园别去踰三纪，男子生来志四方。\n千里劳君双足趼，百穷笑我两眉长。\n雪深客舍衣裘冷，春晚家山杖履香。\n归省松楸终有日，临分老泪亦沾裳。",
        "dynasty": "宋",
        "collection_info": null
    },
    {
        "title": "苦旱",
        "author": "章甫",
        "content": "巫歌瓦鼓自村村，下鬼安能谒帝阍。\n尽室每愁风卷屋，何时得见雨翻盆。\n久无蚯蚓来堂上，颇说飞蝗集谷根。\n投老躬耕营一饱，客怀岁晚不堪论。",
        "dynasty": "宋",
        "collection_info": null
    },
    {
        "title": "送张安国",
        "author": "章甫",
        "content": "万里烟霄早致身，一麾到处作阳春。\n随时用舍知无愠，落笔纵横信有神。\n江国云山愁送远，桂林风土独宜人。\n笑谈坐慑羣偷化，便合归来据要津。",
        "dynasty": "宋",
        "collection_info": null
    },
    {
        "title": "和周师禹所寄",
        "author": "章甫",
        "content": "九载光阴俯仰间，百年人世几悲懽。\n竹楼梦断伤春晚，云壑书来喜岁寒。\n别久更怜诗笔健，愁多须放酒杯宽。\n相望江北江南路，柳絮随风又作团。",
        "dynasty": "宋",
        "collection_info": null
    },
    {
        "title": "次仲韩韵兼简若晦",
        "author": "章甫",
        "content": "世途时事两艰难，上水船行八节滩。\n旅雁唤愁秋已尽，隣鸡惊梦夜将阑。\n醉狂终是心情懒，老瘦非关骨相寒。\n閒忆能诗俞与赵，久无妙语发毫端。",
        "dynasty": "宋",
        "collection_info": null
    },
    {
        "title": "张王臣自湖南官满趋朝舟过白沙和惠资福二诗末章见及次韵  其一",
        "author": "章甫",
        "content": "别来身世转乖违，老病交攻若有期。\n目力半昏难结字，心情全懒罢吟诗。\n鱼沉湖海无书日，犬吠柴荆有客时。\n三径莫嫌犹寂寞，地偏花木得春迟。",
        "dynasty": "宋",
        "collection_info": null
    },
    {
        "title": "张王臣自湖南官满趋朝舟过白沙和惠资福二诗末章见及次韵  其二",
        "author": "章甫",
        "content": "丛桂书斋念昔游，红莲幕府喜归休。\n秋风起舵蒹葭渚，春月停桡杜若洲。\n未用把诗轻万户，直须呼酒散千忧。\n赞公亦是江湖旧，更问君能少住不。",
        "dynasty": "宋",
        "collection_info": null
    },
    {
        "title": "次张子仪韵",
        "author": "章甫",
        "content": "半生江海惯浮游，邂逅今成客此州。\n忧国幸逢年谷熟，望乡长恨晚山稠。\n连天烟雨双鸿雁，满地风波一白鸥。\n独把酒杯悲节物，何时弟劝与兄酬。",
        "dynasty": "宋",
        "collection_info": null
    },
    {
        "title": "灯夕韩使君惠谷帘泉",
        "author": "章甫",
        "content": "忆昨嬉游不忍閒，祇今但欲掩柴关。\n短檠无恙客多病，明月有情天若悭。\n落日哦诗方袖手，故人忆我未还山。\n归家且酌康庐水，恍堕千岩紫翠间。",
        "dynasty": "宋",
        "collection_info": null
    },
    {
        "title": "和刘岩隠道士",
        "author": "章甫",
        "content": "青眼难逢阮步兵，白鬚新识老弥明。\n清谈畧洗尘埃尽，妙句仍看欬唾成。\n休说有身真是患，但知得酒不须名。\n焦桐更倩挥毫手，要听秋崖夜鹤鸣。",
        "dynasty": "宋",
        "collection_info": null
    },
    {
        "title": "题天开图画",
        "author": "章甫",
        "content": "使君新筑北城隈，举酒标名绣斧来。\n一览江山因胜地，四时图画自天开。\n坐令宋史空盘礴，岂有并刀解翦裁。\n暇日莫辞频领客，年丰无事好衔杯。",
        "dynasty": "宋",
        "collection_info": null
    },
    {
        "title": "多日不收家信再和呈丁合州",
        "author": "章甫",
        "content": "邮亭盘礴已六日，清坐了无尘事随。\n书寄弟兄犹未到，梦游京浙不胜驰。\n江边短艇雨千点，竹裏疎烟梅一枝。\n儿女未知为客恨，但争柑橘遶庭墀。",
        "dynasty": "宋",
        "collection_info": null
    },
    {
        "title": "呈胡德器",
        "author": "章甫",
        "content": "相逢纵酒又连旬，醉倒谁知主与宾。\n舌在莫谈当世事，眼明仍是故乡人。\n不愁春与花俱减，但恨君如我更贫。\n淮上风烟随分好，他年准拟作比邻。",
        "dynasty": "宋",
        "collection_info": null
    },
    {
        "title": "戏答王通一",
        "author": "章甫",
        "content": "底事重来淮上村，九关难上阻司阍。\n短衣他日欲射虎，堂印何时看倒盆。\n花着襟裾无定力，雪侵鬚鬓有愁根。\n天河且挽洗疮疥，若问甲兵君莫论。",
        "dynasty": "宋",
        "collection_info": null
    },
    {
        "title": "予归自都梁魏子深来自滁州坐间酌酒",
        "author": "章甫",
        "content": "道路长年笑此身，绝怜尘土涴衣巾。\n飞花数点已愁客，归雁一声如唤人。\n州县驱驰君欲老，江湖流落我常贫。\n相逢却恨成匆遽，不醉沙头烂熳春。",
        "dynasty": "宋",
        "collection_info": null
    },
    {
        "title": "寄荆南友人",
        "author": "章甫",
        "content": "余生自拚一虚舟，未害寻诗慰客愁。\n梅欲飘零犹醖藉，柳纔依约已风流。\n关心弟妹无黄犬，入梦江湖有白鸥。\n别后故人相念否，东风应倚仲宣楼。",
        "dynasty": "宋",
        "collection_info": null
    },
    {
        "title": "过家留一夕曹丈復和韵再作",
        "author": "章甫",
        "content": "贤圣何曾时一中，扁舟但困打头风。\n按田外叹裹粮乏，还舍内嗟瓶粟空。\n论事时遭瞋目视，催科隔绝满堂烘。\n匆匆结束又西迈，望眼却随黄鹄东。",
        "dynasty": "宋",
        "collection_info": null
    },
    {
        "title": "九日",
        "author": "章甫",
        "content": "登高长是易销魂，多病新来目更昏。\n强引儿童追节物，久拚身世任干坤。\n江风冷拂乌纱帽，篱菊香浮老瓦盆。\n回首西湖如昨日，交游凋谢不堪论。",
        "dynasty": "宋",
        "collection_info": null
    },
    {
        "title": "王梦得意久出远归惠诗次韵",
        "author": "章甫",
        "content": "手栽桃李已成花，久客归心急莫鸦。\n别后新诗圆似弹，依前瘦马钝如蛙。\n路长人困煎茶店，春去鶑啼卖酒家。\n三径未荒还寄傲，只应清梦到京华。",
        "dynasty": "宋",
        "collection_info": null
    },
    {
        "title": "寄韩漕子云",
        "author": "章甫",
        "content": "诏书淮上遂休兵，玉帛相随下帝京。\n且喜王师还禁卫，独烦使节在边城。\n转输积雪河冰合，离别春风塞草生。\n细札催归应不晚，到家犹及趁清明。",
        "dynasty": "宋",
        "collection_info": null
    },
    {
        "title": "上黄漕",
        "author": "章甫",
        "content": "汉初曲逆未侯日，穷巷席门谁见收。\n固是知人甚难事，悬知同类合相求。\n客怀夜雨打破壁，世事春江横钓舟。\n为报能文韩吏部，吹嘘籍湜预名流。",
        "dynasty": "宋",
        "collection_info": null
    },
    {
        "title": "雨中简李牧之",
        "author": "章甫",
        "content": "提壶劝饮方多病，布谷催耕未有田。\n老去情怀非宿昔，日长图史得周旋。\n客愁正是连山雨，时事浑如上水船。\n问讯诗翁无恙否，遥怜裋褐耸双肩。",
        "dynasty": "宋",
        "collection_info": null
    },
    {
        "title": "灯夕戏简胥直夫",
        "author": "章甫",
        "content": "小雨催耕苦未匀，东风吹水起鱼鳞。\n兵戈关塞今年定，灯火江城此夜新。\n万点飞花愁客子，一天明月属游人。\n旧时面壁胥居士，何处笙歌作好春。",
        "dynasty": "宋",
        "collection_info": null
    },
    {
        "title": "次韩无咎盱眙道中韵",
        "author": "章甫",
        "content": "人家过午绝炊烟，陇上羸牛挽不前。\n寇退皇恩方掩骼，民饥客饭只烹鲜。\n观风到处春随马，楗水归时月满川。\n王事独贤无倦色，鸡鸣起坐屋三椽。",
        "dynasty": "宋",
        "collection_info": null
    },
    {
        "title": "苏训直方夷吾相挽同饭招隠",
        "author": "章甫",
        "content": "登临筋力犹如昨，兴废循环自有时。\n青石独存超士传，粉牌新得省郎诗。\n云山改色风生座，野鹿无踪水满池。\n胜处只宜文字饮，不须红袖苦追随。",
        "dynasty": "宋",
        "collection_info": null
    },
    {
        "title": "重九前一日示弟侄",
        "author": "章甫",
        "content": "人生百岁未易满，我已五十仍加三。\n异县长怜九月九，故园远在南山南。\n绿尊青眼旧相得，黄菊白头还好簪。\n明晨汝辈早同出，脚力跻攀吾尚堪。",
        "dynasty": "宋",
        "collection_info": null
    },
    {
        "title": "九日忆俞若晦",
        "author": "章甫",
        "content": "出处殊途会面难，君留湖上我江干。\n黄花三度不同醉，白髮数茎尤寡欢。\n鹗立寥寥天地大，鸿飞漠漠水云寒。\n登高时节还相忆，朝露谁怜坠木兰。",
        "dynasty": "宋",
        "collection_info": null
    },
    {
        "title": "愁坐",
        "author": "章甫",
        "content": "俗物满前无好怀，可堪时序苦相催。\n飞蚊扫迹夜方静，过雁传声寒已来。\n多病不胜杯潋滟，远游只恐马虺隤。\n书窗愁坐令人瘦，独上江楼日几回。",
        "dynasty": "宋",
        "collection_info": null
    },
    {
        "title": "同杨德骏任致道登北观留题壁间",
        "author": "章甫",
        "content": "年来多病废幽寻，眼底风光亦倦吟。\n岁暮情怀伤老大，雪晴筋力试登临。\n一江烟水分南北，千里云山自古今。\n杖屦频来端不恶，只愁东望起归心。",
        "dynasty": "宋",
        "collection_info": null
    },
    {
        "title": "春晚寺居即事",
        "author": "章甫",
        "content": "晚晴鸟雀喜窥檐，客舍余寒怕卷帘。\n多病新来知本草，安心老去读楞严。\n髮稀帽侧头慵栉，火冷香消手自添。\n百念不生惟饱饭，春山蔬笋十分甜。",
        "dynasty": "宋",
        "collection_info": null
    },
    {
        "title": "閒吟  其一",
        "author": "章甫",
        "content": "春风略不欺贫贱，美酒真堪託死生。\n芳草又依穷巷绿，残尊重与故人倾。\n雨余入馔添蔬笋，昼永欹眠忆弟兄。\n但得一廛供送老，更将诗颂纪昇平。",
        "dynasty": "宋",
        "collection_info": null
    },
    {
        "title": "閒吟  其二",
        "author": "章甫",
        "content": "梅花白尽柳初黄，春未平分日已长。\n老眼明边湖水绿，閒愁来处楚山苍。\n高吟且喜诗无病，痛饮方知酒有肠。\n南北故人强健否，谁知旅鬓欲秋霜。",
        "dynasty": "宋",
        "collection_info": null
    },
    {
        "title": "蒜山夜归",
        "author": "章甫",
        "content": "双双鸥鸟落苍湾，点点征帆返照间。\n多病久无钟鼎梦，忘机长伴水云閒。\n江心古寺入图画，烟际好山如髻鬟。\n踏月归时闻短笛，津头知有钓舟还。",
        "dynasty": "宋",
        "collection_info": null
    },
    {
        "title": "野步",
        "author": "章甫",
        "content": "天宽地大我何忧，白首行歌得自由。\n穷既有神安可送，富如非义岂容求。\n四时无出三春好，万事都拚一醉休。\n茅屋酒旗遥唤客，余寒未许脱驼裘。",
        "dynasty": "宋",
        "collection_info": null
    },
    {
        "title": "得蔡深源信",
        "author": "章甫",
        "content": "左右图书一小轩，闭门谢客蔡深源。\n别来三岁喜无恙，老去百怀谁与言。\n神鱼不肯贪香铒，天马难令驾短辕。\n苦忆当年常款曲，茆檐软语负朝暄。",
        "dynasty": "宋",
        "collection_info": null
    },
    {
        "title": "简唐先生谷",
        "author": "章甫",
        "content": "藩篱落日鸟雀闹，江湖西风鸿雁高。\n病躯已厌秋夜永，农事更伤终岁劳。\n穷愁满眼未容遣，俗物败意时相遭。\n隠芝庵中有高士，拄杖请来同出遨。",
        "dynasty": "宋",
        "collection_info": null
    },
    {
        "title": "送彬禅客",
        "author": "章甫",
        "content": "越王楼畔彬禅客，为法南游蚤出关。\n曾驾铁船衝巨浪，又携锡杖过他山。\n梦回故国非无侣，身比孤云只独閒。\n君到诸方如问我，年来多病鬓毛斑。",
        "dynasty": "宋",
        "collection_info": null
    },
    {
        "title": "即事",
        "author": "章甫",
        "content": "平边活国不关侬，昼永新添炙背功。\n鸠妇仳离天欲雨，鹊巢低稳岁多风。\n一弹指顷韶光半，微破颜时梦事空。\n但得余生无病恼，从渠南北与西东。",
        "dynasty": "宋",
        "collection_info": null
    },
    {
        "title": "湖上吟",
        "author": "章甫",
        "content": "谁家短笛吹杨柳，何处扁舟唱采菱。\n湖水欲平风作恶，秋云太薄雨无凭。\n近人白鹭麾方去，隔岸青山唤不譍。\n好景满前难着语，夜归茅屋望疏灯。",
        "dynasty": "宋",
        "collection_info": null
    },
    {
        "title": "秋晓  其一",
        "author": "章甫",
        "content": "窗间耿残灯，屋角照落月。\n披衣启柴关，呼帚扫黄叶。",
        "dynasty": "宋",
        "collection_info": null
    },
    {
        "title": "秋晓  其二",
        "author": "章甫",
        "content": "晓色殊未分，江风飘然起。\n开窗看芭蕉，露重叶如洗。",
        "dynasty": "宋",
        "collection_info": null
    },
    {
        "title": "秋晓  其三",
        "author": "章甫",
        "content": "不雨已三月，草木无光辉。\n篱边旧菊丛，生意良亦微。",
        "dynasty": "宋",
        "collection_info": null
    },
    {
        "title": "秋晓  其四",
        "author": "章甫",
        "content": "鸿雁何时来，肃肃楚天晓。\n悲鸣向江南，江北稻粱少。",
        "dynasty": "宋",
        "collection_info": null
    },
    {
        "title": "秋晓  其五",
        "author": "章甫",
        "content": "扰扰世间事，悠悠眼中人。\n幽怀与谁语，独立望秋旻。",
        "dynasty": "宋",
        "collection_info": null
    },
    {
        "title": "西湖游上人相访于白沙翌日如金山求诗  其一",
        "author": "章甫",
        "content": "剥啄惊春睡，萧然湖上僧。\n篝灯夜深语，多说鉴巴陵。",
        "dynasty": "宋",
        "collection_info": null
    },
    {
        "title": "西湖游上人相访于白沙翌日如金山求诗  其二",
        "author": "章甫",
        "content": "宗师贪寂灭，祖道益衰迟。\n只有青山色，相逢似旧时。",
        "dynasty": "宋",
        "collection_info": null
    },
    {
        "title": "西湖游上人相访于白沙翌日如金山求诗  其三",
        "author": "章甫",
        "content": "江草随春远，沙鸥伴我閒。\n殷勤东去水，送子过金山。",
        "dynasty": "宋",
        "collection_info": null
    },
    {
        "title": "赵再可以通一所作梅雀求题",
        "author": "章甫",
        "content": "老去诗情在，逢春祇欲狂。\n飞来枝上雀，似亦爱幽香。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其一",
        "author": "章甫",
        "content": "閒居何所宜，把酒策第一。\n石田今有秋，痛饮事可必。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其二",
        "author": "章甫",
        "content": "去秋旱太甚，百神无不举。\n今岁感天公，时有容易雨。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其三",
        "author": "章甫",
        "content": "暄浊气未收，夜雨聊一洗。\n心清不受尘，眼凈岂容瞇。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其四",
        "author": "章甫",
        "content": "哦诗思远人，欲往无羽翰。\n焚香闭门睡，睡起香未残。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其五",
        "author": "章甫",
        "content": "百岁已逾半，知復几寒暑。\n此事当究观，勿共俗子语。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其六",
        "author": "章甫",
        "content": "长安卿相家，一食费几万。\n有功享固宜，我辈且蔬饭。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其七",
        "author": "章甫",
        "content": "新凉可穿衣，出门造谁家。\n城头有高楼，散我两脚麻。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其八",
        "author": "章甫",
        "content": "梦作吴淞去，脍鲈捣香橙。\n道逢湖海人，欢宴如平生。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其九",
        "author": "章甫",
        "content": "却扇情未忍，补衣计当早。\n骚人爱悲秋，秋色政自好。",
        "dynasty": "宋",
        "collection_info": null
    },
    {
        "title": "雨后十小绝以一雨洗残暑万家生早凉为韵  其一○",
        "author": "章甫",
        "content": "交情易翻覆，世态多炎凉。\n倦游将何之，可乐唯醉乡。",
        "dynasty": "宋",
        "collection_info": null
    },
    {
        "title": "书壁",
        "author": "章甫",
        "content": "禽声春后变，柳色夜来深。\n老子关门坐，无人识此心。",
        "dynasty": "宋",
        "collection_info": null
    },
    {
        "title": "浙江观潮",
        "author": "章甫",
        "content": "万仞银山铁壁，三军貔虎熊罴。\n不怕蛟龙作横，输他解事吴儿。",
        "dynasty": "宋",
        "collection_info": null
    },
    {
        "title": "太湖秋晚",
        "author": "章甫",
        "content": "处处橙黄橘绿，家家莼菜鲈鱼。\n昨夜秋风又起，扁舟谁赋归欤。",
        "dynasty": "宋",
        "collection_info": null
    },
    {
        "title": "鄂渚春光",
        "author": "章甫",
        "content": "黄鹤楼中月白，鹦鹉洲前水流。\n更有何人吹笛，空余春草关愁。",
        "dynasty": "宋",
        "collection_info": null
    },
    {
        "title": "题两画轴  其一",
        "author": "章甫",
        "content": "绿树无多雨过，青山一半云遮。\n断岸野桥春水，闭门茆屋谁家。",
        "dynasty": "宋",
        "collection_info": null
    },
    {
        "title": "题两画轴  其二",
        "author": "章甫",
        "content": "晞髮松风萧爽，濯缨溪水清寒。\n着我舂容石上，凭谁游戏毫端。",
        "dynasty": "宋",
        "collection_info": null
    },
    {
        "title": "题惠老松竹图  其一",
        "author": "章甫",
        "content": "江湖上懒行脚，松竹边聊卜隣。\n妙处即三即一，画图非幻非真。",
        "dynasty": "宋",
        "collection_info": null
    },
    {
        "title": "题惠老松竹图  其二",
        "author": "章甫",
        "content": "风细声音互答，月明体用全彰。\n二士为君提唱，老僧无法商量。",
        "dynasty": "宋",
        "collection_info": null
    },
    {
        "title": "送刘道士之山阴阅藏书四首  其一",
        "author": "章甫",
        "content": "破屋频来叩户，残尊俄惜离羣。\n挥翰他时说我，围棋暇日思君。",
        "dynasty": "宋",
        "collection_info": null
    },
    {
        "title": "送刘道士之山阴阅藏书四首  其二",
        "author": "章甫",
        "content": "世事云烟变灭，人生鱼鸟飞沈。\n古锦空多妙句，朱絃谁是知音。",
        "dynasty": "宋",
        "collection_info": null
    },
    {
        "title": "送刘道士之山阴阅藏书四首  其三",
        "author": "章甫",
        "content": "拄杖横肩自如，酰鸡无瓮从渠。\n着脚千岩万壑，专心琳札青书。",
        "dynasty": "宋",
        "collection_info": null
    },
    {
        "title": "送刘道士之山阴阅藏书四首  其四",
        "author": "章甫",
        "content": "羡子孤云野鹤，笑侬枯木寒灰。\n呵手自题诗送，逢人早寄书来。",
        "dynasty": "宋",
        "collection_info": null
    },
    {
        "title": "题画",
        "author": "章甫",
        "content": "一水鸣东西寺，春雨洗南北山。\n脚力未穷苍翠，梦魂曾听潺湲。",
        "dynasty": "宋",
        "collection_info": null
    },
    {
        "title": "寺居",
        "author": "章甫",
        "content": "池水平铺碧玉，灵山侧布黄金。\n未就日边清梦，夜窗风雨惊心。",
        "dynasty": "宋",
        "collection_info": null
    },
    {
        "title": "海门残照图",
        "author": "章甫",
        "content": "斜日淡笼吴楚，暮烟欲闭金焦。\n未暇乘桴浮海，那船曾趁春潮。",
        "dynasty": "宋",
        "collection_info": null
    },
    {
        "title": "书祖显墨梅枕屏",
        "author": "章甫",
        "content": "我曾醉卧勇庵床，酒渴依然梦吸江。\n晚角吹回灯尚在，眼花错认月横窗。",
        "dynasty": "宋",
        "collection_info": null
    },
    {
        "title": "郡圃残雪  其一",
        "author": "章甫",
        "content": "半依篱脚半依城，多傍梅边水际亭。\n最是晚晴斜照裏，黄金日射万银星。",
        "dynasty": "宋",
        "collection_info": null
    },
    {
        "title": "郡圃残雪  其二",
        "author": "章甫",
        "content": "南风融雪北风凝，晚日城头已可登。\n莫道雪融便无迹，雪融成水水成冰。",
        "dynasty": "宋",
        "collection_info": null
    },
    {
        "title": "郡圃残雪  其三",
        "author": "章甫",
        "content": "城外城中雪半开，远峯依旧玉崔嵬。\n池冰绽处纔如线，便有鸳鸯浮过来。",
        "dynasty": "宋",
        "collection_info": null
    },
    {
        "title": "寄金山良书记  其一",
        "author": "章甫",
        "content": "浮玉山头屋数椽，同龛弥勒忆当年。\n祇今输与良书记，睡起晴窗看钓船。",
        "dynasty": "宋",
        "collection_info": null
    },
    {
        "title": "寄金山良书记  其二",
        "author": "章甫",
        "content": "不向金山作主人，春江鸥鸟定相亲。\n凭君与问寒岩树，今见桃花几度新。",
        "dynasty": "宋",
        "collection_info": null
    },
    {
        "title": "葡萄  其一",
        "author": "章甫",
        "content": "马乳酸甜自旧知，眼寒久不见生枝。\n中原有路人难到，北客思乡泪欲垂。",
        "dynasty": "宋",
        "collection_info": null
    },
    {
        "title": "葡萄  其二",
        "author": "章甫",
        "content": "磊落堆盘亦快哉，无人能寄一枝来。\n平生不识凉州酒，汉水遥怜似泼醅。",
        "dynasty": "宋",
        "collection_info": null
    },
    {
        "title": "睡起",
        "author": "章甫",
        "content": "日长睡足傍帘栊，庭院初收落絮风。\n叶底樱桃浑可摘，黄鶑不离绿阴中。",
        "dynasty": "宋",
        "collection_info": null
    },
    {
        "title": "张德恭以诗当谒次韵  其一",
        "author": "章甫",
        "content": "新诗俄拜辱，午醉未全醒。\n如入图书府，宜游着作庭。\n文章先体制，耆旧有仪刑。\n愧我空迟莫，穷居昼掩扃。",
        "dynasty": "宋",
        "collection_info": null
    },
    {
        "title": "张德恭以诗当谒次韵  其二",
        "author": "章甫",
        "content": "故里犹牵梦，他乡且定居。\n老于经卷熟，病与酒杯疏。\n耕稼少丰岁，交朋多素书。\n飘零常自笑，潦倒更如谁。",
        "dynasty": "宋",
        "collection_info": null
    },
    {
        "title": "无题",
        "author": "章甫",
        "content": "碁局机心在，诗篇习气余。\n去来旋磨螘，生死蠹书鱼。\n阅世双蓬鬓，还山一草庐。\n苦无食衣计，不是故踌躇。",
        "dynasty": "宋",
        "collection_info": null
    },
    {
        "title": "谩成",
        "author": "章甫",
        "content": "时事何年定，吾生半时休。\n僧居才解夏，边垒又防秋。\n远水朝沧海，斜阳傍小楼。\n西风吹画角，归思满扁舟。",
        "dynasty": "宋",
        "collection_info": null
    },
    {
        "title": "六言  其一",
        "author": "章甫",
        "content": "刺绣何如倚市，力耕须要逢年。\n留醉堂中老子，日长沽酒无钱。",
        "dynasty": "宋",
        "collection_info": null
    },
    {
        "title": "六言  其二",
        "author": "章甫",
        "content": "饥肠有句欲吐，陋巷无人肯来。\n薄晚飘风骤雨，终年枯木寒灰。",
        "dynasty": "宋",
        "collection_info": null
    },
    {
        "title": "六言  其三",
        "author": "章甫",
        "content": "从来钟鼎无梦，是处林泉可家。\n料事颇知风雨，逢人且说桑麻。",
        "dynasty": "宋",
        "collection_info": null
    },
    {
        "title": "六言  其四",
        "author": "章甫",
        "content": "一丘一壑粗足，老圃老农可师。\n鸡唱不踰风雨，蛙鸣何择官私。",
        "dynasty": "宋",
        "collection_info": null
    },
    {
        "title": "六言  其五",
        "author": "章甫",
        "content": "旧书终日懒读，小斧有时独携。\n取醉旋篘白酒，护生不杀黄鸡。",
        "dynasty": "宋",
        "collection_info": null
    },
    {
        "title": "六言  其六",
        "author": "章甫",
        "content": "儿女逼人咄咄，交朋笑我悠悠。\n幸逢边塞无事，但愿山田有秋。",
        "dynasty": "宋",
        "collection_info": null
    },
    {
        "title": "句  其一",
        "author": "章甫",
        "content": "只欠蛾眉把屈巵。",
        "dynasty": "宋",
        "collection_info": null
    },
    {
        "title": "句  其二",
        "author": "章甫",
        "content": "今朝忽至前，郭索当炎伏。\n也知楚人馋，不待秋霜熟。",
        "dynasty": "宋",
        "collection_info": null
    },
    {
        "title": "句  其三",
        "author": "章甫",
        "content": "藉糟行万里，醉死甘为戮。",
        "dynasty": "宋",
        "collection_info": null
    },
    {
        "title": "钓台",
        "author": "石孝友",
        "content": "桐江波上一羊裘，钓得声名隘九州。\n天子曷尝遗故旧，先生不肯事王侯。",
        "dynasty": "宋",
        "collection_info": null
    },
    {
        "title": "游洋州崇法院",
        "author": "郑郧",
        "content": "晓色熹微麦陇间，杖藜徐步扣禅关。\n两浇水足东西堰，一抹云收南北田。\n仕路驰驱惊岁晚，僧寮燕坐觉身閒。\n故园早办归来计，莫待星霜满鬓斑。",
        "dynasty": "宋",
        "collection_info": null
    },
    {
        "title": "陶隠居上馆",
        "author": "王莱",
        "content": "最上华阳舘，凄凉岂旧基。\n山中为相日，楼上待仙时。\n精力凋文字，羣居厌朮芝。\n却输元处士，薪爨得天知。",
        "dynasty": "宋",
        "collection_info": null
    },
    {
        "title": "题妙庭观",
        "author": "孙绍远",
        "content": "炉鼎丹飞又未还，不应忘却旧家山。\n玉笙余韵君须听，只在环流松竹间。",
        "dynasty": "宋",
        "collection_info": null
    },
    {
        "title": "到昆山",
        "author": "奚商衡",
        "content": "客槎无路到天津，五斗依然不救贫。\n敛版进趋惭大吏，打门呼索愧穷民。\n酒边拓落寻真趣，诗裏平章作好春。\n自笑小才还小用，姓名安得上麒麟。",
        "dynasty": "宋",
        "collection_info": null
    },
    {
        "title": "慧聚上方",
        "author": "奚商衡",
        "content": "小桥官树绿无央，袖手东风日正长。\n料理只今谁到我，祇宜煎茗坐僧房。",
        "dynasty": "宋",
        "collection_info": null
    },
    {
        "title": "簿舍西堂",
        "author": "奚商衡",
        "content": "麤官到眼惟朱墨，箇裏清虚却可人。\n晓径忽闻花信早，晚窗时对月痕新。\n客来但怪阶庭寂，昼永偏于枕簟亲。\n莫莫只求閒裏过，抗颜何苦拜车尘。",
        "dynasty": "宋",
        "collection_info": null
    },
    {
        "title": "题梨岭冯唐庙",
        "author": "卢篆",
        "content": "五原塞外骄儿悍，万死台前女子多。\n闻道中郎知魏尚，不教天子忆廉颇。",
        "dynasty": "宋",
        "collection_info": null
    },
    {
        "title": "舟行松江闻鸡鸣犬吠",
        "author": "赵彦肃",
        "content": "循缘多熟境，溺法无要津。\n虑心屏百虑，犹是隔几尘。\n云边察飞翼，水底观跃鳞。\n闷杀鲁中叟，笑倒濠上人。",
        "dynasty": "宋",
        "collection_info": null
    },
    {
        "title": "夏夜书所见",
        "author": "吴伯凯",
        "content": "吴牛见月喘，引重不得休。\n孤萤出露草，意行凌九秋。\n形大苦见役，物微长自由。\n世无漆园吏，持问逍遥游。",
        "dynasty": "宋",
        "collection_info": null
    },
    {
        "title": "牧儿",
        "author": "吴伯凯",
        "content": "磊块胸怀漫不平，牧儿横草耤功名。\n韩彭不戴貂蝉死，牛背斜阳且意行。",
        "dynasty": "宋",
        "collection_info": null
    },
    {
        "title": "句",
        "author": "吴伯凯",
        "content": "平生五千卷，为方不为圆。",
        "dynasty": "宋",
        "collection_info": null
    },
    {
        "title": "方壶",
        "author": "何澹",
        "content": "玉壶清景面瑶池，便入丹青也自宜。\n挟册几回成独往，壶公应笑一书痴。",
        "dynasty": "宋",
        "collection_info": null
    },
    {
        "title": "和王成之同赵达明游西湖",
        "author": "何澹",
        "content": "只对西湖也自凉，雨余天更辟商羊。\n水交秋色心田静，风入山花鼻观香。\n别驾慇懃能设醴，吾曹嬉戏且逢场。\n凤凰池上今文伯，犹忆春闱夜卷长。",
        "dynasty": "宋",
        "collection_info": null
    },
    {
        "title": "和张时可景灵宫即事及暂归南湖二诗  其一",
        "author": "何澹",
        "content": "嵯峨宫殿晓风清，月挂林梢夜欲更。\n户外朝绅千绮集，马头椽烛五枝明。\n诸天呗响超三界，众妙香然罄一诚。\n渭北衣冠应北顾，请扶大汉振天声。",
        "dynasty": "宋",
        "collection_info": null
    },
    {
        "title": "和张时可景灵宫即事及暂归南湖二诗  其二",
        "author": "何澹",
        "content": "南湖风月想经行，隠兴常多薄宦情。\n辇毂只今烦佐治，僮奴休復事欢迎。\n人如仲举舆增重，客为相如座尽倾。\n咫尺不妨时问道，病余已觉此身轻。",
        "dynasty": "宋",
        "collection_info": null
    },
    {
        "title": "登遶花台  其一",
        "author": "何澹",
        "content": "诗翁当日上凌风，面面看花得句工。\n我亦巡檐来索笑，古今人意略相同。",
        "dynasty": "宋",
        "collection_info": null
    },
    {
        "title": "登遶花台  其二",
        "author": "何澹",
        "content": "台因水部将花遶，隠为耶溪号小山。\n且在我家为故事，若言衣钵有惭颜。",
        "dynasty": "宋",
        "collection_info": null
    },
    {
        "title": "早梅二首  其一",
        "author": "何澹",
        "content": "庾岭香腮想未真，东明纔见一枝新。\n阳和衣被凡花卉，繁杏夭桃次第春。",
        "dynasty": "宋",
        "collection_info": null
    },
    {
        "title": "早梅二首  其二",
        "author": "何澹",
        "content": "姑射仙肌不受尘，旧粧重傅恰如新。\n东君少试回天手，已占人间几许春。",
        "dynasty": "宋",
        "collection_info": null
    },
    {
        "title": "红梅",
        "author": "何澹",
        "content": "冷淡梳粧不入时，故将粉面以朱施。\n风标可作孤山殿，枝叶能令北客疑。\n及与松筠论旧故，未容桃李强追随。\n芳名亦占羣花上，所恨无功到鼎彝。",
        "dynasty": "宋",
        "collection_info": null
    },
    {
        "title": "馆中赏红梅",
        "author": "何澹",
        "content": "石渠南畔小阑干，一种孤芳万玉攒。\n应为癯儒嫌冷淡，故将素面污铅丹。\n花前酒盏浑如梦，池上诗盟幸不寒。\n美景要须公管领，转头还作隔年看。",
        "dynasty": "宋",
        "collection_info": null
    },
    {
        "title": "和圣制蜡梅  其一",
        "author": "何澹",
        "content": "庾岭天开一种芳，金枝先到殿中央。\n东皇为作阳春倡，压倒千花万卉香。",
        "dynasty": "宋",
        "collection_info": null
    },
    {
        "title": "和圣制蜡梅  其二",
        "author": "何澹",
        "content": "不容红白斗芬芳，色染蔷薇照水央。\n冷艷可供清燕赏，日融风软暗传香。",
        "dynasty": "宋",
        "collection_info": null
    },
    {
        "title": "报慈山门",
        "author": "何澹",
        "content": "翠屏一匝梵王城，白练两条功德水。\n百鸟争巢高树枝，似闻佛法心欢喜。",
        "dynasty": "宋",
        "collection_info": null
    },
    {
        "title": "时思山门",
        "author": "何澹",
        "content": "涧水琤琮鸣屋角，溪潭潋滟对山门。\n绿崖鸟道人行去，隔岸绿阴春正昏。",
        "dynasty": "宋",
        "collection_info": null
    },
    {
        "title": "群花盛开  其一",
        "author": "何澹",
        "content": "荣观新移阆苑栽，芳丛衒昼锦花开。\n谁知妙手参元化，顷刻青红照玉杯。",
        "dynasty": "宋",
        "collection_info": null
    },
    {
        "title": "群花盛开  其二",
        "author": "何澹",
        "content": "向阳花木易培栽，略借春风已自开。\n多谢青宫能长养，一枝先压紫霞杯。",
        "dynasty": "宋",
        "collection_info": null
    },
    {
        "title": "诗一首",
        "author": "何澹",
        "content": "茂洪囏险扶倾厦，安石从容抗怒蛙。\n习俗风流犹未改，短辕丝竹璧微瑕。",
        "dynasty": "宋",
        "collection_info": null
    },
    {
        "title": "两监同舍出游和吴监丞韵",
        "author": "何澹",
        "content": "我本麋鹿姿，牵来入京阙。\n举动违真性，驱驰了岁月。\n自惭西湖水，照见种种髮。\n乘兴陪诸公，放舟烟浪窟。\n小雨裛风埃，轻霾翳林樾。\n春深桃李竞，路滑车马歇。\n已办登山屐，不羡凌波袜。\n沿堤逐树阴，傍寺访禅衲。\n杯行知已深，欢意殊未竭。\n日暮碧云横，两山高突兀。",
        "dynasty": "宋",
        "collection_info": null
    },
    {
        "title": "山中之乐",
        "author": "何澹",
        "content": "噫，山中之乐兮，与猿鹤兮同游。\n幸儋石之有储，奚斗升之復求。",
        "dynasty": "宋",
        "collection_info": null
    },
    {
        "title": "和赵知府延绿韵",
        "author": "何澹",
        "content": "柴门三月麦秋寒，日与渔樵自往还。\n千骑肯来延绿阁，一杯相属对青山。\n句工烟雨空蒙际，笔妙龙蛇夭矫间。\n从此小园增倍价，不妨长作老农闲。",
        "dynasty": "宋",
        "collection_info": null
    },
    {
        "title": "萝衣洞",
        "author": "何澹",
        "content": "萝衣晴带护烟簑，楚国狂夫尚作歌。\n石影到溪千丈劲，藤痕入目八分多。\n泉分小白山中雨，衣取云门寺顶荷。\n洞口樵人谁语汝，茶过相遇更相过。",
        "dynasty": "宋",
        "collection_info": null
    },
    {
        "title": "玉香洞",
        "author": "何澹",
        "content": "玉梅几岁隔樊墙，剖破籓篱两鴈行。\n青眼相看到头白，洞中无客自吹香。",
        "dynasty": "宋",
        "collection_info": null
    },
    {
        "title": "栖云中伏",
        "author": "何澹",
        "content": "炎官驱我入山椒，日日松声似海潮。\n四月黄梅无不雨，却来三伏洗炎歊。",
        "dynasty": "宋",
        "collection_info": null
    },
    {
        "title": "和宋宪乙丑元夕韵",
        "author": "何澹",
        "content": "三神山上隔凡尘，箫鼓喧阗午夜声。\n十里绮罗开翠幕，一天星斗不层城。\n也知故国风光丽，尤喜新元谷价平。\n衰朽尚容陪二妙，不妨欹侧到天明。",
        "dynasty": "宋",
        "collection_info": null
    },
    {
        "title": "九日偕朱彦器伯仲游雁门山",
        "author": "何澹",
        "content": "神京浩不及，仙关次第开。\n名山逢好友，九日共登台。\n济胜聊为具，吟诗愧别才。\n何年清海甸，结屋此中来。",
        "dynasty": "宋",
        "collection_info": null
    },
    {
        "title": "登白雪楼",
        "author": "徐似道",
        "content": "水落方成放牧坡，水生还作浴鸥波。\n春风自共桃花笑，秀色偏于麦壠多。\n村号莫愁劳想象，石名宋玉谩摩挲。\n试将有袴无襦曲，翻作阳春白雪歌。",
        "dynasty": "宋",
        "collection_info": null
    },
    {
        "title": "买砚",
        "author": "徐似道",
        "content": "俸余宜办买山钱，却买端州一砚砖。\n依旧被渠驱使出，买山之事定何年。",
        "dynasty": "宋",
        "collection_info": null
    },
    {
        "title": "游庐山得蟹",
        "author": "徐似道",
        "content": "不到庐山辜负目，不食螃蟹辜负腹。\n亦知二者古难并，到得九江吾事足。\n庐山偃蹇坐吾前，螃蟹郭索来酒边。\n持螯把酒与山对，世无此乐三百年。\n时人爱画陶靖节，菊绕东篱手亲折。\n何如更画我持螯，共对庐山作三绝。",
        "dynasty": "宋",
        "collection_info": null
    },
    {
        "title": "和诚斋跋梅坡诗卷",
        "author": "徐似道",
        "content": "知君得法自南昌，作舍何须问道旁。\n二老未尝轻许可，两诗固已为平章。\n胸横云岫无穷意，语带梅坡不尽香。\n政乏绮纨相妩媚，不妨风气似诸王。",
        "dynasty": "宋",
        "collection_info": null
    },
    {
        "title": "题仙居道中",
        "author": "徐似道",
        "content": "地褊山成簇，溪平水不奔。\n晴天带阴色，冬日作春温。\n草聚鸡豚市，机声桑柘村。\n舟人识行李，相约候归辕。",
        "dynasty": "宋",
        "collection_info": null
    },
    {
        "title": "唐史君与正新建浮桥",
        "author": "徐似道",
        "content": "秋风百柁倚江皋，幻出城南不柱桥。\n虹影勒回天际水，鹢头惊退海东潮。\n白银阙裏看车马，赤玉阑边听鼓箫。\n硎刃有余舟楫在，待随芝检上云霄。",
        "dynasty": "宋",
        "collection_info": null
    },
    {
        "title": "题仙居相湖",
        "author": "徐似道",
        "content": "岭名石母谁家母，湖号相公何代公。\n欲问岭云并岭月，怕推湖水与湖风。\n渔翁樵子难重问，墨客骚人苦欲穷。\n愚智校行三十里，朔风吹酒又成空。",
        "dynasty": "宋",
        "collection_info": null
    },
    {
        "title": "宿云岩二首  其一",
        "author": "徐似道",
        "content": "古书万卷积成蠹，老屋数閒深却幽。\n午枕忽惊毛骨冷，觉来风雨一山秋。",
        "dynasty": "宋",
        "collection_info": null
    },
    {
        "title": "宿云岩二首  其二",
        "author": "徐似道",
        "content": "残僧入定夜堂寂，独客不眠山月高。\n静坐了无尘俗态，一灯窗下读离骚。",
        "dynasty": "宋",
        "collection_info": null
    },
    {
        "title": "题苍岭",
        "author": "徐似道",
        "content": "看山每恨眼不饱，上马岂知程可贪。\n还我一筇双不借，缓从云北过云南。",
        "dynasty": "宋",
        "collection_info": null
    },
    {
        "title": "九日",
        "author": "徐似道",
        "content": "衰容不似秋容好，坐上谁怜老孟嘉。\n牢裹乌纱莫吹却，免教白髮见黄花。",
        "dynasty": "宋",
        "collection_info": null
    },
    {
        "title": "海棠",
        "author": "徐似道",
        "content": "子美无诗到海棠，酒边游戏略平章。\n日烘不睡却成睡，风暖无香却自香。\n花事一番劳应接，春光强半被分张。\n速来窠上寻徐老，同醉花前作楚狅。",
        "dynasty": "宋",
        "collection_info": null
    },
    {
        "title": "岩桂花",
        "author": "徐似道",
        "content": "重重帘幕护金猊，小树花开逼麝脐。\n寒色十分新疹粟，春心一点暗通犀。\n香延棋畔仙人斧，影射灯前太乙藜。\n从此再週花甲子，伴公长醉日东西。",
        "dynasty": "宋",
        "collection_info": null
    },
    {
        "title": "酴醾",
        "author": "徐似道",
        "content": "纷纷红紫落莓苔，带月和烟特地开。\n疑是玉妃新浴出，翠云梯上舞风台。",
        "dynasty": "宋",
        "collection_info": null
    },
    {
        "title": "水仙花二首  其一",
        "author": "徐似道",
        "content": "天然初不事铅华，此是无尘有韵花。\n翠带讵容萦俗客，金杯祗合劝诗家。",
        "dynasty": "宋",
        "collection_info": null
    },
    {
        "title": "水仙花二首  其二",
        "author": "徐似道",
        "content": "林下清风自一家，稍亲梅竹近兰芽。\n祇缘羞与凡花伍，移植名园不肯花。",
        "dynasty": "宋",
        "collection_info": null
    },
    {
        "title": "萱草花",
        "author": "徐似道",
        "content": "莫讶萱枝小，能施宫样粧。\n只缘沾染足，绝似杜兰香。",
        "dynasty": "宋",
        "collection_info": null
    },
    {
        "title": "杨梅",
        "author": "徐似道",
        "content": "火齐无光荔实圆，未尝先说齿流涎。\n唤回天竺三年梦，参透披云一味禅。",
        "dynasty": "宋",
        "collection_info": null
    },
    {
        "title": "蒲",
        "author": "徐似道",
        "content": "圆蒲相将结僧厦，荷叶蒲茸绿相亚。\n浮花浪叶自飘零，小院迴廊正潇洒。\n叶如青幄花成茵，细腰起舞来送春。\n纸光如银墨如漆，落笔四座惊有神。\n轻衫短帽付余子，花前醉倒输闲人。",
        "dynasty": "宋",
        "collection_info": null
    },
    {
        "title": "竹",
        "author": "徐似道",
        "content": "卢仝茅屋面桃李，杜老草堂依柳梅。\n我欲四时相照映，小窗时对此君开。",
        "dynasty": "宋",
        "collection_info": null
    },
    {
        "title": "荠",
        "author": "徐似道",
        "content": "萋萋墙根荠，采掇盈一襜。\n破白半浮糁，杀青微下盐。\n长贫叹亦苦，积悟觉尤甘。\n缅想拔葵者，吾今已伤廉。",
        "dynasty": "宋",
        "collection_info": null
    },
    {
        "title": "莼菜二首  其一",
        "author": "徐似道",
        "content": "千里莼丝未下盐，北游谁復话江南。\n可怜一筯秋风味，错被旁人苦未参。",
        "dynasty": "宋",
        "collection_info": null
    },
    {
        "title": "莼菜二首  其二",
        "author": "徐似道",
        "content": "堆盘缕缕又秋风，客俎虀盐一洗空。\n羹鲙疑居柁楼底，杯螯如堕酒船中。\n莼羹本是诗人事，樽俎那容俗子同。\n不日挽君来快问，请分一筯供涪翁。",
        "dynasty": "宋",
        "collection_info": null
    },
    {
        "title": "守太和",
        "author": "徐似道",
        "content": "我本田家子，驱来作长官。\n政虽无小异，民却自相安。\n静或焚香坐，閒因展画看。\n庸人扰之耳，只道太和难。",
        "dynasty": "宋",
        "collection_info": null
    },
    {
        "title": "题雪巢",
        "author": "徐似道",
        "content": "巢余太古雪，人有正始风。\n头如雪絮白，面作春桃红。",
        "dynasty": "宋",
        "collection_info": null
    },
    {
        "title": "装太和米纲",
        "author": "徐似道",
        "content": "一鞭加尔肤，万刃划吾腹。\n就令猛于虎，何忍食子肉。\n世无冷镬汤，邑尽活地狱。",
        "dynasty": "宋",
        "collection_info": null
    },
    {
        "title": "秋日",
        "author": "徐似道",
        "content": "老觉此身无一堪，尚牵诗课捻衰髯。\n亦知庭院西风恶，直为秋香不下帘。",
        "dynasty": "宋",
        "collection_info": null
    },
    {
        "title": "诗一首",
        "author": "徐似道",
        "content": "一瓶储粟一囊钱，儿学箕裘女纺砖。\n更买小丘吾事毕，勘书评画了残年。",
        "dynasty": "宋",
        "collection_info": null
    },
    {
        "title": "瓶中梅花",
        "author": "徐似道",
        "content": "可怜玉雪不供愁，似倩诗翁作□□。\n□□此君虽强项，岁寒相对却风流。",
        "dynasty": "宋",
        "collection_info": null
    },
    {
        "title": "舟行",
        "author": "徐似道",
        "content": "大官连樯十万艘，小官仅得一叶如渔舠。\n其中何所有，白髮翁媪并儿曹。\n赤脚婢三后执爨，苍头奴二前操篙。\n玄真笔床间茶竈，吏部酒杯兼蟹螯。\n书缄一箱半鱼蠹，一束百轴成牛腰。\n平铺藁秸荐猫犬，剩买枣栗供猨猱。\n新花鬰屈作萎木，清酒荡摇成浊醪。\n篷低日觉牛角折，竈近时闻羹釜轑。\n高骧正难望鹢首，缓进岂敢争龙标。\n全家窘拘嘆蹐跼，长物屏当随周遭。\n桑枢驷马各是累，人肝薇蕨俱成饕。\n不须彼此更相笑，未必鬰林之石贤胡椒。",
        "dynasty": "宋",
        "collection_info": null
    },
    {
        "title": "诗一首",
        "author": "徐似道",
        "content": "植杞必植梓，艺兰仍艺荪。\n过庭遗训在，凿楹故书存。",
        "dynasty": "宋",
        "collection_info": null
    },
    {
        "title": "偶题",
        "author": "徐似道",
        "content": "老去功名不挂怀，高眠之外只清斋。\n偶因种竹便多事，风叶扫余还满阶。",
        "dynasty": "宋",
        "collection_info": null
    },
    {
        "title": "白龙洞",
        "author": "徐似道",
        "content": "灵仙窟宅不多见，车马往来成再游。\n后洞白云前洞出，上池红叶下池流。\n水花照眼明金鲫，石髮藏春护玉虬。\n邂逅尚青游子眼，栖迟应白老僧头。",
        "dynasty": "宋",
        "collection_info": null
    },
    {
        "title": "呈周子充",
        "author": "徐似道",
        "content": "翰林帐下饮羊羔，客子骑馿渡灞桥。\n莫似灵鳌笑浮蚁，戴山负粟各逍遥。",
        "dynasty": "宋",
        "collection_info": null
    },
    {
        "title": "为刘改之作五首  其一",
        "author": "徐似道",
        "content": "江西诗社久沦落，晚得一人刘改之。\n不向岭头拈取去，此衣此钵付他谁。",
        "dynasty": "宋",
        "collection_info": null
    },
    {
        "title": "为刘改之作五首  其二",
        "author": "徐似道",
        "content": "谪仙昔者号无敌，侯喜中间还有声。\n后五百年无继者，得渠一句便堪听。",
        "dynasty": "宋",
        "collection_info": null
    },
    {
        "title": "为刘改之作五首  其三",
        "author": "徐似道",
        "content": "一生能着几两屐，万户何如千首诗。\n竹隠在傍须径造，醉乡有路莫他之。",
        "dynasty": "宋",
        "collection_info": null
    },
    {
        "title": "为刘改之作五首  其四",
        "author": "徐似道",
        "content": "风吹客袂游甘露，雪打人头入半山。\n无故被他林鸟觉，竞传新句落人间。",
        "dynasty": "宋",
        "collection_info": null
    },
    {
        "title": "为刘改之作五首  其五",
        "author": "徐似道",
        "content": "闭门长安十日雨，车马不来蛙黾多。\n若往澹然应子是，作商声者必君歌。",
        "dynasty": "宋",
        "collection_info": null
    },
    {
        "title": "过月岩",
        "author": "徐似道",
        "content": "桥虹跨水千尺，岩月倚空半规。\n岁晚相看如昨，夕阳伫立移时。",
        "dynasty": "宋",
        "collection_info": null
    },
    {
        "title": "舟中",
        "author": "徐似道",
        "content": "红漆楼船黑占牌，渔翁一见便惊猜。\n生怕打官交道，撑入芦花唤不来。",
        "dynasty": "宋",
        "collection_info": null
    },
    {
        "title": "缙云道中",
        "author": "徐似道",
        "content": "夜泊红楼市，朝餐黑笠家。\n浅溪才泛鸭，疏树不藏鸦。\n鬲上村坊酒，眉尖野店茶。\n尚缘门有竹，忘却去程赊。",
        "dynasty": "宋",
        "collection_info": null
    },
    {
        "title": "石夫人",
        "author": "徐似道",
        "content": "消山偃蹇消湖碧，夫人此恨消未得。\n海上人归会有时，怪尔鬓云非旧色。",
        "dynasty": "宋",
        "collection_info": null
    },
    {
        "title": "妙严禅寺",
        "author": "徐似道",
        "content": "宿雾酿成三日雨，晓风鏖退一天云。\n落花院宇浑无事，闲拂碑尘看断文。",
        "dynasty": "宋",
        "collection_info": null
    },
    {
        "title": "虞仲房司马游园约予不赴因次其韵",
        "author": "徐似道",
        "content": "秘书行处有歌钟，身在名园锦绣丛。\n试问高吟梁苑雪，何如共快楚台风。\n人鸥不去机方息，鱼我相忘乐未穷。\n待得芙容濯云锦，弄花翻水与君同。",
        "dynasty": "宋",
        "collection_info": null
    },
    {
        "title": "自笑",
        "author": "徐似道",
        "content": "黄昏茅店带星入，清晓竹舆蒙露行。\n客路三千年五十，对人犹说是归耕。",
        "dynasty": "宋",
        "collection_info": null
    },
    {
        "title": "硐岭樵歌",
        "author": "徐似道",
        "content": "黄山东南数十里，芙蓉削翠连云起。\n萧萧褐褐三五群，生薪半肩歌不止。\n石径迢迢云外行，烟雾满地穿林垧。\n圣世不须紫芝曲，息担击壤歌太平。",
        "dynasty": "宋",
        "collection_info": null
    },
    {
        "title": "扈隩牧笛",
        "author": "徐似道",
        "content": "蒙蒙香雾湿未干，烟光匝地春风寒。\n牧童三五唤归切，鞭牛为马蓑为鞍。\n一声芦管振林木，口畔呜呜相戏逐。\n梅花乱落自潇洒，绝胜豪门调新曲。",
        "dynasty": "宋",
        "collection_info": null
    },
    {
        "title": "北闸停舟",
        "author": "徐似道",
        "content": "昔人筑斯防旱涝，龙钟常相天地造。\n舟航群泊沙外汀，酒旗斜插江亭小。\n岁岁常丰民自怡，几家灯火儿诵诗。\n何处渔歌芦中起，欵乃一声山月低。",
        "dynasty": "宋",
        "collection_info": null
    },
    {
        "title": "马桥秋月",
        "author": "徐似道",
        "content": "石梁横卧清溪曲，波光上下风吹绿。\n海东推上月轮来，鳞龙闪闪浮寒玉。\n昔人呼为饮马泉，至今饮者谁投钱。\n吟余不觉露华重，桂花香堕绡衣寒。",
        "dynasty": "宋",
        "collection_info": null
    },
    {
        "title": "溪上值雨",
        "author": "徐似道",
        "content": "行到溪光竹色间，客怀于此最相关。\n无端一阵西风雨，不许从容坐看山。",
        "dynasty": "宋",
        "collection_info": null
    },
    {
        "title": "句  其一",
        "author": "徐似道",
        "content": "暖分煨芋火，明借绩麻灯。",
        "dynasty": "宋",
        "collection_info": null
    },
    {
        "title": "句  其二",
        "author": "徐似道",
        "content": "小桃洗面添光泽，未点胭脂已自红。",
        "dynasty": "宋",
        "collection_info": null
    },
    {
        "title": "句  其三",
        "author": "徐似道",
        "content": "红芭蕉映黑牵牛。",
        "dynasty": "宋",
        "collection_info": null
    },
    {
        "title": "句  其四",
        "author": "徐似道",
        "content": "牧童出捲乌盐角，越女归簪谢豹花。",
        "dynasty": "宋",
        "collection_info": null
    },
    {
        "title": "句  其五",
        "author": "徐似道",
        "content": "晓风洛浦凌波际，夜月江皋解佩时。",
        "dynasty": "宋",
        "collection_info": null
    },
    {
        "title": "句  其六",
        "author": "徐似道",
        "content": "一带拒霜三十里，又催箫鼓作秋声。",
        "dynasty": "宋",
        "collection_info": null
    },
    {
        "title": "句  其七",
        "author": "徐似道",
        "content": "叶从秋后变，色向晚来红。",
        "dynasty": "宋",
        "collection_info": null
    },
    {
        "title": "句  其八",
        "author": "徐似道",
        "content": "那堪富有千头橘，便可称为四老人。",
        "dynasty": "宋",
        "collection_info": null
    },
    {
        "title": "句  其九",
        "author": "徐似道",
        "content": "后茁碧含藓，厥包黄带沙。",
        "dynasty": "宋",
        "collection_info": null
    },
    {
        "title": "句  其一○",
        "author": "徐似道",
        "content": "见说周颙夸早韭，斲烟锄雨幸时分。",
        "dynasty": "宋",
        "collection_info": null
    },
    {
        "title": "句  其一一",
        "author": "徐似道",
        "content": "胡椒尚杀元丞相，薏苡犹疑马伏波。",
        "dynasty": "宋",
        "collection_info": null
    },
    {
        "title": "句  其一二",
        "author": "徐似道",
        "content": "晓梵鱼出听，夜禅石点头。",
        "dynasty": "宋",
        "collection_info": null
    },
    {
        "title": "句  其一三",
        "author": "徐似道",
        "content": "胸中着云梦，皮裏有阳秋。",
        "dynasty": "宋",
        "collection_info": null
    },
    {
        "title": "句  其一四",
        "author": "徐似道",
        "content": "自作先生传，谁为故吏碑。",
        "dynasty": "宋",
        "collection_info": null
    },
    {
        "title": "句  其一五",
        "author": "徐似道",
        "content": "肩成山耸因寻句，眼作花昏为勘碑。",
        "dynasty": "宋",
        "collection_info": null
    },
    {
        "title": "句  其一六",
        "author": "徐似道",
        "content": "天寒不知翠袖薄，日暖但觉玉烟生。",
        "dynasty": "宋",
        "collection_info": null
    },
    {
        "title": "句  其一七",
        "author": "徐似道",
        "content": "黄四孃花空朵朵，谢三郎鬓已苍苍。",
        "dynasty": "宋",
        "collection_info": null
    },
    {
        "title": "句  其一八",
        "author": "徐似道",
        "content": "索醉宁倾问字酒，忍饥不取作碑钱。",
        "dynasty": "宋",
        "collection_info": null
    },
    {
        "title": "句  其一九",
        "author": "徐似道",
        "content": "驹入隙来元不碍，蝇钻纸出定何妨。",
        "dynasty": "宋",
        "collection_info": null
    },
    {
        "title": "句  其二○",
        "author": "徐似道",
        "content": "化成银地佛应喜，移下玉楼天不知。",
        "dynasty": "宋",
        "collection_info": null
    },
    {
        "title": "句  其二一",
        "author": "徐似道",
        "content": "北风万籁自宫征，南日一轩真袴襦。",
        "dynasty": "宋",
        "collection_info": null
    },
    {
        "title": "句  其二二",
        "author": "徐似道",
        "content": "但欲有衣存妓妾，不愁无帐列生徒。",
        "dynasty": "宋",
        "collection_info": null
    },
    {
        "title": "句  其二三",
        "author": "徐似道",
        "content": "刘显贵为天子友，退之穷作相君书。",
        "dynasty": "宋",
        "collection_info": null
    },
    {
        "title": "病中无聊忽徐渊子送酒",
        "author": "丁世昌",
        "content": "丹桂传香后，黄花着蕊时。\n老怀期欲赏，病足瘦难移。\n静对陶潜径，长吟杜甫诗。\n白衣人忽至，把酒慰愁眉。",
        "dynasty": "宋",
        "collection_info": null
    },
    {
        "title": "次虞仲房司马送秋韵",
        "author": "丁世昌",
        "content": "自入秋光能几时，无端又赋别秋诗。\n夜长月冷虫鸣急，天阔风高雁过迟。\n三径黄花存旧节，半栏红叶堕残枝。\n往来毕竟乘除法，何用年年宋玉悲。",
        "dynasty": "宋",
        "collection_info": null
    },
    {
        "title": "古乐府",
        "author": "丁世昌",
        "content": "郎如枝上禽，妾比庭前树。\n翅健入云飞，根深随不去。",
        "dynasty": "宋",
        "collection_info": null
    },
    {
        "title": "少永少云二弟对弈",
        "author": "丁世昌",
        "content": "平处须忘险，危时好计安。\n兴亡关一着，慎勿等閒看。",
        "dynasty": "宋",
        "collection_info": null
    },
    {
        "title": "和徐渊子九日",
        "author": "开禧朝士",
        "content": "呼儿为我整乌纱，不是无心学孟嘉。\n要摘金英满头插，明朝还是过时花。",
        "dynasty": "宋",
        "collection_info": null
    },
    {
        "title": "超览堂",
        "author": "徐大忠",
        "content": "君侯雅有博大见，胸次不使倥偬蚀。\n一朝放步城东南，超然神会而心得。\n咄嗟高栋倚层空，振古奇观今未识。\n桃花春暖意如迷，冻雨声来云泼墨。\n天青一纸雁横书，雪白千林梅着色。\n四筵有客无留觞，万事不来咸得职。\n鸿笔昭代今文宗，危言劘上古遗直。\n愿冯英略决筹帷，凈扫妖氛清八极。\n缘知此景不须恋，留与邦人勤爱惜。",
        "dynasty": "宋",
        "collection_info": null
    },
    {
        "title": "和放翁题鶑花亭",
        "author": "江涛",
        "content": "春雨溪头长柳围，游仙枕上赋黄鹂。\n谁知醉卧古藤下，却是浮生梦裏诗。",
        "dynasty": "宋",
        "collection_info": null
    },
    {
        "title": "句",
        "author": "江涛",
        "content": "麦陇将雏驯乳雉，柳塘遗子漾游鱼。",
        "dynasty": "宋",
        "collection_info": null
    },
    {
        "title": "羯鼓縚",
        "author": "彭演",
        "content": "长安宫阙半蓬蒿，尘暗红梁羯鼓縚。\n惟有水天明月夜，一条空碧见秋毫。",
        "dynasty": "宋",
        "collection_info": null
    },
    {
        "title": "题栖真院栖隠阁",
        "author": "祝禹圭",
        "content": "督邮一见未为辱，不暇税冕为膰肉。\n栖隠阁上字犹新，堪叹五湖去不速。",
        "dynasty": "宋",
        "collection_info": null
    },
    {
        "title": "次袁尚书巫山十二峰二十五韵",
        "author": "李嘉谋",
        "content": "道人爱山出天姿，自谓计黠人嫌痴。\n独游名山看不足，每得胜处行为迟。\n谁人能知物外赏，世上自有灵中奇。\n一行作吏困汩没，便与好境相参差。\n脱兔投林今适愿，穷猿得木吾何之。\n芒鞋竹杖恣如往，烟蓑雨笠长相随。\n青山愈好足力尽，此意未止驽骀疲。\n路逢行人说大尹，正见谕蜀扬舲旗。\n好贤招邀每虚席，问俗疾苦时褰帷。\n才华落落清庙器，诗笔粲粲珊瑚枝。\n胸吞楚泽八九尽，气压巫峡羣山低。\n大峯联娟争媚妩，苍壁徙倚供游嬉。\n巴东巴峡古所重，作云作雨今胡为。\n有情飞鸢送迎客，无数棹歌来去时。\n昔日画图曾见者，何意忽此今逢兹。\n迩来丰碑在人口，已与流水争东驰。\n政用中和得大体，智出毫末非全施。\n不与英声流上国，已有诗卷传江湄。\n狼烽长閒士鼓腹，耕陇不见愁生眉。\n都门髣髴记分袂，蜀道修阻常支颐。\n持谒见公敢论旧，抚髀顾我清无缁。\n樽俎频开闲共话，歌讴聊与民同嘻。\n忽然晨旦往东壁，但见山月来峨嵋。\n行吟何独壮三峡，在处山林来乞诗。",
        "dynasty": "宋",
        "collection_info": null
    },
    {
        "title": "行乡",
        "author": "李揆",
        "content": "园林二月春纔半，朝日曈眬天气暖。\n东风放尽柳梢青，已有黄鹂娇睍睆。\n波翻嫩麦绿连坡，露入夭桃红满眼。\n笋舆乘兴入招提，苾蒭留我炊香饭。\n山泉煮茗味更长，又得禅林半朝款。\n突兀丰碑三百年，古人事蹟今苔藓。\n临风抖擞簿书尘，倚杖须臾归已晚。\n耕夫夹道看长官，百钱赠汝聊旌劝。\n从容后骑毋疾驱，要数前山苍翠点。",
        "dynasty": "宋",
        "collection_info": null
    },
    {
        "title": "登县楼  其一",
        "author": "李揆",
        "content": "一水中分南北市，插天蒙末有佳山。\n太平官府原无事，聊放衰翁半日閒。",
        "dynasty": "宋",
        "collection_info": null
    },
    {
        "title": "登县楼  其二",
        "author": "李揆",
        "content": "见说南楼秋气多，夜凉槐荫影婆娑。\n满怀风月成辜负，奈此青州从事何。",
        "dynasty": "宋",
        "collection_info": null
    },
    {
        "title": "元夕雨",
        "author": "李揆",
        "content": "山县逢元夕，东风雨溅灯。\n渔篝临远浦，鬼火附寒藤。\n酒市可罗雀，官僚皆曲肱。\n狂歌吾老矣，犹记旧时能。",
        "dynasty": "宋",
        "collection_info": null
    },
    {
        "title": "寒食出郊三首  其一",
        "author": "李揆",
        "content": "寒食深山路，桃花雨裏开。\n可怜传檄出，不为踏青来。\n泥滑竹冈下，鸡鸣田舍隈。\n邱园二十里，松槚有余哀。",
        "dynasty": "宋",
        "collection_info": null
    },
    {
        "title": "寒食出郊三首  其二",
        "author": "李揆",
        "content": "春事遽如许，劳人浑不知。\n柳垂山阙处，花发雨来时。\n薄宦祗憔悴，故园成别离。\n多情睇啼鸟，独与寸心违。",
        "dynasty": "宋",
        "collection_info": null
    },
    {
        "title": "寒食出郊三首  其三",
        "author": "李揆",
        "content": "往岁逢寒食，青鞋踏落花。\n题诗山寺壁，沽酒野人家。\n草长春无际，身閒意自遐。\n时时县亭畔，画遍水边沙。",
        "dynasty": "宋",
        "collection_info": null
    },
    {
        "title": "吉祥寺",
        "author": "李揆",
        "content": "带雨溪云重，依山石路斜。\n聊乘阮孚屐，径入梵王家。\n接竹引流水，栽篱护野花。\n簿书有期会，无地老烟霞。",
        "dynasty": "宋",
        "collection_info": null
    },
    {
        "title": "游石门",
        "author": "王度",
        "content": "石门深锁气何雄，那得羣仙采药踪。\n列嶂时时看过鸟，悬崖历历长游龙。\n一书未学嵇中散，十日聊陪邴曼容。\n拟向锦屏题姓字，箫台端的是元功。",
        "dynasty": "宋",
        "collection_info": null
    },
    {
        "title": "句  其一",
        "author": "王度",
        "content": "云生坐来石，风掩读残书。",
        "dynasty": "宋",
        "collection_info": null
    },
    {
        "title": "句  其二",
        "author": "王度",
        "content": "危红赊晚景，涨绿上平沙。",
        "dynasty": "宋",
        "collection_info": null
    },
    {
        "title": "句  其三",
        "author": "王度",
        "content": "鸦分供余食，鸽乱着残棋。",
        "dynasty": "宋",
        "collection_info": null
    },
    {
        "title": "句  其四",
        "author": "王度",
        "content": "樵斧和云斫，渔蓑带雪披。",
        "dynasty": "宋",
        "collection_info": null
    },
    {
        "title": "望海石",
        "author": "胡融",
        "content": "枯藤拄苔磴，长啸凌秋风。\n天空白露下，碧落摩青铜。\n夜半见海日，发轫扶桑红。\n黄支与流求，出没白浪中。\n久夸坎井见，始知天壤空。\n招手唤海童，寄书蓬莱宫。\n我欲蹲此石，投竿慕任公。\n巨鳌傥可得，持压江之东。",
        "dynasty": "宋",
        "collection_info": null
    },
    {
        "title": "炼丹井",
        "author": "胡融",
        "content": "荒巅有野井，古意豁冥搜。\n藓石已摧剥，云萝閟清幽。\n忆昔抱朴翁，炼液栖高丘。\n朝饮井中泉，暮濯井下流。\n丹成已蝉蜕，岩花几春秋。\n但见虎豹蹏，印迹碧甃头。\n举瓢酌寒泉，一饮销百忧。\n日暮洞恍惚，攀桂聊淹留。",
        "dynasty": "宋",
        "collection_info": null
    },
    {
        "title": "墨池",
        "author": "胡融",
        "content": "吾闻逸少笔，人手铦如戈。\n结庐在华顶，凿池派天河。\n书将鬼汗写，墨遣神手磨。\n掞藻卧白云，秃兔堆成坡。\n临池日月远，素流变玄波。\n咨嗟抚遗蹟，寒猨啼薜萝。\n搏壁寻瘗鹤，入洞求换鹅。\n长松落青荫，石巘空摩挲。",
        "dynasty": "宋",
        "collection_info": null
    },
    {
        "title": "书堂",
        "author": "胡融",
        "content": "右军本清真，名题列仙籍。\n朝披赤城霞，凭崖望南极。\n不读人閒书，诛茅近东壁。\n松窗拂青霭，石架横野色。\n草圣天仙求，竹扇山猨觅。\n不有铁石心，敢迩虎豹迹。\n高歌振林木，上与霄汉迫。\n时有太一星，拥杖照几席。",
        "dynasty": "宋",
        "collection_info": null
    },
    {
        "title": "黄经洞",
        "author": "胡融",
        "content": "平生山水癖，遐往心独歖。\n采秀凌丹丘，忽遇白云子。\n腰剑苍龙活，野袂青霞起。\n邀我石洞行，共坐啖石髓。\n架有黄庭经，犹是东晋纸。\n粲若锥画沙，其字大如指。\n口传却老术，长跪与进履。\n吾心在魏阙，焉得给薪水。",
        "dynasty": "宋",
        "collection_info": null
    },
    {
        "title": "伏虎坛",
        "author": "胡融",
        "content": "顗公天人师，猛虎屡欲瞋。\n形体掘槁木，鸷心化为仁。\n猥厕龙象侧，而作猫犬驯。\n砺齿怖天魔，掉尾迎山君。\n西伯困羑里，仲尼畏匡人。\n人心害贤圣，宁与猛虎邻。",
        "dynasty": "宋",
        "collection_info": null
    },
    {
        "title": "葛仙茗园",
        "author": "胡融",
        "content": "绝巘匿精庐，苍烟路孤迥。\n草秀仙翁园，春风坼幽茗。\n野僧四五人，脑绀瞳子炯。\n携壶汲飞瀑，呼我烹石鼎。\n风涛泻江滩，松籁起林岭。\n七椀鏖郝源，一水斗双井。\n我虽冠屦缚，心乐祇园静。\n濯足卧禅扃，幽梦堕蒙顶。",
        "dynasty": "宋",
        "collection_info": null
    },
    {
        "title": "葛仙宅",
        "author": "胡融",
        "content": "仙翁卧云日，种松药炉东。\n千载鳞鬣古，突兀成老龙。\n蜕骨入霄汉，横身饮长风。\n上有玄鹤巢，下有白蚁宫。\n先生昔羽化，鸡犬尽凌空。\n如何刀圭妙，失此十八公。",
        "dynasty": "宋",
        "collection_info": null
    },
    {
        "title": "桐柏山",
        "author": "胡融",
        "content": "清晓骑白鹿，直上桐柏山。\n山环若城郭，琪树鬰参天。\n青猨导我路，如入崆峒巅。\n瑶草被阪绿，琼蕊凌霜繁。\n旁瞰老子宫，玲珑隠林閒。\n垩栋天马出，绛柱雕龙盘。\n歖与冥寂士，共谈秋水篇。\n散髮松下啸，拂霞石上眠。\n赠我玄玉膏，相期凌紫烟。",
        "dynasty": "宋",
        "collection_info": null
    },
    {
        "title": "琼台",
        "author": "胡融",
        "content": "璇台插中天，仙圣展游眺。\n亭亭珠玕树，蒙日光照曜。\n上有天乐鸣，嘈杂声要妙。\n浮丘倚岩听，玉女排云笑。\n兹游偿夙心，时闻八鸾啸。\n搴茎茹金芝，援藟爱青峭。\n琅琊失孤岫，渤海播圆峤。\n抵掌嗤客星，石濑坐投钓。",
        "dynasty": "宋",
        "collection_info": null
    },
    {
        "title": "双阙",
        "author": "胡融",
        "content": "朝游双阙下，遂登双阙上。\n峻壁束清溪，石扇阖奔嶂。\n旁通风云气，下蓄关键状。\n高踰剑阁竦，狭过彭门壮。\n我行季秋月，霜飙扫霾瘴。\n崖枯水还壑，巴峡失清涨。\n矫步凌丹梯，陟崄神愈王。\n作书遗家人，咋指悔狂妄。",
        "dynasty": "宋",
        "collection_info": null
    },
    {
        "title": "玉霄峰",
        "author": "胡融",
        "content": "青冥玉霄顶，静夜无纤埃。\n手携赤松子，拂石坐苍苔。\n举瓢呼海月，长虹贯金罍。\n挂剑桂树枝，洗手天河洄。\n我欲铲崖嶂，涉海登蓬莱。\n要观中州碑，鼓枻云涛堆。\n风波虽可越，长鲸正崔嵬。",
        "dynasty": "宋",
        "collection_info": null
    },
    {
        "title": "桐柏碑",
        "author": "胡融",
        "content": "韩公在大历，高名悬日月。\n游戏翰墨场，八分独奇绝。\n遥嗤程邈钝，近鄙伯喈拙。\n我来桐柏巅，洗眼见碑碣。\n峍屼挟风霜，钟簴粲成列。\n龟跗閟琳宇，铁画照清越。\n至今毡墨工，石本走胡越。\n引袖拂台山，山尽字乃灭。",
        "dynasty": "宋",
        "collection_info": null
    },
    {
        "title": "登石台山与刘次皋李揆王度周仲卿联句",
        "author": "胡融",
        "content": "璇台插中天，干坤发端倪。\n荆榛夹险道，自古谁攀跻。\n嘉予二三友，乘兴同杖藜。\n行行陟其巅，一游手自携。\n上摩白兔宫，下蹑青云梯。\n傲晲羣动间，太仓米一稊。\n俯瞰万家邑，户牖开蜜脾。\n羣峦尽东骛，驶若万骥驰。\n马秦忽破碎，象岛尤瑰琦。\n杜鹃状雄尊，白鲤波连漪。\n视城横朱鸟，秀连秋水湄。\n崟崟摘星岭，上可扪南箕。\n羽人炼丹丘，迄今有遗基。\n维西控桐柏，岩壑争献奇。\n鴈荡直括苍，势自金庭□。\n奔雷三十六，赶起龙凤姿。\n继北际四明，坞岙非人窥。\n天门何荡荡，香岩独嵬嵬。\n帽峰冠朝霞，髻山染夕霏。\n眼阔浮世狭，身高众山低。\n清游慨俗子，险语惊山魑。\n持杯迭献酬，磨石共镌题。\n短李才调逸，手力拔象犀。\n髯胡诗之豪，鼻息干云霓。\n閒雅推王子，皎然霞外期。\n刘君一癯仙，胸中无町畦。\n周节万夫敌，猛将闻鼓声。\n或倦而憇石，或勇而临涯。\n或袖手冥搜，或抵掌滑稽。\n或倚松盘桓，或望云惨悽。\n矫矫出笼鹤，卑卑在樊篱。\n静躁各异物，物情无不齐。\n来涂逢野妪，问我何所知。\n自言石出世，曾梦金仙栖。\n献岁买官酒，登山酹地祇。\n君今契我梦，从此开山蹊。\n彼妪尚尔耳，我曹焉已而。\n他年五君咏，永勒兹山陲。",
        "dynasty": "宋",
        "collection_info": null
    },
    {
        "title": "句",
        "author": "萧国梁",
        "content": "名传玉陛星辰晓，泽霈金枝雨露春。",
        "dynasty": "宋",
        "collection_info": null
    },
    {
        "title": "效朱公叔绝交诗",
        "author": "薛澄",
        "content": "东山有枭，不祥其名。\n恶木是息，恶声是鸣。\n食不弃腐，饮不择清。\n宜飞求伏，以晦为明。\n凶残满志，嗜欲惟撄。\n伸颈招凤，使凤自惊。\n岂有凤口，而和枭声。\n奈何伊人，弗审物情。\n请从此别，各自谋生。",
        "dynasty": "宋",
        "collection_info": null
    },
    {
        "title": "赋得一年将尽夜",
        "author": "薛澄",
        "content": "可惜惟兹夕，须臾即旧年。\n人间岁穷处，客馆夜分边。\n应逐银缸谢，聊凭玉漏延。\n晓风虽未至，残腊几时天。",
        "dynasty": "宋",
        "collection_info": null
    },
    {
        "title": "立夏",
        "author": "薛澄",
        "content": "渐觉风光燠，徐看树色稠。\n蚕新教织绮，貂敝岂辞裘。\n酷有烟波好，将图荷芰游。\n田间读书处，新笋万竿抽。",
        "dynasty": "宋",
        "collection_info": null
    },
    {
        "title": "题石䂬",
        "author": "黄希",
        "content": "谁赋阿房未霁虹，祇夸复道峭凌空。\n那知海石驱来处，都在岩花晏坐中。\n鲸背远衝千嶂雨，鳌头高占一天风。\n漫郎更有中兴颂，倩把苍崖仔细砻。",
        "dynasty": "宋",
        "collection_info": null
    },
    {
        "title": "黄浆山",
        "author": "黄鹏举",
        "content": "清泉彻底莹无泥，唤作黄浆恐未宜。\n若见洞仙还寄语，佳名当唤碧琉璃。",
        "dynasty": "宋",
        "collection_info": null
    },
    {
        "title": "北堂  其一",
        "author": "黄公槐",
        "content": "瞻彼北堂，在彼永阳。\n白云之下，通化之乡。",
        "dynasty": "宋",
        "collection_info": null
    },
    {
        "title": "北堂  其二",
        "author": "黄公槐",
        "content": "瞻彼北堂，在彼永水。\n白云之下，新丰之里。",
        "dynasty": "宋",
        "collection_info": null
    },
    {
        "title": "北堂  其三",
        "author": "黄公槐",
        "content": "北堂有子，其实三兮。\n仲焉此去，其心惨兮。",
        "dynasty": "宋",
        "collection_info": null
    },
    {
        "title": "挽吕东莱先生  其一",
        "author": "黄人杰",
        "content": "夫子来天上，儒宗第一人。\n英材归乐育，圣学发沉堙。\n正路方资闢，浇风未及醇。\n斯文何遽丧，诗笔绝生民。",
        "dynasty": "宋",
        "collection_info": null
    },
    {
        "title": "挽吕东莱先生  其二",
        "author": "黄人杰",
        "content": "盛德光华阀，高风动九垓。\n群英倾斗仰，一旦骇山颓。\n吾道无纲纽，熙朝乏鼎梅。\n明招涵夜月，忍听晓猿哀。",
        "dynasty": "宋",
        "collection_info": null
    },
    {
        "title": "挽吕东莱先生  其三",
        "author": "黄人杰",
        "content": "天意高难问，胡为夺巨贤。\n后生安取正，圣道不容传。\n感意悲风木，伤心惨暮烟。\n翩翩丹旐去，徒有泪潸然。",
        "dynasty": "宋",
        "collection_info": null
    },
    {
        "title": "挽吕东莱先生  其四",
        "author": "黄人杰",
        "content": "忆昨飘零日，徒为梁父吟。\n一时辱轻信，千里示佳音。\n方讲门人礼，蒙嘉国士临。\n一朝遽千古，难保见知心。",
        "dynasty": "宋",
        "collection_info": null
    },
    {
        "title": "挽吕东莱先生  其五",
        "author": "黄人杰",
        "content": "萍迹来京阙，逾涯辱意隆。\n剧谈销客气，终月坐春风。\n岂谓十旬别，俄成千岁终。\n哀哉不復见，天阔恨无穷。",
        "dynasty": "宋",
        "collection_info": null
    },
    {
        "title": "峡中山高巳牌方见日色",
        "author": "黄人杰",
        "content": "上峡扁舟稳，滩平水不波。\n山高见日晚，谷远受云多。\n乱石争奇怪，幽禽自啸歌。\n若无诗写兴，柰此景佳何。",
        "dynasty": "宋",
        "collection_info": null
    },
    {
        "title": "温泉",
        "author": "黄人杰",
        "content": "离火自天烁，温泉由地生。\n我来需晓汲，聊用濯尘缨。",
        "dynasty": "宋",
        "collection_info": null
    },
    {
        "title": "次袁尚书巫山十二峰二十五韵",
        "author": "黄人杰",
        "content": "文昌老仙绝俗姿，爱山成癖非儿痴。\n胸中况自有丘壑，槛结瑰异常恐迟。\n坤维谋畧出分阃，江山致助争出奇。\n寻幽选胜上巫峡，断崖怪石悬参差。\n十二峯前弭征楫，枝藤直上穷所之。\n云烟变态千万状，过眼神动惊天随。\n人疑跻攀欲力尽，公自乐此良不疲。\n瑶华真妃似夙驾，风马昼下扬旛旗。\n层峦好处起苍壁，丹霞望门开赤帷。\n登坛定可拾瑶翠，却老未应无玉枝。\n仰天一笑晲寥廓，俯视培塿丘陵低。\n颇疑游龙出飞跃，恍若栖凤犹娱嬉。\n乔松跨鹤远近集，云雨济人朝暮为。\n坛罗野翠有余润，泉拖修帛无穷时。\n一经盼睐便改观，阳台价重当由兹。\n惜哉牙纛不久驻，鹢首未转樯乌驰。\n轻缣素练欲摹写，画师难着五色施。\n笔端机杼始潜运，悠然寄兴沧洲湄。\n章成密简绣衣使，绣衣翰墨今白眉。\n珠酬玉唱两相尚，三嘆尽解骚人颐。\n好刊苍珉示千古，磨而不磷涅不缁。\n纷纷我辈小巫耳，健读数过徒噫嘻。\n待从两公奠西极，安南嶷，收关河百二之险，劖岷峨万仞之嵋。\n大书有宋中兴颂，东还更和巫山诗。",
        "dynasty": "宋",
        "collection_info": null
    },
    {
        "title": "官舍苦雨",
        "author": "黄人杰",
        "content": "漫空数日雨倾盆，老屋淋漓瓦缝穿。\n七月不虚为巧月，今年頼得是丰年。\n泥涂滑滑妨行客，烟陇阴阴碍种田。\n我欲乘风干造化，尽披云雾覩青天。",
        "dynasty": "宋",
        "collection_info": null
    },
    {
        "title": "句",
        "author": "黄人杰",
        "content": "乱山围楚塞，平野落荆州。",
        "dynasty": "宋",
        "collection_info": null
    },
    {
        "title": "示郭仲达  其一",
        "author": "叶时亨",
        "content": "撮髮从游成潦倒，拍肩话旧叹蹉跎。\n年来对酒诗狂减，老去伤时愁绪多。\n顾我曳裙今尚尔，念君求禄竟如何。\n不应例合俱穷踬，造化儿痴故作魔。",
        "dynasty": "宋",
        "collection_info": null
    },
    {
        "title": "示郭仲达  其二",
        "author": "叶时亨",
        "content": "男子升沉虽繫天，风花高下亦俄然。\n功名未老终归手，富贵须时小着鞭。\n落魄羁怀长道路，苍茫客面染风烟。\n张仪此舌欣无恙，谈笑封侯会有年。",
        "dynasty": "宋",
        "collection_info": null
    },
    {
        "title": "泛舟松江",
        "author": "叶时亨",
        "content": "短棹夷由落照间，不堪凝望发愁端。\n雁行影没暮天阔，苹叶香残秋水寒。\n朝市触涂成险棘，风波投足却轻安。\n白鸥盟在容寻理，急办烟簑与钓竿。",
        "dynasty": "宋",
        "collection_info": null
    },
    {
        "title": "丹霞屿",
        "author": "林宗臣",
        "content": "笑凭诗句说丹霞，城郭人民数万家。\n礼接紫阳风俗厚，学传东鲁道源赊。",
        "dynasty": "宋",
        "collection_info": null
    },
    {
        "title": "次韵卢彦德学宫诗",
        "author": "杨辅",
        "content": "颇怪诸生籍奉常，寂寥科目岁年长。\n只今五桂名犹在，恐有孤桐曲未忘。\n学校规模新壮丽，江山意气久徊翔。\n分光肤使青瑶句，收拾风霆唤阿香。",
        "dynasty": "宋",
        "collection_info": null
    },
    {
        "title": "和经略焕章朱公千叶白梅诗",
        "author": "胡长卿",
        "content": "天怜素质太柔轻，不奈西风雪片凝。\n故与红颜如美玉，尚余清影似寒冰。\n黄香仅可追多叶，重萼堪怜只两层。\n欲问园官分此贴，宜楼深远叹难应。",
        "dynasty": "宋",
        "collection_info": null
    },
    {
        "title": "禁烟日陪经略焕章丈游白龙洞得所赋新诗次韵以呈",
        "author": "胡长卿",
        "content": "悬崖怪石水潺潺，宜有神龙隠此间。\n穷胜不妨穿险洞，寻春那止看羣山。\n攀龙行即天边去，跃马聊同野外还。\n好景良辰适相会，一尊且共水云闲。",
        "dynasty": "宋",
        "collection_info": null
    },
    {
        "title": "容州闻雁",
        "author": "胡长卿",
        "content": "旧闻雁不到衡阳，今復南飞入瘴乡。\n天阔随阳皆可去，未应为界限潇湘。",
        "dynasty": "宋",
        "collection_info": null
    },
    {
        "title": "句",
        "author": "胡长卿",
        "content": "闻道嘉鱼出火山，我来那得一鳞看。",
        "dynasty": "宋",
        "collection_info": null
    },
    {
        "title": "化成岩",
        "author": "赵善坚",
        "content": "低帽白蕉衫，跨马北岩路。\n为我撤炎歊，时有清风度。\n投策蹑游屐，扪萝穷幽趣。\n怪石鸣瘦筇，狭径窘危步。\n云间启深洞，玲珑天巧露。\n僧侣罗上下，钟声答晨暮。\n长笑排翠谒，围棋惊振鹭。\n陶写屏丝竹，恐为风景污。\n拂藓题苍崖，纵横醉中句。\n兹游岂易得，载酒莫辞屡。",
        "dynasty": "宋",
        "collection_info": null
    },
    {
        "title": "盘斋",
        "author": "严嘉宾",
        "content": "孔明天下士，当年卧南阳。\n一室傥已足，未害志四方。\n盘斋诚有余，辗转意味长。\n攒书以为娱，殖兰以为芳。\n四友置左右，圣贤味中央。\n要为陋巷回，抑作干禄张。\n何当膏吾车，相从以徜徉。",
        "dynasty": "宋",
        "collection_info": null
    },
    {
        "title": "离镡津",
        "author": "刘志行",
        "content": "公事无多早散衙，蜀中宁有寄来茶。\n龙光下照三江水，燕子重寻百姓家。\n畴昔买浆曾得玉，只今作饭类蒸沙。\n寄言道士玄都客，好种刘郎去后花。",
        "dynasty": "宋",
        "collection_info": null
    },
    {
        "title": "藤江",
        "author": "刘志行",
        "content": "驿使何曾寄岭梅，古藤花下小徘徊。\n无名异果自成树，没字残碑半是苔。\n木杪山鸡知旦昼，江心仙岛欠楼台。\n滩神凭险成遗庙，笑我何因到此来。",
        "dynasty": "宋",
        "collection_info": null
    },
    {
        "title": "尧山冬雪",
        "author": "刘志行",
        "content": "洪蒙一判天地晓，万古兹山青未了。\n朔南声教本一源，大地图舆古无考。\n玄冥此来事游戏，剪水作花南到地。\n腊前不识丰年瑞，翻令粤犬云间吠。",
        "dynasty": "宋",
        "collection_info": null
    },
    {
        "title": "舜洞秋风",
        "author": "刘志行",
        "content": "当年大驾巡南中，熏兮时兮歌南风。\n太音九奏凤凰集，真与尘世开盲聋。\n重华远矣成飞仙，湘灵洒泪秋风前。\n天荒地老不可诘，秋风满树凄寒蝉。",
        "dynasty": "宋",
        "collection_info": null
    },
    {
        "title": "凤山",
        "author": "俞丰",
        "content": "老树萧萧吹古风，满阶落叶鸣寒蛩。\n插天殿阁云不锁，挺柱石笋擎太空。\n凤去台空秋寂寂，瑶草离离自青碧。\n玉箫吹彻渺遗音，十二阑干空月色。",
        "dynasty": "宋",
        "collection_info": null
    },
    {
        "title": "忠孝亭",
        "author": "周洎",
        "content": "晋鼎臲卼姦人窥，孰谋国者如儿嬉。\n陷穽弗设延虎貔，虓阚搏噬婴者摧。\n羣公奔溃不敢谁，卞公力疾起督师。\n谓事迫矣奚生为，以肉餧虎吁可悲。\n公则死矣二子随，伟哉忠孝萃一时。\n维公忠义天所资，向来谋国如蓍龟。\n不用吾言至于斯，为社稷死则死之。\n冶城之麓江之湄，荒冢突兀余丰碑。\n半生读史长歔欷，拜公之坟涕霑颐。\n死者可作吾谁归，嗟哉江左固多士。\n往往所欠惟一死，元规儿辈何足罪。\n王公偪仄石头裏，气息奄奄有如泉下鬼。\n苏武之节不如是，视公胡不颡有泚。\n男子之死一言耳，死而不亡公父子。",
        "dynasty": "宋",
        "collection_info": null
    },
    {
        "title": "宗忠简公画像赞",
        "author": "陈炳",
        "content": "平生孔明，称慕莫及。\n像见忠简，懦夫有立。\n横流砥柱，万里长城。\n欲奋空弮，以植危倾。\n猛将敛手，气指目使。\n谁知此公，亦裳布士。",
        "dynasty": "宋",
        "collection_info": null
    },
    {
        "title": "巢湖神母庙诗",
        "author": "陈炳",
        "content": "舟之来兮风高，荡汩潏兮帆招。\n燎熏在堂兮洁涓牲牢，望神俨然兮敛袵，愿速济我兮不崇朝。\n舟之去兮风微，波渺瀰兮迅于，飞帆拂兮茫无涯。\n眼眩胆栗兮将安之，我有愿兮惟神焉依。\n秋深兮木落，葭苇萧骚兮清日薄。\n神兮今焉在，吞吐月星兮独处廓。\n神甚仁兮宁以为祸，愚有弗虔兮幸贲过。\n天地一叶兮相继，神无波涛兮骇我。",
        "dynasty": "宋",
        "collection_info": null
    },
    {
        "title": "望黄山词",
        "author": "陈炳",
        "content": "望黄山兮峨峨，见接天以葱青。\n纷羣峰兮怪奇，眩百变兮幽明。\n朱砂汤兮山椒，下白龙兮甚灵。\n袭深潭兮百尺，夜有光兮晶荧。\n山中泉兮娱嬉，坐蛇虺兮隠形。\n岁徂夏兮不雨，农失望兮麕惊。\n禾稼鬰兮满野，垂槁死兮无成。\n诉哀恫兮神祠，牲豆陈兮芬馨。\n巫夸诩兮后先，龙跧处兮皇宁。\n合归云兮九霄，麾雷公兮震霆。\n前丰隆兮戒路，叱雨师兮建瓴。\n予朅来兮江东，元砻窍兮储瓶。\n井邑荒兮穷谷，门两版兮常扃。\n泛袯襫兮良勤，几视日兮占星。\n粟升斗兮莫饱，将填壑兮鳏茕。\n官吾卑兮何求，职水旱兮忧矜。\n愿时以云兮又以雨，黄之田兮世世可耕。",
        "dynasty": "宋",
        "collection_info": null
    },
    {
        "title": "泛秋浦辞",
        "author": "陈炳",
        "content": "九华北兮濑东，石畏硊兮屈盘。\n谁此游兮万顷，初禹凿兮何年。\n窈其深兮莫测，微波涌兮沦涟。\n民连甍兮渚居，矗百雉兮造天外。\n涵青青兮几城，混金碧兮中边。\n羌予行兮酷暑，修途邈兮回邅。\n埃迷目兮眵昏，仆马瘦兮踬颠。\n若有人兮扁舟，破菱荷以径前。\n接予袂兮俱往，欲驾我兮登仙。\n与汝钓兮空明，鱼杂龙兮藻荇青。\n与汝浴兮靓深，悲风度兮秋涛生。\n与汝游兮嵌岩，骇鸥鳬兮争翾。\n与汝望兮茫冥，若有无兮飞烟。\n水一去兮入海，问此程兮数千。\n指蓬莱兮一髮，有安期兮偓佺。\n紫贝阙兮珠宫，笑纷卑兮尘寰。\n沆瀣饮兮芝餐，盍轻举兮蜕蝉。\n嗟吾生兮穷屯，履平地兮奔湍。\n心炯炯兮犹在，愿脱屣兮人间。\n青枫老兮欲丹，露溥溥兮山寒。\n吾何归兮日暮，寄此怀兮江之南。",
        "dynasty": "宋",
        "collection_info": null
    },
    {
        "title": "翠微寺",
        "author": "陈炳",
        "content": "麻衣休作狮子吼，门外泉声正拍空。\n三十六峰浑不见，翠微真在有无中。",
        "dynasty": "宋",
        "collection_info": null
    },
    {
        "title": "栲栳山",
        "author": "章潜",
        "content": "秀色团团如栲栳，孤高端可压羣山。\n藏云蓄雨无踪迹，怨鹤啼猿自往还。",
        "dynasty": "宋",
        "collection_info": null
    },
    {
        "title": "秋夜赏桂",
        "author": "王宁",
        "content": "秋风吹天香，先着桂枝裏。\n更挹月露清，芬馥唤睡起。\n揽衣夜未央，泉喧不入耳。\n有来蕊珠仙，黄袂翠盖底。\n岂无碧云腴，为君一启齿。\n醉卧金粟间，绝胜佩兰芷。",
        "dynasty": "宋",
        "collection_info": null
    },
    {
        "title": "和楼守浮远堂留题",
        "author": "王宁",
        "content": "久去乡关始一来，竹舆行乐亦佳哉。\n还寻童子钓游处，又趁史君旌骑迴。\n风物于人随意好，江山如画得天开。\n向来纪胜归名笔，喜为重镵置石崖。",
        "dynasty": "宋",
        "collection_info": null
    },
    {
        "title": "句",
        "author": "吴瓌",
        "content": "饱看七宝山头月，惯听三茅观裏钟。",
        "dynasty": "宋",
        "collection_info": null
    },
    {
        "title": "大涤洞天留题  其一",
        "author": "谢岳甫",
        "content": "朝乘云气上蓬莱，九锁仙峰翠作堆。\n可惜洞天闲日月，人生能得几回来。",
        "dynasty": "宋",
        "collection_info": null
    },
    {
        "title": "大涤洞天留题  其二",
        "author": "谢岳甫",
        "content": "天然奇石耸云端，下浸龙泓一掬寒。\n静听潺湲眠未得，不妨乘月依阑干。",
        "dynasty": "宋",
        "collection_info": null
    },
    {
        "title": "大涤洞天留题  其三",
        "author": "谢岳甫",
        "content": "入山细问山中事，绀宇琼居八百年。\n五洞潜通谁缩地，一峰突起解擎天。\n眼前去马来牛债，梦裏骖鸾跨鹄缘。\n却羡黄冠无一事，卧听箫吹落云边。",
        "dynasty": "宋",
        "collection_info": null
    },
    {
        "title": "鸣山",
        "author": "马觉",
        "content": "我来方自噤，投宿寓鸣山。\n立仗古所戒，对山空厚颜。",
        "dynasty": "宋",
        "collection_info": null
    },
    {
        "title": "许由",
        "author": "吕祖谦",
        "content": "许由不耐事，逃尧独参寥。\n行至箕山下，盈耳康衢谣。\n谓此污我耳，临流洗尘嚣。\n水中见日驭，劳苦如尧朝。\n尧天接山际，尧云抹山椒。\n谁云能避世，处处悉逢尧。",
        "dynasty": "宋",
        "collection_info": null
    },
    {
        "title": "清晓出郊",
        "author": "吕祖谦",
        "content": "落月窥瓮牖，殷勤唤人醒。\n蓐食治野装，行行向郊垧。\n林端横宿霭，未放羣山青。\n藕花断復续，莫辨浦与汀。\n初闻露花香，一洗廛市腥。\n清景竟难挽，晨光着邮亭。\n留眼数天际，尚余三四星。\n车尘驾暑气，白汗如翻瓶。\n凉燠一机耳，愠喜谁使令。\n泠然解其会，冰壶在中扃。",
        "dynasty": "宋",
        "collection_info": null
    },
    {
        "title": "城楼",
        "author": "吕祖谦",
        "content": "城峻先迎月，帘疎不隔风。\n棋声传下界，鴈影没长空。\n岛屿秋光裏，楼台海气中。\n登临故待晚，雨外夕阳红。",
        "dynasty": "宋",
        "collection_info": null
    },
    {
        "title": "西兴道中二首  其一",
        "author": "吕祖谦",
        "content": "鳬鹜迎船似有情，随波故起绿粼粼。\n野花照水开无主，谁信春归已两旬。",
        "dynasty": "宋",
        "collection_info": null
    },
    {
        "title": "西兴道中二首  其二",
        "author": "吕祖谦",
        "content": "桑麻张王不知春，帝恐鶑花太断魂。\n东岸红霞西岸绿，却将景色为平分。",
        "dynasty": "宋",
        "collection_info": null
    },
    {
        "title": "晚望",
        "author": "吕祖谦",
        "content": "独立荒亭数过帆，横林疎处见沧湾。\n故知不入豪华眼，送与鳬鸥自在看。",
        "dynasty": "宋",
        "collection_info": null
    },
    {
        "title": "春日七首  其一",
        "author": "吕祖谦",
        "content": "江梅已过杏花初，尚怯春寒着萼疎。\n待得重来几枝在，半随蝶翅半蜂鬚。",
        "dynasty": "宋",
        "collection_info": null
    },
    {
        "title": "春日七首  其二",
        "author": "吕祖谦",
        "content": "短短菰蒲绿未齐，汀洲水暖鴈行低。\n柳阴小艇无人管，自送流花下别溪。",
        "dynasty": "宋",
        "collection_info": null
    },
    {
        "title": "春日七首  其三",
        "author": "吕祖谦",
        "content": "岸容山意两溶溶，便是东皇第一功。\n春色平铺人不见，却将醉眼认繁红。",
        "dynasty": "宋",
        "collection_info": null
    },
    {
        "title": "春日七首  其四",
        "author": "吕祖谦",
        "content": "春波无力未胜鸥，夹岸山光翠欲流。\n若使画成惊顾陆，更教吟出压曹刘。",
        "dynasty": "宋",
        "collection_info": null
    },
    {
        "title": "春日七首  其五",
        "author": "吕祖谦",
        "content": "络石寒毛涧底明，春来绿徧小峥嵘。\n凭谁再续平泉记，为定芸兰孰弟兄。",
        "dynasty": "宋",
        "collection_info": null
    },
    {
        "title": "春日七首  其六",
        "author": "吕祖谦",
        "content": "一川晓色鹭分去，两岸烟光鶑带来。\n径欲卜居从钓叟，绿杨缺处竹门开。",
        "dynasty": "宋",
        "collection_info": null
    },
    {
        "title": "春日七首  其七",
        "author": "吕祖谦",
        "content": "檐铎无声鸟语稀，径深钟梵出花迟。\n日长徧遶溪南寺，未信东风属酒旗。",
        "dynasty": "宋",
        "collection_info": null
    },
    {
        "title": "登八咏楼有感",
        "author": "吕祖谦",
        "content": "仲舒旧事无人记，家令风流一世倾。\n天下何曾识真吏，古来几许尚虚名。",
        "dynasty": "宋",
        "collection_info": null
    },
    {
        "title": "富阳舟中夜雨",
        "author": "吕祖谦",
        "content": "万顷烟波一叶舟，已将心事付溟鸥。\n蓬笼夜半萧萧雨，探借幽人八月秋。",
        "dynasty": "宋",
        "collection_info": null
    },
    {
        "title": "野步",
        "author": "吕祖谦",
        "content": "石梁俯清流，苔髮明可数。\n茅檐春昼长，寂寂亭阴午。\n鸟啼花径深，风絮浩无主。\n幽人不可亲，棋声时出户。",
        "dynasty": "宋",
        "collection_info": null
    },
    {
        "title": "晚春二首  其一",
        "author": "吕祖谦",
        "content": "卷地狂风殿晚春，落花盖水欲成云。\n向人不改故时面，惟有苍官与此君。",
        "dynasty": "宋",
        "collection_info": null
    },
    {
        "title": "晚春二首  其二",
        "author": "吕祖谦",
        "content": "风絮流花一任渠，北窗高卧绿阴初。\n闭门春色閒中老，为谢平生董仲舒。",
        "dynasty": "宋",
        "collection_info": null
    },
    {
        "title": "明招杂诗四首  其一",
        "author": "吕祖谦",
        "content": "鸟声报僧眠，钟声报僧起。\n静中轻白日，邈视东流水。\n风月有逢迎，出门聊徙倚。\n传徧南北村，松间横屐齿。",
        "dynasty": "宋",
        "collection_info": null
    },
    {
        "title": "明招杂诗四首  其二",
        "author": "吕祖谦",
        "content": "前山雨退花，余芳栖老木。\n卷藏万古春，归此一窗竹。\n浮光泛轩槛，秀色若可掬。\n丰腴当夕餐，大胜五鼎肉。",
        "dynasty": "宋",
        "collection_info": null
    },
    {
        "title": "明招杂诗四首  其三",
        "author": "吕祖谦",
        "content": "墙竹生夏阴，风荷留宿露。\n解衣一盘礴，此岂不足付。",
        "dynasty": "宋",
        "collection_info": null
    },
    {
        "title": "明招杂诗四首  其四",
        "author": "吕祖谦",
        "content": "风檐袅茶烟，铜瓶语相泣。\n清阴一疎箔，不碍飞花入。",
        "dynasty": "宋",
        "collection_info": null
    },
    {
        "title": "游丝",
        "author": "吕祖谦",
        "content": "游丝浩荡醉春光，倚頼微风故故长。\n几度鶑声留欲住，又随飞絮过东墙。",
        "dynasty": "宋",
        "collection_info": null
    },
    {
        "title": "夏日",
        "author": "吕祖谦",
        "content": "阶前水乐元无谱，檐外风琴不用絃。\n待唤青奴与黄奶，为君极意作今年。",
        "dynasty": "宋",
        "collection_info": null
    },
    {
        "title": "郑武子删定挽章二首  其一",
        "author": "吕祖谦",
        "content": "博洽推诸老，胸中几石渠。\n暮年终反约，精义本无余。\n羲易忘言后，楞伽绝笔初。\n长归应不憾，旧学尽成书。",
        "dynasty": "宋",
        "collection_info": null
    },
    {
        "title": "郑武子删定挽章二首  其二",
        "author": "吕祖谦",
        "content": "古汴豪英海，追随不厌勤。\n廛中识梅福，帘下得严君。\n培养逢原学，堙沈济世勋。\n定知千载后，下马董生坟。",
        "dynasty": "宋",
        "collection_info": null
    },
    {
        "title": "又二首  其一",
        "author": "吕祖谦",
        "content": "平生丈人行，每语尽箴规。\n问字扬雄宅，谈经董相帷。\n壶觞陪胜践，杖屦及深期。\n谁料南归日，坟前宿草衰。",
        "dynasty": "宋",
        "collection_info": null
    },
    {
        "title": "又二首  其二",
        "author": "吕祖谦",
        "content": "公未陪经幄，还应典奉常。\n如何便沈没，不使少翱翔。\n幽壤千年闭，名山万卷藏。\n升堂多俊彦，筑室绕高冈。",
        "dynasty": "宋",
        "collection_info": null
    },
    {
        "title": "陈庭坚聘君挽章二首  其一",
        "author": "吕祖谦",
        "content": "沙尾三家市，人声半米盐。\n悠然搔短髮，忽此见长髯。\n觞咏欢初合，溪山气已添。\n丰城埋剑夜，太史定先占。",
        "dynasty": "宋",
        "collection_info": null
    },
    {
        "title": "陈庭坚聘君挽章二首  其二",
        "author": "吕祖谦",
        "content": "大门三世旧，是邑两公同。\n易策它年绝，诗筒去岁空。\n朱帘豹隠雨，白马虎溪风。\n好在慈恩塔，亭亭翠霭中。",
        "dynasty": "宋",
        "collection_info": null
    },
    {
        "title": "巩采若府推母钱夫人挽章二首  其一",
        "author": "吕祖谦",
        "content": "内助功推冠，名成父子间。\n中原遗俗尽，旧族素风还。\n石窌天开邑，宫门日缀班。\n光华竟何许，夕照在西山。",
        "dynasty": "宋",
        "collection_info": null
    },
    {
        "title": "巩采若府推母钱夫人挽章二首  其二",
        "author": "吕祖谦",
        "content": "历历称觞地，悲凉骑省园。\n风枝今日恨，露叶去年痕。\n鸾翥昏遗镜，鱼枯泣旧轩。\n曲湖春色满，不到北堂萱。",
        "dynasty": "宋",
        "collection_info": null
    },
    {
        "title": "叶子山右史父宣义挽章二首  其一",
        "author": "吕祖谦",
        "content": "经笥深无底，高谈一座倾。\n置身初濩落，有子晚光荣。\n命服乡闾贺，安舆里巷迎。\n风枝何不定，忽忽到佳城。",
        "dynasty": "宋",
        "collection_info": null
    },
    {
        "title": "叶子山右史父宣义挽章二首  其二",
        "author": "吕祖谦",
        "content": "诸父乌衣集，公时预往还。\n凉秋同出郭，胜日共寻山。\n电掣流年速，舟移古岸閒。\n又成丹旐去，衰涕不胜潸。",
        "dynasty": "宋",
        "collection_info": null
    },
    {
        "title": "寄章冠之",
        "author": "吕祖谦",
        "content": "章侯平生一诗囊，酬风酢月徧四方。\n浩歌姑熟酒淋浪，醉呼太白同举觞。\n遂登浮玉临渺茫，江涛挟笔益怒张。\n沙头倚樯乐未央，兴阑忽上秋浦航。\n门前槐花日夜黄，闭门琢诗声绕梁。\n白袍纷纷渠自忙，飘然邂逅非所望。\n自言久厌世锁缰，合眼已梦庐山苍。\n君才甚硕气方刚，身虽欲隠文则彰。\n江湖故人半朝行，左推右挽摩天翔。\n而我戢翼甘摧藏，不能与俗相迎将，径当行前扫山房。\n俟君功成还故乡，却驾柴车迎路傍。",
        "dynasty": "宋",
        "collection_info": null
    },
    {
        "title": "送柳严州解官趋朝",
        "author": "吕祖谦",
        "content": "一叶初秋已趣装，玺书屡下驻归艎。\n少留北阙三年最，多借西州半岁强。\n身外宠荣元自薄，眼前凋瘵故难忘。\n书囊知有朝天草，不是中和乐职章。",
        "dynasty": "宋",
        "collection_info": null
    },
    {
        "title": "送宋子华通判长沙",
        "author": "吕祖谦",
        "content": "骚人故悲秋，九辨播三楚。\n宋公旧题壁，文采照潭府。\n千载得君侯，遥遥接华绪。\n还当初秋天，又进湖湘艣。\n当家多胜事，此役可兼取。\n江山日日新，似若相劳苦。\n木脱献群峰，云生失前浦。\n况持别乘权，光华动徒旅。\n元戎下分庭，百吏羣趋庑。\n后车载仁风，习习被南土。\n预知潢池盗，无復惊桴皷。\n政当劝卖剑，不必禁挟弩。\n岭头镜面平，论赏骈圭组。\n临分一杯酒，不为离愁举。",
        "dynasty": "宋",
        "collection_info": null
    },
    {
        "title": "东阳郭彦明挽章",
        "author": "吕祖谦",
        "content": "小试威名盖一乡，卷藏韬畧付农桑。\n传家籤轴书盈幄，择壻簪缨笏满床。\n置邑万家开兆域，送车千两塞康庄。\n正须今代如椽笔，尽发潜光着石章。",
        "dynasty": "宋",
        "collection_info": null
    },
    {
        "title": "李粹伯侍御母夫人挽章",
        "author": "吕祖谦",
        "content": "对仗峩冠日，鲸牙汹九渊。\n堂萱不改色，台柏故参天。\n共识吾君圣，今知此母贤。\n丁宁刘子□，□事一时编。",
        "dynasty": "宋",
        "collection_info": null
    },
    {
        "title": "王龟龄詹事挽章二首  其一",
        "author": "吕祖谦",
        "content": "诸老收声尽，佳城又到公。\n苍天那可问，吾道竟成穷。\n旌卷莆田雨，箫横霅浦风。\n今年襟上泪，三哭万夫雄。",
        "dynasty": "宋",
        "collection_info": null
    },
    {
        "title": "王龟龄詹事挽章二首  其二",
        "author": "吕祖谦",
        "content": "大使交旃日，元戎解甲秋。\n先鸣惊众寐，孤愤压羣咻。\n羽翼新鸿鹄，声华旧斗牛。\n断桥亡恙否，落月照寒流。",
        "dynasty": "宋",
        "collection_info": null
    },
    {
        "title": "尚书汪公得请奉祠饯者十有四人分韵赋诗某得敢字",
        "author": "吕祖谦",
        "content": "鼎食味苦浓，藿食味苦淡。\n同生不同嗜，羊枣与昌歜。\n孰能游其间，进退两无憾。\n尚书古仙伯，雅尚本真澹。\n禁涂履星辰，讲厦席毡毯。\n将升閒槐棘，忽去乱葭菼。\n太清奉虚皇，奎壁手可揽。\n举以华其归，光耀极铅椠。\n向来功名人，勇进忘坎窞。\n听诵归来辞，掩耳谢不敢。\n宁知达士胸，万牛眇难撼。\n清风满后车，一洗世氛黕。\n祖帐将军园，寒枝红缀糁。\n公归宁久阔，别意不成惨。\n金华访旧学，和羹待酰醓。\n政恐牧笛清，终换街鼓紞。",
        "dynasty": "宋",
        "collection_info": null
    },
    {
        "title": "送丘宗卿博士出守嘉禾以视民如伤为韵  其一",
        "author": "吕祖谦",
        "content": "槜李国西门，道里去天咫。\n讼庭人摩肩，客馆舟衔尾。\n凉燠变须臾，怵听復骇视。\n心平理自见，周道本如砥。",
        "dynasty": "宋",
        "collection_info": null
    },
    {
        "title": "送丘宗卿博士出守嘉禾以视民如伤为韵  其二",
        "author": "吕祖谦",
        "content": "堂下万休戚，堂上一笑嚬。\n是心苟不存，对面越与秦。\n豚鱼尚可孚，况此能言民。\n君看津头柳，叶叶皆相亲。",
        "dynasty": "宋",
        "collection_info": null
    },
    {
        "title": "送丘宗卿博士出守嘉禾以视民如伤为韵  其三",
        "author": "吕祖谦",
        "content": "奋髯疾抵几，解衣徐探雏。\n古来多快士，气吞两轮朱。\n簿书高没人，迎笔风摧枯。\n自许岂不豪，岁晏终何如。",
        "dynasty": "宋",
        "collection_info": null
    },
    {
        "title": "送丘宗卿博士出守嘉禾以视民如伤为韵  其四",
        "author": "吕祖谦",
        "content": "折肱称良医，识病由身伤。\n开府事如麻，岂尽昔所尝。\n平生老农语，易置復难忘。\n麦黄要经雪，橘黄要经霜。",
        "dynasty": "宋",
        "collection_info": null
    },
    {
        "title": "魏元履国录挽章二首  其一",
        "author": "吕祖谦",
        "content": "麻衣见天子，拜疏不知休。\n落落山林气，拳拳畎亩忧。\n极知千载遇，政用一身酬。\n绕舍闽溪水，朝宗日夜流。",
        "dynasty": "宋",
        "collection_info": null
    },
    {
        "title": "魏元履国录挽章二首  其二",
        "author": "吕祖谦",
        "content": "羣公祖疏傅，多士送阳城。\n短棹非前约，长亭及此行。\n深留移白日，共语只苍生。\n会续山阳赋，邻人笛未横。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其一",
        "author": "吕祖谦",
        "content": "少年把笔便班扬，咳唾珠玑落四方。\n岁晚寒窗浑忘却，瓦炉香细雨声长。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其二",
        "author": "吕祖谦",
        "content": "际野尘埃扑面来，万人蚁聚拨难开。\n手中杓柄长多少，蛰尽饥肠十月雷。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其三",
        "author": "吕祖谦",
        "content": "小醉初醒日半昏，森森赤棒遶篱门。\n慨然投袂无难色，不识从来狱吏尊。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其四",
        "author": "吕祖谦",
        "content": "交广归来里巷迎，破囊又比去时轻。\n何须更酌廉泉水，夫子胸中万斛清。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其五",
        "author": "吕祖谦",
        "content": "殿前拜疏阅羣公，献替从违各异同。\n陛楯诸郎自相语，白头祭酒最由衷。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其六",
        "author": "吕祖谦",
        "content": "出祖津头六馆空，帽檐齐侧挂帆风。\n吴兴盛事人能数，直自胡公到芮公。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其七",
        "author": "吕祖谦",
        "content": "闻人有善己伸眉，倒廪倾囷更不疑。\n菶菶萋萋竟何许，卷阿空老凤皇枝。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其八",
        "author": "吕祖谦",
        "content": "胸怀北海与南溟，却要涓涓一勺清。\n相对蹴然如重客，无人信道是门生。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其九",
        "author": "吕祖谦",
        "content": "璧水经年奉宴居，天和袭物自舒徐。\n凭谁寄谢朱公掞，纔向春风坐月余。",
        "dynasty": "宋",
        "collection_info": null
    },
    {
        "title": "祭酒芮公既殁四年门人吕某始以十诗哭之  其一○",
        "author": "吕祖谦",
        "content": "先生墓木绿成围，弟子摧颓昼掩扉。\n大雪繁霜心已死，有时清梦尚抠衣。",
        "dynasty": "宋",
        "collection_info": null
    },
    {
        "title": "送朱叔赐赴闽中幕府二首  其一",
        "author": "吕祖谦",
        "content": "止戈堂上屐声閒，飞盖相追杳霭间。\n君到定知难入眼，倚天灊霍是家山。",
        "dynasty": "宋",
        "collection_info": null
    },
    {
        "title": "送朱叔赐赴闽中幕府二首  其二",
        "author": "吕祖谦",
        "content": "路逢十客九衿青，半是同窗旧弟兄。\n最忆市桥灯火静，巷南巷北读书声。",
        "dynasty": "宋",
        "collection_info": null
    },
    {
        "title": "周尧夫主管挽章",
        "author": "吕祖谦",
        "content": "五柳传觞地，风流魏晋前。\n曾探孝先笥，惯坐广文毡。\n身世浑如梦，功名莫问天。\n从今风雪夜，不上剡溪船。",
        "dynasty": "宋",
        "collection_info": null
    },
    {
        "title": "周表卿尚书挽章",
        "author": "吕祖谦",
        "content": "奏篇曾用牍三千，晚岁回翔日月边。\n眼看四朝诸老尽，身兼五福几人全。\n清台课历遗书在，昼寝凝香旧政传。\n竹马馆前寒月白，当时辙迹故依然。",
        "dynasty": "宋",
        "collection_info": null
    },
    {
        "title": "杨信伯郎中挽章二首  其一",
        "author": "吕祖谦",
        "content": "象魏三千法，瀛洲十八人。\n南宫占列宿，少海近重轮。\n闻道清羸极，犹有职业亲。\n榴皮余屋壁，零落独无神。",
        "dynasty": "宋",
        "collection_info": null
    },
    {
        "title": "杨信伯郎中挽章二首  其二",
        "author": "吕祖谦",
        "content": "并舍游从旧，同朝分义深。\n时时坠书札，得得到山林。\n北去先移棹，南来后盍簪。\n死生离合地，搔首一悲吟。",
        "dynasty": "宋",
        "collection_info": null
    },
    {
        "title": "蒋世修秘书父朝奉挽章",
        "author": "吕祖谦",
        "content": "太一青藜子舍光，命书频岁到高堂。\n深居物外风烟老，静看人间日月忙。\n绕舍图书千载韵，映阶兰玉四时芳。\n逝舟休叹东流水，余庆源流衮衮长。",
        "dynasty": "宋",
        "collection_info": null
    },
    {
        "title": "苏仁仲计议挽章二首  其一",
        "author": "吕祖谦",
        "content": "幽栖略具便休官，帝遣蒲轮唤不还。\n大似文元居道院，又如退傅过香山。\n梦回帷幄青冥上，醉堕风波浩荡间。\n向使胸中有荣辱，那能八十鬓毛班。",
        "dynasty": "宋",
        "collection_info": null
    },
    {
        "title": "苏仁仲计议挽章二首  其二",
        "author": "吕祖谦",
        "content": "登门畴昔奉从容，婺越之间一水通。\n今日江东无贺老，去年床下拜庞公。\n旧来论议多遗落，新出传闻或异同。\n已矣从谁判真贋，汗青连屋未施功。",
        "dynasty": "宋",
        "collection_info": null
    },
    {
        "title": "向运使挽章",
        "author": "吕祖谦",
        "content": "戟衣翻户映庭槐，使节州符未展才。\n文献定知丞相似，渊源还自洛阳来。\n异端惑世浓于酒，古学违时冷若灰。\n从此湖人识丧礼，凛然治命手亲裁。",
        "dynasty": "宋",
        "collection_info": null
    },
    {
        "title": "酬上饶徐季益学正",
        "author": "吕祖谦",
        "content": "吾家紫微翁，独守固穷节。\n金銮罢直归，朝饭尚薇蕨。\n峩峩李杜坛，总角便高蹑。\n暮年自誓斋，铭几深刻责。\n名章与俊语，扫去秋一叶。\n冷淡静工夫，槁干迂事业。\n有来媚学子，随叩无不竭。\n辞受去就间，告戒意尤切。\n典刑自耆老，护持何敢阙。\n嗟予生苦晚，名在诸孙列。\n拊头虽逮事，提耳未亲接。\n徐侯南州秀，少也尝鼓箧。\n示我百篇诗，照坐光玉雪。\n因之理前话，讲绎霏谈屑。\n两都弟子员，家法严城堞。\n取善则未周，守旧犹有说。\n同门风雨散，孤学丝桐绝。\n怀哉五马桥，寒径寻遗屧。",
        "dynasty": "宋",
        "collection_info": null
    },
    {
        "title": "何茂恭母王夫人挽章",
        "author": "吕祖谦",
        "content": "南朝人物盛诸何，寿母皤然乐事多。\n堂下无忧萱弄色，天边有信桂交柯。\n黄金籝满经方重，白玉楼成恨未磨。\n空诵安仁旧时赋，版舆零落故山阿。",
        "dynasty": "宋",
        "collection_info": null
    },
    {
        "title": "夜宿浦城鱼梁徐删定子出示林谦之挽其父二诗时谦之方按刑广东有怀次韵  其一",
        "author": "吕祖谦",
        "content": "五年不说空山雨，今夜鱼梁着钓船。\n为问故人今健否，桄榔叶暗瘴江边。",
        "dynasty": "宋",
        "collection_info": null
    },
    {
        "title": "夜宿浦城鱼梁徐删定子出示林谦之挽其父二诗时谦之方按刑广东有怀次韵  其二",
        "author": "吕祖谦",
        "content": "两章宛转復清哀，读到鱼梁首重迴。\n便使短笺无姓字，也应知自艾轩来。",
        "dynasty": "宋",
        "collection_info": null
    },
    {
        "title": "题刘氏绿映亭二首  其一",
        "author": "吕祖谦",
        "content": "凉叶翻翻不受尘，芒鞋藤杖及清晨。\n开窗小放前溪入，澄绿光中独岸巾。",
        "dynasty": "宋",
        "collection_info": null
    },
    {
        "title": "题刘氏绿映亭二首  其二",
        "author": "吕祖谦",
        "content": "鹭浴鱼跳在镜屏，摇青浮碧太鲜明。\n墙东种得阴成幄，隔叶看来却有情。",
        "dynasty": "宋",
        "collection_info": null
    },
    {
        "title": "题归庵",
        "author": "吕祖谦",
        "content": "云壁开苍峡，风林卷翠涛。\n诸松皆老大，一嶂独孤高。\n发兴虽公等，寻幽许我曹。\n秋光端可赋，不是楚人骚。",
        "dynasty": "宋",
        "collection_info": null
    },
    {
        "title": "王通直挽章",
        "author": "吕祖谦",
        "content": "近来南国冢，半是北人坟。\n异县谁怜我，同乡又失君。\n深居传雅尚，坚坐挹清芬。\n日落长安第，三槐拂暮云。",
        "dynasty": "宋",
        "collection_info": null
    },
    {
        "title": "刘梧州挽章",
        "author": "吕祖谦",
        "content": "驷马高车照路光，幡然改辙兴何长。\n空山猿鹤惊无恙，同社鸡豚乐未央。\n祗见岁华来冉冉，不知耆旧去堂堂。\n北邙道上麒麟冢，谁得归休十载强。",
        "dynasty": "宋",
        "collection_info": null
    },
    {
        "title": "许着作挽章",
        "author": "吕祖谦",
        "content": "清文丽藻百川增，窘步追随愧不能。\n麟趾差肩台岌岌，鴈飞联翼塔层层。\n莼鲈归兴都门酒，薤露悲歌大隧灯。\n独向梁间诵遗句，寒松衰菊绕崚嶒。",
        "dynasty": "宋",
        "collection_info": null
    },
    {
        "title": "次韵叶丞相陈尚书游南园",
        "author": "吕祖谦",
        "content": "乐事良辰古所难，三分春色一分宽。\n润花雨过红裙湿，倚竹风斜翠袖寒。\n自有南堂谁举白，可无东绢为施丹。\n两翁醉墨曾题品，便作平泉草木看。",
        "dynasty": "宋",
        "collection_info": null
    },
    {
        "title": "宣城李君尝游东湖居士之门袖诗见过次韵以谢",
        "author": "吕祖谦",
        "content": "人去湖空古豫章，溪荪水荇换年芳。\n闻风我是通家旧，觅句君犹弟子行。\n鬚髮苍浪休叹老，齿牙沆瀣尚生香。\n宛陵自昔诗人国，今日谁升小谢堂。",
        "dynasty": "宋",
        "collection_info": null
    },
    {
        "title": "何叔京挽章二首  其一",
        "author": "吕祖谦",
        "content": "濮州以谏死，何氏得其真。\n天下中庸义，人间父子亲。\n再传犹易简，小出復逡巡。\n埋骨虽南土，倾心向北辰。",
        "dynasty": "宋",
        "collection_info": null
    },
    {
        "title": "何叔京挽章二首  其二",
        "author": "吕祖谦",
        "content": "倾盖黄亭夜，翛然涧壑姿。\n倚天唯直榦，到地绝旁枝。\n亹亹今何许，悠悠只自知。\n寒碑卧风雨，千载有深期。",
        "dynasty": "宋",
        "collection_info": null
    },
    {
        "title": "鲁少卿挽章",
        "author": "吕祖谦",
        "content": "庆源衮衮接天流，老桂传香次第秋。\n人物西都九卿选，光华南国十州游。\n翛然径下滕王阁，已矣长怀范蠡舟。\n身后楚骚谁着录，灵光旧草合兼收。",
        "dynasty": "宋",
        "collection_info": null
    },
    {
        "title": "萧果卿祭酒挽章二首  其一",
        "author": "吕祖谦",
        "content": "虚心观世态，实行播乡评。\n璧玉中边厚，冰壶表裏清。\n家声到萧傅，人望似阳城。\n殄瘁无穷恨，湘江日夜倾。",
        "dynasty": "宋",
        "collection_info": null
    },
    {
        "title": "萧果卿祭酒挽章二首  其二",
        "author": "吕祖谦",
        "content": "摩揣诚斯薄，雕镌质自销。\n平生但真朴，直上绝枝条。\n氛雾终澄霁，丘山亦动摇。\n朝阳旧时凤，声人舜箫韶。",
        "dynasty": "宋",
        "collection_info": null
    },
    {
        "title": "送喻叔奇通判会稽",
        "author": "吕祖谦",
        "content": "鸣驺前日饯出使，椎鼓今日送作州。\n会稽别驾官尚薄，道傍羡者何其稠。\n版舆有亲余九十，东南之美供甘柔。\n先春铸牙入午啜，破腊箭茁充晨羞。\n况復诗坛执牛耳，所至风月相献酬。\n千岩万壑徧题品，会有采者人名遒。",
        "dynasty": "宋",
        "collection_info": null
    },
    {
        "title": "与同馆游张氏园分韵得日字",
        "author": "吕祖谦",
        "content": "出门厌嚣尘，入门倦占毕。\n驾言城北园，滞思顿觉失。\n方池环修篁，广陌卫行栗。\n先雪梅已苞，后霜草犹茁。\n上跻极高明，旁穿復深密。\n主人真喜事，秀句屡盈帙。\n招呼文字饮，及此三余日。\n山林与钟鼎，零茂本非匹。\n斯游岂偶然，书板记甲乙。",
        "dynasty": "宋",
        "collection_info": null
    },
    {
        "title": "送胡子远着作知汉州分韵得行字",
        "author": "吕祖谦",
        "content": "定交不在蚤，意合盖已倾。\n胡侯西南来，两载同书檠。\n与人徐有味，于世初无营。\n虚舟澹容与，未易宠辱惊。\n鱼龙同一波，中有千丈清。\n道气自深稳，名言常简明。\n南宫接东观，天衢势方亨。\n梦回得远信，窥檐渚鸿鸣。\n开书见连环，归兴浩已盈。\n子政方校录，令伯俄陈情。\n都门日毂击，杂袭炎凉并。\n谁知此麾盖，独为思亲行。\n夹道皆叹息，始识真重轻。\n古来聚散地，雪野天峥嵘。\n别袖不可挽，宿昔洲渚生。\n君臣有大义，忠孝相持衡。\n勉哉楙明德，清庙须栋甍。",
        "dynasty": "宋",
        "collection_info": null
    },
    {
        "title": "薛叔云左史母方夫人挽章二首  其一",
        "author": "吕祖谦",
        "content": "彤管传遗范，形容欲付谁。\n初年柏舟赋，晚岁艾轩诗。\n□□□□□，□金□赤墀。\n莆中称寿母，不独蔡三司。",
        "dynasty": "宋",
        "collection_info": null
    },
    {
        "title": "薛叔云左史母方夫人挽章二首  其二",
        "author": "吕祖谦",
        "content": "往在西雍日，从容许拜亲。\n杏花坛壝古，萱草户庭春。\n曾是升堂客，应为执绋人。\n壶公天一角，吹泪洒车尘。",
        "dynasty": "宋",
        "collection_info": null
    },
    {
        "title": "端明汪公挽章二首  其一",
        "author": "吕祖谦",
        "content": "异时忧世士，太息恨才难。\n每见公身健，犹令我意宽。\n雕零竟何极，回復岂无端。\n此理终难解，天风大隧寒。",
        "dynasty": "宋",
        "collection_info": null
    },
    {
        "title": "端明汪公挽章二首  其二",
        "author": "吕祖谦",
        "content": "四海膺门峻，亲承二纪中。\n论交从父祖，受教自儿童。\n山岳千寻上，江河万折东。\n微言藏肺腑，欲吐与谁同。",
        "dynasty": "宋",
        "collection_info": null
    },
    {
        "title": "赵路分挽章二首  其一",
        "author": "吕祖谦",
        "content": "鲁卫封虽近，原颜室自贫。\n一家唯四壁，九族自三春。\n子舍龙头贵，佳城马鬣新。\n升堂如昨日，南望涕沾巾。",
        "dynasty": "宋",
        "collection_info": null
    },
    {
        "title": "赵路分挽章二首  其二",
        "author": "吕祖谦",
        "content": "晨昏生死际，至性极民彝。\n巨孝东都传，劬劳小雅诗。\n固应为世表，何止秀天枝。\n令子传遗绪，纍然不自持。",
        "dynasty": "宋",
        "collection_info": null
    },
    {
        "title": "陈能之少卿挽章二首  其一",
        "author": "吕祖谦",
        "content": "往在西台日，调娱用力艰。\n善人终有恃，公道亦徐还。\n既去言方白，重来鬓已班。\n清名配詹事，千载赤城山。",
        "dynasty": "宋",
        "collection_info": null
    },
    {
        "title": "陈能之少卿挽章二首  其二",
        "author": "吕祖谦",
        "content": "二父官曹接，诸郎砚席通。\n流年何鼎鼎，见日每匆匆。\n马走谁怜我，麟书近得公。\n又成交臂失，楚些铎声中。",
        "dynasty": "宋",
        "collection_info": null
    },
    {
        "title": "恭和御制秋日幸秘书省近体诗",
        "author": "吕祖谦",
        "content": "麟阁龙旗日月章，中兴再见赭袍光。\n仰观焜耀人文盛，始识扶持德意长。\n功利从今卑管晏，浮华自昔陋卢王。\n愿将实学酬天造，敢效明河织女襄。",
        "dynasty": "宋",
        "collection_info": null
    },
    {
        "title": "贺车驾幸秘书省二首  其一",
        "author": "吕祖谦",
        "content": "麟台高柳识雕舆，共记中兴幸省初。\n黄道再传天子跸，青编重入史臣书。\n需云下际君恩盛，晨露高张乐节舒。\n若写鸿猷参大雅，定非周鼓颂田渔。",
        "dynasty": "宋",
        "collection_info": null
    },
    {
        "title": "贺车驾幸秘书省二首  其二",
        "author": "吕祖谦",
        "content": "紫清丹极与天邻，阖闢干坤繫笑嚬。\n独为斯文回一顾，坐令吾道重千钧。\n先王旧物参差见，列圣明谟次第陈。\n墨客区区感荣遇，岂知深意在彝伦。",
        "dynasty": "宋",
        "collection_info": null
    },
    {
        "title": "题真觉僧房芦",
        "author": "吕祖谦",
        "content": "何人夜折苕溪雪，吹落山堂寄清绝。\n梦回轩槛非人间，一岸扶疎碎残月。\n秋风索索秋意晚，叶外参差明迭巘。\n颇似江南短棹归，平沙鴈落汀洲远。\n苍涛遶窗碧玉寒，中有渔父千古闲。\n知君胸次五湖阔，波声髣髴游杏坛。\n少林之孙韵枮木，避世避人何用逐。\n渭川谩復千亩多，江上由来一苇足。",
        "dynasty": "宋",
        "collection_info": null
    },
    {
        "title": "再赋真觉僧房芦三首  其一",
        "author": "吕祖谦",
        "content": "湖山近减江湖趣，寂历颓垣仲蔚蒿。\n纵有秋风何处着，遶篱无叶起苍涛。",
        "dynasty": "宋",
        "collection_info": null
    },
    {
        "title": "再赋真觉僧房芦三首  其二",
        "author": "吕祖谦",
        "content": "屋角清渠濑浅沙，风斜雨重倒苍葭。\n沙鸥不下投前浦，塞雁重来失旧花。",
        "dynasty": "宋",
        "collection_info": null
    },
    {
        "title": "再赋真觉僧房芦三首  其三",
        "author": "吕祖谦",
        "content": "清晓霜钟唤客兴，余声知度几棱层。\n烟霞深处无人到，时见凭栏一两僧。",
        "dynasty": "宋",
        "collection_info": null
    },
    {
        "title": "汉铜弩机歌",
        "author": "吕祖谦",
        "content": "甘泉宫中烽火催，武库掣鏁殷春雷。\n山西都尉部千弩，意气欲压天山摧。\n朔风惨惨随旗尾，角声满天日色死。\n眼吞单于方发机，南风不竞羽倒飞。\n血视空弮尚思战，边庭无竹可续箭。\n断絃已作塞上尘，零落铜牙时一见。\n土花蚀尽缪篆青，千年遗恨今未平。\n雕鞍过尽不回首，落身几案依书檠。\n藓苔暗淡生古色，中有少卿千斛力。\n从汉至今无大黄，妇翫儿嬉固其职。\n长平箭头豪士怜，赤壁折戟传青篇。\n古来慷慨共如此，脱畧形器求天全。\n是机虽缺神凛然，想成风沙射鵰天。\n径欲匹马南山边，何必一臂三十絭。",
        "dynasty": "宋",
        "collection_info": null
    },
    {
        "title": "晚步溪上",
        "author": "吕祖谦",
        "content": "疎疎屐齿印平堤，露着乌纱客未知。\n别浦归舟争占岸，横林宿鸟自分枝。\n开张渔父胸中趣，漏泄骚人句外悲。\n会与清溪约长夏，风帘水簟答涟漪。",
        "dynasty": "宋",
        "collection_info": null
    },
    {
        "title": "秋日",
        "author": "吕祖谦",
        "content": "堂下梧桐树，清阴欲满帘。\n风前数叶落，枝外几山添。\n世故真难犯，幽栖不用占。\n新凉入书幌，好在邺侯籤。",
        "dynasty": "宋",
        "collection_info": null
    },
    {
        "title": "夏夜",
        "author": "吕祖谦",
        "content": "晚市收声尽，虚堂一味凉。\n炎蒸渠酷吏，閒静我羲皇。\n露沐疎萤湿，风梳细草长。\n典移无定在，随月转胡床。",
        "dynasty": "宋",
        "collection_info": null
    },
    {
        "title": "应春坊輓章",
        "author": "吕祖谦",
        "content": "铅椠青灯夜，韬钤紫塞秋。\n请缨虽拜疏，投笔未封侯。\n帏白风烟惨，旗丹雾雨愁。\n从来桑梓接，助輓不成讴。",
        "dynasty": "宋",
        "collection_info": null
    },
    {
        "title": "和虞仲逸初夏怀黄岩村居",
        "author": "吕祖谦",
        "content": "几曲江村雨外明，钓矶渔屋入新晴。\n参天乔木浅深绿，盖水圆荷先后生。\n归梦每烦春鸟唤，故林可忍晓猿惊。\n功成共祖东门道，不负溪山旧主盟。",
        "dynasty": "宋",
        "collection_info": null
    },
    {
        "title": "次前韵答石秀才",
        "author": "吕祖谦",
        "content": "幽轩返照可窗明，政用高谈答晚晴。\n共听铜瓶秋雨急，不知石鼎晓云生。\n清诗未读心先醉，别日无多梦已惊。\n闻道乌衣盛文史，祇愁异姓后宗盟。",
        "dynasty": "宋",
        "collection_info": null
    },
    {
        "title": "效进士作三年通一经",
        "author": "吕祖谦",
        "content": "岁月去如矢，横经徒慨然。\n谁能通一艺，真不负三年。\n用意窥园外，收功刻楮边。\n幽光回蠹简，新意出陈编。\n上相黄金重，诸儒白首鲜。\n同声不同调，嘆息伯牙絃。",
        "dynasty": "宋",
        "collection_info": null
    },
    {
        "title": "过九江赠同舍陈伯秀",
        "author": "吕祖谦",
        "content": "异时夫子门，论交心独可。\n晨窗并几案，莫檠共灯火。\n同升大宗伯，道阻山砐硪。\n淡墨湿栖鸦，天开棘闱锁。\n高张三百丈，徧数不及我。\n咫尺判飞沈，鹏抟笑鸢堕。\n音尘两疎阔，岁月悉箭笴。\n风吹樊口帆，雨繫浔阳柁。\n故人尚一尉，旌旗穿紫逻。\n相逢话旧游，拨置朱墨伙。\n握手忘寒温，屈指半轗轲。\n官居岸平湖，波涛日舂簸。\n饱看五老面，此计殊未左。\n山房旧闻名，欲往辄不果。\n须君发其藏，万卷书绕坐。",
        "dynasty": "宋",
        "collection_info": null
    },
    {
        "title": "睢阳五老图赞",
        "author": "吕祖谦",
        "content": "同支派别胄遥遥，南渡衣冠尚北朝。\n千载画图文献在，两朝开济政明昭。\n公卿倡和遵皇运，嗣子传家念祖饶。\n幸得庆源流自远，匡扶人世释尘嚣。",
        "dynasty": "宋",
        "collection_info": null
    },
    {
        "title": "方斋行",
        "author": "吕祖谦",
        "content": "世皆尚圆君独方，富贵可取君不忙。\n闭门读书声琅琅，旧书重迭堆在床。\n点勘同异分边旁，运精竭思心力彊。\n十年足不离僧房，荒山野路秋水长。\n客虽欲至嫌路妨，幽兰无人为君芳。\n采菊落英充糇粮，客即不来有余香。",
        "dynasty": "宋",
        "collection_info": null
    },
    {
        "title": "游上天竺",
        "author": "吕祖谦",
        "content": "浄域何虚寂，居然隔市喧。\n僧来混不语，吾亦欲忘言。\n至乐存箪食，浮名类触藩。\n行行返初服，贲趾老邱樊。",
        "dynasty": "宋",
        "collection_info": null
    },
    {
        "title": "夜坐观书",
        "author": "廖行之",
        "content": "风露气凄清，秋堂灯火夕。\n开编对圣贤，穷理贯今昔。\n岂无侯门裾，俛仰无颜色。\n岂无终南路，矫诈亏名实。\n萃耕渭钓人，乐道贵自得。\n青紫与金珠，从渠傥来物。",
        "dynasty": "宋",
        "collection_info": null
    },
    {
        "title": "重九后菊未开",
        "author": "廖行之",
        "content": "灵根何许来，初春首移植。\n封培极膏壤，灌溉勤朝夕。\n惟知人力胜，可与天工敌。\n侵寻度重九，荏苒復旬日。\n含芳似悭吝，细蓓犹的历。\n得非司花神，不为狥世习。\n闭关存清高，后时养介僻。\n不然蓐妆灵，护持莫庸释。\n未容遽烂熳，留作秋归忆。\n胡为倚墙隈，向人殊寂寞。\n虽非彭泽长，汝勿余于惜。",
        "dynasty": "宋",
        "collection_info": null
    },
    {
        "title": "赠别罗舜举",
        "author": "廖行之",
        "content": "忆昔相从游，往往尝继晷。\n论文在肺肝，商确到肌体。\n一从怅分携，凫鴈惯居徙。\n相望两川间，别梦萦百里。\n向来故园思，归兴动行李。\n奔驰快一见，舍馆渠暇理。\n畴昔夜过门，明月耿相视。\n一尊邀踌躇，啸咏天风起。\n朝来得秀句，惜别语盈纸。\n所愧才空疎，雅意孰称是。\n尘劳喜驱人，遣我轮善柅。\n明当问归途，马足莫西指。\n男儿结交情，聚散今乃尔。\n谁论十日恶，怀抱好无几。\n活活郴江流，此去下湘水。\n慇懃傥悬情，愿言寄双鲤。",
        "dynasty": "宋",
        "collection_info": null
    },
    {
        "title": "寄舅氏",
        "author": "廖行之",
        "content": "北山结斋处，爽垲非嚣尘。\n开轩寻丈间，四座情誾誾。\n君无挟长态，我亦忘等伦。\n终朝究道艺，得趣何其真。\n一从分携去，声迹如参辰。\n相望远十舍，诲席无由亲。\n秋高鳌峰秀，得助尤清新。\n明珠不分锡，何以慰吾贫。",
        "dynasty": "宋",
        "collection_info": null
    },
    {
        "title": "和刘寺簿韵就述丐祠意",
        "author": "廖行之",
        "content": "衡湘风物佳，微产亦丰美。\n清腴足秔稻，隽永到梨柿。\n一饱自有余，此乐渠有涘。\n况逢使君贤，公余多燕喜。\n新诗且间作，健笔时一泚。\n形骸了区别，肝胆洞遐迩。\n言论斯霭如，旨意不忘起。\n梧槚良栽培，稂莠早耘耔。\n我愚莫孰何，流辈敢伦儗。\n每闻循循诱，敢愧空空鄙。\n高堂有白髮，富贵宁羡彼。\n丐公成此心，万事欢菽水。",
        "dynasty": "宋",
        "collection_info": null
    },
    {
        "title": "从三舅氏携儿侄游向园分韵得买字",
        "author": "廖行之",
        "content": "廛居远嚣尘，市隠渺湖海。\n闲窗理书卷，乐事供戏綵。\n萧然万虑忘，恬尔四时改。\n青山满郊园，未省费钱买。\n客来笑迂拙，我乃厌机械。\n今朝起遨游，欢意与天会。\n光风挟霁月，璇宇扫氛霭。\n兹游发吾舅，怂恿及流辈。\n扁舟凌湘波，步屧更东迈。\n名园展良觌，珍赏皆胜槩。\n松筠矗高节，花草足芳佩。\n化工自无私，物理欣有待。\n从渠春烂熳，壮我胸磊磈。\n招邀坐莓苔，取次列鲑菜。\n真成脱边幅，底用见奇怪。\n酒阑发深省，事往忆初载。\n经营赋归田，想像古贤宰。\n骑箕久汗漫，种木今猥大。\n安能耽燕翫，颇復念兴废。\n信美非吾庐，高兴忽天外。\n归来且长哦，它时续诗话。",
        "dynasty": "宋",
        "collection_info": null
    },
    {
        "title": "自中都归题胜业寺古柏",
        "author": "廖行之",
        "content": "昔闻南山下，有柏古且奇。\n书痴守寒窗，一见嗟无期。\n归从软红尘，乃识苍虬姿。\n青青十亩荫，凛凛千年枝。\n山灵日守护，斧斤谁侵欺。\n孤根久盘踞，珍干分逶迤。\n飘萧爽气生，蓊蔚祥云低。\n九龙出同穴，宛转犹相持。\n高标足古意，贞操长遐栖。\n岂无金芝秀，琐琐夸一时。\n岂无豫章灵，屑屑关兴衰。\n何如此嘉树，毁誉无欣悲。\n传闻禹所植，往事谁能稽。\n安得子墨卿，写作无声诗。",
        "dynasty": "宋",
        "collection_info": null
    },
    {
        "title": "醉中纪事题辰州浄因寺",
        "author": "廖行之",
        "content": "山城春半时，底事风作恶。\n小隠杜书帷，暗想花萧索。\n命驾访林薮，寻芳到丛薄。\n漫山粲百英，随分有余乐。\n萦迴度城阴，徙倚步禅阁。\n山僧正斋余，茗椀快新瀹。\n壁间有佳句，一诵喜且愕。\n登堂陈杯盘，痛饮自谐谑。\n新诗恣赓酬，郢匠成妙斲。\n忘机物不疑，屋山下乌啄。\n松风动豪气，号怒响林壑。\n顾我亦楚狂，高兴復谁托。\n挥毫属同游，聊共题新垩。",
        "dynasty": "宋",
        "collection_info": null
    },
    {
        "title": "代游西湖分韵得香字",
        "author": "廖行之",
        "content": "永嘉有儒宗，学古源流长。\n未施经国手，姑绾祠岳章。\n岂惟礼秩重，正遣文教昌。\n从游者谁子，秀异推荆杨。\n潜君春秋学，三传可束藏。\n君章湘中杰，况有今黄香。\n羣贤集董帷，幸甚同翱翔。\n吾邦一何遇，石鼓分余光。\n坐令士气振，闻者皆激昂。\n今朝过封胡，三英璨琳琅。\n乘兴访萧寺，草草罗酒浆。\n吾侪亦纵臾，十驾随飞黄。\n亢宗頼季子，未数彦道狂。\n读礼不敢过，养晦须名扬。\n旁观且袖手，代斲愧不臧。\n聊补分韵篇，一笑熏风凉。",
        "dynasty": "宋",
        "collection_info": null
    },
    {
        "title": "送岳阳陈倅秩满还朝八首  其一",
        "author": "廖行之",
        "content": "千古太丘长，风流世淳庞。\n衮衮多公卿，他姓渠可双。\n祇今廪贤隽，半刺均麾幢。\n朝天建长策，致主新周邦。",
        "dynasty": "宋",
        "collection_info": null
    },
    {
        "title": "送岳阳陈倅秩满还朝八首  其二",
        "author": "廖行之",
        "content": "闽为多士乡，三山最英特。\n问学可经世，文章更华国。\n公维太宰出，宅相有令德。\n无忌独何人，犹能弭凶慝。",
        "dynasty": "宋",
        "collection_info": null
    },
    {
        "title": "送岳阳陈倅秩满还朝八首  其三",
        "author": "廖行之",
        "content": "先汉郡有丞，选置不浪取。\n次公在河南，吏严而独不。\n皇家重监郡，小试烦大手。\n上方求宽和，淹外讵容久。",
        "dynasty": "宋",
        "collection_info": null
    },
    {
        "title": "送岳阳陈倅秩满还朝八首  其四",
        "author": "廖行之",
        "content": "岳阳古建郡，不但楼观雄。\n英英范公记，百世扬清风。\n斯文行益远，雅意言非空。\n怀哉久登临，所期忧乐同。",
        "dynasty": "宋",
        "collection_info": null
    },
    {
        "title": "送岳阳陈倅秩满还朝八首  其五",
        "author": "廖行之",
        "content": "重湖昔苦兵，流亡动轻别。\n几年费劳来，经旱復骚屑。\n有底田多稼，民情洽欢悦。\n洋洋康頼歌，今无愧前哲。",
        "dynasty": "宋",
        "collection_info": null
    },
    {
        "title": "送岳阳陈倅秩满还朝八首  其六",
        "author": "廖行之",
        "content": "湖山政俗殊，疆理罕凭藉。\n壤赋无定书，民田互欺诈。\n所急井田均，争心讵难化。\n入告今其时，公行毋俟驾。",
        "dynasty": "宋",
        "collection_info": null
    },
    {
        "title": "送岳阳陈倅秩满还朝八首  其七",
        "author": "廖行之",
        "content": "舍人趣治装，驱车将东之。\n两载贤辙淹，一朝万里驰。\n洪惟德器远，自是廊庙姿。\n宁须佩刀祝，已动宣室思。",
        "dynasty": "宋",
        "collection_info": null
    },
    {
        "title": "送岳阳陈倅秩满还朝八首  其八",
        "author": "廖行之",
        "content": "少陵不作威，恐堕趋走中。\n而今巴丘吏，所遭更途穷。\n力绵何以振，敢意鄠县功。\n慨叹薛长史，谁其继高风。",
        "dynasty": "宋",
        "collection_info": null
    },
    {
        "title": "寿湖南宗宪五首  其一",
        "author": "廖行之",
        "content": "梅余傲雪香，柳欲摇金丝。\n隆冬如许清，真宰渠物私。\n居然风景殊，钟此贤杰姿。\n政须鸿钧播，天意扶民彜。",
        "dynasty": "宋",
        "collection_info": null
    },
    {
        "title": "寿湖南宗宪五首  其二",
        "author": "廖行之",
        "content": "斯文不于政，体用方殊观。\n颇闻罢谋曹，渠肯先学官。\n而公独古意，首欲尊儒冠。\n果哉此道振，善俗良非难。",
        "dynasty": "宋",
        "collection_info": null
    },
    {
        "title": "寿湖南宗宪五首  其三",
        "author": "廖行之",
        "content": "湘俗日窳敝，嗜恶甘如饴。\n良心岂初然，物欲或迫之。\n经正则民兴，靡事穷诛夷。\n桑麻遂生业，四海治可推。",
        "dynasty": "宋",
        "collection_info": null
    },
    {
        "title": "寿湖南宗宪五首  其四",
        "author": "廖行之",
        "content": "伊洛有真派，渊源洙泗宗。\n蜀张日益远，言行将无同。\n于公见事业，吾党知适从。\n坐令千载下，竟识儒者功。",
        "dynasty": "宋",
        "collection_info": null
    },
    {
        "title": "寿湖南宗宪五首  其五",
        "author": "廖行之",
        "content": "欲寿人之情，而仁独也正。\n有能用其力，尽性以致命。\n公诚格物意，心静无不敬。\n却笑彼谈仙，区区较功行。",
        "dynasty": "宋",
        "collection_info": null
    },
    {
        "title": "寿湖南管仓五首  其一",
        "author": "廖行之",
        "content": "齐卿善高奚，为治孰过之。\n到今民受赐，微管嗟吾其。\n宜哉世祀昌，有此廊庙姿。\n功名方鼎来，端亚萧与伊。",
        "dynasty": "宋",
        "collection_info": null
    },
    {
        "title": "寿湖南管仓五首  其二",
        "author": "廖行之",
        "content": "敬仲始盐筴，丰财此权舆。\n端能佐经费，农末深相须。\n惟皇叙八政，国裕民无癯。\n谁其制低昂，江左今夷吾。",
        "dynasty": "宋",
        "collection_info": null
    },
    {
        "title": "寿湖南管仓五首  其三",
        "author": "廖行之",
        "content": "平籴虑国深，公囷匪邦积。\n自古斯有年，寖远失初意。\n今年出缗钱，乐岁怨狼戾。\n此法竟施行，农民等蒙惠。",
        "dynasty": "宋",
        "collection_info": null
    },
    {
        "title": "寿湖南管仓五首  其四",
        "author": "廖行之",
        "content": "古人重繇使，竭作唯追胥。\n两税已復役，三倍将何如。\n洪惟爱基本，幸甚均惨舒。\n周亲今闾阎，民情力有余。",
        "dynasty": "宋",
        "collection_info": null
    },
    {
        "title": "寿湖南管仓五首  其五",
        "author": "廖行之",
        "content": "岁寒万本怯，表立苍官荣。\n相看琅玕碧，更对梅玉清。\n得能三友佳，来寿千载英。\n庆事未渠央，高标自天成。",
        "dynasty": "宋",
        "collection_info": null
    },
    {
        "title": "挽刘监庙",
        "author": "廖行之",
        "content": "去岁与君别，高谈气如虹。\n酒酣出三诗，遗我意何穷。\n归涂度黄花，偶遇衡人东。\n问君无恙否，报言近已终。\n闻之骇且疑，期君后凋松。\n分携数月耳，鷄年何遽逢。\n还家仅弛担，走哭悲填胸。\n夫君乡评高，孝友古人同。\n一第晚乃得，权门肯投踪。\n暂出不少留，翩翩若冥鸿。\n力学老不倦，进得新有功。\n惜哉干国资，已矣浮云空。\n最怜亲白髮，行路为惨容。\n頼是有子贤，接踵翔蟾宫。\n朝来哀笳发，湘江雨蒙蒙。\n月岭挂寒斗，霜林号凄风。\n斯人重难见，夜台情得通。",
        "dynasty": "宋",
        "collection_info": null
    },
    {
        "title": "送邓彦霄",
        "author": "廖行之",
        "content": "四海一畎亩，万事均农桑。\n污莱傥辍功，馌饷安取偿。\n斯言愧田叟，为吏轻官常。\n悠悠但愒日，往往俱亡羊。\n邓侯独古意，枳棘宁鸾凰。\n所怀将志行，身诎庸何伤。\n高士岂徇俗，济时乃褰裳。\n功名始一邑，图籍皆甘棠。\n古人正如是，远业讵可量。\n熏风入虞絃，万宇须阜康。\n行矣食人食，勿谓吾言狂。",
        "dynasty": "宋",
        "collection_info": null
    },
    {
        "title": "题族兄耐轩",
        "author": "廖行之",
        "content": "干坤一覆育，日月恒回旋。\n百川滚滚流，昼夜不舍旃。\n岂无桃杏姿，孰与松筠坚。\n物理耐则胜，人事败以獧。\n君看伯禹功，手足甘胝胼。\n苟无尼父志，缁磷多夤缘。\n躁轻易与耳，顽顿终安然。\n吾宗伯也亢，学世其家传。\n韬藏第怀宝，穮蔉须丰年。\n双扉俨庭牖，一字深韦絃。\n此意当竟成，永言愿无愆。\n吾闻约与乐，仁者斯两全。\n君能处以一，我见成皆天。\n伊傅终佐时，吴邓徒多钱。\n他时轩中人，更耐官九迁。",
        "dynasty": "宋",
        "collection_info": null
    },
    {
        "title": "题君子亭",
        "author": "廖行之",
        "content": "疏池种琼瑶，筑屋看云锦。\n爱渠花种贤，佳处心自领。\n我爱池中花，花中有君子。\n相看亭上人，其人亦如是。",
        "dynasty": "宋",
        "collection_info": null
    },
    {
        "title": "和苦热喜雨",
        "author": "廖行之",
        "content": "吾闻和阴阳，古人喻调鼎。\n四时有节适，万类自纾窘。\n神哉洪钧播，妙自元气涬。\n寒暑递推迁，日月互光炯。\n隆冬生流金，酷热启冰井。\n由来积以渐，其究势莫竞。\n沿流盍寻源，循踵良自宁。\n天功果其全，人事或可请。\n民咨思图易，牛喘戒用猛。\n于焉贵调燮，持以济炎冷。\n今年苦烦蒸，六月无息影。\n晴曦煽赫赫，卒岁忧懔懔。\n无何阴鸟鸣，恍若商羊骋。\n浓云泼黛合，飞电与天等。\n谁为投壶戏，多谢一笑肯。\n疾雷正昼发，隠隠连夜永。\n羣龙挟雨飞，霶霈浃四境。\n岂惟苏槁苗，已足润顽矿。\n欢呼到田稚，扬泊乱池黾。\n热恼变清凉，造化祇俄顷。\n如痛乃遽定，若醉而倏醒。\n人情竞欣欣，我寐独耿耿。\n帝力今何知，谁其发深省。\n古来禹稷志，要在饥溺拯。\n行当岁有秋，岂但禾同颖。\n羣熙正待哺，一饱慰延颈。\n恩斯宇宙均，泽可天地准。\n怜渠诧祥瑞，得醉矜酩酊。\n何人司调元，嗣岁愿多稔。\n但令风雨时，谁復浪悲哂。",
        "dynasty": "宋",
        "collection_info": null
    },
    {
        "title": "寿岳阳林倅",
        "author": "廖行之",
        "content": "南风舞山木，几日天好晴。\n骤雨洗空翠，当暑气倏清。\n湖光散瀰𣾜，宇鑑浮青冥。\n鱼龙戏吹浪，草木摇芳馨。\n祥氛郁华居，喜色生缇屏。\n缇屏一何喜，别驾今甫申。\n丰神禀崧岳，仙骨标蓬瀛。\n间世出王佐，生贤果天心。\n当时三更月，尚记七荚蓂。\n居然熊罴梦，况乃星宿荧。\n堂堂问礼家，岂但工梅吟。\n西湖耿澄澈，泰山愧峥嵘。\n德器重九鼎，材猷冠千英。\n鸣絃了岩邑，展骥开修程。\n岳阳千乘邦，楼观万古名。\n形胜以人重，民安须政平。\n谁问蕃宣功，正藉太守丞。\n要令范公记，亹亹增清芬。\n十行东北来，六月西南征。\n心源不受暑，王命无留行。\n邦人徯膏泽，邑尉觇车尘。\n敛板慰所慕，执鞭欣且荣。\n匪私一身遇，所冀千里均。\n佳辰迫开府，善颂腾欢声。\n纷纷祝龟鹤，恳恳祈松椿。\n人情亶忱切，天理尤着明。\n维仁必寿祉，称德斯钧衡。\n福禄方鼎来，何者当拟伦。\n茫洋洞庭波，中有君山青。\n渟峙未渠央，功成更遐龄。",
        "dynasty": "宋",
        "collection_info": null
    },
    {
        "title": "题舅氏耕隠图",
        "author": "廖行之",
        "content": "平生泽物心，不计饱一吻。\n中年厌道路，回首荒二顷。\n有口不自餬，谁其识莘尹。\n天子闵斯劳，祠官养闲冷。\n庶人乃敢召，往役义唯谨。\n两手不袖藏，扶犁遍畦畛。\n云胡三百廛，正可一笑哂。\n置之他勿问，乐此果何愠。\n能敬师冀缺，弗治谢杨恽。\n深思卤莽报，宁惮作劳愍。\n拳拳畎亩志，尚愿国多稔。\n长哦七月篇，知公非素隠。",
        "dynasty": "宋",
        "collection_info": null
    },
    {
        "title": "书怀寄黄梦立",
        "author": "廖行之",
        "content": "荆山之璞天下奇，韫藏待价其谁知。\n楚庭已作再献客，楚国未识连城姿。\n世间万事乃如此，遇否在天而已矣。\n龙螭尚尔困泥蟠，可是纷纷肆蚖虺。\n人生安可论穷通，失马有时同塞翁。\n会须决起凌云志，高抟九万扶摇风。",
        "dynasty": "宋",
        "collection_info": null
    },
    {
        "title": "夏夜大雨",
        "author": "廖行之",
        "content": "西风响树声颾颾，暮云势作蛟龙逃。\n玄冥夜半挽银汉，翻写到地奔惊涛。\n万声传空震且怒，草木股栗皆悲号。\n吾闻闵民望岁者，辛勤必与丰年遭。\n即今麦孕苗欲秀，得失相去悬秋毫。\n沛然一雨决丰歉，谁谓天鉴徒高高。",
        "dynasty": "宋",
        "collection_info": null
    },
    {
        "title": "和汤无邪",
        "author": "廖行之",
        "content": "东风习习初春天，流澌冻解兴鱼潜。\n池波生绿纹漪涟，和气已觉弥天渊。\n人间佳处不独此，我有嘉客称世贤。\n怀归不肯依刘表，满怀贮月清光皎。\n君行天下眼力高，泰山自见秋毫小。\n往时祖烈通帝震，凛凛奚啻霜松清。\n力扶彜伦正皇极，精贯日月伊忠诚。\n声弥宇宙身卑下，贪天下愿羣龙驾。\n功高德厚愈流光，谁信幽潜空厚夜。\n吾闻丹穴多祥鸾，正论世济非论官。\n惭卿惭长彼何事，五公四世嗤新安。\n欣然如君食旧德，澜翻自诡真奇特。\n潇湘江上忽相逢，遨游远自蚕丛国。\n诗豪气侠负家传，平生重义不重钱。\n千金万镒随手尽，南来祗有两臂全。\n且言昔与吾兄别，相勉相期皆远业。\n六年万里天西南，历井扪参淅今接。\n故人已作骑箕英，顦顇倦游谁可伦。\n风波险阻厌蜀道，恨不泽国归垂纶。\n如今岂乏资身策，家在吴江天一域。\n床头金尽何足言，气干牛斗心金石。\n不须伍举谈班荆，开心见胆须真情。\n交游衮衮半朝露，家有谏省真难兄。\n听君话言坐未定，投我新篇富嘲咏。\n我思伯氏不可作，君为感嘆岂其命。\n自惭无力空慇懃，扶摇孰起垂天云。\n愧无词华堪掞庭，安得琼琚持报君。",
        "dynasty": "宋",
        "collection_info": null
    },
    {
        "title": "再酬汤无邪",
        "author": "廖行之",
        "content": "少陵自嘆休问天，高歌杜曲希陶潜。\n两翁洁身如清涟，流行坎止停则渊。\n不肯相邀事趣走，相望异世俱称贤。\n又如双鹤立表表，长庚共月相辉皎。\n人言两翁皆大才，颇恨当时用之小。\n太微别垣环紫宸，台符烱烱光太清。\n天心爱君见于世，生贤赉弼何其诚。\n那知局促多辕下，诡辔窃御夸覂驾。\n怀哉朝秣玉山禾，徐趋可刷幽并夜。\n我闻此马如翔鸾，不比羣蛙私復官。\n驯辕妥策服黄道，御舆君子何其安。\n岂其力称称以德，谷量谩富馿骡特。\n乃知市骏等抡材，毕竟多贤重王国。\n汤君谓我祖有传，非独中选如张钱。\n诛姦发策自其手，亟使国步臻安全。\n忠言信与纷纷别，大启羣公扶帝业。\n退然宁肯自贤功，锡马无心昼三接。\n青编自有声飞英，笑唾当年石季伦。\n高风盛节位不称，独抱此志虚经纶。\n君言济世非无策，太息神皋犹异域。\n会令桂海一冰天，却镌浯颂燕然石。\n吾侬琐碎如棘荆，听君忠愤犹含情。\n可怜有志不得展，三嘆失我金昆兄。\n人生万事皆前定，试听沧浪清浊咏。\n晋陶唐杜等诗穷，怊怅文章不如命。\n祝君我有心慇懃，天降时雨山川云。\n古来皋伊今在庭，食芹有美须献君。",
        "dynasty": "宋",
        "collection_info": null
    },
    {
        "title": "春日途中",
        "author": "廖行之",
        "content": "人家二月燕始归，春阴还近清明期。\n我行东指来江上，杰木夹径如旌旗。\n驱驰不惮百里远，解后时醉青帘垂。\n悬知故人隠山市，相见甫迩黄生眉。",
        "dynasty": "宋",
        "collection_info": null
    },
    {
        "title": "山枣道中",
        "author": "廖行之",
        "content": "疾雷将雨风怒号，夜半破屋声嘈嘈。\n平明野水一犂满，浮云忽散青山高。\n三湘归来故清绝，半载何事徒捐劳。\n可怜辜负春已晚，鶑老花残空浊醪。",
        "dynasty": "宋",
        "collection_info": null
    },
    {
        "title": "西郊即事三首  其一",
        "author": "廖行之",
        "content": "唐年斗酒价三百，苦贵已起诗翁言。\n那知三倍犹痛饮，可知此老空烦冤。\n风烟澒洞搅霜信，云日黯淡浮天根。\n此世有酒须烂醉，贵贱琐琐宁当论。",
        "dynasty": "宋",
        "collection_info": null
    },
    {
        "title": "西郊即事三首  其二",
        "author": "廖行之",
        "content": "秋老那復雨初晴，我行西郊赏西成。\n芦花飞空讶舞絮，枫叶满径纷吹萍。\n香秔幸惬一饱愿，晚菊亦吐三秋英。\n陂池更作嗣岁计，帝力浩浩仁羣生。",
        "dynasty": "宋",
        "collection_info": null
    },
    {
        "title": "西郊即事三首  其三",
        "author": "廖行之",
        "content": "晓行出日归流萤，二童一马尘蒙缨。\n道傍老翁笑相语，道上夫子真劳生。\n有田观我奉甘旨，无技耸世难公卿。\n从渠自嗤我自乐，天风振木哦诗声。",
        "dynasty": "宋",
        "collection_info": null
    },
    {
        "title": "又次韵三首  其一",
        "author": "廖行之",
        "content": "昔人逢秋每悲思，往往推本骚人言。\n安知四时皆足乐，但愿一切长无冤。\n山林朝市等昔梦，荣悴开落俱陈根。\n不如沉醉了万事，春兰秋菊谁能论。",
        "dynasty": "宋",
        "collection_info": null
    },
    {
        "title": "又次韵三首  其二",
        "author": "廖行之",
        "content": "养禾欲雨稼欲晴，闵闵此事须天成。\n湘田是处可穫稻，村酒纵饮无几萍。\n老农欢喜自举白，俗士触缩谁飞英。\n如今祇合谋一醉，功名富贵从浮生。",
        "dynasty": "宋",
        "collection_info": null
    },
    {
        "title": "又次韵三首  其三",
        "author": "廖行之",
        "content": "一年好景今露萤，试问谁濯沧浪缨。\n随时动遭不事谤，洁己自觉太清生。\n西风常次乐郊路，好酒不博当朝卿。\n浩然十里马蹄疾，未到城门打鼓声。",
        "dynasty": "宋",
        "collection_info": null
    },
    {
        "title": "夜梦得一句云老树拜风窗影乱因伸其语为一绝",
        "author": "廖行之",
        "content": "梦魂栩栩尘缘扫，风拜月窗春树老。\n一枕惊回得句时，清奇未逊池塘草。",
        "dynasty": "宋",
        "collection_info": null
    },
    {
        "title": "江皋即事",
        "author": "廖行之",
        "content": "霜肃寒空晴意力，江清一带玻璃碧。\n微波漾日光浮浮，万顷无声流寂寂。\n湾头轻舠一叶微，篙工急刺驰如飞。\n饥鸦见人自惊去，未若鸥鸟能忘机。\n船头午后炊烟起，飒飒微风掠苹尾。\n江皋有客意何如，独立无言望江水。",
        "dynasty": "宋",
        "collection_info": null
    },
    {
        "title": "再次前韵",
        "author": "廖行之",
        "content": "午日晴明轩眼力，烟浮波面融融碧。\n隔溪谁家鷄一声，人在丛篁更深寂。\n纤鳞弄暖吹波微，饥鴈为作低回飞。\n渔翁可是生涯阔，放漾终日忘尘机。\n心旌忽为家山起，遥忆潇湘鲙鲈尾。\n谁能一席助清风，归去蒸江弄蒸水。",
        "dynasty": "宋",
        "collection_info": null
    },
    {
        "title": "书湘阴驿壁",
        "author": "廖行之",
        "content": "舍舟湖头烟水昏，假榻邮传犹柴门。\n可能浊酒浇客吻，莫厌明月撩诗魂。",
        "dynasty": "宋",
        "collection_info": null
    },
    {
        "title": "溪流",
        "author": "廖行之",
        "content": "溪流一作神仙遇，岁岁桃花落復开。\n谁控空岩守奇鬼，岂唯尘俗到云来。\n彭泽昌黎一是非，悠悠千古谩传疑。\n苍崖何物扃岩窦，独许当时渔父知。",
        "dynasty": "宋",
        "collection_info": null
    },
    {
        "title": "和喜雨诗",
        "author": "廖行之",
        "content": "夏畦云稼忧芳蕤，炎官火伞烘晴曦。\n何人半夜起龙蛰，慰我卒岁丰年期。\n吾生正作一饱计，天意似悯三农时。\n椎牛酾酒乐村社，帝力于尔其谁知。",
        "dynasty": "宋",
        "collection_info": null
    },
    {
        "title": "和陈必强韵",
        "author": "廖行之",
        "content": "三旌之位不足贵，万钟于我其何加。\n谁如日饮无骨相，底用眼眩鸠盘茶。\n哦诗清籁助萧爽，角壮余子空雄夸。\n东洋北若不汝较，望嘆自失无津涯。",
        "dynasty": "宋",
        "collection_info": null
    },
    {
        "title": "和杨公维二首  其一",
        "author": "廖行之",
        "content": "子云家无儋石储，日有载酒过门闾。\n道丰泽衍今甫大，天理报施宁欺予。\n我惭投李得珍贶，俗眼快覩真璠玙。\n何当急走问奇字，报语姑以先勤渠。",
        "dynasty": "宋",
        "collection_info": null
    },
    {
        "title": "和杨公维二首  其二",
        "author": "廖行之",
        "content": "杨侯胸中万卷书，澜翻骚兴轧三闾。\n文成素藁富柱腹，词有余锋须贾予。\n俊逸进追新轨辙，温纯端拟古璠玙。\n我渐不作池塘梦，徒羡清沟愧浊渠。",
        "dynasty": "宋",
        "collection_info": null
    },
    {
        "title": "和游子叹",
        "author": "廖行之",
        "content": "前年春种方萌蘗，我喜君来屐几折。\n今年湖田农正忙，君从伯氏听渔榔。\n平生四海饶足力，到处哦诗不虚日。\n高怀一笑无心云，暮秣燕冀朝吴餐。\n从渠小知但莽苍，羁馽维络游龙颡。\n男儿遇合自有秋，此志宁为温饱休。",
        "dynasty": "宋",
        "collection_info": null
    },
    {
        "title": "呈武氏表兄",
        "author": "廖行之",
        "content": "我家蒸湘东復东，君尝过我从妪翁。\n我时总角君未冠，相与游戏如鸿蒙。\n无何君作十年别，远指沅水云能穷。\n儿时岂识销黯事，聚散过眼回头空。\n衡阳以西大酉麓，其间不及马牛风。\n向来往往二十载，音问无计随鳞鸿。\n吾翁得官夜郎郡，尽室随牒溪山中。\n故应喜近栖碧老，岂谓一疾铭幽宫。\n箕裘頼有七男子，华萼竞秀阶庭丰。\n尔来得得步相访，磊落玉树何玲珑。\n固知乃翁已无憾，有子足胜王家戎。\n团圞夜话得相属，幸勿别去轻匆匆。\n即今山城二月半，李花能白桃能红。\n阳和熏蒸着草木，骀荡天冶春融融。\n繁华不足悦我眼，独以文字忻磨砻。\n男儿胸中负志业，声价直欲高恒嵩。\n立身扬名我辈事，肯逐斥鷃甘蒿蓬。\n篇诗慇懃丐领畧，但愧骫骳言非工。",
        "dynasty": "宋",
        "collection_info": null
    },
    {
        "title": "呈四表兄求栖碧遗文",
        "author": "廖行之",
        "content": "诗亡自昔周之东，末乃頼有三闾翁。\n三闾避谗思去国，当时无人歌雨蒙。\n忠怀义槩不见省，独以文字涂幽穷。\n高情寓物发叹咏，忧深思远言非空。\n富如渤澥产百怪，浩若九万扶摇风。\n后来文士相继出，思援弓缴随冥鸿。\n二都以降更七代，浸堕侈靡淫哇中。\n新奇妩媚乏典则，往往体制多称宫。\n汗牛充栋号繁博，简策冗长何其丰。\n至音寂寥风雅坠，天球何处求玲珑。\n辽辽旷世一杜叟，粹出于正排夷戎。\n丁年天宝适倥偬，崎岖奔走方匆匆。\n有我未始不忧国，岂若儿辈随朱红。\n瞻前无隣后无配，膏馥残剩何丰融。\n少陵以来栖碧老，笔锋闪闪矛新砻。\n九原已矣不可作，知有妙语齐烝嵩。\n生平寤寐祈一见，如垢未沐头方蓬。\n君无恐我误雌霓，研覈讽诵犹能工。",
        "dynasty": "宋",
        "collection_info": null
    },
    {
        "title": "次韵酬郭承禧",
        "author": "廖行之",
        "content": "黄钟大吕非常器，清庙陈之乃其地。\n胡为小用噎寸莛，犹遣咸韶有遗事。\n君才栖枳今何时，天意似欲昌吾诗。\n西山正尔朝气爽，左手好在霜螯持。\n连墙顾我劳相过，徙舍羡君安宴坐。\n春兰秋菊借芬馨，蚯蚓苍蝇许赓和。\n弥明出语如笑嬉，喜悲思苦那能奇。\n便须起敬拜床下，敢问所学真谁师。",
        "dynasty": "宋",
        "collection_info": null
    },
    {
        "title": "赋压波亭呈益阳赵宰",
        "author": "廖行之",
        "content": "当涂自诡谯中龙，长驱远斗矜余锋。\n孙刘交合出奇计，一炬赤壁成三雄。\n荆州畴昔借资地，久假乃復相仇攻。\n是时熊湘介二国，北有蜀垒南吴牖。\n蛮争触竞已千古，往事独有江流东。\n人言此水自云阜，联引澬邵经夷中。\n崎岖二梅压盘束，擘裂千嶂烦奔衝。\n穷豪究勇力少纵，始得平隰流舂容。\n纡余十里仅间暇，赑屃五渚俄衝从。\n潴为渟渊产百怪，往往不宅冯夷宫。\n春霖夏潦故假藉，谷吐川灌资腾舂。\n阳侯客气不自禁，驱胁罔象从羣凶。\n往时井邑困陵藉，欲已此患嗟无庸。\n英英忠定经国手，初日小试勤民功。\n不烦燃犀照奇鬼，正尔宴坐销狂烽。\n筑亭据胜俯百壑，坐使衮衮皆朝宗。\n投巫谩诧邺中老，驱鳄未逊潮阳翁。\n横流一旦復故道，精意要与神明通。\n吾闻祖龙制六合，欲以盛气陵华戎。\n将游会稽示汰侈，乃被涛浙还他从。\n区区水波岂云恶，要是暴戾神方恫。\n安知盛德虽邑宰，能转造化回天工。\n尔来百有六十载，民得平土趋耕农。\n只今令尹亦公辈，惟有善政希高踪。\n兴言晴雨应如答，岂復旱溢忧匆匆。\n喜丰对峙且华屋，一桨横绝江无风。\n江头秋深足佳趣，林霭烟暝纷冥蒙。\n乘间领客共赏胜，亦有情话摅心胸。\n夫君岂久吏州县，伟望况已齐衡嵩。\n傥令鲸伏波不作，奠枕四海渠非公。",
        "dynasty": "宋",
        "collection_info": null
    },
    {
        "title": "送程正翁解官归徽州",
        "author": "廖行之",
        "content": "夫君貌瘠中甚腴，万卷抑塞蟠胸书。\n文章有神贵有骨，小住金马论石渠。\n青云可上不自喜，却下枳棘如栖梧。\n勾稽五载信留滞，澹泊一意忘奔趋。\n心研典坟畧鞶帨，腕脱笺牍疲鸿鱼。\n诸公要人徧知己，争欲迎致沾波余。\n代来秩满不得去，恳恳至挽桓君须。\n平生不愿受知广，高兴忽动歌归欤。\n湘江水落清彻底，桂棹可理真良图。\n人生适意贵自得，怀土不为西风鲈。\n一杯别酒聊復尔，千里明月非人殊。\n修身善世本一理，聚首分袂皆同区。\n它时用否犹故吾，寄书当道今何如。",
        "dynasty": "宋",
        "collection_info": null
    },
    {
        "title": "寿邵阳唐倅二首  其一",
        "author": "廖行之",
        "content": "君不见大士化身兜率天，地涌两足双金莲。\n光明照耀十方界，至今犹记周昭年。\n当年剎利西王国，才见熏风入炎日。\n菩提广转大法轮，普现宝身千百亿。\n即今应感湘江涯，一念甫为羣生迷。\n诞弥犹是旧来日，尘世已觉心南移。\n宰官未向朝端去，暂作资阳大慈父。\n惟将四谛妙真来，一洗含灵愁嘆苦。\n海沂岂久淹王祥，沙堤指日催鸣珰。\n心华定力莫思议，福利四海为津梁。\n斯民正頼觉空觉，应世因缘讵能度。\n椿龄永劫未渠央，会看优昙几开落。",
        "dynasty": "宋",
        "collection_info": null
    },
    {
        "title": "寿邵阳唐倅二首  其二",
        "author": "廖行之",
        "content": "瑞蓂八叶开蕤宾，湘川当年生俊人。\n天孙织裳云锦新，下与圣世为卿云。\n妙龄材策趣金銮，从横礼乐波澜翻。\n结知九重生羽翰，扬庭径许升朝班。\n姓名将启金瓯黄，海沂蹔此留王祥。\n朝来椒颂传新章，青衫属吏欣观光。\n方瞳玉颊歌云谣，醴泉为酒𨟉斗杓。\n东方蟠桃三度实，安期瓜枣甘于蜜。",
        "dynasty": "宋",
        "collection_info": null
    },
    {
        "title": "代贺苏盐生朝",
        "author": "廖行之",
        "content": "斗杓酒携井络墟，月蓂四荚随盈除。\n絪缊和气掬宇宙，葱鬰瑞霭充门闾。\n门闾自是相家旧，许国勋阀今渠渠。\n公侯骨相奇表在，佛祖心谛羣疑袪。\n长材不惮剸烦剧，入赞枢庭还题舆。\n声猷业履蔼中外，使节荣畀东南如。\n三湘来领阜通计，九郡咸企澄清车。\n民言此地公蘧庐，当馈注想宁应徐。\n姓名行启金瓯书，公府入即潭潭居。\n方壶蓬岛有寿域，安用九转刀圭余。",
        "dynasty": "宋",
        "collection_info": null
    },
    {
        "title": "代人上父生朝诗",
        "author": "廖行之",
        "content": "杓携娵訾月华薄，瑞霭朝来溢帘幕。\n芙蓉犹解姹然红，要与诞弥寻旧约。\n霞觞举处金璀错，寿祝庄椿与龟鹤。\n鲤庭请学炽昌诗，綵衣戏有承颜乐。",
        "dynasty": "宋",
        "collection_info": null
    },
    {
        "title": "将归新城乡舍邀赋诗赠行",
        "author": "廖行之",
        "content": "请君吟诗送我归，我归虽作半月期。\n马头黄埃且百里，村店白酒占双旗。\n只今柳丝东城路，万缕方作青青垂。\n归来应未及飞絮，自取春色开修眉。",
        "dynasty": "宋",
        "collection_info": null
    },
    {
        "title": "和阻风潜江以诗祷神",
        "author": "廖行之",
        "content": "江行几日风打头，江上客子添牢愁。\n人言水神喜作祟，客欲精祷姑维舟。\n平生结习口语业，篇诗敢告波神休。\n欣然回首领此意，一息千里聊乘流。",
        "dynasty": "宋",
        "collection_info": null
    },
    {
        "title": "为老人寿苏盐",
        "author": "廖行之",
        "content": "司寇家声远，开元相业尊。\n亚燕推手笔，刺暴赋箎埙。\n无逸隋图在，居延汉节存。\n二天公覆盖，六印气雄浑。\n美玉蓝田裔，洪河积石源。\n人材钟盛世，侯伯萃高门。\n龙集天津尾，杓携井络坤。\n策加三卦候，蓂改四朝昏。\n兆梦熊罴喜，仪庭鸑鷟鶱。\n崧高真气宇，佛祖是心原。\n标准仪中外，才猷剸剧烦。\n枢庭陪国论，江介辅侯藩。\n忠力宣僚寀，勋庸简帝阍。\n皇华分使节，风采动輶轩。\n煮摘三湘富，澄清九郡恩。\n融融流叶气，蔼蔼载谣言。\n望洽青毡旧，荣须锡马蕃。\n金瓯披姓字，芝诏下天垣。\n卿月当联棘，王庭合簉鹓。\n蓬壶开寿域，斗柄挹芳樽。\n蟠实来仙木，松膏出老根。\n祝公千岁寿，带砺见调元。",
        "dynasty": "宋",
        "collection_info": null
    },
    {
        "title": "和刘晋父寒食日从郡掾游花光相社祠绝江访向园赏春韵三首  其一",
        "author": "廖行之",
        "content": "官事何时了，郊行亦兴佳。\n不因修佛供，端为忆诗家。\n歌棹浮春浦，吟筇倚暮花。\n翻思红蘂句，想像怨年华。",
        "dynasty": "宋",
        "collection_info": null
    },
    {
        "title": "和刘晋父寒食日从郡掾游花光相社祠绝江访向园赏春韵三首  其二",
        "author": "廖行之",
        "content": "不作春游去，那能诗思佳。\n春山长在眼，白酒不谋家。\n泛泛一簑钓，冥冥几树花。\n相从有真趣，无梦到京华。",
        "dynasty": "宋",
        "collection_info": null
    },
    {
        "title": "和刘晋父寒食日从郡掾游花光相社祠绝江访向园赏春韵三首  其三",
        "author": "廖行之",
        "content": "寒食江头去，精蓝景象佳。\n怀人悲往事，得句念无家。\n飘泊苦多病，颠狂因恼花。\n那知三百载，崇祀有光华。",
        "dynasty": "宋",
        "collection_info": null
    },
    {
        "title": "和春睡",
        "author": "廖行之",
        "content": "持底赏春晴，清眠自爽魂。\n据梧销白日，高枕未黄昏。\n蝴蝶飞何乐，华胥梦可温。\n周公应不远，心事得深论。",
        "dynasty": "宋",
        "collection_info": null
    },
    {
        "title": "和罗舜举三首舜举梦中得腊酒催诗处春幡剪綵时二句足成四韵属余和之  其一",
        "author": "廖行之",
        "content": "世态酰鸡舞，尘缘野马驰。\n眼中惟俗物，梦裏是真知。\n綵笔神传夜，春池句得时。\n渠侬未应愧，百世与风期。",
        "dynasty": "宋",
        "collection_info": null
    },
    {
        "title": "和罗舜举三首舜举梦中得腊酒催诗处春幡剪綵时二句足成四韵属余和之  其二",
        "author": "廖行之",
        "content": "日月游驹迅，光阴激箭驰。\n自应怜未遇，谁解语先知。\n消息春来好，功名梦到时。\n更凭询造物，无作戏人期。",
        "dynasty": "宋",
        "collection_info": null
    },
    {
        "title": "和罗舜举三首舜举梦中得腊酒催诗处春幡剪綵时二句足成四韵属余和之  其三",
        "author": "廖行之",
        "content": "世无良乐久，骥足谩驱驰。\n尚喜心无愧，渠忧人未知。\n尘埃浑瞇目，魂梦识佳时。\n好在张仪舌，男儿讵可期。",
        "dynasty": "宋",
        "collection_info": null
    },
    {
        "title": "赠胜业老了谧",
        "author": "廖行之",
        "content": "客行半吴楚，人与诗皆穷。\n得公三昧语，示我五言工。\n南山足佳气，古剎长清风。\n应余锦囊句，还许莲社同。",
        "dynasty": "宋",
        "collection_info": null
    },
    {
        "title": "和前韵  其一",
        "author": "廖行之",
        "content": "有赋为招隠，无文可送穷。\n郢歌应寡和，齐瑟自难工。\n好在南山雾，高眠北牖风。\n此心奚所得，要与古人同。",
        "dynasty": "宋",
        "collection_info": null
    },
    {
        "title": "和前韵  其二",
        "author": "廖行之",
        "content": "久雨送春晚，倦游怜客穷。\n不因人事谬，安得诗篇工。\n鶑语唤昨梦，鸡声惊晓风。\n此时无好句，愁绝有谁同。",
        "dynasty": "宋",
        "collection_info": null
    },
    {
        "title": "和前韵  其三",
        "author": "廖行之",
        "content": "诗源渺万顷，衮衮来无穷。\n定应游戏尔，岂事雕琢工。\n三章见囊颖，一读清头风。\n贫儿获兹富，往往至宝同。",
        "dynasty": "宋",
        "collection_info": null
    },
    {
        "title": "暮春偶成四首  其一",
        "author": "廖行之",
        "content": "残花自开落，迟日半晴阴。\n翡翠山容暗，蒲萄江涨深。\n绿杨浑作絮，黄鸟欲成瘖。\n春事今如许，谁能着酒斟。",
        "dynasty": "宋",
        "collection_info": null
    },
    {
        "title": "暮春偶成四首  其二",
        "author": "廖行之",
        "content": "蒲渚生新涨，花蹊长绿阴。\n微风将暑至，一雨共春深。\n强聒燕何吻，卑喧蛙未瘖。\n有怀无可奈，吟兴发清斟。",
        "dynasty": "宋",
        "collection_info": null
    },
    {
        "title": "暮春偶成四首  其三",
        "author": "廖行之",
        "content": "小雨纤纤润，轻云淡淡阴。\n溪光清绝处，山影翠微深。\n蚕市朝何寂，牛歌晚不瘖。\n高吟怜节物，合把酒尊斟。",
        "dynasty": "宋",
        "collection_info": null
    },
    {
        "title": "暮春偶成四首  其四",
        "author": "廖行之",
        "content": "春色堂堂去，云容故故阴。\n情连芳草远，愁共碧波深。\n一雨能多久，鸣鸠只合瘖。\n杖头方寂寞，那得浊醪斟。",
        "dynasty": "宋",
        "collection_info": null
    },
    {
        "title": "雨中有怀  其一",
        "author": "廖行之",
        "content": "客裏春三月，江头雨半旬。\n囊空那得醉，吟苦未甘贫。\n愁逐花枝老，诗随节物新。\n郴流去湘水，欲此寄双鳞。",
        "dynasty": "宋",
        "collection_info": null
    },
    {
        "title": "雨中有怀  其二",
        "author": "廖行之",
        "content": "春色无多日，匆匆度七旬。\n驱驰游子态，萧索旅中贫。\n酒薄愁那减，诗穷句转新。\n谁能念牢落，涸辙有枯鳞。",
        "dynasty": "宋",
        "collection_info": null
    },
    {
        "title": "七夕",
        "author": "廖行之",
        "content": "目切云垂望，心驰枕扇凉。\n两年违色养，七夕又他乡。\n坐想斑衣戏，胡为捧檄忙。\n何人翟方进，将母冠岩廊。",
        "dynasty": "宋",
        "collection_info": null
    },
    {
        "title": "观潮",
        "author": "廖行之",
        "content": "江接东溟阔，潮从八月高。\n祇应风捲浪，谁遣怒成涛。\n舟楫乘流迅，鱼龙得意豪。\n瀛洲今不远，好去钓金鰲。",
        "dynasty": "宋",
        "collection_info": null
    },
    {
        "title": "宿田桥驿枕上口占",
        "author": "廖行之",
        "content": "屋敝漏疎星，魂清梦转惊。\n蛙鸣千百辈，鸟语两三声。\n意气浑干斗，尘劳未解缨。\n平生四方志，安肯效蝇营。",
        "dynasty": "宋",
        "collection_info": null
    },
    {
        "title": "如新墙宿于刘叟逆旅",
        "author": "廖行之",
        "content": "一雨洗残暑，初秋生嫩凉。\n寸岑余黛绿，多稼已云黄。\n早觉宦情薄，可能诗兴长。\n空惭赋囊粟，持底报君王。",
        "dynasty": "宋",
        "collection_info": null
    },
    {
        "title": "向氏归来园",
        "author": "廖行之",
        "content": "十亩江头地，今时靖节园。\n辋川惭画古，绿野谩名存。\n自有菊成径，何须花满原。\n是间无俗物，不用闭松门。",
        "dynasty": "宋",
        "collection_info": null
    },
    {
        "title": "水仙",
        "author": "廖行之",
        "content": "擢擢琼簪秀，盈盈玉颊新。\n陇梅真季孟，洛浦是精神。\n好在临江佩，遥怜步月尘。\n对花恼诗思，何必霅溪莼。",
        "dynasty": "宋",
        "collection_info": null
    },
    {
        "title": "岁晚寄罗舜举",
        "author": "廖行之",
        "content": "岁晚旅怀恶，云平东望赊。\n故人空眼底，别恨忆江涯。\n尺素形声画，萍踪溷齿牙。\n襟期定何许，归梦恼胡笳。",
        "dynasty": "宋",
        "collection_info": null
    },
    {
        "title": "怀程正翁",
        "author": "廖行之",
        "content": "江上送君归，灯前凝我思。\n源流嗟世远，师友不吾欺。\n此道无今昔，人生易别离。\n江湖几千里，从此尚心期。",
        "dynasty": "宋",
        "collection_info": null
    },
    {
        "title": "钱塘买舟西归",
        "author": "廖行之",
        "content": "畴昔春江上，诗成感旧游。\n重来正炎日，还復理扁舟。\n兴逐轻帆远，愁随急雨收。\n三年四来往，依旧水东流。",
        "dynasty": "宋",
        "collection_info": null
    },
    {
        "title": "戏咏白髮",
        "author": "廖行之",
        "content": "与愁添悴色，为老出孤标。\n髣髴生银缕，依微散玉苗。\n摘除犹茁茁，晞沐更萧萧。\n相见函关路，应符物色邀。",
        "dynasty": "宋",
        "collection_info": null
    },
    {
        "title": "和益阳赵宰六首  其一",
        "author": "廖行之",
        "content": "为邦何所急，劝学最留情。\n数仞新儒馆，千年继武城。\n梁间珍篆古，门外碧波平。\n会有明伦士，培风纵鹗横。",
        "dynasty": "宋",
        "collection_info": null
    },
    {
        "title": "和益阳赵宰六首  其二",
        "author": "廖行之",
        "content": "食黮从吾化，安舆本若情。\n有能奔晋盗，何用筑秦城。\n一邑诚天幸，三年頼政平。\n儒功固如许，仪舌漫纵横。",
        "dynasty": "宋",
        "collection_info": null
    },
    {
        "title": "和益阳赵宰六首  其三",
        "author": "廖行之",
        "content": "驭吏胡为术，临民若用情。\n两难诚具美，双璧重连城。\n威爱无偏举，权衡自适平。\n吏忠民更乐，协气日流横。",
        "dynasty": "宋",
        "collection_info": null
    },
    {
        "title": "和益阳赵宰六首  其四",
        "author": "廖行之",
        "content": "世治不忘兵，公深爱国情。\n雄张新汉壁，势压旧吴城。\n夜月鸣笳肃，秋风列燧平。\n农耕浑自适，是处亩从横。",
        "dynasty": "宋",
        "collection_info": null
    },
    {
        "title": "和益阳赵宰六首  其五",
        "author": "廖行之",
        "content": "底事及幽冥，仁人恻隠情。\n怜渠犹旅骴，为尔返乡城。\n泚颡人应化，分香讼亦平。\n存亡俱惠泽，高义与云横。",
        "dynasty": "宋",
        "collection_info": null
    },
    {
        "title": "和益阳赵宰六首  其六",
        "author": "廖行之",
        "content": "胸中涵万象，江上漫怡情。\n突兀飞华屋，依微出化城。\n所欣逢岁有，此意乐时平。\n登览多新句，何须马槊横。",
        "dynasty": "宋",
        "collection_info": null
    },
    {
        "title": "无题",
        "author": "廖行之",
        "content": "州牧谁能举，邦人愿借情。\n声名简宸扆，恩信着湘城。\n庞统才何陋，班超策故平。\n何如今别驾，膏泽与江横。",
        "dynasty": "宋",
        "collection_info": null
    },
    {
        "title": "挽王倅",
        "author": "廖行之",
        "content": "政最方贤躅，公心得事情。\n江湖多抚字，秦蜀佐廉平。\n族处欢群从，乡评叹老成。\n西风非宰木，犹记手经营。",
        "dynasty": "宋",
        "collection_info": null
    },
    {
        "title": "挽周守",
        "author": "廖行之",
        "content": "姓氏标千佛，功名老一麾。\n人皆嗟窘步，公不陋居夷。\n悃愊尤安静，廉明且惠慈。\n穷陬天弗佑，三月逝如斯。",
        "dynasty": "宋",
        "collection_info": null
    },
    {
        "title": "挽邓彦霄  其一",
        "author": "廖行之",
        "content": "秀整文明早，精明吏事优。\n联登年正妙，再转誉弥休。\n方展云衢步，俄惊夜壑舟。\n平生如此友，零落向山丘。",
        "dynasty": "宋",
        "collection_info": null
    },
    {
        "title": "挽邓彦霄  其二",
        "author": "廖行之",
        "content": "仲氏怀联璧，慈亲念倚闾。\n官迁身未享，子少室无储。\n不料全家望，真成一梦虚。\n生材悭子寿，天意竟何如。",
        "dynasty": "宋",
        "collection_info": null
    },
    {
        "title": "挽谷子长  其一",
        "author": "廖行之",
        "content": "仁寿渠应尔，为君呼彼苍。\n若人奚所恨，夫我谓难量。\n好学颜何泯，多才贾遽亡。\n乘除余庆在，薿薿看诸郎。",
        "dynasty": "宋",
        "collection_info": null
    },
    {
        "title": "挽谷子长  其二",
        "author": "廖行之",
        "content": "百岁三之日，如君乃若然。\n谢庭凋玉树，楚泽毙兰荃。\n堂有双亲老，身无寸禄缘。\n英魂傥犹在，泣我此诗篇。",
        "dynasty": "宋",
        "collection_info": null
    },
    {
        "title": "挽谷子长  其三",
        "author": "廖行之",
        "content": "伊昔拜芝宇，词场话俊游。\n一从分袂日，五阅鲙鲈秋。\n别梦思何极，长川逝莫留。\n盖棺俄隔世，空遣泪横流。",
        "dynasty": "宋",
        "collection_info": null
    },
    {
        "title": "挽刘知府乘",
        "author": "廖行之",
        "content": "辛苦平生学，儒科志稍酬。\n路遥车折轴，夜半壑亡舟。\n士惜鸰原尽，亲悲鹤髮留。\n传家幸有子，门户可无忧。",
        "dynasty": "宋",
        "collection_info": null
    },
    {
        "title": "挽邓知县友龙  其一",
        "author": "廖行之",
        "content": "文撼湘南国，才高月旦评。\n弟兄皆吏计，父子擅科名。\n綵服欢初浃，黄粱梦不惊。\n伤心见零落，埋玉闭佳城。",
        "dynasty": "宋",
        "collection_info": null
    },
    {
        "title": "挽邓知县友龙  其二",
        "author": "廖行之",
        "content": "别向巴丘去，归从浙水来。\n绝怜三益友，高卧九泉台。\n清会成陈迹，明时失茂才。\n无因陪祖奠，风壑寄余哀。",
        "dynasty": "宋",
        "collection_info": null
    },
    {
        "title": "挽军器监簿周公子及  其一",
        "author": "廖行之",
        "content": "人物丹丘秀，才华迈选优。\n青藜行照坐，白玉遽成楼。\n数不登知命，言犹见告猷。\n词林根柢在，三凤看鸣啾。",
        "dynasty": "宋",
        "collection_info": null
    },
    {
        "title": "挽军器监簿周公子及  其二",
        "author": "廖行之",
        "content": "一经同鴈塔，再入并鸳行。\n方喜为寮好，那知梦奠伤。\n学多应损寿，文富幸流芳。\n有士奇如此，云溪奈閟藏。",
        "dynasty": "宋",
        "collection_info": null
    },
    {
        "title": "挽唐学录颐  其一",
        "author": "廖行之",
        "content": "今代称纯孝，如公第一流。\n事亲惟婉顺，厉志只操修。\n德行浑无间，功名略未酬。\n空遗千古恨，明月一山丘。",
        "dynasty": "宋",
        "collection_info": null
    },
    {
        "title": "挽唐学录颐  其二",
        "author": "廖行之",
        "content": "虎榜标名日，英声四海闻。\n传家惟奥学，有子继清芬。\n未熟黄粱梦，俄同冥漠君。\n哲人今已矣，无復更论文。",
        "dynasty": "宋",
        "collection_info": null
    },
    {
        "title": "挽龚宣教世基  其一",
        "author": "廖行之",
        "content": "文物湘中盛，唯公独最优。\n麒麟来瑞世，鹏鹗快横秋。\n桂籍名方着，灯窗志少酬。\n居乡多令望，治国藴嘉猷。",
        "dynasty": "宋",
        "collection_info": null
    },
    {
        "title": "挽龚宣教世基  其二",
        "author": "廖行之",
        "content": "游刃虽余地，栖鸾试未周。\n仅伸三釜养，俄隔九泉幽。\n风树悲难弭，蒿莪痛曷瘳。\n平生无恨处，有子袭箕裘。",
        "dynasty": "宋",
        "collection_info": null
    },
    {
        "title": "挽雍宣教知义  其一",
        "author": "廖行之",
        "content": "早擢蟾宫桂，声名第一流。\n下帷潜大业，击楫志神州。\n修短林中木，浮沉水上沤。\n生刍今日奠，恻怆泪难收。",
        "dynasty": "宋",
        "collection_info": null
    },
    {
        "title": "挽雍宣教知义  其二",
        "author": "廖行之",
        "content": "忆昔居黉舍，曾陪戏綵斑。\n才华推粹美，功绩嘆间关。\n有子能传业，无丹可驻颜。\n哀词临隧路，明晦万重山。",
        "dynasty": "宋",
        "collection_info": null
    },
    {
        "title": "挽龚主簿盖卿  其一",
        "author": "廖行之",
        "content": "当代文章伯，声名属太常。\n云衢方奋立，薤露忽悲伤。\n郄桂荣贤嗣，莱衣远北堂。\n苍天竟何意，忍使哲人亡。",
        "dynasty": "宋",
        "collection_info": null
    },
    {
        "title": "挽龚主簿盖卿  其二",
        "author": "廖行之",
        "content": "奇士如公少，居然得誉尊。\n绩文追古作，献策达修门。\n梁坏吾安仰，人亡道尚存。\n伤心南野路，天迥暮云昏。",
        "dynasty": "宋",
        "collection_info": null
    },
    {
        "title": "挽刘学谕玗  其一",
        "author": "廖行之",
        "content": "剑浦昔名族，湘川今世家。\n簪缨方赫奕，里巷正光华。\n岂意有余庆，翻成不足嗟。\n哀哉天道远，福禄一何差。",
        "dynasty": "宋",
        "collection_info": null
    },
    {
        "title": "挽刘学谕玗  其二",
        "author": "廖行之",
        "content": "诗礼家传旧，箕裘世袭良。\n蚤同花萼秀，晚并桂椿芳。\n方恨违同气，那知叹肯堂。\n斯文今已矣，继踵属贤郎。",
        "dynasty": "宋",
        "collection_info": null
    },
    {
        "title": "挽刘学谕玗  其三",
        "author": "廖行之",
        "content": "声猷惊俗旧，科第策名新。\n筮仕甫从志，辞官復为亲。\n谁期一朝患，遽殒百年身。\n平昔经纶事，而今已古人。",
        "dynasty": "宋",
        "collection_info": null
    },
    {
        "title": "挽刘学谕玗  其四",
        "author": "廖行之",
        "content": "学富犹无已，才雄非自成。\n诲人真不倦，接物有余情。\n仅有抠衣便，俄惊逝水倾。\n丹旌嗟莫挽，忍听薤歌声。",
        "dynasty": "宋",
        "collection_info": null
    },
    {
        "title": "挽刘宣教孝昌  其一",
        "author": "廖行之",
        "content": "夙世垂遗训，书林早策勋。\n敬诚跻至善，师友富多闻。\n棠棣两玉笋，闺门万石君。\n九原那可作，惆怅哽飞云。",
        "dynasty": "宋",
        "collection_info": null
    },
    {
        "title": "挽刘宣教孝昌  其二",
        "author": "廖行之",
        "content": "暂出伸三釜，归安菽水心。\n立言存绝笔，遗子胜籝金。\n肝腑真堪託，情亲久亦深。\n交朋忘一鑑，哀泪满衣襟。",
        "dynasty": "宋",
        "collection_info": null
    },
    {
        "title": "唁陈颐刚颐大二兄",
        "author": "廖行之",
        "content": "陈子吾为友，别来今甫春。\n孔庭歌坏木，窦树失灵椿。\n谁谓有余庆，几成无告民。\n天涯一携手，涕出为悲辛。",
        "dynasty": "宋",
        "collection_info": null
    },
    {
        "title": "和游归来园韵  其一",
        "author": "廖行之",
        "content": "咄咄柴桑久卜邻，轩轩少室竟何人。\n一丘奇兴心犹远，千古论交迹未陈。\n奋锸自随天地阔，园林好在岁时新。\n东风相逐经行处，花草禽鱼不计春。",
        "dynasty": "宋",
        "collection_info": null
    },
    {
        "title": "和游归来园韵  其二",
        "author": "廖行之",
        "content": "簿书丛裏厌纷埃，夙驾輶轩此地来。\n好是板舆将母乐，不妨樽酒为花开。\n难拚胜赏哦诗适，生怕严城打鼓催。\n明日江头还眺望，松风阁上几徘徊。",
        "dynasty": "宋",
        "collection_info": null
    },
    {
        "title": "春雪",
        "author": "廖行之",
        "content": "腊尾春风不着忙，雪花先压百花香。\n试为天上玉妃舞，欲遣人间越犬狂。\n万里冰壶尘不染，一番琼圃日初长。\n东皇喜作吾翁瑞，又报丰年到酉阳。",
        "dynasty": "宋",
        "collection_info": null
    },
    {
        "title": "江楼雪望",
        "author": "廖行之",
        "content": "几日凝空雪未阑，江头乘兴一凭栏。\n瑶池宫阙连天迥，琼圃山川特地宽。\n极目龙沙千里远，倚空冰柱数峰寒。\n望中浑觉蟾宫近，便欲乘风寄羽翰。",
        "dynasty": "宋",
        "collection_info": null
    },
    {
        "title": "和春游三首  其一",
        "author": "廖行之",
        "content": "骀荡融和二月天，邀朋同是饮中仙。\n试将拄杖踏芳草，更看兰舟航野川。\n酒兴偿花聊復一，诗篇贾勇或相千。\n何妨日日寻春去，醉把赓酬授简传。",
        "dynasty": "宋",
        "collection_info": null
    },
    {
        "title": "和春游三首  其二",
        "author": "廖行之",
        "content": "寻胜遨游且乐天，楚狂应是地行仙。\n一年最好春三月，到处那能花满川。\n梦泽诗肠吞八九，河沙醉境渺三千。\n眼中况有江皋佩，应作潇湘胜会传。",
        "dynasty": "宋",
        "collection_info": null
    },
    {
        "title": "和春游三首  其三",
        "author": "廖行之",
        "content": "雨余迟日放晴天，春入园林点化仙。\n为约奚囊行秀野，更看花岛媚清川。\n杖头买醉多踰百，笑裏挥金知几千。\n一段清狂谁会得，谩将高兴付诗传。",
        "dynasty": "宋",
        "collection_info": null
    },
    {
        "title": "海棠",
        "author": "廖行之",
        "content": "暖日烘晴二月天，万丝垂舞竞春妍。\n谁移西蜀寸根远，独领东风一笑嫣。\n醉脸凝脂朝过雨，红粧照烛夜笼烟。\n漫山百卉空粗俗，知是流霞第一仙。",
        "dynasty": "宋",
        "collection_info": null
    },
    {
        "title": "社日雨",
        "author": "廖行之",
        "content": "一年好乐九十日，底事天工力作难。\n自古惜春晴有几，只今连夕雨犹𩆑。\n朝来已报山城社，客裏那知花信寒。\n遥想故园田父乐，伐豚酾酒树团栾。",
        "dynasty": "宋",
        "collection_info": null
    },
    {
        "title": "清江道中",
        "author": "廖行之",
        "content": "客裏春愁万斛量，随身抖擞一奚囊。\n了无池草入诗梦，粗有山花供酒狂。\n半载飞蓬成底事，几鈎新月误相望。\n夕阳又傍空山宿，杜宇声中入异乡。",
        "dynasty": "宋",
        "collection_info": null
    },
    {
        "title": "次纲官王簿韵兼简伯潜二首  其一",
        "author": "廖行之",
        "content": "江上晴光照眼浓，十分春色满城东。\n客怀何限湘波绿，漕事方殷汉粟红。\n雅有诗情添兴远，可无酒力破愁攻。\n舳舻早晚蒲帆稳，长啸东南万里风。",
        "dynasty": "宋",
        "collection_info": null
    },
    {
        "title": "次纲官王簿韵兼简伯潜二首  其二",
        "author": "廖行之",
        "content": "柳岸流鶑两两黄，风光浑在一帘香。\n休辞老去追随懒，莫遣春归倥偬忙。\n满地芳茵犹胜践，漫天飞絮漫轻狂。\n溪园早有同游约，准拟杯行引兴长。",
        "dynasty": "宋",
        "collection_info": null
    },
    {
        "title": "和张王臣郊游韵三首  其一",
        "author": "廖行之",
        "content": "君访西郊古佛家，还因烧佛问丹霞。\n可能同住依弥勒，应是前身悟木叉。\n林杪危亭供宴坐，门前翠袖俨排衙。\n纷纷廛市何时了，静看优昙浩劫花。",
        "dynasty": "宋",
        "collection_info": null
    },
    {
        "title": "和张王臣郊游韵三首  其二",
        "author": "廖行之",
        "content": "山头笑语落千家，晓入登临引暮霞。\n极目未应烦笏拄，招朋端不羡鱼叉。\n归来皓月明于烛，睡熟黄紬卧放衙。\n幕府官闲诗思敏，赓酬亹亹笔生花。",
        "dynasty": "宋",
        "collection_info": null
    },
    {
        "title": "和张王臣郊游韵三首  其三",
        "author": "廖行之",
        "content": "秀句清圆掩百家，锦心幽思定餐霞。\n风骚谁敢闚严律，诵数惟应满洛叉。\n已有文名肩杜曲，却怜羁旅赋彭衙。\n自嗟下里陪高唱，羞说花时鼓子花。",
        "dynasty": "宋",
        "collection_info": null
    },
    {
        "title": "和芍药",
        "author": "廖行之",
        "content": "牡丹摧尽蘂初成，花谱还应压后生。\n右掖昔年陪俊赏，幽兰今日助诗情。\n当阶镇日翻红艷，傍砌何人翫秀英。\n国色要须归第一，花王从此浪收名。",
        "dynasty": "宋",
        "collection_info": null
    },
    {
        "title": "送春",
        "author": "廖行之",
        "content": "煮醖青梅且共尝，游蜂飞蝶为谁忙。\n秋韆綵索迷青草，车马红桥锁绿杨。\n春事战回蒲剑老，诗肠结尽柳丝长。\n韶光赋别休匆遽，凝伫东风更一觞。",
        "dynasty": "宋",
        "collection_info": null
    },
    {
        "title": "宿田舍遇雨",
        "author": "廖行之",
        "content": "奔走尘埃日几西，又从舟楫问津涯。\n官身底事多羁束，世路由来足崄巇。\n甘雨也知苏䆉䅉，轻风祗管舞涟漪。\n夕阳又傍田村宿，无限蜩螗噪晚飔。",
        "dynasty": "宋",
        "collection_info": null
    },
    {
        "title": "七夕",
        "author": "廖行之",
        "content": "从昔人传鹊作桥，一年牛女会清宵。\n几家乞巧罗瓜果，是处开樽沸管箫。\n云雨暂成银汉约，风雷催趁玉晨朝。\n凭谁与问支机石，好上仙槎款碧霄。",
        "dynasty": "宋",
        "collection_info": null
    },
    {
        "title": "重九后菊",
        "author": "廖行之",
        "content": "寂寞东篱几夕霜，不堪憔悴逐炎凉。\n谁知璞玉浑金态，尽作红尘紫陌粧。\n流液尚能甘水味，返魂应付与梅香。\n来年莫落秋深后，好趁登高入酒觞。",
        "dynasty": "宋",
        "collection_info": null
    },
    {
        "title": "中秋日简同盟诸公",
        "author": "廖行之",
        "content": "风囊啸谷猎尘衫，雨鬣行天驾玉骖。\n一洗蛮烟浑逐北，全提商令似征南。\n佳时不负中秋约，双桂能同一夜谈。\n我亦兰陔奉馨膳，与君欢事喜相参。",
        "dynasty": "宋",
        "collection_info": null
    },
    {
        "title": "和晚菊三首  其一",
        "author": "廖行之",
        "content": "羁寓穷秋几许清，晚芳犹尔亦何荣。\n东篱旧岂论余子，三径今应愧老成。\n气味耐堪供饮兴，登临那得厕羣英。\n节华要是丈人行，俗眼谁知省屈平。",
        "dynasty": "宋",
        "collection_info": null
    },
    {
        "title": "和晚菊三首  其二",
        "author": "廖行之",
        "content": "何事秋光老更清，故应有菊占秋荣。\n后来汉陛知薪积，晚出商山叹翼成。\n三径惟将松比操，东篱那为酒含英。\n纷纷红紫随时好，臆对西风诉不平。",
        "dynasty": "宋",
        "collection_info": null
    },
    {
        "title": "和晚菊三首  其三",
        "author": "廖行之",
        "content": "荒凉篱落露华清，菊为重阳特地荣。\n奔竞斗心知戒在，疎迟懒性习闲成。\n偿秋为子添秋兴，见晚知谁恨晚英。\n頼有南山陪旧望，悠然目极与云平。",
        "dynasty": "宋",
        "collection_info": null
    },
    {
        "title": "月夜有怀二宋兄",
        "author": "廖行之",
        "content": "云容冉冉碧于衫，蟾影腾腾稳胜骖。\n万壑凉声生木末，一天秋色满江南。\n闻鸡漫起狂夫舞，扪虱谁从隠士谈。\n坐想诗翁搜好句，初机还许学人参。",
        "dynasty": "宋",
        "collection_info": null
    },
    {
        "title": "秋夜读书示谦  其一",
        "author": "廖行之",
        "content": "百年诗种世科存，三载相望两拜恩。\n主簿从渠称大小，儒冠喜我到儿孙。\n立身正要先忠孝，力学尤须造本原。\n老矣寸阴犹共惜，日新期汝大吾门。",
        "dynasty": "宋",
        "collection_info": null
    },
    {
        "title": "秋夜读书示谦  其二",
        "author": "廖行之",
        "content": "常记吾公诲语存，岂唯抚育念深恩。\n要将礼义扶门户，常把诗书训子孙。\n众耳尚闻垂绝语，尔曹无负起家原。\n慇懃事业能无忝，何羡于公驷马门。",
        "dynasty": "宋",
        "collection_info": null
    },
    {
        "title": "西囿卢橘数株方穷秋萧索间诧然敷荣薿薿可爱作诗记之",
        "author": "廖行之",
        "content": "寂寂园林秋暮时，可人卢橘玉英肥。\n祗应篱菊返魂在，满慰金行得意归。\n僵立冻蜂攒翅白，霏微繁李缀枝稀。\n天公似恐缁尘污，乞与毡裘护雪衣。",
        "dynasty": "宋",
        "collection_info": null
    },
    {
        "title": "和罗舜举  其一",
        "author": "廖行之",
        "content": "岸岸花飞客思浓，拍空烟水与天东。\n暮云横岭依依碧，朝日翻波衮衮红。\n鸥共忘机元自适，鼍犹鸣鼓定谁攻。\n凭栏万里危楼望，愁绝江南一笛风。",
        "dynasty": "宋",
        "collection_info": null
    },
    {
        "title": "和罗舜举  其二",
        "author": "廖行之",
        "content": "对酒怜鹅满意黄，江天风暖水纹香。\n诗情到底能多助，官事由来未苦忙。\n晴雨不妨春自好，醉醒何择我非狂。\n几时容与扁舟去，浩荡烟波情兴长。",
        "dynasty": "宋",
        "collection_info": null
    },
    {
        "title": "和张王臣",
        "author": "廖行之",
        "content": "词伯今犹从事衫，追风才轶谢羸骖。\n浪传齐己声江左，不见弥明隠岳南。\n骚读正堪供痛饮，箎音那许接高谈。\n君家况有輶轩法，乞与新编得细参。",
        "dynasty": "宋",
        "collection_info": null
    },
    {
        "title": "和家字韵呈同社诸公",
        "author": "廖行之",
        "content": "平生四海鲁东家，貌敬谁能礼有加。\n试问离歌谈狗曲，何如艷曲唱山茶。\n广平似铁诗犹好，河内闻箴喜更夸。\n惟有谪仙堪痛饮，世间佳处乐无涯。",
        "dynasty": "宋",
        "collection_info": null
    },
    {
        "title": "和松坡刘迂诗四首  其一",
        "author": "廖行之",
        "content": "新凉凭雨入郊墟，却置诗书困简书。\n顾我尘埃随野马，今谁风味忆鲈鱼。\n可能三釜从吾好，且放双眉满意舒。\n剩买一尊浇礧磈，从他㶁㶁水鸣除。",
        "dynasty": "宋",
        "collection_info": null
    },
    {
        "title": "和松坡刘迂诗四首  其二",
        "author": "廖行之",
        "content": "白云飞处祝融墟，心切平安一纸书。\n浪走毛生惭捧檄，清贫羊续漫悬鱼。\n银蟾浮彩秋尤好，金粟含香桂欲舒。\n指日安舆奉颜色，綵衣容与戏庭除。",
        "dynasty": "宋",
        "collection_info": null
    },
    {
        "title": "和松坡刘迂诗四首  其三",
        "author": "廖行之",
        "content": "平生湖海敝貂裘，一笑周南底滞留。\n豪放不妨诗李白，峥嵘何意吏朱游。\n悠悠世上难穷事，落落胸中肯着愁。\n高兴横秋浑不浅，月明还上武昌楼。",
        "dynasty": "宋",
        "collection_info": null
    },
    {
        "title": "和松坡刘迂诗四首  其四",
        "author": "廖行之",
        "content": "满袖风埃季子裘，谁怜斗粟漫淹留。\n栖迟岁月浑闲事，放浪湖山得胜游。\n一律任渠从滥吹，数杯容我且浇愁。\n祗应好在平生志，更上陈登百尺楼。",
        "dynasty": "宋",
        "collection_info": null
    },
    {
        "title": "暮秋闻鴈",
        "author": "廖行之",
        "content": "微日输晴宿霭妆，征鸿迎暖到南州。\n相呼相唤稻粱熟，年去年来芦苇秋。\n琴操曾遗中散恨，海濒还见子卿不。\n夕阳莫傍江楼去，长有别离人倚楼。",
        "dynasty": "宋",
        "collection_info": null
    },
    {
        "title": "和蔺仰之咏含笑花",
        "author": "廖行之",
        "content": "何物包藏欲媚谁，千金难售惜光仪。\n空凝巧倩如羞靥，晴吐浓熏已透肌。\n一夕举烽徒自苦，三年射雉若为奇。\n无情草木欣欣意，却恼多情为赋诗。",
        "dynasty": "宋",
        "collection_info": null
    },
    {
        "title": "得长兄书",
        "author": "廖行之",
        "content": "雨余清梦话踌躇，投晓敲门一纸书。\n尺组却能羁壮士，寸心浑欲驾飞车。\n青衫小吏谁知子，白髮慈亲正念渠。\n只道为官志三釜，而今那似守阎闾。",
        "dynasty": "宋",
        "collection_info": null
    },
    {
        "title": "同伯潜诸公联骑出城东次衫字韵",
        "author": "廖行之",
        "content": "怯晓征衣袭小衫，山头淡月照联骖。\n晴光忽散湘江上，秋色疑连梦泽南。\n后约吹香舒藻思，同游载酒款犀谈。\n遥知坚卧朱文季，倦听朝鸡趁六参。",
        "dynasty": "宋",
        "collection_info": null
    },
    {
        "title": "和武必达郢亭杂咏韵",
        "author": "廖行之",
        "content": "君家华屋隠松关，满壑清风六月寒。\n半岁胡为漫蓬转，篇诗犹解惜春阑。\n人言占马应东首，我欲移文向北山。\n试问啼鹃缘底事，尽情终日劝人还。",
        "dynasty": "宋",
        "collection_info": null
    },
    {
        "title": "宿白湖即事",
        "author": "廖行之",
        "content": "乱蝉声裏夕阳村，野寺荒凉竹映门。\n汩汩溪流新过雨，芃芃禾稼已平原。\n老僧不省论诗句，初月犹能共酒樽。\n莫为奔驰起归兴，东西南北一干坤。",
        "dynasty": "宋",
        "collection_info": null
    },
    {
        "title": "和洞庭古寺壁间韵",
        "author": "廖行之",
        "content": "六月湖天凛似秋，曾凭樯燕小迟留。\n苍崖偃蹇浮屠古，白壁淋漓醉墨流。\n吹浪鱼龙供客戏，乘槎牛斗得天游。\n一声帝子云璈曲，家在蓬壶碧玉楼。",
        "dynasty": "宋",
        "collection_info": null
    },
    {
        "title": "和徐志父道中池亭独游之什二首  其一",
        "author": "廖行之",
        "content": "炎风勃勃触轻衫，何事驱尘未解骖。\n清我一泓能湛湛，洗渠双耳任喃喃。\n方从君子欢相爱，未信樵夫笑不谈。\n他日通泉访陈迹，光芒宝剑与天参。",
        "dynasty": "宋",
        "collection_info": null
    },
    {
        "title": "和徐志父道中池亭独游之什二首  其二",
        "author": "廖行之",
        "content": "闻絃那用湿青衫，俛首盐车骥可骖。\n珍重居污自贞洁，飞扬巢幕漫呢喃。\n云天意气生怀抱，尊俎风流入笑谈。\n不碍哦诗佐清逸，明朝敛板又庭参。",
        "dynasty": "宋",
        "collection_info": null
    },
    {
        "title": "游岳麓宫抱黄洞",
        "author": "廖行之",
        "content": "长沙不足容回旋，放脚直到清虚天。\n层云荡胸意矫矫，皓月入袖情娟娟。\n扶摇浩荡九万里，城郭彷佛三千年。\n仙期汗漫直牛斗，此志理我乘风船。",
        "dynasty": "宋",
        "collection_info": null
    },
    {
        "title": "和张王臣登清斯亭韵三首  其一",
        "author": "廖行之",
        "content": "一年好景负黄花，洗眼江梅傲岁华。\n把酒欲从天问月，知时谁解管飞葭。\n人情似水多泾渭，世味如禅说蜜樝。\n祇可高吟酬节物，鶑声早晚又天涯。",
        "dynasty": "宋",
        "collection_info": null
    },
    {
        "title": "和张王臣登清斯亭韵三首  其二",
        "author": "廖行之",
        "content": "一夜寒窗剪烛花，细寻诗派忆京华。\n爱人欲赠两溪竹，弔古谁荒大泽葭。\n味永黄鸡羹苦菜，香清沈水煮榠樝。\n拈来信手皆佳句，浩叹东洋渺际涯。",
        "dynasty": "宋",
        "collection_info": null
    },
    {
        "title": "和张王臣登清斯亭韵三首  其三",
        "author": "廖行之",
        "content": "海棠冬暖亦狂花，步遶畦区羡物华。\n微雨苍茫低塞鴈，寒声寂历到汀葭。\n映人清绝梅松竹，照眼黄垂橘柚樝。\n自喜闲中足幽兴，不妨时理醉生涯。",
        "dynasty": "宋",
        "collection_info": null
    },
    {
        "title": "题苏瑑觉斋二首  其一",
        "author": "廖行之",
        "content": "不随凿枘辨方圆，安用蓍龟考未然。\n万物由来皆备我，寸心既尽即知天。\n见几那俟拈花手，乐道浑忘绝易编。\n自得诚明千古学，谁能证此具精专。",
        "dynasty": "宋",
        "collection_info": null
    },
    {
        "title": "题苏瑑觉斋二首  其二",
        "author": "廖行之",
        "content": "灭去觚棱性本圆，了除藩蔽物皆然。\n向来具足顶门眼，尽发卑微瓮裏天。\n胶扰空花俱是幻，拘挛尘鞅束如编。\n非予孰为幡然起，莫遣阿衡美独专。",
        "dynasty": "宋",
        "collection_info": null
    },
    {
        "title": "和长兄席间书事",
        "author": "廖行之",
        "content": "穷山二月无多乐，犹作春来料峭寒。\n常恐花枝暗萧索，却教诗句漫艰难。\n寻芳頼有城西角，泥饮休论日几竿。\n他日山僧纪清集，阁中应作画图看。",
        "dynasty": "宋",
        "collection_info": null
    },
    {
        "title": "题舅氏耕隠图",
        "author": "廖行之",
        "content": "诗书事业可公卿，垂上青冥却反耕。\n舍己芸人吾弗尔，种田得饱我何营。\n一犂春雨宁论力，万里秋云会享成。\n堂上更书无逸语，也知稼穑重金籝。",
        "dynasty": "宋",
        "collection_info": null
    },
    {
        "title": "书怀",
        "author": "廖行之",
        "content": "莱衣喜气着青衫，世路从渠裂两骖。\n试问虚名空斗北，何如荣养乐陔南。\n邻墙饱听新诗句，尊酒相从几笑谈。\n闻道秋郊足佳趣，好奇谁復似岑参。",
        "dynasty": "宋",
        "collection_info": null
    },
    {
        "title": "食菜作二首  其一",
        "author": "廖行之",
        "content": "吾儒不羡能方丈，彼相胡为食万钱。\n谁识春来有珍味，乐如疏食曲肱眠。\n园中菜把勤能致，曹掾莼羹美未专。\n便作远谋胜肉食，他年无愧作诗篇。",
        "dynasty": "宋",
        "collection_info": null
    },
    {
        "title": "食菜作二首  其二",
        "author": "廖行之",
        "content": "春来日膳菜数本，绝胜杖头携百钱。\n但得园蔬非馑岁，肯令午梦搅清眠。\n食芹有美吾思献，采菲无遗利可专。\n莫笑先生长诳腹，解吟朝日照盘萹。",
        "dynasty": "宋",
        "collection_info": null
    },
    {
        "title": "丰城舟中",
        "author": "廖行之",
        "content": "踏遍江湖路几千，买舟因得憩江天。\n不嫌烟水牵离恨，要狎沙鸥伴醉眠。\n南浦春深波涨岸，长芦风寝浪平川。\n生涯喜近长年老，夜半挐音月满船。",
        "dynasty": "宋",
        "collection_info": null
    },
    {
        "title": "上湖南孙漕四首  其一",
        "author": "廖行之",
        "content": "湘郡湘城四十余，赋租无爽岁无虚。\n三年自是澄清泽，一吏何能抚字书。\n底事古人勤劝课，由来国计在阎闾。\n南阳谁守蒲谁宰，更頼褰帏使者车。",
        "dynasty": "宋",
        "collection_info": null
    },
    {
        "title": "上湖南孙漕四首  其二",
        "author": "廖行之",
        "content": "湘水湘江衮衮流，南连五岭北荆州。\n造船行粟无遗算，自叶流根皆运筹。\n国计已多刘晏策，民情滋欲寇恂留。\n善刀莫起庖丁念，何止恢恢十二牛。",
        "dynasty": "宋",
        "collection_info": null
    },
    {
        "title": "上湖南孙漕四首  其三",
        "author": "廖行之",
        "content": "湘俗湘人百不忧，口无异论只歌讴。\n皆言此日孙夫子，还是当年郭细侯。\n不信民情容易得，可能仁闻镇长流。\n而今九郡皆膏泽，看取黄云万顷秋。",
        "dynasty": "宋",
        "collection_info": null
    },
    {
        "title": "上湖南孙漕四首  其四",
        "author": "廖行之",
        "content": "湘雨湘田处处同，谁知公意与天通。\n爱民天亦忧民事，望岁公应喜岁丰。\n自古强兵先足食，从今积粟可平戎。\n关中事业非难办，要看他时第一功。",
        "dynasty": "宋",
        "collection_info": null
    },
    {
        "title": "代送王守赴湖北漕",
        "author": "廖行之",
        "content": "紫泥芝检下遥天，绣斧荣更竹使权。\n六辔周王新礼乐，重湖楚国旧山川。\n澄清风采生麾节，眷倚精神跂邃綖。\n早晚沙堤归步稳，二台齐色耀星躔。",
        "dynasty": "宋",
        "collection_info": null
    },
    {
        "title": "和丙午衡州鹿鸣宴诗",
        "author": "廖行之",
        "content": "丹诏飞来万国春，抡才美意属贤臣。\n几年志气风云壮，一旦声名日月新。\n好把良筹裨负扆，莫贪香饵堕垂纶。\n来年上国风光好，喜帖西驰沸路尘。",
        "dynasty": "宋",
        "collection_info": null
    },
    {
        "title": "和石鼓宴士二首  其一",
        "author": "廖行之",
        "content": "几年蓬藋翳儒宫，文物新还俎豆中。\n幸甚诸生初见武，欢然置酒更亲崇。\n晴收楚峤千峰雨，熏奏虞絃万籁风。\n须信廉平汉循吏，可能齐鲁化蚕丛。",
        "dynasty": "宋",
        "collection_info": null
    },
    {
        "title": "和石鼓宴士二首  其二",
        "author": "廖行之",
        "content": "江头秀木碧参空，喜见新晴到眼中。\n秩秩北林筵有序，潭潭东阁礼尤崇。\n广平元老今贤杰，江左夷吾正祖风。\n况復赣君崇教养，清阴到处绿成丛。",
        "dynasty": "宋",
        "collection_info": null
    },
    {
        "title": "上湖北赵司仓三首  其一",
        "author": "廖行之",
        "content": "君侯德业简渊衷，亟上朝端望寖隆。\n鹓鹭羽仪从北阙，骖騑礼乐正西风。\n六条郡国褰帷裏，万里沅湘揽辔中。\n早晚诏书归衮舄，由来周召合三公。",
        "dynasty": "宋",
        "collection_info": null
    },
    {
        "title": "上湖北赵司仓三首  其二",
        "author": "廖行之",
        "content": "黼扆天高德意深，恩言临遣重丁宁。\n九霄雨露新英节，一日风雷徧洞庭。\n财力定能均息耗，米盐因得裕常经。\n如今想见南翁喜，长望吴头认使星。",
        "dynasty": "宋",
        "collection_info": null
    },
    {
        "title": "上湖北赵司仓三首  其三",
        "author": "廖行之",
        "content": "廷尉年来犴狱清，更凭藻鑑惠诸生。\n新奇往往多闻罢，朴鲁区区亦竟成。\n已见规橅通造化，会看勋业正钧衡。\n先生小试澄清手，天下颙颙望太平。",
        "dynasty": "宋",
        "collection_info": null
    },
    {
        "title": "送黄尉解官因简黄德亨  其一",
        "author": "廖行之",
        "content": "夫君解纽去通泉，十幅风帆下碧川。\n宝剑诗成光射斗，扶摇路稳翼垂天。\n湖山桂老乘秋兴，越水梅开近日边。\n丹扆须贤方侧席，会听鸣履上星躔。",
        "dynasty": "宋",
        "collection_info": null
    },
    {
        "title": "送黄尉解官因简黄德亨  其二",
        "author": "廖行之",
        "content": "平生饱听无双誉，一见全胜得异书。\n妙语从君闻梗概，清尊酌我更踌躇。\n希踪伯氏情何限，惜别吾曹意有余。\n若见滁州新博士，为言湘水愧污渠。",
        "dynasty": "宋",
        "collection_info": null
    },
    {
        "title": "病中寄武公望二首  其一",
        "author": "廖行之",
        "content": "四十余年尚转蓬，渠论南北与西东。\n但知爱子三迁教，不办谋生一亩宫。\n北海可怜真意广，步兵良苦漫途穷。\n人生择术须循分，鹏鷃逍遥自不同。",
        "dynasty": "宋",
        "collection_info": null
    },
    {
        "title": "病中寄武公望二首  其二",
        "author": "廖行之",
        "content": "轻去千金若弃遗，高情勇决固应稀。\n端来共我茅一把，不肯折君腰十围。\n世事弹棋无定局，人情蒙穽有深机。\n生涯也趁身强健，况是平阳德可依。",
        "dynasty": "宋",
        "collection_info": null
    },
    {
        "title": "无题  其一",
        "author": "廖行之",
        "content": "生憎城裏只尘埃，胜处何妨特地来。\n况是近郊新雨歇，可能乘兴一樽开。\n春随使者轺车至，花倩梨园羯鼓催。\n来岁披香侍华宴，也应犹记此低徊。",
        "dynasty": "宋",
        "collection_info": null
    },
    {
        "title": "无题  其二",
        "author": "廖行之",
        "content": "逸兴飘飘鹤九皋，凉州那得费蒲萄。\n一从卜筑东山胜，便觉声名北斗高。\n手种百花从日涉，心澄万虑弭汤鏖。\n主人已作骑鲸去，谁与鸿蒙共胜遨。",
        "dynasty": "宋",
        "collection_info": null
    },
    {
        "title": "用韵杂兴",
        "author": "廖行之",
        "content": "夏葛冬裘等一衫，飞黄跛鼈谩同骖。\n人情展转怜风月，世路沈迷泣北南。\n我已灰心忘厚味，谁其缄口罢游谈。\n如今欲问西来意，便挂僧牌报放参。",
        "dynasty": "宋",
        "collection_info": null
    },
    {
        "title": "萍乡道中",
        "author": "廖行之",
        "content": "萍实乡中雨初歇，野溪流水奔惊湍。\n蚕功欲登蚕妇急，春阴已浓春事阑。\n飞绵漫空白雪舞，迭巘插汉青螺攒。\n家山归去此无几，眼底已作潇湘看。",
        "dynasty": "宋",
        "collection_info": null
    },
    {
        "title": "宜春道中",
        "author": "廖行之",
        "content": "路转溪回几曲村，溪头流水去浑浑。\n农忙野叟朝耕陇，蚕老人家昼掩门。\n游子漫怜春色晚，故园应想绿阴繁。\n归欤屈指无多日，夜雨团栾酒一尊。",
        "dynasty": "宋",
        "collection_info": null
    },
    {
        "title": "觅酒于宋伯潜",
        "author": "廖行之",
        "content": "典衣无策渐朝衫，早计君毋笑拊骖。\n未辨墙头仍瓮下，空哦斗北与箕南。\n蒲萄不作凉州想，庚癸犹酬褐父谈。\n折简更招花下饮，可能离坐亦容参。",
        "dynasty": "宋",
        "collection_info": null
    },
    {
        "title": "和武公望从人觅酒二首  其一",
        "author": "廖行之",
        "content": "野店醪香尚带烟，中山醖久漫经年。\n公营恶草安吾分，太白高吟羡子先。\n好办一尊常对月，谁能百斛更浮川。\n正须浇我谈天口，富贵浮云且任缘。",
        "dynasty": "宋",
        "collection_info": null
    },
    {
        "title": "和武公望从人觅酒二首  其二",
        "author": "廖行之",
        "content": "春愁满眼久驱除，懒问生涯念及孥。\n但得论文留客醉，不妨问字到山居。\n寒收冻面应浮蚁，暖入芳腴可泛酥。\n便欲呼儿洗杯酌，陶然应许及波余。",
        "dynasty": "宋",
        "collection_info": null
    },
    {
        "title": "又次韵二首  其一",
        "author": "廖行之",
        "content": "几日春寒似禁烟，杜门浑欲任流年。\n得钱相觅非难办，载酒来过定孰先。\n无奈梅边虚胜践，遥怜柳外涨晴川。\n佳时纵意须从事，莫笑幽人也化缘。",
        "dynasty": "宋",
        "collection_info": null
    },
    {
        "title": "又次韵二首  其二",
        "author": "廖行之",
        "content": "年来那復不时须，斗酒珍藏敢罪孥。\n安我馈浆穷逆旅，有谁携榼访幽居。\n粗粱何择皆庚癸，题品宁当辨酪酥。\n自笑悲辛惭杜老，却愁人不食吾余。",
        "dynasty": "宋",
        "collection_info": null
    },
    {
        "title": "弃屣有感",
        "author": "廖行之",
        "content": "蹈遍关山日几西，周旋步武镇相依。\n居贫原宪履长决，战罢吴王屦不归。\n已类惫靴无復召，空惭释屩顿成非。\n尘劳弃屣今何有，纵尔双鳬自在飞。",
        "dynasty": "宋",
        "collection_info": null
    },
    {
        "title": "宋伯华趋朝用川字衫字韵作二诗送之  其一",
        "author": "廖行之",
        "content": "微雨轻寒透客衫，十分秋色相征骖。\n人占逸驾应空北，君自良图已运南。\n须信由来非枉尺，谁云领取勿多谈。\n而今吐握逢知己，会听新除趁六参。",
        "dynasty": "宋",
        "collection_info": null
    },
    {
        "title": "宋伯华趋朝用川字衫字韵作二诗送之  其二",
        "author": "廖行之",
        "content": "驰名衮衮甚长川，君独乘风万里船。\n得意正看期汗漫，趋时宁肯媚连娟。\n升沈百辟方公道，扶植斯文要众贤。\n元献景文今棣萼，还须柱石汉中天。",
        "dynasty": "宋",
        "collection_info": null
    },
    {
        "title": "送鲍判官解官归浙西",
        "author": "廖行之",
        "content": "蚤行吴越得清名，岁久湘中始识君。\n人物自堪交仲父，才华端可继参军。\n一州从事曾游刃，万里封侯好策勋。\n江上今朝话离别，西风吹起楚天云。",
        "dynasty": "宋",
        "collection_info": null
    },
    {
        "title": "送乐贡父赴书馆",
        "author": "廖行之",
        "content": "秀出书堂隽有声，又携琴剑主文盟。\n师承自得春秋学，经行俱高月旦评。\n援缴解令专志虑，窥园那肯乱精明。\n安昌异日多成就，何止从宣一二名。",
        "dynasty": "宋",
        "collection_info": null
    },
    {
        "title": "送伯华醉归不寐又用韵杂言二首  其一",
        "author": "廖行之",
        "content": "十幅风蒲下碧川，别怀何惜醉金船。\n娄公正遣江流稳，庾老宁辜月影娟。\n善世如君皆夙望，泽民应我愧前贤。\n荣华莫美城南杜，早晚还亲尺五天。",
        "dynasty": "宋",
        "collection_info": null
    },
    {
        "title": "送伯华醉归不寐又用韵杂言二首  其二",
        "author": "廖行之",
        "content": "休论决处甚防川，刚道呼来不上船。\n正使涓流鸣㶁㶁，终然修竹浄娟娟。\n浮沈与世鱼潜跃，清浊从渠酒圣贤。\n富贵功名皆自有，可怜邀月问青天。",
        "dynasty": "宋",
        "collection_info": null
    },
    {
        "title": "和曾知运寄兄诗二首  其一",
        "author": "廖行之",
        "content": "得丧区区指屈伸，褰裳归去楚江滨。\n莼鲈到底秋风美，牛斗依然夜气新。\n满壑烟霜供啸傲，传家诗礼照清贫。\n不须变姓吴门隠，自有相从化鹤人。",
        "dynasty": "宋",
        "collection_info": null
    },
    {
        "title": "和曾知运寄兄诗二首  其二",
        "author": "廖行之",
        "content": "忠孝蝉联萃一门，鴈行相望款天阍。\n青云有弟先行志，蓝绶今兄亦拜恩。\n肘印一时饶季子，风雩千载见诸孙。\n二难金玉交辉映，出处相高德义尊。",
        "dynasty": "宋",
        "collection_info": null
    },
    {
        "title": "送长兄赴调上都次田俊卿韵二首  其一",
        "author": "廖行之",
        "content": "霜熟林空月满川，衝寒突兀耸诗肩。\n便应策骥行夷路，不用燃犀照碧渊。\n从昔正人终遇世，到今方士漫求仙。\n老成谋国须吾辈，可笑轻疎贾少年。",
        "dynasty": "宋",
        "collection_info": null
    },
    {
        "title": "送长兄赴调上都次田俊卿韵二首  其二",
        "author": "廖行之",
        "content": "从今日日听新除，去马加鞭不用徐。\n最是好为三釜计，不妨频寄万金书。\n君行霄汉无留轫，我得江湖欲纵鱼。\n更念起家人底事，百年门户正关渠。",
        "dynasty": "宋",
        "collection_info": null
    },
    {
        "title": "重九道中怀长兄二首  其一",
        "author": "廖行之",
        "content": "客裏匆匆饱岁时，今谁能免利名羁。\n有人骑鹤去千岁，顾我巢林方一枝。\n后日空怀棠杕燕，经年惭愧菊花期。\n白云飞处湘天碧，心在南陔日咏诗。",
        "dynasty": "宋",
        "collection_info": null
    },
    {
        "title": "重九道中怀长兄二首  其二",
        "author": "廖行之",
        "content": "追欢那復少年时，老骥如今亦受羁。\n白髮惊人风落帽，黄花伴我岁寒枝。\n谁能寻胜过元亮，自嘆知音失子期。\n点检胸中犹礧磈，强倾浊酒自哦诗。",
        "dynasty": "宋",
        "collection_info": null
    },
    {
        "title": "田舍杂兴怀长兄四首  其一",
        "author": "廖行之",
        "content": "少休廛市喧嚣耳，来听田农应和歌。\n畟畟耕畴皆帝力，欣欣时物自天和。\n山云亭午半未敛，溪雨黄昏清更多。\n但得长年饱禾稻，也胜官裏厌风波。",
        "dynasty": "宋",
        "collection_info": null
    },
    {
        "title": "田舍杂兴怀长兄四首  其二",
        "author": "廖行之",
        "content": "不到田家又夏初，试从野老访耕锄。\n稻畦高下水皆足，天意雨晴时自如。\n学稼我犹惭孔子，问津君且向长沮。\n宦游何似团栾好，更念怀归畏简书。",
        "dynasty": "宋",
        "collection_info": null
    },
    {
        "title": "田舍杂兴怀长兄四首  其三",
        "author": "廖行之",
        "content": "去城靳靳路一驿，故岁迢迢今甫来。\n桃李阴成真绿野，溪山清绝胜章台。\n青衫手板徒劳尔，竹杖芒鞋亦快哉。\n莫向红尘深着脚，而今毛鸷苦相猜。",
        "dynasty": "宋",
        "collection_info": null
    },
    {
        "title": "田舍杂兴怀长兄四首  其四",
        "author": "廖行之",
        "content": "遥知此日黄初起，颇忆平生马少游。\n薄有田园奉甘旨，苦无机械与沈浮。\n如今官事真谁了，底事周南独子留。\n白髮倚门还念否，令人翻动北山讴。",
        "dynasty": "宋",
        "collection_info": null
    },
    {
        "title": "寿巴陵朱宰",
        "author": "廖行之",
        "content": "万里沅湘浩荡秋，秋来佳致日清遒。\n湖平一碧波光静，雨足千崖暑气收。\n底事欢声腾下隽，祗今贤宰在中牟。\n民情天意归仁寿，看到三公尚黑头。",
        "dynasty": "宋",
        "collection_info": null
    },
    {
        "title": "送许兄还侍兼简广南监场二首  其一",
        "author": "廖行之",
        "content": "君家畴昔汝南龙，渊有骊珠自不穷。\n黄卷乃翁廉取位，碧梧之子秀参空。\n儒冠底误资身术，盐筴聊成富国功。\n莫倚沃饶云近盬，图南九万看抟风。",
        "dynasty": "宋",
        "collection_info": null
    },
    {
        "title": "送许兄还侍兼简广南监场二首  其二",
        "author": "廖行之",
        "content": "旧游历历记湟川，南下番禺稳可沿。\n知有文星衝斗去，遥怜海水遶城边。\n而今五岭多宜客，见说羣卿剩好贤。\n问讯夫君聊吏隠，云胡三月未官迁。",
        "dynasty": "宋",
        "collection_info": null
    },
    {
        "title": "次韵酬宋伯潜三首  其一",
        "author": "廖行之",
        "content": "诗坛得隽敌无强，独立南丰一瓣香。\n我欲句中闻妙法，君应肘后出神方。\n陶镕景色春长好，流转风光物自忙。\n珍重三熏更三沐，全胜汤餠试何郎。",
        "dynasty": "宋",
        "collection_info": null
    },
    {
        "title": "次韵酬宋伯潜三首  其二",
        "author": "廖行之",
        "content": "百拙无堪不自强，身谋犹得学黄香。\n青衫良助君衣綵，圆凿何嫌我枘方。\n旧雨故人相得甚，浮云苍狗可怜忙。\n从君更许闻诗律，唤醒风骚起夜郎。",
        "dynasty": "宋",
        "collection_info": null
    },
    {
        "title": "次韵酬宋伯潜三首  其三",
        "author": "廖行之",
        "content": "老懒渠能更倔强，邻墙可恋瓮头香。\n卷舒自我聊全璧，非笑从人亦大方。\n日永游丝随望远，春深乳燕趁晴忙。\n閒来不入邯郸梦，未厌区区白首郎。",
        "dynasty": "宋",
        "collection_info": null
    },
    {
        "title": "酬罗季康二首  其一",
        "author": "廖行之",
        "content": "惭愧材非可与言，等閒微籁自鸣天。\n井蛙无理祇成闹，里妇空颦岂解妍。\n君自平生多与点，谁云一语始知然。\n欲伸床下慇勤拜，诗律于今属大贤。",
        "dynasty": "宋",
        "collection_info": null
    },
    {
        "title": "酬罗季康二首  其二",
        "author": "廖行之",
        "content": "自怜疎拙百奚宜，不省胡颜可媚时。\n驰骛功名非我事，欢娱菽水祇心知。\n风姿故陋难施粉，面目堪憎正类倛。\n惟有灵台亦裴度，到君明眼不能欺。",
        "dynasty": "宋",
        "collection_info": null
    },
    {
        "title": "次陈颐刚与许拾遗酬唱之作",
        "author": "廖行之",
        "content": "奇谋端合赞几沈，何事山林意味深。\n引类古人方厚禄，忧时百念可灰心。\n会看览德翔千仞，未信干霄老百寻。\n却笑疎慵真漫仕，閒中赢得二毛侵。",
        "dynasty": "宋",
        "collection_info": null
    },
    {
        "title": "和四十五叔庆谦子过省二首  其一",
        "author": "廖行之",
        "content": "行年五十尚青衫，耿耿胸中负不凡。\n那意宁馨联桂籍，祇知清白映冰衔。\n平生济叔耽周易，何日商宗起傅岩。\n好上公车治安策，绿缇飞诏下方函。",
        "dynasty": "宋",
        "collection_info": null
    },
    {
        "title": "和四十五叔庆谦子过省二首  其二",
        "author": "廖行之",
        "content": "长笑痴儿恋戏衫，拖泥带水漫卑凡。\n何如一动君王听，不入徒劳簿尉衔。\n细水循除空㶁㶁，泰山终古镇岩岩。\n可怜司马身华宠，晚作谀书拟奏函。",
        "dynasty": "宋",
        "collection_info": null
    },
    {
        "title": "还十五弟文稿",
        "author": "廖行之",
        "content": "文府高扃守鬼神，蔽亏那揜艳华春。\n屠门肯作朵颐过，龙颔轻攘照海珍。\n十袭莫论藏弆宠，双眸姑浣向来尘。\n从兹染指谙腴味，藜苋难甘诳腹贫。",
        "dynasty": "宋",
        "collection_info": null
    },
    {
        "title": "示梦龙侄",
        "author": "廖行之",
        "content": "小验文场粗慰心，读书从此更谆谆。\n要令大敌尤能勇，须索新功又过人。\n得力无过亲翰墨，致身端可上星辰。\n秋风春浪鳌头好，拭目吾宗尽国珍。",
        "dynasty": "宋",
        "collection_info": null
    },
    {
        "title": "赠别罗舜举二首  其一",
        "author": "廖行之",
        "content": "畴昔交情一辅车，年来造物且乘除。\n论文谁共肺肝语，道旧空传咫尺书。\n半岁不堪心鄙吝，一樽聊得语踌躇。\n匆匆又作相违恨，愁绝临风送目初。",
        "dynasty": "宋",
        "collection_info": null
    },
    {
        "title": "赠别罗舜举二首  其二",
        "author": "廖行之",
        "content": "鳌峰夜色输明月，龙穴秋光蔼碧云。\n景物故应人惜别，风流难与世相闻。\n新诗题处君思我，啼鸟声中我梦君。\n一笑相从非易得，有怀聊復此云云。",
        "dynasty": "宋",
        "collection_info": null
    },
    {
        "title": "别蒲圻徐丞于金鷄驿次李和卿韵",
        "author": "廖行之",
        "content": "金鷄亭上小舂容，日射湖光照眼浓。\n痛饮壮君堪八斗，剧谈应我避羣锋。\n笑看天际孤飞鹜，惊起波中老蛰龙。\n明日东西各奔走，莫随流俗浪迎逢。",
        "dynasty": "宋",
        "collection_info": null
    },
    {
        "title": "有禽声急而似可晓乡人以催税目之其声亦颇类焉因感而成诗",
        "author": "廖行之",
        "content": "怪底微禽似有知，区区舌吻竟奚为。\n欲将终日能鸣巧，深为当时远害思。\n布谷尚应勤播种，春畦何事较公私。\n谁如独占催科考，无復阳城恨拙迟。",
        "dynasty": "宋",
        "collection_info": null
    },
    {
        "title": "挽江西宋漕三首  其一",
        "author": "廖行之",
        "content": "蚤岁才名画省郎，会纡玉节惠三湘。\n哀矜折狱人无怨，访问垂心虑最长。\n不便幽潜遗陋巷，更将文物萃书堂。\n期公四海皆膏泽，太息思贤殄瘁章。",
        "dynasty": "宋",
        "collection_info": null
    },
    {
        "title": "挽江西宋漕三首  其二",
        "author": "廖行之",
        "content": "牙筹坐席未全温，尚想星沙恋德门。\n剡牍方新蠲赋请，忧民不计此身存。\n平生大乐功何晚，寿相庞眉理莫论。\n云黯江南失春色，可堪杜宇更销魂。",
        "dynasty": "宋",
        "collection_info": null
    },
    {
        "title": "挽江西宋漕三首  其三",
        "author": "廖行之",
        "content": "櫑具曾承衣绣迎，学宫仍见选诸生。\n求文于白远何取，联第如詹时共荣。\n公自典刑多教化，人谁菑播頼生成。\n而今未报何侯力，万里神驰两泪倾。",
        "dynasty": "宋",
        "collection_info": null
    },
    {
        "title": "挽宋知县刚仲二首  其一",
        "author": "廖行之",
        "content": "与君同志復同州，少日论文放一头。\n孝子忧亲双鬓白，痴儿了事一生愁。\n凌云意气须臾尽，积岁声名取次休。\n頼有遗编留史笔，几回废卷泪横流。",
        "dynasty": "宋",
        "collection_info": null
    },
    {
        "title": "挽宋知县刚仲二首  其二",
        "author": "廖行之",
        "content": "阀阅方成一段奇，三湘况是古来稀。\n弟兄同岁乘槎去，父子连科折桂归。\n诗礼传家人共羡，欢华过眼事俱非。\n秋风寂寞萱堂露，染尽当年戏綵衣。",
        "dynasty": "宋",
        "collection_info": null
    },
    {
        "title": "挽陈宣教直中",
        "author": "廖行之",
        "content": "回鴈峰前忆隠沦，平生谋道不谋身。\n诗书满腹空名世，科第衰年独后人。\n頼有佳儿传素业，能令潜德上贞珉。\n交游半世今零落，忍望铭旌泪墨新。",
        "dynasty": "宋",
        "collection_info": null
    },
    {
        "title": "挽武宣教彻二首  其一",
        "author": "廖行之",
        "content": "三釜何如菽水长，毅然投劾奉归装。\n共钦棰楚辞巴岭，又听勾稽復楚乡。\n鸂鶒下滩谁御史，凤鸾栖棘漫仇香。\n绝怜五十三年笔，不草文园封禅囊。",
        "dynasty": "宋",
        "collection_info": null
    },
    {
        "title": "挽武宣教彻二首  其二",
        "author": "廖行之",
        "content": "书来撩我重思君，情比雝雝鴈叫羣。\n词赋一时高李杜，弟兄今日扫机云。\n未还金马日边诏，去作玉楼天上文。\n千里莫能亲视窆，篇诗寄挽亦徒云。",
        "dynasty": "宋",
        "collection_info": null
    },
    {
        "title": "挽武宣教徯四首  其一",
        "author": "廖行之",
        "content": "南楚东吴万里长，几年来往共资装。\n公方着脚功名路，我办卜隣文物乡。\n雅意嘉招言在耳，赠行新句墨犹香。\n追思气概生涯语，诚意谆谆总括囊。",
        "dynasty": "宋",
        "collection_info": null
    },
    {
        "title": "挽武宣教徯四首  其二",
        "author": "廖行之",
        "content": "生平耿耿不忘君，位下才高气不羣。\n手取科名如拾芥，眼高富贵等浮云。\n祇知世可行吾道，其奈天将丧此文。\n知遇莫酬今已矣，篇诗聊寓一哀云。",
        "dynasty": "宋",
        "collection_info": null
    },
    {
        "title": "挽武宣教徯四首  其三",
        "author": "廖行之",
        "content": "呜咽钟悲子夜昏，灵椿摧折重销魂。\n数丝白雪遗慈母，一寸青松括耳孙。\n返哺声干那可及，挽鬚情在不堪论。\n桂枝皎皎欹寒玉，竚看扬名振礼门。",
        "dynasty": "宋",
        "collection_info": null
    },
    {
        "title": "挽武宣教徯四首  其四",
        "author": "廖行之",
        "content": "哭公无计挽公留，痛写哀衷佐绋讴。\n丹旐姓名何所益，青编事业等闲休。\n长江百里浮清恨，明月孤峰起些愁。\n底事波神均此怨，白头寒浪拍空流。",
        "dynasty": "宋",
        "collection_info": null
    },
    {
        "title": "挽周宣教宗沂二首  其一",
        "author": "廖行之",
        "content": "子职勤劳众莫攀，巴丘高节世尤难。\n一官未抵琴书乐，三釜何如菽水欢。\n傥有轩裳存妙句，平居丰俭只儒酸。\n音容渺邈今何在，云黯江南万木寒。",
        "dynasty": "宋",
        "collection_info": null
    },
    {
        "title": "挽周宣教宗沂二首  其二",
        "author": "廖行之",
        "content": "始别犹承笑语温，昭晖相望几晨昏。\n伻来骇听言传异，泪哽悲怀饱不餐。\n归拜文帷人已去，痛瞻灵室像徒存。\n反思博我谆谆意，何日能酬知遇恩。",
        "dynasty": "宋",
        "collection_info": null
    },
    {
        "title": "挽刘宣教秉二首  其一",
        "author": "廖行之",
        "content": "铭旌摇曳泪沾巾，为惜贤才生死分。\n乐道喜陪今漫道，高文谁与共论文。\n西湘岸脚送霜雨，明月岭头留暮云。\n有子登科真不朽，它年勋鼎慰严君。",
        "dynasty": "宋",
        "collection_info": null
    },
    {
        "title": "挽刘宣教秉二首  其二",
        "author": "廖行之",
        "content": "道义君家振楚荆，嗟君功业负平生。\n诗书累世有底盛，簿领一官徒尔荣。\n亲族追思应重惜，慈颜怅望不胜情。\n灵輀远送松冈外，风雨凄凄猿鹤鸣。",
        "dynasty": "宋",
        "collection_info": null
    },
    {
        "title": "挽黄承事三首  其一",
        "author": "廖行之",
        "content": "肯为儒冠嘆误身，直将富贵等浮云。\n谈棋柯腐尘劳想，读易编摩世俗纷。\n郑叟遽嗟年在己，卜商宁作地修文。\n须知异日高人传，耿耿君平继有君。",
        "dynasty": "宋",
        "collection_info": null
    },
    {
        "title": "挽黄承事三首  其二",
        "author": "廖行之",
        "content": "不用籯金侈厚藏，无烦农圃富耕桑。\n一经父子韦编训，余庆阶庭玉树芳。\n道义固堪绵有后，功名浑把付诸郎。\n他年窦桂诜诜报，当信于今种德香。",
        "dynasty": "宋",
        "collection_info": null
    },
    {
        "title": "挽黄承事三首  其三",
        "author": "廖行之",
        "content": "畴昔云天一覩披，十年徒有梦追随。\n担簦已负异时志，仰斗今余后学师。\n夜壑舟亡人孰秘，少微名在世空悲。\n嗟嗟莫致徐刍奠，掩袂伤心陨泪洟。",
        "dynasty": "宋",
        "collection_info": null
    },
    {
        "title": "挽李主簿长民二首  其一",
        "author": "廖行之",
        "content": "蚤擅湘中二妙声，一官政尔为亲荣。\n倦游未试胸中藴，苦学徒遗身后名。\n踵武世科知有子，尽心色养足生平。\n可堪膝下称觞处，不见伯仁贤弟兄。",
        "dynasty": "宋",
        "collection_info": null
    },
    {
        "title": "挽李主簿长民二首  其二",
        "author": "廖行之",
        "content": "帝里从游情最亲，江头一别几经春。\n追思语笑恍如昨，时枉音书宁厌频。\n忧患自嗟非故我，昂藏不復见斯人。\n每哦风月无边句，西望潸然泪满巾。",
        "dynasty": "宋",
        "collection_info": null
    },
    {
        "title": "挽刘主簿令二首  其一",
        "author": "廖行之",
        "content": "鴈行场屋久联翩，赋客终为桂籍僊。\n鸾诰已封慈母贵，鲤庭仍见世科传。\n转头生死归何地，反掌荣枯欲问天。\n贱子门阑方有託，惊嗟梁木忽先颠。",
        "dynasty": "宋",
        "collection_info": null
    },
    {
        "title": "挽刘主簿令二首  其二",
        "author": "廖行之",
        "content": "投檄巴陵本为亲，迟留方拟问通津。\n一官粗报平生志，万里俄倾未老身。\n里棘岂堪栖凤驻，冢花重叹卧麟新。\n我惭李汉无才望，敢效韩编作序人。",
        "dynasty": "宋",
        "collection_info": null
    },
    {
        "title": "挽朱监庙明二首  其一",
        "author": "廖行之",
        "content": "人间世事最堪悲，有子骑鲸去不归。\n客廐谩遗陶母荐，萱堂空对老莱衣。\n黄金榜上嗟陈迹，白玉阶前泣断机。\n頼有青毡存眼底，满庭兰玉侍亲闱。",
        "dynasty": "宋",
        "collection_info": null
    },
    {
        "title": "挽朱监庙明二首  其二",
        "author": "廖行之",
        "content": "平生知己几何人，高谊如君最好亲。\n鹤盖不随青眼顾，鷄窗唯有白头新。\n今谁肯借周瑜宅，待我深知管仲贫。\n肠断眼穿明月岭，九河倾泪一沾巾。",
        "dynasty": "宋",
        "collection_info": null
    },
    {
        "title": "玩易斋  其一",
        "author": "廖行之",
        "content": "三椽函宇宙，一卷肇干坤。\n深味画前意，宁于纸上论。",
        "dynasty": "宋",
        "collection_info": null
    },
    {
        "title": "玩易斋  其二",
        "author": "廖行之",
        "content": "作者亦何患，思深义亦深。\n忘言更忘象，默会古人心。",
        "dynasty": "宋",
        "collection_info": null
    },
    {
        "title": "遣兴四首  其一",
        "author": "廖行之",
        "content": "贱宜人弗齿，贫遣日劳心。\n不着新诗句，春愁那可禁。",
        "dynasty": "宋",
        "collection_info": null
    },
    {
        "title": "遣兴四首  其二",
        "author": "廖行之",
        "content": "穷达渠非命，机关不到心。\n新诗聊自遣，高兴若为禁。",
        "dynasty": "宋",
        "collection_info": null
    },
    {
        "title": "遣兴四首  其三",
        "author": "廖行之",
        "content": "无客共谈道，有谁能赏心。\n人生要自得，穷困吾能禁。",
        "dynasty": "宋",
        "collection_info": null
    },
    {
        "title": "遣兴四首  其四",
        "author": "廖行之",
        "content": "一生俱有分，万事要无心。\n强聒诚行险，危哉安可禁。",
        "dynasty": "宋",
        "collection_info": null
    },
    {
        "title": "书诗隠何元仲诗卷",
        "author": "廖行之",
        "content": "歌舞纯周雅，风流见夏时。\n可能供痛饮，无畏误雌霓。",
        "dynasty": "宋",
        "collection_info": null
    },
    {
        "title": "方壶",
        "author": "廖行之",
        "content": "阅世觚棱如许，照人冰玉渊然。\n箇裏可藏天地，尘中自有神仙。",
        "dynasty": "宋",
        "collection_info": null
    },
    {
        "title": "书陈颐刚墨梅扇",
        "author": "廖行之",
        "content": "玉斧琢成明月，陈玄幻出横枝。\n依旧西湖风景，素衣聊受尘缁。",
        "dynasty": "宋",
        "collection_info": null
    },
    {
        "title": "寄题李筠叟主簿所居竹斋",
        "author": "廖行之",
        "content": "寄傲宁须门柳，哦诗不必庭松。\n伴我虚心直节，领渠明月清风。",
        "dynasty": "宋",
        "collection_info": null
    },
    {
        "title": "书诗隠何元仲诗卷",
        "author": "廖行之",
        "content": "相马玄黄牝牡，斲轮甘苦疾徐。\n元亮得琴中趣，弥明非世间书。",
        "dynasty": "宋",
        "collection_info": null
    },
    {
        "title": "半隠诗",
        "author": "廖行之",
        "content": "远引未能忘世，端居且学灰心。\n定自随时隠见，应非与俗浮湛。",
        "dynasty": "宋",
        "collection_info": null
    },
    {
        "title": "山居三首  其一",
        "author": "廖行之",
        "content": "鸟语唤回春梦，鷄声叫出朝暾。\n一段可人晴景，几家深处田村。",
        "dynasty": "宋",
        "collection_info": null
    },
    {
        "title": "山居三首  其二",
        "author": "廖行之",
        "content": "暖地池塘早绿，春和笋蕨先肥。\n惯作田家活计，懒随廛市关机。",
        "dynasty": "宋",
        "collection_info": null
    },
    {
        "title": "山居三首  其三",
        "author": "廖行之",
        "content": "贵贱孰欣孰戚，穷通何损何加。\n成毁举同堕甑，妍媸不属铅华。",
        "dynasty": "宋",
        "collection_info": null
    },
    {
        "title": "立春二首  其一",
        "author": "廖行之",
        "content": "晓雪纔过天气清，喧阗钲鼓喜迎春。\n世间多少虚名事，綵仗驱牛又一新。",
        "dynasty": "宋",
        "collection_info": null
    },
    {
        "title": "立春二首  其二",
        "author": "廖行之",
        "content": "随意旛花剪缀新，杯盘草草簇芳辛。\n还欣好景平生事，赢得旬余分外春。",
        "dynasty": "宋",
        "collection_info": null
    },
    {
        "title": "和清明后即事",
        "author": "廖行之",
        "content": "柳阴嫩绿藏鶑语，花径余香着燕泥。\n南亩十分农事好，平畴野水称耕犂。",
        "dynasty": "宋",
        "collection_info": null
    },
    {
        "title": "和清明前即事三首  其一",
        "author": "廖行之",
        "content": "乍雨还晴近禁烟，踏青人憩楚江边。\n花枝处处争妍媚，粧点春光二月天。",
        "dynasty": "宋",
        "collection_info": null
    },
    {
        "title": "和清明前即事三首  其二",
        "author": "廖行之",
        "content": "漫山百卉效奇珍，尤喜原头雀舌新。\n不待清明改泉火，撷芳收取最先春。",
        "dynasty": "宋",
        "collection_info": null
    },
    {
        "title": "和清明前即事三首  其三",
        "author": "廖行之",
        "content": "雨歇花畦径未干，春衣初试觉轻寒。\n所欣节物能多好，祓禊临流江不澜。",
        "dynasty": "宋",
        "collection_info": null
    },
    {
        "title": "春晚雨中",
        "author": "廖行之",
        "content": "绿杨庭院雨如丝，已是梅林欲熟时。\n惭愧春工起归兴，向来节物彼何知。",
        "dynasty": "宋",
        "collection_info": null
    },
    {
        "title": "雨中惜海棠花四首  其一",
        "author": "廖行之",
        "content": "东君何事妬花妍，不遣春风一笑嫣。\n邀动芳心愁万缕，盈盈含恨雨中天。",
        "dynasty": "宋",
        "collection_info": null
    },
    {
        "title": "雨中惜海棠花四首  其二",
        "author": "廖行之",
        "content": "点缀春容特地妍，艷粧金缕脸霞嫣。\n无端风雨妬颜色，半吐芳心向晚天。",
        "dynasty": "宋",
        "collection_info": null
    },
    {
        "title": "雨中惜海棠花四首  其三",
        "author": "廖行之",
        "content": "谁恨花枝苦未妍，故将雨熟醉颜嫣。\n禁寒来把芳丝吐，会向和风放暖天。",
        "dynasty": "宋",
        "collection_info": null
    },
    {
        "title": "雨中惜海棠花四首  其四",
        "author": "廖行之",
        "content": "费尽胭脂画不妍，春心一缕褪唇嫣。\n雨中似是花神意，犹作西来旧蜀天。",
        "dynasty": "宋",
        "collection_info": null
    },
    {
        "title": "和送春四首  其一",
        "author": "廖行之",
        "content": "潇湘江上送春归，酒榼何人共我携。\n不是吾侬怨春别，明朝车马各东西。",
        "dynasty": "宋",
        "collection_info": null
    },
    {
        "title": "和送春四首  其二",
        "author": "廖行之",
        "content": "三月春工倦欲归，花神应约手同携。\n明年早赴东郊迓，未论渠侬南北西。",
        "dynasty": "宋",
        "collection_info": null
    },
    {
        "title": "和送春四首  其三",
        "author": "廖行之",
        "content": "晼晚春光作意归，送春谁把酒樽携。\n多情风雨留连处，几看霖霪到日西。",
        "dynasty": "宋",
        "collection_info": null
    },
    {
        "title": "和送春四首  其四",
        "author": "廖行之",
        "content": "匆匆春驭去何忙，挽繫难凭柳线长。\n好着新晴送行色，莫教风雨漫彷徨。",
        "dynasty": "宋",
        "collection_info": null
    },
    {
        "title": "和咏鶑",
        "author": "廖行之",
        "content": "雅正余音隠小成，咿哇嘈囐彼何荣。\n数声睆彼迁乔语，一洗纷纷百口鸣。",
        "dynasty": "宋",
        "collection_info": null
    },
    {
        "title": "丰城道中闻鶑书于故县",
        "author": "廖行之",
        "content": "底事离羣今暮春，故人怀想渴生尘。\n阳关声断空回首，惭愧迁乔鸟语新。",
        "dynasty": "宋",
        "collection_info": null
    },
    {
        "title": "午睡",
        "author": "廖行之",
        "content": "暑日熏蒸睡思浓，黑甜真处世情空。\n那知一枕窗前梦，无限尘缘在眼中。",
        "dynasty": "宋",
        "collection_info": null
    },
    {
        "title": "溽暑中一雨遂翛然枕上口占喜凉",
        "author": "廖行之",
        "content": "枕簟翛然夜气舒，烦蒸无復到襟裾。\n慇懃多谢天公意，一雨生凉足有余。",
        "dynasty": "宋",
        "collection_info": null
    },
    {
        "title": "月夜不寐  其一",
        "author": "廖行之",
        "content": "月薄西山夜气清，就床欹枕不胜情。\n姮娥似欲相鈎引，特地窥窗巧献明。",
        "dynasty": "宋",
        "collection_info": null
    },
    {
        "title": "月夜不寐  其二",
        "author": "廖行之",
        "content": "寒着衾裯思不禁，月娥于我似钟情。\n更添睠睠窥檐入，容与横窗一带明。",
        "dynasty": "宋",
        "collection_info": null
    },
    {
        "title": "重九前二日夜雨",
        "author": "廖行之",
        "content": "去去重阳越夕间，潇潇风雨作轻寒。\n心知又负登高兴，篱菊留来过后看。",
        "dynasty": "宋",
        "collection_info": null
    },
    {
        "title": "和惜香红二首  其一",
        "author": "廖行之",
        "content": "花神那作世间香，狂蝶游蜂暗断肠。\n不是朱颜向人吝，耻随桃李倚门墙。",
        "dynasty": "宋",
        "collection_info": null
    },
    {
        "title": "和惜香红二首  其二",
        "author": "廖行之",
        "content": "韬藏馥郁保天真，珍重芳姿肯殢人。\n莫道清高便无韵，春来谁是解全身。",
        "dynasty": "宋",
        "collection_info": null
    },
    {
        "title": "和武公望催梅三首  其一",
        "author": "廖行之",
        "content": "长羡南枝笑北枝，东风能早亦能迟。\n而今满树浑无那，管领春光更有谁。",
        "dynasty": "宋",
        "collection_info": null
    },
    {
        "title": "和武公望催梅三首  其二",
        "author": "廖行之",
        "content": "准拟花前玉斚飞，那知辜负隔年期。\n枝头未报春来信，閒却西湖处士诗。",
        "dynasty": "宋",
        "collection_info": null
    },
    {
        "title": "和武公望催梅三首  其三",
        "author": "廖行之",
        "content": "丝丝弱柳犹迎岁，点点飞霙亦饯年。\n可是清高厌纷竞，百花那许着鞭先。",
        "dynasty": "宋",
        "collection_info": null
    },
    {
        "title": "和武公望雪梅五首  其一",
        "author": "廖行之",
        "content": "雪裏最怜梅破萼，花时那负岁寒心。\n不因王子聊乘兴，争得林逋为赏音。",
        "dynasty": "宋",
        "collection_info": null
    },
    {
        "title": "和武公望雪梅五首  其二",
        "author": "廖行之",
        "content": "自是阳和生处有，不同凡卉竞时开。\n居然茹雪犹全节，底为藏冰但却灾。",
        "dynasty": "宋",
        "collection_info": null
    },
    {
        "title": "和武公望雪梅五首  其三",
        "author": "廖行之",
        "content": "刺火艺兰能九畹，白衣访菊亦东篱。\n君诗唤起西湖老，好处何惭幼妇碑。",
        "dynasty": "宋",
        "collection_info": null
    },
    {
        "title": "和武公望雪梅五首  其四",
        "author": "廖行之",
        "content": "腊残春到无多日，留得清芬伴颂椒。\n却放东风吹冻裂，遣渠堤柳又新条。",
        "dynasty": "宋",
        "collection_info": null
    },
    {
        "title": "和武公望雪梅五首  其五",
        "author": "廖行之",
        "content": "水精宫阙偏宜汝，铁石心肠肯受欺。\n应笑蜡梅犹族姓，祇堪薪槱荐晨炊。",
        "dynasty": "宋",
        "collection_info": null
    },
    {
        "title": "再次武公望雪梅韵五首  其一",
        "author": "廖行之",
        "content": "每忆西湖处士吟，暗香浮处最关心。\n而今也有冰霜操，祇要人知韶濩音。",
        "dynasty": "宋",
        "collection_info": null
    },
    {
        "title": "再次武公望雪梅韵五首  其二",
        "author": "廖行之",
        "content": "从来陋巷祇颜回，子悦胡为羡漆开。\n端向岁寒观雅操，须知冰凌不为灾。",
        "dynasty": "宋",
        "collection_info": null
    },
    {
        "title": "再次武公望雪梅韵五首  其三",
        "author": "廖行之",
        "content": "梅边好与酒杯持，寂寂牙檐短短篱。\n但有诗人出佳句，绝胜謏墓得金碑。",
        "dynasty": "宋",
        "collection_info": null
    },
    {
        "title": "再次武公望雪梅韵五首  其四",
        "author": "廖行之",
        "content": "自有天香轧魏姚，何须裂麝与涂椒。\n蜡梅卑俗红梅媚，漫与增添本草条。",
        "dynasty": "宋",
        "collection_info": null
    },
    {
        "title": "再次武公望雪梅韵五首  其五",
        "author": "廖行之",
        "content": "休论青琐与黄扉，祇有西湖不受欺。\n每向冰霜见全操，笑渠长夏受蒸炊。",
        "dynasty": "宋",
        "collection_info": null
    },
    {
        "title": "梅",
        "author": "廖行之",
        "content": "江北江南入夏来，云蒸日煦欲黄梅。\n邸居兀坐关山隔，空想微酸到齿隈。",
        "dynasty": "宋",
        "collection_info": null
    },
    {
        "title": "和周少晳咏梅韵五首  其一",
        "author": "廖行之",
        "content": "孤根应得暖先回，天惜花房遣护开。\n早是冰肌自清绝，却因冠玉更奇瑰。",
        "dynasty": "宋",
        "collection_info": null
    },
    {
        "title": "和周少晳咏梅韵五首  其二",
        "author": "廖行之",
        "content": "太息凋年雨木冰，岁寒心事属何人。\n携筇试遶墙边树，喜见琼林第一春。",
        "dynasty": "宋",
        "collection_info": null
    },
    {
        "title": "和周少晳咏梅韵五首  其三",
        "author": "廖行之",
        "content": "银色诸天渺不穷，森罗万象匪磨镕。\n眼明的历南枝好，绝胜瑶台月下逢。",
        "dynasty": "宋",
        "collection_info": null
    },
    {
        "title": "和周少晳咏梅韵五首  其四",
        "author": "廖行之",
        "content": "天姿不解入时粧，缀佩联琼特地芳。\n几日东风回陇首，却教羣卉羡天香。",
        "dynasty": "宋",
        "collection_info": null
    },
    {
        "title": "和周少晳咏梅韵五首  其五",
        "author": "廖行之",
        "content": "弱植卑丛冻易摧，百花谁伴雪花开。\n如今最识春先处，红紫纷纷亦漫栽。",
        "dynasty": "宋",
        "collection_info": null
    },
    {
        "title": "又和前韵十首  其一",
        "author": "廖行之",
        "content": "梅君消得为高吟，素艷曾无媚世心。\n粲粲墙隈自潇洒，江南到处有知音。",
        "dynasty": "宋",
        "collection_info": null
    },
    {
        "title": "又和前韵十首  其二",
        "author": "廖行之",
        "content": "贪看繁红锦被堆，有人青眼为君开。\n西湖千古林和靖，还悟牺尊木质灾。",
        "dynasty": "宋",
        "collection_info": null
    },
    {
        "title": "又和前韵十首  其三",
        "author": "廖行之",
        "content": "曲槛琱栏诧护持，宽閒何用着藩篱。\n林间立马多真赏，须信行人口是碑。",
        "dynasty": "宋",
        "collection_info": null
    },
    {
        "title": "又和前韵十首  其四",
        "author": "廖行之",
        "content": "结实收功鼎鼐调，不论江路与山椒。\n可怜杨柳空牵妩，飞尽狂绵祇绿条。",
        "dynasty": "宋",
        "collection_info": null
    },
    {
        "title": "又和前韵十首  其五",
        "author": "廖行之",
        "content": "客舍袁安雪壅扉，清标廪廪讵容欺。\n如今冻解梅无恙，还似高眠甑不炊。",
        "dynasty": "宋",
        "collection_info": null
    },
    {
        "title": "又和前韵十首  其六",
        "author": "廖行之",
        "content": "新诗笔力可天回，万里东风扫冻开。\n照眼玉英清彻骨，花神报子亦琼瑰。",
        "dynasty": "宋",
        "collection_info": null
    },
    {
        "title": "又和前韵十首  其七",
        "author": "廖行之",
        "content": "嫩蘂含芳恰褪冰，此时偏恼少陵人。\n颠狂觅酒寻诗去，赏遍西湖几树春。",
        "dynasty": "宋",
        "collection_info": null
    },
    {
        "title": "又和前韵十首  其八",
        "author": "廖行之",
        "content": "痴绝儿童不耐穷，搓酥缀蜡竞销镕。\n如何见得真风度，须索天工岁一逢。",
        "dynasty": "宋",
        "collection_info": null
    },
    {
        "title": "又和前韵十首  其九",
        "author": "廖行之",
        "content": "如今总总斗新粧，天与风姿压众芳。\n自是百年中第一，不因兰菊返魂香。",
        "dynasty": "宋",
        "collection_info": null
    },
    {
        "title": "又和前韵十首  其一○",
        "author": "廖行之",
        "content": "劲气由来不可摧，年年偏向腊前开。\n清芬肯为冰霜减，好在含章檐下栽。",
        "dynasty": "宋",
        "collection_info": null
    },
    {
        "title": "和真珠花二首  其一",
        "author": "廖行之",
        "content": "琼林玉女职司花，装缀珠玑泣露华。\n妙手有神俄点化，灵根何日下天涯。",
        "dynasty": "宋",
        "collection_info": null
    },
    {
        "title": "和真珠花二首  其二",
        "author": "廖行之",
        "content": "纍纍璎珞作新装，万蘤匀开细细香。\n好是花时最清绝，月明珠露夜初长。",
        "dynasty": "宋",
        "collection_info": null
    },
    {
        "title": "和人乞朱樱十首  其一",
        "author": "廖行之",
        "content": "见说朱樱正及时，眼穿火齐晓云披。\n筠笼走送还能否，好带朝霜摘几枝。",
        "dynasty": "宋",
        "collection_info": null
    },
    {
        "title": "和人乞朱樱十首  其二",
        "author": "廖行之",
        "content": "桃李从渠着斗量，明珠颗颗更含香。\n红颜不老如丹渥，笑诧南翁见未尝。",
        "dynasty": "宋",
        "collection_info": null
    },
    {
        "title": "和人乞朱樱十首  其三",
        "author": "廖行之",
        "content": "当年上苑得殊观，尔许匀圆讶走盘。\n容易香山白居士，漫同樊素等闲看。",
        "dynasty": "宋",
        "collection_info": null
    },
    {
        "title": "和人乞朱樱十首  其四",
        "author": "廖行之",
        "content": "浮沉闲却紫玻璃，洗盏丁宁已戒儿。\n会见金盘红万颗，为君痛饮倒酴醾。",
        "dynasty": "宋",
        "collection_info": null
    },
    {
        "title": "和人乞朱樱十首  其五",
        "author": "廖行之",
        "content": "侯门珍膳诧猩唇，肉食愚哉鄙若人。\n安得頳珠洗荤浊，骊龙方寐讵非真。",
        "dynasty": "宋",
        "collection_info": null
    },
    {
        "title": "和人乞朱樱十首  其六",
        "author": "廖行之",
        "content": "那须得得列杯盘，不念贫儿逐弹丸。\n齿颊犹能识珍味，乞渠细咀辨甘酸。",
        "dynasty": "宋",
        "collection_info": null
    },
    {
        "title": "和人乞朱樱十首  其七",
        "author": "廖行之",
        "content": "旧闻云梦泽边城，饱饫林间主不嗔。\n薄暮一鞭飞骑迅，归来盈袖熟红匀。",
        "dynasty": "宋",
        "collection_info": null
    },
    {
        "title": "和人乞朱樱十首  其八",
        "author": "廖行之",
        "content": "族派蟠桃谱牒存，三千历岁物难羣。\n黠儿尚许三偷摘，可是年年不见分。",
        "dynasty": "宋",
        "collection_info": null
    },
    {
        "title": "和人乞朱樱十首  其九",
        "author": "廖行之",
        "content": "连朝急雨相狂风，愁绝枝头入望中。\n不比来禽与青李，端能炯炯照颜红。",
        "dynasty": "宋",
        "collection_info": null
    },
    {
        "title": "和人乞朱樱十首  其一○",
        "author": "廖行之",
        "content": "恼乱诗情庾子山，馋涎浑似未朝餐。\n张颐一饱非难办，争得君家伏火丹。",
        "dynasty": "宋",
        "collection_info": null
    },
    {
        "title": "和食蕨三首  其一",
        "author": "廖行之",
        "content": "放箸朝来颇不贫，野盘春蕨正宜人。\n玉条缕缕东风软，惭愧山家为荐新。",
        "dynasty": "宋",
        "collection_info": null
    },
    {
        "title": "和食蕨三首  其二",
        "author": "廖行之",
        "content": "根荄蔓衍布山巅，一夕春雷引怒拳。\n足我穷中八珍味，竹萌木耳更求旃。",
        "dynasty": "宋",
        "collection_info": null
    },
    {
        "title": "和食蕨三首  其三",
        "author": "廖行之",
        "content": "不须态掌夸珍膳，安用鸡趺快嗜情。\n富有漫山千臂指，何妨采撷日充盈。",
        "dynasty": "宋",
        "collection_info": null
    },
    {
        "title": "江上舟中",
        "author": "廖行之",
        "content": "京尘无奈染征衣，况是南宫逐客归。\n后夜子陵台下去，祇应惭愧钓鱼机。",
        "dynasty": "宋",
        "collection_info": null
    },
    {
        "title": "舟中风便",
        "author": "廖行之",
        "content": "一席清风游子归，扁舟轻逐浪痕西。\n浊醪满饮诗情快，尽揽江山入醉题。",
        "dynasty": "宋",
        "collection_info": null
    },
    {
        "title": "和马茂先浄因阁中所题",
        "author": "廖行之",
        "content": "纷纷红紫泄天机，已是山城春半时。\n顾我逢花须泥饮，高情难许俗人知。",
        "dynasty": "宋",
        "collection_info": null
    },
    {
        "title": "题云梯石和王东卿壁间韵",
        "author": "廖行之",
        "content": "客裏春愁万绪长，归心宛转九回肠。\n鸟声啼破刀头梦，似是晓人犹异乡。",
        "dynasty": "宋",
        "collection_info": null
    },
    {
        "title": "书田俊卿北征纪行诗",
        "author": "廖行之",
        "content": "南北东西一箇天，区区二偶漫相怜。\n而今若说悲游子，不似当时王仲宣。",
        "dynasty": "宋",
        "collection_info": null
    },
    {
        "title": "读浮休诗有感",
        "author": "廖行之",
        "content": "二十年间儿女諠，糟糠勤苦不堪论。\n如今八载君身后，儿已登科又长孙。",
        "dynasty": "宋",
        "collection_info": null
    },
    {
        "title": "旧友家睹书札感成",
        "author": "廖行之",
        "content": "下马连声扣竹门，主人何事感遗恩。\n回头泣向儿童道，重见甘棠旧子孙。",
        "dynasty": "宋",
        "collection_info": null
    },
    {
        "title": "梦",
        "author": "廖行之",
        "content": "家山归梦恍悠然，小阁逢迎尚世缘。\n惊觉邻鸡号月曙，不堪欹枕小窗前。",
        "dynasty": "宋",
        "collection_info": null
    },
    {
        "title": "赠舅氏授室",
        "author": "廖行之",
        "content": "不须种玉向蓝田，不用吹笙学凤仙。\n试看玉郎亲迎处，梯云挈得月婵娟。",
        "dynasty": "宋",
        "collection_info": null
    },
    {
        "title": "和宗秀才惠诗七首  其一",
        "author": "廖行之",
        "content": "五世儒冠愧甲门，沧浪何意濯尘缨。\n不嫌山鬼揶揄笑，宁得齐儿舒缓名。",
        "dynasty": "宋",
        "collection_info": null
    },
    {
        "title": "和宗秀才惠诗七首  其二",
        "author": "廖行之",
        "content": "吾祖元丰一桂枝，百年门户尚余辉。\n箕裘敢说韦平事，且学宽饶衣短衣。",
        "dynasty": "宋",
        "collection_info": null
    },
    {
        "title": "和宗秀才惠诗七首  其三",
        "author": "廖行之",
        "content": "正学心端不论材，吁嗟媒禄漫梯阶。\n岁寒万木多摧折，凛凛乔松不可埋。",
        "dynasty": "宋",
        "collection_info": null
    },
    {
        "title": "和宗秀才惠诗七首  其四",
        "author": "廖行之",
        "content": "千户侯封有国权，裁能姜韮当畦千。\n如今谁是凄凉尉，却有新诗可手编。",
        "dynasty": "宋",
        "collection_info": null
    },
    {
        "title": "和宗秀才惠诗七首  其五",
        "author": "廖行之",
        "content": "平生南岳望重湖，烟霭苍茫认有无。\n可是能来访苗俗，祇今风化已唐虞。",
        "dynasty": "宋",
        "collection_info": null
    },
    {
        "title": "和宗秀才惠诗七首  其六",
        "author": "廖行之",
        "content": "藉甚家声杜小冠，公侯衮衮照门阑。\n培风小作湖山隠，九万扶摇正好看。",
        "dynasty": "宋",
        "collection_info": null
    },
    {
        "title": "和宗秀才惠诗七首  其七",
        "author": "廖行之",
        "content": "有道如君方杜门，无能惭我亦乘轩。\n慇懃好在经纶学，早晚亲承雨露恩。",
        "dynasty": "宋",
        "collection_info": null
    },
    {
        "title": "和松坡刘迂诗二首  其一",
        "author": "廖行之",
        "content": "秋来吾亦爱吾庐，松菊交情未省疎。\n底逐风埃轻去鲁，尚余客气欠消除。",
        "dynasty": "宋",
        "collection_info": null
    },
    {
        "title": "和松坡刘迂诗二首  其二",
        "author": "廖行之",
        "content": "碌碌随人未足旌，折腰趋走太清生。\n绝怜抗直陈公子，晚欲凭书入帝城。",
        "dynasty": "宋",
        "collection_info": null
    },
    {
        "title": "送湖南张仓解官还建昌九首  其一",
        "author": "廖行之",
        "content": "一节三湘两载留，高怀宁羡子公谋。\n由来奇士为时用，未信林泉得久游。",
        "dynasty": "宋",
        "collection_info": null
    },
    {
        "title": "送湖南张仓解官还建昌九首  其二",
        "author": "廖行之",
        "content": "灼灼声华简帝聪，得君元不藉先容。\n趣装已就朝天路，行有新除下九重。",
        "dynasty": "宋",
        "collection_info": null
    },
    {
        "title": "送湖南张仓解官还建昌九首  其三",
        "author": "廖行之",
        "content": "江海无忘魏阙思，不妨身佩国安危。\n太平基业须贤辅，政頼君王用及时。",
        "dynasty": "宋",
        "collection_info": null
    },
    {
        "title": "送湖南张仓解官还建昌九首  其四",
        "author": "廖行之",
        "content": "湘俗湘人自戚休，亲民谁復念承流。\n公归若也嫌名迹，论奏何由达冕旒。",
        "dynasty": "宋",
        "collection_info": null
    },
    {
        "title": "送湖南张仓解官还建昌九首  其五",
        "author": "廖行之",
        "content": "扶持根本恃纲维，叹息论功到鼓鼙。\n蠢蠢潢池皆赤子，埋轮何必问狐狸。",
        "dynasty": "宋",
        "collection_info": null
    },
    {
        "title": "送湖南张仓解官还建昌九首  其六",
        "author": "廖行之",
        "content": "衮衮诸公竞朵颐，具文天亦厌谩欺。\n啬夫不拜非难事，会有公车访释之。",
        "dynasty": "宋",
        "collection_info": null
    },
    {
        "title": "送湖南张仓解官还建昌九首  其七",
        "author": "廖行之",
        "content": "从来唐治数开元，百辟谁知产乱原。\n惟有曲江金鑑在，从昆能不效忠言。",
        "dynasty": "宋",
        "collection_info": null
    },
    {
        "title": "送湖南张仓解官还建昌九首  其八",
        "author": "廖行之",
        "content": "稔见银河派裏人，眼高余子似纷纷。\n君今绰有前风烈，愿振家声稔旧闻。",
        "dynasty": "宋",
        "collection_info": null
    },
    {
        "title": "送湖南张仓解官还建昌九首  其九",
        "author": "廖行之",
        "content": "见说龙门不可攀，自惊容易得承颜。\n从今洗眼湘江上，看取功成鬓未斑。",
        "dynasty": "宋",
        "collection_info": null
    },
    {
        "title": "送陈必强赴宜春理官掾三绝  其一",
        "author": "廖行之",
        "content": "万顷烟光入客舟，不堪风雨扰离愁。\n慇懃小竚江头话，试问垂杨可繫不。",
        "dynasty": "宋",
        "collection_info": null
    },
    {
        "title": "送陈必强赴宜春理官掾三绝  其二",
        "author": "廖行之",
        "content": "君向春台好宦游，刑清今已狱无囚。\n会闻宽恕求黄覇，肯復公卿惭太丘。",
        "dynasty": "宋",
        "collection_info": null
    },
    {
        "title": "送陈必强赴宜春理官掾三绝  其三",
        "author": "廖行之",
        "content": "三年同此日追游，樽酒相欢几献酬。\n别后临风重凝想，湘云东去是袁州。",
        "dynasty": "宋",
        "collection_info": null
    },
    {
        "title": "上浙西张帅十首  其一",
        "author": "廖行之",
        "content": "先世精忠百世尊，重扶日月正干坤。\n岁寒最见乔松节，凛凛清规在子孙。",
        "dynasty": "宋",
        "collection_info": null
    },
    {
        "title": "上浙西张帅十首  其二",
        "author": "廖行之",
        "content": "大学无传久晦冥，英英伯氏独推明。\n隠斋会得名中意，明道伊川真弟兄。",
        "dynasty": "宋",
        "collection_info": null
    },
    {
        "title": "上浙西张帅十首  其三",
        "author": "廖行之",
        "content": "天邑由来归浩穰，正凭威信执豪彊。\n次公不到圆机处，须索神医肘后方。",
        "dynasty": "宋",
        "collection_info": null
    },
    {
        "title": "上浙西张帅十首  其四",
        "author": "廖行之",
        "content": "条教初颁洽里闾，米盐靡密见纡余。\n而今坐啸铃斋肃，鴈鹜行空无簿书。",
        "dynasty": "宋",
        "collection_info": null
    },
    {
        "title": "上浙西张帅十首  其五",
        "author": "廖行之",
        "content": "荐士今谁有古风，不论疎戚与穷通。\n怜渠报国河南尹，愧我无私第五公。",
        "dynasty": "宋",
        "collection_info": null
    },
    {
        "title": "上浙西张帅十首  其六",
        "author": "廖行之",
        "content": "朱履长裙客几千，双鳬乘鴈一天渊。\n交情可笑书门老，不省从来有失贤。",
        "dynasty": "宋",
        "collection_info": null
    },
    {
        "title": "上浙西张帅十首  其七",
        "author": "廖行之",
        "content": "御吏何忧束湿难，如今门内已相安。\n羔羊正使闲风化，他日翁归尚可观。",
        "dynasty": "宋",
        "collection_info": null
    },
    {
        "title": "上浙西张帅十首  其八",
        "author": "廖行之",
        "content": "稔恶偷儿喜探丸，迩来通夕寝何安。\n铸顽自有金丹诀，何事区区柱后冠。",
        "dynasty": "宋",
        "collection_info": null
    },
    {
        "title": "上浙西张帅十首  其九",
        "author": "廖行之",
        "content": "榷酤谁云一切功，军储百万若为丰。\n能令利入皆公上，从此深根得裕农。",
        "dynasty": "宋",
        "collection_info": null
    },
    {
        "title": "上浙西张帅十首  其一○",
        "author": "廖行之",
        "content": "曾上云端款祝融，更临涛海揖清风。\n于今又见张夫子，眼底纷纷一洗空。",
        "dynasty": "宋",
        "collection_info": null
    },
    {
        "title": "寿五一弟四首  其一",
        "author": "廖行之",
        "content": "年年六月二十一，举酒华堂祝诞辰。\n此意肯为身快乐，须知所喜寿慈亲。",
        "dynasty": "宋",
        "collection_info": null
    },
    {
        "title": "寿五一弟四首  其二",
        "author": "廖行之",
        "content": "等观性空两居士，世谛宁忘儿与孙。\n慇懃须若兴门户，力去骄淫是法门。",
        "dynasty": "宋",
        "collection_info": null
    },
    {
        "title": "寿五一弟四首  其三",
        "author": "廖行之",
        "content": "奉养烝尝子职共，盍迎尔相重承宗。\n人生正始严昏娶，嬖御虽贤礼不容。",
        "dynasty": "宋",
        "collection_info": null
    },
    {
        "title": "寿五一弟四首  其四",
        "author": "廖行之",
        "content": "哲命天年本自贻，若为五福具期颐。\n义方端是长生药，安用金丹与玉芝。",
        "dynasty": "宋",
        "collection_info": null
    },
    {
        "title": "寿湖南汪仓十首  其一",
        "author": "廖行之",
        "content": "西府风流载世长，玉龙鳞甲更储祥。\n庆源衮衮多英杰，可但韦平一再芳。",
        "dynasty": "宋",
        "collection_info": null
    },
    {
        "title": "寿湖南汪仓十首  其二",
        "author": "廖行之",
        "content": "见说奎文得岁时，杓携天北启天机。\n黄陂嗣有公侯气，牛斗扬光曜紫微。",
        "dynasty": "宋",
        "collection_info": null
    },
    {
        "title": "寿湖南汪仓十首  其三",
        "author": "廖行之",
        "content": "万卷诗书即肯堂，儒宗气习洗膏粱。\n天资问学俱前辈，须信源深流正长。",
        "dynasty": "宋",
        "collection_info": null
    },
    {
        "title": "寿湖南汪仓十首  其四",
        "author": "廖行之",
        "content": "不用籝金累世资，名家人物照清时。\n碧梧翠竹今何羡，森立庭前丹桂枝。",
        "dynasty": "宋",
        "collection_info": null
    },
    {
        "title": "寿湖南汪仓十首  其五",
        "author": "廖行之",
        "content": "六月湖田槁欲𤓉，岳云俄起雨如川。\n不凭公意回天意，争得饥年变有年。",
        "dynasty": "宋",
        "collection_info": null
    },
    {
        "title": "寿湖南汪仓十首  其六",
        "author": "廖行之",
        "content": "百万喁喁日苦饥，左餐右粥转欢嬉。\n也知振廪非私惠，端为皇家爱本基。",
        "dynasty": "宋",
        "collection_info": null
    },
    {
        "title": "寿湖南汪仓十首  其七",
        "author": "廖行之",
        "content": "饥腹那堪疠鬼欺，万金良药起沈羸。\n致和自可消羣沴，小试犹烦活国医。",
        "dynasty": "宋",
        "collection_info": null
    },
    {
        "title": "寿湖南汪仓十首  其八",
        "author": "廖行之",
        "content": "赋政频年合简求，民情滋欲得公留。\n虽然湖外私膏泽，须索樊侯入佐周。",
        "dynasty": "宋",
        "collection_info": null
    },
    {
        "title": "寿湖南汪仓十首  其九",
        "author": "廖行之",
        "content": "紫枢勋业旧青毡，更上中台秉化权。\n它日鸿钧陶寿域，赤松相与不论年。",
        "dynasty": "宋",
        "collection_info": null
    },
    {
        "title": "寿湖南汪仓十首  其一○",
        "author": "廖行之",
        "content": "三年弱羽自清阴，行借高风入上林。\n犹向齐庭一伸喙，此鸣端亦为知音。",
        "dynasty": "宋",
        "collection_info": null
    },
    {
        "title": "田县尉悲风词",
        "author": "廖行之",
        "content": "风萧萧兮吹我衣，念故人兮我心孔悲。\n飞霞为襜兮彩云为旗，胡徘徊兮耒江之湄。\n风萧萧兮吹我裳，念故人兮我心孔伤。\n星辰为佩兮明月为珰，胡襄羊兮耒山之阳。\n耒山高高兮耒水清清，高者君之气兮清为君之神。\n君挟此以生兮不隘以大，胡皎以明兮忽湮以暧。\n堂有老兮室有稚，能不抱孙兮乐亲以戏。\n子如不暇恤兮亲宁忍忘，孰夺之去兮不少翱翔。\n大江之南兮淛江之东，昔与君兮笑言相从。\n想丹旐兮埋圭玉于土中，千里泫然兮余独感此悲风。",
        "dynasty": "宋",
        "collection_info": null
    },
    {
        "title": "野花",
        "author": "廖行之",
        "content": "草木送春归去后，山花种种自然开。\n略无醉倒游人至，自有交情戏蝶来。\n日暖欲令纷锦绣，风和未遣委莓苔。\n清幽浑绝嚣尘态，应遣青阳恨莫陪。",
        "dynasty": "宋",
        "collection_info": null
    },
    {
        "title": "落花  其一",
        "author": "廖行之",
        "content": "春深处处有花妍，已觉春工兴浩然。\n投晓凭栏枝上看，飘零赢得舞容翩。",
        "dynasty": "宋",
        "collection_info": null
    },
    {
        "title": "落花  其二",
        "author": "廖行之",
        "content": "花枝春老不禁寒，一夕狂风到画栏。\n飞尽繁红委苔径，明朝犹作锦茵看。",
        "dynasty": "宋",
        "collection_info": null
    },
    {
        "title": "落花  其三",
        "author": "廖行之",
        "content": "芳心都付蜜纷披，薄恨狂蜂有底知。\n红雨一番春事罢，绿阴谁把酒杯持。",
        "dynasty": "宋",
        "collection_info": null
    },
    {
        "title": "句",
        "author": "罗舜举",
        "content": "腊酒催诗处，春幡剪綵时。",
        "dynasty": "宋",
        "collection_info": null
    },
    {
        "title": "暮之春六章章五句  其一",
        "author": "陈傅良",
        "content": "暮之春兮物维其嘉，干际兮坤涯。\n母将雏兮彼实者华，鱼在藻兮燕子还于故家，今者不乐兮云何。",
        "dynasty": "宋",
        "collection_info": null
    },
    {
        "title": "暮之春六章章五句  其二",
        "author": "陈傅良",
        "content": "暮之春兮风日与柔，桑女兮南畴。\n相尔夏畦兮悲秋，斲冰兮长夜无裘，今者不乐兮何求。",
        "dynasty": "宋",
        "collection_info": null
    },
    {
        "title": "暮之春六章章五句  其三",
        "author": "陈傅良",
        "content": "暮之春兮雍雍熙熙，尧裳兮舜衣。\n五絃之琴兮一夔，曾不知结绳与秉钺兮何时，瞻言千载兮忽焉其远而。",
        "dynasty": "宋",
        "collection_info": null
    },
    {
        "title": "暮之春六章章五句  其四",
        "author": "陈傅良",
        "content": "山有龟蒙兮水有沂，天未丧斯文兮在兹。\n二三子兮皇皇欲何之，鼓瑟兮为谁，舍此兮吾将安归。",
        "dynasty": "宋",
        "collection_info": null
    },
    {
        "title": "暮之春六章章五句  其五",
        "author": "陈傅良",
        "content": "止斋兮年年，室环堵兮两山有川。\n鸥鹭巢檐兮圆荷田田，岂无芳草兮杜鹃，世微孔子兮独抱乎韦编。",
        "dynasty": "宋",
        "collection_info": null
    },
    {
        "title": "暮之春六章章五句  其六",
        "author": "陈傅良",
        "content": "云汉之章兮光烛天，朝宗兮列仙。\n胡归晚兮病骨拳然，与客歌商兮忘食与眠，点尔何如兮吾未知其孰贤。",
        "dynasty": "宋",
        "collection_info": null
    },
    {
        "title": "西庙招辞",
        "author": "陈傅良",
        "content": "君昔兮胡不去斯，君今兮胡不来斯。\n文栋兮琱楣，岘山之麓兮江圻。\n旨酒牲兮洁肥，皓遗老兮鬚眉。\n坎击鼓兮吹箎，君勿来兮迟迟。\n山蜿蜿兮榕阴萎蕤，江水清夷兮无蛟与螭。\n君之来兮可以娱嬉，君不共安兮谁与共危。\n鸣玉兮衮衣，彼亦君兮一时。\n莽中州兮为夷，匪冢则庙兮牛羊纍纍。\n尚我民兮有知，子子孙孙兮永依。\n揆之兮以是非，君舍此兮安之。\n田有畔兮泽有陂，桑稻兮诞弥，怀不报兮忸怩。\n日早暮兮夜何其，犹容与兮谁须。",
        "dynasty": "宋",
        "collection_info": null
    },
    {
        "title": "落叶一首别诸友客新昌",
        "author": "陈傅良",
        "content": "落叶一二数，遥夜忽已午。\n百年能几何，望道犹未睹。\n清扬得邂逅，简易从险阻。\n明朝买扁舟，万议付风雨。\n新诗话别恨，为我谢酸楚。\n苍苍岁后竹，白首见肺腑。\n要有不别时，尸居一环堵。",
        "dynasty": "宋",
        "collection_info": null
    },
    {
        "title": "读范文正公神道碑有感佚事",
        "author": "陈傅良",
        "content": "武侯不可致，玄德造其庐。\n公在衰绖中，乃上时政书。\n维时君臣定，事与草昧殊。\n出处千载同，岂必名迹如。\n行伍拔大将，寒饥得名儒。\n推毂天下士，百年用其余。\n生平慕河汾，未许王魏俱。\n慇懃八司马，意独何区区。\n自古朋党论，消復莽无期。\n谁令羣疑亡，韩富及有为。\n惜哉公不见，功名止西陲。",
        "dynasty": "宋",
        "collection_info": null
    },
    {
        "title": "送国子监丞颜几圣提举江东分韵得动字",
        "author": "陈傅良",
        "content": "长安夜未艾，客枕厌羣动。\n平明视天阙，剑佩鸣珌琫。\n学省虽冷官，上意嚮周孔。\n六飞自天下，多士溘云滃。\n饔餐燕苹鹿，道义发酰蠓。\n方将属耆英，高举出埃塕。\n离觞春骀荡，归路月朣胧。\n勋业当及时，千年付南董。",
        "dynasty": "宋",
        "collection_info": null
    },
    {
        "title": "怀宁国守郑少卿景望",
        "author": "陈傅良",
        "content": "一日一度过短墙，三日风雨挠我觞。\n天球河图在东序，保障茧丝分晋阳。\n我欲从之苕水远，搔首不见月满廊。\n笑看儿女罗列拜，老人星下烧夜香。",
        "dynasty": "宋",
        "collection_info": null
    },
    {
        "title": "送宋国博参议江东分韵得夜字前年上幸学一时同舍今去略尽为之怅然",
        "author": "陈傅良",
        "content": "南门供帐江上亭，北门觞酒湖边榭。\n两年出饯略可数，往往行人半同舍。\n忆昔翠华临璧海，儒先一日争声价。\n苏君舌掉巫峡水，杨君气夺幽并夜。\n黄君石矻不可转，夫子居然古彜斚。\n艾轩风流天下少，独奏咸韶无濩夏。\n黄粱未熟事如许，白髮不生心亦怕。\n古来贤俊多坎轲，道与世违胡足诧。\n武皇好少臣已老，孟子尊王君尚霸。\n嗟乎夫子幸遭时，诸公衮衮皆流亚。\n德尊不过五品薄，岁晚曾无一饭暇。\n君恩岂必间湖海，家事姑惟问桑稼。\n此行端可振颓俗，令我短辕今欲驾。",
        "dynasty": "宋",
        "collection_info": null
    },
    {
        "title": "游鼓山",
        "author": "陈傅良",
        "content": "鼓山闻天下，一见名不空。\n自从周职方，闽在王会中。\n登山亦几人，兴寄随所逢。\n骑君常愒日，迁客多悲风。\n剑川发瓯西，万阻与海通。\n忽焉得平壤，北山矗其东。\n我行未及巅，已见国势雄。\n三韩到吴会，不可道里穷。\n俯瞰南来帆，沄沄自朝宗。\n曩时诸降王，各抚千里封。\n相招神衔图，旅献东都宫。\n东都今何如，胡马鸣蒿蓬。\n一春长雨雾，明日归樊笼。\n恣探泉石幽，篝灯道归筇。",
        "dynasty": "宋",
        "collection_info": null
    },
    {
        "title": "和孙伟卿杂言十章  其一",
        "author": "陈傅良",
        "content": "万事如浮云，可翫不可有。\n三年刻一叶，未就骨已朽。",
        "dynasty": "宋",
        "collection_info": null
    },
    {
        "title": "和孙伟卿杂言十章  其二",
        "author": "陈傅良",
        "content": "可怜负薪子，误有廊庙志。\n出门欲何之，马拙车未试。",
        "dynasty": "宋",
        "collection_info": null
    },
    {
        "title": "和孙伟卿杂言十章  其三",
        "author": "陈傅良",
        "content": "一饭腹果然，身外百不须。\n深知饥方朔，不似饱侏儒。",
        "dynasty": "宋",
        "collection_info": null
    },
    {
        "title": "和孙伟卿杂言十章  其四",
        "author": "陈傅良",
        "content": "堕落生死间，大患为有身。\n老子识未破，天地岂不仁。",
        "dynasty": "宋",
        "collection_info": null
    },
    {
        "title": "和孙伟卿杂言十章  其五",
        "author": "陈傅良",
        "content": "幽居悟前疲，寡欲得身健。\n筮之此何祥，厥繇无水困。",
        "dynasty": "宋",
        "collection_info": null
    },
    {
        "title": "和孙伟卿杂言十章  其六",
        "author": "陈傅良",
        "content": "有书但插架，有门亦常关。\n是非天下争，而我土石顽。",
        "dynasty": "宋",
        "collection_info": null
    },
    {
        "title": "和孙伟卿杂言十章  其七",
        "author": "陈傅良",
        "content": "好酒来谁家，明月得我心。\n把酒弄明月，醉卧盗不侵。",
        "dynasty": "宋",
        "collection_info": null
    },
    {
        "title": "和孙伟卿杂言十章  其八",
        "author": "陈傅良",
        "content": "阨穷果何尤，利达竟谁在。\n眷言荷鉏人，妻子敬相待。",
        "dynasty": "宋",
        "collection_info": null
    },
    {
        "title": "和孙伟卿杂言十章  其九",
        "author": "陈傅良",
        "content": "或劝着子书，我恐落人世。\n呼儿具纸笔，一岁復一岁。",
        "dynasty": "宋",
        "collection_info": null
    },
    {
        "title": "和孙伟卿杂言十章  其一○",
        "author": "陈傅良",
        "content": "人事尽乡曲，田租了王官。\n独于大海枯，不改古井寒。",
        "dynasty": "宋",
        "collection_info": null
    },
    {
        "title": "送林正仲丞王山",
        "author": "陈傅良",
        "content": "去年我为客，持酒送君归。\n君今理征骖，我适卧旧庐。\n人生足离合，仕宦相乘除。\n科名余十年，丞县亦既迟。\n颜色日愈好，绝口无歔欷。\n自言有时命，岁宴知何如。\n深藏济人具，不作借势书。\n虚名多自误，徐步乃疾驱。\n从兹拭老眼，看君上亨衢。",
        "dynasty": "宋",
        "collection_info": null
    },
    {
        "title": "和林懿仲喜雪韵",
        "author": "陈傅良",
        "content": "常晹厥咎何，君相疚朝夕。\n愧莫慰羣黎，凄其望三白。\n是心与天通，昨夜平地尺。\n簑笠在东阡，耰锄在西陌。\n忍待明年饱，欣及吾事隙。\n海宇正无尘，草木亦焕赫。\n遥知紫宸朝，千官手加额。\n温纶粲龙光，贺牍交马迹。\n衔枚悬瓠城，仗节居延泽。\n独拥蓝关马，共饭滹沱麦。\n更愿吾君相，对此念忠赤。\n当今挟纩温，恩意到疆埸。\n有士如有年，要岂旦日积。\n袁安自甘寝，扫轨无过客。",
        "dynasty": "宋",
        "collection_info": null
    },
    {
        "title": "再和前韵",
        "author": "陈傅良",
        "content": "冬夜苦难晓，短景復易夕。\n安得户牖光，不待东方白。\n恍如游化城，琼台若千尺。\n英华发林薮，余彩散阡陌。\n平铺浩无垠，巽入微有隙。\n忍寒贪纵观，未愿朝曦赫。\n柳绵着歌茵，梅片堕粧额。\n皭然羣污中，有意欲比迹。\n自识玉皇家，癯仙陋山泽。\n新来学为农，遭岁屡无麦。\n穉子色恒饥，老婢脚尽赤。\n一饭今有待，喜更问瓜埸。\n归来看床头，瓶粟幸余积。\n且以炊春醪，号召已散客。",
        "dynasty": "宋",
        "collection_info": null
    },
    {
        "title": "除夜用前韵",
        "author": "陈傅良",
        "content": "又添犬马齿，常恐牛羊夕。\n牙无数株牢，鬓已太半白。\n六朝贵人家，珊瑚高数尺。\n復有陵邑豪，沃壤动连陌。\n居然燕巢幙，忽矣驹过隙。\n伊傅亦中寿，至今名赫赫。\n苍苔卧风雨，曾乏断碑额。\n中原五十载，胡骑乱禹迹。\n谁当懒折腰，去学陶彭泽。\n忧端压不下，中夜歌秀麦。\n昭代岂无人，腰黄眼前赤。\n鸿儒筹禁苍，壮士守边埸。\n罢歌且杯酒，浇此怀抱积。\n柴门剥剥响，已有贺年客。",
        "dynasty": "宋",
        "collection_info": null
    },
    {
        "title": "和林宗简除夜韵余与宗简皆病余而除夜皆赋诗因反前意",
        "author": "陈傅良",
        "content": "穷怀卿相忧，老作儿女悲。\n百尔皆妄想，一粲看新诗。\n短长总归尽，君阅古盛衰。\n煌煌五侯家，宽作数世期。\n经史或不读，名字亦奚为。\n茂对干三阳，静养月一规。",
        "dynasty": "宋",
        "collection_info": null
    },
    {
        "title": "再用喜雪除夕二韵寄宗简  其一",
        "author": "陈傅良",
        "content": "百年弹指顷，羣动不遑夕。\n娈彼惰游者，长夜浮太白。\n豪侠旁无人，卧我楼百尺。\n衲子缚禅静，不敢践桑陌。\n武夫髀肉满，睥睨候边隙。\n道家求不死，真火养阴赫。\n躁人干速化，自点雷门额。\n书生苦穿凿，奇字穷鸟迹。\n何如吾老农，一雨犂春泽。\n相忘与鸡豚，所辨纔菽麦。\n不闻有孔子，安识由与赤。\n纷纷举世士，肝胆自疆埸。\n老翁捧腹笑，空洞无一积。\n有来问时事，请以臆对客。",
        "dynasty": "宋",
        "collection_info": null
    },
    {
        "title": "再用喜雪除夕二韵寄宗简  其二",
        "author": "陈傅良",
        "content": "子歌我有感，我和子益悲。\n文武有天下，二南无变诗。\n陵夷及其季，小雅亦既衰。\n殷人早坠命，秦氏不及期。\n治身如治国，夭寿人所为。\n旧恙何时已，与子看前规。",
        "dynasty": "宋",
        "collection_info": null
    },
    {
        "title": "赋芙蕖简诸友",
        "author": "陈傅良",
        "content": "我欲待明月，相从弄芙蕖。\n月郭一再满，我行竟徐徐。\n诛茅困黄埃，开卷疲蠹鱼。\n缠缚二事间，红披绿萧疎。\n秋风白髮生，抚事增欷歔。\n美人隔云山，芙蓉并吾庐。\n近者不得见，逾远还何如。\n花无三月长，人寿千岁余。\n相期不朽事，勿与草木俱。\n君上钟鼎铭，我作山泽癯。",
        "dynasty": "宋",
        "collection_info": null
    },
    {
        "title": "送杨似之提举湖南",
        "author": "陈傅良",
        "content": "昨日有客去分符，今朝有客来揽辔。\n蕨芽掇尽笋可𠜾，送客焉知老将至。\n儒雅风流能有几，南宫先生无乃是。\n十年不復梦蓬山，万里何为隔湘水。\n叶公岿然地官贰，颜公领袖天下士。\n星联郎署尤与何，次第诸公亦连茹。\n一时台省旧名德，十见班行已三四。\n可令仆马病崔嵬，独抱兰荪吊憔悴。\n渔樵混迹山穷处，故故肯临人不记。\n酒半停杯问鬚髮，夜阑秉烛征文字。\n多时渴见痛折节，万事要看方得意。\n先生行矣扈甘泉，请自此心扶大议。",
        "dynasty": "宋",
        "collection_info": null
    },
    {
        "title": "哭吕伯恭郎中舟行寄诸友",
        "author": "陈傅良",
        "content": "去年上溪船，落日建安旐。\n今年上溪船，濡露金华草。\n当代能几人，胡不白髮早。\n念昔会合时，心事得倾倒。\n倚庐鱼鼓夜，联辔鷄人晓。\n遐搜接混茫，细剖入幽眇。\n挹注隘溟渤，扶携薄穹昊。\n斯文何契阔，之子復凋槁。\n百年在无穷，寥廓一过鸟。\n家人征旧闻，学者拾余稿。\n区区存万一，散逸谁可保。\n君看鲁论上，彭寿颜回夭。\n于今悬日月，岂必言语好。\n傥无后来者，泯没秋毫小。\n南浮吴蜀会，北顾关河杳。\n怀哉各努力，人物古来少。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其一",
        "author": "陈傅良",
        "content": "明月不可涴，有时障氛霾。\n芙蕖生淤泥，岂必所处佳。\n老子苦炼藏，释氏多遣排。\n如欲尽物累，自古谁好怀。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其二",
        "author": "陈傅良",
        "content": "连楹着胡椒，环堵诛蒿莱。\n节士亦良苦，乃筑怀清台。\n世故何浩荡，人心亦崔嵬。\n之子访田舍，厥繇安在哉。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其三",
        "author": "陈傅良",
        "content": "冥心观宇宙，孰是同与各。\n夜旦无反恶，日出星河落。\n此有齐人瑟，彼有荆人璞。\n嗟余耳目短，岂故重然诺。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其四",
        "author": "陈傅良",
        "content": "朝鸡警冠剑，巷犬吠村坞。\n胡然子列子，越在郑东甫。\n永怀王黍离，莫与戍申许。\n鸡犬各有役，人亦宜自努。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其五",
        "author": "陈傅良",
        "content": "说合何必然，金化黄河塞。\n真然说不合，千钧等蝉翼。\n纍纍近丘墓，浩浩古载籍。\n崎岖盖天意，解后匪人力。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其六",
        "author": "陈傅良",
        "content": "我友天下士，逝者八九人。\n非无新造交，亦有久故亲。\n可与共安利，未可同隠沦。\n欣然得一箇，迴首终酸辛。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其七",
        "author": "陈傅良",
        "content": "秦人弊申韩，亡梁以崇佛。\n六经独何罪，莽亦窃大物。\n堪嗟二百年，吾道功第一。\n熙丰余论在，河洛诸贤没。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其八",
        "author": "陈傅良",
        "content": "澶渊竟要盟，老莱气安吐。\n韩范犹自怜，不遂臣西虏。\n人材繫其逢，事业随所附。\n千载有南董，何啻今视古。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其九",
        "author": "陈傅良",
        "content": "江梅岁已过，燕子春又来。\n不愁吾鬓霜，所恨此志灰。\n扶桑焞焞明，阊阖荡荡开。\n欲往岂不可，致远非驽骀。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其一○",
        "author": "陈傅良",
        "content": "子歌我三嘆，我和子一笑。\n方期俗耳合，勿与知音道。\n颇闻古韶卷，不落人间调。\n悲歌泣鬼神，妙语无余少。",
        "dynasty": "宋",
        "collection_info": null
    },
    {
        "title": "黄岩张之望之立来访与游梅潭诗以送之",
        "author": "陈傅良",
        "content": "张子好兄弟，别我今九年。\n东风刮瞇眼，双鹄忽堕前。\n坐定看两鬓，喜极意惨然。\n来日岂不多，此意合少延。\n念子伏岩穴，有作皆巨编。\n稻粱未暇谋，从我志独坚。\n虚名适相累，浩嘆当谁怜。\n积雨得新霁，绿涨弥百川。\n载酒问何有，漾舟随所便。\n与子梅潭游，以兹寓惓惓。\n倾崖俯仰立，中有飞瀑悬。\n平地俨阊阖，晴空自云烟。\n既见各有得，欲语不可传。\n众妙在领会，天成谢琱镌。\n子归有新诗，时寄三两篇。",
        "dynasty": "宋",
        "collection_info": null
    },
    {
        "title": "和张孟阜寻梅韵",
        "author": "陈傅良",
        "content": "平生拙状物，出语辄自咍。\n久欲颂梅花，恒恐累纸写不该。\n羡子年少气豪敏，诗筒往往岁一来。\n语不惊人意不止，笔力待尽千松煤。\n我以病骥追霜隼，着鞭不上嗔人催。\n置诗太息梅困我，恨不纵斧寻条枚。\n嗟乎孤山无人老坡死，水边竹外谁低徊。\n我尝欲拟禁字体，不道雪月冰琼瑰。\n退藏物后独笑傲，奄有岁晚多惊猜。\n纷纷自谓好颜色，万彙秃立皆堪哀。\n模将此意入诗句，十年未就梅空开。\n君诗却怪梅不早，令我内热红生腮。\n强随崄韵终不满，今年又恐坐看落片飞莓苔。",
        "dynasty": "宋",
        "collection_info": null
    },
    {
        "title": "送刘茂实宰奉新",
        "author": "陈傅良",
        "content": "远别欲无寐，细论谁有酒。\n今当作剧县，君意亦乐不。\n江湖吏道僻，岁月民劳久。\n救之敝精神，自爱终袖手。\n要中名甚美，用意物所咎。\n君观兰桂林，余茂及樵槱。\n移根託客土，颜色非故有。\n赠言几满车，一字堪皓首。\n于焉但裁择，对越二三友。\n诸贤在当路，公论在众口。",
        "dynasty": "宋",
        "collection_info": null
    },
    {
        "title": "送赵叔静教授闽中四首  其一",
        "author": "陈傅良",
        "content": "家无宿舂粮，适意恣所向。\n征鞍催上官，帆海看迭嶂。\n有言及当代，浩饮益悲壮。\n以兹寘周行，盍在几人上。",
        "dynasty": "宋",
        "collection_info": null
    },
    {
        "title": "送赵叔静教授闽中四首  其二",
        "author": "陈傅良",
        "content": "读书须读经，学文须学古。\n青松故不换，白髮早可数。\n我亦窭人子，风雨蔽蓬户。\n胡为数相过，夜话恒过午。",
        "dynasty": "宋",
        "collection_info": null
    },
    {
        "title": "送赵叔静教授闽中四首  其三",
        "author": "陈傅良",
        "content": "烱烱出万壑，冰壶县清秋。\n孰与玉瓒中，穆然养黄流。\n孤松高半天，兰芷復过幽。\n看君最雍容，柰何短自谋。",
        "dynasty": "宋",
        "collection_info": null
    },
    {
        "title": "送赵叔静教授闽中四首  其四",
        "author": "陈傅良",
        "content": "百吏不可试，卷怀州校官。\n翩然落南闽，不为荔子丹。\n雕虫妙经术，倚市多儒冠。\n吾道未必贵，政此良已难。",
        "dynasty": "宋",
        "collection_info": null
    },
    {
        "title": "游白石岩",
        "author": "陈傅良",
        "content": "地向东南倾，石际沧海立。\n蛟鼍限波涛，鷄犬得城邑。\n居然通国望，跋莫他山及。\n道人独有之，置屋三四级。\n几看星月烂，却听风雨急。\n于今二百年，我共冥鸿集。\n晤语夕阳低，对酒秋旻湿。\n明朝江上舟，避雨渔翁笠。\n邂逅一俛仰，此道可于邑。",
        "dynasty": "宋",
        "collection_info": null
    },
    {
        "title": "和孟阜老梅韵  其一",
        "author": "陈傅良",
        "content": "朝游山南莫北隅，修竹之下手所披。\n五步一顾立不趋，柔枝弱榦千万余。\n粲然笑倩多新奇，岁寒安用众穉为。\n惊嗟怪怪丈人行，缟衣蓝缕冰斲肌。\n莓苔雪片冻不飞，玉饰其末玑衡欹。\n藐姑之仙下缥缈，苍虬为驾羽葆希。\n三闾大夫从女须，枯槁婵娟却并驰。\n张子爱之亦既痴，人不得觑以我归。\n我生自视梅孰如，沧江独立儿女嗤。\n年来稍稍学折枝，柰何復与此老期。",
        "dynasty": "宋",
        "collection_info": null
    },
    {
        "title": "和孟阜老梅韵  其二",
        "author": "陈傅良",
        "content": "望美人兮天一隅，薜萝为衣颠倒披。\n水竹隔我不可趋，今我搔首三岁余。\n汉庭年少六七奇，鬚眉皓白来何为。\n我欲避寝问之道，安得玉貌生枯肌。\n长翁傲睨欲奋飞，沧江钓雪蓑笠欹。\n少翁顿挫枿牙角，笑齿一粲知音希。\n樵家斧斤磨以须，过者万人人背驰。\n梅乎梅乎我非痴，持汝二老将安归。\n古来弱植刚不如，孰有妩媚为人嗤。\n君不见孤竹之管求孙枝，汝盍早定归山期。",
        "dynasty": "宋",
        "collection_info": null
    },
    {
        "title": "送同年林多益丞宁海",
        "author": "陈傅良",
        "content": "同里衣冠近阔疎，同年齿髮多衰变。\n美人宜在玉笋班，隠吏亦随花雨县。\n有杭一苇逢迎可，每食双鱼甘旨便。\n顾瞻周道竟何如，善为身谋吾岂愿。\n清庙笙镛济济陈，碧梧鸾鹄深深见。\n由来盛事岁月晚，谁到修途肝胆健。\n杨花吹水酒摇波，一请加餐再无倦。",
        "dynasty": "宋",
        "collection_info": null
    },
    {
        "title": "送谢希孟归黄岩四首  其一",
        "author": "陈傅良",
        "content": "纷纷竹帛传，浩浩金石刻。\n沦亡已无限，存亦谁爱惜。\n如何伏羲氏，文字二三画。\n姬孔岂不圣，用以演周易。",
        "dynasty": "宋",
        "collection_info": null
    },
    {
        "title": "送谢希孟归黄岩四首  其二",
        "author": "陈傅良",
        "content": "法令如牛毛，斯鞅信手成。\n簿书积丘山，赵张眼愈明。\n万人立下风，国势尊且荣。\n未省三代前，谁独有此名。",
        "dynasty": "宋",
        "collection_info": null
    },
    {
        "title": "送谢希孟归黄岩四首  其三",
        "author": "陈傅良",
        "content": "圭璧袭缫藉，山龙饰衣裳。\n不闻燧古初，而兴自虞唐。\n毁车崇骑射，隶作篆籀藏。\n至今人便之，秦亦忽以亡。",
        "dynasty": "宋",
        "collection_info": null
    },
    {
        "title": "送谢希孟归黄岩四首  其四",
        "author": "陈傅良",
        "content": "累觞以为欢，班荆以为仪。\n交际贵如此，勿使至意亏。\n颇常怪小雅，鹿鸣至鱼丽。\n宾主礼百拜，六经似支离。",
        "dynasty": "宋",
        "collection_info": null
    },
    {
        "title": "看笋和潘养大韵",
        "author": "陈傅良",
        "content": "儿童纔丱角，兵卫忽森戟。\n十日不汝见，寻丈出咫尺。\n隠几观物化，轩奋恣所极。\n褰裳欲从之，世事有绳墨。",
        "dynasty": "宋",
        "collection_info": null
    },
    {
        "title": "赠尹绍伊",
        "author": "陈傅良",
        "content": "吾友尹绍伊，十年抱心疾。\n休然万事废，豆子黑如漆。\n从之问旧学，历历不遗一。\n佳篇间哇郑，法语杂方术。\n岂其遇人耶，託此访遗逸。\n张皇鬼物怪，漏泄宫禁密。\n君看服乌喙，孰与近参朮。",
        "dynasty": "宋",
        "collection_info": null
    },
    {
        "title": "送郡守汪充之移治严陵",
        "author": "陈傅良",
        "content": "挂梁龙骨经时蛰，井井黄云秋已及。\n十日不雨民未急，使君日膳长蔬湆。\n澄空飒飒云雾入，馌妇休眠儿觅笠。\n村舂化出云子粒，市上明朝升二十。\n农家语圃商语贾，恒愿使君无疾苦。\n自今一饭吾腹果，健看将母从箫鼓。\n冯翊扶风天尺五，见说严陵在何所。\n诏书夺去万舌吐，九重欲扣君门阻。\n栖鸟护巢驹恋皂，东人自视西人好。\n那知湛露漙秋草，春意平铺无剩少。\n有客解事翻然笑，元佑治平诸故老，身要人扶功未了。\n谁知青丝络马横门道，应笑江湖华髮早。",
        "dynasty": "宋",
        "collection_info": null
    },
    {
        "title": "寄题陈同甫抱膝亭",
        "author": "陈傅良",
        "content": "稻粱不难谋，轩冕亦易得。\n胡为抱膝翁，恻恻復恻恻。\n秋风堕碧梧，凤鸟去无迹。\n愁吟草际蛩，儿女泪盈臆。\n忽然一长啸，孤响起空寂。\n令人识雅颂，一唱三嘆息。\n室庐在路傍，耕凿在民籍。\n行人听笑语，稚子共眠食。\n读书果何罪，鬚髮又半白。\n此意太劳劳，此身长抑抑。\n抱膝且不可，出门更何适。\n但勿问门外，蓬蒿若干尺。",
        "dynasty": "宋",
        "collection_info": null
    },
    {
        "title": "送叶正则赴浙西宪幕",
        "author": "陈傅良",
        "content": "频年送行客，酒罄诗不工。\n最晚与君别，柰此百感丛。\n岐山有鸣凤，雅颂移豳风。\n于时二老生，出处海上同。\n曹刘对匕箸，失色一语中。\n明朝蜀江水，不与灞浐通。\n人心起毫末，世故关鸿蒙。\n乃知贫贱交，不下王覇功。\n霜根宿病骥，云帆背蜚鸿。\n秋水能隔人，白苹况连空。\n相从自束髮，各去随转蓬。\n今怀欣有合，后会苦未重。\n鲈鱼直万钱，羊酪醅一钟。\n愿君养盛年，我友半已翁。",
        "dynasty": "宋",
        "collection_info": null
    },
    {
        "title": "送陈益之架阁",
        "author": "陈傅良",
        "content": "论事不欲如戎兵，欲如衣冠佩玉严重而宽平。\n作文不欲如组绣，欲如疎林茂麓窈窕而敷荣。\n桢榦盍亦烦绳墨，滋味何如余典则。\n吾宗受才万人敌，排空所向无遗力。\n亲丧三年面漆黑，交情一语千金璧。\n明朝不爨鼾撼壁，裘马借人无德色。\n作掾闽山可踪迹，拟将秉秆空螟𧎬。\n相君有令民未得，勿问堂高若干尺。\n春江瀰渺风张席，欲言江水何终极。\n贫贱相依鬓毛白，吾可雷同名送客，浩歌未放情弥激。\n君看风雅诗三百，亦有初章三嘆息。",
        "dynasty": "宋",
        "collection_info": null
    },
    {
        "title": "翁诚之尉慈溪再拟祖送不及",
        "author": "陈傅良",
        "content": "昨来久伫骊驹集，今来怅望樯乌急。\n中年送客亦多违，先事徒劳后无及。\n江头祖帐几百人，落纸珠玑诗什什。\n自哦短韵意甚得，亟欲陈之復羞涩。\n君方筮仕从兹始，骅骝开路日千里。\n若逢人话子陈子，侏儒一节今如此。",
        "dynasty": "宋",
        "collection_info": null
    },
    {
        "title": "送鲍清卿教授莆中",
        "author": "陈傅良",
        "content": "闽中岂不好，莆中况多儒。\n其山有丹荔，其水有子鱼。\n艾轩诸老生，典则故所余。\n堂堂退傅门，海内欲曳裾。\n宦游得此乐，饯者酒满车。\n我亦劝君酒，我意独未舒。\n尝闻入林猎，不可背水渔。\n背水渔尚可，背时更崎岖。\n方今朝廷尊，绅笏日走趋。\n官多岂胜记，势远復易疎。\n媒身众所同，藉口谁不如。\n柰何但温饱，去向天一隅。\n平生拙自谋，蓬巷岁月除。\n更事亦既熟，画此未必愚。\n岂有服茝兰，佩之以琼琚。\n令人爱不见，搔首空踟蹰。",
        "dynasty": "宋",
        "collection_info": null
    },
    {
        "title": "作南塘记郡守沈持要以诗来谢次韵奉酬",
        "author": "陈傅良",
        "content": "周公作雅颂，退然在豳风。\n功成贵无迹，名大谤亦丛。\n彼人自标置，刻画岂不工。\n君看榛莽间，断碑卧颓墉。\n想当在世时，拳拳效深衷。\n胡然今弗省，身后议论公。\n达人悟物情，玄览昭有融。\n区区强名我，咨尔来何从。\n沈公天下士，于今万夫雄。\n邦入见未尝，誉之口不容。\n请将氏南楼，语尽意未穷。\n公诗陈谊高，耻与好事同。\n年登百废兴，解后吾何功。\n勇去学休影，倦游谢遗踪。\n吾方笑征南，双双勒坚玒。\n一以栖山颠，一以没水中。",
        "dynasty": "宋",
        "collection_info": null
    },
    {
        "title": "送谢倅景英赴阙",
        "author": "陈傅良",
        "content": "言诗必南雅，自郐吾无讥。\n嗟余生已晚，观人以观诗。\n人情日变化，往事十九非。\n相从饰边幅，欲语怀衔羁。\n久不见官寺，下与家人夷。\n渡江六十年，得此心目疑。\n早从诸公游，晚佐一郡治。\n居尝陈谊高，动与作吏违。\n大白浮朋簪，单车款民扉。\n多文虽素履，用拙真良规。\n二年意绸缪，一别事渺瀰。\n有酒公不饮，赠言我何裨。\n穆穆清朝班，佥曰尚德宜。\n何妨着此翁，衣冠皓鬚眉。",
        "dynasty": "宋",
        "collection_info": null
    },
    {
        "title": "怀同舍石天民编修",
        "author": "陈傅良",
        "content": "山阴不得见，见期在东阳。\n东阳忽岁华，欲往又阻长。\n贻书辄无报，有便復寄将。\n以君懒于书，我岂望得当。\n永怀十年别，动止曾莫详。\n君貌今何如，孰与我老苍。\n就使白髮同，脚力谁弱强。\n日饭米多少，饮酒可几觞。\n尚能甘寝耶，比之昔对床。\n嫂氏亦晚景，吾妇伯姊行。\n为君过客频，膏沐当不常。\n有儿若干人，已未胜冠裳。\n但要能譍门，勿问鄙与臧。\n一纸细说似，慰此遥相望。\n末乃及田舍，何有还何亡。\n丞郡禄已厚，岂不可小康。\n忆昔夜梦君，託交少年场。\n竦身而掀髯，眸子烱烱光。\n依然论时事，悲壮泪以滂。\n我方闭门嬉，谒至即暂忙。\n婆娑松竹下，细数秋叶黄。\n旧志益凋落，羣书半遗忘。\n请君勿他及，却使我意伤。",
        "dynasty": "宋",
        "collection_info": null
    },
    {
        "title": "次韵蕃叟弟月下有感",
        "author": "陈傅良",
        "content": "平原接翠微，修竹围绿浄。\n乃于此中间，更以皓月映。\n佳人笑隠几，万物独我正。\n幸哉吾有母，侍饮得缾罄。",
        "dynasty": "宋",
        "collection_info": null
    },
    {
        "title": "梦人诵诗觉省数句足成一首",
        "author": "陈傅良",
        "content": "三人共一被，寒夜争抽牵。\n一人耻不让，起坐迟朝暄。\n明朝復雨雪，忍岂无春妍。\n四时各天运，二人正鼾眠。",
        "dynasty": "宋",
        "collection_info": null
    },
    {
        "title": "送曹器远试临安二首  其一",
        "author": "陈傅良",
        "content": "青衫岂必贵，未得不可已。\n皇皇海内人，趋走共一轨。\n生前极浮荣，没后抱深耻。\n他山有隠沦，一笑粲冰齿。\n岂知天地间，树立在人纪。",
        "dynasty": "宋",
        "collection_info": null
    },
    {
        "title": "送曹器远试临安二首  其二",
        "author": "陈傅良",
        "content": "大有扛鼎力，小有挈瓶智。\n谁当顿八纮，举以掩众器。\n煌煌一百年，此道最宏被。\n虽跻三事尊，亦起一艺试。\n或云科目弊，此语復有味。",
        "dynasty": "宋",
        "collection_info": null
    },
    {
        "title": "约同舍蜀人王德修三首  其一",
        "author": "陈傅良",
        "content": "远莫远关塞，鸿鴈来年年。\n我尝按舆图，嶓汉在眼前。\n胡为与君别，壮齿今华颠。\n下峡君有期，会吴我何缘。\n令人媿不如，鸿鴈得自便。",
        "dynasty": "宋",
        "collection_info": null
    },
    {
        "title": "约同舍蜀人王德修三首  其二",
        "author": "陈傅良",
        "content": "畴昔梦遡江，巴陵至瞿唐。\n两崖束秋旻，中有一带苍。\n安流进分寸，怒去千丈强。\n求君竟不得，望之涕淋浪。\n往日事已然，来日理未详。",
        "dynasty": "宋",
        "collection_info": null
    },
    {
        "title": "约同舍蜀人王德修三首  其三",
        "author": "陈傅良",
        "content": "橙橘方粲粲，鱼虾亦多多。\n能舂半年粮，岂惜一见过。\n良夜月如霜，听我苦别歌。\n翳翳葭芦乡，风定水自波。\n或者阻君舟，柰此伫立何。",
        "dynasty": "宋",
        "collection_info": null
    },
    {
        "title": "次德修仙岩韵",
        "author": "陈傅良",
        "content": "我家仙岩人迹稀，客从何来此何时。\n岷山之阳适海峤，万里欲写心精微。\n瀑泉自雨一丘壑，有龙蛰不随羣飞。\n病樵弛檐渴猿喜，虽未作霖良已奇。\n吾闻岷山天与齐，仰止不见如调饥。\n君登绝顶小天下，此纵有山安足嬉。\n翩然肯过非所期，此道辽阔车谁脂。\n愿言税驾毋遄归，为我更赋崧高诗。",
        "dynasty": "宋",
        "collection_info": null
    },
    {
        "title": "再用韵呈德修",
        "author": "陈傅良",
        "content": "一日一见犹为稀，如何十年见无期。\n昔方壮岁意轻别，一笑听君歌式微。\n江流永矣剑阁阻，恨不羽翰能奋飞。\n不图今日已华髮，话此怪怪还奇奇。\n桑麻不竞蒿压屋，厚禄书断儿恒饥。\n谁当附热斲冰雪，岁晏独可相从嬉。\n功名富贵各有时，人亦空自为韦脂。\n与君持此将安归，沧海雪山无尽诗。",
        "dynasty": "宋",
        "collection_info": null
    },
    {
        "title": "夷门歌送德修还阙",
        "author": "陈傅良",
        "content": "万古江入海，吴蜀有不通。\n不通谁使然，人自为异同。\n昔在李孟钱，士各怀土封。\n静言彼何尤，亦各徇所忠。\n恭惟宋受命，三姓皆朝宗。\n斯文已百年，名世纔数公。\n眉山与金陵，柰何不相容。\n大雅如关洛，亦復互诋攻。\n朋分文字间，祸起师友中。\n四郊忽戎马，尘满夷门宫。\n往事已覆辙，后事如飘蓬。\n一饭忘苦饥，一褐忘苦冬。\n身谋每不长，王事靡有终。\n有客独恻恻，万里兴深衷。\n相过话离合，历历繇熙丰。\n我久世虑薄，念之涕无从。\n贫贱将安归，功名在其逢。\n有能用斯人，可使百阻空。\n西人不为西，东人不为东。",
        "dynasty": "宋",
        "collection_info": null
    },
    {
        "title": "借书一首别薛子长",
        "author": "陈傅良",
        "content": "山阿着柴扉，陋甚谁盘桓。\n美人此何求，鉅竹数十竿。\n日阅书百篇，尚觉日力宽。\n欲从我借书，我书何足观。\n辛勤抱遗经，及此鬓髮班。\n一语未领会，累日不自安。\n虽更圣人手，亦恐众说谩。\n况復秦汉下，曾莫修与删。\n致之获麟前，存者今若干。\n我无以裁之，望洋久空嘆。\n羡君方盛年，恣意涉浩漫。\n又闻书少多，不繫学缺完。\n读书固匪易，用书良独难。\n昨来荷堤上，尝试及孟韩。\n此话如涓埃，此道如丘山。",
        "dynasty": "宋",
        "collection_info": null
    },
    {
        "title": "寄陈同甫生日",
        "author": "陈傅良",
        "content": "南国雨初润，西风水微波。\n持酒欲劝君，奈此道阻何。\n天地自久长，日月良蹉跎。\n志士惜少年，用意矢靡他。\n岂无文字功，百代名不磨。\n胡然朝揽镜，夜起瞻星河。\n思妇视贞操，骄人视劳歌。\n曾微强饭书，覆出为诋诃。\n永怀姑射神，尸居养天和。\n下视尘冥冥，鸿鹄谢网罗。\n身将世谁亲，得孰与丧多。\n请君以尊生，我亦以养痾。",
        "dynasty": "宋",
        "collection_info": null
    },
    {
        "title": "述怀",
        "author": "陈傅良",
        "content": "有客盈门饭不足，有书千卷儿懒读。\n王公劳问炀争竈，樵牧相忘盗骑屋。\n古来堪笑如我少，生无一事能恰好。\n独有居闲可引年，我又不然华髮蚤。",
        "dynasty": "宋",
        "collection_info": null
    },
    {
        "title": "简郑景元",
        "author": "陈傅良",
        "content": "西风肃万物，于卦曷为兑。\n说言就凋蛰，之死矢靡悔。\n方当春和时，动植出草昧。\n喧号聒穹苍，怒长弥大块。\n纷纷谁则敢，所恃盖有在。",
        "dynasty": "宋",
        "collection_info": null
    },
    {
        "title": "简王道父",
        "author": "陈傅良",
        "content": "瞻彼万仞岩，亭亭上烟霞。\n其下寒渊水，清不容鱼虾。\n闵予生好修，而居东海涯。\n顾见泥中藏，日食百万家。\n浮名太累人，未语众已譁。\n为海不为渊，何道以自瑕。",
        "dynasty": "宋",
        "collection_info": null
    },
    {
        "title": "赠东阳吕望孙周登二武士",
        "author": "陈傅良",
        "content": "鸿门无人易水寒，安得壮士久所患。\n求之市隠戎行间，纷不当意鬓已班。\n逆胡未讨忧万端，此得两君聊自宽。\n有石堂坳立礸𪿑，百夫睨之欲举难。\n两君挟起如弄丸，舞空一叶风团团。\n吕君忽作胡衣冠，沥酒于地盟血殷。\n长剑久倚燕然山，义欲为汉诛楼兰。\n九重深窈虎守关，竟以剑器博一餐。\n语未良已声珊珊，两蛟出没万马攒。\n夜阑月暗天汗漫，满堂悲愤泪欲潸。\n嗟尔两君诚义肝，我方乘障荆之蛮。\n五营诸将皆豢安，髀肉久不堪征鞍。\n谁能唤与百辟看，但得汝等一解吾君颜，书生老死不足叹。",
        "dynasty": "宋",
        "collection_info": null
    },
    {
        "title": "书黄岩丁明仲墓志碑阴",
        "author": "陈傅良",
        "content": "叶君隻字双南金，予子拳石藏幽深。\n百名以上辞不淫，我岂识子犹渐襟。\n黄山之阿墓林林，断碑日烁秋雨霖。\n彼岂孙子力不任，人莫过问嘷孤禽。\n子以穷饿死苦吟，束棺逆旅无衣衾。\n末乃得此世所钦，子视昔者孰与今。\n区间寿短升与沉，长留天地谁无心。\n于中诗人最岖嵚，竟亦朽腐如书蟫。\n何独遗子天球琳，上与郊岛名相寻。\n虽无荐藉鬼已歆，况立之后主釜鬵。\n期以数岁头胜簪，有田可稼桑可纴。\n收拾旧稿编朱锓，未必千载无知音。\n请我书此碑之阴，大亮一语不肯侵。\n呜呼读者悲不禁，牛羊勿践木森森。",
        "dynasty": "宋",
        "collection_info": null
    },
    {
        "title": "赴桂阳道中喜晴书事",
        "author": "陈傅良",
        "content": "十日九雨垂垂雪，马僵仆病泥乘橇。\n披衣闯户得星月，喜有耻向妻儿说。\n耳根久与朝鷄别，熟睡八年谋未拙。\n乞米作糜蒙被啜，客来午漏家僮出。\n如今儿噭妻愁绝，我纵喜晴心已折。\n可以艺麻多笋蕨，苟有一丘吾计决。\n奈何诸公厮役皆豪杰，尚爱舂陵老元结。",
        "dynasty": "宋",
        "collection_info": null
    },
    {
        "title": "简友人二首  其一",
        "author": "陈傅良",
        "content": "南去有五岭，北来有重湖。\n水清石益奇，往往中州无。\n在昔宦游者，越若韩张徒。\n胡然自衡阳，隻鴈亦不徂。",
        "dynasty": "宋",
        "collection_info": null
    },
    {
        "title": "简友人二首  其二",
        "author": "陈傅良",
        "content": "安眠夜至卯，休吏日加申。\n廪稍亦已厚，养痾非隠沦。\n恨无封君法，老矣藏其身。\n遄归岂不欲，更有宜归人。",
        "dynasty": "宋",
        "collection_info": null
    },
    {
        "title": "和王教授谦叔述郡圃韵",
        "author": "陈傅良",
        "content": "守边岂无事，治圃亦有说。\n朝看士饮羽，暮与客投辖。\n且以示多暇，且以劳同列。\n我生肠九回，世故肱三折。\n环堵仅寻丈，短亭聊岁月。\n忽蒙当宁记，滥补专城缺。\n区区自米盐，在在欲黼黻。\n矧惟有兹山，未省从何月。\n张罗上空庭，寻斧及劲节。\n旧观谁缉熙，新思盖绵蕝。\n幸方一小治，尚可六太息。\n胡然召南人，而骤歌所茇。",
        "dynasty": "宋",
        "collection_info": null
    },
    {
        "title": "临桂尉杨渭夫以诗来因次其韵兼简同僚",
        "author": "陈傅良",
        "content": "万物各美恶，一室有面背。\n去来故无恒，欣厌惟所会。\n有能悟兹理，何必着幽邃。\n后圃并山麓，修竹积空翠。\n斧寻自何年，樊养特过计。\n陈根独遭时，沃壤亦借势。\n居然成独清，可以掩众媚。\n亭院起中𠘶，湖潦粲前际。\n于时吾岂敢，谓此天作对。\n新诗忽盛谈，俗状良内媿。\n子方及归期，客復搅离思。\n尚当封殖之，去日如始至。",
        "dynasty": "宋",
        "collection_info": null
    },
    {
        "title": "送宋伯潜宰高安",
        "author": "陈傅良",
        "content": "秋风日来谂，役车何时休。\n有鸣丘中琴，玉瓒怀黄流。\n此腰不可折，此笏未忍抽。\n亦入鴈鹜行，而为稻粱谋。\n四海杨诚斋，吾道得自由。\n悠哉思万端，哿矣试一筹。\n风诗讫于豳，易象重以周。\n当知横空翮，不若逆水舟。",
        "dynasty": "宋",
        "collection_info": null
    },
    {
        "title": "送杨渭夫归省",
        "author": "陈傅良",
        "content": "应侯气盖百粤小，朱侯谊与灕江长。\n两侯爱士早成癖，怪甚渭夫怀故乡。\n士穷万事一不就，就得一事穷何伤。\n渭夫壮者忍穷久，老骥欲秣胡沙霜。\n吾家何在云横岭，赵媪不冤刘儿瞑，孰与亲旁煮汤餠。",
        "dynasty": "宋",
        "collection_info": null
    },
    {
        "title": "南岳圣业寺禹柏",
        "author": "陈傅良",
        "content": "久与林壑居，所见皆众穉。\n岂无寿千年，未有此柏异。\n壮而尝参天，晚乃但仆地。\n定非风雨摧，殆是斤斧弃。\n其本则离披，其末则倒植。\n其枯如残枿，而蔚有新意。\n其靡如弱植，而凛有高致。\n将前復却行，宜右忽左次。\n骧龙或俯顾，遁虎或回眙。\n陨石或猛起，飞翚或颠坠。\n山立或磬折，尸寝或拳跽。\n断支或强附，横陈或巽避。\n绸缪情不狎，颓堕力未瘁。\n朴畧自光怪，挺持匪标置。\n终焉人僞尽，独以天巧遂。\n吾闻古有道，纯朴去故智。\n与世每如此，全身亦几是。\n疑将问岁月，缺弗见载记。\n谁言导江时，手植特嬉戏。\n世人那得识，会有神禹至。",
        "dynasty": "宋",
        "collection_info": null
    },
    {
        "title": "牡丹和潘养大韵",
        "author": "陈傅良",
        "content": "看花喜极翻愁人，京洛久矣为胡尘。\n还知姚魏辈何在，但有欧蔡名不泯。\n夕阳为我作初霁，佳节过此无多春。\n更烧银烛饮花下，五陵佳气今方新。",
        "dynasty": "宋",
        "collection_info": null
    },
    {
        "title": "张漕行部过湘岸有作因次其韵",
        "author": "陈傅良",
        "content": "春晚得新霁，草木日夜绿。\n阳光初蔽亏，野暝或单復。\n美人浮湘波，领此入蓬屋。\n故放归帆迟，更呼渔火续。\n穷探物精华，尽付诗凡目。\n忆昨欣晤对，令我忘休沐。\n剧谈酒行希，危坐兵卫肃。\n相思正倚楼，所寄忽累幅。\n瑰辞堪买贫，轶韵和难属。\n自从楚骚兴，悲些逮差玉。\n后来数唐人，欵乃岩隈宿。\n世无梁昭明，斯文又谁录。",
        "dynasty": "宋",
        "collection_info": null
    },
    {
        "title": "送王南强赴绍兴签幕四首  其一",
        "author": "陈傅良",
        "content": "词章行天下，嘉頼二百年。\n甲科至公卿，谁敢谓不然。\n有人妄媒孽，一世所弃捐。\n我亦欲护短，讳不言幽燕。\n汗简在吾后，覆车在吾前。",
        "dynasty": "宋",
        "collection_info": null
    },
    {
        "title": "送王南强赴绍兴签幕四首  其二",
        "author": "陈傅良",
        "content": "人人尊孔孟，家家诵诗书。\n未省有宇宙，孰与今多儒。\n儒者道如砥，岂其自崎岖。\n申以黄老废，贾以绛灌疎。\n汉家尝纷纷，政尔门户殊。",
        "dynasty": "宋",
        "collection_info": null
    },
    {
        "title": "送王南强赴绍兴签幕四首  其三",
        "author": "陈傅良",
        "content": "历官如历阶，越等多所伤。\n柰何坳堂水，持绠万丈长。\n谁无斯世方，乃此抽手旁。\n永夜泪不禁，仲尼故皇皇。\n又闻虽小鲁，乘田问牛羊。",
        "dynasty": "宋",
        "collection_info": null
    },
    {
        "title": "送王南强赴绍兴签幕四首  其四",
        "author": "陈傅良",
        "content": "闻之浙河东，见之湘水南。\n未归却相送，既喜復不堪。\n行矣乞自便，帅幕或可参。\n君方乘日长，勉为停朝骖。\n我池有螃蟹，我园有黄柑。",
        "dynasty": "宋",
        "collection_info": null
    },
    {
        "title": "题明皇醉归图",
        "author": "陈傅良",
        "content": "骑者两人扶不正，夹道谁知为万乘。\n一人前驰一顾后，怀欲并驱无号令。\n狩人亦忘记鹰犬，仰视只愁天欲暝。\n有司刺候上起居，杳莫得详宫钥静。\n呜呼开元自英主，前鉴竟遗盈幅纸。\n君不见汉宫图妲己，未必当年甚如是。",
        "dynasty": "宋",
        "collection_info": null
    },
    {
        "title": "送范宪东叔帅潼川四首  其一",
        "author": "陈傅良",
        "content": "离逾十年合，合復十月离。\n往日苦无及，来日忽未知。\n江源与海通，吴会与蜀违。\n通固天道常，违亦物理宜。\n勿作儿女感，是中有精微。",
        "dynasty": "宋",
        "collection_info": null
    },
    {
        "title": "送范宪东叔帅潼川四首  其二",
        "author": "陈傅良",
        "content": "相从意气豪，相知鬓毛斑。\n细说竟昨非，浅斟始今欢。\n每怀吾党多，未捄此世难。\n一则琢冰雪，再则纫芝兰。\n骚人绝芳洁，孰与风人宽。",
        "dynasty": "宋",
        "collection_info": null
    },
    {
        "title": "送范宪东叔帅潼川四首  其三",
        "author": "陈傅良",
        "content": "有书但遮眼，有位亦养痾。\n养痾犹近名，遮眼已患多。\n聊復岁晏尔，柰此人远何。\n声光正横空，议论如悬河。\n宜君见别轻，款曲理则那。",
        "dynasty": "宋",
        "collection_info": null
    },
    {
        "title": "送范宪东叔帅潼川四首  其四",
        "author": "陈傅良",
        "content": "逢人九顿首，遇事三折肱。\n虽知少为狂，正復老可憎。\n吾今有储粟，吾昔有短檠。\n鲁论训何如，周易读未曾。\n言归又言归，儿女唤不譍。",
        "dynasty": "宋",
        "collection_info": null
    },
    {
        "title": "行湘喜雨简刘公度周明叔",
        "author": "陈傅良",
        "content": "将行客有戒，正热人不禁。\n出门一昔雨，解缆十日阴。\n湘山益以碧，湘水益以深。\n天光接云梦，野暝蒙衡郴。\n蝇无盘中蹟，蝉有木末音。\n顾乃废枕簟，爰方索衣衾。\n我起问夹岸，往岁孰与今。\n衡茅或数间，丛竹皆十寻。\n蒲莲间华实，鸥鹭时浮沉。\n老穉各有得，渔樵不相侵。\n早插禾欲孕，新炊粟如金。\n为之失倦游，于以成孤斟。\n永怀泛湘人，屈贾多愁吟。\n往者亦此境，今者亦此心。\n空名但千载，佳思谁一襟。\n时哉不可失，浯溪更骎骎。",
        "dynasty": "宋",
        "collection_info": null
    },
    {
        "title": "刘连州和前韵因道湘中之乐以谢",
        "author": "陈傅良",
        "content": "湘中足可乐，谁苦愁不禁。\n娈彼兰蕙姿，固怯霰雪阴。\n贾子天下士，子何念虑深。\n贞元两御史，南还会于郴。\n亦復相唱酬，间有亡国音。\n愚溪更憔悴，中夜起拥衾。\n而得欵乃句，脍炙循至今。\n我后五百年，公来适相寻。\n田畴岁膴膴，狱市春沉沉。\n宽书日夕下，民蠹袪牟侵。\n况也省赋甚，小郡至万金。\n交欢有陆贾，私恨无羊斟。\n我饱竟甘寝，公暇多长吟。\n乃知湘中乐，关时匪关心。\n湘民忘劳力，乐极翻沾襟。\n却愁吾二人，四牡歌骎骎。",
        "dynasty": "宋",
        "collection_info": null
    },
    {
        "title": "闻叶正则阅藏经次其送客韵以问之",
        "author": "陈傅良",
        "content": "顺水去吴会，逆水来夔门。\n万古逆顺舟，以斗占旦昏。\n曩余好百家，信不及鲁论。\n初亦半喜愕，久之乍亡存。\n白髮一无成，颇识委与源。\n风停波自平，却视消长痕。\n六经夫如何，夫子手所翻。\n恒言但桑稼，怪志无鹏鵾。\n规圆而矩方，往往万巧攒。\n诸儒各有得，长短贤若干。\n玉帛相会盟，兵车相并吞。\n一语苟暗合，羣生皆晏温。\n经成今几年，尝试以是观。\n此道未轲死，此书未秦燔。\n犹之斗经天，于以生盖浑。\n西方亦人豪，国自为干坤。\n书来入中州，坐使学者奔。\n君岂舍从之，或但游其藩。\n吾闻欲乘槎，凿空访河根。\n孰与瞻斗车，把柁行江湍。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一",
        "author": "陈傅良",
        "content": "种梅欲百亩，谁老意未渝。\n有山在堂背，有溪在庭除。\n我危坐中央，花以寘坐隅。\n人固不可亲，花亦不可疎。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其二",
        "author": "陈傅良",
        "content": "花芳以养性，花阴以休影。\n更欲从旁谋，种秫可半顷。\n衝寒时一觞，我醉花独醒。\n醉醒两相忘，久矣繫归艇。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其三",
        "author": "陈傅良",
        "content": "因山为高下，因水为纵横。\n恣花欲何之，勿挠所性清。\n却愁雪太深，瞻言不胜情。\n有时亦肯来，当我户牖明。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其四",
        "author": "陈傅良",
        "content": "我岂爱花者，而独爱此花。\n爱之匪无人，诗且数百家。\n前有水边横，后有竹外斜。\n但作如是观，桃李亦可夸。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其五",
        "author": "陈傅良",
        "content": "人言物不齐，相较三十里。\n以梅等羣芳，何啻隔弱水。\n杜陵状百物，无语可着此。\n巡檐索之笑，但不禁冷蕊。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其六",
        "author": "陈傅良",
        "content": "骎骎入衰暮，故作不洁清。\n美人美无度，可使一国倾。\n胡然立林林，夹此东西荣。\n对之意自消，令我欲近名。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其七",
        "author": "陈傅良",
        "content": "以之为雪耶，雪或堕污浅。\n以之为玉耶，玉或附旒冕。\n春前每尝试，岁晏不退转。\n悠哉似有道，可与共舒卷。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其八",
        "author": "陈傅良",
        "content": "政应违众好，可忍负幽探。\n以兹落南雅，蜂蝶独遗憾。\n岂无好颜色，一雨竟陈暗。\n谁知岁寒姿，可久非可暂。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其九",
        "author": "陈傅良",
        "content": "若以色见我，色衰令人忘。\n香为众妙宗，妙亦不在香。\n乡来芸芸者，自意傲雪霜。\n当斯玉立时，曾莫一在旁。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一○",
        "author": "陈傅良",
        "content": "迟迟可殿后，寂寂可镇浮。\n风人第一章，窈窕河之洲。\n穆如三代英，惟此宜与俦。\n不然则臞仙，玉箫下秦楼。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一一",
        "author": "陈傅良",
        "content": "纷华有心说，艷美得目送。\n越在篁苇间，顾使诗兴动。\n诗人被花恼，尽日手自弄。\n愁吟日不足，又作栩栩梦。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一二",
        "author": "陈傅良",
        "content": "亭亭湘岸竹，炯炯湘波月。\n其中雪垂垂，一树为谁设。\n不应皂盖人，于此能忘折。\n折之寄相思，可以慰分裂。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一三",
        "author": "陈傅良",
        "content": "商山皓鬚眉，久不见绮黄。\n邂逅一笑粲，可与斯人当。\n如何为林逋，托根向钱塘。\n居遗兰与芷，牢愁楚沅湘。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一四",
        "author": "陈傅良",
        "content": "先人手所种，家在何处村。\n自别此堂堂，不知几寒温。\n盍归封植之，岁岁为此言。\n老如雾中看，正恐目力昏。",
        "dynasty": "宋",
        "collection_info": null
    },
    {
        "title": "招隠二首  其一",
        "author": "陈傅良",
        "content": "将子无登山，山上冈復冈。\n朝为朱阳炜，暮作阴飈凉。\n磴滑幽鸟啼，林深山鬼翔。\n子兮何所求，乐此魑魅乡。\n国人伫齐轼，吾党多鲁狂。\n望子子不来，翠袖天风扬。\n缁尘摆落尽，幽愿次第偿。\n焦䳟入冥云，虮虱宽贝阳。\n子兮竟谁从，独乐无已康。\n岂其羊之饥，而可谷与臧。",
        "dynasty": "宋",
        "collection_info": null
    },
    {
        "title": "招隠二首  其二",
        "author": "陈傅良",
        "content": "将子无涉水，水深下无极。\n鯈鱼舞浮阳，螭首闯阴碧。\n弱去一羽沉，恶来万波激。\n子兮何所求，快此蛟涎滴。\n议谏起阳城，拾遗招李渤。\n望子子不来，羊裘号逋客。\n踞坐山石麤，晞髮朔风疾。\n乱流两白足，何日踔疎逸。\n子兮宁不悲，饥氓俟唐稷。\n岂其洛之涯，而可温与石。",
        "dynasty": "宋",
        "collection_info": null
    },
    {
        "title": "记梦",
        "author": "陈傅良",
        "content": "漥然石壁罅，涓涓如丝绳。\n其人指此泉，下去为沧溟。\n旁有玉蟾蜍，空中底方平。\n视之鼻通尻，彻窍刻画精。\n泉从鼻聪入，可止不可盈。\n欲问已无人，我亦悟我生。\n惜哉烟火食，滓我朝清明。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其一",
        "author": "陈傅良",
        "content": "生为帝子贵，本自历数归。\n历数万亿年，帝子寿无期。\n今夕果何夕，欲颂皆赘辞。\n但愿王此心，无忘始生时。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其二",
        "author": "陈傅良",
        "content": "王看松柏萌，未具叶与枝。\n冲然一点春，其大可十围。\n云胡间不茂，为失雨露滋。\n乃知生意同，其异各所罹。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其三",
        "author": "陈傅良",
        "content": "入均此生尔，王生乐无涯。\n如将与人同，请自今夕推。\n奉觞一何多，于以介寿祺。\n王其敬举觞，一念周八维。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其四",
        "author": "陈傅良",
        "content": "百鼎罗珍羞，世岂无调饥。\n锦绮烂盈门，蓝缕还谁衣。\n龙楼近日月，茅舍或不支。\n三宫子孙孙，亦有孤与嫠。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其五",
        "author": "陈傅良",
        "content": "吾方贵吾生，相彼多阽危。\n岂伊天地公，而独及我私。\n于焉识仁端，一物岂忍遗。\n当思宇宙间，寿域咸熙熙。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其六",
        "author": "陈傅良",
        "content": "猎人爱麛麌，渔人爱鲲鲕。\n万物欣自遂，况也民秉彜。\n家有举桉妇，人有譍门儿。\n王心至于此，寿不数耆颐。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其七",
        "author": "陈傅良",
        "content": "诗人诵稷功，造周本岐嶷。\n首言民初生，次及稷诞弥。\n民命繫于稷，此语非夸毗。\n末僚甚拳拳，所愧无周诗。",
        "dynasty": "宋",
        "collection_info": null
    },
    {
        "title": "送丘宗卿帅蜀  其一",
        "author": "陈傅良",
        "content": "尝陪诸老后，亦与晚进游。\n有能一夕话，可洗万古愁。\n昔君尚青衫，今我已白头。\n阙下何匆匆，蜀江正悠悠。\n一请工治庖，再请拙操舟。",
        "dynasty": "宋",
        "collection_info": null
    },
    {
        "title": "送丘宗卿帅蜀  其二",
        "author": "陈傅良",
        "content": "好静从古始，尚恩极今时。\n宁使举国贫，勿与一士遗。\n熙宁固前辙，元佑诚良医。\n我亦欲宴兴，人方乏朝炊。\n持之讯人杰，人杰良自疑。",
        "dynasty": "宋",
        "collection_info": null
    },
    {
        "title": "送丘宗卿帅蜀  其三",
        "author": "陈傅良",
        "content": "前瞻及河陇，内顾连江沱。\n边筹尚弹压，民瘴须挼挱。\n方当上怀远，况復岁荐瘥。\n宜公去帆轻，岁月亦易多。\n西人岂不好，奈此东人何。",
        "dynasty": "宋",
        "collection_info": null
    },
    {
        "title": "短歌送吕子约丞郡天台",
        "author": "陈傅良",
        "content": "露荷不肯附绿涨，石榴自欲当朱明。\n我无一物与君别，持此荐以双玉瓶。\n榴花结子荷成的，定亦扁舟去为客。\n良集偏于吾辈悭，新功或向他山得。\n我歌虽短声苦长，君不能饮酒满觞。\n申公何在丽泽死，又送冥鸿谋稻粱。",
        "dynasty": "宋",
        "collection_info": null
    },
    {
        "title": "送黄子闻得县瑞安",
        "author": "陈傅良",
        "content": "西都循吏无墨绶，密令忽用为三公。\n仁人遭时乃自见，不系官爵污与隆。\n黄君崎岖髮半白，得县吾州沧海东。\n平生经术久未试，今幸小试难为功。\n休声出自士论众，遗爱见于民力穷。\n如君作吏岂择便，第勿谓难斯令终。\n嗟余欲归归未得，观政不在渔樵中。\n逢人每似卓傅传，此道万古君王同。",
        "dynasty": "宋",
        "collection_info": null
    },
    {
        "title": "送陈仲孚还里",
        "author": "陈傅良",
        "content": "意胜不受暑，交深欲忘言。\n子车今日脂，我经何时笺。\n卜稼岂无畴，颂橘亦有园。\n挂冠特易耳，奈何子盛年。",
        "dynasty": "宋",
        "collection_info": null
    },
    {
        "title": "教授李梦符惠宣圣画像用韵奉酬",
        "author": "陈傅良",
        "content": "一艺必有师，尚论襄与夔。\n一国必有师，尚论管与伊。\n信知师道尊，分与君父夷。\n吁嗟文王没，斯文属之谁。\n微言二十篇，论次自学而。\n传之者颜曾，其后则子思。\n方当周之衰，诸子出怪奇。\n王公各师承，一语可觧颐。\n见之拥篲迎，不见嚬其眉。\n孟子独推尊，是惟圣之时。\n苟不本孔氏，皆放其淫词。\n于是尊孔孟，诞作百世师。\n自非戎翟秦，孰背此道驰。\n本朝郡为学，薄海尸祝之。\n往往屈万乘，降升庙庭垂。\n我作暮春堂，鲁论以自随。\n扁题落天上，鬼遁蛟龙移。\n江山护昭回，谁敢或讪嗤。\n中有夫子像，来从鲁家儿。\n广文以遗我，温厉尚可追。\n吾今得吾师，下视众说卑。\n世世万子孙，永此巢一枝。",
        "dynasty": "宋",
        "collection_info": null
    },
    {
        "title": "还徐叔子犀带",
        "author": "陈傅良",
        "content": "徐子赠我旧宝犀，宣和国工所事治。\n玄玉十截黄四垂，厚且半寸径尺围。\n方廉整不刻毫釐，金饰诸末柔丹韦。\n寘之止斋光陆离，天吴海若不敢窥。\n奈何骨相堪蓑衣，自得此带逢百罹。\n我服黑角二纪余，岁月几半蒙蛛丝。\n识与不识皆歔欷，恨不披拂来隆墀。\n湖湘老把乘边麾，次第三节登王畿。\n修门再入留郎闱，上皇一见玉色怡。\n阔步蓬山上坳螭，向者所恨今交讥。\n惧沥肝胆得请归，自意永与渔樵嬉。\n急诏适际潜龙飞，误恩狎至湛露斯。\n古来逾分天不宜，百炊未满万事非。\n还观椟中一解颐，吾腰安用尔带为。\n徐子盛年修干支，才华不数纷纷儿。\n请以带去藏待时，拖金县玉未可知。\n招招车骑来何迟，苦勿留此令我悲。\n君不见在昔十围终失之，终朝三褫事尤危。\n况我昏睡谁护持，亦恐夜半神运蛟龙移。",
        "dynasty": "宋",
        "collection_info": null
    },
    {
        "title": "忆筇杖",
        "author": "陈傅良",
        "content": "岷峨山下筇竹杖，危者使安衰可壮。\n秦皇汉武穷兵不可得，我独得之今丞相。\n前年有旨还故园，其冬急召朝日边。\n半岁驱驰数千里，頼有此杖常扶颠。\n仓黄又别修门去，私室无人谨呵护。\n夜半雷霆下取将，儿叫妻啼留不住。\n我闻丞相下峡时，一物无有杖自随。\n属当晏朝立仗久，怜我弱胫疲坳螭。\n如今步屧随衰草，十步趑趄九步倒。\n假如杖在欲用之，山精海怪震怒亦不保。\n君不见杜陵桃竹欹，常恐失之君山湖上之风波。\n梓潼使君之赠尚尔耳，况自丞相还如何。",
        "dynasty": "宋",
        "collection_info": null
    },
    {
        "title": "兰花供寿国举兄",
        "author": "陈傅良",
        "content": "山丹吹出青藜火，金蝶窥丛何妸娜。\n朱槿更作猩袍红，夸道风人尝印可。\n没利从旁粲然笑，奄有诸香谁似我。\n素馨萧然山泽臞，至香不数脂粉腴。\n众芳固自有醖藉，要是傍人之庭除。\n何如琉璃千顷水，涵碧淤泥不解污。\n芙蕖幽兰独自倚修竹，生来未始受诸触。\n深知抱此竟安用，用多亦岂芙蕖福。\n若以滋味属厌人，虀粉此身人不足。\n今夕何夕新风露，入秋一雨天西顾。\n止斋有兄永难老，止斋之弟爱莫助。\n但以清白传之万子孙，岁供兰花美无度。",
        "dynasty": "宋",
        "collection_info": null
    },
    {
        "title": "东阳郭希吕山园十咏 清旷亭",
        "author": "陈傅良",
        "content": "幽人有遐心，蔀屋涵澄空。\n况復得此山，心事与境同。",
        "dynasty": "宋",
        "collection_info": null
    },
    {
        "title": "东阳郭希吕山园十咏 桂壑",
        "author": "陈傅良",
        "content": "一壑亦易得，安得桂林林。\n道人偶见之，不是岁月深。",
        "dynasty": "宋",
        "collection_info": null
    },
    {
        "title": "东阳郭希吕山园十咏 月峡",
        "author": "陈傅良",
        "content": "两崖束青天，中有月皎皎。\n乍可谓月低，不可谓天小。",
        "dynasty": "宋",
        "collection_info": null
    },
    {
        "title": "东阳郭希吕山园十咏 小烂柯",
        "author": "陈傅良",
        "content": "促膝有仙凡，烂柯无小大。\n谁知桃源人，不在秦晋外。",
        "dynasty": "宋",
        "collection_info": null
    },
    {
        "title": "东阳郭希吕山园十咏 倾月",
        "author": "陈傅良",
        "content": "尝闻凤栖梧，梧老凤未栖。\n令我日伫立，不知月东西。",
        "dynasty": "宋",
        "collection_info": null
    },
    {
        "title": "东阳郭希吕山园十咏 閟云关",
        "author": "陈傅良",
        "content": "云以无心出，云归亦何心。\n樵牧窥其藏，妄意此阻深。",
        "dynasty": "宋",
        "collection_info": null
    },
    {
        "title": "东阳郭希吕山园十咏 玉泉",
        "author": "陈傅良",
        "content": "清晓阅草木，各具天一水。\n安用学餐玉，将以蕲不死。",
        "dynasty": "宋",
        "collection_info": null
    },
    {
        "title": "东阳郭希吕山园十咏 飞雪",
        "author": "陈傅良",
        "content": "涓涓自空来，霏霏復不见。\n安得自尤物，使我耳目乱。",
        "dynasty": "宋",
        "collection_info": null
    },
    {
        "title": "东阳郭希吕山园十咏 壶天阁",
        "author": "陈傅良",
        "content": "凭栏时独立，万象皆见前。\n若非着眼高，亦是天一偏。",
        "dynasty": "宋",
        "collection_info": null
    },
    {
        "title": "东阳郭希吕山园十咏 石井",
        "author": "陈傅良",
        "content": "鬵釜吾已溉，吾缨亦无尘。\n漥石以潴之，恐有抱瓮人。",
        "dynasty": "宋",
        "collection_info": null
    },
    {
        "title": "送郭希吕",
        "author": "陈傅良",
        "content": "我门闭重重，我径阻且深。\n梅花独相依，聊以慰我心。\n美人从何来，崎岖自幽寻。\n亦于琢冰中，而和南风琴。\n莱甲尚可羹，新蒭足同斟。\n不知岁已华，归兴生霜砧。\n欲别復少住，栖乌归月林。\n客去鸟翾飞，落花满墙阴。",
        "dynasty": "宋",
        "collection_info": null
    },
    {
        "title": "水仙花",
        "author": "陈傅良",
        "content": "江梅丈人行，岁寒固天姿。\n蜡梅微着色，标致亦背时。\n胡然此柔嘉，支本仅自持。\n乃以平地尺，气与松篁夷。\n粹然金玉相，承以翠羽仪。\n独立万槁中，冰胶雪垂垂。\n水仙谁强名，相宜未相知。\n刻画近脂粉，而况山谷诗。\n吾闻抱太和，未易形似窥。\n当其自英华，造物且霁威。\n平生恨刚褊，未老齿髮衰。\n掇花置胆瓶，吾今得吾师。",
        "dynasty": "宋",
        "collection_info": null
    },
    {
        "title": "止斋曲廊初成",
        "author": "陈傅良",
        "content": "但酒胜如水，但花胜如草。\n小廊曲通幽，竹椽亦良好。\n止斋十数间，足以便衰老。\n檐低远风露，地窄易汛扫。\n浅溪浮薄觞，短屏糊旧稿。\n着书仅玄易，过客多韦缟。\n于中榜退思，谁其谅深抱。\n吾思亦已晚，吾退盍更早。\n怀哉彭泽令，仰止商山皓。\n维渊有潜龙，维岳有藏宝。\n煌煌暮春堂，三字落穹昊。\n昭回际南极，镇抚及东岛。\n胡然乃在斯，夙夜惧不保。\n鬼神无世情，呵护必有道。",
        "dynasty": "宋",
        "collection_info": null
    },
    {
        "title": "次沈俭夫求花木韵",
        "author": "陈傅良",
        "content": "我意何不乐，我颜復何㥏。\n止斋有新畬，耕犊角已茧。\n止斋有溪水，钓席随所展。\n两山夹精舍，佳处迫庐岘。\n朋来尽名流，燕坐皆胜践。\n颓然止斋翁，心故不可转。\n厌书或窥园，乘兴时陟巘。\n日月之蔽亏，木阴自幽显。\n雨露之密疎，草色自深浅。\n翁子一觞咏，初不着姝娈。\n易老探醇驳，风骚较宽褊。\n眠食虽甚佳，病患盍加勉。\n谤箧况所招，讼缿那能辨。\n于焉更悟入，岂但苟排遣。\n寄言子沈子，所欲果何件。\n葭豕来春田，冥鸿脱秋狝。\n谷兰犹见纫，月桂不可搴。\n慕远失之近，求多得常鲜。\n请以壮县才，从兹益怀卷。\n深居勿近市，隘巷莫容辇。\n有花门拥篲，无花地生藓。\n尝试玩喧寂，何者是真舛。\n旧学枉初心，新功费重研。\n何如过止斋，我亦精文选。",
        "dynasty": "宋",
        "collection_info": null
    },
    {
        "title": "春晚书怀二首奉简陈益之  其一",
        "author": "陈傅良",
        "content": "百舌喜太甚，杜鹃恨何深。\n睍睆斯黄鹂，律中宫之音。\n物情自不齐，天运初无心。\n道人独领会，杖藜立芳阴。",
        "dynasty": "宋",
        "collection_info": null
    },
    {
        "title": "春晚书怀二首奉简陈益之  其二",
        "author": "陈傅良",
        "content": "百卉得雨露，华滋巧相娱。\n但知说姚魏，河洛竟何如。\n我方悟吾生，笺经未成书。\n安得小学师，从之注虫鱼。",
        "dynasty": "宋",
        "collection_info": null
    },
    {
        "title": "题沈仲一所藏周氏羣公书帖",
        "author": "陈傅良",
        "content": "纷纷世上如落花，东风即入西邻家，要亦余事吾何嗟。\n斯人故国之乔木，枝叶胡然亦流落。\n吾生已晚讲闻熟，见欲堕泪那忍读。\n古来道德功名上，传世不曾缘物重。\n君不见人间秦汉鼎彜铭与颂，子子孙孙永宝用。",
        "dynasty": "宋",
        "collection_info": null
    },
    {
        "title": "赠章虞卿",
        "author": "陈傅良",
        "content": "章子一别二十年，此来衔袖书一编。\n自出己意说百篇，至说五诰尤愕然。\n我今万事付幽屏，是书插架漫不省。\n子之书意吾已领，且探梅花试汤餠。",
        "dynasty": "宋",
        "collection_info": null
    },
    {
        "title": "题僧法传为沈仲一画听松图",
        "author": "陈傅良",
        "content": "古松不知几千年，直干欲上干青天。\n樛枝下与人世接，冷风过之万壑喧。\n猿惊鹤怪樵牧遁，百鬼愁绝谁傍边。\n纷纷海内丝竹耳，何处缥缈来臞仙。\n整襟拱听移永日，置琴弗顾僮欹眠。\n松风有际意无尽，庄骚不数惟易玄。\n嗟乎深山大泽松不乏，斯人往往千载之陈编。\n笔端若有夜半力，一日忽在轩楹前。\n止斋虚静对立久，晴昊亦为生苍烟。\n毕宏韦偃骨已朽，画工一世脂粉便。\n北湖居士安得此，奄有二子云山传。\n北湖居士云山传，吾诗孰与杜老起九原。",
        "dynasty": "宋",
        "collection_info": null
    },
    {
        "title": "送画僧法传",
        "author": "陈傅良",
        "content": "问讯雪庵今何如，子来搔首更踟蹰。\n时于戏墨窥禅悦，尚想家传及绪余。\n曾点尔各言尔志，陶潜吾亦爱吾庐。\n谁人解写二归意，欲放风帆还掺祛。",
        "dynasty": "宋",
        "collection_info": null
    },
    {
        "title": "题瑞安宰朱元成乃祖云壑庄图",
        "author": "陈傅良",
        "content": "功成不受富贵污，轻舟翩然下五湖。\n至今风流在姑苏，我復见此云壑图。\n两坡乔木樛相扶，残山剩水千里余。\n天际未知何有无，一苇横绝双风蒲。\n杨花春岸秋莼鲈，在在着此儒仙臞。\n世无宗师貌不如，谁其嗣之吾大夫。",
        "dynasty": "宋",
        "collection_info": null
    },
    {
        "title": "咏梅分韵得蕊字",
        "author": "陈傅良",
        "content": "惜树须惜枝，看花须看蕊。\n枯瘦发纤秾，况此具众美。\n千林堕黄埃，数点昭青泚。\n谁知霜雪深，天意欲玉女。",
        "dynasty": "宋",
        "collection_info": null
    },
    {
        "title": "送蕃叟弟赴江西帅幕分韵得独字",
        "author": "陈傅良",
        "content": "生平未省友松竹，爱言从宦输幽独。\n子也诸侯老宾客，幞被仅缘升斗禄。\n为问江神何世情，霁月光风送帆幅。\n天意元来向事功，谨毋遐心自金玉。",
        "dynasty": "宋",
        "collection_info": null
    },
    {
        "title": "鼓琴行送许深父同知被诏赴阙",
        "author": "陈傅良",
        "content": "伯牙非不善鼓琴，指下能写山高而水深。\n亦有师旷号精绝，蜚雪白昼为重阴。\n吾琴不以与二子，二子不过衰季愁嘆而悲吟。\n后夔安在九嶷远，南风不竞凤鸟瘖。\n恭惟高宗復古殿得此，凈洗禁昧朱离任。\n一鼓朝纲日井井，再鼓边柝秋沉沉。\n桑麻万里皆按堵，笙歌三纪无沾襟。\n桥山遗此岁月侵，何时雅颂得所籥不僣。\n宝藏岂爱五重玉，市价敢论双南金。\n公归旧隠三霜砧，天子恭默思商霖。\n君臣祥琴适相际，使者十辈来骎骎。\n白麻已草弄印久，端揆虚左谁当今。\n我抱此琴病山林，不如送公西归调釜鬵。\n但愿为作南风音，上以对扬高宗中兴之大业，下以追还虞舜万国之欢心。",
        "dynasty": "宋",
        "collection_info": null
    },
    {
        "title": "送徐一之客赣上兼简赣守薛象先",
        "author": "陈傅良",
        "content": "清水一段出万壑，越玉五重陈两厢。\n美人去作诸侯客，几年薖涧筹行藏。\n繫舟夷犹暮春堂，细雨冥冥烟树苍。\n竹萌梅实尽此觞，别恨岂但山川长。\n章贡分流合江水，西风为我送双鲤。\n休言相忆强加餐，报道吴帆何日起。",
        "dynasty": "宋",
        "collection_info": null
    },
    {
        "title": "新昌咏归",
        "author": "陈傅良",
        "content": "回头三十二年非，木落霜空水见涯。\n万事自怜多誉早，半生犹幸一官迟。\n好将翰墨付侪辈，去与渔樵相尔谁。\n还有故人招隠否，寄声橘柚欲黄时。",
        "dynasty": "宋",
        "collection_info": null
    },
    {
        "title": "赠石时亨",
        "author": "陈傅良",
        "content": "要是同根本，应须识等差。\n六经无剩语，百氏自名家。\n日落山含斗，潮回浦见沙。\n了知来往意，万古一生涯。",
        "dynasty": "宋",
        "collection_info": null
    },
    {
        "title": "题观潮阁",
        "author": "陈傅良",
        "content": "俯拾沧溟大，衡陈苍莽多。\n闽山飞鸟没，吴会一帆过。\n消长看沙尾，行藏问钓蓑。\n登临有如此，人物付谁何。",
        "dynasty": "宋",
        "collection_info": null
    },
    {
        "title": "上闽帅梁丞相生日二十二韵",
        "author": "陈傅良",
        "content": "炎正维中叶，皇图再造年。\n天潢流少海，星纬粲台躔。\n臣主尝难并，干坤岂偶然。\n千龄开历数，一气付陶甄。\n黄屋传神器，彤庭领众仙。\n风云从此会，日月更谁先。\n昔者求侵地，何人赋甫田。\n吴儿咸抵掌，哙等欲差肩。\n庙论惟多士，戎功不在边。\n一麾分赤社，万事属青编。\n吾道诚难用，诸儒亦自偏。\n才名多濩落，经行失枸挛。\n洛蜀何嗟及，熙丰竟祸延。\n帝罗兼鴈木，平步忽貂蝉。\n甚矣知当宁，凄其望济川。\n年来羣老行，公在万民悬。\n定作盐梅梦，行歌杕杜还。\n沧溟宗众滥，衡岳倚苍玄。\n要使垂身后，无为慰眼前。\n管絃无算爵，桃李未央天。\n鲁燕虽堪颂，闽山不足镌。\n中原康济事，彜鼎愿联翩。",
        "dynasty": "宋",
        "collection_info": null
    },
    {
        "title": "送郑少卿景望知建宁  其一",
        "author": "陈傅良",
        "content": "过家乡里敬，将母士夫荣。\n得失从人论，行藏独自明。\n百年中古少，一笑万金轻。\n廉让吾何敢，新茶可撷英。",
        "dynasty": "宋",
        "collection_info": null
    },
    {
        "title": "送郑少卿景望知建宁  其二",
        "author": "陈傅良",
        "content": "有志须身健，关心在岁寒。\n一时诸老尽，多见大名难。\n湖海方连旱，瓯闽适少宽。\n为州人不乏，千万强加餐。",
        "dynasty": "宋",
        "collection_info": null
    },
    {
        "title": "送郑少卿景望知建宁  其三",
        "author": "陈傅良",
        "content": "清庙图书宝，熙朝雅颂音。\n频繁三节召，荏苒二毛侵。\n衣饭家纔足，丘园意亦深。\n卧听床下士，时作武侯吟。",
        "dynasty": "宋",
        "collection_info": null
    },
    {
        "title": "送郑少卿景望知建宁  其四",
        "author": "陈傅良",
        "content": "海内言华萼，谁名动搢绅。\n岂无当世志，能忍十年贫。\n酒兴新来减，交情老更亲。\n公余如促膝，剩把古书陈。",
        "dynasty": "宋",
        "collection_info": null
    },
    {
        "title": "送郑少卿景望知建宁  其五",
        "author": "陈傅良",
        "content": "屏废诚愚分，牢愁更索居。\n若逢知己问，犹解课儿书。\n地僻门长闭，年饥菜自锄。\n相望无一字，不是故情疎。",
        "dynasty": "宋",
        "collection_info": null
    },
    {
        "title": "庚子除夜有怀",
        "author": "陈傅良",
        "content": "老盆自酌共谁歌，嘆息其如此夜何。\n已觉二毛嗔妇问，可堪一饭患儿多。\n关河满眼风尘在，天地藏身岁月过。\n事业文章吾所畏，东阳人亦卧岩阿。",
        "dynasty": "宋",
        "collection_info": null
    },
    {
        "title": "送沈元诚赴临漳主簿  其一",
        "author": "陈傅良",
        "content": "谁说乡先进，能无沈隠侯。\n青衫今适越，白髮竟依刘。\n道固为名累，人当与命谋。\n三台行渐近，且勿问归舟。",
        "dynasty": "宋",
        "collection_info": null
    },
    {
        "title": "送沈元诚赴临漳主簿  其二",
        "author": "陈傅良",
        "content": "终藏怀未已，欲去事多违。\n士友方推毂，乡邻但挽衣。\n冥鸿寒汲汲，霜菊晚晖晖。\n何限春蜚动，君看果是非。",
        "dynasty": "宋",
        "collection_info": null
    },
    {
        "title": "送德远弟赴省",
        "author": "陈傅良",
        "content": "科名虽细事，文字要新功。\n方拙存家学，丰腴与众同。\n江湖多我友，台省半诸公。\n为道贫非病，连檐有芥菘。",
        "dynasty": "宋",
        "collection_info": null
    },
    {
        "title": "和张孟阜岁旦韵",
        "author": "陈傅良",
        "content": "白髮朝看镜，青灯夜数更。\n文章输善宦，名字误浮生。\n废学儿鼾睡，安贫妇馌耕。\n从今定逢吉，吾已卜先庚。",
        "dynasty": "宋",
        "collection_info": null
    },
    {
        "title": "闻沈元诚归自临漳喜而奉寄",
        "author": "陈傅良",
        "content": "荔圃班班熟，蚝房箇箇肥。\n我虽缘此误，公亦为何归。\n吏事生衣垢，家山减带围。\n不无华衮字，卿月更光辉。",
        "dynasty": "宋",
        "collection_info": null
    },
    {
        "title": "晚春二首  其一",
        "author": "陈傅良",
        "content": "万枝寂寞待春风，风雨过多春已空。\n未晓啼鶑相唤语，海棠飞尽一庭红。",
        "dynasty": "宋",
        "collection_info": null
    },
    {
        "title": "晚春二首  其二",
        "author": "陈傅良",
        "content": "莫道春归事已非，水边天际绿成围。\n隔篱听得农家语，雨过田田麦含肥。",
        "dynasty": "宋",
        "collection_info": null
    },
    {
        "title": "送孙謇卿赴寿昌主簿",
        "author": "陈傅良",
        "content": "乌鹊填门雪满除，倩谁骑马谢双鱼。\n苦吟孙楚三年别，饥卧袁安一病余。\n仕宦吾人聊復尔，梦魂今夜定何如。\n钓台多是西征客，莫道渠能赋子虚。",
        "dynasty": "宋",
        "collection_info": null
    },
    {
        "title": "哭吕大着至明招寺简潘叔度",
        "author": "陈傅良",
        "content": "小雨崇朝过，深秋薄海清。\n故人期不至，乔木眼偏明。\n欲往还何日，堪论久此情。\n侯芭幸无恙，应就太玄名。",
        "dynasty": "宋",
        "collection_info": null
    },
    {
        "title": "招徐居厚",
        "author": "陈傅良",
        "content": "老来却忆少相过，别自何年白髮多。\n山叶抱蝉虫吊夜，去看沧海壮秋波。",
        "dynasty": "宋",
        "collection_info": null
    },
    {
        "title": "天台王子木解官长乐见访",
        "author": "陈傅良",
        "content": "夜深擘荔真愁绝，春浅传柑更惘然。\n世事爱来欺两鬓，人生堪得别多年。\n琢冰积雪江湖阻，树羽崇牙日月悬。\n此理仓茫君勿问，明朝且莫刺归船。",
        "dynasty": "宋",
        "collection_info": null
    },
    {
        "title": "月夜书怀二首  其一",
        "author": "陈傅良",
        "content": "送客门初掩，收书室更虚。\n新篁高过瓦，凉月下临除。\n妇病纔扶杖，儿馋或馈鱼。\n今朝吾已过，莫问夜何如。",
        "dynasty": "宋",
        "collection_info": null
    },
    {
        "title": "月夜书怀二首  其二",
        "author": "陈傅良",
        "content": "道德吾何敢，功名代有人。\n仓黄恒畏咎，班白总忧贫。\n细字书全废，深杯酒勿亲。\n静言空自爱，万古亦泯泯。",
        "dynasty": "宋",
        "collection_info": null
    },
    {
        "title": "送周鲁山辰州法曹",
        "author": "陈傅良",
        "content": "团栾妻子是谁家，独被饥驱天一涯。\n远地岂无人晤语，长才能免世惊嗟。\n好于书作千年计，勿为官驱两鬓华。\n为问湖南似湖北，逾年吾亦访丹砂。",
        "dynasty": "宋",
        "collection_info": null
    },
    {
        "title": "游丁次翁篔筜园期次翁不至",
        "author": "陈傅良",
        "content": "径蹊曲折屋参差，半是天成半自治。\n修竹万竿人独立，我来搔首菊花期。",
        "dynasty": "宋",
        "collection_info": null
    },
    {
        "title": "送朱同之福州户掾",
        "author": "陈傅良",
        "content": "我自三山失马余，君方千里问津初。\n衣冠万室催科易，礼乐元戎节目疎。\n谨勿向人征外事，只须着意访奇书。\n一年正好榕阴密，丹荔黄蕉奉版舆。",
        "dynasty": "宋",
        "collection_info": null
    },
    {
        "title": "觅树栽",
        "author": "陈傅良",
        "content": "觅得循除数亩园，衰迟无力正干坤。\n学为老圃徒幽意，富比封君亦浪言。\n计日若将栽树木，成阴当待长儿孙。\n出门怅望春连坞，为向云屯斸一根。",
        "dynasty": "宋",
        "collection_info": null
    },
    {
        "title": "题仙岩梅雨潭",
        "author": "陈傅良",
        "content": "衮衮羣山俱入海，堂堂背水若重闉。\n怒号悬瀑从天下，杰立苍崖夹道陈。\n晋宋至今堪屈指，东南如此岂无人。\n结庐作对吾何敢，聊向樵渔寄此身。",
        "dynasty": "宋",
        "collection_info": null
    },
    {
        "title": "次陈益之韵戏呈汪守充之",
        "author": "陈傅良",
        "content": "雨过山新沐，风平水漫流。\n移尊来选胜，立马步通幽。\n春在桑麻坞，香团橘柚州。\n从君诗有律，还我酒无筹。",
        "dynasty": "宋",
        "collection_info": null
    },
    {
        "title": "汪守三以诗来次韵酬之  其一",
        "author": "陈傅良",
        "content": "一年春事堕槐宫，却爱清和与政通。\n乳燕黄鹂相倡和，落花修竹乱青红。\n羡君有赋非占服，愧我无才可送穷。\n细与论文一樽酒，它时还忆暮江东。",
        "dynasty": "宋",
        "collection_info": null
    },
    {
        "title": "汪守三以诗来次韵酬之  其二",
        "author": "陈傅良",
        "content": "江城如在水晶宫，百粤三吴一苇通。\n桑女不论裘粹白，橘奴堪当粟陈红。\n絃歌满市衣冠盛，缿讼无人刀笔穷。\n多荷弱翁今少霁，更能携客谢岩东。",
        "dynasty": "宋",
        "collection_info": null
    },
    {
        "title": "汪守三以诗来次韵酬之  其三",
        "author": "陈傅良",
        "content": "音合桑林律中宫，试听布鼓亦三通。\n相从璧水浮葱白，一别闽山擘荔红。\n把钓扁舟将老去，款门多竹未全穷。\n若为皂盖能忘我，立尽斜阳车不东。",
        "dynasty": "宋",
        "collection_info": null
    },
    {
        "title": "酬谢倅景英用前韵见寄",
        "author": "陈傅良",
        "content": "穷巷萧然一亩宫，劳劳漫刺倩谁通。\n空翻故纸头垂白，晚对清标面发红。\n诸老飘零亡几在，百年放佚不胜穷。\n拟将旧学相从问，何独诗坛欲让东。",
        "dynasty": "宋",
        "collection_info": null
    },
    {
        "title": "用幽字韵戏简谢倅",
        "author": "陈傅良",
        "content": "当户排危翠，循除漾浅流。\n此生从稼圃，谁与伴深幽。\n韩子痴凭桉，庞公倦入州。\n青篘与白饭，却待为君筹。",
        "dynasty": "宋",
        "collection_info": null
    },
    {
        "title": "用幽字韵呈汪守谢倅",
        "author": "陈傅良",
        "content": "旌骑收人迹，簪绅杂道流。\n引杯忘日永，得句与山幽。\n行在今当路，中兴此望州。\n为将登览目，着处访边筹。",
        "dynasty": "宋",
        "collection_info": null
    },
    {
        "title": "用幽字韵答贾端老",
        "author": "陈傅良",
        "content": "人皆忘姓字，谁独访源流。\n病骥宜怀枥，迁鶑故入幽。\n十年惭主簿，万户薄荆州。\n此事吾何敢，相将负一筹。",
        "dynasty": "宋",
        "collection_info": null
    },
    {
        "title": "自仙岩还舍留别诸友",
        "author": "陈傅良",
        "content": "瀑布衡从云一坞，浮图明灭木千章。\n在山终爱离山去，遮莫黄尘涴我裳。",
        "dynasty": "宋",
        "collection_info": null
    },
    {
        "title": "送任虞卿教授江阴",
        "author": "陈傅良",
        "content": "学省穿杨末，江城振羽端。\n声名人不忌，仕宦意常宽。\n缺月天将曙，孤村岁已寒。\n小舟来话别，此道少人敦。",
        "dynasty": "宋",
        "collection_info": null
    },
    {
        "title": "和谢倅见赠生日二首  其一",
        "author": "陈傅良",
        "content": "朝天冠佩几千员，熟数东州未乏贤。\n若论中原旧文物，蒲轮应合聘高年。",
        "dynasty": "宋",
        "collection_info": null
    },
    {
        "title": "和谢倅见赠生日二首  其二",
        "author": "陈傅良",
        "content": "独醒长爱众欢酣，酸苦随人却嗜甘。\n好客不知弹剑铗，闻公风味可无惭。",
        "dynasty": "宋",
        "collection_info": null
    },
    {
        "title": "再和  其一",
        "author": "陈傅良",
        "content": "休将枘凿问方员，且引壶觞对圣贤。\n鸿雁不宾沧海冻，梅花相伴笑年年。",
        "dynasty": "宋",
        "collection_info": null
    },
    {
        "title": "再和  其二",
        "author": "陈傅良",
        "content": "浅杯莫到十分酣，但爱齁齁夜梦甘。\n万里桑麻风雨好，一夫尸禄我何惭。",
        "dynasty": "宋",
        "collection_info": null
    },
    {
        "title": "谢倅生日",
        "author": "陈傅良",
        "content": "此夕其如好客何，秋风袅袅水微波。\n渡江公子今无恙，上蔡家声世不多。\n未放清朝空老去，欲谈前事竟谁过。\n阻陪觞豆彷徨久，坐想风流为一歌。",
        "dynasty": "宋",
        "collection_info": null
    },
    {
        "title": "景元益之诸友考试旁郡余梦与步月联诗得水花初浄月如银之句追成一绝",
        "author": "陈傅良",
        "content": "连年波浪与埃尘，谁可论心五六人。\n昨夜梦同天地阔，水花初浄月如银。",
        "dynasty": "宋",
        "collection_info": null
    },
    {
        "title": "谢倅监试未毕事而出以诗三章来用韵奉酬  其一",
        "author": "陈傅良",
        "content": "殷勤送客蹇谁留，久待江城未解舟。\n我醉欲眠君且去，不妨懒瓒继前猷。",
        "dynasty": "宋",
        "collection_info": null
    },
    {
        "title": "谢倅监试未毕事而出以诗三章来用韵奉酬  其二",
        "author": "陈傅良",
        "content": "归舟莫讶太匆忙，会面何曾累十觞。\n孰与持螯霜月下，拍浮酒浪旧陂塘。",
        "dynasty": "宋",
        "collection_info": null
    },
    {
        "title": "谢倅监试未毕事而出以诗三章来用韵奉酬  其三",
        "author": "陈傅良",
        "content": "极欲从君十日欢，倦飞终羡鸟知还。\n棘围观战缘何事，亦纵骅骝自出关。",
        "dynasty": "宋",
        "collection_info": null
    },
    {
        "title": "沈仲一三益堂",
        "author": "陈傅良",
        "content": "有此名三益，之人可晤言。\n游藏无俗物，典则似诸昆。\n剩着书充栋，仍添竹过垣。\n翻愁长者辙，稀得到柴门。",
        "dynasty": "宋",
        "collection_info": null
    },
    {
        "title": "游金岙赵园",
        "author": "陈傅良",
        "content": "脉脉循檐水，林林夹岸山。\n令儿从竹下，领客入云间。\n稠木容人过，悬崖着手攀。\n从今名字出，不到径苔班。",
        "dynasty": "宋",
        "collection_info": null
    },
    {
        "title": "海棠绝句",
        "author": "陈傅良",
        "content": "淡月看花似雾中，遽呼灯烛倚花丛。\n夜来月色明如昼，却向庭芜数落红。",
        "dynasty": "宋",
        "collection_info": null
    },
    {
        "title": "湖楼送客即事一首奉怀益之兼简同饯诸友",
        "author": "陈傅良",
        "content": "谁家喧马盍朋簪，屋压城头水照檐。\n橘柚两山香尽在，蒲荷十里浄相兼。\n愁将久雨春无頼，别在明朝酒未厌。\n甚欲去同三四友，鲈风更捲一江帘。",
        "dynasty": "宋",
        "collection_info": null
    },
    {
        "title": "春晚一首约同志泛舟",
        "author": "陈傅良",
        "content": "匆匆春事竟如何，问讯庭前手种花。\n又送行人又风雨，半为芳草半泥沙。\n橘香通国今无恙，梅实于人晚更佳。\n莫放此春齐去盖，夜深愁听一池蛙。",
        "dynasty": "宋",
        "collection_info": null
    },
    {
        "title": "用前韵招蕃叟弟仍和蕃叟癸卯二绝  其一",
        "author": "陈傅良",
        "content": "细看物理愁如海，遥想朋从眼欲花。\n逆水鱼儿衝断岸，贪泥燕子堕危沙。\n百年乔木参天上，一昔平芜着处佳。\n行乐不妨随邂逅，我无官守似蚔蛙。",
        "dynasty": "宋",
        "collection_info": null
    },
    {
        "title": "用前韵招蕃叟弟仍和蕃叟癸卯二绝  其二",
        "author": "陈傅良",
        "content": "落花风雨奈愁何，愁亦不应缘落花。\n尚可流觞追曲水，底须占鵩似长沙。\n无人晤语鸟乌落，为我食贫楼笋佳。\n休说关河无限恨，腹非空怒道旁蛙。",
        "dynasty": "宋",
        "collection_info": null
    },
    {
        "title": "用前韵招蕃叟弟仍和蕃叟癸卯二绝  其三",
        "author": "陈傅良",
        "content": "大飨须三饭，中黄起四维。\n欲追千古意，眼底合深思。",
        "dynasty": "宋",
        "collection_info": null
    },
    {
        "title": "用前韵招蕃叟弟仍和蕃叟癸卯二绝  其四",
        "author": "陈傅良",
        "content": "功名还壮士，道术付诸儒。\n但欲谋田□，扁舟下五湖。",
        "dynasty": "宋",
        "collection_info": null
    },
    {
        "title": "送翁诚之尉慈溪  其一",
        "author": "陈傅良",
        "content": "徐刘文采后，邹鲁典刑间。\n为母求三釜，令人见一班。\n时平无事立，地僻得官闲。\n好索梅花笑，题诗海上山。",
        "dynasty": "宋",
        "collection_info": null
    },
    {
        "title": "送翁诚之尉慈溪  其二",
        "author": "陈傅良",
        "content": "诗律吾将问，心期孰与亲。\n明朝当异县，永夜更怀人。\n尚友逢三益，明农识大臣。\n可无相问讯，勿道鬓毛新。",
        "dynasty": "宋",
        "collection_info": null
    },
    {
        "title": "和陈仲石韵",
        "author": "陈傅良",
        "content": "久矣怀相与，翩然喜见临。\n清风生案□，短日过墙阴。\n王事何时暇，神州半陆沉。\n诸公宣力去，伴我水云深。",
        "dynasty": "宋",
        "collection_info": null
    },
    {
        "title": "送谢怀英道士归庐山  其一",
        "author": "陈傅良",
        "content": "场屋收余策，匡庐寄一瓢。\n款门如有欲，委币辄难招。\n菜甲留终夕，蒲团共小桥。\n崆峒他日问，应记说神霄。",
        "dynasty": "宋",
        "collection_info": null
    },
    {
        "title": "送谢怀英道士归庐山  其二",
        "author": "陈傅良",
        "content": "一别忘年月，重来失故初。\n美髯今几尺，衔袖竟何书。\n勋业诸公在，衰迟半世余。\n许身无补报，吾亦欲樵渔。",
        "dynasty": "宋",
        "collection_info": null
    },
    {
        "title": "送陈持中赴四明节推二首  其一",
        "author": "陈傅良",
        "content": "更无人未识东州，晚得吾宗第一流。\n编磬在县金奏合，清冰出壑玉壶秋。\n喜纔一见还分袂，怀欲多言但倚楼。\n亦有鄮山三四友，可令观政话然不。",
        "dynasty": "宋",
        "collection_info": null
    },
    {
        "title": "送陈持中赴四明节推二首  其二",
        "author": "陈傅良",
        "content": "前修恨不为同姓，更有跫然喜似人。\n岁晏得君颜面好，天涯从此尺书频。\n政须有力同扶世，业已将名自绊身。\n它日云台勋绩上，南阳应记旧比邻。",
        "dynasty": "宋",
        "collection_info": null
    },
    {
        "title": "乙巳岁首寄彭子復徐子直",
        "author": "陈傅良",
        "content": "又过一年空草草，寻思万事太劳劳。\n岁烦士友愁薪米，日见儿童嘆鬓毛。\n乱卉各随分寸长，新禽已变两三号。\n及时君亦图良集，莫待春深水一篙。",
        "dynasty": "宋",
        "collection_info": null
    },
    {
        "title": "次韵奉酬丁少詹见过同游仙岩遇雨而别",
        "author": "陈傅良",
        "content": "佳人何似似江梅，邂逅梅阴共举杯。\n欲与溪山成胜话，却因风雨得空回。\n新诗报我春乘兴，小径从今日扫埃。\n自是衰迟愁独立，敢论名字望朋来。",
        "dynasty": "宋",
        "collection_info": null
    },
    {
        "title": "瑞安宰刘伯协载酒游赵园叔静道甫子宜行之同集小雨喜霁",
        "author": "陈傅良",
        "content": "上巳所余春有几，不堪风雨付春愁。\n君能载酒知谁侣，我欲看花不自由。\n倚岸小舟谋未定，隔林斜日故相投。\n莓苔踏遍篝灯去，收拾残红插满头。",
        "dynasty": "宋",
        "collection_info": null
    },
    {
        "title": "和丁少詹韵  其一",
        "author": "陈傅良",
        "content": "尽日支颐听雨声，闲中惟得自知明。\n朋来何敢烦公等，老去方惭负此名。\n待欲短檠看少作，敢将尺牍论交情。\n区区却望从容意，要莫令人一座倾。",
        "dynasty": "宋",
        "collection_info": null
    },
    {
        "title": "和丁少詹韵  其二",
        "author": "陈傅良",
        "content": "明月隋珠忽堕前，坐令衰飒意飘然。\n无端太史头抢地，安得扬雄赋上天。\n前辈门墙余几在，他时竹帛竟谁传。\n落花流水君愁不，南渡于今六十年。",
        "dynasty": "宋",
        "collection_info": null
    },
    {
        "title": "病余久不趋郡且迁仙岩书院于屋西有怀同志",
        "author": "陈傅良",
        "content": "欲往如天际，相期忽岁华。\n山空明独树，江晚暗连葭。\n作屋皆三益，藏书可万家。\n岂无人裹饭，躬自灌园芽。",
        "dynasty": "宋",
        "collection_info": null
    },
    {
        "title": "酬陈颐刚见和前韵",
        "author": "陈傅良",
        "content": "离合皆天意，盈虚几月华。\n家纔办藜苋，吾亦逐芦葭。\n忧世还当路，论兵有故家。\n深深看踵息，阴火养黄芽。",
        "dynasty": "宋",
        "collection_info": null
    },
    {
        "title": "寄谢景英参议",
        "author": "陈傅良",
        "content": "故人不见吾何适，欲见其人已异乡。\n魂梦半年皆草草，鬓毛一别益苍苍。\n筹边淮海何迟暮，乘障湖湘亦阻长。\n及此居闲宜问讯，题书须待满林霜。",
        "dynasty": "宋",
        "collection_info": null
    },
    {
        "title": "寄题翁诚之慈溪县尉厅无我亭",
        "author": "陈傅良",
        "content": "星月明当户，乌鸢下傍人。\n小亭长独立，通国自相亲。\n置尉缘求盗，居官已丧真。\n须知三尺外，敲榜亦深仁。",
        "dynasty": "宋",
        "collection_info": null
    },
    {
        "title": "和郡守沈持要赏柑之什三首  其一",
        "author": "陈傅良",
        "content": "沧海无波日万艘，山农囷廪自相豪。\n争看紫橐行阡陌，可对黄甘负酒醪。\n曲水一觞随意集，成都千骑最头遨。\n风流儒雅谁公似，增得东嘉地望高。",
        "dynasty": "宋",
        "collection_info": null
    },
    {
        "title": "和郡守沈持要赏柑之什三首  其二",
        "author": "陈傅良",
        "content": "东都门外问征艘，去国身轻亦太豪。\n谁可对床听夜雨，自于同社燕春醪。\n不知温诏从天下，又罢幽寻与世遨。\n从此宜休堂下梦，顾瞻松柏为谁高。",
        "dynasty": "宋",
        "collection_info": null
    },
    {
        "title": "和郡守沈持要赏柑之什三首  其三",
        "author": "陈傅良",
        "content": "仰止苕溪近一艘，几年犹未识人豪。\n黄堂为客知何夕，白髮从公饮此醪。\n四海衣冠多后进，两朝几杖旧同遨。\n令人仰视冥冥翮，不道微风燕雀高。",
        "dynasty": "宋",
        "collection_info": null
    },
    {
        "title": "和沈守持要观潮阁留题",
        "author": "陈傅良",
        "content": "毕生欲赋观潮阁，立尽斜阳倦復还。\n一日江山蒙笔力，百年名字满人寰。\n郡从晋宋风流后，诗到苏黄伯仲间。\n向去摩挲看石刻，谁知功在十年闲。",
        "dynasty": "宋",
        "collection_info": null
    },
    {
        "title": "奉陪王德修登观海阁兼呈邑宰刘伯协",
        "author": "陈傅良",
        "content": "观潮阁在东溟上，有客来登自华阳。\n不道雪山通老柏，却看朝日上扶桑。\n胜游气合南三郡，妙画家传晋二王。\n后会不知谁与继，尔江吾海永相望。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其一",
        "author": "陈傅良",
        "content": "盗起清溪两淛空，童王亲自帅元戎。\n谁知小邑无亭障，但握空弮有隠功。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其二",
        "author": "陈傅良",
        "content": "横塘一字比南金，满纸书劳属意深。\n太史不知收拾未，邦人父老泪渐襟。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其三",
        "author": "陈傅良",
        "content": "操一豚蹄亦可怜，欲将庙食自旌贤。\n坏墙颓壁神台笠，不见干戈六十年。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其四",
        "author": "陈傅良",
        "content": "却向平时念后艰，榱题百尺忽如山。\n谁将西上逢人问，令尹何如此一班。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其五",
        "author": "陈傅良",
        "content": "抱病荒村望欲迷，骏奔无数独鷄栖。\n瞻言冬鼓何时歇，好听农郊雨一犂。",
        "dynasty": "宋",
        "collection_info": null
    },
    {
        "title": "和沈守持要题谢公楼额",
        "author": "陈傅良",
        "content": "危楼何在水云中，穿市牙旗退自公。\n闲作此来横笛夜，爱看人醉落帆风。\n欢呼夹道江声合，硬语蟠空客技穷。\n姓字从今联沈谢，不知千古更谁同。",
        "dynasty": "宋",
        "collection_info": null
    },
    {
        "title": "沈守生日",
        "author": "陈傅良",
        "content": "燕寝凝香不记春，宜休堂下柏轮囷。\n三吴南渡今多士，四皓东宫此一人。\n雅不欲书名上上，谩令在处岁陈陈。\n玉巵宴罢思黄髮，应合从头第从臣。",
        "dynasty": "宋",
        "collection_info": null
    },
    {
        "title": "观南塘四首呈沈守  其一",
        "author": "陈傅良",
        "content": "曾不容舠咫尺间，谁知救溺合缨冠。\n今从枕席人行过，最好翻盆雨后看。",
        "dynasty": "宋",
        "collection_info": null
    },
    {
        "title": "观南塘四首呈沈守  其二",
        "author": "陈傅良",
        "content": "夹道欢呼百里间，不论扶杖与胜冠。\n公年几许颜何似，迟放牙樯待我看。",
        "dynasty": "宋",
        "collection_info": null
    },
    {
        "title": "观南塘四首呈沈守  其三",
        "author": "陈傅良",
        "content": "乐在宜休水竹间，十年黄帕裹朝冠。\n却乘五箇花文马，来与江村妇子看。",
        "dynasty": "宋",
        "collection_info": null
    },
    {
        "title": "观南塘四首呈沈守  其四",
        "author": "陈傅良",
        "content": "别乘潘郎伯仲间，朅来公适去弹冠。\n更将未尽公碑意，收入新诗为并看。",
        "dynasty": "宋",
        "collection_info": null
    },
    {
        "title": "桂阳劝农",
        "author": "陈傅良",
        "content": "雨耨风耕病汝多，谁将一一手摩挲。\n幸因奉令来循垄，恨不分劳去荷蓑。\n凉德未知年熟不，微官其奈月桩何。\n殷勤父老曾无补，待放腰鎌与醉歌。",
        "dynasty": "宋",
        "collection_info": null
    },
    {
        "title": "九日奉呈同僚四绝句  其一",
        "author": "陈傅良",
        "content": "泽国重阳花较迟，得花虽□□愁余。\n家家人醉鷄豚社，独对西风忆鲙鱼。",
        "dynasty": "宋",
        "collection_info": null
    },
    {
        "title": "九日奉呈同僚四绝句  其二",
        "author": "陈傅良",
        "content": "小雨廉纤仅滑泥，强随年少更攀跻。\n欲凭最上浮图望，晚稻如今齐未齐。",
        "dynasty": "宋",
        "collection_info": null
    },
    {
        "title": "九日奉呈同僚四绝句  其三",
        "author": "陈傅良",
        "content": "临风遮莫晚山佳，自古功名看鬓华。\n幸自不知余种种，可教容易落乌纱。",
        "dynasty": "宋",
        "collection_info": null
    },
    {
        "title": "九日奉呈同僚四绝句  其四",
        "author": "陈傅良",
        "content": "领客山危亦既懽，故人往往去归班。\n明年此会知谁肯，为上吴山望楚山。",
        "dynasty": "宋",
        "collection_info": null
    },
    {
        "title": "郴守丁端叔以九日诗至次韵奉酬",
        "author": "陈傅良",
        "content": "十年不见寻常事，九日相违咫尺间。\n橙蟹渠能追胜赏，藙牲孰与奉慈颜。\n逝将酒坫更酬酢，乍可诗筒略往还。\n新将适闻临遣罢，鹿头吾待望吴山。",
        "dynasty": "宋",
        "collection_info": null
    },
    {
        "title": "丁端叔和九日诗至用韵奉谢恤邻之义且申前请  其一",
        "author": "陈傅良",
        "content": "壮不如人老更迟，可怜赤□□宗余。\n乡微肤使贤方伯，谁激西江活鲋鱼。",
        "dynasty": "宋",
        "collection_info": null
    },
    {
        "title": "丁端叔和九日诗至用韵奉谢恤邻之义且申前请  其二",
        "author": "陈傅良",
        "content": "生怕遄归趁紫泥，缘危方藉得同跻。\n交邻谊与春秋并，应许臧孙数告齐。",
        "dynasty": "宋",
        "collection_info": null
    },
    {
        "title": "丁端叔和九日诗至用韵奉谢恤邻之义且申前请  其三",
        "author": "陈傅良",
        "content": "夏畦不病晚穜佳，哿矣将诗补黍华。\n散百为千吾写似，深山穷谷徧笼纱。",
        "dynasty": "宋",
        "collection_info": null
    },
    {
        "title": "丁端叔和九日诗至用韵奉谢恤邻之义且申前请  其四",
        "author": "陈傅良",
        "content": "不因与国近交欢，冰齿相从髮已班。\n多见长才无肯綮，岂辞一篑竟为山。",
        "dynasty": "宋",
        "collection_info": null
    },
    {
        "title": "再用前韵简丁端叔  其一",
        "author": "陈傅良",
        "content": "乞邻亟只报何迟，愁绝饥甿一胜余。\n上有加餐下相忆，莫同泛泛寄双鱼。",
        "dynasty": "宋",
        "collection_info": null
    },
    {
        "title": "再用前韵简丁端叔  其二",
        "author": "陈傅良",
        "content": "闭关饶着一丸泥，我亦前扳更后跻。\n四海弟兄君看取，苛风不断鴈行齐。",
        "dynasty": "宋",
        "collection_info": null
    },
    {
        "title": "再用前韵简丁端叔  其三",
        "author": "陈傅良",
        "content": "事到难时意转佳，声名早已动皇华。\n拨烦自古书生短，只合横经住绛纱。",
        "dynasty": "宋",
        "collection_info": null
    },
    {
        "title": "再用前韵简丁端叔  其四",
        "author": "陈傅良",
        "content": "繇吴入楚共悲欢，怀欲班荆竟未班。\n直待还舻愿衔尾，洞庭彭蠡浪如山。",
        "dynasty": "宋",
        "collection_info": null
    },
    {
        "title": "和丁端叔竹梅二诗韵  其一",
        "author": "陈傅良",
        "content": "空阶琤若下琅玕，全楚何人巧耐寒。\n谁伴八龙长傲雪，萧然一榻卧袁安。",
        "dynasty": "宋",
        "collection_info": null
    },
    {
        "title": "和丁端叔竹梅二诗韵  其二",
        "author": "陈傅良",
        "content": "管领春风别有天，不论水际与山巅。\n祝融玉立湖湘冻，独付寒梢笑粲然。",
        "dynasty": "宋",
        "collection_info": null
    },
    {
        "title": "丁端叔送牡丹以诗来用韵酬之  其一",
        "author": "陈傅良",
        "content": "觉省他年见一班，老从湖海看春颁。\n瞻言百里几相及，仰止高山竟莫攀。\n每事乞公留上策，不才容我着中间。\n一时公论方当路，愁为丝麻弃蒯菅。",
        "dynasty": "宋",
        "collection_info": null
    },
    {
        "title": "丁端叔送牡丹以诗来用韵酬之  其二",
        "author": "陈傅良",
        "content": "客来谈政已班班，况復书縢一再颁。\n亦欲颉颃相上下，不容分寸得跻攀。\n花犹河洛承平□，诗在黄陈辈行间。\n簿领役人尘扑面，沃如云雾下茅菅。",
        "dynasty": "宋",
        "collection_info": null
    },
    {
        "title": "和丁端叔岁晚书怀韵",
        "author": "陈傅良",
        "content": "来涂蓝缕雪埋人，三百于今又六旬。\n奏课定应书下下，班春聊復喜津津。\n余蔬被壤农亡恙，茂草连扉盗自新。\n曳杖鹿头时极目，炊烟齐起两州民。",
        "dynasty": "宋",
        "collection_info": null
    },
    {
        "title": "丁端叔送海错以诗来用韵酬之",
        "author": "陈傅良",
        "content": "泽鱼山豕各忘年，味可胜穷总所便。\n堪笑荆吴相俎豆，遂令蛮触自矛鋋。\n食无误蟹车同轨，贡不征蚶泽漏泉。\n我在穷山人迹罕，亦蒙惟错馈甘鲜。",
        "dynasty": "宋",
        "collection_info": null
    },
    {
        "title": "酬王判官和九日韵  其一",
        "author": "陈傅良",
        "content": "皇华六辔按倭迟，博采参差到接余。\n我独内惭无具甚，万家亦免釜生鱼。",
        "dynasty": "宋",
        "collection_info": null
    },
    {
        "title": "酬王判官和九日韵  其二",
        "author": "陈傅良",
        "content": "想悬郴桂一云泥，夫子声名正日跻。\n乞与早移河内粟，牙牌归听报班齐。",
        "dynasty": "宋",
        "collection_info": null
    },
    {
        "title": "酬王判官和九日韵  其三",
        "author": "陈傅良",
        "content": "翩翩公子一何佳，衔命穷山薄岁华。\n独自把将诗过日，不知梅影下窗纱。",
        "dynasty": "宋",
        "collection_info": null
    },
    {
        "title": "酬王判官和九日韵  其四",
        "author": "陈傅良",
        "content": "怀自何年晚见懽，匆匆惜已□声班。\n青刍白饭吾何有，风月犹堪倒玉山。",
        "dynasty": "宋",
        "collection_info": null
    },
    {
        "title": "戊申腊桂阳喜雪",
        "author": "陈傅良",
        "content": "月不能明雨却稀，山容野色夜辉辉。\n清霄下际双琼阙，仙仗前驱万玉妃。\n亘古岭旁冬不到，从今湖外岁无饥。\n来年此日吾何适，蓑笠寒江一钓矶。",
        "dynasty": "宋",
        "collection_info": null
    },
    {
        "title": "再用喜雪韵  其一",
        "author": "陈傅良",
        "content": "南人见雪古来稀，见只愁吟草木辉。\n留囓毡毛穷汉使，说开围角老胡妃。\n我尝豪健能无褐，今已衰迟要不饥。\n北望鴈门肠欲断，春蒲空老旧渔矶。",
        "dynasty": "宋",
        "collection_info": null
    },
    {
        "title": "再用喜雪韵  其二",
        "author": "陈傅良",
        "content": "瘴雨蛮烟此后稀，山童亦与借余辉。\n争看狂穉相呼唤，下啄饥乌自匹妃。\n苦乏貂裘堪夜永，喜无蝝子着冬饥。\n兴来那况山阴客，为我扁舟倚石矶。",
        "dynasty": "宋",
        "collection_info": null
    },
    {
        "title": "题范秀才万卷堂",
        "author": "陈傅良",
        "content": "雅尚时相背，幽栖我数过。\n儿应看客惯，田孰与书多。\n自析唐郴县，谁联汉甲科。\n儒门今有此，天意定如何。",
        "dynasty": "宋",
        "collection_info": null
    },
    {
        "title": "和段君仲衡同令嗣天晴少出之作",
        "author": "陈傅良",
        "content": "文字时高下，功名势去来。\n谁人堪语此，吾道竟怀哉。\n携幼安容膝，巡檐笑索梅。\n巷门通后圃，今数为君开。",
        "dynasty": "宋",
        "collection_info": null
    },
    {
        "title": "陈颐刚注孙子许拾遗赠诗用韵寄之",
        "author": "陈傅良",
        "content": "千帆过尽独舟沈，玩世齁齁踵息深。\n何自着书今白髮，不禁恋阙此丹心。\n诗来沧海珠盈把，人在掖垣梧十寻。\n应为一编三致意，细论小雅到交侵。",
        "dynasty": "宋",
        "collection_info": null
    },
    {
        "title": "和段仲衡谯楼新军额二首  其一",
        "author": "陈傅良",
        "content": "笔落元戎重，诗成坐客新。\n谯门双壮观，边将一团春。\n梦破盘行玉，名存瓮得银。\n衰迟亡补报，着意与民亲。",
        "dynasty": "宋",
        "collection_info": null
    },
    {
        "title": "和段仲衡谯楼新军额二首  其二",
        "author": "陈傅良",
        "content": "寒消晴后雪，光转冻前风。\n岁已宜麻麦，人犹厌芥菘。\n楼头千里望，笔势万夫雄。\n及此吾何力，天低露草丰。",
        "dynasty": "宋",
        "collection_info": null
    },
    {
        "title": "和萧俊仲司法咏谯楼新军额韵",
        "author": "陈傅良",
        "content": "海滨驱马过湘滨，喜及今春忆旧春。\n公燕有时令市酤，村舂不继待炊新。\n严城鼓角留三字，当代衣冠第一人。\n看取吾民繇此去，万家鸡犬永无尘。",
        "dynasty": "宋",
        "collection_info": null
    },
    {
        "title": "送洪子端还乡",
        "author": "陈傅良",
        "content": "将相三陈后，文章两汉余。\n英标还有此，天意定何如。\n海内相离合，年来半毁誉。\n未知贪尚友，孰与邺侯书。",
        "dynasty": "宋",
        "collection_info": null
    },
    {
        "title": "送吴德夫",
        "author": "陈傅良",
        "content": "岳麓楼头卧，湖湘眼底空。\n声名无处着，容止与人同。\n白髮何多日，轻帆不待风。\n修门春漏浅，封事倩谁通。",
        "dynasty": "宋",
        "collection_info": null
    },
    {
        "title": "杨伯子以其尊人诚斋南海集为赠以诗奉酬",
        "author": "陈傅良",
        "content": "辱与门墙最不迟，白头方诵岭南诗。\n文从嘉佑今三变，人在庐陵此一时。\n细数儒先能几见，独怜岁晚欲何之。\n潇湘直下长江去，得望蓬莱却更疑。",
        "dynasty": "宋",
        "collection_info": null
    },
    {
        "title": "潭帅潘德鄜生辰",
        "author": "陈傅良",
        "content": "落南添得黑髭归，归与相忘草木知。\n岳麓沈沈秋柝静，湘波穆穆夜帆迟。\n人间公论今何在，柱下家声此不疑。\n但欲公年如卫武，为留淇澳变风诗。",
        "dynasty": "宋",
        "collection_info": null
    },
    {
        "title": "衡守刘子澄以诗来和韵奉酬",
        "author": "陈傅良",
        "content": "曳裾朝路不同时，谋食衡湘亦把麾。\n一见相忘光可鑑，十年何在惄如饥。\n力堪扶世将谁可，语不惊人或自危。\n夜雪埋山江欲冻，依然春信在南枝。",
        "dynasty": "宋",
        "collection_info": null
    },
    {
        "title": "游南岳",
        "author": "陈傅良",
        "content": "天作之山曷为哉，遥知阊阖正南开。\n两川文武长江下，百粤车书五岭来。\n柴望久为周坠典，牢愁多见楚遗才。\n不知崧岱还何似，我欲将书寄鴈回。",
        "dynasty": "宋",
        "collection_info": null
    },
    {
        "title": "登祝融峰喜霁",
        "author": "陈傅良",
        "content": "仰止扶藜鬓髮苍，恰当风雨暗三湘。\n为谁一闢天无际，及我重来日未央。\n江过数州多曲折，山缘长亩半青黄。\n老僧耐得从头问，问到吴门竟渺茫。",
        "dynasty": "宋",
        "collection_info": null
    },
    {
        "title": "和沈帅持要张漕季长韵二首  其一",
        "author": "陈傅良",
        "content": "欲杭一苇近声光，恨不先期燕子凉。\n旧学甘盘聊此日，倦游司马尚他乡。\n别从沧海山横斗，来自岷峨水滥觞。\n不谓偶成三楚客，得为兰杜附诸香。",
        "dynasty": "宋",
        "collection_info": null
    },
    {
        "title": "和沈帅持要张漕季长韵二首  其二",
        "author": "陈傅良",
        "content": "麾节元戎祖席光，晚风吹雨借初凉。\n师传问讯谁书院，石刻摩挲是道乡。\n闻有先声来召驲，想无后会到流觞。\n路朝正设横经席，册府重紬辟蠹香。",
        "dynasty": "宋",
        "collection_info": null
    },
    {
        "title": "送沈帅",
        "author": "陈傅良",
        "content": "甘盘梦不入高宗，四皓莫知其所终。\n傅野有人能论学，汉庭无事可言功。\n行藏于此尝成趣，谈笑从今得退公。\n分付诸儿理民社，宜休堂上听松风。",
        "dynasty": "宋",
        "collection_info": null
    },
    {
        "title": "携客过王提举园访梅刘连州以诗来因用其韵",
        "author": "陈傅良",
        "content": "屋后云梢万箇长，屋前风蔓一川芳。\n有梅自索巡檐笑，无酒还酤踏雪香。\n偶与三刘同下榻，却怀二宋对持觞。\n写将诗句吾何敢，欵乃听人汲晓湘。",
        "dynasty": "宋",
        "collection_info": null
    },
    {
        "title": "再用前韵简刘连州",
        "author": "陈傅良",
        "content": "吴楚相望道阻长，我来邂逅挹羣芳。\n人如盘谷元非隠，诗到孤山不道香。\n每与盍簪移永日，更须篝火及余觞。\n何须夸去东州说，不学蓝关独吊湘。",
        "dynasty": "宋",
        "collection_info": null
    },
    {
        "title": "小诗为张漕寿",
        "author": "陈傅良",
        "content": "皇华散作九州春，老穉□□夹道陈。\n韩子莫愁今夕雨，甫侯元是此山神。\n我虽载酒□□算，孰与将诗附不泯。\n他日中兴编小雅，若论孝友更谁人。",
        "dynasty": "宋",
        "collection_info": null
    },
    {
        "title": "谢司马倅惠东坡竹石",
        "author": "陈傅良",
        "content": "出自坡翁余百年，传之温国子孙孙。\n两家文物来归我，便盍投簪去杜门。",
        "dynasty": "宋",
        "collection_info": null
    },
    {
        "title": "和赵帅寿张漕韵二首  其一",
        "author": "陈傅良",
        "content": "但得桑麻徧楚间，此心不在大夫环。\n落花流水深春好，画戟清香永日閒。\n英簜偶来成胜赏，萱庭孰与奉慈颜。\n正应得句尤奇杰，可继淮南大小山。",
        "dynasty": "宋",
        "collection_info": null
    },
    {
        "title": "和赵帅寿张漕韵二首  其二",
        "author": "陈傅良",
        "content": "使者耕时出省春，联翩珠玉又前陈。\n先声所暨摇山岳，落笔相豪泣鬼神。\n嘉与九城俱晏粲，讫无一事尚棼泯。\n独惭衰惰归何晚，亦着中间作廪人。",
        "dynasty": "宋",
        "collection_info": null
    },
    {
        "title": "题耒阳黄宰诗卷",
        "author": "陈傅良",
        "content": "诗卷来何处，棠阴日夕佳。\n令人添白髮，及此有黄花。\n事业谁千载，文章各一家。\n何时定还阙，解柂向长沙。",
        "dynasty": "宋",
        "collection_info": null
    },
    {
        "title": "送黄元吉",
        "author": "陈傅良",
        "content": "荷君来意固非轻，曾未深交意便倾。\n语到七篇无欠少，学从三画已分明。\n每怀前此伤标置，颇欲从今近老成。\n为谢荆门三益友，何时尊酒话生平。",
        "dynasty": "宋",
        "collection_info": null
    },
    {
        "title": "怀归丐祠",
        "author": "陈傅良",
        "content": "久矣怀归曷月哉，冠缨吾欲濯吾埃。\n天寒病马尚远放，日夕罢牛宜下来。\n名家翰墨书还蠹，盖世功名骨已苔。\n孰与东篱访黄菊，柴门终不为人开。",
        "dynasty": "宋",
        "collection_info": null
    },
    {
        "title": "送范东叔归帅潼川",
        "author": "陈傅良",
        "content": "楚山黄落洞庭波，背却鷄人问钓蓑。\n归思甚于三峡壮，才名空自十年多。\n曩游记得青灯在，后会愁如白髮何。\n我更有怀言不尽，故将短韵代长歌。",
        "dynasty": "宋",
        "collection_info": null
    },
    {
        "title": "送丁怀忠教授象州",
        "author": "陈傅良",
        "content": "二毛覊旅久，一饭瘴乡轻。\n把酒时相属，令人意自平。\n校官无簿领，帅阃甚声名。\n所恨冥冥雨，梅天不肯明。",
        "dynasty": "宋",
        "collection_info": null
    },
    {
        "title": "长沙腊月雷是日约宴赵帅俊臣闻雷乃罢越三日雨雪帅喜以诗相贺用韵酬之",
        "author": "陈傅良",
        "content": "民欲遮留上欲来，政声无间到舆台。\n道迎和气收蛮瘴，弹压余阴蛰楚雷。\n已是因风成柳絮，会须逐马见银杯。\n一觞好上公堂寿，不为梅花昨夜开。",
        "dynasty": "宋",
        "collection_info": null
    },
    {
        "title": "又和",
        "author": "陈傅良",
        "content": "沴气反为和气来，长沙千里一瑶台。\n新炊顿顿匙抄玉，熟睡家家壁撼雷。\n天直于人如合券，公应怜我欲停杯。\n向来韩子夸精祷，云合衡山特易开。",
        "dynasty": "宋",
        "collection_info": null
    },
    {
        "title": "赵帅復赋诗来用韵酬之",
        "author": "陈傅良",
        "content": "天水交光地欲无，中间老子独轩渠。\n一蓑渔隠真堪画，万玉龙骧不可屠。\n已卜菑畬何幸甚，却怜蓝缕更愁如。\n莫将此惠长私楚，好上甘泉扈属车。",
        "dynasty": "宋",
        "collection_info": null
    },
    {
        "title": "用韵咏雪简湘中诸友",
        "author": "陈傅良",
        "content": "夹湘而住一尘无，不在瑶池在石渠。\n气盖松篁谁与竞，令行螟𧎬自相屠。\n山光际水天无间，夜色通朝月不如。\n中有一翁鬚皓白，萧然野鹤亦乘车。",
        "dynasty": "宋",
        "collection_info": null
    },
    {
        "title": "赠张孟阜绝句",
        "author": "陈傅良",
        "content": "燕坐何曾论古今，束书高阁反求心。\n若能领会无多子，绝胜相从岁月深。",
        "dynasty": "宋",
        "collection_info": null
    },
    {
        "title": "用赵帅韵为孟阜解嘲",
        "author": "陈傅良",
        "content": "恨无毫髮老波澜，世有曹刘亦后班。\n堪笑燕人夸璞腊，欲随圭璧上三坛。",
        "dynasty": "宋",
        "collection_info": null
    },
    {
        "title": "登祝融峰观日出",
        "author": "陈傅良",
        "content": "星月凋零万象昏，谁能先我见朝暾。\n东南已得干坤正，蛮貊方知夜旦分。\n但觉沧溟浮佛屋，却忘衡岳近天阍。\n迢迢下憇山腰寺，人世烟云尚吐吞。",
        "dynasty": "宋",
        "collection_info": null
    },
    {
        "title": "舟中奉呈赵帅一首且速迎侍相与满岁",
        "author": "陈傅良",
        "content": "曷不放言追鵩赋，岂无幽思续离骚。\n去年比屋余三釜，昨夜沿江长一篙。\n白髮岂曾缘吏役，青衫那更有儿曹。\n鱼轩肯为公来否，相约春光访蟹螯。",
        "dynasty": "宋",
        "collection_info": null
    },
    {
        "title": "除浙西宪舟过钓台有感",
        "author": "陈傅良",
        "content": "一再登临万事非，裹头还已雪垂垂。\n敢论笔力今无恨，欲附碑阴始不疑。\n台阁有人堪共政，江山如此且随宜。\n论功汉鼎吾何有，自是风流百代师。",
        "dynasty": "宋",
        "collection_info": null
    },
    {
        "title": "上皇子嘉王生辰诗三章  其一",
        "author": "陈傅良",
        "content": "两官频燕喜，交举万年觞。\n会庆川方至，重明日未央。\n圣贤何继世，孙子更宜王。\n闻说斯干梦，祥占近一阳。",
        "dynasty": "宋",
        "collection_info": null
    },
    {
        "title": "上皇子嘉王生辰诗三章  其二",
        "author": "陈傅良",
        "content": "造次依儒术，朝迴只一经。\n更无他嗜好，端是众仪刑。\n符应当良月，声华自妙龄。\n帝垣从此日，光焰粲前星。",
        "dynasty": "宋",
        "collection_info": null
    },
    {
        "title": "上皇子嘉王生辰诗三章  其三",
        "author": "陈傅良",
        "content": "要识皇图永，当观艺祖初。\n维持今尽是，回復更何如。\n庸陋谁推毂，衰迟此曳裾。\n惭无为寿具，独袖一编书。",
        "dynasty": "宋",
        "collection_info": null
    },
    {
        "title": "袁起岩会饮湖上出示古刻酒罢各携桂花以归因成一绝",
        "author": "陈傅良",
        "content": "湖光不动见鱼虾，败纸残编数十家。\n岩桂丛中三四客，醉归人得一瓶花。",
        "dynasty": "宋",
        "collection_info": null
    },
    {
        "title": "又和",
        "author": "陈傅良",
        "content": "湖上帘须半捲虾，调冰雪藕各名家。\n有人不觧长安饮，话极茶铛吸井花。",
        "dynasty": "宋",
        "collection_info": null
    },
    {
        "title": "寄陈同甫",
        "author": "陈傅良",
        "content": "古来材大难为用，纳纳干坤着几人。\n但把鸡豚燕同社，莫将鹅鸭恼比隣。\n世非文字将安托，身与儿孙竟孰亲。\n一语觧纷吾岂敢，祇应行道亦酸辛。",
        "dynasty": "宋",
        "collection_info": null
    },
    {
        "title": "送辛卿幼安帅闽",
        "author": "陈傅良",
        "content": "长才自昔恨平时，三入修门两鬓丝。\n瓮下可能长夜饮，花间却学晚唐词。\n潸然北顾关河水，简在西清日月迟。\n乘鴈双鳬沧海上，与君从此恐差池。",
        "dynasty": "宋",
        "collection_info": null
    },
    {
        "title": "送卢郎中国华赴闽宪",
        "author": "陈傅良",
        "content": "相望千里马牛风，联事湖湘各已翁。\n造次便呼儿女见，绸缪略与弟兄同。\n百年又是梅花发，万事何如荔子红。\n欲附使轺嗟不及，却怜身在俊躔中。",
        "dynasty": "宋",
        "collection_info": null
    },
    {
        "title": "送范大着文叔知彭州",
        "author": "陈傅良",
        "content": "中书世禄今无几，唐鑑家声世不多。\n安得有人贤若此，忽闻去国意如何。\n同朝最是头先白，知己还愁语太苛。\n尽欲读书三万卷，蓬莱未必似岷峨。",
        "dynasty": "宋",
        "collection_info": null
    },
    {
        "title": "和刘进之韵兼简吴阜之",
        "author": "陈傅良",
        "content": "憧憧满眼事何稠，落落论心思独幽。\n去国未能身一叶，怀人但觉日三秋。\n池塘春草方同梦，江汉归舟更别愁。\n安得箫韶仪两凤，不妨燕雀自嘲啁。",
        "dynasty": "宋",
        "collection_info": null
    },
    {
        "title": "初夏有感因用前韵久旱适得雨欣然卒章",
        "author": "陈傅良",
        "content": "湖山妩媚绿阴稠，谁向芸芸得趣幽。\n半破榴花方恨晚，新来燕子未知秋。\n去为吏隠虽吾愿，归得家山政自愁。\n頼有雨声宽百感，忽如孤凤见羣啁。",
        "dynasty": "宋",
        "collection_info": null
    },
    {
        "title": "送潘德久之官建康",
        "author": "陈傅良",
        "content": "平生不解通毛刺，万事无能改鬓华。\n岂是襟怀堪逆旅，直须诗句可名家。\n老为宾客从戎幙，强使妻孥理帽纱。\n不有将军宽礼数，新愁却恐堕江花。",
        "dynasty": "宋",
        "collection_info": null
    },
    {
        "title": "同游张园酒中各嘆明年未知谁与此会余最衰病宜去因作诗识之",
        "author": "陈傅良",
        "content": "春过新烟能有几，愁生飞絮转难禁。\n可怜衰白随年少，爱看残红到夜深。\n一辈衣冠方事事，故园松竹已阴阴。\n明年此会知谁共，鴈荡山前寄好音。",
        "dynasty": "宋",
        "collection_info": null
    },
    {
        "title": "次韵奉酬方辉先",
        "author": "陈傅良",
        "content": "也知朝士愧山林，猿鹤相怀怨亦深。\n屈指落花年荏苒，断魂凋鬓日侵寻。\n向来相与期何事，老去谁能会此心。\n多谢故人重话旧，独怜志古定遗今。",
        "dynasty": "宋",
        "collection_info": null
    },
    {
        "title": "送倪正甫侍郎贺正",
        "author": "陈傅良",
        "content": "雪枿冰芽又復春，中原□覩属车尘。\n懽呼汉节从天下，愕立胡儿夹道陈。\n老去独惭□偃蹇，君行决意问经纶。\n顾瞻河洛关心处，应记幽燕用事人。",
        "dynasty": "宋",
        "collection_info": null
    },
    {
        "title": "喜雨",
        "author": "陈傅良",
        "content": "天顾于人略有情，片时收尽越山青。\n老农望外扶犂立，倦客愁边拥被听。\n尘翳欲清阊阖道，井花已上辘轳亭。\n冥冥直待黄梅熟，未要风池看约萍。",
        "dynasty": "宋",
        "collection_info": null
    },
    {
        "title": "送曾继先赴山阴路钤",
        "author": "陈傅良",
        "content": "鬍髯白尽犹强饭，髀肉添多未跨鞍。\n不向胡沙亲矢石，却来桥冢护衣冠。\n归舟自此长相背，荐墨于今尚未干。\n只恐燕然他日事，独无名字可同刊。",
        "dynasty": "宋",
        "collection_info": null
    },
    {
        "title": "送何起岩之江东",
        "author": "陈傅良",
        "content": "苦吟海内知音少，独往江东问政频。\n我亦他山于此别，世无吾党更谁亲。\n六朝故实皆新句，一代风流尚几人。\n话次傥怀无恙否，为将衰惰再三陈。",
        "dynasty": "宋",
        "collection_info": null
    },
    {
        "title": "上元日同京仲远赵德老罗春伯谢子肃访郭殿帅游凤凰山次韵",
        "author": "陈傅良",
        "content": "层云飞鸟共危栏，江汉朝宗万折盘。\n王气信知千古盛，圣图元自九朝宽。\n公余曳履探殊胜，酒罢磨崖记众懽。\n衰惰不知能健否，相从河岱弄柔翰。",
        "dynasty": "宋",
        "collection_info": null
    },
    {
        "title": "癸丑冬车驾过宫留相还朝",
        "author": "陈傅良",
        "content": "一声警跸接天齐，驰道无尘马不嘶。\n月御顺行随日毂，干端和气匝坤倪。\n三槐相继归公衮，细柳还须听将鼙。\n老矣尚能歌二圣，不应专美在浯溪。",
        "dynasty": "宋",
        "collection_info": null
    },
    {
        "title": "和楼大防尚书送行韵",
        "author": "陈傅良",
        "content": "齐年兄弟又齐名，商略行藏共此生。\n自昔从君瞻马首，如今输我与鸥盟。\n读书松竹交千载，曳履星辰听五更。\n借问塞翁谁得失，诸无一语到留行。",
        "dynasty": "宋",
        "collection_info": null
    },
    {
        "title": "折子明提刑自湘中以诗问讯用韵酬之",
        "author": "陈傅良",
        "content": "久立天涯咏式微，胡然华髮尚□□。\n□□□望归簪履，便冀君恩到盖帷。\n当世岂无君子论，□□□□□人诗。\n湘中一似桐乡好，安得扁舟着钓丝。",
        "dynasty": "宋",
        "collection_info": null
    },
    {
        "title": "泊钓台滩下",
        "author": "陈傅良",
        "content": "今岁仅余今夜月，此舟三泊此江沂。\n遭逢明主还遗恨，惭愧先生独见几。\n泗水列侯多不免，湘山四皓竟安归。\n汉家故旧尝枚数，孰与东南一钓矶。",
        "dynasty": "宋",
        "collection_info": null
    },
    {
        "title": "腊月望泊舟钓台滩下赋诗既而登婺女明远楼诵之乡丈陈德承同集黄奇卿张伯广因书以遗德承之子性甫直甫后春六日奉和德承韵兼简奇卿伯广为别",
        "author": "陈傅良",
        "content": "行藏独倚少陵楼，怨鹤愁猿孰与俦。\n尝与万人争魏阙，何如一壑老菟裘。\n追随士友从吾好，领略江山自此游。\n急趁梅花理归棹，双溪为我亦西流。",
        "dynasty": "宋",
        "collection_info": null
    },
    {
        "title": "赠杜伯高",
        "author": "陈傅良",
        "content": "腊后玄冥意气骄，余寒造物亦亡聊。\n风收夜雨春何浅，云障朝暾雪不消。\n真悟此生纔半岁，恣听何处是三朝。\n粲然一笑将迎我，頼有江梅慰寂寥。",
        "dynasty": "宋",
        "collection_info": null
    },
    {
        "title": "除夜宿处州天宁寺",
        "author": "陈傅良",
        "content": "人言老去不如初，我爱初心老转无。\n懒向门前题鬰垒，喜从人后饮屠苏。\n杯盘甚简眠须早，礼数多宽拜要扶。\n况復齁齁纸帐，鸡人不听禁庭呼。",
        "dynasty": "宋",
        "collection_info": null
    },
    {
        "title": "寄僧嗣清",
        "author": "陈傅良",
        "content": "衡阳杰阁宵人记，淮右丰碑刺史书。\n永已桥山藏剑佩，空余云汉照林庐。\n河图万古陈东序，汗简诸儒校石渠。\n谁道幽深穷衲子，乞钱买石更崎岖。",
        "dynasty": "宋",
        "collection_info": null
    },
    {
        "title": "蒋处州仲可惠酒",
        "author": "陈傅良",
        "content": "括州太守□亭侯，及与前时一辈游。\n剩欲池塘看芳草，谩随烟雨上危楼。\n无钱可解催科拙，有酒能宽放逐愁。\n可笑杜陵严武客，时时傍舍过墙头。",
        "dynasty": "宋",
        "collection_info": null
    },
    {
        "title": "再寄用前韵",
        "author": "陈傅良",
        "content": "幸无骨相可封侯，归理先人旧钓游。\n山下剩栽诸本竹，水边须着数间楼。\n羣书可读自随喜，一客不来谁与愁。\n时把钓丝销永日，鱼儿亦得两三头。",
        "dynasty": "宋",
        "collection_info": null
    },
    {
        "title": "丙辰寄国举兄",
        "author": "陈傅良",
        "content": "是间南极老人星，乔木修篁亦有情。\n直向朱明为后殿，不随黄落入秋声。\n儿孙衮衮看新出，兄弟团团得晚成。\n笑阅世人心事短，却从黄老问长生。",
        "dynasty": "宋",
        "collection_info": null
    },
    {
        "title": "送长溪高国楹从学朱元晦",
        "author": "陈傅良",
        "content": "洛学今无恙，东南属此翁。\n从游虽已晚，趣向竟谁同。\n一第收良易，遗经语未终。\n归期定何日，我欲叩新功。",
        "dynasty": "宋",
        "collection_info": null
    },
    {
        "title": "以两鹤寿薛象先",
        "author": "陈傅良",
        "content": "日与山农共一廛，不应家有四乘轩。\n殷勤分送平斋下，为看蟠桃熟几年。",
        "dynasty": "宋",
        "collection_info": null
    },
    {
        "title": "重阳日寄瑞安留宰留宰以是日宴新第人併见招不及赴",
        "author": "陈傅良",
        "content": "落帽沾衣总失真，追随萸菊亦劳神。\n酒无肴核依然好，家有溪山岂是贫。\n沆瀣从空来夜气，青冥随处际秋旻。\n不知此是登高否，为问慈恩塔上人。",
        "dynasty": "宋",
        "collection_info": null
    },
    {
        "title": "和林宗易菊花韵",
        "author": "陈傅良",
        "content": "一岁所余秋有几，重阳偏与老相催。\n每怜白髮能长健，虽爱黄花亦懒栽。\n好景游从须好友，新诗风味似新醅。\n人生适意无过此，恣听东篱早晏开。",
        "dynasty": "宋",
        "collection_info": null
    },
    {
        "title": "和沈仲一北湖十咏 北湖",
        "author": "陈傅良",
        "content": "北湖只隔岭头云，谁在湖边问讯人。\n若得小舟通我过，雨晴须破半时辰。",
        "dynasty": "宋",
        "collection_info": null
    },
    {
        "title": "和沈仲一北湖十咏 豫章阁",
        "author": "陈傅良",
        "content": "人去岷峨水自流，豫章三字竟沈浮。\n怀人好上层楼看，木落山寒不肯秋。",
        "dynasty": "宋",
        "collection_info": null
    },
    {
        "title": "和沈仲一北湖十咏 仰止亭",
        "author": "陈傅良",
        "content": "可爱南山与北山，北山上有斗芒寒。\n碧云归尽人何在，更捲珠帘到夜阑。",
        "dynasty": "宋",
        "collection_info": null
    },
    {
        "title": "和沈仲一北湖十咏 药房",
        "author": "陈傅良",
        "content": "平平下语及云管，学到诗人岂不难。\n莫似□人大芳洁，湘波千古诉椒兰。",
        "dynasty": "宋",
        "collection_info": null
    },
    {
        "title": "和沈仲一北湖十咏 穆波亭",
        "author": "陈傅良",
        "content": "一年曾得几番圆，恨不骖鸾上广寒。\n占得波光须细翫，恰闻沧海已狂澜。",
        "dynasty": "宋",
        "collection_info": null
    },
    {
        "title": "和沈仲一北湖十咏 粹白堂",
        "author": "陈傅良",
        "content": "欲来花底竟差池，我有佳名谁与归。\n翌日看花天一色，狐裘犹自织寒机。",
        "dynasty": "宋",
        "collection_info": null
    },
    {
        "title": "和沈仲一北湖十咏 迟客台",
        "author": "陈傅良",
        "content": "借无舟楫亦褰裳，目断蒹葭水一方。\n今夜不来同剪韭，隔山明日事茫茫。",
        "dynasty": "宋",
        "collection_info": null
    },
    {
        "title": "和沈仲一北湖十咏 萱竹堂",
        "author": "陈傅良",
        "content": "萱草须锄莫放深，竹须剪伐待成林。\n一花一叶皆相附，要使儿孙识此心。",
        "dynasty": "宋",
        "collection_info": null
    },
    {
        "title": "和沈仲一北湖十咏 楚颂亭",
        "author": "陈傅良",
        "content": "纷纷万木尽西风，独立霜林我御冬。\n滓畔无人谁着语，止斋但护紫泥封。",
        "dynasty": "宋",
        "collection_info": null
    },
    {
        "title": "和沈仲一北湖十咏 宜雨亭",
        "author": "陈傅良",
        "content": "看花只为雨愁人，一片纔飞减却春。\n独此得春无尽藏，每于愁外见精神。",
        "dynasty": "宋",
        "collection_info": null
    },
    {
        "title": "周宣义三子仲敏明□幼谨同年登第因以前韵奉寄",
        "author": "陈傅良",
        "content": "营营浮俗贋还真，孰与传经妙入神。\n一榜及看三子贵，数椽能忍十年贫。\n自将弧矢书闾史，便使冰渊诵小旻。\n家学如君今有几，殷勤罗拜我何人。",
        "dynasty": "宋",
        "collection_info": null
    },
    {
        "title": "再次韵简新第诸人",
        "author": "陈傅良",
        "content": "行酒何如温太真，风流元不鄙钱神。\n扁舟容我归来老，一子令人买得贫。\n虽有羣仙来月窟，欲扶衰力上霜旻。\n吾今已定渔樵约，勋业烦公一辈人。",
        "dynasty": "宋",
        "collection_info": null
    },
    {
        "title": "送瑞安尉林叔全尊人还乡",
        "author": "陈傅良",
        "content": "论交海内略飘零，最晚相看却有情。\n不以一经夸鲁谚，自于二子识徐卿。\n橘香剩与蜂衙晚，麦信急催鸠唤晴。\n天气正佳归恰好，莫将愁思为空名。",
        "dynasty": "宋",
        "collection_info": null
    },
    {
        "title": "送林叔全秩满归四明",
        "author": "陈傅良",
        "content": "三年绝境兴谁同，鸡叫桑巅犬巷中。\n但欲户庭多暇日，不将鞭朴奏肤公。\n相期霄汉抟风翮，每见灯花缀玉虫。\n此去逢人台阁上，丁宁莫道止斋翁。",
        "dynasty": "宋",
        "collection_info": null
    },
    {
        "title": "送雪庵瑾禅师还山",
        "author": "陈傅良",
        "content": "五马逢迎甚阔疎，满朝问讯近何如。\n诸公极有迟留意，一日连收竟别书。\n佛法盛衰千劫后，人生老壮百年余。\n向来游旧今亡恙，愿得斯人尚起予。",
        "dynasty": "宋",
        "collection_info": null
    },
    {
        "title": "周和叔通判雪寒索酒戏用来韵以将朋尊",
        "author": "陈傅良",
        "content": "持杯虽念故人寒，欲予还不似印刓。\n此债岂应行处有，麯春何日寄云安。",
        "dynasty": "宋",
        "collection_info": null
    },
    {
        "title": "奉和周蕃伯用王道夫韵二章见寄  其一",
        "author": "陈傅良",
        "content": "森森万木一精庐，黄卷青灯自卷舒。\n却肯追随三舍远，不论闻问十年疎。\n遗贤公已长怀玉，老圃吾方欲荷锄。\n安得谢岩题壁处，一尊相伴看芙蕖。",
        "dynasty": "宋",
        "collection_info": null
    },
    {
        "title": "奉和周蕃伯用王道夫韵二章见寄  其二",
        "author": "陈傅良",
        "content": "论定千年后，心宽万事平。\n吾方惭鼠伎，安敢道鸿冥。\n门户虽入境，溪山亦世情。\n半天乔木立，尽日好禽鸣。",
        "dynasty": "宋",
        "collection_info": null
    },
    {
        "title": "寿叔祖母",
        "author": "陈傅良",
        "content": "三阳昨夜转洪钧，凤历今年又纪寅。\n再拜与君觞寿母，更生犹我面先人。\n儿孙夹侍浑忘数，梅柳前陈不记春。\n从此常为汤餠主，剩看诸妇抱麒麟。",
        "dynasty": "宋",
        "collection_info": null
    },
    {
        "title": "东阳杜季高远访诗以送之",
        "author": "陈傅良",
        "content": "当世关衰壮，斯文看合离。\n强餐吾岂敢，后会子何期。\n村落秋弥好，溪山晚最宜。\n逢人相问讯，所欠更能诗。",
        "dynasty": "宋",
        "collection_info": null
    },
    {
        "title": "春日和林宗易韵",
        "author": "陈傅良",
        "content": "白与红兼尽落梅，小园独步日千迴。\n浮空晓色临无际，排闼春光拨不开。\n学语新禽更后啭，铺茸细草雨边来。\n却怜追逐今无力，放下帘鈎就麝煤。",
        "dynasty": "宋",
        "collection_info": null
    },
    {
        "title": "移花",
        "author": "陈傅良",
        "content": "樱柳初无素与蛮，可将何物伴身閒。\n欲栽花木千余本，但候春风还未还。",
        "dynasty": "宋",
        "collection_info": null
    },
    {
        "title": "送花还宗易",
        "author": "陈傅良",
        "content": "酷爱看花懒种花，知心惟有故人家。\n花开兮送花残取，娱老扶衰度岁华。",
        "dynasty": "宋",
        "collection_info": null
    },
    {
        "title": "游鸣山寺徐一之兄弟载酒即席和其韵",
        "author": "陈傅良",
        "content": "惰归春力不胜驱，风雨尚愁人掺裾。\n掠尽残红前日树，催还新绿去年畬。\n相将兴尽随花屧，頼有朋来载酒车。\n但得从今身尚健，吾乡风物胜匡庐。",
        "dynasty": "宋",
        "collection_info": null
    },
    {
        "title": "和徐叔子用林宗易韵见示",
        "author": "陈傅良",
        "content": "相过风雨独何欤，校酒论文已不如。\n方信深交相恋缪，却因衰退更踌躇。\n吟生池草书成束，饮落檐花醉堕车。\n明日待随公等去，我头应始自今梳。",
        "dynasty": "宋",
        "collection_info": null
    },
    {
        "title": "和徐叔子劝农韵呈留宰",
        "author": "陈傅良",
        "content": "亲从蓑笠问饥寒，赴愬人人得犯颜。\n更向棠阴聊憇茇，要令粒食共鲜艰。\n身归雨露司存后，诗在山川刻画间。\n饱饭之余能细和，止斋应有几年闲。",
        "dynasty": "宋",
        "collection_info": null
    },
    {
        "title": "游金岙赵园赋海棠梨花呈留宰",
        "author": "陈傅良",
        "content": "海棠故作十分红，梨更超然与雪同。\n文物英华周盛事，风流玄远晋余风。",
        "dynasty": "宋",
        "collection_info": null
    },
    {
        "title": "赴留宰宝坛之集因和蕃叟弟赵园韵",
        "author": "陈傅良",
        "content": "一枝纔放前村雪，一线初开爱日天。\n潘县风流凡五客，赵园名字亦千年。\n可无能赋如难弟，恨不曾来有尉仙。\n待得中兴用循吏，更于此地设离筵。",
        "dynasty": "宋",
        "collection_info": null
    },
    {
        "title": "示留宰",
        "author": "陈傅良",
        "content": "县楼即日气横空，施及观潮亦奏功。\n曾上石岗看蚁穴，当图一饱到三农。",
        "dynasty": "宋",
        "collection_info": null
    },
    {
        "title": "或以诗送来禽次韵奉酬  其一",
        "author": "陈傅良",
        "content": "连年栽树未成阴，赪实堆盘慰我心。\n手把新诗堪永日，休夸法帖送来禽。",
        "dynasty": "宋",
        "collection_info": null
    },
    {
        "title": "或以诗送来禽次韵奉酬  其二",
        "author": "陈傅良",
        "content": "隔水佳人久不逢，祇应我懒或君慵。\n感时相馈情何厚，却说云泥笑杀侬。",
        "dynasty": "宋",
        "collection_info": null
    },
    {
        "title": "游云顶院和徐叔子韵",
        "author": "陈傅良",
        "content": "老大生憎儿女态，更无春怨与秋悲。\n略将杯酌随宜具，剩有溪山取次嬉。\n爱客不妨兼泛泛，论文何苦太奇奇。\n况曾窥得尊生术，通昔蒲团日一炊。",
        "dynasty": "宋",
        "collection_info": null
    },
    {
        "title": "寿薛象先",
        "author": "陈傅良",
        "content": "萧然山泽一臞仙，故被声名绊俊躔。\n祇为春秋同社燕，遂归风雨对床眠。\n中年曾未鬚眉白，尽日全无车马喧。\n我有寿觞谁与共，会昌湖上钓鱼船。",
        "dynasty": "宋",
        "collection_info": null
    },
    {
        "title": "酬蕃叟弟韵",
        "author": "陈傅良",
        "content": "朋游同一辈，伯季自相师。\n薄宦俄衰暮，清懽仅暇时。\n我怀青冢曲，子念紫荆诗。\n但得无忧患，幽栖岂不宜。",
        "dynasty": "宋",
        "collection_info": null
    },
    {
        "title": "寿潘省之",
        "author": "陈傅良",
        "content": "泛水浅红荷十里，蔽云浓绿木千章。\n旁无俗子山居巷，中有臞仙一瓣香。\n今夕还知是何夕，吾乡终胜似他乡。\n双鳬便合青冥上，笑看儿孙乐未央。",
        "dynasty": "宋",
        "collection_info": null
    },
    {
        "title": "丁巳寿国举兄",
        "author": "陈傅良",
        "content": "岁自为诗岁自赓，愁无新思思还生。\n更从今闰书初伏，待看何年值后庚。\n汉网疏如天地阔，奎文下与水云平。\n弟兄长健贫何病，判解金龟当一酲。",
        "dynasty": "宋",
        "collection_info": null
    },
    {
        "title": "村居二首  其一",
        "author": "陈傅良",
        "content": "业已将身落耦耕，时于观物悟浮生。\n择栖未定鸟离立，避碍已通鱼并行。\n野老窥巢占太岁，牧儿敲角报残更。\n绝胜倚市看邮置，客至还无菜甲羹。",
        "dynasty": "宋",
        "collection_info": null
    },
    {
        "title": "村居二首  其二",
        "author": "陈傅良",
        "content": "野衣农圃杂，华髮弟兄同。\n佚老便居僻，贪闲喜命穷。\n习成杯酌少，脱落语言工。\n危坐看流景，新萌又落红。",
        "dynasty": "宋",
        "collection_info": null
    },
    {
        "title": "和宗易作屋之什",
        "author": "陈傅良",
        "content": "欲因旧筑倍劳形，昔在先生配二程。\n梅树护持供北顾，萱堂润色作东荣。\n但堪樽俎来三益，何必籓墙屏五兵。\n若徙荼𧃲分乞我，亦令儿辈记家声。",
        "dynasty": "宋",
        "collection_info": null
    },
    {
        "title": "送缙云叶正初兼简杜伯高",
        "author": "陈傅良",
        "content": "我固阅人非草草，君于前辈亦拳拳。\n经师未数郯夫子，笔力方窥李谪仙。\n所恨尚于收第晚，将诗空与背时传。\n频年不信灯花报，报得人来亦可怜。",
        "dynasty": "宋",
        "collection_info": null
    },
    {
        "title": "和宗易赋素馨茉莉白莲韵",
        "author": "陈傅良",
        "content": "轩窗一日粲三英，尽室无尘眼倍明。\n闽粤固尝矜绝美，风骚犹未及知名。\n羞将姿媚随花谱，爱伴孤高上月评。\n独恨遇寒成弱植，色香殊不让梅兄。",
        "dynasty": "宋",
        "collection_info": null
    },
    {
        "title": "沈仲一送菊自言封殖之劳欲得诗为报为赋三绝  其一",
        "author": "陈傅良",
        "content": "东篱何在菊年年，菊视陶诗竟孰贤。\n未必缘诗花更好，花将诗与万人传。",
        "dynasty": "宋",
        "collection_info": null
    },
    {
        "title": "沈仲一送菊自言封殖之劳欲得诗为报为赋三绝  其二",
        "author": "陈傅良",
        "content": "霜螯风味小槽春，新样宫衣试麯尘。\n一段秋光谁领此，芙蓉凡子桂陈人。",
        "dynasty": "宋",
        "collection_info": null
    },
    {
        "title": "沈仲一送菊自言封殖之劳欲得诗为报为赋三绝  其三",
        "author": "陈傅良",
        "content": "愁干手自搭连筒，苦雨丁丁杙小篷。\n乞得花开急催客，明朝恐已着霜红。",
        "dynasty": "宋",
        "collection_info": null
    },
    {
        "title": "仲一以诗来用韵奉答  其一",
        "author": "陈傅良",
        "content": "陪侍经帏涉岁年，亦尝尚论鞠衣贤。\n如今三嗅馨香泣，惟恐将诗去浪传。",
        "dynasty": "宋",
        "collection_info": null
    },
    {
        "title": "仲一以诗来用韵奉答  其二",
        "author": "陈傅良",
        "content": "呜咽苔移玉座春，昔年曾扈属车尘。\n重阳不见黄封酒，只见餐英独醒人。",
        "dynasty": "宋",
        "collection_info": null
    },
    {
        "title": "仲一以诗来用韵奉答  其三",
        "author": "陈傅良",
        "content": "剩有新诗入递筒，岂无能画作掀篷。\n金钱翠盖相辉映，着我皤然酒借红。",
        "dynasty": "宋",
        "collection_info": null
    },
    {
        "title": "寄题薛象先新楼",
        "author": "陈傅良",
        "content": "矮檐风雨送蜗牛，有客来夸百尺楼。\n阖郡台池皆下瞰，背城湖海亦全收。\n清时未放徒高卧，半世何为故倦游。\n解尽橐金君计决，月明长笛起渔舟。",
        "dynasty": "宋",
        "collection_info": null
    },
    {
        "title": "立春",
        "author": "陈傅良",
        "content": "千官勒马谢幡胜，万国鞭牛占雨晴。\n谁据槁梧相近午，颊车徐转鼻无声。",
        "dynasty": "宋",
        "collection_info": null
    },
    {
        "title": "除夜用前韵",
        "author": "陈傅良",
        "content": "春来十日垂垂雨，岁尽今朝亦未晴。\n衰老见年殊不觉，卧听穿叶打窗声。",
        "dynasty": "宋",
        "collection_info": null
    },
    {
        "title": "送子婿林申甫还侍",
        "author": "陈傅良",
        "content": "锵锵笙磬阼阶东，穆穆黄流玉瓒中。\n近在门阑无此称，老来襟抱更谁同。\n幽燕遗恨须收第，孔孟微言要忍穷。\n精舍一区泉石好，何时相就看冥鸿。",
        "dynasty": "宋",
        "collection_info": null
    },
    {
        "title": "游赵园",
        "author": "陈傅良",
        "content": "主人避客竟何之，雨过停桡落日迟。\n頼有畦丁曾识客，来禽花送两三枝。",
        "dynasty": "宋",
        "collection_info": null
    },
    {
        "title": "赴林宗大招赏牡丹之集",
        "author": "陈傅良",
        "content": "剥啄要春酌，团栾得晚晴。\n千花名品下，一苇病身轻。\n文会非投辖，清欢胜绝缨。\n倦游吾独愧，归趁两山明。",
        "dynasty": "宋",
        "collection_info": null
    },
    {
        "title": "寄谢怀英高士",
        "author": "陈傅良",
        "content": "闻君已得归山请，顾我方当绝迹时。\n欲葺止斋犹未就，箧中应有草堂资。",
        "dynasty": "宋",
        "collection_info": null
    },
    {
        "title": "和张端士初夏",
        "author": "陈傅良",
        "content": "绿阴四合水迷津，春去虽愁却可人。\n无数飞萤窥案帙，有时乳燕落梁尘。\n满塘荷荫将还旧，试火包香又斩新。\n短夜得眠常不足，僧钟遮莫报昏晨。",
        "dynasty": "宋",
        "collection_info": null
    },
    {
        "title": "送周介之同年赴德化宰",
        "author": "陈傅良",
        "content": "民社须吾党，江湖足此情。\n不堪秋暑近，欲趁莫潮平。\n拙宦成华髮，忧时自短檠。\n君看庐阜石，千载尚垂名。",
        "dynasty": "宋",
        "collection_info": null
    },
    {
        "title": "谢林默之居士惠酒居士山居方与世绝尚欲友此废人耶小诗举发一笑",
        "author": "陈傅良",
        "content": "不将鹅鸭恼比隣，林下萧然老幅巾。\n乞与青州十从事，添成明月两閒人。",
        "dynasty": "宋",
        "collection_info": null
    },
    {
        "title": "戊午寿国举兄",
        "author": "陈傅良",
        "content": "一母分身四白头，从今家事付儿流。\n只须老草供觞味，乍可婆娑伴钓游。\n劳世万人输暇日，好天一雨荐新秋。\n平章何物宜为寿，三十余年晏子裘。",
        "dynasty": "宋",
        "collection_info": null
    },
    {
        "title": "止斋即事二首  其一",
        "author": "陈傅良",
        "content": "性已耐岑寂，老应忘隠忧。\n齐年双白髮，尽日一苍头。\n竹闭缄门钥，蒲团数漏筹。\n未知庭庑下，还有雀罗不。",
        "dynasty": "宋",
        "collection_info": null
    },
    {
        "title": "止斋即事二首  其二",
        "author": "陈傅良",
        "content": "教子时开卷，逢人强整襟。\n再贫看晚节，多病得初心。\n地僻茭莲好，山低竹树深。\n寄声同燕社，明月又秋砧。",
        "dynasty": "宋",
        "collection_info": null
    },
    {
        "title": "戏题止斋丛石",
        "author": "陈傅良",
        "content": "虽无壁立翠琅玕，聊当庭前犊鼻裩。\n我亦闻之方伎者，众山皆大小为尊。",
        "dynasty": "宋",
        "collection_info": null
    },
    {
        "title": "重阳和朱直方韵",
        "author": "陈傅良",
        "content": "衰老登临得并家，绝胜十载向天涯。\n直须与世为陶令，谨勿令人识孟嘉。\n蓝水悲吟空雅健，牛山醉墨谩欹斜。\n谁知竹叶虽无分，一笑何妨菊自花。",
        "dynasty": "宋",
        "collection_info": null
    },
    {
        "title": "用徐叔子韵送其过毗陵",
        "author": "陈傅良",
        "content": "家食年年未解忙，浮沉闾里但壶觞。\n偶缘他故趋吴会，可使吾徒忆鲁狂。\n曲水风流王逸少，鑑湖穷约贺知章。\n请于百尺楼头上，下视人间有肺肠。",
        "dynasty": "宋",
        "collection_info": null
    },
    {
        "title": "送四明汪文子",
        "author": "陈傅良",
        "content": "文盛经生少，官轻举子繁。\n谁能堪远役，相与及微言。\n残冻留春雨，新愁起夜樽。\n斯文吾不敢，短句送归辕。",
        "dynasty": "宋",
        "collection_info": null
    },
    {
        "title": "寄九江宋居士",
        "author": "陈傅良",
        "content": "箧中每阅所藏书，长忆潇湘九宛余。\n一别十年身尚健，恨无飞羽过匡庐。",
        "dynasty": "宋",
        "collection_info": null
    },
    {
        "title": "酬刘进之",
        "author": "陈傅良",
        "content": "冰柱刘叉句，绨袍范叔寒。\n所亲多物望，相识半人寰。\n今老犹徒步，吾穷亦厚颜。\n幽怀真易足，万卷屋三间。",
        "dynasty": "宋",
        "collection_info": null
    },
    {
        "title": "己未上巳清明",
        "author": "陈傅良",
        "content": "霖霪故作落花天，佳节重重倍怅然。\n虽有庭除临曲水，更无尊俎试新烟。\n酴醾雅欲延春赏，杜宇还能破昼眠。\n頼得二昆同一客，蕨芽蒲笋短檠边。",
        "dynasty": "宋",
        "collection_info": null
    },
    {
        "title": "和林宗易上巳韵",
        "author": "陈傅良",
        "content": "㲇㲇曙鼓五更初，枚数何门可曳裾。\n孰与课儿翻故纸，几曾缘客扫精庐。\n常饥未免时中酒，多病安能强着书。\n自笑无才供视草，徒劳身后问相如。",
        "dynasty": "宋",
        "collection_info": null
    },
    {
        "title": "和林宗易雨后韵兼简沈仲一",
        "author": "陈傅良",
        "content": "溪山秋色日侵寻，一水循除万木阴。\n幸有新炊送农扈，可无胜践盍朋簪。\n蒲荷绵亘衡从亩，鸥鹭追随下上音。\n寄语北湖休独自，摩挲周鼎与商鬵。",
        "dynasty": "宋",
        "collection_info": null
    },
    {
        "title": "张端士以诗送兰蕙因和其韵",
        "author": "陈傅良",
        "content": "暮春堂上抱天和，时启柴扉与客过。\n客有可人须语似，新篁来看玉森罗。",
        "dynasty": "宋",
        "collection_info": null
    },
    {
        "title": "宝坛寺和林宗易韵",
        "author": "陈傅良",
        "content": "梦回齿颊自天香，何必招魂怨渡湘。\n少待精庐天向晓，有来嘉客岁为常。\n云山镇压鱼虾市，烟雨庄严橘柚乡。\n最好题名双石阙，可题周历万年长。",
        "dynasty": "宋",
        "collection_info": null
    },
    {
        "title": "答朱翔远见别之作",
        "author": "陈傅良",
        "content": "总角相看五十年，行藏殊辙各皤然。\n岂无子美书成束，欲送相如赋上天。\n俗眼不宽多小谨，交情何限復长篇。\n乘壶偶自兵厨至，聊助征帆一醉眠。",
        "dynasty": "宋",
        "collection_info": null
    },
    {
        "title": "尝语客莼鲈橙蟹的对或言今年斗门坚寒故蟹不上又今秋风急鲈鱼亦鲜余发一笑因成二十八字",
        "author": "陈傅良",
        "content": "莼鲈有玉西风急，橙蟹无金东海深。\n祇为酒醒愁夜永，二虫得失我何心。",
        "dynasty": "宋",
        "collection_info": null
    },
    {
        "title": "因客说秋秫水伤復用前韵",
        "author": "陈傅良",
        "content": "风鲙不须盐豉好，霜螯须着酒船深。\n无由种秫求旁舍，旁舍秋螟已蠹心。",
        "dynasty": "宋",
        "collection_info": null
    },
    {
        "title": "己未生朝谢莘叟兄送梅  其一",
        "author": "陈傅良",
        "content": "无岁探梅不恨迟，缉斋今送两三枝。\n也知造物多生意，亦为畸人解笑颐。\n壬子恰同身堕地，庚申还值国开基。\n数家夸道明年好，好在长贫诵繫辞。",
        "dynasty": "宋",
        "collection_info": null
    },
    {
        "title": "己未生朝谢莘叟兄送梅  其二",
        "author": "陈傅良",
        "content": "莫笑栽培日月迟，待看老干及孙枝。\n天将臈去春回首，人与花同雪满颐。\n万里陇头空故蹟，孤山篱落但余基。\n至今佳句无人继，谁与招魂着楚辞。",
        "dynasty": "宋",
        "collection_info": null
    },
    {
        "title": "觅花",
        "author": "陈傅良",
        "content": "背山面水竹週遭，虽乏楼台气已豪。\n更得好花千百本，中间容我诵庄骚。",
        "dynasty": "宋",
        "collection_info": null
    },
    {
        "title": "和徐魏叔见寄三绝  其一",
        "author": "陈傅良",
        "content": "蒲团坐阅岁如梭，不管门前雀可罗。\n投赠纻衣纔薄物，道人微笑已嫌多。",
        "dynasty": "宋",
        "collection_info": null
    },
    {
        "title": "和徐魏叔见寄三绝  其二",
        "author": "陈傅良",
        "content": "纨袴何尝不误身，梁园金谷草长春。\n送将重锦齐三十，笑杀生刍一束人。",
        "dynasty": "宋",
        "collection_info": null
    },
    {
        "title": "和徐魏叔见寄三绝  其三",
        "author": "陈傅良",
        "content": "独向心源识背趋，岂于身外较精粗。\n凄其下视人间世，朝市区区地一夫。",
        "dynasty": "宋",
        "collection_info": null
    },
    {
        "title": "和朱宰游丁园韵",
        "author": "陈傅良",
        "content": "榆火逢佳节，棠阴接胜游。\n移樽忻及暇，乘屐共寻幽。\n日静竹光合，风喧花气浮。\n主情殊未倦，衰暮为迟留。",
        "dynasty": "宋",
        "collection_info": null
    },
    {
        "title": "庚申上巳",
        "author": "陈傅良",
        "content": "何事□□□，天低雨露悭。\n一□遗晚□，百感又春关。\n墨客山阴竹，骚人洧外兰。\n谁知千古意，不在□游间。",
        "dynasty": "宋",
        "collection_info": null
    },
    {
        "title": "清明后一日宴客明日宗易送牡丹有诗次韵",
        "author": "陈傅良",
        "content": "客去朝酲恶，诗来晚思和。\n名花如洛上，佳句近阴何。\n雨故妨新火，春应堕梦柯。\n莫将行乐地，蜗角动干戈。",
        "dynasty": "宋",
        "collection_info": null
    },
    {
        "title": "和汪仲嘉楼大防二尚书贺郑贵和华文休致韵  其一",
        "author": "陈傅良",
        "content": "簪笏相摩入殿庐，人皆自笑此区区。\n岂无隻字踰华衮，未必千钟胜饭蔬。\n吾见北山多后倦，谁如东里竟先驱。\n追随曳履枌榆社，犹及香山退傅无。",
        "dynasty": "宋",
        "collection_info": null
    },
    {
        "title": "和汪仲嘉楼大防二尚书贺郑贵和华文休致韵  其二",
        "author": "陈傅良",
        "content": "岿然名节万人尊，诗落文昌帝九阍。\n耄及卫公还失策，早如疎傅亦伤恩。\n华文延阁如今少，神武修门自古存。\n我与东楼最欣慕，掖垣灯火几同论。",
        "dynasty": "宋",
        "collection_info": null
    },
    {
        "title": "寒食早起围炉中戏和林宗易韵二首  其一",
        "author": "陈傅良",
        "content": "迭帐重裘更怯风，绝怜寒食到匆匆。\n一春不见花开落，但说栽花费几工。",
        "dynasty": "宋",
        "collection_info": null
    },
    {
        "title": "寒食早起围炉中戏和林宗易韵二首  其二",
        "author": "陈傅良",
        "content": "春工偏以速为神，谁管沉痾未觉春。\n禁得春寒长恣赏，甘心输与少年人。",
        "dynasty": "宋",
        "collection_info": null
    },
    {
        "title": "晚移舟塘次值风而回华叟兄有诗次韵",
        "author": "陈傅良",
        "content": "经春屏迹与谁同，苦雨衣篝亦自烘。\n方此欲为官况事，依然不值世情风。\n蒙茸水国蒲荷荡，馥郁田家橘柚丛。\n最是一年行乐处，翻成咄咄坐书空。",
        "dynasty": "宋",
        "collection_info": null
    },
    {
        "title": "送四明方伯起",
        "author": "陈傅良",
        "content": "世事关分合，人情看短长。\n君应愁富贵，人已畏文章。\n竚立亲双鬓，追随客累觞。\n未知归定否，吾亦爱吾乡。",
        "dynasty": "宋",
        "collection_info": null
    },
    {
        "title": "送杨渭夫入淮",
        "author": "陈傅良",
        "content": "老去关心最语离，不堪离久会还希。\n君方慷慨思矜振，我已婆娑喜惰归。\n万事莫如身自爱，十诗亦与世多违。\n倘将书寄南来鴈，且问琼花果是非。",
        "dynasty": "宋",
        "collection_info": null
    },
    {
        "title": "从族叔觅老桂",
        "author": "陈傅良",
        "content": "他山有桂老鬅松，好植梅旁伴槁容。\n着我对吟前赤壁，乞君分与左青龙。\n踰墙之树宜无取，益屋于东本不凶。\n恭想短章蒙一笑，便呼鉏镢破苔封。",
        "dynasty": "宋",
        "collection_info": null
    },
    {
        "title": "莲花",
        "author": "陈傅良",
        "content": "伯仲之间竹与梅，魏姚声价浪崔嵬。\n虽然亦混鱼虾处，风度自从丘壑来。",
        "dynasty": "宋",
        "collection_info": null
    },
    {
        "title": "寄林宗大",
        "author": "陈傅良",
        "content": "春已无情雨妬花，病还妬客到花家。\n今当未雨纔身健，杖策来看半吐葩。",
        "dynasty": "宋",
        "collection_info": null
    },
    {
        "title": "和莘叟兄咏张子房韵",
        "author": "陈傅良",
        "content": "不缘多病遽怀安，阅尽人间万事难。\n谩以笑谈分楚汉，竟将功业付萧韩。",
        "dynasty": "宋",
        "collection_info": null
    },
    {
        "title": "朱及之以所种荔枝结实招饮不及赴以诗谢之",
        "author": "陈傅良",
        "content": "闽谱余尝第状元，年来虽见仅名存。\n贡存天宝犹徒扰，赋似相如亦妄论。\n每羡朝阳私沃壤，正愁秋雨妬芳樽。\n绛衣玉质今何夕，照我西归十二轩。",
        "dynasty": "宋",
        "collection_info": null
    },
    {
        "title": "从徐一之觅菊  其一",
        "author": "陈傅良",
        "content": "我欲作亭题独立，苦无翠盖着金钱。\n园林百辈皆名胜，为趁西风乞冗员。",
        "dynasty": "宋",
        "collection_info": null
    },
    {
        "title": "从徐一之觅菊  其二",
        "author": "陈傅良",
        "content": "土盆瓦斛空中久，羞见重阳插满头。\n寄向柁楼烦送似，芼鲈齑蟹待新篘。",
        "dynasty": "宋",
        "collection_info": null
    },
    {
        "title": "次韵奉酬徐一之送菊",
        "author": "陈傅良",
        "content": "桂丛兰畹悄无譁，但有哀鸿天一涯。\n节物更谁知白髮，交情于此见黄花。\n声名独立空秋际，香色平铺与露华。\n南雅未收骚致意，骚人应欲补诗葩。",
        "dynasty": "宋",
        "collection_info": null
    },
    {
        "title": "廷植侄得男朱文昭寄诗于汤餠集即席和韵",
        "author": "陈傅良",
        "content": "喜说徐卿得二雏，吾家波及亦君余。\n青衫手板宜从此，断简家藏莫付渠。\n但欲健如黄犊走，不妨错写弄麞书。\n更看汤餠频频供，笑索梅花到岁除。",
        "dynasty": "宋",
        "collection_info": null
    },
    {
        "title": "送郑主簿泰兴解官归四明",
        "author": "陈傅良",
        "content": "师友于今说郑乡，亲庭分付旧行藏。\n但知职分宜栖棘，尽把声名属憇棠。\n一字未曾缘荐墨，扁舟纔可着诗囊。\n问津渔浦多西笑，独为莱衣味更长。",
        "dynasty": "宋",
        "collection_info": null
    },
    {
        "title": "送孟延昌归兰溪",
        "author": "陈傅良",
        "content": "典同周命士，律协汉诸郎。\n师友今千载，妻孥各一方。\n髮从何处白，菊有去年黄。\n惜别无多语，关雎三断章。",
        "dynasty": "宋",
        "collection_info": null
    },
    {
        "title": "刘进之饮蕃叟弟筠亭且赋诗余与蕃叟族居盖屏迹不出各数年于是有感次其韵",
        "author": "陈傅良",
        "content": "判与渔樵日往还，鹤亡蜂遁径苔班。\n何人不弃寻常事，有弟相忘咫尺间。\n宽网及余端已老，祥琴相尔未应閒。\n但将丘壑全分付，可待移文始厚颜。",
        "dynasty": "宋",
        "collection_info": null
    },
    {
        "title": "林宗易刘进之见访有诗再用前韵",
        "author": "陈傅良",
        "content": "牛羊日夕鸟知还，休说年时玉笋班。\n四皓亦尝空老去，二疏不在共功间。\n修书尚觉归期晚，隠几兼忘永日閒。\n况有宸章长对越，昭回云汉不违颜。",
        "dynasty": "宋",
        "collection_info": null
    },
    {
        "title": "题钱宰吸光亭图",
        "author": "陈傅良",
        "content": "栖身云梦八九上，用意风雩五六间。\n惟有澄波兼皓月，尚怜波月蔽亏山。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其一",
        "author": "陈傅良",
        "content": "九庙威灵远，三宗德业尊。\n讴歌思艺祖，历数在神孙。\n欲返皇图正，先推帝繫恩。\n诸儒议东嚮，此意定初元。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其二",
        "author": "陈傅良",
        "content": "但谨鸡鸣问，何知鹤髮侵。\n石经方典学，盟载更关心。\n四海尧丧毕，三年舜慕深。\n匆匆付神器，长乐尚沾襟。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其三",
        "author": "陈傅良",
        "content": "神机规禹迹，鬼胆破胡儿。\n大号初归我，成功少待时。\n鞬櫜怀不满，箪食问何迟。\n河洛空遗恨，年年上玉巵。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其四",
        "author": "陈傅良",
        "content": "好学元无斁，忘疲晚有加。\n明谟宗六艺，妙用合三家。\n照映天经纬，流传士齿牙。\n奎文尊阁处，更合榜重华。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其五",
        "author": "陈傅良",
        "content": "群才何辐辏，圣度似天宽。\n清跸留儒馆，黄金散将坛。\n风云一语合，日月万人看。\n攀附今无路，哀摧壮士肝。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其一",
        "author": "陈傅良",
        "content": "艺祖开皇极，何心畀后昆。\n天将翊尧运，世復见汤孙。\n武接规模在，仁追典则存。\n煌煌宋宗社，永永配干坤。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其二",
        "author": "陈傅良",
        "content": "深衷何自见，宽诏不胜书。\n当宁延方岳，逢人问里闾。\n岁为周委积，家被汉蠲除。\n巷哭弥天远，长江泪不如。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其三",
        "author": "陈傅良",
        "content": "岂以崇高极，能忘凛凛忧。\n衣更三澣旧，费为十金休。\n熊馆无秋猎，期门绝夜游。\n恭惟怀显德，真可缔孙谋。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其四",
        "author": "陈傅良",
        "content": "贞观真英主，三王合庶几。\n此时生后圣，端欲踵前徽。\n济世功何异，除凶志偶违。\n辛勤三十载，十渐更无讥。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其五",
        "author": "陈傅良",
        "content": "不作修龄梦，天乎讵可谌。\n白云新厌世，黄屋旧非心。\n德业成千古，闾阎寝八音。\n乌号在何许，霜重越山岑。",
        "dynasty": "宋",
        "collection_info": null
    },
    {
        "title": "挽吴明可给事  其一",
        "author": "陈傅良",
        "content": "诸老俱沦落，流风日转移。\n独怀忧国意，长说渡江时。\n姓字谁如此，功名早不疑。\n却收湖海气，燕坐雪垂颐。",
        "dynasty": "宋",
        "collection_info": null
    },
    {
        "title": "挽吴明可给事  其二",
        "author": "陈傅良",
        "content": "忆上诸生谒，公方薄恙侵。\n欣然蒙絮帽，恨不醉花阴。\n自说看人熟，相期晚岁深。\n半天苍岭雪，回首为沾襟。",
        "dynasty": "宋",
        "collection_info": null
    },
    {
        "title": "挽木奉议  其一",
        "author": "陈傅良",
        "content": "宠数频年及，俞音万口传。\n丰碑来少海，大轴落台躔。\n教子宜如此，闻风亦凛然。\n送车今塞道，拱木看参天。",
        "dynasty": "宋",
        "collection_info": null
    },
    {
        "title": "挽木奉议  其二",
        "author": "陈傅良",
        "content": "盛事无虚得，玄襟可自知。\n徧观同辈行，谁似暮年时。\n衮冕趋椒殿，箫韶送玉巵。\n又宜天一笑，独此有遗悲。",
        "dynasty": "宋",
        "collection_info": null
    },
    {
        "title": "悼蒋昇仲承事",
        "author": "陈傅良",
        "content": "扁舟来徃适吾真，却笑旁观道隠沦。\n三釜岂无儿可就，百年要与酒相亲。\n剩栽梅竹皆缘客，晚得冠裳不语人。\n试向南塘问渔牧，定于此老亦沾巾。",
        "dynasty": "宋",
        "collection_info": null
    },
    {
        "title": "挽族叔父  其一",
        "author": "陈傅良",
        "content": "松竹深围屋，□莲剩种鱼。\n所愁宾客少，不问稻粱余。\n尽日□相语，盈门手自书。\n吾儿有名字，万事听何如。",
        "dynasty": "宋",
        "collection_info": null
    },
    {
        "title": "挽族叔父  其二",
        "author": "陈傅良",
        "content": "我怀终古恨，不及奉觞时。\n满眼看诸弟，何心赋此诗。\n牛羊来蛰蛰，丘墓去纍纍。\n亦有千钟养，曾无一字碑。",
        "dynasty": "宋",
        "collection_info": null
    },
    {
        "title": "题丁少詹姑墓志后",
        "author": "陈傅良",
        "content": "白髮从夫志，青刍为客谋。\n送车今几两，乐土有斯丘。\n犹子声名甚，他时雨露秋。\n摩挲看石刻，嗟惜到松楸。",
        "dynasty": "宋",
        "collection_info": null
    },
    {
        "title": "挽楼朝奉  其一",
        "author": "陈傅良",
        "content": "裘马朋簪盛，绯鱼筦库卑。\n行藏公论在，然否寸心知。\n岁晏曾三接，民功仅一麾。\n空余华衮字，有恨盖棺时。",
        "dynasty": "宋",
        "collection_info": null
    },
    {
        "title": "挽楼朝奉  其二",
        "author": "陈傅良",
        "content": "九寺方连茹，专城又夹河。\n晚看诸子好，孰与一门多。\n薄海皆惊嘆，亨衢忽荐瘥。\n大连同厚夜，其柰少连何。",
        "dynasty": "宋",
        "collection_info": null
    },
    {
        "title": "挽包颙叟  其一",
        "author": "陈傅良",
        "content": "樵牧常事席，篇觞早策功。\n有怀随事见，不耻与人同。\n我故奇诸子，年来识此翁。\n待看稽古力，乔木已悲风。",
        "dynasty": "宋",
        "collection_info": null
    },
    {
        "title": "挽包颙叟  其二",
        "author": "陈傅良",
        "content": "翁子看时辈，平生不妄贤。\n独于公有诔，惟恐世无传。\n他日须深刻，吾诗可附联。\n草黄松柏秃，名与石岿然。",
        "dynasty": "宋",
        "collection_info": null
    },
    {
        "title": "挽张子由母",
        "author": "陈傅良",
        "content": "又是君王上玉巵，未央雨露湛垂垂。\n版舆此去还无恙，芝检重来更不疑。\n四世团栾能有几，百年澌尽亦堪悲。\n里中诸母今谁在，听说承平佑圣时。",
        "dynasty": "宋",
        "collection_info": null
    },
    {
        "title": "挽潘才叔母",
        "author": "陈傅良",
        "content": "剥啄唯深夜，门前杙小船。\n有儿能自致，此母已堪传。\n竹院前闻熟，桓楹大字悬。\n病怀嗟不及，健笔附诸贤。",
        "dynasty": "宋",
        "collection_info": null
    },
    {
        "title": "挽周宣义",
        "author": "陈傅良",
        "content": "无酒浇陈草，将诗刻隧碑。\n遗名从此在，真意竟谁知。\n教子还余事，周人亦有时。\n忆尝从夜话，欲去更迟迟。",
        "dynasty": "宋",
        "collection_info": null
    },
    {
        "title": "挽婺女何茂宏",
        "author": "陈傅良",
        "content": "劝驾尝连萼，应门忽二毛。\n竟于时不偶，吾更晚相遭。\n宿草堪挥泪，丰碑忍泚毫。\n送车今几两，谁最恋绨袍。",
        "dynasty": "宋",
        "collection_info": null
    },
    {
        "title": "挽薛季益尚书  其一",
        "author": "陈傅良",
        "content": "徧试江淮声藉藉，久劳荆蜀鬓苍苍。\n同时半已登槐棘，卒岁纔能足稻粱。\n遗藁不为他日计，佳城尚及此丘藏。\n岂无后作多文胜，今我怀人泪欲滂。",
        "dynasty": "宋",
        "collection_info": null
    },
    {
        "title": "挽薛季益尚书  其二",
        "author": "陈傅良",
        "content": "州里谁如此达尊，户庭深静最情敦。\n不将尺牍通当路，却枉扁舟访杜门。\n每见色温如有属，欲书心愧不能言。\n从今若祭枌榆社，好配横塘两献樽。",
        "dynasty": "宋",
        "collection_info": null
    },
    {
        "title": "挽彭通直",
        "author": "陈傅良",
        "content": "前辈如同郡，流风仅几人。\n不令儿巧宦，所尚世清贫。\n及老犹书卷，通班但幅巾。\n吾铭虽未就，乡誉胜坚眠。",
        "dynasty": "宋",
        "collection_info": null
    },
    {
        "title": "挽沈次卿学正",
        "author": "陈傅良",
        "content": "洛学传当代，家声属此翁。\n一生无世味，万事与人同。\n恨不师前郑，欣尝客阿戎。\n宜铭千古意，岂在语言工。",
        "dynasty": "宋",
        "collection_info": null
    },
    {
        "title": "挽林承信",
        "author": "陈傅良",
        "content": "重交宁问田安在，急义固于官不知。\n膴仕幸多花萼好，幽栖宜与竹林期。\n床头周易吾将老，案上楞严晚得师。\n此意自应天予后，峄阳未琢长孙枝。",
        "dynasty": "宋",
        "collection_info": null
    },
    {
        "title": "悼林仲逸县尉",
        "author": "陈傅良",
        "content": "家故书千卷，生纔试一斑。\n赏音殊不少，筮仕独何艰。\n松菊将身隠，苹蘩忽涕潸。\n幸哉贤玉润，有诔不容删。",
        "dynasty": "宋",
        "collection_info": null
    },
    {
        "title": "挽张材卿知郡",
        "author": "陈傅良",
        "content": "貂蝉不逮老端明，世济谁如好弟兄。\n能着青衫偕计吏，却将白髮去边城。\n夜魂俄断凝香寝，秋泪仍兼曳履声。\n万石君家同一传，嗣书应更有公卿。",
        "dynasty": "宋",
        "collection_info": null
    },
    {
        "title": "挽新昌吕修职  其一",
        "author": "陈傅良",
        "content": "顷作庵庐客，看公手种莳。\n溪毛无乱理，宰木有连枝。\n久欲镵他石，今还赋此诗。\n黯然怀宿昔，絮酒定何时。",
        "dynasty": "宋",
        "collection_info": null
    },
    {
        "title": "挽新昌吕修职  其二",
        "author": "陈傅良",
        "content": "不道千山阻，将遗百世名。\n有儿能自致，此老已堪铭。\n禄岂无三釜，贤谁似一经。\n吾词虽未就，应有护幽扃。",
        "dynasty": "宋",
        "collection_info": null
    },
    {
        "title": "挽尤延之尚书  其一",
        "author": "陈傅良",
        "content": "自为师说竟谁宗，每事持平属此翁。\n有志政须名节是，斯文非独语言工。\n要令举世人材出，合在前朝行辈中。\n安得长年留把柁，后来各与一帆风。",
        "dynasty": "宋",
        "collection_info": null
    },
    {
        "title": "挽尤延之尚书  其二",
        "author": "陈傅良",
        "content": "宿留江湖长子孙，行藏节节耐人看。\n及为侍从身垂老，欲试平生事转难。\n书就仅题前太史，功成方记旧甘盘。\n令人长恨经纶意，历事三朝见一斑。",
        "dynasty": "宋",
        "collection_info": null
    },
    {
        "title": "挽尤延之尚书  其三",
        "author": "陈傅良",
        "content": "向来诸老独岿然，羸不胜衣万事便。\n灯下细书批敕字，雪边先着趁朝鞭。\n岂应无故令身健，却止功名与世传。\n遗奏定留封禅藁，凭谁吹送九重天。",
        "dynasty": "宋",
        "collection_info": null
    },
    {
        "title": "挽尤延之尚书  其四",
        "author": "陈傅良",
        "content": "壮岁从游两鬓霜，重来函丈各堪伤。\n那知卒业今无及，极悔论心昨未尝。\n相约归期须次第，独存病骨更凄凉。\n他年頼有门生记，託在碑阴永不忘。",
        "dynasty": "宋",
        "collection_info": null
    },
    {
        "title": "挽沈虞卿侍郎  其一",
        "author": "陈傅良",
        "content": "官重元非好，思閒乐有余。\n生儿早传业，课女夜抄书。\n时事方关念，归怀不遂初。\n经纶缘未了，天意盍留渠。",
        "dynasty": "宋",
        "collection_info": null
    },
    {
        "title": "挽沈虞卿侍郎  其二",
        "author": "陈傅良",
        "content": "嗜古真成癖，摩挲笑眼开。\n断编遗汲冢，名篆出秦台。\n□□缘应尽，云山唤不回。\n凄凉子云宅，问字有谁来。",
        "dynasty": "宋",
        "collection_info": null
    },
    {
        "title": "挽东阳郭德谊",
        "author": "陈傅良",
        "content": "簪绂何能贵，声名幸自修。\n凡今为我友，几半与君游。\n翰墨千年托，松梧一夜秋。\n令人怀昔日，烱烱梦丹丘。",
        "dynasty": "宋",
        "collection_info": null
    },
    {
        "title": "悼杨休甫",
        "author": "陈傅良",
        "content": "袖手旁观一世余，元非亲物亦非疎。\n酒边每事如人意，灯下通宵读我书。\n学到庄骚纔止此，生逢周汉定何如。\n西州相识无遗恨，独恨无从掺子祛。",
        "dynasty": "宋",
        "collection_info": null
    },
    {
        "title": "挽宋岩老参议  其一",
        "author": "陈傅良",
        "content": "居然是是亦非非，错处稠中定不疑。\n万事过人旁袖手，一生从众自观颐。\n肯为壮县虽尝试，略见周行已逆知。\n尽日杜门佳客至，小槽亲校酒醇漓。",
        "dynasty": "宋",
        "collection_info": null
    },
    {
        "title": "挽宋岩老参议  其二",
        "author": "陈傅良",
        "content": "少小修藏近市朝，亦非着意混渔樵。\n不为御寇犹争席，好说渊明更折腰。\n一饭重违凡子约，千金终却故人招。\n送车几两交相唁，我独难忘最久要。",
        "dynasty": "宋",
        "collection_info": null
    },
    {
        "title": "悼刘谦之知录",
        "author": "陈傅良",
        "content": "海内多吾友，飘零今几人。\n相忘尤堕泪，欲诔辄伤神。\n才力矜余地，心期耻后尘。\n溘然无一语，愁杀白头亲。",
        "dynasty": "宋",
        "collection_info": null
    },
    {
        "title": "挽王兴之提刑",
        "author": "陈傅良",
        "content": "四海王詹事，传家有象贤。\n宦情尘滓外，风谊典刑边。\n遗爱依前郑，群居得少连。\n生平纔乐此，一梦涕潸然。",
        "dynasty": "宋",
        "collection_info": null
    },
    {
        "title": "悼济阳夫人",
        "author": "陈傅良",
        "content": "久接江山境，曾论子姓文。\n于焉观内则，可以继前闻。\n榛栗严宾豆，苹蘩洁祀芬。\n有人言不朽，片石合摩云。",
        "dynasty": "宋",
        "collection_info": null
    },
    {
        "title": "挽张春卿尚书  其一",
        "author": "陈傅良",
        "content": "怀抱今遗直，身名古象贤。\n路车陈左塾，笙磬在东悬。\n再世星辰上，三年雨露边。\n崎岖空老去，有识共潸然。",
        "dynasty": "宋",
        "collection_info": null
    },
    {
        "title": "挽张春卿尚书  其二",
        "author": "陈傅良",
        "content": "论建回天力，生平与众同。\n居常焚谏草，人自避乘骢。\n朝誉多张仲，家声近鲁公。\n挽辞吾不愧，收入汗青中。",
        "dynasty": "宋",
        "collection_info": null
    },
    {
        "title": "悼翁仲立达州  其一",
        "author": "陈傅良",
        "content": "忆昔看封事，令人激懦衷。\n边筹皆破的，硬语更盘空。\n晚亦通家好，居然与众同。\n行藏尝论定，谁假一帆风。",
        "dynasty": "宋",
        "collection_info": null
    },
    {
        "title": "悼翁仲立达州  其二",
        "author": "陈傅良",
        "content": "淮幙何多誉，巴城仅一麾。\n最书肤使上，好语近臣知。\n筚路江山久，维舟日月迟。\n空怀归报牍，不逮劳还时。",
        "dynasty": "宋",
        "collection_info": null
    },
    {
        "title": "挽刘端木司户",
        "author": "陈傅良",
        "content": "十年共语昨来非，长忆初年握手时。\n身世自怜心炯炯，功名犹恐论卑卑。\n民彝亘古非芜没，学者如公好器资。\n缓辔徐行逢九轨，可堪倏忽九原悲。",
        "dynasty": "宋",
        "collection_info": null
    },
    {
        "title": "挽林致贤提举",
        "author": "陈傅良",
        "content": "一经韦氏学，五桂窦仪家。\n每耻乡评过，深惩履道华。\n人方贵全璧，事已堕空花。\n褒衮来黄阁，千年置齿牙。",
        "dynasty": "宋",
        "collection_info": null
    },
    {
        "title": "挽刘茂实和州",
        "author": "陈傅良",
        "content": "欲课民庸元道州，欲评人品马少游。\n居无一事可切齿，荐有三公方掉头。\n送公历阳令我愁，目断宾鴈书沈浮。\n识与不识涕泪流，人世安用须封侯。",
        "dynasty": "宋",
        "collection_info": null
    },
    {
        "title": "郑自明哀词",
        "author": "陈傅良",
        "content": "母曰余儿兮，吾莫知其何尤。\n妇曰良人兮，吾曷为罹此忧。\n兄弟不以是咎兮，朋友称其好修。\n恭不得其故兮，庸强名之曰命。\n相彼下堂而贻戚兮，或结缨以顺听。\n万不同咸自取兮，曾二者孰失其正声。\n鬼神之所仇兮，人直躬焉是病。\n胥属镂忽堕其前兮，屈鱼腹以为穽。\n奇祸作于牖下兮，顾奚悲而宜庆。\n嗟子何伤兮，独余怀不能以自胜。\n尚或相尔藐孤兮，天终焉其有定。",
        "dynasty": "宋",
        "collection_info": null
    },
    {
        "title": "洛阳桥",
        "author": "陈傅良",
        "content": "跨海为桥布石牢，那知直下压灵鰲。\n基连岳屿规模壮，势截渊潭气象豪。\n铁马着行横绝漠，玉鲸张鬣露寒涛。\n缣图已幸天颜照，应得元丰史笔褒。",
        "dynasty": "宋",
        "collection_info": null
    },
    {
        "title": "句  其一",
        "author": "陈傅良",
        "content": "梦由今日赉，事与古人求。",
        "dynasty": "宋",
        "collection_info": null
    },
    {
        "title": "句  其二",
        "author": "陈傅良",
        "content": "玉龙十二蓬山顶，宝髻三千汉殿中。",
        "dynasty": "宋",
        "collection_info": null
    },
    {
        "title": "句  其三",
        "author": "陈傅良",
        "content": "半粧宫面迎风笑，间色仙衣带露收。",
        "dynasty": "宋",
        "collection_info": null
    },
    {
        "title": "句  其四",
        "author": "陈傅良",
        "content": "密叶自成金罽饰，乱英谁辑紫茸香。",
        "dynasty": "宋",
        "collection_info": null
    },
    {
        "title": "句  其五",
        "author": "陈傅良",
        "content": "凝脂新赐浴，半面更啼红。",
        "dynasty": "宋",
        "collection_info": null
    },
    {
        "title": "句  其六",
        "author": "陈傅良",
        "content": "苗分郑七穆，香发谢诸郎。",
        "dynasty": "宋",
        "collection_info": null
    },
    {
        "title": "句  其七",
        "author": "陈傅良",
        "content": "羲皇向上人。",
        "dynasty": "宋",
        "collection_info": null
    },
    {
        "title": "晁景迂大观庚寅冬为四明船场后七十有余年某适以仓氏之职至此閒而王兄季和亦来作景迂官相与访问旧迹故传尚有可考偶成数语简季和因呈叔晦",
        "author": "吕祖俭",
        "content": "鄞川旧有船司空，小亭晚望江之东。\n父老犹能理前话，无钱无木人无功。\n风流已往四十载，水仙木犀徒自红。\n吾尝夜看司空集，元符上书入邪中。\n岁月蹉跎今几许，俯仰一身随转蓬。\n自尔怕道四明守，讵有律吕为始终。\n易系后谱此时有，又得刚说来发蒙。\n鲁人猎较亦猎较，復使妙句追飞鸿。\n朅来海头四阅月，尘埃满袖生𣰥氃。\n平生执鞭所欣慕，追寻故蹟得数弓。\n超然之名犹可想，海气微茫日未昽。\n越中岂是不好事，别乘皆贤心已㤝。\n场官缱绻真我友，欲来卜筑祠此翁。\n大书特书景迂号，庶几遗躅常清通。\n簿书期会目前耳，此意当令齐洛嵩。\n丰公室外草芃芃，了斋却埽耳若聋。\n当时二士相游从，夜阑太息非为躬。\n年运而往将溟蒙，后辈风□□□□。\n薄材微宦犹未工，尸祝越俎自忡忡。\n谁图遗像寘学宫，时与先儒相磨礲。\n却归金华守吾宗，端坐不出固其穷。",
        "dynasty": "宋",
        "collection_info": null
    },
    {
        "title": "慈溪龙虎轩偶成  其一",
        "author": "吕祖俭",
        "content": "龙蟠虎踞秣陵城，甬上苍官亦强名。\n独占高峰傲千古，夜深月照落潮声。",
        "dynasty": "宋",
        "collection_info": null
    },
    {
        "title": "慈溪龙虎轩偶成  其二",
        "author": "吕祖俭",
        "content": "老松偃蹇卧江滨，风月烟云寄此身。\n不羡参天二千尺，低徊欲对小峩岷。",
        "dynasty": "宋",
        "collection_info": null
    },
    {
        "title": "慈溪龙虎轩偶成  其三",
        "author": "吕祖俭",
        "content": "仙都石笋似天成，鳬水松龙是弟兄。\n走徧游人与行客，未知谁可寄深情。",
        "dynasty": "宋",
        "collection_info": null
    },
    {
        "title": "慈溪龙虎轩偶成  其四",
        "author": "吕祖俭",
        "content": "苍然暮色已峥嵘，姑射山头卧玉鲸。\n墨客强生龙虎想，我来犹自怯威名。",
        "dynasty": "宋",
        "collection_info": null
    },
    {
        "title": "慈溪龙虎轩偶成  其五",
        "author": "吕祖俭",
        "content": "尚书风节映鄞川，人物萧然又几年。\n世路逶迤虽已极，轩前龙虎尚依然。",
        "dynasty": "宋",
        "collection_info": null
    },
    {
        "title": "慈溪龙虎轩偶成  其六",
        "author": "吕祖俭",
        "content": "年来世路转蹉跎，正大中庸论愈多。\n出本无心归亦好，何须胸次自干戈。",
        "dynasty": "宋",
        "collection_info": null
    },
    {
        "title": "泛舟至竹洲",
        "author": "吕祖俭",
        "content": "湖光拍天浮竹洲，隠然一面城之幽。\n中有高士披素裘，我欲从之恐淹留。\n探囊百金办扁舟，又烦我友着意修。\n微风一动生波头，飞棹来往倦则休。\n兀兀坐曹如繫囚，吏余只有万斛愁。\n一生安坐无几求，今日栖迟如置邮。\n脱帽露顶固狂流，俯首折腰亦可羞。\n誓将入海登之罘，弃置人閒绕指柔。\n苍然暮色下羊牛，出处语默两悠悠。\n九原可起柳柳州，燕坐相与未始游。",
        "dynasty": "宋",
        "collection_info": null
    },
    {
        "title": "题史子仁碧沚  其一",
        "author": "吕祖俭",
        "content": "相家小有四明山，更葺桃源渺莽间。\n四面楼台相映发，一川烟水自弯环。",
        "dynasty": "宋",
        "collection_info": null
    },
    {
        "title": "题史子仁碧沚  其二",
        "author": "吕祖俭",
        "content": "中州纍石势嵯峩，城外遥峰耸翠螺。\n旧说夕阳无限好，此中更得夕阳多。",
        "dynasty": "宋",
        "collection_info": null
    },
    {
        "title": "金沙台",
        "author": "吕祖俭",
        "content": "谪居无地寄幽怀，□有高台自汉开。\n紫极晨光招我望，锦江春色逐谁来。\n赓歌惟忆多炎裔，作赋应怜乏贾才。\n人物若增山水胜，诗仙龙种两奇哉。",
        "dynasty": "宋",
        "collection_info": null
    },
    {
        "title": "题听雨堂",
        "author": "吕祖俭",
        "content": "王笋参参好弟兄，幽轩共对短灯檠。\n抟风万里志将遂，听雨几年心独清。\n戏綵奉觞欢正洽，对床欹枕梦初成。\n此时细细檐花落，别是一觥风雨报。",
        "dynasty": "宋",
        "collection_info": null
    },
    {
        "title": "和赵户曹游南湖之篇",
        "author": "吕祖俭",
        "content": "金华山下旧同游，甬水相逢又半秋。\n明月初开青玉匣，彻云吹破白云头。\n谁能共我同清赏，且得从君散客愁。\n深夜沉沉欲回棹，浩歌相送过青州。",
        "dynasty": "宋",
        "collection_info": null
    },
    {
        "title": "诗一首",
        "author": "吕祖俭",
        "content": "小斋标新名，清风自成响。\n世累已破除，阳来道方长。",
        "dynasty": "宋",
        "collection_info": null
    },
    {
        "title": "韶阳之迁道中呈汪时法  其一",
        "author": "吕祖俭",
        "content": "南江一道水分明，寂寂扁舟不记程。\n回望家山在云际，梦魂犹对短书檠。",
        "dynasty": "宋",
        "collection_info": null
    },
    {
        "title": "韶阳之迁道中呈汪时法  其二",
        "author": "吕祖俭",
        "content": "汪氏诸郎子独贤，相从过岭过韶川。\n九龄风味犹存否，莫向南华却问禅。",
        "dynasty": "宋",
        "collection_info": null
    },
    {
        "title": "韶阳之迁道中呈汪时法  其三",
        "author": "吕祖俭",
        "content": "一川风月下扁舟，荡漾金波泛白鸥。\n此去韶江知几里，九成缥渺在云头。",
        "dynasty": "宋",
        "collection_info": null
    },
    {
        "title": "道上有感",
        "author": "吕祖俭",
        "content": "羣书乱插架，荏苒忽忘年。\n归来谁谓必，拂拭復茫然。\n圣远道难继，事变如山连。\n寒夜煨芋栗，炎天浮藕莲。\n时与旧朋俦，曳杖访林泉。\n忽来朝市中，岁月復推迁。\n一朝忽南去，道里有余艰。\n韶阳号善地，九龄亦称贤。\n杜门省愆咎，夙夜问周旋。\n异时归故里，拜扫明招阡。\n目力傥未衰，庶几守遗编。",
        "dynasty": "宋",
        "collection_info": null
    },
    {
        "title": "送汪时法归金华  其一",
        "author": "吕祖俭",
        "content": "扁舟南去意茫然，幞被追随便欲前。\n亲故道途相与语，但言高义薄云天。",
        "dynasty": "宋",
        "collection_info": null
    },
    {
        "title": "送汪时法归金华  其二",
        "author": "吕祖俭",
        "content": "梅潦因仍不计旬，舟车屡易敢因循。\n昭真观裏泠泠水，岂解游人有怒瞋。",
        "dynasty": "宋",
        "collection_info": null
    },
    {
        "title": "送汪时法归金华  其三",
        "author": "吕祖俭",
        "content": "霁虹解缆动江声，风不随人舟易横。\n咫尺青泥含淡月，何时相对话平生。",
        "dynasty": "宋",
        "collection_info": null
    },
    {
        "title": "送汪时法归金华  其四",
        "author": "吕祖俭",
        "content": "问途快阁得宽恩，舟转风移日未昏。\n山月相忘期度岁，别怀祗觉暗销魂。",
        "dynasty": "宋",
        "collection_info": null
    },
    {
        "title": "送汪时法归金华  其五",
        "author": "吕祖俭",
        "content": "人言追送不嫌远，我独衰残懒出门。\n重教来时路旁候，犹留风月伴黄昏。",
        "dynasty": "宋",
        "collection_info": null
    },
    {
        "title": "送汪时法归金华  其六",
        "author": "吕祖俭",
        "content": "归去儿曹欲与言，相思切处莫窥园。\n吾宗事业无多子，守得箪瓢始见根。",
        "dynasty": "宋",
        "collection_info": null
    },
    {
        "title": "送汪时法归金华  其七",
        "author": "吕祖俭",
        "content": "携手山桥第一轩，谁能结我梦中缘。\n他年有意重过我，细细炉熏理旧编。",
        "dynasty": "宋",
        "collection_info": null
    },
    {
        "title": "送时法登舟",
        "author": "吕祖俭",
        "content": "四山寒雨送行舟，独掩柴扉泪未收。\n归见故人应问我，为言卒岁敢优游。",
        "dynasty": "宋",
        "collection_info": null
    },
    {
        "title": "白纻辞",
        "author": "李丙",
        "content": "娇如花，美如玉，越溪女儿十五六。\n光风入帘睡初足，起画修眉远山绿。\n飞香走红三月心，一声白纻千黄金。\n高堂客散灯火深，醉鬓斜钗夜沈沈。",
        "dynasty": "宋",
        "collection_info": null
    },
    {
        "title": "夜夜曲",
        "author": "李丙",
        "content": "玉窗结怨歌幽独，絃绝鸾胶几时续。\n铜龙漏促春夜长，冷雨酸风乱心曲。\n閒熏翠被鬰金香，拂拭绣枕屏山绿。\n飞飞乳燕归不归，寂寞流苏帐前烛。",
        "dynasty": "宋",
        "collection_info": null
    },
    {
        "title": "攻媿斋",
        "author": "楼钥",
        "content": "圣贤不得见，道散固已久。\n学者多自贤，鲜肯事师友。\n颠冥声利中，悔吝皆自取。\n动言无媿怍，未知果然否。\n寡过云未能，先圣欣善诱。\n凛凛孟氏言，几希异禽兽。\n参乎病知免，遂使启足手。\n宁知起易箦，又在此段后。\n吾侪况小人，气质素凡陋。\n以其所以养，孝道亦何有。\n勉前类水马，立处祇如旧。\n傥復不自力，其末当愈谬。\n每思攻所媿，扁榜铭座右。\n三诵故人书，惭汗几欲溜。\n夫岂为戏言，知君于我厚。\n因之更加警，补过尚无咎。",
        "dynasty": "宋",
        "collection_info": null
    },
    {
        "title": "谢湖山居士示和陶诗",
        "author": "楼钥",
        "content": "渊明千载人，风节仰孤峭。\n岂惟辞督邮，莲社不得召。\n书不求甚解，眼高得玄要。\n诗亦本无意，但写胸中妙。\n齐梁纷众作，嘈杂春禽叫。\n稚子候檐隙，文通剧搜绍。\n矫矫玉局翁，尚友谢浮漂。\n饱吃惠州饭，追和欲同调。\n湖山老居士，宏才盍廊庙。\n出入官五纪，怀归自年少。\n屡赓归来辞，吾行有先兆。\n老龙卧林壑，年高德弥邵。\n向来批敕手，甘心事耕钓。\n筑室据仙居，泉石造深穾。\n亭榭望堂皇，蓬莱对圆峤。\n涉园日成趣，遇客酒频釂。\n岩岩鸾鹤姿，炯炯双眸瞭。\n堕体黜聪明，坐忘乐遗照。\n西畴时告春，东皋快舒啸。\n襟期古暗合，此事不容诏。\n尽和靖节诗，笔走追风骠。\n又如裴旻剑，腾空径投鞘。\n人生嗜慾深，山林不供烧。\n何当从公游，翛然宁荷莜。\n小子敢言诗，未免事华彯。\n西施难效颦，邯郸恐贻笑。\n思欲焚旧藁，世味轻咀嚼。\n稍寻韦苏州，旁引孟贞曜。\n绝去翰墨畦，毋凿浑沌窍。\n尚或庶几焉，未暇期速肖。",
        "dynasty": "宋",
        "collection_info": null
    },
    {
        "title": "送袁和叔尉江阴",
        "author": "楼钥",
        "content": "澄江少日曾经行，高城傍有长江横。\n君山特立江之汀，下瞰淮甸一掌平。\n申港引潮深无声，万顷灌注滋农耕。\n战国今几二千龄，黄歇此地犹垂名。\n旧以邑属南兰陵，疲于奔命吏失宁。\n今焉裂地为专城，独当一面行双旌。\n井市虽小民厚生，四十万缗输赋征。\n舶商辐凑众货赢，牒诉简省官曹清。\n一邑负郭相依凭，守宰同僚齐弟兄。\n脉络贯通易尽情，尉职无卑近编氓。\n坐阅是否真权衡，傍郡孔道困将迎。\n我乃静趣如郊垧，安舆并行人子荣。\n况有海错供庖烹，河肫鲥鮆鲜不腥。\n车螯蛤蟹均藜羹，夫君传家有典刑。\n父子知己人一经，诗书满门不惭卿。\n岂羡汉士黄金籝，荐口久已彻帝京。\n九万自此开鹏程，平生寒窗照短檠。\n兴亡千古无遁形，妙年射策当彤庭。\n归领后生为主盟，友朋讲习诚专精。\n世故多端须饱更，京口直下连沧溟。\n官府阔稀行旅惊，边头久无夕烽青。\n要在弹压潢池兵，簿书期会勤经营。\n人物酬应审重轻，一言行之可终身。\n谨毋失己毋失人，赠人以言岂吾能。\n颇尝于此三折肱，举以送君君试听。",
        "dynasty": "宋",
        "collection_info": null
    },
    {
        "title": "登育王望海亭",
        "author": "楼钥",
        "content": "瘦藤拄破山头云，山蹊尽处开危亭。\n平田万顷际大海，海无所际空冥冥。\n干端坤倪悉呈露，飞帆去鸟无遗形。\n蓬莱去人似不远，指点水上三山青。\n褰裳濡足恐未免，傥有飈驭吾当乘。\n是中始觉宇宙大，眼力虽穷了无碍。\n云梦八九不足吞，回视尘寰一何隘。\n曾闻芥子纳须弥，漫说草庵含法界。\n看我振衣千仞冈，笑把豪端捲烟海。",
        "dynasty": "宋",
        "collection_info": null
    },
    {
        "title": "林景思雪巢",
        "author": "楼钥",
        "content": "四时不皆雪，陆居本非巢。\n高人兴寄远，表此一把茅。\n吾非二祖可，夜立寒齐腰。\n吾非鸟窠师，结庐真树梢。\n白日照我心，不以见睍消。\n两脚踏实地，风雨无漂摇。\n作诗穷益工，寒瘦逼岛郊。\n落笔句惊人，不復寻推敲。\n客至不问谁，淡若君子交。\n直气干霄上，下视鄙斗筲。\n富贵顷刻花，谁能等幻泡。\n附离如幕燕，自谓漆与胶。\n先生阅世熟，兀坐山城坳。\n春阳会有时，岂曰终繫匏。\n锡山寄雄文，凛然竖髮毛。\n我非敢言诗，为君聊解嘲。",
        "dynasty": "宋",
        "collection_info": null
    },
    {
        "title": "题龙眠画骑射拖毬戏",
        "author": "楼钥",
        "content": "绿杨几枝插平沙，柔梢袅袅随风斜。\n红绡去地不及尺，锦袍壮士斫鬃射。\n横磨箭锋满分靶，一箭正截红绡下。\n前骑长缨拖绣毬，后骑射中如星流。\n绣毬飞䃂最难射，十中三四称为优。\n元丰策士集英殿，金门应奉人方倦。\n日长因过卫士班，飞骑如云人马健。\n驾幸宝津知有日，穷景驰驱欣纵观。\n龙眠胸中空万马，骇目洞心千万变。\n追图大槩写当时，至今想象如亲见。\n静中似有叱咤声，墨淡犹疑锦绣眩。\n闲窗抚卷三太息，五纪胡尘暗畿甸。\n安得士马有如此，长驱为决单于战。",
        "dynasty": "宋",
        "collection_info": null
    },
    {
        "title": "题罗春伯所藏修禊序",
        "author": "楼钥",
        "content": "东游登会稽，祇见兰亭不见碑。\n北过中山府，欲访此碑不知处。\n閒从故家看墨本，如此二者绝难遇。\n曾经耶律毡裹去，至今胡虏犹知慕。\n时将一二馈肤使，持归往往快先覩。\n未知玉石真在否，要比江南终近古。\n他日缚取呼韩作编户，勒铭归来过定武。\n只问君王乞此碑，打向人间莫论数。",
        "dynasty": "宋",
        "collection_info": null
    },
    {
        "title": "题孟东野听琴图因次其韵",
        "author": "楼钥",
        "content": "谁欤住前溪，夜深以琴鸣。\n天高颢气肃，月斜映疎星。\n橡林助萧瑟，泉声激琮琤。\n弹者人定佳，能使东野听。\n束带不立朝，遥夜甘空庭。\n龙眠发妙思，神交穷杳冥。\n不见弹琴人，画出琴外声。\n郊寒凛如对，作诗太瘦生。\n恨不从之游，抚卷空含情。",
        "dynasty": "宋",
        "collection_info": null
    },
    {
        "title": "寿安抚伯父",
        "author": "楼钥",
        "content": "东楼德泽流无穷，我公挺生庆所钟。\n琼枝玉树莹精彩，迥然不堕风尘中。\n少年慷慨吐虹气，文词元不减侪辈。\n胸中妙藴经纶才，剸剧裁繁特余事。\n曾从莲幕试牛刀，举城但识刘功曹。\n澜翻荐口动天听，一语便逾华衮褒。\n上方欲革岭南弊，柬才果得吴刺史。\n不妨一勺饮贪泉，清德泠泠今可纪。\n凭轼雍容安七闽，列郡合词称得人。\n从兹十载秉麾节，坐令万里回阳春。\n洞庭风月潇湘雨，君王无復忧南顾。\n抗章乞得半生闲，遥指家山赋归去。\n庙堂未肯闲宏材，大开东閤需公来。\n朝随召节赴天阙，夜驰使驲归长淮。\n广陵卧治要汲直，金节荧煌照熊轼。\n底用腰缠十万钱，且看身享二千石。\n忽思鲈脍寒菰羹，拂衣欲遂乡关情。\n视去西阳如脱屣，意色萧然同斗生。\n画船重泛西湖上，水光山色都无恙。\n主人管领东风回，故园桃李倍清爽。\n六鳌背负三山归，轮囷老桧苍龙姿。\n了无尘俗败人意，棐几长物皆瑰奇。\n横岸纶巾披鹤氅，神情直出羲皇上。\n尘事到头曾不闻，卧听歌台传暖响。\n百花堂前手自栽，兴来一杯復一杯。\n人生亦欲自适尔，富贵于我何为哉。\n中春况属悬弧旦，史君亭榭风光暖。\n东君预借一分春，不许芳菲作春殿。\n绮罗香深初肆筵，弟兄酬酢杯相传。\n此时更復惜一醉，君从何处拚垂莲。\n五侯贵盛德未美，簪缨不满高阳里。\n何如清白传家风，奕世青毡尽朱紫。\n燕居今喜相比邻，其如四海须陶钧。\n羽书鼎来在朝夕，何数羔鴈徒成羣。\n芙蓉城中有仙宅，十洲三岛环其侧。\n此中乐不减商山，功成归作茹芝客。",
        "dynasty": "宋",
        "collection_info": null
    },
    {
        "title": "送伯舅汪运干",
        "author": "楼钥",
        "content": "人生自古悲别离，别离今日何足悲。\n试问今日行者谁，鄞江名族真男儿。\n虬鬚燕颔躯十围，凛凛端有熊豹姿。\n毅然刚立不怒威，笑视鼠辈何脂韦。\n州县小试囊中锥，政绩今在众口碑。\n姓名通籍黄金闺，便泛王俭红莲池。\n平时幕府多素尸，坐縻公粟遨以嬉。\n只今方当多事时，正要名士同驱驰。\n森森百万虎与貔，荷戈分驻淮东西。\n两淮千里双使麾，幕中僚吏皆擢犀。\n惟公婉画明蓍龟，辩如悬河不可堤。\n胸中武库深难窥，决策固有堂上奇。\n朔风吹空黄草齐，正恐秋高胡马肥。\n万人相顾目睽睽，见公此去多腹非。\n公独幞被行不疑，单车西去征马嘶。\n平生气槩衝虹霓，恨无尺棰笞羌夷。\n方今天相中兴期，黠虏戴头来边陲。\n愿公速蹈功名机，匈奴不灭何家为。\n出门千里何足辞，但愿满引金屈巵。",
        "dynasty": "宋",
        "collection_info": null
    },
    {
        "title": "月夜泛舟姚江",
        "author": "楼钥",
        "content": "秋暑不可能，几思泛中川。\n晚来兴有适，溪船偶及门。\n凉月纔上弦，平潮可黄昏。\n倚楫纵所如，卧看龙泉山。\n长虹跨空阔，过之凛生寒。\n坐稳兴益佳，夜气方漫漫。\n草虫鸣东西，飞乌相与还。\n仰头数明星，垂手摇碧澜。\n坐客惜此景，不及携清樽。\n无酒要不恶，徜徉足幽欢。\n幽欢有何好，叩舷澹无言。",
        "dynasty": "宋",
        "collection_info": null
    },
    {
        "title": "送王正言守永嘉",
        "author": "楼钥",
        "content": "江头潮生江月小，暝烟绿暗垂杨道。\n有客扁舟送史君，道傍不怕揶揄笑。\n向来一别三换岁，正喜情亲得倾倒。\n吏民引颈望旌麾，空有离愁满怀抱。\n史君读残万卷书，古事今事俱了了。\n便应珥笔侍天陛，不然代言登凤沼。\n瀛堧山水久寂寥，为屈朱轓来坐啸。\n帢帻峯高旧题咏，赤城所在经行饱。\n永嘉名郡太守尊，灵运后来诗绝少。\n天作鴈荡地为藏，蜡屐穿山未曾到。\n改辕却向箇中去，更得江山助诗好。\n斋铃静处定得句，不待池塘梦春草。\n去年海水上平地，大风驾浪从天杪。\n苍生濈濈生鱼头，聚落随波迹如扫。\n今年二麦连野秀，田家扶犁事秔稻。\n史君忧国眉不开，叱驭径行仍及早。\n哀哉千里方更生，县官租钱须户晓。\n纵民自恐上不足，诛取仍怜下无告。\n邦储邦本孰轻重，肯使疲民困征扰。\n君不见岩岩千古阳道州，政拙催科自书考。",
        "dynasty": "宋",
        "collection_info": null
    },
    {
        "title": "游龙瑞宫",
        "author": "楼钥",
        "content": "隔山望危石，老面凛如铁。\n路回两屏开，见此高嵽嵲。\n伟哉名公卿，峩冠会朝列。\n又如鼓迅霆，玄云助击烈。\n痴阴不作雨，空翠袭冰雪。\n野水不知源，遶径几万折。\n子长真爱奇，万里探禹穴。\n我家甬水东，扁舟轻入越。\n窃此半日闲，到处辄清绝。\n传闻古洞天，琼台照金阙。\n神僊杳难问，一笑山石裂。\n相逢客路中，翻手数年别。\n胜地更跻攀，莫厌屐齿折。",
        "dynasty": "宋",
        "collection_info": null
    },
    {
        "title": "三日不得过都泗堰",
        "author": "楼钥",
        "content": "南朝何公栖禹穴，嘉遁悠然志高洁。\n一朝送人都泗埭，归嘆此途于此绝。\n我亦何为走尘埃，数年不记几往来。\n船横三日不得度，愧想高风安在哉。",
        "dynasty": "宋",
        "collection_info": null
    },
    {
        "title": "宿佛日山",
        "author": "楼钥",
        "content": "平生临平山，知诵藕花句。\n轻帆几来往，山色澹如故。\n宁知千万峯，中间着佳趣。\n萧萧苍髯翁，为指花城路。\n我来春正浓，天寒日将暮。\n云深钟呗鸣，自喜得胜具。\n缅怀玉局僊，老笔扫朝雾。\n玉槊俨相持，珠旒竟何所。\n惟余渥洼水，苍龙角牙露。\n人间翻覆手，烈日变烟雨。\n俗子眩炎凉，三四错赋芋。\n道人笑视之，万化随所遇。\n深坐十笏地，一息了千虑。\n箇中谁得知，幽鸟背人去。",
        "dynasty": "宋",
        "collection_info": null
    },
    {
        "title": "求仲抑招游山归途遇雨",
        "author": "楼钥",
        "content": "竹舆遶湖滨，宿露尚厌浥。\n径到玉岑下，坐久客始集。\n起穿灵石山，万松介而立。\n梅天气清润，空翠行可挹。\n古藤几百年，枝蔓两山及。\n见说春暮时，花紫光熠熠。\n直疑老潜虬，初起夜来蛰。\n俯翫岁寒泉，齿冷不敢吸。\n相将上龙泓，尘鞅谢羁馽。\n洞有灵兽居，临深心岌岌。\n鱼游明镜中，巨浪无三级。\n寒苔载水去，万顷润原隰。\n蒙蒙山雨来，归仆鸟飞急。\n野兴殊未已，日昃不暇给。\n衝泥上湖船，雨阵遽奔袭。\n飘风将急点，回旋惊四入。\n中流益荡兀，短蓬不当笠。\n停篙亦久之，怒势不少戢。\n我徒方啸歌，弗为改豪习。\n但耻缾罍罄，莫问衣裳湿。",
        "dynasty": "宋",
        "collection_info": null
    },
    {
        "title": "吴江舟中",
        "author": "楼钥",
        "content": "阿连久矣共一被，小别愁生夜无寐。\n风帆将我上征途，回首江山忽千里。\n小舟横卧吴江水，梦回依约萧斋裏。\n五更漏急月黄昏，乌鹊一声人未起。",
        "dynasty": "宋",
        "collection_info": null
    },
    {
        "title": "读范吏部三高祠堂记",
        "author": "楼钥",
        "content": "三高之风天与高，三高之灵或可招。\n小山以后无此作，具区笠泽空寥寥。\n几从垂虹荡双桨，寓目沧浪独怊怅。\n笔端不倒三峡流，欲遽招之恐长往。\n前身陶朱今董狐，襟抱磊落吞江湖。\n瑰词三章妙天下，大书深刻江之隅。\n我来诵诗凛生气，若有人兮在江水。\n扁舟独钓脍鲈鱼，茶竈笔床归甫里。\n先生固是丘壑人，只今方迫功与名。\n谢公捉鼻恐未免，便看林薮生风云。\n他年事业满彜鼎，乞身归来坐佳境。\n不嫌俗士三斗尘，容我渔蓑理烟艇。",
        "dynasty": "宋",
        "collection_info": null
    },
    {
        "title": "僊都独峰",
        "author": "楼钥",
        "content": "汉家武彻求神僊，方士搤掔多夸言。\n蓬莱隔海不可到，属车方羊上桥山。\n传闻黄帝久僊去，胡为有石高巑岏。\n游谈不经理欲屈，谩言此地藏衣冠。\n缙云自是僊窟宅，万壑千岩比如栉。\n突然一石摩青云，造化应劳巨灵擘。\n僊风吹堕碧莲花，玉井半空人不识。\n望之不计几千尺，八柱擎天此其一。\n伯夷制行高且孤，万世犹能立懦夫。\n英魂凛凛今不死，化作此石山之隅。\n横斜辙迹依然在，我亦何能穷古初。",
        "dynasty": "宋",
        "collection_info": null
    },
    {
        "title": "灵壁道傍怪石",
        "author": "楼钥",
        "content": "饱闻兹山产奇石，东南宝之如尺璧。\n谁知狼藉乱如麻，往往嵌空类镵刻。\n长安东风万岁山，搜抉珍怪穷人间。\n汴流一舸载数辈，径上艮岳增孱颜。\n当时巧匠斲山骨，寘之河干高突兀。\n干戈动地胡尘飞，坐使奇材成弃物。\n君不见黄金横带号神运，不数台城拜三品。\n只今零落荒草中，万古凄凉有遗恨。\n木人漂漂不如土，坐阅兴亡知几许。\n行人沉嘆马不前，石虽不言恐能语。",
        "dynasty": "宋",
        "collection_info": null
    },
    {
        "title": "括苍溪涨",
        "author": "楼钥",
        "content": "雨余大溪触山流，气势直欲凌沙洲。\n浮梁中分断螮蝀，流沫东去行蛟虬。\n人家嘈嘈避新涨，云稼苒苒添平畴。\n渔翁轻生有如此，小艇横绝随飞鸥。",
        "dynasty": "宋",
        "collection_info": null
    },
    {
        "title": "石门洞",
        "author": "楼钥",
        "content": "扁舟百里莲城回，青山中断立两崖。\n清都虎豹隠不见，但见阊阖排云开。\n峯回失喜大飞瀑，声震万壑惊春雷。\n掀髯目极九霄外，玉虹千丈飞空来。\n一冬青女靳天雪，不知聚此山之隈。\n传闻神龙卧其上，宝藏击碎真琼瑰。\n胸中先自无尘埃，到此更觉心崔嵬。\n天风为我噀空翠，春水泻入骚人怀。\n谪僊曾来写胜句，刘郎又为开天台。\n我惭笔无挽牛力，醉墨满壁谁为裁。\n或言龙湫更奇绝，鴈山高处深云埋。\n我方携筇往寻访，未知比此何如哉。",
        "dynasty": "宋",
        "collection_info": null
    },
    {
        "title": "大龙湫",
        "author": "楼钥",
        "content": "北上太行东禹穴，鴈荡山中最奇绝。\n龙湫一派天下无，万口赞扬同一舌。\n行行路入两山间，踏碎苔痕屐将折。\n山穷路断脚力尽，始见银河落双阙。\n矩罗宴坐看不厌，骚人弄词困搜抉。\n谢公千载有遗恨，李杜復生吟不彻。\n我游石门称胜地，未信此湫真卓越。\n一来气象大不侔，石屏倚天惊鬼设。\n飞泉直自天际来，来处益高声益烈。\n从他倒泻三峡流，到此谁能定优劣。\n鴈山佳趣得要领，一日尽游神恶亵。\n骊龙高卧唤不应，自媿笔端无电掣。\n轮囷萧索湍不怒，非雾非烟亦非雪。\n我闻涷雨初霁时，喷击生风散空阔。\n更期雨后再来看，浄洗一生烦恼热。",
        "dynasty": "宋",
        "collection_info": null
    },
    {
        "title": "连云亭望海中诸山",
        "author": "楼钥",
        "content": "鴈山本在云海中，波涛千古相撞舂。\n泥沙洗尽见山骨，岩壑所在皆玲珑。\n是谁一口吸水尽，平地卓立成奇峯。\n至今往往有遗迹，相传渺漭何能穷。\n我乘单车来自东，佳处千数一览空。\n晚登四十九盘顶，旷望巨海烟蒙蒙。\n羣山错立不知几，朝日照耀天霞红。\n是閒瑰奇定多有，鲸波掩蔽深莫通。\n我无太真毁犀法，安得一闯冯夷宫。\n会闻沧海变成陆，却与鴈山争长雄。",
        "dynasty": "宋",
        "collection_info": null
    },
    {
        "title": "寄题张法曹瞻云轩",
        "author": "楼钥",
        "content": "张侯名轩意可知，如登太行看云移。\n我虽未得登轩墀，不鄙要我巴人词。\n尔时膝下遨以嬉，欲斵数语语不随。\n娱侍东嘉乐无涯，官舍偪仄亲不怡。\n安舆相将甬水湄，日日东望劳支颐。\n秋风得檄欣星驰，归拜亲下聊信眉。\n官事有程不得违，欲去故国行迟迟。\n重来橘柚黄金垂，霜着新蟹双螯肥。\n海鱼甘鲜一尺围，欲奉色养春为期。\n瞻云之思今同之，慨然落笔成新诗。\n人閒至乐在庭闱，何用自缚微官为。\n君方欲解左顾龟，我亦日思投檄归。\n相望百里俱莱衣，从他天外闲云飞。",
        "dynasty": "宋",
        "collection_info": null
    },
    {
        "title": "次韵翁处度同游北山",
        "author": "楼钥",
        "content": "两夫持鎌行我先，巧寻径路其智专。\n我扶枯藤衣短后，意气已出层峯巅。\n何郎鲍叔饱经历，胜处一一手自编。\n我携旧记访陈迹，正恐急景不得延。\n当年共登青云梯，今日邀我为击鲜。\n始观神龟闯清泚，上有石壁来飞泉。\n隠清遗基平可坐，下顾乱石如磨鋋。\n悬崖双瀑洒空雪，来自一握孤云天。\n却从下流泝深险，崎岖直到清潭边。\n朝阳射光破幽閟，断虹上下遮潺湲。\n传闻高山更高处，雅有行路从西偏。\n同行无乃深好事，杯酒自犒脚力全。\n诛锄荆棘穷鸟道，欲进不得意愈坚。\n旋呼僮仆累危石，笑采野菊聊盘旋。\n扪萝腾身上苔磴，往往欢呼争着鞭。\n侧行危步汗浃背，石角或使衣裳褰。\n少焉身在双瀑上，又见高派衝泓渊。\n自笑泉石成膏肓，爱赏不减蚁慕羶。\n巉岩数峯巧遮护，妙处二老初无传。\n脱迹尘埃到此地，便觉神思飘飘然。\n回首江南尘一聚，城郭历历眼俗穿。\n相期更看水流处，步履未倦夸轻翩。\n一上千尺穷山椒，碧涧靡迤流苍烟。\n寻源不能且忘返，石猊巍踞惊神鑴。\n退求归径惘难问，藤萝所在相萦缠。\n我方踟蹰风烟表，披披衣袂身欲僊。\n晚归招提各痛饮，读尽屋壁长短篇。\n截筒环山笕清驶，窍出珠穗心亦怜。\n棋枰相与论瓜葛，横琴不妨挥五絃。\n人生易老费扶掖，胜具大率须少年。\n伊余历聘佳山水，爱奇切慕太史迁。\n明年炎暑袭故步，与君共枕清流眠。",
        "dynasty": "宋",
        "collection_info": null
    },
    {
        "title": "游白石岩",
        "author": "楼钥",
        "content": "我游僊都观独峯，辙迹虽在车不通。\n鼎湖望极几怊怅，怅无羽翮凌天风。\n兹来乐成望白石，玉甑突兀摩苍穹。\n人言真人老聃裔，凿开洞府遗僊踪。\n无人共登青云梯，跻攀伴我惟枯筇。\n萦回约略三十里，踏遍万迭高巃嵸。\n断崖泠泠落残雨，双石凛凛亭孤松。\n却从山椒下谷口，石栏屈曲遮碧椶。\n颇疑山高气凝凛，古来积雪今未融。\n是谁玉斧妙鑴斲，僊洞双闢惊神工。\n岩深白日尚幽閟，别有石窍开天聪。\n传闻峯头贮清泚，苔罅涓滴声冬珑。\n奋身更与上虚阁，海山错立烟蒙蒙。\n脚底千山行伏龙，手挥五絃俯冥鸿。\n霜林摇落当玄冬，长啸一览万象空。\n解衣寄宿旦过寮，魂梦亦堕冰壶中。\n晓看日出沧海东，蜡炬百万烧天红。\n眼高不数鴈荡雄，行田下笑康乐公。\n未能辟谷追僊翁，颇亦有意栖琳宫。\n三山不觉去人远，安期羡门宜相从。\n骖鸾驾鹤太多事，但欲御气游无穷。",
        "dynasty": "宋",
        "collection_info": null
    },
    {
        "title": "约诸公再游龙湫",
        "author": "楼钥",
        "content": "昨暮与君上龙湫，天久不雨无湍流。\n啸呼拊掌唤不应，怅望颇亦令人愁。\n夜来雷鼓惊龙起，溪声已觉乱人耳。\n莫辞重访尊者居，坐看倒翻三峡水。",
        "dynasty": "宋",
        "collection_info": null
    },
    {
        "title": "送刘仲起主簿",
        "author": "楼钥",
        "content": "刘郎鸾栖海濒邑，不减向来人姓习。\n凛然躯干即之温，语恐伤人中有立。\n论交虽厚笑甘醴，御吏以严无束湿。\n公余黄卷频卷舒，艺圃工夫日加葺。\n永嘉素多君子僚，休沐新盟有清集。\n伯伦忽去谁鲸吸，欲挽不留情悒悒。\n君年方盛才有余，逸骥宁容在羁馽。\n期君速蹈功名机，塞草连云朔风急。",
        "dynasty": "宋",
        "collection_info": null
    },
    {
        "title": "王侍御寿诗",
        "author": "楼钥",
        "content": "史君威名闻四方，南床凛凛凝秋霜。\n史君和气到瓯越，幕府初开夜飞雪。\n颇闻此雪仍岁无，定知来随御史车。\n黄堂洗印未多日，庆朝况此当悬弧。\n明年丰登日可数，父老儿童争起舞。\n迟明贺版拥谯门，试拾欢谣作诗语。\n史君风度神僊人，相门出相宁非真。\n妙龄两科谈笑得，晚趋严召依风云。\n台端敢言姦听耸，至今谠论时传诵。\n踏遍巫山十二峯，却寻春草池塘梦。\n人传史君威棱棱，我知威爱元兼行。\n苍髯如戟面如铁，惠养自有循良称。\n高牙入境纷进谒，宾属庭趋公磬折。\n民生共喜爱日温，吏行独畏春冰裂。\n向来夔州妙筹边，夷蛮落胆皇灵宣。\n还朝奏课居第一，夜半帝席为之前。\n东嘉今为股肱郡，小试望之三辅近。\n会循故事入三公，致君要使登尧舜。\n东风未动春先回，梅花照眼歌筵开。\n吏民合词颂难老，一笑千里传银杯。\n佳儿恂恂授衣钵，玉树芝兰俱秀发。\n江南世胄比长淮，更看云来萃簪笏。\n平生知己今上天，敢復坐嘆寒无毡。\n巴言未足赞公寿，载诵峻极崧高篇。",
        "dynasty": "宋",
        "collection_info": null
    },
    {
        "title": "鲍清卿病目不赴竹院之集诗寄坐客次韵",
        "author": "楼钥",
        "content": "鲍侯年少老文学，艺苑优游富耕穫。\n胸中涵养自成趣，妙处正恐儿辈觉。\n我惭门巷非尺五，字欲问奇谁与榷。\n开樽竹院望同醉，遮眼脑脂何太虐。\n团圞十客踏雨来，相从不负东风约。\n投壶雅歌了无恨，祇恨车公一前却。\n海棠春深照眼明，风物融融悟非昨。\n从教雨洗烟脂淡，小摘何妨供把握。\n夜阑烧烛照春睡，靓粧如在结绮阁。\n墙头西望烂蜀锦，嫣然一笑无声乐。\n飞红点地绣作茵，正须席地天为幕。\n要知富贵出天姿，艷杏夭桃何足录。\n主人小筑真好事，肯学区区专一壑。\n洞门不锁要客来，笑君大似羊公鹤。\n雨余珠泪色惨悽，一顾正嫌无伯乐。\n忽惊新诗来叩门，妙语天然不烦琢。\n坐中传观字欲漫，我竖降幡甘面缚。\n清明已过雨不休，云雾犹屯四山脚。\n揩摩病目不应迟，及此红英半零落。\n枝头尚有未开花，纵已离披亦何恶。\n知君既负西岑游，可使一春终落寞。\n会须来此共赋之，正要重闻诵新作。",
        "dynasty": "宋",
        "collection_info": null
    },
    {
        "title": "赠光孝益老",
        "author": "楼钥",
        "content": "鸰原鸿鴈行，此理悬诸天。\n万事可变灭，天性难推迁。\n显庵幼出家，洁饥同玄蝉。\n一钵寄西东，悠悠经几年。\n外慕等浮云，百念灰无烟。\n难兄忽相逢，触动欢喜缘。\n光阴信可惜，征袂何翩翩。\n叱胥掩簿领，来同妙峯禅。\n剌剌道家世，客泪如迸泉。\n玉堂与黄閤，衣钵亲相传。\n游宦非为贫，不敢替所先。\n老师虽宴坐，至情岂唐捐。\n此会非偶尔，绝倒秋风前。\n手持诗卷来，谓予得无言。\n晓以天性语，人生要有原。\n嗟哉僞日薄，萁豆本同根。\n一旦成仇敌，釜中急相煎。\n宁知有佳人，芳草梦阿连。\n相见无几时，瞥如鱼跃渊。\n固知出世法，惜别讵不然。\n又当作大观，勿为爱网牵。\n千山元不隔，毋庸对床眠。",
        "dynasty": "宋",
        "collection_info": null
    },
    {
        "title": "送王道州",
        "author": "楼钥",
        "content": "九疑之南为舂陵，潇水清駃山为城。\n郡斋正据山直上，一览万家无遗形。\n家君顷年入莲幕，我不得往空驰情。\n先生分符此中去，心旌摇扬随双旌。\n先生平生饱文学，身上着作承明庭。\n奥篇隠帙辨如响，一时自许文章鸣。\n高词坐夺造化巧，凛凛韶濩声锵铿。\n把麾江海非无意，亲扶版舆赋南征。\n颇闻楚俗未苏息，糟糠不厌嗟疲氓。\n正资儒术饰吏事，拔去强薤摩孩婴。\n政成环召事未晚，天子日夜开延英。\n风流千古三刺史，往继聱叟阳先生。\n毋庸自书追科考，但愿寄我舂陵行。",
        "dynasty": "宋",
        "collection_info": null
    },
    {
        "title": "哭王知几墓",
        "author": "楼钥",
        "content": "知几少也爽，万事笑谈了。\n自谓颇寡合，见我辄倾倒。\n百年能几见，一别迹如扫。\n父子俱埋璧，乌乎何其早。\n向来论文酒，和泪倾宿草。\n此意谁復知，寤叹令人老。",
        "dynasty": "宋",
        "collection_info": null
    },
    {
        "title": "仲舅尚书生朝",
        "author": "楼钥",
        "content": "去年生朝燕稽山，馆舍朗朗屋百閒。\n红裙合乐饮彻旦，坐上众客皆酡颜。\n今年生朝半归路，竹舆萧萧晓衝雨。\n回头风景非去年，当时宾客今何处。\n仕已喜愠曾何分，适斋未减楚子文。\n鼻閒栩栩固自若，世情物态徒纷纷。\n平生知足志闲退，归老乡关了无悔。\n但欲年年醉西风，坐阅人閒百千岁。\n人閒万事日不同，尚书人望方颙颙。\n明年举酒拜公寿，安知不在槐庭中。",
        "dynasty": "宋",
        "collection_info": null
    },
    {
        "title": "送郑惠叔司封江西提举",
        "author": "楼钥",
        "content": "君名切斗魁，步武上霄极。\n蓬莱群玉府，图书照奎壁。\n郎官应列宿，寖觉象纬逼。\n胡为作使星，炯炯向江国。\n仰奉鹤髮亲，版舆映莱服。\n昔日红莲池，帅垣资婉画。\n方将散余润，连城被膏泽。\n官搉与民繇，丰俭烦振籴。\n小试活国手，疲甿頼休息。\n便归侍玉皇，拱立香案侧。\n富贵殊未已，行行上鸾掖。\n君其妙演纶，三能看齐色。",
        "dynasty": "宋",
        "collection_info": null
    },
    {
        "title": "次韵胡元用末利花",
        "author": "楼钥",
        "content": "残暑未尽秋欲来，玉刻万叶琼英开。\n孤标雅韵一枝足，江上紫翠空成堆。\n素娥长与明月约，青女细把轻绡裁。\n主人好事趁时买，买置此地真宜哉。\n墙间闲地方丈所，几年累甓装层台。\n春花秋卉纷互发，胡葵芍药参徘徊。\n眼明忽见此奇绝，弟畜素馨兄事梅。\n夜深飞香性幽独，未许蜂蝶来相陪。\n糖罂封余有闽土，会须扫取添花栽。\n吾闻闽山千万本，人或视此齐蒿莱。\n何如航海上天阙，玉色照映瑠璃杯。\n新凉徙倚看不足，坐见日影欹庭槐。",
        "dynasty": "宋",
        "collection_info": null
    },
    {
        "title": "同官登敕局小楼观雪",
        "author": "楼钥",
        "content": "去年岁丰登，雨晹应时须。\n所欠惟一雪，祈禳遍精庐。\n晚亦粗飘瞥，六花舞空虚。\n云气不待族，风伯随驱除。\n浅春寒尚深，忽见云糢糊。\n撒盐压衡茅，晨兴粟生肤。\n随班上原庙，恍若登蓬壶。\n岧嶤宫殿深，朱扉黄金铺。\n百神卫灵居，半天散琼琚。\n又疑守护严，宝网络明珠。\n参差鹓鹭行，簪笏皆沾濡。\n退归冷局中，窗间竹扶疎。\n为思此绝景，往往终年无。\n不应惮凌寒，闭门守红炉。\n为君登危楼，深杯泛驼酥。\n崔嵬瞻吴山，莽苍望西湖。\n琼枝宿饥鹰，玉街走韩卢。\n酒兴万里远，容我歌且呼。\n坐欲斲五言，所媿李与苏。\n君与工属联，灞桥去骑馿。",
        "dynasty": "宋",
        "collection_info": null
    },
    {
        "title": "久不作诗喜仲兄迁邻居因成长句",
        "author": "楼钥",
        "content": "宦游各天涯，皇州今鴈行。\n官居半里所，相过復相望。\n西邻得老屋，往来连户窗。\n水竹占幽胜，风雨对一床。\n十年短檠灯，今夜分余光。\n儿曹亦可乐，洛诵声洋洋。\n天边有白云，随风正飞扬。\n相期奉旨甘，莱衣戏亲傍。\n轩冕皆傥来，此意可暂忘。\n诗成喜可知，且復釂此觞。",
        "dynasty": "宋",
        "collection_info": null
    },
    {
        "title": "送林宗丞浙东议幕",
        "author": "楼钥",
        "content": "先生风骨天与清，孤松野鹤何瘦生。\n胸中落落笥五经，大篇短章笔纵横。\n壮年文场诸老惊，俯仰世故双鬓星。\n万事不理诗自鸣，笑视轩冕秋豪轻。\n市者争利朝争名，着脚往往遭讥评。\n先生四五官神京，又復归去鸿冥冥。\n台家急贤理不应，况復寮旧离觞倾。\n先生自喜得此行，禄粟可已啼号声。\n秦望之山高且平，卧龙横亘环州城。\n镜湖千顷波不兴，晋宋遗迹多豪英。\n议幕了无尘务萦，抚物吊古皆关情。\n我亦久矣怀沧溟，旦夕欲乘缇油屏。\n相望纵復三数程，诗筒尚得寻前盟。",
        "dynasty": "宋",
        "collection_info": null
    },
    {
        "title": "临海县治琴堂",
        "author": "楼钥",
        "content": "子贱弹琴真是琴，我今无弦知琴心。\n使我不得琴中趣，弦以修绠谁知音。\n才术高低不自由，单父二子心则侔。\n后人不得弹琴暇，勿以戴星为可羞。",
        "dynasty": "宋",
        "collection_info": null
    },
    {
        "title": "送石应之司户归剡以室迩人远为韵  其一",
        "author": "楼钥",
        "content": "捷径指终南，索价讥少室。\n穷达岂无命，踏地胡不实。\n之人吏海隅，所吐百未一。\n夷涂澹无营，君其有终吉。",
        "dynasty": "宋",
        "collection_info": null
    },
    {
        "title": "送石应之司户归剡以室迩人远为韵  其二",
        "author": "楼钥",
        "content": "年来嘆离群，磨琢殆无几。\n资凡学益落，驽骀费尺棰。\n羡君富春秋，发轫方自迩。\n骅骝更着鞭，洗眼日千里。",
        "dynasty": "宋",
        "collection_info": null
    },
    {
        "title": "送石应之司户归剡以室迩人远为韵  其三",
        "author": "楼钥",
        "content": "南明千古秀，庆源久益新。\n剡溪照人清，况復屈斯人。\n掺袪不容留，椒觞思拜亲。\n他年风雪中，扁舟傥知津。",
        "dynasty": "宋",
        "collection_info": null
    },
    {
        "title": "送石应之司户归剡以室迩人远为韵  其四",
        "author": "楼钥",
        "content": "平生贪贤心，山川恨悠缅。\n宁知日相见，怀抱竟不展。\n樽酒了无暇，离情果深浅。\n室迩犹许疎，况今乃真远。",
        "dynasty": "宋",
        "collection_info": null
    },
    {
        "title": "送王仲矜倅兴元",
        "author": "楼钥",
        "content": "蜀道难，难于上青天。\n蜀道易，易于履平地。\n蜀山天险固自若，视难为易在人尔。\n王尊真有四方志，叱驭径行了无累。\n早登岷峨仕阴城，谈笑动行千万里。\n汉中由来说鷄肋，意谓弃之为可惜。\n君今此去良似之，更欲远游寻故迹。\n汉都南郑启炎图，秦置石牛山径闢。\n淮阴拜将余高台，武侯葬处空松柏。\n大笑出门何慨慷，天涯离愁各尽觞。\n荷君走马却送我，李侯参语夜未央。\n君方往蹈功名机，何止别驾歌王祥。\n先正九年遗爱在，更携故笏访甘棠。",
        "dynasty": "宋",
        "collection_info": null
    },
    {
        "title": "巾山",
        "author": "楼钥",
        "content": "两鳌赑屃随西行，势欲吸尽西江清。\n是谁缭以千丈城，欲去不去岂不灵。\n化为青山镇东溟，首冠窣堵双峥嵘。\n安舆从东喜逢迎，笑指鳌背同来登。\n春残雨足绿阴成，山鸟相和声咿嘤。\n自从半山经小亭，仰望巨石扶轩楹。\n千山万山拥翠屏，阴霾扫静纤云兴。\n翠微下有长江横，衮衮不尽千古情。\n广轩俯瞰万瓦平，佳处历历堪指名。\n雪蓬蹙云连曲肱，蜂房蚁垤栖残僧。\n扶栏更上三两层，一览物象无遗形。\n徙倚未厌茗椀倾，长啸两腋清风生。\n亲颜甚怡轮为停，我亦色笑喜不胜。\n愿我双亲俱遐龄，方瞳炼颜华髮星，如此两峰相对青。",
        "dynasty": "宋",
        "collection_info": null
    },
    {
        "title": "沿檄柯山归别张特秀",
        "author": "楼钥",
        "content": "我昔志学年，侍亲宦西安。\n弟兄游庠校，见君平生欢。\n君才独颖出，逸驾不可攀。\n夜窗共檠灯，春游合杯盘。\n虚堂卧雪岭，杰阁横云山。\n烂柯上危磴，乌巨沿溪湾。\n是时气相高，辩论俱澜翻。\n一别二十年，天街见峩冠。\n殿庐看决科，蓝袍立清班。\n黄牒墨犹湿，大弨力能弯。\n尔来又五载，短书能几番。\n兹焉捧檄来，吏牍方拏烦。\n室迩叹人远，一朝脱笼樊。\n满意纵剧谈，痛饮到夜阑。\n十步九太行，此事亦孔艰。\n进哭老先生，画图惨青纶。\n特显顾何为，一昔成大还。\n回思我伯氏，人琴有余嘆。\n感今念畴昔，相与涕泪潸。\n故人怅无几，恍如春梦残。\n有酒不得饮，有琴不成弹。\n復归坐冷屋，使我凋朱颜。\n我归不可迟，倚门梦连环。\n君言欲舂粮，伴我行路难。\n欲去不得去，僧坊话閒关。\n年各几半百，后会鬓亦斑。\n何处更有诗，此心匪石顽。\n羣忧发孤笑，属联不当悭。\n气岸有如君，着身簿尉间。\n盐车勿长鸣，会当上天闲。\n掺祛不忍别，雨声为潺潺。\n君有门户责，慇懃愿加餐。",
        "dynasty": "宋",
        "collection_info": null
    },
    {
        "title": "次韵沈史君怀浮冈梅花",
        "author": "楼钥",
        "content": "玉人迥立山谷裏，不有使君谁与怜。\n毋庸高牙煞风景，为着佳句增孤妍。\n寒溪照影谩千树，横笛吹残又一年。\n传闻年后更多在，便思跃马趋平川。",
        "dynasty": "宋",
        "collection_info": null
    },
    {
        "title": "送王木叔推官分韵得锦字",
        "author": "楼钥",
        "content": "王郎天下士，中和自生禀。\n澹然初无营，见者辄敛衽。\n幕中资婉画，处事极精审。\n与人如恐伤，律己渊冰懔。\n深恐马骇舆，要使鸮食葚。\n一寸忧国心，几年不甘寝。\n此意大未酬，退静若已甚。\n使之行所学，庶几人奠枕。\n向来孰间之，未免斯立噤。\n川泳而云飞，頼有东阳沈。\n露章极推毂，分韵句裁锦。\n风流有如许，不復嘆踔踸。\n如君岂蓬蒿，人物妙流品。\n不应奉香火，为养谋禄廪。\n与君幸瓜葛，心交今十稔。\n岂惟我惜别，行道情苒荏。\n红莲色何似，翠柏风逾凛。\n愿君疎药裹，一意护茵饪。\n弃鼎宝康瓠，浮名如拾渖。\n行矣无多言，临岐且剧饮。",
        "dynasty": "宋",
        "collection_info": null
    },
    {
        "title": "彭子復临海县斋",
        "author": "楼钥",
        "content": "干道癸巳冬，此邦我经行。\n鬰攸气未殄，千家真赤城。\n来访临海令，瓦砾纷纵横。\n翘然三尺高，问是戒石铭。\n徘徊重太息，更闻愁叹声。\n试询来者谁，共言令姓彭。\n我时语傍人，此邑其将兴。\n迨予来赘倅，客馆方暂停。\n夜闻箫鼓沸，听事先落成。\n起望轮奂美，壮观耸连甍。\n百堵日以作，斧斤喜丁丁。\n层楼庋敕书，两庑环中庭。\n久乃游其间，宏大使我惊。\n位置既深稳，斲削仍攻精。\n田里不知役，纤粟无输征。\n安得屋朗朗，突兀有宁馨。\n退食不苟处，扁榜皆佳名。\n中虚物自照，政平由心平。\n穉柏已可悦，况有贤弟兄。\n小亭真吏隠，县拥高山青。\n琴堂虽增旧，此意宜细评。\n智调天下理，夸言笑后生。\n大弦可以急，小弦恐弗胜。\n举意属俄顷，立欲如所营。\n手足民无措，吏姦益相乘。\n不如疎节目，示以信与诚。\n施行有次第，幽远无隠情。\n上下始相应，温和亮以清。\n子贱意不传，仅许胜戴星。\n彭令盖得此，所以千里称。\n此非以政学，渊源甚分明。\n行矣解印去，众心已先倾。\n太守荐之朝，一鹗飞青冥。\n傍无蚍蜉援，日夜思归耕。\n我无荐贤柄，直书气填膺。\n安得采诗官，取以彻明廷。",
        "dynasty": "宋",
        "collection_info": null
    },
    {
        "title": "送虞仲房赴潼川漕",
        "author": "楼钥",
        "content": "我来丹丘乘贰车，送客往往万里余。\n盛山使君别寖久，汉中郡丞新寄书。\n公指四明喜邻境，典午何知成画餠。\n扬旌忽作梓潼行，去路六千抑何迥。\n余杭名家多俊奇，君于辈行尤白眉。\n雍容晋韵足夷旷，百家到手无停披。\n向来郎曹天咫尺，引身闽山接商舶。\n贾胡嘆仰清节高，雾中亲见越王石。\n此行叱驭不作难，手遮西日又长安。\n长安日近公应住，未放使星临蜀山。\n不然一行亦不恶，潼川应如锦城乐。\n邓侯功名凛如在，拾遗风采今犹昨。\n流马木牛诸葛公，飞輓正欲修前功。\n蜀民险远日凋瘵，摩抚要令畿甸同。\n况公五绝追鼻祖，隶古真有两汉风。\n归来富贵固未晚，为传此学川西东。",
        "dynasty": "宋",
        "collection_info": null
    },
    {
        "title": "奉口遇雨",
        "author": "楼钥",
        "content": "七月欲尽八月初，天久不雨暑未徂。\n下田焦卷上田槁，愁叹不止田间夫。\n呕哑水车日夜响，漕河扬尘成坦途。\n喜见此溪深且广，玄云忽起西北隅。\n林间槭槭水沤起，两岸人物欢欲呼。\n未闻霶霈润龟拆，且使万物聊沾濡。\n船窗飘洒疎蓬漏，客意自适凉襟裾。\n引身东望云气薄，未知帝城有此无。\n传闻今日方奏告，便有响应来斯须。\n人家百万苦炎熇，君王斋祷几月余。\n君王斋祷几月余，云师雨师其疾驱。",
        "dynasty": "宋",
        "collection_info": null
    },
    {
        "title": "游天台石桥",
        "author": "楼钥",
        "content": "两龙争欲赴深壑，触破山骨成修梁。\n滔滔共出一门去，凛凛直落千丈强。\n初疑鞭石跨沧海，绝胜乘鹊横银潢。\n要须高蹑前峰过，往叩山中真宝坊。",
        "dynasty": "宋",
        "collection_info": null
    },
    {
        "title": "史少师赐第赏芍药分韵得木字",
        "author": "楼钥",
        "content": "帝城有僊山，双径森万玉。\n洞户入深窈，突兀见华屋。\n相君领众客，红药想芬馥。\n霜刀妙裁剪，烟脂点冰縠。\n枝弱不胜花，翠叶共斜矗。\n向来争春风，桃李媿麤俗。\n百卉纷何在，庭树拥新绿。\n此花丈人行，俨立见幽独。\n相君戴花笑，和气俱可掬。\n人言此花胜，相君意倾属。\n谁知心广大，何物不蒙福。\n岂以庭中花，而肯弃凡木。\n君看择胜具，所在可追逐。\n自言居闲时，情话会亲族。\n一花有可观，烂赏费银烛。\n此心何拣择，寓意本无欲。\n以此宰天下，以此镇藩服。\n儿童与走卒，人人歌相国。\n有能达此观，春风四时足。",
        "dynasty": "宋",
        "collection_info": null
    },
    {
        "title": "送钱伯同寺丞守严陵",
        "author": "楼钥",
        "content": "去年送君来，今年送君归。\n君善全去就，我独念别离。\n君是忠孝家，袭紫传金龟。\n门户二百年，所寄在一夔。\n少年便老苍，况今更险夷。\n不独妙言语，理窟深莫窥。\n健笔照手泽，典刑从可知。\n向来御祥琴，欲把江海麾。\n促召归旧班，退食方委蛇。\n世事等飘瓦，人情嘆燃萁。\n向非浑金质，百炼岂不衰。\n浩然赋归欤，洁身而去之。\n为僚曾未几，弃我忽若遗。\n君既弃我去，谪僊復追随。\n陡去二良友，掺袪重分岐。\n前别易再会，今见当何时。\n才具素绝伦，涵养日以滋。\n且为牧严陵，赤手摩疮痍。\n归来应不晚，青毡当属谁。\n愿君厚自爱，岁寒尚相期。",
        "dynasty": "宋",
        "collection_info": null
    },
    {
        "title": "送杨嗣勋校书守眉山",
        "author": "楼钥",
        "content": "我生东南陬，不识蜀道难。\n观君眉宇秀，想见岷峨山。\n汉廷射策时，连璧照鸳班。\n伯氏书万言，逸驾不可攀。\n兹焉从君游，颇得窥一斑。\n僊凡隔弱水，接辞良亦艰。\n矧兹万里别，望望何当还。\n三苏骑鲸去，词章满人间。\n岂无后来者，遗珠有余嘆。\n愿君效乐全，飞章达天关。\n报国此最急，余事付等闲。\n宣室行见思，朝暮当予环。\n别语敢言诗，属联不容悭。",
        "dynasty": "宋",
        "collection_info": null
    },
    {
        "title": "送何道夫秘监守潼川",
        "author": "楼钥",
        "content": "妙龄冠蜀士，名声振王畿。\n晚随召节来，天朝增羽仪。\n我昔倅丹丘，鹿侯挂冠归。\n群公俱祖送，见公四三诗。\n颇恨着鞭先，自言乞身迟。\n拳拳慕下风，直欲梦见之。\n还朝挹高致，气宇清且夷。\n称者不容口，往往同一词。\n始见荷倾倒，笑谈欲忘疲。\n况当秋风高，滥吹参试闱。\n鼎脔得一尝，豹斑容管窥。\n叔度真似道，庄生信忘机。\n亲疎皆不可，况復容磷缁。\n诸生得公来，讙曰真吾师。\n叩帘或三请，响答了不疑。\n私谓如此人，定应备论思。\n胡为归兴勇，抗章气不衰。\n鼓盆万里外，抱孙更成悲。\n拥麾东川去，无人留孔戣。\n别怀不自胜，别酒听淋漓。\n他时念老成，追锋且復西。\n公能重来否，此意非吾私。",
        "dynasty": "宋",
        "collection_info": null
    },
    {
        "title": "送赵子直贰卿帅三山",
        "author": "楼钥",
        "content": "一蹴登从班，人胡谓公迟。\n建牙帅七闽，人胡为公疑。\n公今第一流，志操古与期。\n两州有遗爱，江西憺霜威。\n重来长道山，批敕兼琐闱。\n一片忧国心，辗转中夜思。\n正色抗危言，传诵满绅緌。\n造膝有启沃，削藁知者谁。\n此心与天通，此意上所知。\n所以名愈尊，万口同一词。\n进用恐不速，小却成嘆咨。\n天语自昭然，更欲试望之。\n况彼三山重，谋帅皆衮衣。\n兹行岂细事，报政不待朞。\n登门恨最晚，臭味忘贱微。\n自惭空惜别，不解留孔戣。\n十连终敛惠，居中乃其宜。\n试问行道人，但知望公归。",
        "dynasty": "宋",
        "collection_info": null
    },
    {
        "title": "玉版鲊次陆子元郎中韵",
        "author": "楼钥",
        "content": "鲟黄不减鲸与鳣，逆风鼓鬣喷腥涎。\n渔人不顾浪如山，谈笑坐致扁舟前。\n一鈎香饵不得去，何用大网相萦缠。\n挥刀纷纭脔肉骨，巨口噞喁诚可怜。\n珍鲊万瓮不论钱，头颅万里頳行肩。\n星郎日参玉版禅，颇厌蔬食供盘筵。\n尚书亲作孟宗寄，坐觉匕箸生春妍。\n却笑多事张茂先，光怪异说空千年。",
        "dynasty": "宋",
        "collection_info": null
    },
    {
        "title": "走笔送僧义冲",
        "author": "楼钥",
        "content": "一气行太虚，流形纷不齐。\n要之本无物，洞然无足疑。\n梵志有至言，还我未生时。\n烧了似不曾，亦有毛僧词。\n冲师名家子，少年习裘箕。\n谈吐霏木屑，落笔皆珠玑。\n自称十年来，不復念作诗。\n空门坐枯禅，绮语知昨非。\n闻之意已消，谈笑到日西。\n习气终未尽，旧编还自携。\n秀句堪供佛，古作力可追。\n爱玩不去手，未免成一痴。\n又欲上西湖，驻锡来语离。\n我生堕宿业，笔砚置藩篱。\n拔擢困胃肾，未老神已疲。\n几欲焚故藁，要使心清夷。\n君诗既不作，何不等弃之。\n万事都放下，一意探玄机。\n语罢復自笑，无使高人知。\n作诗固无用，参禅亦胡为。\n劝人反自蹈，此纸何必挥。\n不如两俱忘，他时赤体归。",
        "dynasty": "宋",
        "collection_info": null
    },
    {
        "title": "催老融墨戏",
        "author": "楼钥",
        "content": "古人惜墨如惜金，老融惜墨如惜命。\n濡毫洗尽始轻拂，意匠经营极深夐。\n人非求似韵自足，物已忘形影犹映。\n地蒸宿雾日未高，雨带寒烟山欲暝。\n中含太古不尽意，笔墨超然绝畦径。\n画家安得论三尺，身世生缘俱堕甑。\n人言可望不可亲，夜半叩门宁復听。\n三生宿契谁得知，一见未言心已应。\n岩倾千丈雪散空，上有清池开锦镜。\n意行忽发虎溪笑，许作新图写幽胜。\n归寻一纸五十尺，傅以矾胶如练浄。\n自知能事难促迫，捲送松窗待清兴。\n笔端肤寸今何如，西抹东涂应略定。\n何当一日快先覩，洗我昏眸十年病。",
        "dynasty": "宋",
        "collection_info": null
    },
    {
        "title": "独旦蕈次九五从叔韵",
        "author": "楼钥",
        "content": "朝菌晦朔虽不知，食之实冠东南味。\n庾郎二十有七品，一见流涎惊绝异。\n撷蔬剪韮皆可却，味苦应无夏虫避。\n大阮哦诗声未了，又索蒸芝今再遗。\n迩来枯枿尚未茁，拳拳颇媿台无馈。\n傥容小摘寄情亲，会遣长鬚见芹意。",
        "dynasty": "宋",
        "collection_info": null
    },
    {
        "title": "雪",
        "author": "楼钥",
        "content": "丙午九月才入冬，晦日忽惊雪堕空。\n传闻都城更復早，万官入贺明光宫。\n自从开霁更不雨，和气直似青春浓。\n斗柄插子日丁卯，夜煽裂缺鞭雷公。\n从以震霆至三四，惊破蛰户纷昆虫。\n宁知玄冥全未究，翻手作云千里同。\n暗窗初听洒珠雹，巽二滕六方施工。\n一日喜见瓦沟积，忍寒待伴炯不融。\n二日三日遂盈尺，膏润四海恩无穷。\n古来诗人咏不尽，巧思横出昌黎翁。\n少时奋笔不肯已，老矣袖手便疎慵。\n儿曹作戏记昨梦，舞狻狞踞金双瞳。\n谁人苦欲撩诗思，更作玉山高数峯。\n移将刘叉两冰柱，辉映愈觉清心胸。\n见之跃跃忽技痒，起呵冻笔寻诗筒。\n开门一看天宇阔，素蜺百万翻长风。\n琼楼玉宇满妙界，千林宝树春玲珑。\n恨无高台三百尺，纵观万象凌空蒙。\n固知幻景有变灭，一时如入昆阆中。\n僊家俄顷阅尘劫，安知此际非神功。\n剩喜年来米价贱，便欲扶犂随老农。\n墙头浊醪走来过，相与痛饮歌年丰。",
        "dynasty": "宋",
        "collection_info": null
    },
    {
        "title": "少及兄真率会",
        "author": "楼钥",
        "content": "昼锦坊中作真率，群从相过无俗物。\n主人就树折杨梅，醉倒熏风凉拂拂。\n小舟傍城登雉堞，坐看白鸟苍烟没。\n须臾撑出洞天去，杰阁三层高突兀。\n樽前赋诗贵神速，十分钝似辽天鹘。\n从他银漏促残更，要见林閒红日出。",
        "dynasty": "宋",
        "collection_info": null
    },
    {
        "title": "送元声弟赴水阳监镇",
        "author": "楼钥",
        "content": "吾翁积德厚，九子官其六。\n不幸失三人，孤嫠纷在目。\n三弟尚白丁，升沉犹未卜。\n吾人扶门户，参立如鼎足。\n脱死忧患余，偏亲须水菽。\n阿连先着鞭，去去长江曲。\n弱冠承赏延，十载荷衣绿。\n閒关困家食，才就五斗粟。\n要知官无卑，豪髮当畏肃。\n督耕两大圩，受输十万斛。\n处之诚未易，勉旃直自勖。\n执别动万感，酌酒再三祝。\n吾子素解事，涉世要未熟。\n意行须揆理，言轻恐招辱。\n王事究一心，言玷復三復。\n细行累大德，阴财损阳禄。\n岂惟赠尔言，余亦每自恧。\n公余稍有暇，更取故书读。\n行矣更自爱，家声要人续。",
        "dynasty": "宋",
        "collection_info": null
    },
    {
        "title": "伯中弟生朝赋酴醿",
        "author": "楼钥",
        "content": "春日足风雨，不知艷阳天。\n桃李俱成尘，懒上西湖船。\n春余忽微和，酴醿发清妍。\n池塘芳草梦，况復向阿连。\n中庭月方午，密林澹清烟。\n蒙蒙青罗帔，粲粲白玉钿。\n幽欢久不讲，群从俱讙然。\n银烛烦高烧，妃子浴温泉。\n花以酒为名，我以杯相传。\n烂醉不復辞，此会期年年。",
        "dynasty": "宋",
        "collection_info": null
    },
    {
        "title": "黄岩令郑仁叔索委羽洞诗",
        "author": "楼钥",
        "content": "君不见王君羽化脱秦厄，故山至今名落翮。\n又不见乌程野鹤投氅毛，佞臣称瑞民斯劳。\n何如奉林控鹤登青霄，伤然委羽登山椒。\n青衣出入洞方杳，紫气氤氲风尚飘。\n令君颇似丁令威，鹤驭久去双鳬归。\n山川良是人民非，一新琳宫还旧规。\n黄山父老歌循良，诵君诗句游云房。\n更将山石比坚操，百碎犹能彻骨方。",
        "dynasty": "宋",
        "collection_info": null
    },
    {
        "title": "青林",
        "author": "楼钥",
        "content": "郡斋偶休沐，驱车出西城。\n依依山水佳，萧萧松柏声。\n雪余春意动，新绿生坳泓。\n行行到青林，老眼增双明。\n主人喜客来，倒屣欣逢迎。\n幽居迹甚遐，健笔诗方鸣。\n回首几年别，千里摇心旌。\n相见又睽隔，此意犹未平。\n不如造斋閤，四座酒重倾。\n风流陶彭泽，骯脏阮步兵。\n看剑引三尺，论文驱六丁。\n绿野秀横槛，山寺傍连甍。\n石罅幽泉溢，脚底轻云生。\n诗盟忝予会，弈道从君争。\n哦诗谷禽应，列炬林鸦惊。\n清欢未云足，累句忽已成。\n环坐粲十眉，举酒酬三英。\n满壁洒醉墨，归梦含余清。\n我方媿此集，君欲寻前盟。\n吏鞅方缚我，秋风为君行。",
        "dynasty": "宋",
        "collection_info": null
    },
    {
        "title": "隠清",
        "author": "楼钥",
        "content": "右军访文君，遁迹入深竹。\n我来寻歔歈，人亡但空谷。\n灵龟闯澄潭，华宇对飞瀑。\n若人今何之，尚想旧茅屋。\n吾闻古君子，千载守孤独。\n楚些不可招，怀哉怆乔木。",
        "dynasty": "宋",
        "collection_info": null
    },
    {
        "title": "送刘晋父监岳",
        "author": "楼钥",
        "content": "济南刘夫子，生来逢百罹。\n乃翁负长才，宦游至京西。\n时当建炎间，寇盗纷不齐。\n转徙入湖广，一家屡阽危。\n五羊买海舟，万里向鲒埼。\n舟破投永嘉，有如鸟择栖。\n哀哀老治中，藁葬山之垂。\n母家在衡阳，孤嫠往相依。\n久卧漳滨疾，羁穷命如丝。\n事母以孝闻，执丧礼无亏。\n庐墓屏荤茹，至行彻丹墀。\n有诏宠数蕃，得官祇奉祠。\n行年六十二，霜髯照厖眉。\n慨然念防墓，千里来海涯。\n西山如莲华，古今冢纍纍。\n况此久宿草，芜秽不復治。\n孝思虽甚切，冥漠何从推。\n行道为兴嘆，智力无所施。\n有僧几九龄，自言记当时。\n君闻亟叩请，东冈指荒基。\n吾师慕泓公，少也从吾师。\n墓中有版识，仓猝不暇碑。\n素棺无石椁，灰炭周四围。\n君方感斯言，钻穴从旁窥。\n其言皆可验，自此不置疑。\n惟余盖棺木，遗骨不堪移。\n斲石表故阡，遂塞无穷悲。\n此僧老而壮，斗酒如覆巵。\n与君登山椒，下上几如飞。\n竣事才数日，溘然不可为。\n孝感人益仰，真有神相之。\n君曰某不孝，迁奉致失期。\n未得如有失，既得涕满颐。\n嗟我诚寡陋，识君顾已迟。\n一朝来短札，谓我从此辞。\n皎皎真白驹，安得施絷维。\n戴侯旧山长，参语心相知。\n谓余当诗此，颓风激浇漓。\n世出世间法，君方探玄机。\n引证即剩语，焉用骫骳词。\n衡阳尚寄书，当有鸿鴈归。\n后会渺无日，为赋古别离。",
        "dynasty": "宋",
        "collection_info": null
    },
    {
        "title": "王成之给事囿山堂",
        "author": "楼钥",
        "content": "烟雨望丽阳，前山罗紫翠。\n照水挹南明，不与巾子对。\n朅来登囿山，一览万山会。\n莲城山固多，此地要为最。\n主人意轩豁，物境供旷快。\n山椒涌华屋，迥立风埃外。\n一物无遁形，所在见纤介。\n清霜肃天壤，佳树隔阛阓。\n俯仰随取舍，左右从盼睐。\n门墙寻故步，杖屦许从迈。\n恍然至绝顶，更觉宇宙大。\n樽酒屡劝酬，棋枰更胜败。\n秋高月色皎，浮云了无碍。\n不俟攀仙掌，徒手吸溪濑。\n兹堂极崇敞，意若欠深邃。\n先植易生木，徐待松柏兑。\n望远仍可喜，意满聊自晦。\n无使山下人，或得窥外内。\n但恐趣赐环，树艺或不逮。\n先生味斯言，一笑相领解。\n吾将饬园丁，随处添翳荟。\n他时遶扶疎，吾庐益可爱。",
        "dynasty": "宋",
        "collection_info": null
    },
    {
        "title": "游初旸谷及白岩",
        "author": "楼钥",
        "content": "重来游仙都，止欲访独峯。\n宁知一峯外，佳境无终穷。\n何处颍川子，镜岩便相逢。\n约我游白岩，轻舟借溪翁。\n斋余寻宿诺，秋霁波溶溶。\n清澈见石底，镵刻惊神工。\n昨登初旸谷，但见石嵌空。\n兹浮悬崖下，万石森巃嵸。\n上有胜绝地，古语留郭公。\n鬼神谨呵护，雷霆扫尘踪。\n换船到白岩，修篁摇清风。\n萦回进石屋，孤竹攒沙蜂。\n洞府僊所閟，无由辨西东。\n扣舷过岩下，数仞如崇墉。\n石趾平如甃，奇怪遮苍穹。\n更寻小蓬莱，俯瞰冯夷宫。\n篙师进深窈，扪萝舍枯筇。\n游子非不多，无人解从容。\n我因一日留，幽寻极山中。\n秋旻快排荡，日暖如春融。\n归坐独峯下，石影横空蒙。\n急呼醽醁清，浇此磊磈胸。\n幸有济胜具，未能上金龙。\n为君挥五弦，决眦送飞鸿。",
        "dynasty": "宋",
        "collection_info": null
    },
    {
        "title": "夜游独峰下",
        "author": "楼钥",
        "content": "峯背正白月舒光，峯影横野万丈强。\n仰之弥高立卓尔，蔽遮星斗摩穹苍。\n半秋风露清彻骨，望望直欲随风翔。\n归寻玉虚步松径，月轮正涌门中央。",
        "dynasty": "宋",
        "collection_info": null
    },
    {
        "title": "送颜希圣尚书守泉南",
        "author": "楼钥",
        "content": "圣朝宝运开虞唐，太平天子垂衣裳。\n恢张治具崇儒良，孰不愿依日月光。\n用之则行舍则藏，孔门贤德遥相望。\n朝望方隆位文昌，跬步可到中书堂。\n问公拥麾何太忙，公独三请志益刚。\n俞音一下冥鸿翔，行李径出临涛江。\n争留孔戣动朝行，公更伛俯不敢当。\n老成全德真圭璋，温如春风严如霜。\n柏台峩豸肃朝纲，贤关嚮风士气扬。\n大天小天称公方，五年吏姦盖而彰。\n金华劝讲言加详，明主倾听谈皇王。\n盍膺枋除任赞襄，名遂身退天所臧。\n明哲保身身更康，高风可仰不可量。\n泉山壤土接临漳，建牙千里开封疆。\n老龙负图宠煌煌，何殊衣锦还故乡。\n贱子薄宦接王杨，曾陪御史临文场。\n风帘官烛夜未央，剧谈犹记声琅琅。\n兹来误忝尚书郎，始寻故步依门墙。\n西风津头望归艎，挽公不留远予将。\n两宫念公未讵忘，公虽远去如在旁。\n庶几重来上钱塘，夹辅大业恢中邦，傥有重事须平章。",
        "dynasty": "宋",
        "collection_info": null
    },
    {
        "title": "陈顺之灵壁石砚山",
        "author": "楼钥",
        "content": "名画法书环四壁，中有米家真宝石。\n羣峯森耸外涧流，他物虽奇敢争席。\n旧属半山老僊人，佛印乞之如乞邻。\n阿章有力负之走，一时攘取成纷纶。\n此石天然非琢磨，是时有水生岩阿。\n至今研池尚余润，岁月既久惜不多。\n几年徒见士夫说，一旦喜看形偃月。\n傍连玉立两于菟，主人照映冰壶澈。\n陈侯之富可敌国，会有宝光惊四塞。\n呼童吸尽研中水，更为轻翻玩奇刻。\n不堪回首江南李，空唱多愁似春水。\n不如此石千载传，玉砌雕栏等糠粃。\n宝晋得之真不易，身后宁知亦轻弃。\n只今传玩知几人，当日琐窗空自秘。\n端歙争名南北部，勿向雷门扬布鼓。\n相台渴瓦更不须，祇合觚棱荫风雨。",
        "dynasty": "宋",
        "collection_info": null
    },
    {
        "title": "跋汪季路所藏修禊序",
        "author": "楼钥",
        "content": "永和岁癸丑，羣贤会兰亭。\n流觞各赋诗，风流见丹青。\n右军草禊序，文采粲日星。\n选文乃见遗，至今恨昭明。\n字画最能意，自言胜平生。\n七传到永师，袭藏过金籝。\n辩才尤秘重，名已彻天庭。\n屡诏不肯献，託言堕戎兵。\n妙选萧御史，微服山阴行。\n谲诡殆万状，径取归神京。\n辩才恍如失，何异敕六丁。\n文皇好已甚，丁宁殉昭陵。\n当时冯赵辈，临写赐公卿。\n惟此定武本，谓出欧率更。\n采择独称善，遂以镌瑶琼。\n流传迨五季，皆在御寝扃。\n耶律残石晋，睥睨不知名。\n意必希世宝，毡裹载辎軿。\n帝𤜱既北去，弃与朽壤并。\n久乃遇知者，龛置太守厅。\n或云政宣閒，此石归绍彭。\n又言入内府，宣取恐违程。\n焚膏继短晷，拓本手不停。\n迭纸至三四，肥瘠遂异形。\n南渡愈难见，得者辄相矜。\n我见十数本，对之心欲酲。\n汪侯端明子，嗜古自弱龄。\n锦囊荷倾倒，快覩喜失声。\n带流及右天，往往字不成。\n而此独全好，护持如有灵。\n尤王号博雅，异论谁与评。\n硬黄极摹写，唐人苦无称。\n贋本满东南，琐琐不足呈。\n犹有婺与抚，碔砆近璜珩。\n右军再三作，已觉不称情。\n心慕且手追，安能效笔精。\n响搨固近似，形似神不清。\n不如参其意，到手随纵横。\n况我笔素拙，何由望群英。\n近亦得旧物，庶几窥典刑。\n此本更高胜，着语安敢轻。\n孤风邈难继，怅望冥鸿征。",
        "dynasty": "宋",
        "collection_info": null
    },
    {
        "title": "送刘德修少卿潼川漕",
        "author": "楼钥",
        "content": "清朝重争臣，选取妙一世。\n矫矫刘御史，一鹗胜百鸷。\n顾瞻最有力，步武亦严毅。\n一生忧国心，千古敢言气。\n气足充所学，文能行其意。\n遇事辄奋发，触邪无顾忌。\n乘骢行且止，敛手已知避。\n但思补衮阙，何暇为身计。\n独立当雷霆，三进气弥厉。\n去鲁固迟迟，出昼岂濡滞。\n上终行其言，群贤争挽致。\n将输向潼川，寓直尚中秘。\n风裁仰清峻，进退审难易。\n伊昔联周行，睽违十余岁。\n来为同舍郎，愈笃金兰契。\n洗眼看腾上，宁知揽征袂。\n抗章叹高绝，勇退尤知愧。\n去勿穷日力，予环日月冀。\n承君送道乡，硬语吁可畏。\n毋以此自满，当为不止是。\n临别提斯言，少尽交朋谊。\n万里苟同心，吴蜀安有异。",
        "dynasty": "宋",
        "collection_info": null
    },
    {
        "title": "次韵李季章监簿泛湖",
        "author": "楼钥",
        "content": "僊舟共泛沧波去，且向苏公堤下住。\n西风吹就芙蓉城，青镜闲粧两呈露。\n皇家家法崇俭素，宸心但欲乘商辂。\n离宫别殿无兴作，天以西湖供一豫。\n吾侪公退得清赏，酒醆棋枰不知暮。\n深知夕照恋狎鸥，又恐昕朝追振鹭。\n自怜三入凤凰城，岁月黄尘等闲度。\n湖光正欲捲帘看，风色更烦搴幕护。\n孤山不见处士庐，司马空寻苏小墓。\n酒干人醉欢有余，联骑还趋涌金路。\n归来健倒浑不知，睡觉灯前袅香雾。\n丈人公子真冰玉，曾为出遨挥妙句。\n匆匆借韵仅成章，敢诧樽前鹦鹉赋。",
        "dynasty": "宋",
        "collection_info": null
    },
    {
        "title": "送杨廷秀秘监赴江东漕",
        "author": "楼钥",
        "content": "平生杨诚斋，可仰不可见。\n去年尺一书，老韩忽同传。\n道山故僊伯，再上右文殿。\n蓬莱几清浅，笔力愈雄健。\n独挟风雅辀，孰敢当白战。\n一官定一集，流传殆千卷。\n拙工见大匠，有技不敢献。\n谁持斫鬃篇，径彻岩下电。\n诵之百寮上，惭汗几被面。\n公今欲何之，江左去乘传。\n鼻閒长栩栩，仕已忘欣怨。\n英英日暮云，荐绅极追恋。\n挽公不得留，觞豆纷祖饯。\n惟应三山高，须公和江练。\n君王念畴昔，临遣尤缱绻。\n公乎遂来归，密侍清閒燕。\n坐寝淮南谋，如彼雪见睍。\n从容处筹帷，侵疆归古汴。",
        "dynasty": "宋",
        "collection_info": null
    },
    {
        "title": "送曾无玷寺丞守池阳",
        "author": "楼钥",
        "content": "我朝衣冠盛，名家数三曾。\n南丰暨赣川，后起参温陵。\n迩来螺川族，骎骎着簪缨。\n春风鴈塔中，参差见姓名。\n君才素颖出，健笔随纵横。\n江右两壮县，谈笑政已成。\n河阳桃李花，武城絃歌声。\n入朝八九载，去拥池阳旌。\n年家有旧好，一见意气倾。\n更因刘御史，为君写先铭。\n去年叨省郎，君亦转为丞。\n中都但交谒，名纸空毛生。\n惟因候宾庑，接膝倾交情。\n分阴尤可惜，翻恐倒屣迎。\n阿连幸为寮，庶几多合并。\n宁知成勇退，拂袖寻归程。\n秋浦素简静，不足烦公行。\n要当试盘错，才刃新发硎。\n似闻有剧部，或已荐长卿。\n君其少停骖，有诏来皇扃。",
        "dynasty": "宋",
        "collection_info": null
    },
    {
        "title": "刘望之国录惠示文卷次韵为谢",
        "author": "楼钥",
        "content": "吾闻三峡江，湍流下无底。\n吾闻岷峨山，耸秀且千里。\n坤维气淑灵，所产多名士。\n高文既铿然，特立亦卓尔。\n久慕黄中刘，近有贡公喜。\n亟从蜀士问，人物定谁比。\n少年负奇节，论事如翻水。\n万里见张胡，义激非气使。\n贤关遂为寮，八尺见英伟。\n诸君皆敛避，相与推德齿。\n惠我舂容篇，句法参子美。\n再诵平生言，作者真近似。\n战国信徒劳，秦贪不知止。\n汉唐取与守，反覆皆造理。\n藩镇论加详，河朔纷鼎峙。\n词源既渊深，浩博渺无涘。\n从今使诸生，教育均蒙被。\n论议归正平，辞章扫浮靡。\n古人去已远，时毋分彼此。\n君其挽之回，续絃须凤髓。",
        "dynasty": "宋",
        "collection_info": null
    },
    {
        "title": "饯李君亮着作守眉山分韵得翠字",
        "author": "楼钥",
        "content": "天下大峨山，雄秀盘厚地。\n山虽不在眉，所在拥空翠。\n矫矫三苏公，挹此淑灵气。\n文章垂日星，照映盖一世。\n李侯起广汉，射策叩丹陛。\n褎然出群英，东南蔼名字。\n来上着作庭，行入甘泉侍。\n胡为把一麾，西归寻药市。\n吾闻此州俗，秉法更陈义。\n厚德坐镇之，近古翻易治。\n君家义槩堂，活人百万计。\n老亲怀故山，色养谨承志。\n还家万里余，赴镇夕可至。\n不作题柱骄，岂有昼绣意。\n班班老莱衣，人间真乐事。\n忠孝无两心，出处固一致。\n他日上思君，命驾当不俟。\n此别谅非久，毋庸掺征袂。",
        "dynasty": "宋",
        "collection_info": null
    },
    {
        "title": "送张定叟尚书镇襄阳",
        "author": "楼钥",
        "content": "公家忠献公，勋名照穹壤。\n南轩传圣学，后进斗山仰。\n尚书天分高，百间真朗朗。\n日坐四益堂，濡染助涵养。\n小出辄惊世，发誉自英簜。\n两朝倚才刃，三接承睿奬。\n堂堂尹京手，风采汉张敞。\n九街寝桴鼓，终朝清讼缿。\n污流化清沟，闹市锄巨驵。\n铃斋昼无人，士友厚吾党。\n政成化自行，谈笑挥浩穰。\n皇家重阃寄，拊髀劳注想。\n颇牧起禁中，帝曰汝其往。\n人多惜公去，地位切台两。\n惟公不择地，引义犹慨慷。\n隃度更周询，千里若寻丈。\n再拜受临遣，因得进忠谠。\n边臣固多事，备御当素讲。\n要须久其任，百弊随刬磢。\n愿假臣岁月，表裏如指掌。\n人材固不乏，第一戒欺罔。\n朴拙胜巧心，好佞宁木彊。\n愿求忠信士，枉直谨诛赏。\n更须宽辔策，奏请应如响。\n上问卿何先，安静最为上。\n上忧襄汉间，平楚欠遮障。\n公因论形势，衮衮到逊抗。\n是时晋在洛，武昌势相向。\n是为必争地，南北谨堤防。\n今虽居上游，事与古殊状。\n狂虏纵欲来，无处可传饷。\n况今三垂静，皇灵方远畅。\n与蜀相掎角，国势自增壮。\n尚期效尺寸，才疎意非广。\n忠肝气凛凛，秋旻足排荡。\n上喜忧顾宽，趣行开玉帐。\n捐金示优宠，谕赐烦上相。\n惟公最得士，离别俱惘惘。\n荐绅纷祖饯，直欲倾家酿。\n赋诗写胸臆，一一成技痒。\n家声与国事，负荷有余量。\n边头十万兵，公临如挟纩。\n吾闻胡运穷，群酋欲争长。\n不戢将自焚，前辙有狂炀。\n当为不可胜，有和谨毋倡。\n千载羊叔子，制敌恢天网。\n行将友斯人，山川固无恙。\n备成抚机动，应烦护诸将。\n功高归未晚，会见登弼亮。\n他时名父子，继踵凌烟像。",
        "dynasty": "宋",
        "collection_info": null
    },
    {
        "title": "送郑惠叔尚书守建宁",
        "author": "楼钥",
        "content": "十五年前送别诗，道山持节向江西。\n今年又见送公别，大天拥麾镇闽越。\n向来惜别固已深，今日掺袪尤动心。\n尚书自是第一人，气义相许披胸襟。\n南宫五表平明入，列辟传闻俱耸立。\n寿皇圣孝冠百王，三復高文天为泣。\n擢处螭坳宠数新，果然百日掌丝纶。\n拭圭修聘称应变，握节不挠威殊邻。\n直上银台尤振职，李藩气槩时批敕。\n嗣皇锐意新百度，笔端真有回天力。\n星辰听履冠文昌，急流勇退惊朝行。\n望之正欲试冯翊，长孺宁肯薄淮阳。\n孤拙自怜销壮志，三入修门空负媿。\n荐人不进终不已，独頼当时言有味。\n公在犹嘆一居州，公去无人为王留。\n公乎行归佐天子，肯作管晏卑微休。",
        "dynasty": "宋",
        "collection_info": null
    },
    {
        "title": "送苏寿甫少卿赴潼川漕",
        "author": "楼钥",
        "content": "老坡送江直入海，君今归寻江之源。\n外台去乡苦不远，为持使节临潼川。\n君家家世四海闻，单于一问惊胡尘。\n归来便合上清禁，胡为日念横峨岷。\n贤哉群从传家风，夕郎名节世所宗。\n诸卿亦復载清德，况君又似尚书公。\n寿皇念旧久更深，圣明亲擢传玉音。\n君归宁能及黔突，定应召驲来追寻。\n清献入蜀携一龟，君今数鹤同载归。\n他时未免蕙帐怨，人在西清鹤自飞。",
        "dynasty": "宋",
        "collection_info": null
    },
    {
        "title": "分韵送孙从之司业使湖南得千字",
        "author": "楼钥",
        "content": "夫君静而敏，人十己则千。\n读破万卷书，操笔思涌泉。\n古事与今事，一一探本源。\n蚤蜚场屋声，作吏志益坚。\n朅来上清班，汉庭谁在先。\n雍容行秘书，史馆躬椠铅。\n片言寤明主，立使登谏垣。\n拳拳忧国心，倾倒十三篇。\n司成天下选，归志已浩然。\n赤日送妻子，幞被寻溪船。\n诸生慕阳城，欲挽不得专。\n竟持湖南节，征袂何翩翩。\n忆昨忝同登，于今三十年。\n朝行喜相会，终恨非官联。\n请益殊未餍，匆匆启离筵。\n始以长官来，今以绣衣还。\n书生素安分，岂问却与前。\n第惟公辈流，自应留日边。\n德星聚南楚，予环当茹连。\n事体有关繫，临岐欲无言。",
        "dynasty": "宋",
        "collection_info": null
    },
    {
        "title": "送王恭父仓部知洋州",
        "author": "楼钥",
        "content": "天清无云秋气明，好风丛桂传芳馨。\n乃于此时送君行，江空目短难为情。\n蚤从两川驰大名，眉宇莹彻春壶冰。\n语辄倾倒心地平，大篇小篇韶钧鸣。\n寿皇一见喜不胜，璧水道山照群英。\n潼川题舆远有声，痛洗盐筴疲民醒。\n天子呼来再登瀛，典领着作承明庭。\n绝域往陪苏子卿，马上谈笑胡人惊。\n归来期君侍西清，胡为西去谋专城。\n士友重叹君不譍，视此进退秋毫轻。\n洋川风物天下称，文翁流咏人载赓。\n当时犹待郡政成，君今未到意已倾。\n岢峩大艑秋江澄，图史万卷鸥与盟。\n残编断轴恐飘零，数辈装潢手不停。\n我亦重来预彯缨，三日不见鄙吝生。\n况此掺袪将长征，欲挽不留鸿冥冥。\n赐环勿惮万里程，江山多助笔纵横，黼藻王度扶中兴。",
        "dynasty": "宋",
        "collection_info": null
    },
    {
        "title": "题范宽秋山小景",
        "author": "楼钥",
        "content": "山高最难图，意足不待大。\n尺楮眇千里，长江浸横翠。\n画家杂云烟，戃怳徒意会。\n苟或森三尺，便若俗子对。\n此画格律严，兴寄独超迈。\n洗眼映窗明，妙处乃不昧。\n流泉见原委，着屋分向背。\n推车度危桥，指路向关隘。\n轻舟最渺茫，浦屿如有待。\n山棱瘦露骨，汀洲横若带。\n木叶黄欲脱，秋容俨然在。\n霜余无片云，历历数沙界。\n搜寻目力疲，欲赋无可柰。\n近山才四寸，万象纷纳芥。\n欲识无穷意，耸翠更天外。",
        "dynasty": "宋",
        "collection_info": null
    },
    {
        "title": "江西李君千能能和墨及画梅艮斋许以三奇而诗非所长也",
        "author": "楼钥",
        "content": "游艺无小大，要皆知本原。\n后人率意作，终当媿前贤。\n老潘妙对胶，法从玉局传。\n或假季心名，空扫千镫烟。\n补之貌梅花，疎瘦仍清妍。\n折枝映月影，真态得之天。\n李君信雅尚，二者将求全。\n诸公竞称许，试之乃诚然。\n江西有诗派，皎皎俱成编。\n兹事未易窥，属君尚加鞭。",
        "dynasty": "宋",
        "collection_info": null
    },
    {
        "title": "分韵送卢国华福建提刑得华字",
        "author": "楼钥",
        "content": "卢侯场屋声，天马腾渥洼。\n残膏沾后人，奇芬吐天葩。\n来踏九陌尘，去种河阳花。\n向来再去国，盛山建高牙。\n平生长者誉，静笃语不譁。\n古井绝微波，璞玉无纤瑕。\n使星照蜀道，惠爱流三巴。\n吏姦頼刮磨，民瘼烦搔爬。\n田里诵卢公，儿童知国华。\n白首尚郎潜，坐曹事如麻。\n翩翩拥轺车，去去向合沙。\n朝行惜君去，举酒相邀遮。\n共登狮子峯，巨石临唅呀。\n却来澄湖边，野梅访萌芽。\n老柳扫黄叶，枯荷矗寒茄。\n棋枰战文楸，醉帽欹乌纱。\n伊昔送君行，相去万里赊。\n荷君远寄书，得得来东嘉。\n一见又成别，感念成咨嗟。\n羡君径褰帷，往戍不待瓜。\n先寻上水船，何殊泛僊槎。\n作粥喜奉姊，上冢仍过家。\n此计正未疎，所恨成天涯。\n尚几或留行，船鼓毋庸挝。",
        "dynasty": "宋",
        "collection_info": null
    },
    {
        "title": "题老融画牛溪烟雨",
        "author": "楼钥",
        "content": "暝烟吹雨冥冥，两牛半渡深清。\n京尘久污巾履，颇思归濯吾缨。",
        "dynasty": "宋",
        "collection_info": null
    },
    {
        "title": "慧元画寒林七贤",
        "author": "楼钥",
        "content": "羣贤俱诗豪，世代不同处。\n安得寒林中，联镳睇相语。\n谁欤创妙意，臭味无今古。\n吾闻顾陆辈，寓意或如许。\n桃李并芙蓉，雪中蕉叶吐。\n元师师老融，淡墨扫风雨。\n作此寄攻媿，归兴渺烟渚。\n旧六今则七，未知果谁与。\n我欲从之游，讵敢厕俦侣。\n画我往执鞭，欣为李君御。",
        "dynasty": "宋",
        "collection_info": null
    },
    {
        "title": "李文授和所赠老融诗復次韵为谢",
        "author": "楼钥",
        "content": "邺侯插架书最多，笔力雄奇天所命。\n万人海中深闭门，理窟搜寻到幽夐。\n我诗无律如山讴，形秽岂堪珠玉映。\n时时归梦入故山，曳杖松间记投暝。\n因君佳句撩秋思，便欲归寻旧三径。\n兼旬足痹不良行，况復炎蒸如釜甑。\n夜来一雨洗河汉，檐溜涓涓清入听。\n晨兴剥啄谁叩门，乃有同声喜相应。\n读之恍若濯清风，自觉昏眸怯明镜。\n伊余何幸点班行，结交往往多名胜。\n夫君平处顾清新，解道澄江如练浄。\n从今我乃得四友，不特官梅动诗兴。\n推枕裁诗谢高致，扶惫摇毫心靡定。\n旧闻读檄愈头风，今頼长篇起衰病。",
        "dynasty": "宋",
        "collection_info": null
    },
    {
        "title": "次韵六和塔秀江亭璧閒留题",
        "author": "楼钥",
        "content": "江外参差列万山，我家深在万山间。\n好山正不用钱买，但要未老身先闲。\n长江比愁终似少，江水能回愁不了。\n扁舟何日过西陵，鄮山佳处吾归老。",
        "dynasty": "宋",
        "collection_info": null
    },
    {
        "title": "跋袁起岩所藏修禊序  其一",
        "author": "楼钥",
        "content": "怅望当时真蹟，临摹所在支分。\n千载但称合作，谁能有感斯文。",
        "dynasty": "宋",
        "collection_info": null
    },
    {
        "title": "跋袁起岩所藏修禊序  其二",
        "author": "楼钥",
        "content": "定本为世第一，此又在定武前。\n今日锦标玉轴，向来不直一钱。",
        "dynasty": "宋",
        "collection_info": null
    },
    {
        "title": "送陈君举舍人东归",
        "author": "楼钥",
        "content": "皇天生人物，千载非偶然。\n冲和兼万人，始得一英贤。\n夫君乃其人，人一己百千。\n飞黄欲追风，况復勤着鞭。\n文阵蚤奔放，气欲摩青天。\n短褐东海濒，名贯牛斗躔。\n闻道更独早，自言若队渊。\n出登龙虎榜，径上鹓鹭联。\n中閒几流落，清湘穷泝沿。\n白首始为郎，一见意已传。\n登瀛上麟台，授简游兔园。\n擢为柱下史，遂居紫微垣。\n去天真尺五，朝纲頼扶颠。\n龙楼缺问寝，万口争进言。\n惟君最勇决，螭头屡直前。\n危言破人胆，三进加勤拳。\n天高听亦高，归袂何翩翩。\n高风激颓波，同列空惭颜。\n君虽未必去，一去胜九迁。\n我欲留孔戣，有怀不得专。\n况我自欲去，何心挽归船。\n嗟我生何为，与君幸齐年。\n先后才九日，相与同气然。\n几年苦契阔，班心忽差肩。\n判花同代庖，君思如涌泉。\n上房草数制，下房时一篇。\n一篇辄高妙，隗始媿余先。\n春秋隠公传，国史建隆编。\n周官授大旨，所得俱未全。\n聚散不可料，饯别沧江边。\n君将处于陵，我耕绵上田。\n君行毋疾驱，中途恐传宣。\n不然遂成别，孤帆渺风烟。\n梦魂不可制，随君堕中川。",
        "dynasty": "宋",
        "collection_info": null
    },
    {
        "title": "次韵赵子野石城钓月图",
        "author": "楼钥",
        "content": "石城江头可怜月，曾照六朝清夜猎。\n古往今来知几何，长江衮衮萧萧叶。\n谪僊去后诗盟寒，王孙诗瘦清栾栾。\n诗情浩荡坐无奈，扁舟笑把磻溪竿。\n江平风轻波瑟瑟，宿霭卷空天一色。\n东风吹句入长安，一卷风流坐中得。\n初得神意清，再读胸次平。\n回头明月祇如故，世上兴废徒纷更。\n想君一叶方掀舞，夜静水寒谁与语。\n船头有酒且孤斟，莫向金陵重怀古。",
        "dynasty": "宋",
        "collection_info": null
    },
    {
        "title": "戌溪道中",
        "author": "楼钥",
        "content": "寒潮高于埭，黄流濯西河。\n人牛力俱壮，相与衝流过。\n潮落势叵御，转棹依丘阿。\n暮霭起平楚，阴云翳寒莎。\n夜分潮復上，橹声相轧摩。\n大江渺无津，不知身在何。\n余生一虚舟，兀然听风波。\n吾亲白云下，况尔方卧痾。\n远游非吾事，归矣毋蹉跎。",
        "dynasty": "宋",
        "collection_info": null
    },
    {
        "title": "哭表弟汪去僞墓",
        "author": "楼钥",
        "content": "内弟幼而敏，抗志欲决科。\n一行试曹掾，吏才犹患多。\n谓当为时用，舌在如命何。\n通籍已艰阻，入幕终蹉跎。\n我生依外家，侵寻阅羲娥。\n视君如同气，竹马声相和。\n少长联研席，词场深琢磨。\n相期到晚岁，杖屦俱婆娑。\n宁知五年别，君随东逝波。\n忆同戍溪行，我马君乘驘。\n马驽费十驾，驘后已倍过。\n重来意惨怆，树拥山嵯峩。\n嗟君父与兄，相望空山阿。\n宿草埋白璧，寒风撼林柯。\n沉吟痛畴昔，有泪如悬河。",
        "dynasty": "宋",
        "collection_info": null
    },
    {
        "title": "次韵蒋德要三径",
        "author": "楼钥",
        "content": "居山或称囚，得闲乃赋谪。\n我方乐静退，来作三径客。\n西山致朝爽，膏肓在泉石。\n况当秋空浄，万里看一碧。",
        "dynasty": "宋",
        "collection_info": null
    },
    {
        "title": "吴参议达观斋",
        "author": "楼钥",
        "content": "君不见大鹏与鸒鸠，自适俱是逍遥游。\n又不见大椿视朝菌，一修一短终期尽。\n况乎秋豪为大泰山小，莫寿殇子彭为夭。\n漆园老子超众作，立论虽奇定非矫。\n鳬胫从短鹤胫长，蛮触亦能成战场。\n誉尧非桀两置之，读书博簺俱亡羊。\n世人颠倒名利途，跻攀分寸争锱铢。\n河伯犹惊北海若，井蛙酰鸡何足诛。\n试同万众走城市，跃马徒行分贱贵。\n却登高处望尘中，但见纷纷如聚蚁。\n暂高犹尔况真高，神游八表非矜豪。\n宁能高举去人世，勿以役役随滔滔。\n是知达人有大观，蝶梦为周聊自玩。\n翛然无入不自得，处若终身仕成漫。\n吴侯晚到东海滨，饱谙世故无戚欣。\n相逢一笑成莫逆，似知我亦箇中人。",
        "dynasty": "宋",
        "collection_info": null
    },
    {
        "title": "送姜子谦丞于潜",
        "author": "楼钥",
        "content": "处则有超莲，出则将哦松。\n眉宇无一尘，出处皆雍容。\n君看妙莲华，本出污泥中。\n两松痛埽溉，下有簿书丛。\n污洁无二致，喧寂本亦同。\n于潜今畿邑，蜀道万里通。\n至今存古意，民风尚醇醲。\n一邑既当问，尤宜抚疲癃。\n蓝田文最高，后学仰韩公。\n彼言盖有激，昧者但称工。\n成案漫不省，丞哉岂真聋。\n姜氏太岳后，夷门慕家风。\n教子延名师，列碑多儒宗。\n宫庠既开荒，书种庆所钟。\n换桂双枝秀，益见笔研功。\n后生日加勉，衣钵传无穷。\n君才有余刃，壮行气方充。\n功名此椎轮，劲翮看摩空。\n我归幸同社，棋酒时相从。\n尊前不忍别，吟愁夕阳舂。\n我家老扬州，五纪有遗踪。\n向来耕织图，为烦访溪翁。",
        "dynasty": "宋",
        "collection_info": null
    },
    {
        "title": "送从弟叔韶尉东阳",
        "author": "楼钥",
        "content": "阿连少也爽，孤立生气燄。\n壮年淬词锋，倾心事铅椠。\n胶庠困虀盐，世科终稳占。\n再兴连桂堂，尔祖真不忝。\n况将尉东白，士友尚歆艳。\n惟我爱子深，老矣犹不厌。\n固知为子喜，颇亦动吾念。\n赠子当以言，苦口当针砭。\n此邑子旧游，历历数行店。\n棠阴见郎君，遗老喜窥觇。\n其民最服义，情僞靡容掩。\n莫恃采棒威，要使慕巾垫。\n子文多立就，词采更华赡。\n吾闻恃俊者，塞门差反坫。\n前贤最加谨，临用更重捡。\n他时可待取，天庭得锦掞。\n吾家有素风，耳目久濡染。\n毋庸慕豪举，助廉先以俭。\n湎酒更宜戒，平地有深堑。\n酣畅当有时，勿习杯潋滟。\n持论毋过高，斯言却防玷。\n立节毋务奇，躐等恐成僣。\n外物思过分，检身但多欠。\n勿嫌一尉卑，封清尚为傔。\n仕途固崄巇，大要进以渐。\n不须苦求知，真知奏应剡。\n向来湖海豪，四十可收敛。\n宁为处囊锥，莫作露刃剑。\n匆匆掺祛别，鱼鲜酒方酽。\n刮目待子归，罔俾吾言验。",
        "dynasty": "宋",
        "collection_info": null
    },
    {
        "title": "送制帅林和叔归",
        "author": "楼钥",
        "content": "使君一何清，鹤骨天与瘦。\n少年场屋声，六艺饱芳漱。\n一行起作吏，所立已不苟。\n立朝凛大节，论事几及溜。\n发言必体国，平正无矫揉。\n藜藿为不采，风采照宇宙。\n出入有本末，眼见凡三就。\n来不为苟合，荐召乃结绶。\n去亦不好高，三宿徐出昼。\n天官岂不贵，陈义坚素守。\n赣川尝报政，復来守鄞鄮。\n不求赫赫名，实出龚黄右。\n情僞千万端，到眼辄空透。\n抚民过婴儿，闾里息争斗。\n姦胥及强梗，时用霹雳手。\n人诵南山判，情通理亦究。\n六邑俱帖静，称赞不容口。\n律身至严冷，无能掣吾肘。\n吏事精且勤，呼烛侵夜漏。\n公退入家塾，诸孙后来秀。\n吏卒不识面，洛诵出窗牖。\n几年南塘路，来往困僵仆。\n一朝平似掌，行歌纷老幼。\n公心信如水，古井波不皱。\n荣观处超然，轩冕亦何有。\n翩翩欲赋归，排云屡腾奏。\n庙论终不许，斯民方借寇。\n上心重闵劳，祠官向庐阜。\n阖境极攀恋，人人怀杜母。\n君看卧辙人，谁能使奔走。\n挽须不得留，百拜愿公寿。\n老我幸同朝，倾盖已如旧。\n联事东西省，交情久益厚。\n我归公亦来，门户託云覆。\n黄堂间参语，惟我甥与舅。\n扬旌鸣鼓吹，贲此蓬荜陋。\n清谈不及私，翁归况不受。\n义命孰不知，践履或差缪。\n惟公见善明，力行真耐久。\n有时相与言，心同兰其臭。\n掺袪宁忍别，追送列觞豆。\n公虽不好饮，勉为引醇酎。\n公去我亦隠，菽水翻綵袖。\n花溪渺何许，望望几双堠。\n千里共月明，怀人重搔首。\n惟应折梅花，临风为三嗅。",
        "dynasty": "宋",
        "collection_info": null
    },
    {
        "title": "赋扬州伯父海桧",
        "author": "楼钥",
        "content": "潜虬拔地径夭矫，腾拏势出青云表。\n为谁犹向此中蟠，坐阅春秋昏復晓。\n团团高盖月轮平，矗矗苍丛众星小。\n枯槎当面结生香，外有霜皮细匀遶。\n乃知造化有神巧，散作樛枝穷树杪。\n虽非直榦栋梁材，怪怪奇奇乐幽窈。\n独秀海山临浩漾，骇浪翻空云缥渺。\n茁芽自有甘露滋，弄影几经霜月皎。\n峥嵘老气本天然，后生矫揉何时了。\n我家扬州真好事，买归但觉千金少。\n夜半有力欲负之，护持和璧终归赵。\n从来写照无髣髴，画师欲快毫端扫。\n解衣盘礴意惨澹，卷起生绡色徒愀。\n我来青边立寒峭，自怜气与秋天杳。\n倚筇一笑宾亦欢，开尊相与倾清醥。\n谓当好此如好贤，为君三復缁衣篇。\n时时来前看不足，终待结屋平湖边。",
        "dynasty": "宋",
        "collection_info": null
    },
    {
        "title": "跋綦北海扈从书事诗",
        "author": "楼钥",
        "content": "晋阳固自有高共，奉天岂可无宣公。\n当时扶日沧海东，尚想健笔驱长风。\n指挥诸将如奴童，中兴内相当推功。\n断碑毋庸诧诗工，制藁具在銮坡中。",
        "dynasty": "宋",
        "collection_info": null
    },
    {
        "title": "送万耕道帅琼管",
        "author": "楼钥",
        "content": "黎山千仞摩苍穹，颛颛独在大海中。\n自从汉武置两郡，黎人始与南州通。\n历历更革不胜计，唐设五筦如容邕。\n皇朝声教久渐被，事体全有中华风。\n生黎中居不可近，熟黎百洞蟠疆封。\n或从徐闻向南望，一粟不见波吞空。\n灵神致祷如响答，征帆饱挂轻飞鸿。\n晓行不计几多里，彼岸往往夕阳舂。\n流求大食更天表，舶交海上俱朝宗。\n势须至此少休息，乘风径集番禺东。\n不然舶政不可为，两地虽远休戚同。\n古今事变无定论，难信捐之与扬雄。\n四州隅分各置守，琼台帅阃尤尊崇。\n高牙大纛拥方伯，鼓吹振响惊蛟龙。\n汉家威名两伏波，卢丁以来几宗工。\n卫公精爽尚如生，妙语况有玉局翁。\n史君吏事素高了，明若古镜摩青铜。\n叱驭行行不作难，平生惟仗信与忠。\n布宣王灵万里外，益使向化来蛮賨。\n第惟遐方习疎慢，政化要当率以躬。\n雾中能见越王石，自然心服令易从。\n顽犷未率宜以渐，勿示骇政先含容。\n平平之策用定远，下下之考书阳公。\n吏民生长固安土，尚当摩抚如童蒙。\n属僚宦游岂得已，士多失职悲途穷。\n名分卑尊不可紊，更念何处不相逢。\n官事既了与无间，可使知气俱冲融。\n乡闾惜别情所钟，临岐为倾琥珀浓。\n手遮西日念远去，欲留奈何鼓逢逢。\n愿君稳度三合溜，早归入侍明光宫。",
        "dynasty": "宋",
        "collection_info": null
    },
    {
        "title": "寄题高汝一少卿识山堂",
        "author": "楼钥",
        "content": "庐山之高谁不识，欲识其真了难得。\n往来山中最亲切，岭为横看峯是侧。\n曾从彭蠡望山外，识得山南昧山北。\n山体如如本不动，人苦求之愈多惑。\n君今一堂据湓城，香炉五老皆嘉宾。\n莫问后前与向背，面目还君多识真。\n君今与山如故人，慎毋忽作白头新。\n堂中燕坐静且寿，君其于此知吾心。",
        "dynasty": "宋",
        "collection_info": null
    },
    {
        "title": "侍仲舅同诸表游山",
        "author": "楼钥",
        "content": "来游大梅山，涉山知几重。\n平行千仞冈，俯瞰他山峯。\n一步一步高，势欲凌虚空。\n左顾九地底，楼台鸣鼓钟。\n蓬莱反在下，直恐船引风。\n又疑海水竭，洞见冯夷宫。\n行行愈就顺，故步寻苔封。\n十年旧主人，相对如梦中。\n清谈虚阁上，坐到夕阳舂。\n年来颇畏影，掣身慕冥鸿。\n入山非不深，犹有行人踪。\n安得更深居，尚友荷衣翁。\n未问梅子熟，宁能噉青松。\n庶几适吾心，余生得从容。",
        "dynasty": "宋",
        "collection_info": null
    },
    {
        "title": "大梅山",
        "author": "楼钥",
        "content": "此山名大梅，驱车入山麓。\n试问山中人，山名竟谁属。\n禅家开道场，为说梅子熟。\n僊家指为岩，曾此隠梅福。\n或云古有梅，其大蔽山谷。\n至今二梅梁，灵响皆其族。\n他山抗惊湍，禹祠横殿屋。\n三者尚谁凭，禅师有遗躅。\n余皆不可辨，安得究图录。\n但爱山又山，乔林间修竹。",
        "dynasty": "宋",
        "collection_info": null
    },
    {
        "title": "金峨漱石亭",
        "author": "楼钥",
        "content": "溪声真是广长舌，历劫谈空声不绝。\n不知来自何处山，一意倾东忘万折。\n我欲漱石向水滨，无奈齿牙摇落频。\n夜半寒声到客枕，只疑身是枕流人。",
        "dynasty": "宋",
        "collection_info": null
    },
    {
        "title": "寄题台州倅厅云壑",
        "author": "楼钥",
        "content": "顷年登临赤城裏，江遶城中万家市。\n治中寄我云壑图，快读新诗眼如洗。\n回思岁月如星流，念念飞空寻旧游。\n披图哦诗想幽致，直欲携筇上山头。\n闻有于菟在岑蔚，晚径寒鸦敢翔集。\n几年榛棘蔽鼪鼯，一朝绝境从中出。\n细路虽非五达康，萦回自觉阻且长。\n万壑风烟开绝顶，一丘曲折于中藏。\n老砂射日银星炯，梅峡含风襟袖冷。\n千岩高下各异状，如障如锋亦如领。\n天景须凭意匠营，山不在高僊则名。\n规抚已定力未暇，他时会有滕王亭。\n风浪隔阔天垂幕，安得叩门亲剥啄。\n诗成梦到故山川，睡美不知钟鼓传。",
        "dynasty": "宋",
        "collection_info": null
    },
    {
        "title": "王原庆新迁居南堂以古风求写恕斋二大字并石刻次韵",
        "author": "楼钥",
        "content": "三槐诸孙有奇士，才高特未遇时尔。\n作诗尤能备众体，短章大篇仍杂拟。\n解纷使掉三寸舌，随陆苏张何足比。\n鵰鹗犹未离风尘，蛟螭尚尔蟠泥滓。\n平生曳裾向侯门，豪杰闻风竞瞻企。\n只今交游亦凋落，凛凛一身嗟独峙。\n槐阴满庭渺何在，久寓瀛壖成故里。\n濒湖小楼太孤露，何殊玉川洛城裏。\n迩来深入作郊居，高屋好山成二美。\n未能拔劔斩楼兰，几欲袖椎摧晋鄙。\n便将拂袖武陵溪，谁能着脚长安市。\n西门性急佩柔韦，柳子气高戕曲几。\n衡宇全似归柴桑，茅茨大胜居儋耳。\n我诗非工字尤拙，荷子爱忘刚见喜。\n夜来纵笔写恕斋，自笑黔馿技止此。\n更求古刻访少作，颇记醉中曾诺唯。\n旧书纷沓费搜寻，鱼钥未开尘事起。\n呼童卷送三数轴，仅可障风同故纸。\n新诗鼎来亟予和，颠字敢追张长史。\n不须更投苦海中，一笑以还随弃毁。\n径须携酒登南堂，朗咏白驹三四章。",
        "dynasty": "宋",
        "collection_info": null
    },
    {
        "title": "又次韵",
        "author": "楼钥",
        "content": "投老归称前进士，时与田夫相汝尔。\n渊明赋归何敢望，曼容自免差可拟。\n门前爵罗真可设，老圃灌畦聊自比。\n恕斋空洞最相亲，笑谈颇觉清无滓。\n时时过我共衔杯，望望不来予为企。\n丈夫未遇困泥涂，谁识鸾停兼鹄峙。\n方期从容结诗社，相与浮湛向闾里。\n一朝别我欲远游，欲入桃源深洞裏。\n为言半隠欲偕行，二子风流真俪美。\n向来早有四方志，行尽东南到边鄙。\n只今名利遂两忘，争心无復于朝市。\n祇有哦诗兴未阑，连得新诗照尘几。\n调高韵险不易和，白雪阳春惊俚耳。\n年登六十鬓未斑，乘兴一行若可喜。\n宗盟莫逆素相忘，并辔笑谈无彼此。\n湖海豪气尽收敛，以恕名斋几一唯。\n匆匆掺袪不得留，巵酒未干人欲起。\n寄声半隠不容言，空有语离书满纸。\n归时赓和必盈箱，写尽山川诗作史。\n送子才归深闭门，莫问是非并誉毁。\n但期远归亦升堂，西湖仍访老知章。",
        "dynasty": "宋",
        "collection_info": null
    },
    {
        "title": "送郑楚客司法之岳阳",
        "author": "楼钥",
        "content": "先生作赋真八吟，高处独步无古今。\n少从三山来四明，一郡士子多青衿。\n我尝学事六七载，膏馥沾丐资之深。\n窃名文场掌帝制，至今不敢忘指南。\n英英二子俱秀爽，遗以一经无籝金。\n长公奉母上巴陵，念君远去因论心。\n见君诗编笔虽敏，三嘆未见朱弦音。\n海濒熬波幸解组，未知宦路多岖嵚。\n先生赋编更熟读，非止骈俪夸词林。\n其中关键妙一世，字字谐协如鸣琴。\n谈经况有着述在，持论肯为向与歆。\n青箱但能世其业，前蹑隽轨将骎骎。\n君家曾无锥可卓，迟次幸此突不黔。\n不惟母老身非少，廉介又务循官箴。\n量入为出可不谨，斤斤饥食寒有衾。\n非求多藏第约己，瓶储纸裹迹可寻。\n法曹持平守三尺，平反一笑神所临。\n谨毋失己毋失人，同列当和时盍簪。\n上官善事免旷职，首上尻高宜致钦。\n岳阳楼号天下稀，地坼吴楚连衡郴。\n洞庭漫汗天立壁，君山当中出青岑。\n向来命名字以楚，宦游直到重湖浔。\n登楼谈笑领僚属，风流欣遇贤侯任。\n君行应得江山助，新篇寄我毋浮沉。\n掺袪欲言不尽意，更取浊酒从君斟。",
        "dynasty": "宋",
        "collection_info": null
    },
    {
        "title": "周伯范棋会以足疾不赴走笔寄坐客",
        "author": "楼钥",
        "content": "里闾讲棋社，大要率且真。\n岂惟简苛礼，正欲聚首频。\n向来赏花约，深恐负此春。\n春来顾多事，殆如参与辰。\n今朝怡怡堂，坐上凡几宾。\n默计病或故，约略三数人。\n益知会合难，举酒勿问巡。\n棋枰谁胜负，清新想歌唇。\n僵卧一榻上，执热难屈伸。\n斐然申前盟，余将踵后尘。",
        "dynasty": "宋",
        "collection_info": null
    },
    {
        "title": "史清翁次前韵觅酒以金川玉友一枕瓶西安酒一斗送之次韵",
        "author": "楼钥",
        "content": "社中日相从，此意岂不真。\n其初定要约，深期往来频。\n今年苦多故，孤负四郊春。\n清和到新秋，其间足良辰。\n而我独抱痾，未能会嘉宾。\n近又得玉友，风味尤可人。\n思与君痛饮，欲招復逡巡。\n忽焉得新酒，亟遣径入唇。\n别有酒一斗，併使君意伸。\n我虽不敢尝，为洗胸中尘。",
        "dynasty": "宋",
        "collection_info": null
    },
    {
        "title": "陈天成用东坡赵清献高斋诗韵赋适斋次韵",
        "author": "楼钥",
        "content": "二公晚辞轩冕劳，两斋莫辨适与高。\n尝登云山仰清献，平地着屋山周遭。\n白头日过适斋下，钓游尚想随儿曹。\n方从家舅与俱隠，野鹤谁能鸣九皋。\n加我数年未纳禄，解去簪绂甘同袍。\n世间此事要识破，差处不可容一毫。\n颍川尉僊赋长句，数寸之管烦君操。\n欲追险韵继坡老，词锋犀锐真吹毛。\n舅家见诗勉续貂，长松相倚惭青蒿。\n我本无復望禄仕，不应招我更由敖。",
        "dynasty": "宋",
        "collection_info": null
    },
    {
        "title": "送元卫弟赴长亭盐场",
        "author": "楼钥",
        "content": "阿连生而秀，二亲所甚爱。\n仲兄勤拊养，遇事辄加诲。\n干蛊静而办，胸次无卑隘。\n今焉职牢盆，官宇临渤澥。\n毋谓官为小，要使所居大。\n毋言才可了，检身到纤介。\n我家门户重，衣冠绵数代。\n当以诚心求，子视勿自懈。\n亭民亦良民，孰谓俱无頼。\n官吏既扰之，兼并责逋债。\n熬波亦良苦，乐岁色犹菜。\n输盐不得钱，何以禁私卖。\n所在积蠹久，良法浸多坏。\n吾闻不无术，更当审利害。\n熟视不为谋，空餐媿难盖。\n不应行一切，遽使绝称贷。\n富者能寡取，倍息久仍在。\n贫者庶少宽，公私可缓带。\n母年登九十，家居幸康泰。\n其家不从政，礼经有深戒。\n幸子去不远，时时可归拜。\n小别不足惜，轻舟送前迈。",
        "dynasty": "宋",
        "collection_info": null
    },
    {
        "title": "送从子沆宰郧乡",
        "author": "楼钥",
        "content": "小阮幼钟爱，长乃遭百罹。\n风木既深痛，棣华更缠悲。\n所頼有吾子，独立守家规。\n上有门户託，傍有孤与嫠。\n忽为麏国行，泝江秋为期。\n冬涝与夏涨，汉水足险巇。\n掺袪送子去，风帆不可覊。\n城中楮为币，邑下尤可知。\n定知公事少，不必事作为。\n用智正恶凿，大道本自夷。\n家无壮子弟，宗族各天涯。\n幸有知己人，方且把一麾。\n四海皆兄弟，官寮善待之。\n眠食谨调摄，家务须自持。\n俸薄用宜啬，无使实漏巵。\n此别动深念，毋忘故乡思。\n一书抵万金，时寄宾鸿归。",
        "dynasty": "宋",
        "collection_info": null
    },
    {
        "title": "送高仲远赴滁倅",
        "author": "楼钥",
        "content": "高氏在四明，于今为清门。\n贰卿道素高，夫人德尤尊。\n子弟尽恂恂，夫君更春温。\n昔年奉慈亲，定省严晨昏。\n今日当门户，友爱深弟昆。\n伉俪信缘合，端良由性根。\n门中有孤嫠，极意均抚存。\n与我亲儿女，次第了嫁婚。\n不可解于心，肯自以为恩。\n不言而躬行，后生熟见闻。\n诸郎已秀发，颖异有佳孙。\n乡评共归重，内外无间言。\n公勤官业广，所至治不烦。\n僊舟何遽西，行行佐侯藩。\n环滁皆好山，风月当平分。\n醉翁与乐全，遗蹟今尚存。\n况有贤史君，易镇方北辕。\n公余陪啸咏，相映如瑶琨。\n生来仕平进，自此朱两轓。\n从兄今鼎贵，鳌禁兼掖垣。\n君其继英躅，復收旧青毡。\n老我得投闲，频年接清欢。\n同社掺君袪，恋恋倾离樽。\n梅风吹溽暑，祝君尚加餐。",
        "dynasty": "宋",
        "collection_info": null
    },
    {
        "title": "秋雨兀坐王原庆携孙吉父菊花倡和见过有分遗之意次韵",
        "author": "楼钥",
        "content": "五载杜门居海角，无復翻阶赋红药。\n自怜荒径菊犹存，夕餐空待秋英落。\n眼明喜见绿丛丛，始也抽苗今满握。\n扶筇着意养孤芳，荆棘旁连细开斫。\n天香入骨徐吐芬，中有秋风非外铄。\n传闻南堂有佳种，愿过屠门思大嚼。\n颇亦有意欲见之，此意未容儿辈觉。\n乃知便许移芳根，不止园官供小摘。\n要令寿客来骈肩，何用潭水求延年。\n有时采之东篱边，不觉南山在眼前。\n渊明千载幸同调，老我此际方悠然。\n西风吹花日夜急，散金坐看开田田。\n两诗先到衡门下，思向平台寻戏马。\n从君九日去行乐，莫为登高泪盈把。",
        "dynasty": "宋",
        "collection_info": null
    },
    {
        "title": "送王粹中教授入蜀",
        "author": "楼钥",
        "content": "万山四塞围平陆，大为关中次为蜀。\n我生东南未曾到，蜀士游从闻颇熟。\n自从襄阳上峻途，高欲登天下临谷。\n女娲大山塞空虚，麻綫名堆千万曲。\n行人一升鹿头关，下瞰平川如画幅。\n幅员二百四十里，里出万缗民日蹙。\n向来陕西五路兵，退守诸关疆地促。\n计臣权宜重增赋，民力尚宽随所欲。\n尔来因仍七十年，鬼不输钱无雨粟。\n民生哀哉不堪命，外若富饶中不足。\n益梓尚有繁盛风，夔峡穷民几比屋。\n侧耕危穫供税租，饭多稊稗无嘉谷。\n朝廷谋帅弄印久，宣谕尚书剖符竹。\n尚书当今第一流，翁婿相望冰映玉。\n贻书挽君为此行，古人义槩非流俗。\n君亦慨然挈家去，掺袪未免再三祝。\n君行岂为温饱计，一举高飞快鸿鹄。\n丈夫生有四方志，登览山川非碌碌。\n顷为假吏到燕山，未行先取山经读。\n所至访寻多得力，中原至今在吾目。\n北征西征昔有赋，何肯徒行空逐逐。\n子西尝因过岘首，遐想羊公欲相沃。\n关右放贾眼拔镞，表留卒使痈溃肉。\n试推此意向前去，到处前人有遗躅。\n五丁开山果何在，赞皇筹边言可覆。\n剑门石角皆北向，雪岭界天望身毒。\n高皇将坛在汉中，武侯八阵留鱼復。\n栈阁绳桥世称崄，威茂渡笮来夷族。\n李冰离堆如底柱，大宁盐泉若飞瀑。\n四路尤多未见书，买归何止三万轴。\n黄松次功蜀梼杌，石湖居士吴船录。\n君宜预考经行地，却随所见书之牍。\n幕中便可资筹策，远业因兹增藴蓄。\n又闻渡泸不在泸南在沉黎，卭崃九折是君家世尤当知。\n艺祖按图挥玉斧，大度河外等弃之。\n本朝独无南诏患，一语决定无敢违。\n成都郡庠千白袍，后来之秀日益奇。\n周公礼殿岿然在，画像盘古继宓牺。\n春秋奠谒用旧乐，想见节奏并威仪。\n谈经约史各专门，学问可以相发挥。\n康节遗书有传者，不惜师问穷精微。\n先天仅得十二三，声音律吕无由窥。\n更有异闻多细事，试因余暇质所疑。\n青城大面访僊迹，普贤灵变穷峨眉。\n街名棋盘路九逵，江号濯锦如污池。\n古柏参天二千尺，水浒鼎立三石犀。\n药有珂贝说尤诡，字书不见栮与桤。\n金堂鹦鹉扫孤塔，苍溪橘柚五出椑。\n嘉陵梵像为最巨，阆州城南天下稀。\n少陵入蜀往来久，须行万里方知诗。\n我惭寡闻言又拙，君其更为加询咨。\n老我无復为世用，但当杜门待君归。\n归期未知果何时，时寄尺楮宽吾思。",
        "dynasty": "宋",
        "collection_info": null
    },
    {
        "title": "山行归来喜栽新竹",
        "author": "楼钥",
        "content": "平生好看竹，每见觉相与。\n小大或疎密，一一皆媚妩。\n恨无地可种，所至造竹所。\n近方闢门径，得地寻丈许。\n乞邻栽百箇，参差正当户。\n天公有老眼，惠以三日雨。\n山行不厌泥，但喜竹无苦。\n归来报平安，翠叶多楚楚。\n不妨来子猷，奚必希蒋诩。\n何当遶扶疎，岁寒与君侣。",
        "dynasty": "宋",
        "collection_info": null
    },
    {
        "title": "小溪道中",
        "author": "楼钥",
        "content": "晚出城西门，循墙过南境。\n夏桥日沉辉，沈店月成影。\n纳纳川路遥，聒聒水声冷。\n欹枕拥衾裯，乐此寒夜永。",
        "dynasty": "宋",
        "collection_info": null
    },
    {
        "title": "醉题鱼屏",
        "author": "楼钥",
        "content": "五千买得见屏风，白鱼相逐菰蒲中。\n俊尾拨剌有生意，旁人未易分雌雄。\n屏后诸孙更雍容，濈濈无数迷西东。\n我虽非鱼知鱼乐，乐处未必鱼知侬。",
        "dynasty": "宋",
        "collection_info": null
    },
    {
        "title": "范牛",
        "author": "楼钥",
        "content": "人问吾何爱一牛，范僊真笔倍风流。\n绳牵虽未如自放，犹胜更着金笼头。",
        "dynasty": "宋",
        "collection_info": null
    },
    {
        "title": "白醉",
        "author": "楼钥",
        "content": "处世难独醒，时作映檐醉。\n年少足裘马，安知老夫味。\n天梳与日帽，且免供酒事。\n谪居幸三适，得此更惭媿。\n向来六逍遥，特书见清异。\n君家老希夷，相求谅同气。\n曲身成直身，朝寒俄失记。\n醉中知其天，不饮乃同意。\n书生暂奇温，难语纯绵丽。",
        "dynasty": "宋",
        "collection_info": null
    },
    {
        "title": "赠范纬文秀才",
        "author": "楼钥",
        "content": "中兴道士以牛鸣，淡墨百果尤着声。\n妙入神品仍有灵，我不识之钦其名。\n曾得乌犍两横轴，又有石榴才一幅。\n武昌使君旧寄诗，末言秀才乃其族。\n忽有纬文来款门，自言真是当家孙。\n口诵罗诗若翻水，他诗历历俱能言。\n一见前画叹真蹟，愿得生绡奋吾笔。\n为作来禽对石榴，一扫横枝生意出。\n我诗不工人已陈，有诗岂復能动人。\n为君一写史君语，更求知己如罗君。",
        "dynasty": "宋",
        "collection_info": null
    },
    {
        "title": "送陈表道宰南丰",
        "author": "楼钥",
        "content": "与客出西郊，送子之南旴。\n子为名父子，才器真璠玙。\n乃翁老从臣，循吏追两都。\n益公工拟人，谓比王仲舒。\n积善必余庆，于公大门闾。\n子能传家学，何止读父书。\n执丧真有闻，孺慕久不渝。\n弹琴不成声，西上何徐徐。\n文场尝得隽，一跌重叹吁。\n通籍金闺中，夷庚因少迂。\n邑中有三曾，声名照堪舆。\n士夫秀而文，比屋多为儒。\n万里此发轫，胸中有全模。\n将别更求言，老马从问途。\n乃翁同汪出，亲谊崇终初。\n以规不以颂，不自知其愚。\n民社非细事，况此壮大区。\n不饮第一策，精神长有余。\n以此奉尘剎，以此当万殊。\n何官不可为，祸福皆在吾。\n剧邑最为难，谨畏可无虞。\n试看悔吝者，实惟予之辜。\n民力久已困，未免索税租。\n欲如古什一，攻瑟难吹竽。\n古意行今法，自应知乐输。\n有弊勿遽革，有姦毋亟锄。\n责己重以周，检束到锱铢。\n两脚踏实地，处事随精粗。\n顽不在斯民，猾不在吏胥。\n苟以明恕行，久之定交孚。\n为善无近名，实着名与俱。\n饮啄信前定，富贵不容图。\n三年报政成，明时其舍诸。\n老我世无用，情亲肯自疎。\n尽此一杯酒，惘然掺子袪。\n相依忽成别，加餐意何如。",
        "dynasty": "宋",
        "collection_info": null
    },
    {
        "title": "陈天成诗多和东坡韵兹因寄喜雨诗走笔谢之",
        "author": "楼钥",
        "content": "一春垂垂困多雨，虽曰如膏反成苦。\n自知潦后必成旱，果见晴天雨黄土。\n连旬不雨已叹嗟，涤涤山川云不吐。\n未闻鹁鸠鸣屋角，但有蚊蝇争振羽。\n一梅无望望重梅，旱魃为妖无术御。\n閒居忧国徯云霓，夜夜三星正当户。\n君王侧身叹凉德，云汉之诗无媿古。\n避殿减膳率以躬，己责纵囚真有补。\n史君精祷尽诚意，千里归心称杜母。\n四郊神物招螉蜒，所在疲氓加手抚。\n风伯在今诚可讼，已闻石燕空中舞。\n时时小雨慰人心，渴瓦流膏仅儿乳。\n传言望日当通济，老巫已得灵神语。\n霈然三日果应期，靡神不举谁为主。\n河流顿已復旧痕，良苗喜见兴南亩。\n中宵愁念不成梦，摩挲便腹眠清午。\n从今一饱便可望，坻京行见曾孙庾。\n陈侯忽就舂容篇，径遣长须入城府。\n叹君健笔今已老，不草敕书招赞普。\n坡翁相去已百年，时出新诗追步武。",
        "dynasty": "宋",
        "collection_info": null
    },
    {
        "title": "六月十六夜观月翌早纪所见成长谣",
        "author": "楼钥",
        "content": "海云涌立双铁山，明月正在山中间。\n初疑渼陂蓝田出水面，又似长风吹度玉门关。\n须臾云过月愈上，太虚点缀从飞翻。\n白衣苍狗不足究，千变万态俱可观。\n忽焉横卧如苍龙，骊珠颔下光团团。\n山河清影见历历，桂枝扶疎若可攀。\n夜深醉倒鸡鸣起，光景不类居尘寰。\n长庚晔然朝曦发，望舒犹挂西林端。\n我欲呼吸晶华驻朱颜，左有金丹右玉丹。\n昔闻两曜在天如磨蚁，日行日止一度悭。\n太阴行速朔必会，金餠旋復成弓弯。\n八卦万物尽关繫，历古不已真跳丸。\n急景戃恍难控抟，但见霞彩生斓斑。\n老我已復卦气阑，学道无成空自嘆。\n不如安坐委天顺，一听运化更循环。",
        "dynasty": "宋",
        "collection_info": null
    },
    {
        "title": "它山堰",
        "author": "楼钥",
        "content": "它山堰头足奇观，百万雷霆声不断。\n谁把并州快剪刀，平剪波澜成两段。\n四明山深水源远，众壑会溪长漫汗。\n滔天狂潦不少留，泻入长江势奔窜。\n贤哉唐家王长官，欲图永利输长算。\n想得惨澹经营时，下上山川应饱看。\n西偏千岭相属联，惟有兹山拥东岸。\n遂于此地筑横埭，截取众流心自断。\n斟酌利害不全取，高下参差仅强半。\n水大十分七入江，徐挹三分供溉灌。\n支流瀰瀰穿郡城，脉络贯通平且缓。\n旱时反此水亦足，坐使千年忘旱暵。\n无穷庙祀报元功，像设森严人敢玩。\n梅梁夭矫有冥助，大患于今尚能捍。\n前辈所作多神灵，日月真成赤心贯。\n后人小智或更易，费尽工夫随破散。\n河堙盍浚谋不集，堤断河倾流甚悍。\n富民缩手人受殃，仰望古人重兴叹。\n老木号风波湛碧，画屏俯仰丹青焕。\n更须积雨看惊湍，濡足褰裳何足惮。\n去家不远时一游，短艇垂纶流可乱。\n八月傥有僊槎来，便欲乘之泝天汉。",
        "dynasty": "宋",
        "collection_info": null
    },
    {
        "title": "林復之求僧陈君举为写山谷与俞清老诗而和之次韵",
        "author": "楼钥",
        "content": "归墨气何锐，为儒意何阑。\n劝沮皆不可，要惟心所安。\n何必收澄观，强欲加巾冠。\n余看饮光衣，以次传阿难。",
        "dynasty": "宋",
        "collection_info": null
    },
    {
        "title": "送秦仲防制干",
        "author": "楼钥",
        "content": "秦郎相家子，被服一寒士。\n不味膏粱珍，嗜书如嗜芰。\n仕途乐平进，欲上行或止。\n制使护瀛壖，婉画幕中试。\n不避痴儿讥，但欲了官事。\n君贤他可及，好善无与比。\n公余仍进学，访问无巨细。\n片言苟有闻，必欲穷根柢。\n一介有可观，穷阎必躬履。\n老我甘投闲，衡门人所弃。\n惟君异时好，时来访生死。\n淡交久而敬，清谈或移晷。\n一朝语余别，掺袪不容已。\n向来二三公，颇亦同臭味。\n去去群欲空，今君又行矣。\n欲归投金濑，尚眷甬东水。\n结交多老苍，要路有知己。\n青毡我家旧，勉旃收上第。\n先听传除书，使我喜不寐。\n别后未相忘，毋爱书一纸。",
        "dynasty": "宋",
        "collection_info": null
    },
    {
        "title": "送蒋德常宰鄱阳",
        "author": "楼钥",
        "content": "棋社颇寥落，聚会多差参。\n矧如夫君贤，贵重双南金。\n岂可无此君，周旋相与深。\n一别归未久，征鞍又骎骎。\n老我苦多病，别酒难重斟。\n掺袪不可留，赠言效规箴。\n吾闻古番君，甚得江湖心。\n官无崇与庳，时无古与今。\n古人乃能尔，敛衽当致钦。\n我亦一丈夫，毋谓力难任。\n未暇言偃歌，肯弹宓贱琴。\n明恕加抚摩，细故多亲临。\n罔密吏易姦，赋重民弗禁。\n飞鸮怀桑葚，烹鱼溉釜鬵。\n此邦熟往来，当有慰黎黔。\n君能践世科，朝行伫朋簪。\n公余昌远业，书读松竹林。\n故家未见书，校雠如向歆。\n时时为寻访，归来共书淫。\n勿以三径荒，閒作庄舄吟。\n勉哉赴功名，莫待二毛侵。\n数年傥加我，寒盟尚能寻。",
        "dynasty": "宋",
        "collection_info": null
    },
    {
        "title": "题家藏二画 二龙",
        "author": "楼钥",
        "content": "老龙卧海沙，觉来未欠伸。\n珠光发海底，闯然目有神。\n画龙不画全，必杂烟与云。\n此龙未尝动，具见爪与鳞。\n一龙望见之，争心生怒嗔。\n奋迅勇欲前，便尔云满身。\n不知出谁笔，定非尘中人。\n若非亲见之，何由写其真。\n云涛方汹涌，恍若渺无津。\n为霖会有时，正尔良苦辛。\n乃知青云高，不如寂寞滨。\n深虞或飞去，十袭聊自珍。",
        "dynasty": "宋",
        "collection_info": null
    },
    {
        "title": "题家藏二画 二虎",
        "author": "楼钥",
        "content": "一虎弭耳行，一虎立而顾。\n猛鸷乃天资，亦尔相媚妩。\n媚妩尚眈眈，况復逢其怒。\n吾闻宣城包，今古称独步。\n投老笔愈精，利牙爪可怖。\n方其欲画时，闭户张绢素。\n磨墨备丹彩，饮酒至斗许。\n解衣恣盘礴，手足平地踞。\n顾眄或腾拏，窥之真是虎。\n捉笔一挥成，神全威不露。\n此其真是欤，为我振蓬户。\n藜藿将不采，何止詟狐兔。",
        "dynasty": "宋",
        "collection_info": null
    },
    {
        "title": "送陈进道倅三山",
        "author": "楼钥",
        "content": "陈侯少有场屋声，岁在壬午联荐名。\n晚年倦游安里居，君亦怀绶归家庭。\n齐年连姻更同社，臭味相与如弟兄。\n一朝话别欲远去，洗盏更酌歌渭城。\n合沙乐土宜宦游，或谓不减洛与京。\n平分风月信可乐，人家弦诵几连甍。\n岂惟帅阃頼关决，定知秋闱望陶成。\n西都外司掌宗盟，烦君共二为之丞。\n勿谓为丞但虚称，亨途要当自此升。\n惟君儒雅闻簪缨，种学岁久笔纵横。\n奥篇隠帙了如响，清谈吐屑四坐倾。\n诗筒来往附邮传，时出妙语人为惊。\n梅花万树照山白，荔子百种辉空明。\n九门雄尊盛官府，三山森耸多地灵。\n长乐一志书不尽，平生颇恨未经行。\n烦君杰句为摹写，远寄使我心神清。",
        "dynasty": "宋",
        "collection_info": null
    },
    {
        "title": "送姜子谦宰钟离",
        "author": "楼钥",
        "content": "濠梁自古扬州域，禹娶涂山城尚留。\n钟离虽尝作楚县，子男之国书春秋。\n卑梁争桑起吴衅，阴陵失道除汉雠。\n嬴秦属之九江郡，典午置郡任愈优。\n萧梁尤重北徐镇，高齐又为西楚州。\n贞观割淮疆理失，元和加水号名修。\n阳冰篆虎书户册，奇画于今照谯楼。\n浮山筑堰谁与谋，漫引童谣为激沟。\n役工沈铁不胜计，欲灌寿阳为废丘。\n雾昏三日水怪出，一决空贻千古羞。\n上格下格果何在，西濠东濠犹并流。\n守边在人不在险，险阻如故事不侔。\n元魏拥兵数十万，义之坚守窜其酋。\n向来横涧一失据，凛凛重贻宵旰忧。\n刺史旧带两城使，涡口两城今在不。\n君侯妙年笔为投，名位讵肯卑微休。\n世科高挹更膴仕，哦松壮志未足酬。\n欲效金城上方略，宦游直到穷边头。\n三光五岳气犹分，故疆慨想何时收。\n邑事不足烦大手，往访古今资远猷。\n老我无用重多病，为君相与数觥筹。\n棋社冷落故人少，况復临风送行舟。\n看君径赴功名会，努力自取公与侯。\n又闻鱼台在近境，谁知鱼乐如庄周。\n烽沈柝静若多暇，从容何惜观游鯈。",
        "dynasty": "宋",
        "collection_info": null
    },
    {
        "title": "送潚丞剡川",
        "author": "楼钥",
        "content": "工部丞昆丘，我生丁巳年。\n比吾既逾冠，再转丞金囦。\n年龄过半百，奏子哦松轩。\n亲见勤小物，如彼少壮然。\n受输导行费，略不取一钱。\n飞糠至瞇目，犹恐劳弗宣。\n汝方壮有室，行行贰剡川。\n地近既便亲，俸外有圭田。\n惟当念尔祖，奉职罔不虔。\n邑无不当问，事亦不得专。\n退无为避事，进勿至侵权。\n庄生才不才，其间要求旃。\n去年苦旱歉，谷熟殊颇偏。\n未知催科时，何取何当蠲。\n二十七乡民，户口富人烟。\n去天曾不远，美恶易以传。\n大宁九十余，父母俱华颠。\n况子勤干蛊，岂不深爱怜。\n食禄须尽瘁，毋叹我独贤。\n不应频往来，恃有檄可沿。\n时时寄安书，何殊在目前。\n秋赋已復近，公余更加鞭。\n金罍喜接境，一水通乡船。\n他时傥少病，尚能催击鲜。",
        "dynasty": "宋",
        "collection_info": null
    },
    {
        "title": "送王知復宰建德",
        "author": "楼钥",
        "content": "筮仕一何早，字民一何迟。\n历历三十年，中间多险巇。\n宦途祇平进，分寸穷攀跻。\n最后官胄监，一蹴黄金闺。\n低徊能自爱，风鹢甘退飞。\n宁为红莲幕，往寻武陵溪。\n亲党多劝止，君去独不疑。\n治家有贤媛，应门委佳儿。\n安居舍大厦，列屋间歌姬。\n风霜登客路，单车如鸡栖。\n勇决有如此，端是英雄姿。\n有志事竟成，不后一年期。\n明诏趣鹓班，壮县催瓜时。\n赢得为君子，否泰相因依。\n古郡足萧洒，年来困征追。\n守宰俱贤明，斯民其庶几。\n杭苇欲走别，有足如絷维。\n举酒向西望，离愁渺天涯。\n惟君才素高，邑若不足为。\n谓难易将至，谓易后难支。\n老我百念冷，安能效良规。\n犹记簿领初，过庭闻旧诗。\n惟畏为过寡，惟勤无功亏。\n遗训俨如在，终身当诵之。",
        "dynasty": "宋",
        "collection_info": null
    },
    {
        "title": "题赵尊道渥洼图",
        "author": "楼钥",
        "content": "良马六十有四蹄，腾骧进止纷不齐。\n权奇倜傥多不覊，亦有顾影成骄嘶。\n或行或涉更相顾，交颈相靡若相语。\n画出老杜沙苑行，将军弟子早有声。\n中间名种鸡群鹤，无復瘦疮乌暮啄。\n当时玉花可媒龙，后日去尽鸟呼风。\n开元四十万匹马，俯仰兴亡空见画。\n龙眠妙手欲希韩，莫遣铁面关西看。",
        "dynasty": "宋",
        "collection_info": null
    },
    {
        "title": "题高丽行看子",
        "author": "楼钥",
        "content": "竹批双耳风入蹄，霜鬣剪作三花齐。\n相随西去皆良种，撼首势窜迎风嘶。\n丹青不减陆与顾，丽人传来译通语。\n装为横轴看且行，云是韩干非虚声。\n圉人乘马如乘鹤，人马相谙同呼啄。\n中有二匹真游龙，爬梳迥立绿杨风。\n贾胡携金赎此马，亟呼工人临旧画。\n我诗无分到三韩，写向新图时自看。",
        "dynasty": "宋",
        "collection_info": null
    },
    {
        "title": "跋李少裴修禊序",
        "author": "楼钥",
        "content": "兰亭修禊永和中，羣贤高会俱雍容。\n右军作序亦寓耳，藁草乃致传无穷。\n自言疑若有神助，他日屡书终不同。\n历代传宝在秘府，尤其甚者唐太宗。\n当时搜取极心力，模本一一攽羣公。\n惟此真蹟最奇绝，萧梁开皇有遗踪。\n亲御奎文赐元嘉，龙蟠凤翥何其工。\n辩才所取秘昭陵，此本一洗凡马空。\n崔家兄弟列清要，诲子况復称龟龙。\n图书四部资校雠，当时尚有贞观风。\n自云此为最善本，冰御臣液题甚恭。\n李王深得拨镫法，笔力绝劲雄江东。\n右军以来皆妙笔，名胜异代如相从。\n病余扶惫行扫松，李君携来为发蒙。\n平生多看旧墨本，一见使我开心胸。\n摩挲叹息不自已，至宝盍入明光宫。\n隠居怀宝正不恶，异气或能牛斗衝。\n叩门有客勿倾倒，恐有御史来乘骢。",
        "dynasty": "宋",
        "collection_info": null
    },
    {
        "title": "赵资政建三层楼中层藏书",
        "author": "楼钥",
        "content": "危楼杰立潭府雄，仰望惊瞿何穹窿。\n擎以八柱真良工，恍如木天移海东。\n扶栏三级横復纵，八窗交映光玲珑。\n更上一层迥不同，历览万象俱空蒙。\n东南太白金峩峯，西山千迭青芙蓉。\n环遶不断如屏风，平畴弥望禾芃芃。\n城郭市井聚螘蜂，烟树高低知几丛。\n澄湖一片磨青铜，潮来江涨银在镕。\n海匝三垂属提封，四山宽围城在中。\n地平楼小望易穷，安得高卧陈元龙。\n丽谯公府难从容，二阁均在道佛宫。\n江山得助无遗踪，眼前突兀忽此逢。\n主人榦国成栋隆，鼎彜久书柱石功。\n名遂身退兹明农，卜筑深静依高墉。\n百间朗朗罗心胸，咄嗟不待鼛鼓冬。\n最后奇观凌虚空，窗户未须湿青红。\n似闻庐陵周益公，亦作此楼高于崧。\n相望落落见两翁，心匠不谋如影从。\n我欲效颦意方浓，一朝登眺若发蒙。\n不愿侍公饮千钟，不愿舞女纷歌僮。\n插架三万牙籤重，此身愿为书蠹虫。\n不然相陪夕阳舂，与公凭栏送冥鸿。",
        "dynasty": "宋",
        "collection_info": null
    },
    {
        "title": "再题行看子",
        "author": "楼钥",
        "content": "先引护栏毬子骢，九马近远俱相从。\n黑驹騧黄骓素骝，亦有笏面仍银鬃。\n夏国一种青于蓝，五明错靴皆如龙。\n或骖或引恣驰骤，坐觉隠耳声珑珑。\n人间安得有此辈，一一必自天闲中。\n不惟骨相异凡马，圉人贵介多雍容。\n三花翦鬣自官样，空鞍更以香罗幪。\n中间二者盖天马，齿虽已老气尚雄。\n不知几出横门道，双立柳下青阴浓。\n抬缰捽颔刷背膂，旋梳鬃尾摇清风。\n人人生意马欲动，态度曲尽各不同。\n韩生去我几百年，藻色尚湿青与红。\n不知何时堕鸡林，万里远在东海东。\n贾人携来得寓目，一见绝叹丹青工。\n千金可买真不惜，忽復携去何匆匆。\n亟令临写得形似，如此神骏那得逢。\n开元内外马盈亿，色别为群从登封。\n韩生所貌定杰出，七尺为騋八尺駥。\n向来鶑边繫金狨，归乘款段头已童。\n伏枥宁能志千里，却笑区区据鞍矍铄翁。",
        "dynasty": "宋",
        "collection_info": null
    },
    {
        "title": "寄题吴汉英玩芳亭",
        "author": "楼钥",
        "content": "吴侯奕奕天分高，历记万卷无差毫。\n青云垂上忽归去，年来益收湖海豪。\n志同三闾时则异，玩此芳物亭之皋。\n视彼顦顇亦何苦，鼻间栩栩忘鬰陶。\n诗文满轴寄海峤，灵均细论无乃劳。\n与君齐年况同袍，祇今衡门没蓬蒿。\n有芳可玩便自适，草间野卉时一遭。\n蓠芷辛夷兰杜若，未暇一一追离骚。",
        "dynasty": "宋",
        "collection_info": null
    },
    {
        "title": "送孙子祥赴新昌主簿",
        "author": "楼钥",
        "content": "高士不为簿，子严论独殊。\n不遭何不可，而况主簿乎。\n夫君岂其裔，南明筮仕初。\n要知官无卑，禄可代耕锄。\n正须勾小稽，使民能乐输。\n矧復兼尉曹，鼠窃随除驱。\n两职去民近，亨途此权舆。\n君诚吾里秀，贤厚素有余。\n埋蛇有阴德，映雪读古书。\n起家决儒科，乡评足名誉。\n妻以兄之子，相与久相娱。\n小别不足惜，未免掺子袪。\n邑境连台剡，好山环四隅。\n二子丞邻封，川陆通舟车。\n乘兴或一往，径欲造庭除。\n公余想绩文，尤当惜居诸。\n会看兴公赋，掷地金声如。",
        "dynasty": "宋",
        "collection_info": null
    },
    {
        "title": "送淳丞上虞",
        "author": "楼钥",
        "content": "我老不復仕，行将挂衣冠。\n两子俱贰令，官职恰一般。\n剡川且书考，上虞亦之官。\n人言易捧檄，归奉重亲欢。\n我意正不尔，期汝政可观。\n食焉怠其事，古训戒舍镘。\n汝职去民亲，簿书当细看。\n一邑无不问，正尔良独难。\n江海匝三垂，长堤捍惊湍。\n埭高几如山，潮至不留残。\n宣和有遗迹，能使潮浸滩。\n陂湖谨蓄洩，可以救旱干。\n长沟济漕运，浚治令通宽。\n此皆丞所职，勿惮心力殚。\n江头有东山，永怀谢家安。\n邑有李与丰，况復居二潘。\n尚友更从游，问学加研钻。\n平时固知汝，廉谨无欺谩。\n涉世终未深，送汝能忘言。\n故乡去帝乡，舟驭多往还。\n失己固不可，待人亦多端。\n罔求违道誉，善遣非意干。\n穷达自有时，此理真如丹。\n聚散不足较，岂得长团栾。\n闲静我所便，汝其自加餐。\n有时或乘兴，往来二子间。\n踏雨送汝行，浮家当游般。\n走笔如家书，谁能苦雕剜。",
        "dynasty": "宋",
        "collection_info": null
    },
    {
        "title": "送伯中弟尉新喻",
        "author": "楼钥",
        "content": "伯父盛德人，伯中实暮子。\n不惟能象贤，气貌亦相似。\n幼日读父书，结字得皮髓。\n粹然金玉姿，少日期千里。\n宁知游上庠，蹉跎困名第。\n晚始着青衫，酸寒就一尉。\n欻然报瓜时，往戍真乐事。\n自惟群从希，惜别不能已。\n中年重离别，况我衰如此。\n亲故例作恶，况復于吾弟。\n兹行岂得休，雅怀聊漫仕。\n勿惮三年留，江南富山水。\n尉曹官虽卑，去民最密迩。\n一日斯必葺，职务毋少弛。\n善保金石躯，离觞且同醉。\n归来毕婚嫁，相从期暮齿。\n教子以义方，忍贫授经史。\n素业俱有传，见进未见止。\n大儿方决科，如摘颔髭耳。\n子尚徐其驱，中途听捷喜。",
        "dynasty": "宋",
        "collection_info": null
    },
    {
        "title": "送张子宓分教澧阳",
        "author": "楼钥",
        "content": "澧阳渺何许，远在天尽头。\n顷为郡楼记，图志不可求。\n王侯录故实，颇亦费冥搜。\n忠以申明着，学有车公优。\n外挹兰江水，下俯僊明洲。\n读书记群玉，采药思浮丘。\n况得子厚语，谓冠汉南州。\n见谓颇详尽，丰碑照城陬。\n可怜城与楼，百姓不知修。\n乃知尚有遗，家传载邺侯。\n张君将客授，盖尝叙其由。\n为我谢澧人，聊以遮前羞。\n君家世为儒，青箱袭箕裘。\n太玄洎潜虚，探赜深可鈎。\n君才兼数器，博洽谁与俦。\n南庙推第一，鵰鹗快九秋。\n得官愈嗜学，手抄不能休。\n馆殿要人物，众宝登琳璆。\n演纶及视草，如君真胜流。\n兰芷生颜色，暂烦为远游。\n君方俟瓜时，相依意绸缪。\n樽酒接从容，诗篇更唱酬。\n论文究今昔，析理到孔周。\n老我澹无伴，掺袪不容留。\n别乘澹庵子，倾盖当相投。\n公余文字饮，能思故人不。",
        "dynasty": "宋",
        "collection_info": null
    },
    {
        "title": "送周君可宰会稽",
        "author": "楼钥",
        "content": "作邑诚匪易，况子之稽山。\n银茜视两赤，朝家知其难。\n鼎鼎数万户，赋重民生囏。\n山陵五云飞，办护力更殚。\n预买万世敝，法贪至于残。\n越人瘠已甚，当馈几发叹。\n名臣为竭力，减额宜少宽。\n不齐物之情，兹事终变翻。\n箕敛及鸡豚，诡户多容姦。\n竟未得要领，条令何其烦。\n通才善剸剧，南康遂通班。\n诚心试求之，要使后可观。\n古仕不出乡，习俗皆素闲。\n东嘉尝客授，寻乃乘朱轓。\n略如仕于乡，非意不得干。\n况昔摄邑久，疾苦知民间。\n故吏想犹在，疲氓知长官。\n宜若差易耳，未免送以言。\n权虽与正同，事体终两般。\n趣办不计久，为真事多端。\n遇事勿生风，三思庶能安。\n试登宽简堂，取我前碑看。\n六一真格言，坐右当铭盘。\n向来难奉母，版舆今似潘。\n外尽抚字劳，退公悦慈颜。\n莲峯声望重，待子兴门阑。\n勉哉发政誉，行矣闻天关。",
        "dynasty": "宋",
        "collection_info": null
    },
    {
        "title": "钱清王千里得王大令保母砖刻为赋长句",
        "author": "楼钥",
        "content": "书家千载称兰亭，兰亭真蹟藏昭陵。\n只今定本夸第一，贞观临写镌瑶琼。\n黄閍冈下得宝墨，古人烧砖坚于石。\n大令亲书保母铭，况是当时晋人刻。\n砖虽破裂文多全，妙画远过兰亭镌。\n其间曲水悲夫字，骎骎欲度骅骝前。\n我家阿连缚虎手，更得退堂方外友。\n王君系出三槐家，参坐会文真耐久。\n田丁初来献小砚，寻见津津若微溜。\n细看背刻晋献之，永和彷佛在旁右。\n亟访田家叩所从，始知墓崩随意取。\n大砖支床得前段，掀倒浮屠全尾首。\n字为十行行十二，百十有七二字漏。\n交螭方壶不復见，贞石摧藏松亦朽。\n我得此碑喜不寐，摩挲三叹叹未有。\n兴宁甲子十四周，更阅三年仍乙丑。\n若非洞晓未来数，安知八百余年后。\n坡翁应未见此志，金蝉之铭何绝类。\n又知文章有暗合，智谋所见略相似。\n二王遗踪无所遗，谁知地下此段奇。\n三君共为成胜事，至宝呈露端有时。\n越山盘屈献与羲，付与耳孙世守之。\n烦君更为护幽竁，或恐意如犹有知。",
        "dynasty": "宋",
        "collection_info": null
    },
    {
        "title": "赵资政招赏川海棠次袁和叔韵",
        "author": "楼钥",
        "content": "少陵千古诗人杰，每见名花辄题绝。\n锦棠无如蜀川盛，见说千林天染缬。\n大篇短章合无数，忍对此花舌如结。\n黄鹄衔子万里来，春光颇向东南洩。\n槹閒老子携春归，移石鬰林表高洁。\n崇桃炫昼不足言，红艷烧林疑益烈。\n棠梨小红自退听，不待骚人定优劣。\n两登蜀道归海滨，一琴一龟全晚节。\n嘉招容我到花下，春酒新篘公自挈。\n攀翻乱插人共醉，十二金钗不成列。\n袁安参坐为长哦，同气相求磁石铁。\n不须高烛映红粧，佳月自能明作哲。\n红潮满颊卧林间，风流谁敢来分别。",
        "dynasty": "宋",
        "collection_info": null
    },
    {
        "title": "泉口浄明院昼寝",
        "author": "楼钥",
        "content": "沙头古招提，往来几经行。\n兹来当春昼，解衣愒西楹。\n玉立青琅玕，小窗虚且明。\n纸帐白如雪，床软枕更平。\n偃仰四体适，欠伸困思生。\n须臾右胁卧，径入华胥城。\n无人梦自觉，閴然四无声。\n林间婆餠焦，悠悠时一鸣。\n翻身更从容，意泰气亦清。\n连朝走丘垄，百拜不遑宁。\n老我久倦游，幸兹息营营。\n衰相益已迫，世念日愈轻。\n自欣天与閒，身是半髮僧。\n未能遂高隠，庶几保余龄。",
        "dynasty": "宋",
        "collection_info": null
    },
    {
        "title": "赋蒋甥若水番马图",
        "author": "楼钥",
        "content": "何处驱来良马六，骝黄参错如花簇。\n胡为不作腾骧去，各有游缰絷前足。\n胡人下马俱少休，背倚毡裘眠正熟。\n酋豪拣箭奚奴捻，意欲射麞不遗镞。\n琵琶横倚续续弹，一夫坐听胡中曲。\n卧拥提壶将引饮，英气虬鬚皆贵族。\n沙碛坡陀高復低，天寒不见寸草绿。\n我行燕蓟颇见之，狼帽乌靴乃其俗。\n勿云恃勇不知义，要以赤心置其腹。\n呜呼安得壮士健马咸作使，坐令戎虏为臣仆。",
        "dynasty": "宋",
        "collection_info": null
    },
    {
        "title": "陈表道惠米缆",
        "author": "楼钥",
        "content": "平生所嗜惟汤餠，下箸辄空真隽永。\n年来风痹忌触口，厌闻来力敕正整。\n江西谁将米作缆，捲送银丝光可鑑。\n仙禾为餠亚来牟，细剪暴干供健啖。\n如来螺髻一毛拔，卷然如虿都人髮。\n新絃未上尚盘盘，独茧长缲犹轧轧。\n旴江珍品推南丰，荷君来归携来东。\n知君正直如羔羊，贻我素丝踰五总。\n仙禾本出从嘉谷，色味俱同无餠毒。\n鼎深熟煮葱豉香，大美元年加脔肉。\n有时饭素芼以虀，馋口属餍味更奇。\n束晳一赋不及此，为君却作补亡诗。",
        "dynasty": "宋",
        "collection_info": null
    },
    {
        "title": "卢甥申之自吴门寄颜乐间画笺",
        "author": "楼钥",
        "content": "年来吴门笺，色泽胜西蜀。\n春膏最宜书，叶叶莹栗玉。\n贤甥更好奇，惠我小画幅。\n开缄粲殷红，展玩光溢目。\n巧随砑光花，傅色湿丹绿。\n桃杏春共妩，兰桂秋始肃。\n赵昌工折枝，露华清可掬。\n妙手真似之，臧去不忍触。\n苟非欧虞辈，谁敢当简牍。\n又闻乐间君，古篆颇绝俗。\n併求数纸书，寄我慰幽独。",
        "dynasty": "宋",
        "collection_info": null
    },
    {
        "title": "题申之寄示春郊画轴",
        "author": "楼钥",
        "content": "郊原膴膴春意足，细草凄迷芳树绿。\n鴈鹜无数泛陂塘，羊牛相与随刍牧。\n几年不泛浙西船，恍如苏台俯平川。\n闲人忧国无他策，但愿好雨成丰年。",
        "dynasty": "宋",
        "collection_info": null
    },
    {
        "title": "六言问天池宝华",
        "author": "楼钥",
        "content": "昔年曾赋虎丘，犹恨灵岩未游。\n天池之景绝胜，宝华有水倒流。\n老矣不復西去，梦入陶朱扁舟。\n烦君为我寻访，能以新诗寄不。",
        "dynasty": "宋",
        "collection_info": null
    },
    {
        "title": "赠成都鲁讲书",
        "author": "楼钥",
        "content": "君家江发源，我生瀛之壖。\n相望万里外，中间几山川。\n近闻今子敬，文价惊鸾鹓。\n何由梦见之，失喜瞻在前。\n幅巾耸英标，衔袖出文编。\n倒屣平生欢，剧谈河汉悬。\n老我三入朝，广识两蜀贤。\n相与论诸公，与君最周旋。\n自言隠太城，读书三十年。\n城中竹溪居，肥遯远市廛。\n清溪拥屋后，绿树环前轩。\n一舟号横雪，可泝復可沿。\n拂衣下三峡，非为名利牵。\n滟滪追古作，海潮赋新篇。\n旧依槹閒公，来乘甬东船。\n顾我何所取，有怀俱尽言。\n老亲苦多病，尝药冀少痊。\n佳客不容留，欲着归骖鞭。\n间为恶草具，愿君少留连。\n报无锦绣段，赠有朱丝絃。\n一别无復会，掺袪意茫然。\n蜀山渺何许，同声惟杜鹃。",
        "dynasty": "宋",
        "collection_info": null
    },
    {
        "title": "赵资政当山堂",
        "author": "楼钥",
        "content": "我公仁存心，乐山心如丹。\n平生经行处，不厌行路难。\n青城及大面，万迭连百蛮。\n扪参仰胁息，亦尝坐长叹。\n功成归四明，得地数亩悭。\n城隅路穷际，小桥水汪湾。\n萧条渔家市，中有屋百间。\n危楼俯人世，一看山四环。\n堂深无他景，犹以城当山。\n城荒披绿莎，青青透槹閒。\n秀润长满门，坐对无跻攀。\n日夕气亦佳，鸟飞相与还。\n终日看不厌，徙倚十二栏。\n有如拥泰华，管窥见一斑。\n况兹绿阴成，连朝雨潺潺。\n浓翠真欲滴，秀色几可餐。\n我家但环堵，穷年困弯跧。\n出门得旷望，遥碧罗烟鬟。\n有时碧云涌，半空耸商颜。\n须臾辄变灭，欲驻良亦艰。\n羡公得佳趣，容我游其藩。\n悠然时见之，重门勿令关。",
        "dynasty": "宋",
        "collection_info": null
    },
    {
        "title": "风琴",
        "author": "楼钥",
        "content": "渊明有琴本无絃，白傅偏喜听人弹。\n不如空中风度曲，随风往来声断续。\n非宫非商从君听，不中律吕无亏成。\n大如角韵来孤城，细似蚓窍苍蝇声。\n华亭夜鹤圆吭清，颤动长引寒蝉鸣。\n或疑凤咮叫霄汉，又恐僊佩云中行。\n使其似曲无别调，安得自在声泠泠。\n蛙喧尚谓胜鼓吹，牛鸣犹以黄钟称。\n丝不如竹亦漫语，頼此七窍俱珑玲。\n幽人院静新凉生，八风不问来纵横。\n短簟六尺午睡足，彷佛神来传广陵。",
        "dynasty": "宋",
        "collection_info": null
    },
    {
        "title": "寄题临江徐秘阁儒荣堂",
        "author": "楼钥",
        "content": "沧水海豹来京畿，繫裙尧舜深恶之。\n元佑政和能几时，女真航海来乞师。\n以燕伐燕夷攻夷，吾国何与潜与期。\n岛夷日张耶律卑，城门失火殃鱼池。\n督亢虽入空无赀，免夫赋及东南垂。\n庙谟颠倒几逆施，中原丘墟责谁尸。\n高皇匹马兴涣濉，南巡国步尤阽危。\n神旌北指虏屡隳，天虽悔祸庭未犂。\n两邦交聘玉节驰，廿年不见红旌旗。\n狂胡穷凶不自知，意欲投棰凌江湄。\n安知送死芜城西，倒戈势如蚁溃堤。\n三年拜赐无能为，再寻和议平创痍。\n中间纪载纷是非，颠末不备多怀私。\n痛定泣血作者谁，佥言乱华疑传疑。\n徐君忧世老不衰，会粹众作无棼丝。\n东观直笔多所资，蓬莱汉阁生光辉。\n儒荣名堂本训辞，大书流咏见丰碑。\n我昔假吏陪琬圭，故宫禾黍伤离离，洪河大山望而悲。\n壮士无数胡马肥，谓国有人何至斯。\n此心耿耿泪自挥，年运而往不可追。\n因君来觅儒荣诗，感触义槩矢以词。\n无由纵览读书帷，愿得版行用激臣子无穷思。",
        "dynasty": "宋",
        "collection_info": null
    },
    {
        "title": "送袁恭安赴江州节推",
        "author": "楼钥",
        "content": "袁氏四世凡五公，唐朝三相传家风。\n君家几代擅儒业，高曾艺苑俱称雄。\n大父谦尊古君子，诸父名高表吾里。\n一门子弟更竞爽，挹取乙科自君始。\n九江需次今几年，去去渌水依红莲。\n忘年论交正相予，叱驭欲往难留连。\n老我秋来抱病久，临岐无由置尊酒。\n祇从卧内叙离怀，恋恋掺袪仍握手。\n鹏程万里兹权舆，平时义方师有余。\n送人以言古所重，虽诵所闻宁起予。\n君看公孝与孟博，太守坐啸仍画诺。\n一郡之政頼关决，千里应须念民瘼。\n乡州义事烦主盟，纤悉于余无隠情。\n处事条理亦为政，知君出仕当有声。\n尊公亦入闽中幕，公退着书端不恶。\n君才更得江山助，简书既省寻家学。\n君行远业未可量，弟兄丹桂终齐芳。\n老悖无庸况多病，尚能留眼看翱翔。",
        "dynasty": "宋",
        "collection_info": null
    },
    {
        "title": "赵南仲寄王朴画猫犬戏为之赋",
        "author": "楼钥",
        "content": "䰐鬖两狻猊，胡为到庭户。\n细观画手妙，模写真态度。\n意足谢繁笔，不待丹青污。\n乱扫腹背毛，头足巧分布。\n尨也如愁胡，眉攒眼光注。\n岂惟足生牦，垂耳纷败絮。\n掉尾固自若，狸奴为惊瞿。\n侧耳实畏之，衝目犹敢怒。\n诚知取形似，不吠亦不捕。\n对之辄一笑，聊用慰沈痼。",
        "dynasty": "宋",
        "collection_info": null
    },
    {
        "title": "朱季公寄诗有怀真率之集次韵",
        "author": "楼钥",
        "content": "伊昔羊尹临丹阳，真率之名初滥觞。\n香山尚齿当会昌，卧云不羡坐岩廊。\n七人各列官与乡，年德俱高世所臧。\n丙午同甲遥相望，清谈生风想琅琅。\n耆英人物尤轩昂，赋诗远追白侍郎。\n文富归休寿而康，衣冠十二何锵锵。\n吾乡五老如鴈行，至今月评尚推扬。\n家舅仕宦接王杨，眉寿遂及渭水姜。\n我如伤禽趁鸾凰，忽惊骑箕归银潢。\n向来雅约犹宝藏，菜羹草具烹彘肪。\n四皓中间有夏黄，蔼蔼义风夸句章。\n年来抱痾久在床，同社阔别如河梁。\n君尝远宦踰沅湘，又向封川憇甘棠。\n瘴雨蛮烟暗桄榔，何时归安朝士坊。\n忽传新诗几生光，敛衽正色而寒芒。\n诗境几成破天荒，徐为续貂未须忙。\n静揣归期应未央，归纵未衰亦老苍。\n莫年甘与子同裳，何事相望天一方。",
        "dynasty": "宋",
        "collection_info": null
    },
    {
        "title": "吴少由惠诗百篇久未及谢又以委贶勉次来韵",
        "author": "楼钥",
        "content": "江左一世称名公，首出刘惔与王蒙。\n自高直以天自况，何止数仞言高墉。\n虚声一传实何在，但知景附而风从。\n我朝诸公门户阔，普纳万象如虚空。\n羣才俱入大鑪鞴，铸人端如金在镕。\n又如东君一布令，白者自白红自红。\n岩岩千载玉局老，少年径以吾道东。\n首干乐全次六一，二公自是燕许宗。\n奏篇六论初流传，四海一日俱承风。\n其间杰出六君子，香熏班马尤为浓。\n涪翁又分江西派，作图序次由本中。\n哦诗作文各务实，荐鹗不媿北海融。\n坐令文物掩前代，主盟岂非诸老功。\n固知文气僵湜籍，亦许诗律沾徐洪。\n宛丘诸黄接前辈，宜有此甥风味同。\n蚤尝决胜翰墨场，笔端豪健谁争工。\n新篇句句多洒落，妙画字字真玲珑。\n惜哉生晚百余载，欧苏之门欠登龙。\n尚兹踸踔未阔步，吞舟之鱼沟岂容。\n我方投老与世隔，映窗爱景方朣胧。\n十年屏居可罗爵，何人来顾一秃翁。\n俨然衣冠见吾子，文书衔袖名自通。\n向来两卷余百篇，讽味抵今未能穷。\n更携大篇如拱璧，刻画无盐贲孤踪。\n人言霜蹄骋夷路，我今秋隼凌三峯。\n爱余过厚拟前良，此事如何着得侬。\n老我不入杞梓林，峄阳深隠如孤桐。\n平生习气扫欲尽，只有媿处着力攻。\n子归求之有余师，惟知嘆息锦绣胸。\n时时杖屦许来往，庶可岁寒相始终。",
        "dynasty": "宋",
        "collection_info": null
    },
    {
        "title": "龙潭丈室一笋穿入露满其上因赋之",
        "author": "楼钥",
        "content": "一笋入屋照座寒，凌晨仍有清露漙。\n益信露珠自根起，正如真水朝泥丸。\n厦屋不应为汝穿，不肯屈节斜倚栏。\n干霄拂云已在望，且復自保青琅玕。",
        "dynasty": "宋",
        "collection_info": null
    },
    {
        "title": "旱久无水王伯容分惠桃源大溪泉将以长篇水至已雨走笔次韵",
        "author": "楼钥",
        "content": "七十老翁门昼闭，终日萧然无一事。\n却因不雨动衰怀，拥笏黄堂与祠祀。\n兼旬旱涸舟不通，井泉欲竭知无计。\n僮奴抱瓮扣比邻，水不得清仅无滓。\n旧时见说横溪源，有水侧出万竹前。\n考之尔雅名汍泉，颇思走介分微涓。\n去之一驿不易到，午暑坐想空垂涎。\n不知何人剥啄扣我门，惠以小罂童稚惊相传。\n启封一勺挹清泚，烹试茗碗真增妍。\n况当精祷已孚应，三日檐溜倾潺湲。\n病中一笑成莞尔，城闉安有泉如此。\n吴松四桥思陆羽，白帝城西歌子美。\n何用中泠取扬子，已觉清甘冰人齿。\n前人所品殊不定，一下一高随所喜。\n老我住世能几年，引饮一瓢几子渊。\n行见甫田取十千，坐使远近俱安然。\n欲和大篇不觉沉吟久，击钵成章惭敏手。",
        "dynasty": "宋",
        "collection_info": null
    },
    {
        "title": "送潚宰富阳",
        "author": "楼钥",
        "content": "富春富山水，地胜雄三吴。\n壮哉十万户，畿邑拱行都。\n大江横吾前，上下万贾趋。\n吾子丞剡川，摄事姦已鉏。\n试县力愈难，勉旃立规橅。\n治县古有谱，近颇多着书。\n槹閒爱汝厚，诲语皆良图。\n老我不惜别，所望安官居。\n汝亦颇练事，正恐才尚疎。\n我以热肺肠，有求应所须。\n遇事费十思，一跌真不虞。\n虽当纵心年，兢兢矩不踰。\n况汝年方壮，勿恃才有余。\n据轮始窥井，任诞宁失拘。\n三年待汝归，二亲真倚闾。",
        "dynasty": "宋",
        "collection_info": null
    },
    {
        "title": "又送从子㴶",
        "author": "楼钥",
        "content": "二孙吾所爱，别去殊关情。\n阿剡将赏延，伴子性亦灵。\n烦子善诱之，他日使有成。\n公余松竹林，共勉洛诵声。",
        "dynasty": "宋",
        "collection_info": null
    },
    {
        "title": "寄题林宗山巢龟",
        "author": "楼钥",
        "content": "彼泽之陂蒲与荷，有美一人伤如何。\n洁清如许岂不好，纫兰缀蓠何足多。\n七十二钻无遗策，不灵于己徒遭厄。\n人生何用千岁为，愿似巢莲足清白。",
        "dynasty": "宋",
        "collection_info": null
    },
    {
        "title": "送赵仲礼守天台",
        "author": "楼钥",
        "content": "槹閒社稷臣，卷藏经济手。\n功名付诸郎，秀出诸公右。\n大儿倅东嘉，洗印未云久。\n次子镇赤城，急流去何骤。\n二者皆为亲，欲奉乔松寿。\n况有戏綵堂，可继清献后。\n邻封尤便养，荣侍各昼绣。\n春风扇微和，安舆云出岫。\n家传吏师法，从政于何有。\n还归鸳鹭行，金印当繫肘。\n向来尝佐郡，山川若僚友。\n南渡多北客，风味中都旧。\n士夫喜公来，纷然迎马首。\n其中多故知，颇问老夫否。",
        "dynasty": "宋",
        "collection_info": null
    },
    {
        "title": "赠相手文李道人",
        "author": "楼钥",
        "content": "生有文在手，纵横殆天予。\n其閒动成字，往往传自古。\n舜褎梁武武，老十子贡五。\n季友太叔虞，仲子竟归鲁。\n仲弓有鈎文，宰我亦握户。\n敏士自文雅，习道本因辅。\n邓渊彭神符，琐琐不足数。\n李合陶士衡，三公皆定数。\n白帝矜奇瑞，见诮汉世祖。\n何为言祸福，历历如君语。\n自言传希夷，妙处胜貌取。\n见手知国封，况此细纹缕。\n研油燎旃檀，始见掌中虏。\n何如一览顷，坐谈乐与苦。\n老我缩袖閒，不復烦推步。\n子其访尘中，英杰在何许。",
        "dynasty": "宋",
        "collection_info": null
    },
    {
        "title": "跋余子寿所藏山谷书范孟博传",
        "author": "楼钥",
        "content": "宜人初谓宜于人，菜肚老人竟不振。\n承天院记顾何罪，一斥致死南海滨。\n贤哉别驾眷迁客，不恤罪罟深相亲。\n衮衮不容处城闉，夜遣二子从夫君。\n一日携纸丐奇画，引笔行墨生烟云。\n南方无书可寻阅，默写此传终全文。\n补亡三箧比安世，偶熟此卷非张巡。\n岩岩汝南范孟博，清裁千载无比伦。\n坡翁侍母曾启问，百谪九死气自伸。\n别驾去官公亦已，身虽既衰笔有神。\n我闻此书久欲见，摹本尚尔况其真。\n辍公清俸登坚珉，可立懦夫羞佞臣。",
        "dynasty": "宋",
        "collection_info": null
    },
    {
        "title": "谢叶处士写照",
        "author": "楼钥",
        "content": "老我旧曾官日边，随众年除仍岁迁。\n母子日夜念乡国，但欲共耕绵上田。\n叶君写照妙一世，画我形模在山水。\n有如虎头貌幼舆，正合置之岩石裏。\n犹记有客为谀言，盍更野服为貂蝉。\n我笑不答心不然，拂衣径得归林泉。\n归来岁月不知久，十余年中何不有。\n此心炯炯尚如丹，只为幽忧成老丑。\n久矣与世俱相忘，荷君念我应老苍。\n新图白髭添一二，岂知双鬓皆成霜。\n两图对挂耿相照，顾盼从容成一笑。\n更添松竹作寿星，我已甘心就枯槁。\n人言姿态与真同，如照止水窥青铜。\n明知已非故吾矣，小孙指点能呼翁。\n君居天街号称首，侯王生面罗左右。\n边头飞将新立功，飒爽英气照窗牖。\n名满四方求者多，千金造门君不呵。\n能事固不受促迫，应酬虽繁可柰何。\n胡为有暇及衰朽，楚楚装池意尤厚。\n我今已是行路人，不须重累丹青手。",
        "dynasty": "宋",
        "collection_info": null
    },
    {
        "title": "送宣宗禹保宁军掌书记",
        "author": "楼钥",
        "content": "宣之为姓世所稀，暇日试为君家推。\n宋之宣公舍与夷，子孙相承此为基。\n或云出自鲁宣伯，元和姓纂言则非。\n西京功臣虎与义，侯封累世皆宗枝。\n盛哉云阳宣巨公，光武称其胜二龚。\n酆为司空怀在赵，遥遥久矣无亢宗。\n君家本自太末来，世以儒术为家风。\n尚及詹识诸父行，君方髫龀成孤童。\n艰难历徧屹中立，五行俱下攻时习。\n自从一登贤士庭，贵名日起人谁及。\n舍选真似青铜钱，一跃龙门浪三级。\n吾乡惊喜破天荒，归见朋俦愈谦挹。\n宝婺古郡名浙东，往泛绿水依芙蓉。\n如君入幕假途尔，及今民事宜加工。\n亨途万里才发轫，掺袪勿使金樽空。\n从今家声当愈大，坐使宣氏崔卢同。",
        "dynasty": "宋",
        "collection_info": null
    },
    {
        "title": "林和叔侍郎龟潭庄",
        "author": "楼钥",
        "content": "顷年曾记游花溪，宗枢潭府溪之湄。\n徘徊其上嘆秀爽，宜有英才瑞明时。\n岩岩林公天与奇，劲气不为金石移。\n少以六义鸣上庠，游宦所至英声驰。\n澜翻荐口彻旒冕，通籍直上黄金闺。\n出宰长城如卓鲁，至今遗爱人歌之。\n入朝一冠御史豸，台纲振厉先光辉。\n光宗圣度如天大，俾承旧制形宸奎。\n言所当言公不屈，上喜抗直深倚毗。\n历居三院上横榻，首尾独击及四期。\n擢居小天不肯住，远指章贡把一麾。\n政成召节不旋踵，神与清涨促公归。\n代言批敕节弥励，藜藿不采非公谁。\n竟以松班分制阃，海邦虽陋不鄙夷。\n抚摩赤子厪一稔，功利及物难周知。\n公方在台我立螭，台省相望心事齐。\n皇上初政公赐环，我居青琐公紫薇。\n时平论事同努力，寄名雷霆如恐迟。\n我求外补径投閒，公亦出关喜相随。\n受廛亲见贤郡侯，攀辕卧辙同旄倪。\n公时自谓二宜去，吏民犹诵三不欺。\n棠阴蔽芾勿翦伐，万人来往城南堤。\n书来不復说余事，颇言别墅躬鉏犁。\n频年日涉愈成趣，去家三里共游嬉。\n首崇御札极尊閤，又以副墨登之碑。\n非欲自诧稽古力，铺张圣德彰仁慈。\n犹记殿上争挽衣，咫尺龙颜犯天威。\n坐以汉法当粉齑，廷臣就列仍绅緌。\n箧藏常裾不容毁，如以折槛存轩墀。\n公严十袭我书榜，老臣追往空涕洟。\n吾闻一潭浩深绿，上有怪石形如龟。\n是为古丽最佳处，地藏天作公发挥。\n大溪横贯地坦平，演迤明秀山四围。\n十峰历历可名数，余如芙蓉耸天涯。\n独此一山亘里许，中立壁峻难攀跻。\n堂名娱老正东南，比汉二疏公庶几。\n海棠炫昼遶栏槛，细数嫣红遍繁枝。\n杂花满地秀而野，何殊迂叟居洛师。\n千岁灵龟巢莲叶，祝公耆寿登庞眉。\n桃花源杳号霞隠，木奴霜后黄金垂。\n深可藏书旷可射，初篁细香临月池。\n狎鸥渚边鸥为下，观鱼梁上鱼不疑。\n悬崖石横笋斜出，拒霜为城媚清漪。\n公既垂车弃轩冕，鸿飞冥冥不受羁。\n超然但欲适吾意，抱瓮直欲心忘机。\n我虽未到景略序，尽录无心图画为。\n花朝月夕景何限，想见晴好雨亦宜。\n落霞孤鹜映西日，多少空翠仍烟霏。\n此虽见之咏不足，强欲着语是耶非。\n两守宝婺行或止，无由往叩山中扉。\n旧闻赵公访欧阳，千里命驾如吕稽。\n清风明月两閒人，万口犹传乐府诗。\n我虽挂冠病双足，颂繫一榻当炎曦。\n荷公虽若鱼相忘，尺书时来自缄题。\n屡索鄙书懒未暇，又恐境胜难为词。\n兹来督我语益峻，远寄蜀绢栏乌丝。\n为吾赠诗仍就写，欲待相好无时衰。\n想像试作高堂赋，身知难往心欲飞。\n才固不多老更尽，况此病瘁神亦疲。\n不如及今为公作，语成不工不敢辞。\n两家子弟向后日，庶几二老同襟期。",
        "dynasty": "宋",
        "collection_info": null
    },
    {
        "title": "次韵黄文叔正言送日铸茶",
        "author": "楼钥",
        "content": "古人养老食而酳，后人既饱须啜茗。\n唐称阳羡顾渚茶，惠建之名犹未省。\n小团花𩊓矞云龙，竞巧争妍动天听。\n要之造化生万物，甘苦酸盐适其性。\n古来水品多异同，茶品知谁真得正。\n芽新火活善调汤，种类虽殊俱隽永。\n坡翁立论亦颇当，一贬一褒何太猛。\n北苑固为天下最，未必余茶尽邪懭。\n越山日铸名最高，种在阳坡性非冷。\n父老不堪痛摧抑，待以奴隶心若鲠。\n草木端有地所宜，此品标奇惟一岭。\n祇因杂取应人须，寖使虚名成画餠。\n坡公殆未识吾真，真者如珠光自炯。\n白头拾遗辨真贋，非是容心为乡井。\n寄来双缶妙绝伦，病叟新尝信侥倖。\n七碗自煎成水厄，笑看腹似支离瘿。",
        "dynasty": "宋",
        "collection_info": null
    },
    {
        "title": "长生草",
        "author": "楼钥",
        "content": "我方髫龀时，已復见兹草。\n仲舅尉江阳，奉亲颜色好。\n窗门挂经冬，蛛丝罩轻缟。\n意为霜雪残，白花乃明杲。\n世间三友外，此有岁寒操。\n年至十七八，童心如木槁。\n随时到柯山，逢人细访考。\n买之野人手，何须访蓬岛。\n尝为伯氏寿，作诗颂难老。\n经今五十年，得自江南道。\n老我日就衰，岁月岂长保。\n一笑哦子诗，犹将伴梨枣。",
        "dynasty": "宋",
        "collection_info": null
    },
    {
        "title": "又次王恭叔韵  其一",
        "author": "楼钥",
        "content": "仲冬方寒荔挺出，仲夏方炎靡草死。\n若将朝菌比大椿，相去何啻千万里。\n金芝僊草不可见，长生之草畧相似。\n少时曾识青青色，今日得之乃真是。\n天工矜悯轻丧生，故出珍苗普相示。\n若言神僊可学致，自是未得养生理。",
        "dynasty": "宋",
        "collection_info": null
    },
    {
        "title": "又次王恭叔韵  其二",
        "author": "楼钥",
        "content": "人为天地最灵物，野卉无情犹若此。\n石间薜荔水昌阳，卷柏生崖并葛藟。\n是皆草中号长久，未见悬空解葩蘂。\n柯叶不改耐岁寒，土着青松那可拟。\n不须丹砂访葛洪，毋用僊方传李耳。\n未知此种谁为传，乌有先生子虚子。",
        "dynasty": "宋",
        "collection_info": null
    },
    {
        "title": "寄题阆风刘允叔月波",
        "author": "楼钥",
        "content": "浮海思乘桴，拾月或挂席。\n何如阆风僊，渤澥坐中得。\n隠几时观澜，黏天四无壁。\n清夜水不摇，孤蟾静沈璧。\n飘风一过之，波光湛空碧。\n万顷玻璃田，荡以黄金液。\n我欲从之游，尚恐一层隔。\n何当携珍茶，石井试余滴。",
        "dynasty": "宋",
        "collection_info": null
    },
    {
        "title": "题杨子元琪所藏东坡古木",
        "author": "楼钥",
        "content": "东坡笔端游戏，槎牙老气横秋。\n笑揖退廉博士，信酷似文湖州。",
        "dynasty": "宋",
        "collection_info": null
    },
    {
        "title": "同倪正甫尚书游西湖",
        "author": "楼钥",
        "content": "旧说西湖比西子，君言西湖似贤士。\n于嗟契阔十五年，一日相逢祇如此。\n南山北山两高峰，春波滟滟摩青铜。\n未能荡桨穷胜处，倚栏一望开心胸。\n老我挂冠隠田里，岂知再见烟连水。\n小须夏日醉满荷，脱屣东归甘已矣。",
        "dynasty": "宋",
        "collection_info": null
    },
    {
        "title": "赠犁春谢耕道",
        "author": "楼钥",
        "content": "归耕十三年，此来殊欿然。\n一犁正春雨，君行欲何处。\n我方买红船，重归寻旧廛。\n君亦早归来，勿荒负郭田。",
        "dynasty": "宋",
        "collection_info": null
    },
    {
        "title": "访李国器于包山同登寺后山庵",
        "author": "楼钥",
        "content": "访客包家山，相与登层颠。\n嶙峋巨石中，屈曲扶栏干。\n夜来雨初过，石罅时涓涓。\n轻舆到冈头，大江横吾前。\n亭午潮方盛，千艘散平川。\n道人茅三间，花木罗后先。\n朅来汩京尘，旷望为洗湔。\n山断塔层层，西陵渺苍烟。\n此道走邯郸，归心更翩翩。",
        "dynasty": "宋",
        "collection_info": null
    },
    {
        "title": "谢林德久正字惠诗次韵",
        "author": "楼钥",
        "content": "老我甘投閒，晏然十三秋。\n兹来何所似，反衣狐白裘。\n京尘素为缁，梦寐思首丘。\n低徊未成去，黾勉终自羞。\n久闻歌楚骚，欲见知无由。\n诗文惠盈轴，一诵消百忧。\n便当细论文，夜雨同春蒭。\n平生万事了，此去復何求。\n尚贪未见书，痛洗千斛愁。\n得此不翅足，携归老先畴。",
        "dynasty": "宋",
        "collection_info": null
    },
    {
        "title": "次韵东坡武昌西山诗",
        "author": "楼钥",
        "content": "党论一兴谁可回，贤路荆棘争先栽。\n窜流多能擅笔墨，囚拘或可为盐梅。\n雪堂先生万人敌，议论磊落心崔嵬。\n向来罗织脱一死，至今诗话存乌台。\n凭高望远想宏放，眼界四海空无埃。\n黄冈踏遍兴未尽，绝江浪破琉璃堆。\n漫郎神交信如在，石为窊樽胜金罍。\n邓侯先曾访遗迹，铭文深刻山之隈。\n山荒地僻分埋没，二公前后搜莓苔。\n元佑一洗人间怨，天地清宁公道开。\n玉堂同念旧游胜，笔端万物挫欲摧。\n时哉难得復易失，弟兄远过崖与雷。\n北归天涯望阳羡，买田不及归去来。\n我为长歌弔此老，恸哭未抵长歌哀。",
        "dynasty": "宋",
        "collection_info": null
    },
    {
        "title": "次韵雷知院观音诗因叙家中铜像之详",
        "author": "楼钥",
        "content": "鼻祖家住江东边，推择为吏心静渊。\n朝朝趋邑过圮上，时见暗碛光煜然。\n平时奉佛心至谨，建立塔庙崇诸天。\n试令便介识所在，退公始得来其前。\n挥鉏去沙若有物，微见铜像伤其颠。\n须臾众覩全体见，端严相好巧且坚。\n迎归供养备精洁，我家旧物犹青毡。\n铢衣飘摇俱梵相，珠缨垂袅穿淮蠙。\n虽非丈六黄金身，他处像设无能先。\n不知何人妙陶冶，底用五色增华妍。\n自兹累叶永为宝，如以衣钵更相传。\n是时承平最盛际，正在景德咸平间。\n画工难貌天人妙，劫风不动神光圆。\n益知佛教来已远，徧满震旦尊金僊。\n慈悲无量应成祷，影响若与人周旋。\n耳则闻音目可观，此有妙理谁能诠。\n宝光燄燄拥身后，贝花叶叶俱成全。\n顶戴天冠工莫及，中有一佛立不偏。\n有孙是为乡先生，决科衣冠遂蝉联。\n大父持丧久庐墓，曾以此事形碑镌。\n起身月卿出为郡，殿上寤主以一言。\n易守乡邦凡五年，宠光赫奕当政宣。\n移至湖心值兵毁，精庐灰灭因亡焉。\n初闻诸父话遗迹，兴叹欲见无因缘。\n扬州伯父初赋归，慨念孝感如参骞。\n零丁募以十万钱，里巷响应庆愈绵。\n木工先为小台殿，居以古像□□旃。\n后人事之加笃敬，日袅香篆长蜿蜒。\n衰宗幸有此奇特，信知福利非唐捐。\n安得东归奉香火，晏坐终老甘三椽。",
        "dynasty": "宋",
        "collection_info": null
    },
    {
        "title": "桃源图",
        "author": "楼钥",
        "content": "桃源初传武陵溪，靖节作记人不疑。\n其先深避嬴政虐，嘉遯与世真相违。\n尚不知汉况晋魏，子孙绵远无终期。\n正如三韩有秦语，传为神僊愈难知。\n桃林洞府渔人窥，别有天地均四时。\n意必智者塞其蹊，不然将为世所羁。\n后人想像作图画，但见耋稚咸嬉嬉。\n人家随处成井市，畎亩颇亦分塍畦。\n井鬼下照坤之维，方士异人多崛奇。\n筠笼二版坚如铁，能刻景物穷纤微。\n浄室给以酒盈斗，一昔图成了无亏。\n同寮欲求第二本，版忽震裂人已非。\n夷坚志怪言历历，何意今乃亲见之。\n未知桃源有此否，此事茫昧不可稽。\n初疑长房缩地脉，又似照影归摩尼。\n巨丽写成阿房赋，牵连貌出连昌辞。\n采女细数七十二，人言霓裳舞羽衣。\n楼阁玲珑在缥缈，其间恐有太真妃。\n刻画工巧世固鲜，磨以岁月或可为。\n彩鸾唐韵已甚捷，未见神速能如斯。\n尚有渔舟傍阶墀，咫尺安知前路迷。\n天圣已踰三甲子，何人宝藏至今兹。\n南丰丈人惠墨本，老眼增明失昏眵。\n固知凡踪不可到，一梦游僊犹庶几。\n秘之十袭何以报，赠子相好无衰时。",
        "dynasty": "宋",
        "collection_info": null
    },
    {
        "title": "吴山井",
        "author": "楼钥",
        "content": "钱塘东南一都会，西湖宛在高城外。\n凿为六井引入城，唐相邺侯功尚在。\n吴山横亘城中央，左右江湖尽襟带。\n寒泉迸溢清且甘，发自灵源匪分派。\n天目两乳龙凤来，秀气所钟此其最。\n海滨斥卤润作咸，安得一泉独滂沛。\n四朝驻跸八十年，民聚五方真众大。\n抱瓮桔槹万夫汲，飞泉仰流筒吸快。\n大旱不干潦不溢，数里赪肩竞分卖。\n人言神龙宅其下，济物阴功至今在。\n川泽固多资灌溉，此井犹能济阛阓。\n皇家德泽如此泉，福祚与之俱不改。",
        "dynasty": "宋",
        "collection_info": null
    },
    {
        "title": "代书寄内弟耐翁总干",
        "author": "楼钥",
        "content": "我昔生外家，半世犹相依。\n至今连墙居，日日相闻知。\n诸表如羣从，休戚真同之。\n耐翁生而秀，爱惜从儿时。\n文采既俊发，吏才人共推。\n低徊久选调，每每为叹咨。\n兹行佐王人，未到声已蜚。\n邮置屡得书，论事语益奇。\n使长首推荐，婉画多所资。\n近观会稽编，分析及毫釐。\n益知足心计，荐书徧诸司。\n正欲助才选，非敢请以私。\n惜君年欲侵，正以远大期。\n得书再三读，惘然增愕眙。\n非所望于子，所言何背驰。\n江湖两路间，弄兵分潢池。\n羽檄以时至，庙堂日三思。\n调度供军需，发兵匝四垂。\n吾事诚可虑，彼亦安能为。\n岂曰白头贼，指日当诛夷。\n使子任贼衝，尚望羽扇挥。\n如何隔千里，遽求奉檄归。\n长沙屹巨镇，洞庭渺无涯。\n鄂渚屯重兵，上游藉兵威。\n当思深远谋，胡为先自萎。\n此言及同寮，必为人所窥。\n归以语闺门，徒惊妾与妻。\n无端使禀议，在此何为辞。\n望子置私忧，志立官无卑。\n张巡起县令，力抗百万师。\n逆徒哽喉牙，蔽遮頼涣濉。\n韦宽守玉璧，臧质全盱眙。\n丈夫立节义，有才尤当施。\n杀身以成仁，致命须见危。\n读书不念此，万卷终何裨。\n但当安义命，前定无参差。\n勉哉尽所职，造物不汝遗。\n况復受国恩，当与相维持。\n今子仕高沙，偶然脱危机。\n正须加义方，岂应使同斯。\n向也未得禄，遑遑不自支。\n既入红莲幕，图进亦其宜。\n今日宁为民，此乃无聊词。\n归来事若定，又思登王畿。\n胸中空扰扰，祸福不在兹。\n倘能悟愚言，便可知昨非。\n着枕必安寝，食淡甘如饴。\n老誖非强聒，鄙见不可移。\n少安当毋躁，通籍看金闺。",
        "dynasty": "宋",
        "collection_info": null
    },
    {
        "title": "题汪季路家藏吴彩鸾唐韵后",
        "author": "楼钥",
        "content": "旧说僊人吴彩鸾，日书切韵归毫端。\n不应神速有如此，令人至今疑稗官。\n相传此事三百载，谁知真蹟俨然在。\n笔精墨妙信入神，间以朱丹倍晶彩。\n法言初为此韵时，剩裒文字觉后知。\n宁知遂经谪僊手，讳字曾阙民与基。\n经生矻矻尽精力，摩以岁月或可得。\n动翰如飞犹恐迟，一日一挥出心画。\n神僊之说云渺茫，僊凡配耦尤荒唐。\n萧史弄玉乘凤去，蓝田空说容裴航。\n文箫之遇真是否，岂比虚名传不朽。\n五篇历历为全书，始信传闻是真有。\n当时所直才五缗，于今千金价未均。\n十年盖有数百本，未知几本传今人。\n惜哉字画太纤细，后日传之知几岁。\n祇今已有字不全，欲镌翠珉固非易。\n我踰七十方见之，暂借一观聊自怡。\n平生愿见心便足，何必更谋身后为。",
        "dynasty": "宋",
        "collection_info": null
    },
    {
        "title": "题汪宏甫三马图",
        "author": "楼钥",
        "content": "玉花流云照夜白，开元尚想行天街。\n韩李郑君俱已矣，健笔谁能如顺斋。",
        "dynasty": "宋",
        "collection_info": null
    },
    {
        "title": "枢密府雪后作故韩氏子舍也",
        "author": "楼钥",
        "content": "平生好流水，雅欲临流赋。\n涧溪或过之，眷眷不能去。\n青山围故乡，不肯入城府。\n宁知开八袠，重为寻故步。\n势家遗故居，传舍偶成寓。\n轩楹立奇石，巉岩高丈许。\n三面立屏障，曲沼水深贮。\n荏苒将半载，未见有时雨。\n新春积雪余，檐声夜如注。\n晓起推閒窗，石穴水喷吐。\n下穿玲珑余，数尺成瀑布。\n髣髴小龙湫，虽微体略具。\n退公辄对之，相逢叹迟暮。\n有客与同赏，酌酒更告语。\n虽云京尘深，燕坐得幽趣。\n悬崖挂长藤，绝顶列佳树。\n微风一披拂，坠点纷无数。\n吾方谋乞身，信美难久驻。\n未能写成图，聊用赋长句。",
        "dynasty": "宋",
        "collection_info": null
    },
    {
        "title": "谢文思许尚之石函广陵散谱",
        "author": "楼钥",
        "content": "叔夜千载人，生也当晋魏。\n君卑臣寖强，骎骎司马氏。\n幽愤无所洩，舒写向桐梓。\n慢商与宫同，惨痛声足备。\n规橅既弘阔，音节分巨细。\n拨剌洎全扶，他曲安有是。\n昌黎赠颖师，必为此曲制。\n昵昵变轩昂，悲壮见英气。\n形容泛丝声，云絮无根蔕。\n孤凤出喧啾，或失千丈势。\n谓此琵琶诗，欧苏俱过矣。\n余生无他好，嗜此如嗜芰。\n清弹五十年，良夜或无寐。\n向时几似之，激烈至流涕。\n素考韩皋言，神授託奇诡。\n别姊取韩相，多用聂政事。\n近读清真序，始知石函秘。\n贤哉许阿讷，自言家有此。\n文君昔宝藏，人亡琴亦废。\n荷君重然诺，写谱远相寄。\n按拍三十六，大同小有异。\n此即名止息，八拍信为赘。\n君远未能来，我老从此逝。\n何当为君弹，更穷不尽意。",
        "dynasty": "宋",
        "collection_info": null
    },
    {
        "title": "王叔达以尉彭泽潜玉洞述见示",
        "author": "楼钥",
        "content": "书岩已奇甚，潜玉尤伟哉。\n李君漫盘谷，元子空峿台。\n神不得自秘，天应为君开。\n渊明如得此，应不赋归来。",
        "dynasty": "宋",
        "collection_info": null
    },
    {
        "title": "题董亨道八景图",
        "author": "楼钥",
        "content": "钱塘怒涛天下无，谁将尺纸为新图。\n贺家湖上如镜浄，屡向烟波逢钓徒。\n彩虹横卧吴淞上，洞庭一螺浮具区。\n亦曾泛舟彭蠡湖，插立千剑名大孤。\n庐山高哉不得到，历历五老联香炉。\n上钟下钟夹湖口，半江清浊泾渭如。\n多景雄据金焦间，夕阳微照海门山。\n其余知名不知处，赤壁但歌前后赋。\n江汉至鄂始合流，黄鹤楼前鹦鹉洲。\n潇湘见说青如染，道林岳麓横清秋。\n我欲远游嗟暮齿，蝶梦翩翩漫千里。\n但欲绝江寻越山，归老故山吾已矣。",
        "dynasty": "宋",
        "collection_info": null
    },
    {
        "title": "鱼计亭",
        "author": "楼钥",
        "content": "平生信天公，颓然不作计。\n顾我虽非鱼，想见亦相似。\n潜深本其性，鱼亦非有意。\n浮阳或在渚，不能终自秘。\n或为饥所驱，危机在香饵。\n轻丝引纤钩，性命困刀几。\n鱼以味得烹，我以名自累。\n安得两相忘，容我从此逝。",
        "dynasty": "宋",
        "collection_info": null
    },
    {
        "title": "跋卢申之所藏韦偃三马",
        "author": "楼钥",
        "content": "嗟哉马之生，驰骤乃其性。\n一为人所羁，寸步不得骋。\n局促闲廐中，专俟圉人令。\n调服无踶啮，始可用朝请。\n战骑冒锋镝，或致陨其命。\n绣羁非不华，金狨号为盛。\n青黄木之灾，此亦马所病。\n立仗尤贵重，一鸣辄斥屏。\n何如在牧时，卧起玩烟景。\n丰草胜刍豆，清波恣游泳。\n韦侯擅笔精，幻出无人境。\n思陵赐珍题，昭回光炳炳。\n身方缚名缰，三年惭负乘。\n细窥乐宽閒，悠然动归兴。",
        "dynasty": "宋",
        "collection_info": null
    },
    {
        "title": "宇文枢密借示范宽春山图妙绝一时以诗送还",
        "author": "楼钥",
        "content": "范生本以宽得名，不学关仝与李成。\n笔端自出一机杼，理通神会真其能。\n横披小轴屡到眼，颇亦时能辨真贋。\n未见弘大如公藏，茂树乔山春烂漫。\n此图不是江南山，寒空青嶂疑商颜。\n高高下下几佳处，庄家时有茅三间。\n桥梁楼观各有趣，一夫驱馿何处去。\n安得随入杳霭间，布袜青鞋踏空雾。\n近山忽断见遥碧，天涯一望无中极。\n胸中丘壑谁测知，铁屋石人惊笔力。\n鹅溪六幅高堂空，终日对坐心神融。\n看罢为我捲还客，自此归余境梦中。",
        "dynasty": "宋",
        "collection_info": null
    },
    {
        "title": "钱文季少卿以蜀中织成山谷书庐山高为寿次韵",
        "author": "楼钥",
        "content": "七十衰翁年愈高，意气销尽湖海豪。\n平生万事不翅足，但欲乞身归故巢。\n几番挂冠不容去，归梦屡涉沧浪涛。\n纵使不去岂能久，命如槁叶风将飘。\n一阳来復值初度，方念吹棘心夭夭。\n何期老友加记录，乃为衰朽亲挥毫。\n庐山高哉山谷字，蜀女织就新冰绡。\n安得东归抱四绝，双鳬飞舄追王乔。\n张图痛饮信一快，更须传宝留儿曹。\n庆朝非远却图报，别当作颂齐崧高。",
        "dynasty": "宋",
        "collection_info": null
    },
    {
        "title": "以太湖石响板为文季寿",
        "author": "楼钥",
        "content": "太湖中心洞庭山，千岩万壑高孱颜。\n风涛舂撞自太古，漱成乐石如雕剜。\n玲珑中空穷变态，奇奇怪怪罗沧湾。\n良工巧手琢威凤，片云承足同飞翻。\n叩之五声八音足，疑有僊风摇佩环。\n月卿蜚声塞宇宙，文如九苞瑞世间。\n祇今在治真若凤，朝阳一鸣闻九关。\n先从鹓阁掌帝制，径上鸾台领朝班。\n德既不衰石不泐，祝公遐寿如彭籛。",
        "dynasty": "宋",
        "collection_info": null
    },
    {
        "title": "次韵章枢密赋吴彩鸾玉篇",
        "author": "楼钥",
        "content": "文箫蹑彩鸾，夜半恐不逮。\n山深忽呼名，惊喜不得退。\n僊谪无所逃，士贫何可耐。\n乃以三生缘，遂为二姓配。\n至人与凡夫，伉俪岂其辈。\n鬻书以自给，细字如玉碎。\n一一存楷法，明珠蔑瑕颣。\n初如鹣比翼，久若鱼同队。\n终日了韵编，心画亡罣碍。\n人间八百本，终古知敬爱。\n玉篇尤可珍，何必赠杂佩。\n倘邀千黄金，虽贫亦当贷。\n摩挲惜见晚，老眼看茫昧。\n墨妙饶精神，笔劲含姿态。\n次第部居中，盘曲法库内。\n九龄美风度，孟博信清裁。\n书拙无合作，见此增愧慨。\n尤物难久假，雪窗暂相对。\n遗踪虽已邈，真迹俨然在。\n辄效西子颦，小楷书牍背。",
        "dynasty": "宋",
        "collection_info": null
    },
    {
        "title": "题太乙宫武林山赠易高士",
        "author": "楼钥",
        "content": "易居求赋武林山，日困尘劳无暂閒。\n我求挂冠欲归去，念此诗债须当还。\n武林山出武林水，灵隠后山无乃是。\n此山亦復用此名，细考其来真有以。\n天目两乳到钱塘，一山环湖万龙翔。\n扶舆磅礴拥王气，皇居壮丽环宫墙。\n湖阴一峰如怒猊，势临城北尤瑰奇。\n吴越大作缁黄庐，为穿百井以厌之。\n从来有龙必有珠，此虽培塿千山余。\n中兴南渡为行都，崇列原庙太乙庐。\n曾因祀事来登眺，阛阓尘中有圜峤。\n熏风时来洗袢暑，绿树阴阴隠残照。\n我得暂来犹醒心，羡君清福住年深。\n长安信美非吾土，倦翼惟思归故林。",
        "dynasty": "宋",
        "collection_info": null
    },
    {
        "title": "寄题王以道兰墅",
        "author": "楼钥",
        "content": "百卉生深林，无人皆自芳。\n楚骚发妙意，惟兰乃能当。\n我欲效潞公，剩种坡之阳。\n不须强披拂，风来味愈长。\n君乃先为之，滋畹双雁乡。\n正欲生阶庭，聚书教诸郎。\n父子自同心，久之不闻香。\n老我行西归，一造君子堂。\n勉哉笃义方，双雁看高翔。",
        "dynasty": "宋",
        "collection_info": null
    },
    {
        "title": "蕉庵杂言",
        "author": "楼钥",
        "content": "环植峦蕉数十株，幻成方丈一屠苏。\n几重青苍两边合，四壁穿空一物无。\n早凉日薄坐其下，爽气肃飒风来徐。\n此为天下易生物，不多岁月真可庐。\n王恺谩夸紫步障，石崇安得青珊瑚。\n寓居得地不亩许，好事便可传规模。\n顾余老矣岂久处，后来得此自足娱。\n若谓霜雪成摧枯，环台瑶室今何如。",
        "dynasty": "宋",
        "collection_info": null
    },
    {
        "title": "石时亨饱山阁",
        "author": "楼钥",
        "content": "层层得好山，是处足饱看。\n君真乐山者，心地尤平宽。\n生长山水县，惯见青巑岏。\n筑室欲饫赏，凭虚着危栏。\n天亦遂君意，俾君老其间。\n场屋早得名，晚始就一官。\n官又不得进，甘心乐瓢箪。\n官少家食多，知更几暑寒。\n朝见山岚高，暮喜山云还。\n山气日夕佳，秀色几可餐。\n晴雨各变态，雪月更万端。\n于山真属餍，清明流肺肝。\n膏粱与刍豢，与世殊咸酸。\n久矣谢世纷，屏息专内观。\n鬓无一茎白，八十颜如丹。\n所得不既多，愈饱天不悭。\n此阁本不华，何处无此山。\n苟为名利驱，人境无相关。\n吾乡山苦远，可望不可攀。\n东楼快登眺，耸翠罗烟鬟。\n年来勇欲归，匏繫未许閒。\n君索饱山诗，南明恍在前。\n十年两访君，共醉苜蓿盘。\n向时多名流，与君平生欢。\n祇今几人在，一见良独难。\n叔度镇金陵，道衡处瀛壖。\n旧游如晨星，相望可长叹。\n归梦遶故丘，非晚再挂冠。\n何当泛剡溪，往从子于盘。",
        "dynasty": "宋",
        "collection_info": null
    },
    {
        "title": "林德久秘书寄楚辞故训传及叶音草木疏求序于余病中未暇因以诗寄谢",
        "author": "楼钥",
        "content": "平时感叹屈灵均，离骚三诵涕欲零。\n向来传注頼王逸，尚以舛陋遭讥评。\n河东天对最杰作，释问多本山海经。\n练塘后出号详备，晦翁集註尤精明。\n比逢善本穷日诵，章分句析无遁情。\n林侯忽又示此帙，正欲参考搴华英。\n属余近岁方苦疾，笔砚废堕几尘生。\n尝鼎一脔已知味，始知用工久已成。\n况復身到荆楚地，详究兰芷闻芳馨。\n前此同朝幸相与，锦囊诗文为我倾。\n惜哉不早见此书，病中欲续神不宁。\n年老耄及屡求去，倘得挂冠早归耕。\n尚当一一为寻绎，期以爝火裨明星。\n谩挥斐语塞厚意，深媿所报非琼莹。",
        "dynasty": "宋",
        "collection_info": null
    },
    {
        "title": "赠黄真护道人游茅山",
        "author": "楼钥",
        "content": "少年曾上三茅山，千岩万壑穷跻攀。\n烟霏空翠不可状，弟兄联骑欣清閒。\n回头五十有余载，至今梦境犹班班。\n初从崇禧入僊境，元符玉晨纷幢幡。\n草庵精舍不知数，各占山麓清溪湾。\n蓑衣相见黑虎谷，苍然白髮犹朱颜。\n延之土窟款清论，桃皮酿酒无留残。\n达道所居更奇绝，万山开豁如重关。\n一山巉岩似笔格，耸秀正矗湖中间。\n白马真人尚生气，长史旧井藏余丹。\n异石若碎还復合，豢龙几处多澄澜。\n华阳洞门闭已久，传闻亦有游其藩。\n抚掌浮沤涌如沸，僊人捧石手可扳。\n最奇无如大茅峰，千寻直上天市坛。\n中峰小峰如雁行，下视堆阜罗烟鬟。\n三君司命时归降，往往天风吹佩环。\n人言春日羽衣会，胎禽终日来飞翻。\n玄帝大鼎秦皇璧，丹砂六千在流泉。\n地无虺虎与荆棘，但有众药堪延年。\n洞天凡踪不易到，我欲再往良独难。\n有时慨想旧游处，陟冈惘惘涕为潸。\n江夏僊人有僊骨，卓尔拔俗甘瓢箪。\n摇铃真能彻帝所，挥镢自足驱神姦。\n曾入金华访初平，今往地肺求洞玄。\n游经都城道价重，拂袖忽厌拘尘烦。\n径登紫芝绣衣亭，咫尺众真相往还。\n神僊渺茫信可学，祇恐涓尘天意悭。\n但见茅君极僊品，谁知求道越岨艰。\n至今丰碑载锡文，舟堕千剑如指弹。\n君得此居宜勇进，勿使学步讥邯郸。\n我欲休官未容去，归梦遇觉多愁叹。\n终当挂冠四明隠，扪萝采石纫芝兰。\n江东日暮云生处，安得羽化同霞餐。",
        "dynasty": "宋",
        "collection_info": null
    },
    {
        "title": "代魏丞相为钱参政寿",
        "author": "楼钥",
        "content": "天台杰立沧海东，古今名士长相从。\n神游八极司马子，掷金作赋孙兴公。\n松窗先生千载士，文价道骨相与同。\n芙蓉为裳兰为佩，一笑坐断千山峰。\n向来羽扇挥羣雄，貔貅给使如奴僮。\n淮南草木识姓字，烽燧一扫边庭空。\n勋名巍峨谢不有，天子神圣非臣功。\n黄扉安坐断国论，精神自折千里衝。\n东山之志意不改，归来碧落称僊翁。\n调元老手自燮理，鬖鬖绿髮双方瞳。\n苍生颙望谢公起，中兴事业须宗工。\n新冬五日记谷旦，霜余和气回春风。\n门墙老生繫郡绂，欲借寿斚斟吴松。\n祝公寿考与家世，山河带砺俱无穷。",
        "dynasty": "宋",
        "collection_info": null
    },
    {
        "title": "代仲舅尚书赋江山得助楼",
        "author": "楼钥",
        "content": "江山信美非吾土，王粲登楼意凄楚。\n丽谯井干高则高，未免绮罗相滓污。\n君家华屋照城隅，丹壁重重不知数。\n谁令作此三层楼，雪脊干霄千尺所。\n几番贻书来索诗，只许归田为君赋。\n快哉今日真得归，无復黄尘涴巾屦。\n试凭栏干俯人世，城郭村畦可枚数。\n四山云物任卷舒，大江波涛恣吞吐。\n晓看红日上沧溟，夜见冰蟾转天宇。\n四明山水秀东南，祇恨青山不肯入城府。\n我家朗朗屋百间，欲创一楼兄未许。\n羡君轮奂日日新，鼛鼓一声纷郢斧。\n眼明见此高突兀，骚人当得江山助。\n我久欲归未得间，门巷相望纔尺五。\n赋诗幸不负前盟，但惭笔底无风雨。\n从今造门不復问主人，醉倒楼上君莫嗔。",
        "dynasty": "宋",
        "collection_info": null
    },
    {
        "title": "代求子绍上魏邸寿诗",
        "author": "楼钥",
        "content": "皇家基业天与隆，金枝玉叶槃石宗。\n我皇圣德摩苍穹，朱邸森列庆所钟。\n仲氏吹箎何雝雝，云梦八九罗心胸。\n羣经读遍巾箱中，笔端豪气舒长虹。\n殿前玉佩声冬珑，天人眉宇辉宸枫。\n大名起魏茅士封，黄旛豹尾双镇雄。\n宣城名郡烦凭熊，政绩越过黄与龚。\n楼前迭嶂横云空，佳句不减玄晖工。\n贤王易镇甬水东，阳春有脚皆仁风。\n百蛮面内文轨同，坐清聚蚁驱屯蠭。\n碧海万里楼船通，天子神圣非臣功。\n熏风入弦槐阴浓，新荷泛绿榴花红。\n晓来佳气飞青葱，惊诧野老田家翁。\n箫鼓动地光融融，堂上帝子方雍容。\n清旦燕贺簪笏丛，负弩小吏随登龙。\n由来降灵自神崧，难老何用齐乔松。\n年年箕翼寿两宫，捧觞戏彩俱无穷。",
        "dynasty": "宋",
        "collection_info": null
    },
    {
        "title": "代毛崇夫贺妇翁黄圮老生朝",
        "author": "楼钥",
        "content": "东都竞风节，清裁称巨贤。\n焱驰不自定，相与扶其颠。\n独立黄征君，道周性具全。\n辟举既不就，言论亦无传。\n当时论笃士，比之孔与颜。\n陈蕃为三公，自媿不敢先。\n丈人岂苗裔，德高静而专。\n不清復不浊，量陂渺无边。\n学问粹然正，师友承渊源。\n词章玉无瑕，作者当摩肩。\n向来登王畿，悟主在一言。\n校雠天禄阁，朱黄手自研。\n郎潜不啻足，肯羡岁九迁。\n清朝奬廉退，擢居西府员。\n膴仕皆坐致，高怀越拘挛。\n出乘使者车，径归卧林泉。\n出处无戚欣，鼻间栩栩然。\n谢公恐未免，召驲行着鞭。\n松山介闽浙，淑气常蜿蜒。\n隆冬正凝冱，爱日回春妍。\n悬弧庆生申，飘若区中僊。\n僊风自难老，何须记椿年。\n贱子託枌榆，扫门如宿缘。\n叨在玉润选，得窥乐广天。\n川涂阻拜寿，舂容陈大篇。\n孺子倘可教，愿受书一编。",
        "dynasty": "宋",
        "collection_info": null
    },
    {
        "title": "曾吏部寿诗集老杜句",
        "author": "楼钥",
        "content": "刺史诸侯贵，春城海水边。\n层城临媚景，水合数百源。\n山色佳有余，云门吼瀑泉。\n游山忆谢公，频游任履穿。\n三寸如黄金，朱橘不论钱。\n潇洒到江心，石濑月娟娟。\n翠华拥吴岳，谁扶黄屋尊。\n御榻在嵽嵲，佳气拂周旋。\n多除南省郎，一麾出守还。\n城中贤府主，今之黄颍川。\n笔落惊风雨，谈论淮湖奔。\n羣书一万卷，分明在眼前。\n老气横九州，黄鹄摩苍天。\n历职汉庭久，磊落映时贤。\n否臧太常议，正直朱丝弦。\n东下姑苏台，戮力効鹰鹯。\n谒帝似冯唐，明公独妙年。\n列宿顿辉光，馨香粉署妍。\n卿月昇金掌，等级敢比肩。\n巢许山林志，虚心味道玄。\n此邦承平日，接近与名藩。\n时节立復度，水旱其数然。\n百谷漏波涛，狂风大放颠。\n江流气不平，地轴为之翻。\n人烟眇萧瑟，茅茨寄短椽。\n凋瘵满膏肓，诛求何多门。\n至尊方旰食，鸿雁美周宣。\n平生方寸心，穷年忧黎元。\n恐辜明主恩，筋力不辞烦。\n晨趋阊阖内，应对如转环。\n制可题未干，御札早流传。\n斯人亦何幸，已闻动行轩。\n滞务兹一扫，烦苛法令蠲。\n抚养甚分明，连樯并米船。\n蜂虿不敢毒，歌笑轻波澜。\n骄阳化为霖，江鸣夜雨悬。\n公镇踰岁月，人安若泰山。\n且如今年冬，祁寒为之暄。\n萧萧理体静，迥出诸侯先。\n何时降玺书，谁能叫帝阍。\n丝纶实具新，载渥照干坤。\n借问今何官，蓬莱汉阁连。\n鸳鹭回金阙，会是正陶甄。\n煊赫旧家声，风流今尚存。\n严家聚德星，文雅见天伦。\n曾参与游夏，寔为亲弟昆。\n潘舆送喜频，堂后自生萱。\n国与大名新，中堂有神僊。\n令子各清标，芝兰迭玙璠。\n今朝乌鹊喜，僊鹤下人间。\n甘作老人星，晨霞朝可餐。\n但求椿寿永，何曾藉偓佺。\n献寿更称觞，肃肃秩初筵。\n烂漫倒芳樽，华烛蟠长烟。\n清朝燕贺人，佳句染华笺。\n吾非文人特，不敢废诗篇。\n顾惟鲁钝姿，喧争懒着鞭。\n出游翰墨场，常受众目怜。\n尚为诸侯客，坐客寒无毡。\n未见有知音，非理谁与论。\n始知贤主人，见我颜色温。\n包蒙忻有击，豁达露心肝。\n窃效贡公喜，兼尽宾主欢。\n吹嘘人所羡，推毂期孤鶱。",
        "dynasty": "宋",
        "collection_info": null
    },
    {
        "title": "七月上浣游裴园醉翁操",
        "author": "楼钥",
        "content": "茫茫，苍苍。\n青山，遶千顷。\n波光，新秋露风荷吹香。\n悠扬心地翛然，生清凉。\n古岸摇垂杨，时有白鹭飞来双。\n隠君如在，鹤与翱翔。\n老先何处，尚有流风未忘。\n琴与君兮宫商，酒与君兮杯觞。\n清欢殊未央，西山忽斜阳。\n欲去且徜徉，更将霜鬓临沧浪。",
        "dynasty": "宋",
        "collection_info": null
    },
    {
        "title": "和东坡醉翁操韵咏风琴",
        "author": "楼钥",
        "content": "泠然，轻圆。\n谁弹，向屋山。\n何言，清风至阴德之天。\n悠扬余响婵娟，方昼眠。\n迥立八风前，八音相宣知孰贤。\n有时悲壮，铿若龙泉。\n有时幽杳，彷佛猿吟鹤怨。\n忽若巍巍山颠，荡荡几如流川。\n聊将娱暮年，听之身欲僊。\n弦索满人间，未有逸韵如此弦。",
        "dynasty": "宋",
        "collection_info": null
    },
    {
        "title": "雪溪仙隠",
        "author": "楼钥",
        "content": "君之生兮天之西，望雪山兮名之以雪溪。\n君之游兮海之湄，隠于雪窦兮杳然何归。\n子从其父兮孙访吾祖，子志不遂兮孙之心良苦。\n嗟嗟，阆中君兮弃家而远游，蹇胡为乎不久留。\n其遂蝉蜕尘埃而僊耶，其亦肥遯得道不死而隠于四窗之幽耶。\n扪萝以寻于烂平兮既不可见，莽白云之廿里兮欲进兮焉求。\n青棂兮实繁，莎罗兮花稠。\n鞠侯兮相与羣，白鹇兮啸其俦。\n谓为远兮何景物之良是，谓在迩耶将径之何由。\n肖君像兮兹堂，谨奉尝兮良畴。\n君其来兮庶几其见之，君之不来兮徒相羊以夷犹。",
        "dynasty": "宋",
        "collection_info": null
    },
    {
        "title": "姚江高风阁",
        "author": "楼钥",
        "content": "不从文叔作三公，归着羊裘大泽中。\n石濑钓台非故地，云山江水自高风。\n烟迷宿草古遗恨，树拥危楼新奏功。\n僊驭飘飖疑不远，翩然独鹤度寒空。",
        "dynasty": "宋",
        "collection_info": null
    },
    {
        "title": "夜坐",
        "author": "楼钥",
        "content": "重云烟雨日冥冥，柱础流津意未晴。\n頼得溪风送云出，放开山月照人明。\n纷纭世态长松影，荏苒时光流水声。\n坐久萧然转琴轴，为君更作九皋鸣。",
        "dynasty": "宋",
        "collection_info": null
    },
    {
        "title": "山阴道中  其一",
        "author": "楼钥",
        "content": "昨望山阴古道中，蕺山直上最高峰。\n今朝更踏山阴道，却向云间认八松。",
        "dynasty": "宋",
        "collection_info": null
    },
    {
        "title": "山阴道中  其二",
        "author": "楼钥",
        "content": "捲上疎帘莫放垂，迎眸景色自淋漓。\n有云更觉千山秀，不雨争知万壑奇。\n古道经行尽遗迹，羣贤风度想当时。\n奚囊莫怪新篇少，应接山川不暇诗。",
        "dynasty": "宋",
        "collection_info": null
    },
    {
        "title": "兰亭别丁杲卿",
        "author": "楼钥",
        "content": "山阴岩壑妙人寰，十载扁舟空往还。\n赞府端能慰牢落，连朝相与上孱颜。\n龙盘凤翥无奇画，霞蔚云蒸有旧山。\n弔古凄凉更离别，满怀秋思到眉间。",
        "dynasty": "宋",
        "collection_info": null
    },
    {
        "title": "早行",
        "author": "楼钥",
        "content": "水余枯枿尚栖苴，催促征夫趁晓鸦。\n细路缭山穿乱石，轻舆掠树得飞花。\n柔桑弥望两三里，修竹深藏四五家。\n径处不容行客恋，可怜一步一天涯。",
        "dynasty": "宋",
        "collection_info": null
    },
    {
        "title": "水涨乘小舟",
        "author": "楼钥",
        "content": "一番冻雨洗郊丘，冷逼征衫四月秋。\n只喜青山泻悬瀑，不知黄潦涨平畴。\n登途已厌频舆轿，得意何妨且榜舟。\n处顺安贫聊自适，未应坎止愧乘流。",
        "dynasty": "宋",
        "collection_info": null
    },
    {
        "title": "绣川道中",
        "author": "楼钥",
        "content": "伏波莫作贾胡留，雨意垂垂未肯休。\n不惮征衫有微湿，只愁平地又横流。\n行人自厌衝泥苦，野老方当得意秋。\n倦仆如何致千里，登天徒笑传鸣鸠。",
        "dynasty": "宋",
        "collection_info": null
    },
    {
        "title": "过苏溪",
        "author": "楼钥",
        "content": "处处溪环舍，家家石累墙。\n有时逢老稚，无事只耕桑。\n野色撩诗思，村醪引醉乡。\n山川已如许，急雨更斜阳。",
        "dynasty": "宋",
        "collection_info": null
    },
    {
        "title": "东阳遇雨",
        "author": "楼钥",
        "content": "万壑千岩已饱看，更寻佳处为开颜。\n无端早上一番雨，遮尽东阳县裏山。",
        "dynasty": "宋",
        "collection_info": null
    },
    {
        "title": "即事",
        "author": "楼钥",
        "content": "雨外山光淡，烟中草色鲜。\n断桥依古岸，流水自斜川。\n紫椹余桑表，青藤遶树颠。\n人情兼物态，只合付天然。",
        "dynasty": "宋",
        "collection_info": null
    },
    {
        "title": "行荆坑道中",
        "author": "楼钥",
        "content": "古涧随山转，征人趁水行。\n悬崖当步险，空翠逼人清。\n石路无寻直，沙田不亩平。\n千岩得一二，亦足慰平生。",
        "dynasty": "宋",
        "collection_info": null
    },
    {
        "title": "冯公岭",
        "author": "楼钥",
        "content": "百级山田带雨耕，驱牛扶耒半空行。\n不如身倚市门者，饱食丰衣过一生。",
        "dynasty": "宋",
        "collection_info": null
    },
    {
        "title": "括苍烟雨楼",
        "author": "楼钥",
        "content": "莫为看山只凭栏，远怀犹恨两山间。\n坐深却得无穷趣，祇看平川一半山。",
        "dynasty": "宋",
        "collection_info": null
    },
    {
        "title": "晚步少微阁",
        "author": "楼钥",
        "content": "落日谢虚阁，横琴相对閒。\n片云将急雨，一笑失前山。",
        "dynasty": "宋",
        "collection_info": null
    },
    {
        "title": "夜坐烧香台",
        "author": "楼钥",
        "content": "长昼苦炎热，夜分凉始生。\n电中千嶂立，琴外一蛩鸣。\n急雨催诗思，遥空答鼓声。\n谁知一府地，得此意凄清。",
        "dynasty": "宋",
        "collection_info": null
    },
    {
        "title": "即事",
        "author": "楼钥",
        "content": "睡重不知晓，山高意得秋。\n风来已落叶，潦去忽中洲。\n幽閴素所愿，登临尽自由。\n濒溪千万壑，何日上扁舟。",
        "dynasty": "宋",
        "collection_info": null
    },
    {
        "title": "小雨",
        "author": "楼钥",
        "content": "好风先雨到危栏，却送残云过别山。\n不用开襟强披拂，自然凉意满人间。",
        "dynasty": "宋",
        "collection_info": null
    },
    {
        "title": "烟雨楼夜坐",
        "author": "楼钥",
        "content": "暮霭横空黯未收，晚来凉动满怀秋。\n澹云影裏千山月，残角声中百尺楼。\n参坐共为文字饮，高谈不见古今愁。\n夜阑半醉意方适，径欲乘风汗漫游。",
        "dynasty": "宋",
        "collection_info": null
    },
    {
        "title": "晚自拟滁亭转烟雨楼听角",
        "author": "楼钥",
        "content": "两寺疎钟夹岸闻，荒烟无数乱前村。\n山衔落日云生彩，溪溜孤舟水不痕。\n虫羽凄凄鸣绿暗，星晖隠隠照黄昏。\n欲归重到层楼上，更为梅花一断魂。",
        "dynasty": "宋",
        "collection_info": null
    },
    {
        "title": "重阳",
        "author": "楼钥",
        "content": "佳处逢佳节，宁辞望眼劳。\n有楼皆眺远，无日不登高。\n野栗炊新秫，寒萸泛浊醪。\n黄花何太晚，篱落上萧骚。",
        "dynasty": "宋",
        "collection_info": null
    },
    {
        "title": "北行雪中渡淮",
        "author": "楼钥",
        "content": "风捲清淮夜不休，晓惊急雪遍郊丘。\n坐令和气三边满，便觉胡尘万里收。\n瑟瑟江头辉玉节，萧萧马上点貂裘。\n归来风物浑相似，二月杨花遶御沟。",
        "dynasty": "宋",
        "collection_info": null
    },
    {
        "title": "泗州道中",
        "author": "楼钥",
        "content": "宿雪助寒色，相看汴水滨。\n轻车兀残梦，羣马溅飞尘。\n行役过周地，官仪泣汉民。\n中原陆沈久，任责岂无人。",
        "dynasty": "宋",
        "collection_info": null
    },
    {
        "title": "灵壁道中",
        "author": "楼钥",
        "content": "古汴微流绝，余民尚孑遗。\n高丘祠汉祖，荒草葬虞姬。\n垓下空陈迹，鸿沟怆近时。\n膏腴满荆棘，伤甚黍离离。",
        "dynasty": "宋",
        "collection_info": null
    },
    {
        "title": "陈留柏",
        "author": "楼钥",
        "content": "驿门深闭柏参天，月可中庭夜影圆。\n人静好风喧客枕，坐令归梦到林泉。",
        "dynasty": "宋",
        "collection_info": null
    },
    {
        "title": "相州道中",
        "author": "楼钥",
        "content": "千古兴亡一梦惊，就中物理似持衡。\n茜花空染朝歌血，荒草犹祠羑里城。\n但见反身知自咎，谁言修政欲相倾。\n知音只有昌黎操，臣罪当诛主圣明。",
        "dynasty": "宋",
        "collection_info": null
    },
    {
        "title": "即事",
        "author": "楼钥",
        "content": "行尽穷边岁亦殚，倚门应是念衣单。\n宁知今日幕南地，不似去年江上寒。\n乘马惟欣日可爱，逢人长说雪初干。\n三衾四袄半无用，何必重歌行路难。",
        "dynasty": "宋",
        "collection_info": null
    },
    {
        "title": "腊月二十五日大人生朝",
        "author": "楼钥",
        "content": "去年沙岸倚归舟，今日驱车古涿州。\n綵服难陪莱子戏，巴词应付雪儿讴。\n客途行及五千里，寿宴须开十二楼。\n南望飞云天样远，太行山外久凝眸。",
        "dynasty": "宋",
        "collection_info": null
    },
    {
        "title": "初出燕山",
        "author": "楼钥",
        "content": "去国三千里，还家第一程。\n都缘人意乐，便觉马蹄轻。\n落日催心速，飞云逐望生。\n莫嫌归去晚，犹得趁清明。",
        "dynasty": "宋",
        "collection_info": null
    },
    {
        "title": "春雨  其一",
        "author": "楼钥",
        "content": "石斗微微覆浅沙，兰丛短短茁青芽。\n春花着眼未云久，花事于人渐有涯。",
        "dynasty": "宋",
        "collection_info": null
    },
    {
        "title": "春雨  其二",
        "author": "楼钥",
        "content": "漫漫平湖接远天，蒙蒙细雨湿轻烟。\n野桥横着草深外，何处渡头人上船。",
        "dynasty": "宋",
        "collection_info": null
    },
    {
        "title": "送人之官池州",
        "author": "楼钥",
        "content": "春空吹雨作余寒，去去扁舟不可扳。\n伊昔曾游三大水，到今独记九华山。\n想君脉脉征途远，属我悠悠梦境閒。\n回首江山固无恙，怀人倚待好诗还。",
        "dynasty": "宋",
        "collection_info": null
    },
    {
        "title": "春游遇雨",
        "author": "楼钥",
        "content": "公子喜青春，欢游弗厌频。\n久晴都不问，好雨却成嗔。\n桃杏红方入，禾苗绿未匀。\n请君停杖履，俯念耦耕人。",
        "dynasty": "宋",
        "collection_info": null
    },
    {
        "title": "粮料院葵向亭",
        "author": "楼钥",
        "content": "结屋苍崖昼不譁，崚嶒乱石遶帘牙。\n涛江渺莽三千顷，烟瓦参差百万家。\n雉堞环山余暮雪，龙楼耸阙焕朝霞。\n登临可是望都省，但有葵心向日华。",
        "dynasty": "宋",
        "collection_info": null
    },
    {
        "title": "廨舍小轩",
        "author": "楼钥",
        "content": "衮衮羣山尾，横窗更此岑。\n尘埃遮物外，风物宛山阴。\n作吏何妨隠，寻山不用深。\n居然一丘壑，便足快登临。",
        "dynasty": "宋",
        "collection_info": null
    },
    {
        "title": "尺五亭",
        "author": "楼钥",
        "content": "旧说城南社，今登山外亭。\n宫墙步可到，御柳望中青。\n引啸千岩响，哦诗过鸟听。\n曲栏频徙倚，归思渺东溟。",
        "dynasty": "宋",
        "collection_info": null
    },
    {
        "title": "挈从子涤归乌戍外家",
        "author": "楼钥",
        "content": "五年不泛浙西船，今日重来倍黯然。\n苇席不重寒刺被，菱歌孤唱月摇川。\n吚哑回橹鳬鸥狎，来往轻帆风雨便。\n点检湖山固无恙，鸰原遗恨到黄泉。",
        "dynasty": "宋",
        "collection_info": null
    },
    {
        "title": "乌戍道中",
        "author": "楼钥",
        "content": "田在港西家港东，断桥春水步难通。\n束芦挟瓮稳来去，不碍小船分钓筒。",
        "dynasty": "宋",
        "collection_info": null
    },
    {
        "title": "重阳寄雪窗从叔",
        "author": "楼钥",
        "content": "秋意未教篱菊知，不妨乌帽着风吹。\n绝怜对酒君归矣，更欲登高谁共之。\n风雨满城千里梦，茱萸缀席一年期。\n君非俗物败意者，莫为催租便不诗。",
        "dynasty": "宋",
        "collection_info": null
    },
    {
        "title": "次伯舅汪运干所寄韵",
        "author": "楼钥",
        "content": "遥忆牢之舅，功名志欲成。\n离思满方寸，望眼费双明。\n揽笔四愁咏，登楼千里情。\n贤劳休自叹，幢下本书生。",
        "dynasty": "宋",
        "collection_info": null
    },
    {
        "title": "佛日山",
        "author": "楼钥",
        "content": "晓出都城暮入山，杖藜萧散易开颜。\n松风五里未行尽，隠隠疎钟紫翠间。",
        "dynasty": "宋",
        "collection_info": null
    },
    {
        "title": "游香山次王正言韵",
        "author": "楼钥",
        "content": "四山过雨翠光流，境胜心閒自点头。\n野鸟叫春多格磔，晚风吹鬓故飕飗。\n三年几作旧山梦，一笑喜成今日游。\n独叹寒泉本无意，强随机械走溪沟。",
        "dynasty": "宋",
        "collection_info": null
    },
    {
        "title": "过西兴",
        "author": "楼钥",
        "content": "几载京尘涴客裘，江村乍入倍清幽。\n柔桑穉麦寒犹在，流水落花春又休。\n苍狗浮空惊易失，白驹过隙若为留。\n细思谁似垂纶者，寘酒烹鱼百不忧。",
        "dynasty": "宋",
        "collection_info": null
    },
    {
        "title": "携家再游姚江",
        "author": "楼钥",
        "content": "又作泛舟行，浮家一叶轻。\n潮生江外晚，月比夜来明。\n云尽天容彻，风高水气清。\n五湖乘兴去，何苦慕功名。",
        "dynasty": "宋",
        "collection_info": null
    },
    {
        "title": "渡扬子",
        "author": "楼钥",
        "content": "江豚吹浪雨飕飗，望断天涯人白头。\n一舸乘风渡扬子，数鸥导我过瓜州。",
        "dynasty": "宋",
        "collection_info": null
    },
    {
        "title": "晓雾",
        "author": "楼钥",
        "content": "晓雾冥蒙水拍堤，棱嶒乱石与云齐。\n扁舟不用兼程去，到得稽城日已西。",
        "dynasty": "宋",
        "collection_info": null
    },
    {
        "title": "登蕺山",
        "author": "楼钥",
        "content": "晚步蕺山上，休辞脚力穷。\n八松不碍眼，万里欲乘风。\n逸兴浮沧海，高歌彻太空。\n羲之不可见，犹得想胸中。",
        "dynasty": "宋",
        "collection_info": null
    },
    {
        "title": "永嘉试院谢曾使君送酒  其一",
        "author": "楼钥",
        "content": "一帘疎雨洗尘埃，满架酴醾自在开。\n正恨烹茶杀风景，忽惊门外白衣来。",
        "dynasty": "宋",
        "collection_info": null
    },
    {
        "title": "永嘉试院谢曾使君送酒  其二",
        "author": "楼钥",
        "content": "脱身场屋几春秋，故步重寻我自羞。\n闭置有如三日妇，画成应遣一生愁。\n与钱谁是老司业，送酒更无贤郡侯。\n掩卷出门花下坐，真成一酌散千忧。",
        "dynasty": "宋",
        "collection_info": null
    },
    {
        "title": "木藴之国博迁居  其一",
        "author": "楼钥",
        "content": "寄斋今日又迁居，门巷相过五尺余。\n王子何妨借人屋，渊明不必爱吾庐。\n大千眼裏无非寄，三十乘中皆是书。\n祀竈卜邻无用尔，祇今天上有锋车。",
        "dynasty": "宋",
        "collection_info": null
    },
    {
        "title": "木藴之国博迁居  其二",
        "author": "楼钥",
        "content": "名大人称屈，心閒我自余。\n言诗今子贡，作赋古玄虚。\n凤沼定平进，鸥盟殊未疎。\n潭潭府中去，只作寄斋居。",
        "dynasty": "宋",
        "collection_info": null
    },
    {
        "title": "次南真宫龚道士壁间韵",
        "author": "楼钥",
        "content": "幽舍足留客，疎篁不用林。\n相过几樽酒，清坐一瑶琴。\n野鹤伴僊隠，閒云寄此心。\n黄冠如有许，来者为低簪。",
        "dynasty": "宋",
        "collection_info": null
    },
    {
        "title": "送乐清姚令行可",
        "author": "楼钥",
        "content": "长官清政玉无瑕，卓鲁循良不足夸。\n前席有期吾党喜，挽鬚无路邑人嗟。\n才高雁荡千峰石，惠足河阳一县花。\n欲信三年浑不扰，游山今日始携家。",
        "dynasty": "宋",
        "collection_info": null
    },
    {
        "title": "入雁山过双峰",
        "author": "楼钥",
        "content": "眼前未见古龙湫，望望前山景自幽。\n红日一门千嶂晓，翠峰双耸半空秋。\n风高落木无边下，气劲閒云逐处收。\n要识雁山真面目，直须霜后一来游。",
        "dynasty": "宋",
        "collection_info": null
    },
    {
        "title": "灵峰",
        "author": "楼钥",
        "content": "老筇扶我转林丘，直到僧房最上头。\n地拥双峰遮胜境，天分半石閟灵湫。\n空中大士澹相对，山罅清泉空自流。\n人谓石崖宜置我，不知来此有缘不。",
        "dynasty": "宋",
        "collection_info": null
    },
    {
        "title": "龙湫",
        "author": "楼钥",
        "content": "地耸峰峦秀，天开气象宽。\n九霄银汉落，千古玉龙寒。\n壮观供尊者，幽居称冷官。\n何时遂肥遯，不厌白头看。",
        "dynasty": "宋",
        "collection_info": null
    },
    {
        "title": "又次王瑞安韵",
        "author": "楼钥",
        "content": "云锁千峰碧，泉飞百尺湫。\n山蹊惊险绝，洞府足深幽。\n谷静摇虚箔，岩高卧老虬。\n贾胡还似我，到处辄迟留。",
        "dynasty": "宋",
        "collection_info": null
    },
    {
        "title": "忘归亭",
        "author": "楼钥",
        "content": "一峰凛凛插烟霏，谁筑新亭占石矶。\n标榜未应专一壑，此山何处不忘归。",
        "dynasty": "宋",
        "collection_info": null
    },
    {
        "title": "登马鞍岭",
        "author": "楼钥",
        "content": "轧轧轻舆上马鞍，半天岚翠逼人寒。\n从教宿霭迷清嶂，明日晴空取意看。",
        "dynasty": "宋",
        "collection_info": null
    },
    {
        "title": "游西山次范丞韵",
        "author": "楼钥",
        "content": "东风吹我上西冈，更觉僧房白昼长。\n草色已翻新岁碧，梅花祇是去年香。\n好山围绕屏三面，野竹萧森玉数行。\n千里同游逢范叔，绨袍他日未相忘。",
        "dynasty": "宋",
        "collection_info": null
    },
    {
        "title": "喜雪",
        "author": "楼钥",
        "content": "晓风吹起雪漫漫，来兆丰年喜有端。\n玉树琼枝无限好，雪窗高阁不胜寒。\n直疑天上梅花落，莫作人间柳絮看。\n我欲乘风游汗漫，倚栏空自羡飞翰。",
        "dynasty": "宋",
        "collection_info": null
    },
    {
        "title": "同年翁处度招游北山次韵",
        "author": "楼钥",
        "content": "不嫌屐齿碎莓苔，祇要吾人得得来。\n见说飞泉高落涧，待寻曲水作流杯。\n竹林素约羣贤集，鸡黍相过一笑开。\n政恐清游自忘返，不应空棹酒船回。",
        "dynasty": "宋",
        "collection_info": null
    },
    {
        "title": "支茂先烟蓑亭",
        "author": "楼钥",
        "content": "人生逆旅困风波，大似寄居鹦鹉螺。\n月白江空无一事，不须更作钓鱼蓑。",
        "dynasty": "宋",
        "collection_info": null
    },
    {
        "title": "红梅",
        "author": "楼钥",
        "content": "南枝零落北枝残，失喜新蕤苦耐寒。\n莫道北人浑不识，南人几作杏花看。",
        "dynasty": "宋",
        "collection_info": null
    },
    {
        "title": "秋意次林致甫宗丞韵",
        "author": "楼钥",
        "content": "河汉秋来浄，飞星一点过。\n好风吹暑尽，疎雨送凉多。\n纨扇收团月，桃笙捲细波。\n自知恩到骨，欹枕梦无何。",
        "dynasty": "宋",
        "collection_info": null
    },
    {
        "title": "送春  其一",
        "author": "楼钥",
        "content": "飞花一片减风光，不待红稀意已伤。\n今岁余春能几许，浮生此日更须忙。\n陇头有雨麦初秀，林下无人兰自芳。\n夜倚疎棂诵佳句，好风如水月如霜。",
        "dynasty": "宋",
        "collection_info": null
    },
    {
        "title": "送春  其二",
        "author": "楼钥",
        "content": "花披催蝶舞，柳暗受鶑迁。\n过眼忽新梦，回头谁少年。\n溪云随笋供，山雨近梅天。\n诗思正无頼，一声来杜鹃。",
        "dynasty": "宋",
        "collection_info": null
    },
    {
        "title": "病目初愈张子家有诗次韵",
        "author": "楼钥",
        "content": "年来视物隔褷䙰，祇有昏花似退之。\n强起归鸿聊自放，妙穿悬蝨恐难为。\n相亲黄奶交亲绝，见代青姑事寖危。\n写照苦添云蔽日，不应更诮虎头痴。",
        "dynasty": "宋",
        "collection_info": null
    },
    {
        "title": "许深父饷酒覆于舟中",
        "author": "楼钥",
        "content": "千里贻书慰寂寥，更将尊酒饷今朝。\n先生忽已成乌有，用事何因见白超。\n醉裏谩思鲸吸海，梦回谁悟鹿藏蕉。\n何时痛饮论心曲，云满江东望眼遥。",
        "dynasty": "宋",
        "collection_info": null
    },
    {
        "title": "送胡巨济宰湘潭",
        "author": "楼钥",
        "content": "君向潇湘忽语离，江城离思乱云飞。\n传闻楚俗尤凋瘵，勿以秦人视瘠肥。\n宰县要寻行志处，监州空有负丞讥。\n此行得句须频寄，直到衡阳有雁归。",
        "dynasty": "宋",
        "collection_info": null
    },
    {
        "title": "即事",
        "author": "楼钥",
        "content": "芸芸物态见天机，静裏工夫得细微。\n阶下秋红千万点，游蜂一一采香归。",
        "dynasty": "宋",
        "collection_info": null
    },
    {
        "title": "正月庚申朔",
        "author": "楼钥",
        "content": "春来节物一番新，今岁仍逢腊裏春。\n莫讶连宵清不寐，祇缘守岁守庚申。",
        "dynasty": "宋",
        "collection_info": null
    },
    {
        "title": "国清寺",
        "author": "楼钥",
        "content": "夹道青松引客来，五峰双涧拥楼台。\n丰干饶舌留公案，隋帝遗书暗古煤。\n最喜亲知来里社，真成春月上天台。\n阴云扫尽寻幽去，佳处端疑为我开。",
        "dynasty": "宋",
        "collection_info": null
    },
    {
        "title": "山中怀仲兄",
        "author": "楼钥",
        "content": "雁山曾御九秋风，更喜春深到此中。\n芳草绝怜随意绿，野花真是映山红。\n未知方丈景何似，直恐桃源路已通。\n起听朝鸡无恙否，兹游恨不与君同。",
        "dynasty": "宋",
        "collection_info": null
    },
    {
        "title": "天台道中口占",
        "author": "楼钥",
        "content": "路上人家短竹篱，缫蚕刈麦自熙熙。\n可怜日对千寻瀑，不解閒吟半字书。",
        "dynasty": "宋",
        "collection_info": null
    },
    {
        "title": "宿仙居民家",
        "author": "楼钥",
        "content": "投暝人家欲睡时，雨声不断水平池。\n回头已过三江渡，醉看车中总不知。",
        "dynasty": "宋",
        "collection_info": null
    },
    {
        "title": "寄管叔仪通判并同官",
        "author": "楼钥",
        "content": "执别僧房日未斜，别离愁绪满天涯。\n清宵已落柔桑叶，小雨顿开荞麦花。\n醉裏不知身是客，酒阑无奈客思家。\n凭谁寄语三夫子，归路还须好句夸。",
        "dynasty": "宋",
        "collection_info": null
    },
    {
        "title": "赠宝藏老道源",
        "author": "楼钥",
        "content": "骨相昂藏涧底松，平生禅窟尽从容。\n几年大隠清晖阁，今日来瞻独秀峰。\n打破画瓶无罣碍，大开饭店喜迎逢。\n今朝且逐征途去，何日重来听晓钟。",
        "dynasty": "宋",
        "collection_info": null
    },
    {
        "title": "过苍岭  其一",
        "author": "楼钥",
        "content": "黄云满坞沙田稻，白雪漫山荠菜花。\n路人缙云频借问，碧香酒好是谁家。",
        "dynasty": "宋",
        "collection_info": null
    },
    {
        "title": "过苍岭  其二",
        "author": "楼钥",
        "content": "崇朝辛苦上孱颜，泥径初平意暂閒。\n苍岭东头移野步，眼前便得处州山。",
        "dynasty": "宋",
        "collection_info": null
    },
    {
        "title": "婺女极目亭",
        "author": "楼钥",
        "content": "危楼雄据郡城东，扫尽秋云快碧空。\n目力不容山隔断，诗情长与酒无穷。\n先分楼下双溪水，高挹人间万里风。\n兴逸不知真近远，五弦声裏送归鸿。",
        "dynasty": "宋",
        "collection_info": null
    },
    {
        "title": "自柯山归再过苍岭",
        "author": "楼钥",
        "content": "雨后过苍岭，平生行路难。\n危层惊步滑，绝涧觉心寒。\n就岭山逾险，趋平谷更盘。\n年来轻世故，不作险涂看。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 见一堂",
        "author": "楼钥",
        "content": "灵澈清诗千载传，始闻林下有斯贤。\n傍人只道休官早，见一名堂已十年。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 止室",
        "author": "楼钥",
        "content": "流行坎止事无多，举世营营自网罗。\n珍重主人真止矣，直如古井更无波。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 小东山",
        "author": "楼钥",
        "content": "安石东山志不渝，归来寻得静工夫。\n从教更为苍生起，携妓何妨且自娱。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 桂堂",
        "author": "楼钥",
        "content": "芳树丛生庭砌间，高枝更许后来攀。\n主人勿恋山中桂，招隠还应看小山。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 云龛",
        "author": "楼钥",
        "content": "浮云舒卷原无定，此意谁能为饱参。\n出岫无心归亦尔，不妨今日与同龛。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 柑隅",
        "author": "楼钥",
        "content": "霜着芳苞翠作围，数椽潇洒映斜晖。\n木奴何必须千树，乞得閒身径且归。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 桃蹊",
        "author": "楼钥",
        "content": "几树桃花相映开，主人归路入天台。\n凭谁寄语玄都观，前度刘郎不更来。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 月沼",
        "author": "楼钥",
        "content": "玉洁冰清一壑专，箨龙何处引涓涓。\n深知月满还亏缺，祇学蟾光一半圆。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 星潭",
        "author": "楼钥",
        "content": "山头分下一泓清，石甃团团瞰小亭。\n身在赤城名绛阙，至今潭影照郎星。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 三友径",
        "author": "楼钥",
        "content": "公是端人友必端，世情冷暖不相干。\n虽云门外可罗雀，三益还能耐岁寒。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 竹坞",
        "author": "楼钥",
        "content": "几年种竹未成丛，一日归来翠扫空。\n尽好闭门高枕卧，从今日日是清风。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 梅坡",
        "author": "楼钥",
        "content": "江梅留待主人还，见说归时得饱看。\n回首残花飞作雪，一峰当户正高寒。",
        "dynasty": "宋",
        "collection_info": null
    },
    {
        "title": "鹿伯可郎中园池杂咏 松岭",
        "author": "楼钥",
        "content": "翠云深处曳枯筇，插碧堂堂十八公。\n全似华阳隠君子，挂冠归去听松风。",
        "dynasty": "宋",
        "collection_info": null
    },
    {
        "title": "戏赠张汉卿",
        "author": "楼钥",
        "content": "张侯理窟妙无穷，雅谑于人亦有功。\n渺渺江湖千万顷，未闻饿死信天公。",
        "dynasty": "宋",
        "collection_info": null
    },
    {
        "title": "陪沈虞卿使君游钱园",
        "author": "楼钥",
        "content": "休沐无官事，公庭且放衙。\n城中寻胜地，道上引高牙。\n潭府临芳径，东岩玩物华。\n山林真敻绝，栋宇谢豪奢。\n陶令亲栽菊，秦侯晚种瓜。\n裴公余绿野，六一醉琅玡。\n幽阪森三友，飞桥粲百花。\n树深藏曲折，谷险路谽谺。\n道院罗星斗，禅房供释迦。\n鳌峰思御气，画舸想乘槎。\n佳处城环雉，吟边路遶蛇。\n登山携翠袖，喝道屏银檛。\n井市花相映，湖陂柳半遮。\n高歌惊野鸟，迭鼓乱鸣蛙。\n陛级青珉滑，秋千綵旆斜。\n丛篁穿嫩笋，芳草绽新葩。\n静憩方开宴，徐行更试茶。\n僊醪斟玛瑙，玉指奏琵琶。\n清绝嚣尘远，苍茫望眼赊。\n诗情弥海峤，饮兴渺天涯。\n贤尹民同乐，名郎子克家。\n才高修月户，笔妙补天娲。\n挥麈风流胜，凭栏笑语夸。\n追风惭款段，倚玉媿蒹葭。\n逸韵迷春蝶，清欢接暮鸦。\n舞茵收地锦，画烛照笼纱。\n耋稚欣相告，舆台靖不譁。\n微风朝趁马，好雨夜随车。\n土脉兴原隰，霖膏润甲芽。\n相将劝耕去，和气满桑麻。",
        "dynasty": "宋",
        "collection_info": null
    },
    {
        "title": "巾山曲肱斋",
        "author": "楼钥",
        "content": "山立青冥外，人行紫翠间。\n小窗开木末，孤塔映江湾。\n平楚一何远，白云相与閒。\n我来不暇寝，冷坐对前山。",
        "dynasty": "宋",
        "collection_info": null
    },
    {
        "title": "广轩夜望",
        "author": "楼钥",
        "content": "点点万家灯，风清醉復醒。\n广轩高绝处，俯瞰一天星。",
        "dynasty": "宋",
        "collection_info": null
    },
    {
        "title": "玉霄亭玩雪",
        "author": "楼钥",
        "content": "羣斋高晏雪浮空，同上山城第一重。\n今日无非银色界，此亭真是玉霄峰。\n云迷野路舞轻鹤，风急瓦沟嘘老龙。\n便欲相将游汗漫，剡溪何必访遗踪。",
        "dynasty": "宋",
        "collection_info": null
    },
    {
        "title": "倅厅云水亭",
        "author": "楼钥",
        "content": "山遶澄江江遶城，水云径接海冥冥。\n万家曲折在吾目，一郡登临属此亭。\n今日诗题随处有，几番醉眼望中醒。\n风流郑老知何在，回首苍茫岛屿青。",
        "dynasty": "宋",
        "collection_info": null
    },
    {
        "title": "再过鹿伯可",
        "author": "楼钥",
        "content": "又上先生见一堂，澹然宾主两相忘。\n不知海内清风满，但觉山中白昼长。\n小雨络林妨蜡屐，靓妆环坐快瑶觞。\n曲终扶杖欲归去，即咏白驹三四章。",
        "dynasty": "宋",
        "collection_info": null
    },
    {
        "title": "天姥岭",
        "author": "楼钥",
        "content": "剡水迂回彻底清，滥觞从此一泓澄。\n晓来蜡屐冲寒上，踏碎山头十里冰。",
        "dynasty": "宋",
        "collection_info": null
    },
    {
        "title": "虎丘",
        "author": "楼钥",
        "content": "望望古招提，兹游恨已迟。\n池深惊地裂，野旷觉天垂。\n听法人千数，谈空松一枝。\n从谁访遗迹，惟有石头知。",
        "dynasty": "宋",
        "collection_info": null
    },
    {
        "title": "洛社老僧听琴  其一",
        "author": "楼钥",
        "content": "宴坐萧斋不作劳，谓予何事走蓬蒿。\n从容试问今年几，手植黄杨三丈高。",
        "dynasty": "宋",
        "collection_info": null
    },
    {
        "title": "洛社老僧听琴  其二",
        "author": "楼钥",
        "content": "自言几载不闻琴，屡听清弹苦契心。\n少待庭柯蝉噪静，为师更作醉翁吟。",
        "dynasty": "宋",
        "collection_info": null
    },
    {
        "title": "中秋",
        "author": "楼钥",
        "content": "岁岁当秋半，人人待月明。\n绝怜今夜赏，更胜去年晴。\n光彩澄高露，氛埃廓太清。\n众心方闵雨，却望暮云生。",
        "dynasty": "宋",
        "collection_info": null
    },
    {
        "title": "又次丁端叔韵",
        "author": "楼钥",
        "content": "好风凉月湛中秋，自笑何为作远游。\n不有诸君故人恋，未应连日贾胡留。\n三千银界俱呈色，十二珠帘总上钩。\n饮罢客归清不寐，谁知心折大刀头。",
        "dynasty": "宋",
        "collection_info": null
    },
    {
        "title": "游惠山",
        "author": "楼钥",
        "content": "石径萦迴入翠林，廿年故步喜重寻。\n千山直上云扉启，万木阴中古殿深。\n泉水泓澄风拂拂，洞门幽杳昼沈沈。\n调琴瀹茗清无限，倦客忘归到夕阴。",
        "dynasty": "宋",
        "collection_info": null
    },
    {
        "title": "游洞霄宫",
        "author": "楼钥",
        "content": "宿雨顽云拨不开，紫霄佳处访楼台。\n青山九锁固奇甚，古洞一深如此哉。\n拔地千林俱秀润，擎天一柱最崔嵬。\n出山爽气尚相属，数里清溪送我回。",
        "dynasty": "宋",
        "collection_info": null
    },
    {
        "title": "游径山",
        "author": "楼钥",
        "content": "起看海日晓团团，更挹神灯照夜阑。\n百万杉松双径杳，三千楼阁五峰寒。\n蛰龙何在渺难问，古井于今竟不眢。\n但觅灵泉归洗眼，谁能故把细书看。",
        "dynasty": "宋",
        "collection_info": null
    },
    {
        "title": "送苏伯昌大卿  其一",
        "author": "楼钥",
        "content": "禁路岧嶤欲问津，抗章便自乞閒身。\n闵劳剧部皇情厚，寓直中奎宠数新。\n飞輓正资经济手，典刑终念老成人。\n赤松未许长为伴，归取青毡继颍滨。",
        "dynasty": "宋",
        "collection_info": null
    },
    {
        "title": "送苏伯昌大卿  其二",
        "author": "楼钥",
        "content": "甬东曾幸拜苏天，外府官僚復备员。\n前辈风流真在眼，名公谈笑辱忘年。\n浙江相对一巵酒，婺港欲行双桨船。\n门键马衔难作远，西风停立但茫然。",
        "dynasty": "宋",
        "collection_info": null
    },
    {
        "title": "送刘淳叟博士倅豫章",
        "author": "楼钥",
        "content": "熟知明主可忠言，奏牍方陈意已传。\n人言能逊千乘国，我自能补九重天。\n拔山转石孰难易，烂额徙薪谁后先。\n不用更论如许事，把君征袂且茫然。",
        "dynasty": "宋",
        "collection_info": null
    },
    {
        "title": "送吕周辅宗丞守崇庆  其一",
        "author": "楼钥",
        "content": "从昔传家学，当今良史才。\n声名冠西蜀，风节象东台。\n朝蹟收何速，归心挽不回。\n一麾从此去，万里可能来。",
        "dynasty": "宋",
        "collection_info": null
    },
    {
        "title": "送吕周辅宗丞守崇庆  其二",
        "author": "楼钥",
        "content": "旧矣唐安郡，龙潜府号新。\n当年一绛帐，今日两朱轮。\n民意来何暮，仁声暖似春。\n剑南毋恋却，鳌禁要词人。",
        "dynasty": "宋",
        "collection_info": null
    },
    {
        "title": "送吕周辅宗丞守崇庆  其三",
        "author": "楼钥",
        "content": "秘甚先天学，谁传陆士龙。\n上方留自近，天岂不相容。\n契託君家厚，情惟我辈钟。\n慇懃训犹子，他日使追踪。",
        "dynasty": "宋",
        "collection_info": null
    },
    {
        "title": "上魏丞相",
        "author": "楼钥",
        "content": "梦庵深坐宴朝曛，祇有梅花对此君。\n今日衣冠有巢许，向来元凯佐华勋。\n入山谁解访弘景，载酒时应问子云。\n童讽写成心未懒，可因贪佛赞论文。",
        "dynasty": "宋",
        "collection_info": null
    },
    {
        "title": "次韵蒋德言游太白玉几两山  其一",
        "author": "楼钥",
        "content": "西山不到几经春，玉几犹能一再临。\n太白峰前成梦境，直从总角到于今。",
        "dynasty": "宋",
        "collection_info": null
    },
    {
        "title": "次韵蒋德言游太白玉几两山  其二",
        "author": "楼钥",
        "content": "少日游山不要归，老来腰脚不相宜。\n羡君胜具了无倦，踏雪寻幽更一奇。",
        "dynasty": "宋",
        "collection_info": null
    },
    {
        "title": "次韵蒋德言游太白玉几两山  其三",
        "author": "楼钥",
        "content": "剩欲扶筇随意行，要令心迹得双清。\n何时同入翠微去，丈室先参老浄名。",
        "dynasty": "宋",
        "collection_info": null
    },
    {
        "title": "次韵蒋德言游太白玉几两山  其四",
        "author": "楼钥",
        "content": "落花影裏步春阑，飞鸟翩翩相与还。\n若得把茅成小隠，等閒来往两山间。",
        "dynasty": "宋",
        "collection_info": null
    },
    {
        "title": "次韵蒋德言游太白玉几两山  其五",
        "author": "楼钥",
        "content": "谁能饶舌强参禅，何用谈因更说缘。\n生死本来无大事，晨朝须起夜须眠。",
        "dynasty": "宋",
        "collection_info": null
    },
    {
        "title": "谢僧道全惠诗并菖蒲",
        "author": "楼钥",
        "content": "楚楚芳荪诗样清，翠苗低护小峥嵘。\n一泓功借幽根润，六月能令凉意生。\n雁荡浑如梦边事，龙湫顿觉眼中明。\n閒窗坐对思无限，何日随君遶涧行。",
        "dynasty": "宋",
        "collection_info": null
    },
    {
        "title": "赵安国梅坡",
        "author": "楼钥",
        "content": "隆暑倦行役，梅坡得暂閒。\n卷帘南浦岸，终日对成山。\n竹裏清风远，棋边夕照还。\n岁寒重卜醉，觅句暗香间。",
        "dynasty": "宋",
        "collection_info": null
    },
    {
        "title": "资圣寺",
        "author": "楼钥",
        "content": "野溪清浅度危桥，径策枯筇上紫霄。\n晓雾暗蒸山寺雨，松风深隠海门潮。\n浮杯水涨人何在，洗钵池清意已消。\n又上乐亭基上望，云山万里更逍遥。",
        "dynasty": "宋",
        "collection_info": null
    },
    {
        "title": "次韵蒋德言壁间旧题",
        "author": "楼钥",
        "content": "一铃檐角自吟风，两面松篁翠扫空。\n山卉更藏无尽意，枝头未作去年红。",
        "dynasty": "宋",
        "collection_info": null
    },
    {
        "title": "上史太傅  其一",
        "author": "楼钥",
        "content": "一坡烟水绿湾环，竹树楼台缥缈间。\n但说一丘藏曲折，谁知更有四明山。",
        "dynasty": "宋",
        "collection_info": null
    },
    {
        "title": "上史太傅  其二",
        "author": "楼钥",
        "content": "二十里云随步生，潺湲洞裏访青棂。\n山中要识无穷趣，看取南雷问答经。",
        "dynasty": "宋",
        "collection_info": null
    },
    {
        "title": "上史太傅  其三",
        "author": "楼钥",
        "content": "衮绣堂中语夜分，几将经史细评论。\n不知世上三公贵，祇是东湖八行孙。",
        "dynasty": "宋",
        "collection_info": null
    },
    {
        "title": "赠郑相士",
        "author": "楼钥",
        "content": "知君冰鑑照人寒，我相儒酸未足观。\n东甬从来多俊秀，为烦着眼细寻看。",
        "dynasty": "宋",
        "collection_info": null
    },
    {
        "title": "雪窦道中",
        "author": "楼钥",
        "content": "城居久矣厌尘劳，来访名山写鬰陶。\n客路行随流水远，征人与坐白云高。\n千林舞翠吹蓬鬓，二麦摇青照纻袍。\n努力共登天尺五，要看飞雪喷云涛。",
        "dynasty": "宋",
        "collection_info": null
    },
    {
        "title": "锦镜",
        "author": "楼钥",
        "content": "两溪赴壑若奔虬，此地端能截众流。\n三版放开千丈雪，一奁清彻四山秋。\n几年空自存公案，今日重新指路头。\n珍重老师成胜事，清名当与此山留。",
        "dynasty": "宋",
        "collection_info": null
    },
    {
        "title": "妙峰亭",
        "author": "楼钥",
        "content": "一峰高出白云端，俯瞰天涯千万山。\n试向冈头转圆石，不知何日到人间。",
        "dynasty": "宋",
        "collection_info": null
    },
    {
        "title": "隠潭",
        "author": "楼钥",
        "content": "灵潭深入白云堆，带雨春云为我开。\n乳石半空浑欲堕，瀑泉千尺正中来。\n两军酣战鼓鼙急，一雨生寒霹雳催。\n中有卧龙君勿狎，有时平地起风雷。",
        "dynasty": "宋",
        "collection_info": null
    },
    {
        "title": "游大梅山护圣寺  其一",
        "author": "楼钥",
        "content": "江东东畔更东山，又过东山数里间。\n试问招提在何处，万山深处白云环。",
        "dynasty": "宋",
        "collection_info": null
    },
    {
        "title": "游大梅山护圣寺  其二",
        "author": "楼钥",
        "content": "寒云片日忽吹开，历井扪参得得来。\n行尽高山天欲半，不知平地有楼台。",
        "dynasty": "宋",
        "collection_info": null
    },
    {
        "title": "常禅师塔  其一",
        "author": "楼钥",
        "content": "当时道价极光华，鸷兽相随共一家。\n象去虎亡师亦老，不须百鸟更衔花。",
        "dynasty": "宋",
        "collection_info": null
    },
    {
        "title": "常禅师塔  其二",
        "author": "楼钥",
        "content": "从来猛虎性坚刚，据石依林死不僵。\n何待寒林班侍者，千年陪葬祖师傍。",
        "dynasty": "宋",
        "collection_info": null
    },
    {
        "title": "梅仙岩",
        "author": "楼钥",
        "content": "梅山遗迹若为寻，怪石崚嶒一径深。\n未必当时真隠处，清风自觉袭衣襟。",
        "dynasty": "宋",
        "collection_info": null
    },
    {
        "title": "云岩",
        "author": "楼钥",
        "content": "但见云生谷，初无石似岩。\n得名非旧观，买地作精蓝。\n境胜环修竹，门深拥翠杉。\n禅林自家处，莫问后三三。",
        "dynasty": "宋",
        "collection_info": null
    },
    {
        "title": "启霞冰壶亭",
        "author": "楼钥",
        "content": "拍拍新漪彻底清，两山写照翠光凝。\n笑看风动縠纹起，坐我玉壶春夜冰。",
        "dynasty": "宋",
        "collection_info": null
    },
    {
        "title": "天童玲珑岩",
        "author": "楼钥",
        "content": "扪萝历栈上层峰，寖觉芒鞋踏半空。\n七窍几时开浑沌，八窗无处不玲珑。\n已欣古洞容身过，直恐丹丘有路通。\n俯视人间懒归去，拂衣径欲御天风。",
        "dynasty": "宋",
        "collection_info": null
    },
    {
        "title": "送内弟汪作德赴建德主簿",
        "author": "楼钥",
        "content": "今日望春下，送春还送行。\n簿书须着意，家世有余清。\n潇洒桐庐郡，文章陆士衡。\n公余定多暇，无废读书声。",
        "dynasty": "宋",
        "collection_info": null
    },
    {
        "title": "南江酒家",
        "author": "楼钥",
        "content": "南江舟檝饱经行，桥外人家最可人。\n剩种寒杉映修竹，快沽村酒趁鲜鳞。\n潮痕落草橹声动，日脚衔山凉意新。\n酷爱老樟横卧处，他时来此坐垂纶。",
        "dynasty": "宋",
        "collection_info": null
    },
    {
        "title": "宿登山",
        "author": "楼钥",
        "content": "竹舆来访小梅山，山在空蒙紫翠间。\n岚雾满林朝漠漠，溪声和雨夜潺潺。\n峰头丹井随潮信，松下禅房旧祖关。\n谁是无生谁不死，晨钟未响梦先还。",
        "dynasty": "宋",
        "collection_info": null
    },
    {
        "title": "羣从泛湖次叔韶弟韵",
        "author": "楼钥",
        "content": "倚遍瀛洲十二栏，老蟾推出烂银盘。\n绝怜千顷波澜阔，更觉满身风露寒。\n境胜能令诗兴逸，夜深自喜酒肠宽。\n离离挂影清如许，莫惜终宵作意看。",
        "dynasty": "宋",
        "collection_info": null
    },
    {
        "title": "送陈君举守桂阳",
        "author": "楼钥",
        "content": "重寻漫壁认题名，十五年来一梦惊。\n谁料今朝携客至，却成此地送君行。\n桂阳卧治真谈笑，鲁史遗编頼发明。\n文定南轩仙去后，湖湘又得一先生。",
        "dynasty": "宋",
        "collection_info": null
    },
    {
        "title": "永嘉天庆观",
        "author": "楼钥",
        "content": "斗口横安华盖山，茂林修竹路湾环。\n琳宫迥出沧瀛表，羽士如游昆阆间。\n东挹江山穷望眼，西临阛阓笑尘寰。\n自知去此无多日，着意来寻一饷閒。",
        "dynasty": "宋",
        "collection_info": null
    },
    {
        "title": "次许深甫寄陈颐刚韵  其一",
        "author": "楼钥",
        "content": "博物曾经辨实沈，论兵更觉用功深。\n九阍未进六奇计，万卷空催一寸心。\n流水高山谁復会，寒松春柳解相寻。\n如君岂是长贫者，作计无令岁月侵。",
        "dynasty": "宋",
        "collection_info": null
    },
    {
        "title": "次许深甫寄陈颐刚韵  其二",
        "author": "楼钥",
        "content": "前朝折戟尚沙沈，志士私忧意向深。\n谋国未须先问陈，平戎要且务攻心。\n衣冠旧老知谁在，禾黍遗宫尚可寻。\n骑省再新人有望，一言坐復故疆侵。",
        "dynasty": "宋",
        "collection_info": null
    },
    {
        "title": "劝农",
        "author": "楼钥",
        "content": "一番好雨润桑麻，和气欢声十万家。\n太守劝农纔出郭，老农含哺竞随车。\n土膏泽泽地宜稻，云物阴阴天养花。\n愿得四方无旱潦，尽教乐岁似东嘉。",
        "dynasty": "宋",
        "collection_info": null
    },
    {
        "title": "书吴梦予古乐府后",
        "author": "楼钥",
        "content": "古来乐府近来无，笔力如君却有余。\n日恐遗音亡正始，喜闻新作过黄初。\n不夸艺苑徒工瑟，应免侯门久曳裾。\n更向江西诗窟去，他年时寄一行书。",
        "dynasty": "宋",
        "collection_info": null
    },
    {
        "title": "谢景英送郑景元篇末见属次韵",
        "author": "楼钥",
        "content": "张罗清似翟公门，门外都无野雀喧。\n可但风流追鲍谢，直教高论到羲轩。\n绝怜父子为知己，时把文章得细论。\n箇裏是非何足较，乍贤乍佞一王尊。",
        "dynasty": "宋",
        "collection_info": null
    },
    {
        "title": "喜雨次甄云卿监簿韵",
        "author": "楼钥",
        "content": "四郊苗槁勃然兴，顿觉欢声满郡城。\n行且刈云成岁事，敢因喜雨记亭名。\n昔如鱼在釜中活，今见龙从地上行。\n忧国愿丰同此乐，读君佳句欲风生。",
        "dynasty": "宋",
        "collection_info": null
    },
    {
        "title": "又次徐仲宗通判韵",
        "author": "楼钥",
        "content": "老龙破蛰斩幽关，乱滴天飘不復悭。\n可但甘霖驱旱魃，自然凉气满人寰。\n民心徒切焦熬甚，神力毋劳指顾间。\n遥想清都应表贺，紫宸轩陛晓催班。",
        "dynasty": "宋",
        "collection_info": null
    },
    {
        "title": "又次郑性之悬尉韵  其一",
        "author": "楼钥",
        "content": "槁项疲农病夏畦，喜闻烟雨四天垂。\n旋寻秔稻供糜粥，惊见新香玉满匙。",
        "dynasty": "宋",
        "collection_info": null
    },
    {
        "title": "又次郑性之悬尉韵  其二",
        "author": "楼钥",
        "content": "闵雨才宽又畏风，从朝愁到夕阳舂。\n谁教官到二千石，不学当年邴曼容。",
        "dynasty": "宋",
        "collection_info": null
    },
    {
        "title": "又次郑性之悬尉韵  其三",
        "author": "楼钥",
        "content": "几番好雨应先占，欣见阶庭绿草纤。\n秋后阴晴犹未定，更看新月卧磨鎌。",
        "dynasty": "宋",
        "collection_info": null
    },
    {
        "title": "又次郑性之悬尉韵  其四",
        "author": "楼钥",
        "content": "爰居集鲁要先知，飞雪侵春久已疑。\n惭愧风师幸安静，敢将虎口斗龙痴。",
        "dynasty": "宋",
        "collection_info": null
    },
    {
        "title": "游隠清  其一",
        "author": "楼钥",
        "content": "簿领丛中偷得閒，轻舆相与出乡关。\n乱流先已登孤屿，采蕨还来上北山。\n藤遶龟身增赑屃，水涵虹影照孱颜。\n老农拥道迎人笑，今日使君来破悭。",
        "dynasty": "宋",
        "collection_info": null
    },
    {
        "title": "游隠清  其二",
        "author": "楼钥",
        "content": "瀑泉奔放石坡陀，回首清游岁几何。\n脚力不如前日健，诗盟还喜故人多。\n滕王阁上无韩子，还景楼中欠老坡。\n不谓鄙言成宿谶，偶因晚莅得波波。",
        "dynasty": "宋",
        "collection_info": null
    },
    {
        "title": "游隠清  其三",
        "author": "楼钥",
        "content": "穷冬吏鞅解纷缠，重入兹山忆少年。\n千里幸同丰岁乐，三生曾结郡人缘。\n几番山色望空外，今日水声来耳边。\n坐上何须听丝竹，与君啸咏和风前。",
        "dynasty": "宋",
        "collection_info": null
    },
    {
        "title": "富览亭",
        "author": "楼钥",
        "content": "城郭占佳胜，眼高贞白鼍。\n霜天开浩荡，云屋涌嵯峨。\n四面山总好，东窗江最多。\n脚跟盘巨石，吞吐任风波。",
        "dynasty": "宋",
        "collection_info": null
    },
    {
        "title": "赠陈居靖道人",
        "author": "楼钥",
        "content": "沩汭道人身御风，弃家求静慕僊踪。\n僊都有石立天半，特立要当如此峰。",
        "dynasty": "宋",
        "collection_info": null
    },
    {
        "title": "雪中简林景思刘振之",
        "author": "楼钥",
        "content": "骤寒忽变雪花飞，抱膝长吟况可知。\n幞被可能来过我，忍寒相与话新诗。",
        "dynasty": "宋",
        "collection_info": null
    },
    {
        "title": "谢林景思和韵",
        "author": "楼钥",
        "content": "黄昏门外六花飞，困倚胡床醉不知。\n冻合玉楼犹强项，拥衾方咏雪巢诗。",
        "dynasty": "宋",
        "collection_info": null
    },
    {
        "title": "送赵子固吏部帅合肥  其一",
        "author": "楼钥",
        "content": "少年文价重神京，游宦还闻政有声。\n南省但推韩吏部，北方犹问赵先生。\n人传殿上三千牍，上喜胸中十万兵。\n暂辍望郎分帅阃，淮南草木更知名。",
        "dynasty": "宋",
        "collection_info": null
    },
    {
        "title": "送赵子固吏部帅合肥  其二",
        "author": "楼钥",
        "content": "老韩同传我多惭，意气相倾自不凡。\n忧患饱更俱白髮，班行独立见青山。\n羡君真有虎头相，顾我方为马口衔。\n同舍几何俄话别，可堪目力送风帆。",
        "dynasty": "宋",
        "collection_info": null
    },
    {
        "title": "送赵子固吏部帅合肥  其三",
        "author": "楼钥",
        "content": "襟带长淮地望崇，勋名当继古英雄。\n吴人止解依濡坞，晋将才能过八公。\n可但绥怀边境静，直须经略朔庭空。\n折衝不必居遐徼，颇牧尤当在禁中。",
        "dynasty": "宋",
        "collection_info": null
    },
    {
        "title": "曲竹",
        "author": "楼钥",
        "content": "放出一头地，出墙梢更新。\n傍人为称屈，素志肯求伸。\n苦节变甘节，曲身成直身。\n青霄看直上，莫忘手援人。",
        "dynasty": "宋",
        "collection_info": null
    },
    {
        "title": "寄题汪端明坟庵真如轩  其一",
        "author": "楼钥",
        "content": "山藏佳处竹藏庐，见说离家百里余。\n已矣空求真学士，伤哉閒杀老尚书。\n后生自恨登门晚，壮岁宁忘跪履初。\n怅望九京那可作，此心徒切慕相如。",
        "dynasty": "宋",
        "collection_info": null
    },
    {
        "title": "寄题汪端明坟庵真如轩  其二",
        "author": "楼钥",
        "content": "万箇篔筜一草庐，伤心埋璧十年余。\n革声谁听尚书履，金榜空悬少保书。\n无復遗音追正始，尚传新作过黄初。\n真成一代风流尽，欢息浮生信六如。",
        "dynasty": "宋",
        "collection_info": null
    },
    {
        "title": "题汪季路太傅所藏龙眠阳关图  其一",
        "author": "楼钥",
        "content": "离觞别泪为君倾，行李匆匆欲问程。\n不用阳关寻旧曲，图中端有断肠声。",
        "dynasty": "宋",
        "collection_info": null
    },
    {
        "title": "题汪季路太傅所藏龙眠阳关图  其二",
        "author": "楼钥",
        "content": "画出阳关古别离，萧疎柳质不胜悲。\n行人顾叹离人泣，柳下渔翁总不知。",
        "dynasty": "宋",
        "collection_info": null
    },
    {
        "title": "题陈简斋寄夫人书",
        "author": "楼钥",
        "content": "行书满纸遗君文，可见闺门敬若宾。\n应与少文能协趣，定因元亮遂忘贫。",
        "dynasty": "宋",
        "collection_info": null
    },
    {
        "title": "题韩氏所藏元佑选尚诏草",
        "author": "楼钥",
        "content": "禁脔当年选尚初，难兄辞宠意何如。\n裕陵遗旨知难改，元佑湛恩信有余。\n今日犹存卯君笔，向来谁造粉昆书。\n韩门世宝宜无坠，史有遗文尚取诸。",
        "dynasty": "宋",
        "collection_info": null
    },
    {
        "title": "秋日怀国仲观",
        "author": "楼钥",
        "content": "四明耸秀一溪流，曾记经行十里秋。\n行李今从何处住，宦游自笑几时休。\n儿时故旧今谁在，老去光阴不借留。\n赢得东归访丘壑，约君同上钓鱼舟。",
        "dynasty": "宋",
        "collection_info": null
    },
    {
        "title": "客省听燕乐",
        "author": "楼钥",
        "content": "晓入金门拜紫宸，门前错立士如云。\n未容密侍君王宴，祇许钧天隔殿闻。",
        "dynasty": "宋",
        "collection_info": null
    },
    {
        "title": "次李季章监簿韵",
        "author": "楼钥",
        "content": "跪履巽岩今几年，见君风度喜跫然。\n长编固已翻青简，老墨犹能宝漆烟。\n游宦自欣天影近，思家犹在夕阳边。\n时从甥馆追清赏，剩写新诗继谪僊。",
        "dynasty": "宋",
        "collection_info": null
    },
    {
        "title": "贺雪八盘岭上作",
        "author": "楼钥",
        "content": "平时卧雪似袁安，谁肯凌晨犯苦寒。\n百辟班中因族贺，八盘岭上得遥看。\n层层观阙琼楼耸，纳纳干坤玉宇宽。\n怅望僊山何处是，欲从此地径骖鸾。",
        "dynasty": "宋",
        "collection_info": null
    },
    {
        "title": "送林子方吏部将漕江东  其一",
        "author": "楼钥",
        "content": "光尧三纪焕文章，宝阁岧嶤谨秘藏。\n寓直到君才第四，皇华礼乐远增光。",
        "dynasty": "宋",
        "collection_info": null
    },
    {
        "title": "送林子方吏部将漕江东  其二",
        "author": "楼钥",
        "content": "望郎三度到长安，垂上青云作好官。\n暂向江东一澄按，却归径着侍臣冠。",
        "dynasty": "宋",
        "collection_info": null
    },
    {
        "title": "送林子方吏部将漕江东  其三",
        "author": "楼钥",
        "content": "自说嵇康七不堪，上教持节向江南。\n江南父老应相贺，见说清明似晦庵。",
        "dynasty": "宋",
        "collection_info": null
    },
    {
        "title": "送林子方吏部将漕江东  其四",
        "author": "楼钥",
        "content": "殿庐官烛对风帘，郎舍修篁共一檐。\n别日苦多良晤少，掺袪不耐雨纤纤。",
        "dynasty": "宋",
        "collection_info": null
    },
    {
        "title": "子方移守四明见于浙江亭",
        "author": "楼钥",
        "content": "春初送别欠诗篇，岁晚还欣受一廛。\n都骑始闻临浙水，先声久已詟鄞川。\n里人见说俱延颈，海峤从今定息肩。\n夜夜故山频入梦，为君端欲买归船。",
        "dynasty": "宋",
        "collection_info": null
    },
    {
        "title": "寄题蜀李氏义概堂",
        "author": "楼钥",
        "content": "养气非为侠，轻财弗市恩。\n仁声高月旦，义概彻天阍。\n称美推贤嗣，扬名有顺孙。\n活人几百万，何止驷容门。",
        "dynasty": "宋",
        "collection_info": null
    },
    {
        "title": "送卫清叔着作提举淮东  其一",
        "author": "楼钥",
        "content": "汉庭早已冠羣僊，阔步登瀛最少年。\n窃叹岂惟年叵及，人门才业总翘然。",
        "dynasty": "宋",
        "collection_info": null
    },
    {
        "title": "送卫清叔着作提举淮东  其二",
        "author": "楼钥",
        "content": "通泰牢盆亘海滨，宅家专欲用儒臣。\n淮南草木生颜色，又见龙头第一人。",
        "dynasty": "宋",
        "collection_info": null
    },
    {
        "title": "送卫清叔着作提举淮东  其三",
        "author": "楼钥",
        "content": "虎榜先登到凤池，前良多以十年期。\n虽知勇退急流去，壮岁功名会及时。",
        "dynasty": "宋",
        "collection_info": null
    },
    {
        "title": "送卫清叔着作提举淮东  其四",
        "author": "楼钥",
        "content": "羡君持节拜庭闱，未老双亲看綵衣。\n若过盖公烦问信，坐曹日念旧游稀。",
        "dynasty": "宋",
        "collection_info": null
    },
    {
        "title": "送卫清叔着作提举淮东  其五",
        "author": "楼钥",
        "content": "屡从樽酒接从容，叔宝风姿照座中。\n他日相逢年益老，棋坛尚可角雌雄。",
        "dynasty": "宋",
        "collection_info": null
    },
    {
        "title": "送黄景声秘丞提举浙西  其一",
        "author": "楼钥",
        "content": "江夏无双第一人，清明久矣动簪绅。\n心平气劲无偏党，好在皇朝作争臣。",
        "dynasty": "宋",
        "collection_info": null
    },
    {
        "title": "送黄景声秘丞提举浙西  其二",
        "author": "楼钥",
        "content": "宅家亲擢得真才，柏府兰堂更外台。\n未问遄驱向沟壑，半途应有诏书催。",
        "dynasty": "宋",
        "collection_info": null
    },
    {
        "title": "送黄景声秘丞提举浙西  其三",
        "author": "楼钥",
        "content": "从来轩冕一毫轻，朝蹟初收去玉京。\n打破画瓶无个事，不妨游戏绣衣行。",
        "dynasty": "宋",
        "collection_info": null
    },
    {
        "title": "送黄景声秘丞提举浙西  其四",
        "author": "楼钥",
        "content": "论诗纔了便谈禅，鄙吝冰消更豁然。\n稽首心空先及第，敢将癸未论同年。",
        "dynasty": "宋",
        "collection_info": null
    },
    {
        "title": "送黄景声秘丞提举浙西  其五",
        "author": "楼钥",
        "content": "玉节光华照日曦，扬清激浊正当时。\n阿连幸出百僚底，正恐翁归不受私。",
        "dynasty": "宋",
        "collection_info": null
    },
    {
        "title": "雪中迎驾",
        "author": "楼钥",
        "content": "都人久不望威颜，惊喜鸣鞘风雪间。\n万井欢声迎晓仗，九天和气下人寰。\n龙楼笑启瑶池宴，鹓序欣趋玉笋班。\n道上峰头皆见日，绝胜衔烛照昆山。",
        "dynasty": "宋",
        "collection_info": null
    },
    {
        "title": "题尤延之给事所藏葛仙翁徙居图",
        "author": "楼钥",
        "content": "莫言家具少于车，药裹衣囊自有余。\n老妇亲携三稚子，仙翁独玩一篇书。\n羊牛相与趋新筑，鸡犬无因恋故庐。\n到处山头有丹井，不知如此几迁居。",
        "dynasty": "宋",
        "collection_info": null
    },
    {
        "title": "又题杨妃上马图",
        "author": "楼钥",
        "content": "金鞍欲上故徐徐，想见华清被宠初。\n后日延秋门下路，不应有暇作踟蹰。",
        "dynasty": "宋",
        "collection_info": null
    },
    {
        "title": "题老融归牛图",
        "author": "楼钥",
        "content": "薄宦六年辞故山，故山祇在梦魂间。\n簪绅何苦自缠缚，却羡归牛自在閒。",
        "dynasty": "宋",
        "collection_info": null
    },
    {
        "title": "天竺祷晴",
        "author": "楼钥",
        "content": "早奉天香祷白衣，迟明宿雾故凄迷。\n忽惊红日穿林薄，无数碧山明涧溪。\n上竺寺连中竺寺，苏公堤映白公堤。\n湖光一碧几千顷，剩捲荷香送马蹄。",
        "dynasty": "宋",
        "collection_info": null
    },
    {
        "title": "具美堂",
        "author": "楼钥",
        "content": "明光殿裏早催班，亭午天街从驾还。\n已听欢声传市井，更看喜气满湖山。\n联镳远去閒寻胜，烂醉归来夜叩关。\n但愿两宫千万寿，退公时得过云间。",
        "dynasty": "宋",
        "collection_info": null
    },
    {
        "title": "水月园",
        "author": "楼钥",
        "content": "具美杯残意未休，相将重上望湖楼。\n楼台忽已居平地，风月何曾识旧游。\n更挈酒樽过水月，坐增诗兴满沧洲。\n春风共约新桥畔，遥拜双龙万斛舟。",
        "dynasty": "宋",
        "collection_info": null
    },
    {
        "title": "三月九日从驾",
        "author": "楼钥",
        "content": "昨日为亲寿，今朝从驾行。\n君亲俱有喜，家国共增荣。\n淑气浮黄屋，欢声动玉京。\n人心真易感，翻手作昇平。",
        "dynasty": "宋",
        "collection_info": null
    },
    {
        "title": "湖上次袁起岩安抚韵",
        "author": "楼钥",
        "content": "同年紫陌再寻春，力主斯盟頼尹京。\n山外斜阳湖外雪，夜来阴霭晓来晴。\n平波滟滟新添绿，冻木欣欣欲向荣。\n此日此身清洁甚，软红何苦太忙生。",
        "dynasty": "宋",
        "collection_info": null
    },
    {
        "title": "试俞珣长头笔",
        "author": "楼钥",
        "content": "倦游俞老又中州，霜兔抽豪饱盛秋。\n平日相亲管城子，结交今得贾长头。",
        "dynasty": "宋",
        "collection_info": null
    },
    {
        "title": "访留昭文于范村山閒不得见",
        "author": "楼钥",
        "content": "黄扉处士掩松关，小立松风去住难。\n可叹山中真宰相，未容神武挂衣冠。",
        "dynasty": "宋",
        "collection_info": null
    },
    {
        "title": "送倪正父侍郎使虏",
        "author": "楼钥",
        "content": "经帷亲见犯天颜，口伐何劳抗可汗。\n故国应悲周黍稷，遗黎犹识汉衣冠。\n殊邻谍报终难测，累岁要盟恐易寒。\n驰至金城上方略，始知颇牧在金銮。",
        "dynasty": "宋",
        "collection_info": null
    },
    {
        "title": "送王仲言添倅海陵  其一",
        "author": "楼钥",
        "content": "万卷诗书老雪溪，颀然二子和埙篪。\n绝怜伯氏久亡矣，犹幸夫君及见之。\n来上鹓行人谓晚，往舒骥足自嫌迟。\n他时还向云门否，布袜青鞋尚可期。",
        "dynasty": "宋",
        "collection_info": null
    },
    {
        "title": "送王仲言添倅海陵  其二",
        "author": "楼钥",
        "content": "遂初陈迹遽凄凉，击叹青箱极荐杨。\n谈笑于侬情易厚，典刑使我意差强。\n重屏旧画论中主，古殿遗文话阿章。\n旧事从今向谁得，尺书时许到淮乡。",
        "dynasty": "宋",
        "collection_info": null
    },
    {
        "title": "寄题延平范氏六桂堂",
        "author": "楼钥",
        "content": "高门儒效许谁同，秀气于今照演峰。\n家学一椿连五桂，地灵两剑化双龙。\n三人衣钵清名接，累世簪缨庆事重。\n彼茁孙枝更林立，不须万户羡侯封。",
        "dynasty": "宋",
        "collection_info": null
    },
    {
        "title": "京仲远尚书为澹然子作二大字",
        "author": "楼钥",
        "content": "浓墨新题付澹然，松坡为子老谈天。\n凭君推我行年看，何日归耕绵上田。",
        "dynasty": "宋",
        "collection_info": null
    },
    {
        "title": "送李伯和吏部提举浙东伯珍寺丞将漕夔门",
        "author": "楼钥",
        "content": "奕奕君家好弟兄，皇华交映棣华明。\n几年并列金闺彦，同日俱持玉节行。\n万里往临夔子国，一江先到越王城。\n会闻归取青毡旧，都似当年老贰卿。",
        "dynasty": "宋",
        "collection_info": null
    },
    {
        "title": "送范文叔礼部守彭州",
        "author": "楼钥",
        "content": "忧国鬓先雪，爱君心似丹。\n旌麾虽自适，怀抱未全宽。\n直道任三黜，故人怜一寒。\n蒙阳毋久驻，旋復簉鹓鸾。",
        "dynasty": "宋",
        "collection_info": null
    },
    {
        "title": "送赵德老端明帅蜀",
        "author": "楼钥",
        "content": "身名俱泰老尚书，叱驭宁辞万里途。\n两地恩荣真赫奕，四川父老定欢呼。\n乖崖袍带今重见，清献琴龟我更无。\n频向筹边楼上望，归来方畧上新图。",
        "dynasty": "宋",
        "collection_info": null
    },
    {
        "title": "次卢国华提刑所寄韵",
        "author": "楼钥",
        "content": "持节归来上粉闱，祇今一节又何之。\n乐天好句追长庆，元亮高风挹义熙。\n我恨别多仍会少，君虽去速岂来迟。\n闽山荔子熏晴昼，莫惜登临剩赋诗。",
        "dynasty": "宋",
        "collection_info": null
    },
    {
        "title": "古梅遗张时可",
        "author": "楼钥",
        "content": "枝封苍藓澹花疎，一种风流高更孤。\n试问约斋三百树，林中还有此枝无。",
        "dynasty": "宋",
        "collection_info": null
    },
    {
        "title": "李才翁贺除天官次韵  其一",
        "author": "楼钥",
        "content": "九年奔走祇思闲，归梦时时堕故山。\n已媿演纶词禁上，更堪曳履侍臣閒。\n官曹顾我空无补，世事惟君了不关。\n但欲相从游物外，不应久此玷清班。",
        "dynasty": "宋",
        "collection_info": null
    },
    {
        "title": "李才翁贺除天官次韵  其二",
        "author": "楼钥",
        "content": "我居铨部闹簪裾，终羡寒窗只蠹鱼。\n每念故交今有几，况如盛德岂容疎。\n京尘共嘆催人老，市道谁知有隠居。\n久苦笔端枯渴甚，楚波正欲借君余。",
        "dynasty": "宋",
        "collection_info": null
    },
    {
        "title": "刘德修右史去国示所和从父东溪及杨子直诗走笔次韵  其一",
        "author": "楼钥",
        "content": "无人为辨乐羊书，却向空山问草庐。\n世上荣枯无定在，眼前毁誉竟何如。\n寸心未彻九重上，百口仍行万里余。\n只恐君王思旧学，便看飞诏促严徐。",
        "dynasty": "宋",
        "collection_info": null
    },
    {
        "title": "刘德修右史去国示所和从父东溪及杨子直诗走笔次韵  其二",
        "author": "楼钥",
        "content": "东溪诗似老弥明，倾盖论诗绝点尘。\n笔墨为供无尽藏，江湖乞得自由身。\n出门远送成惆怅，无计相留更主臣。\n但愿皇天开老眼，不应空谷滞斯人。",
        "dynasty": "宋",
        "collection_info": null
    },
    {
        "title": "刘德修右史去国示所和从父东溪及杨子直诗走笔次韵  其三",
        "author": "楼钥",
        "content": "阁下相期久，山中把酒稀。\n未能容我去，又復送君归。\n柱史宁终隠，威颜暂咫违。\n壮心谁与语，看剑一灯微。",
        "dynasty": "宋",
        "collection_info": null
    },
    {
        "title": "谢袁起岩侍郎送盆栀奉老母",
        "author": "楼钥",
        "content": "翠绡飞盖拥生香，冰雪精神试晚妆。\n鹤髮慈亲俄一笑，玉人何事晚升堂。",
        "dynasty": "宋",
        "collection_info": null
    },
    {
        "title": "送曾南仲寺丞守永嘉",
        "author": "楼钥",
        "content": "六和久坐趣归鞭，却送旌麾水竹边。\n无说可裨新令尹，有诗重送老同年。\n城隅绿竹今安否，庭下朱栾定俨然。\n回首东州真梦境，羡君此去若登仙。",
        "dynasty": "宋",
        "collection_info": null
    },
    {
        "title": "过上虞怀谢驿喜雨",
        "author": "楼钥",
        "content": "梦回檐溜作惊湍，浄洗炎歊百虑宽。\n咫尺东山见膏泽，令人更忆谢家安。",
        "dynasty": "宋",
        "collection_info": null
    },
    {
        "title": "答杖锡平老",
        "author": "楼钥",
        "content": "老我平生不愿余，归来但欲赋闲居。\n灌园自足供朝膳，且奉夫人御版舆。",
        "dynasty": "宋",
        "collection_info": null
    },
    {
        "title": "送淳尉海陵併寄示潚  其一",
        "author": "楼钥",
        "content": "二子俱从宦，重亲足自怡。\n汝能行幼学，吾岂恨轻离。\n平日自知己，真心更与谁。\n临文有遗忘，此是忆儿时。",
        "dynasty": "宋",
        "collection_info": null
    },
    {
        "title": "送淳尉海陵併寄示潚  其二",
        "author": "楼钥",
        "content": "处己幸寡过，居官勿愿余。\n动成经岁别，剩寄几行书。\n公退仍多学，心清任索居。\n但知行所职，通塞听何如。",
        "dynasty": "宋",
        "collection_info": null
    },
    {
        "title": "次潘安叔寄新溪诗韵",
        "author": "楼钥",
        "content": "曾游明月旧双溪，老去情怀百不宜。\n梦绕新溪身不到，更休重和寄来诗。",
        "dynasty": "宋",
        "collection_info": null
    },
    {
        "title": "送内弟汪强仲赴台州税官",
        "author": "楼钥",
        "content": "雕鞍去去不容攀，柳下门墙辍往还。\n可但征商私龙断，不妨拄颊看巾山。\n右军墨妙惟修禊，太傅才高亦抱关。\n只尺亲庭毋苦恋，有人能伴适斋闲。",
        "dynasty": "宋",
        "collection_info": null
    },
    {
        "title": "少潜兄再立昼锦坊伯中弟有诗次韵",
        "author": "楼钥",
        "content": "东楼旧日史君家，盛德于今说孟嘉。\n昼锦门墙再兴起，乌衣巷陌倍辉华。\n虽无崔氏联三戟，肯学杨家簇五花。\n尤喜桂枝香不断，藏书满屋是生涯。",
        "dynasty": "宋",
        "collection_info": null
    },
    {
        "title": "王原庆诉盘餐萧然走笔次韵  其一",
        "author": "楼钥",
        "content": "愁绝诗人太瘦生，也无北食与南烹。\n君看俚语亦堪笑，何日能填鼻下横。",
        "dynasty": "宋",
        "collection_info": null
    },
    {
        "title": "王原庆诉盘餐萧然走笔次韵  其二",
        "author": "楼钥",
        "content": "莫嗜鳆鱼如老曹，但应菜饭学参寥。\n坡翁晚节更清苦，玉糁新羹手自调。",
        "dynasty": "宋",
        "collection_info": null
    },
    {
        "title": "送赵振文主簿",
        "author": "楼钥",
        "content": "去去江西不作难，片帆双桨荡秋澜。\n已知官业非时样，尤喜情亲耐岁寒。\n志大自然羞附骥，官卑何用叹栖鸾。\n少卿膝上加文度，更比年时刮眼看。",
        "dynasty": "宋",
        "collection_info": null
    },
    {
        "title": "病足戏效乐天体",
        "author": "楼钥",
        "content": "课得退连茹，药逢新太医。\n居闲幸余暇，养病任多时。\n步屧虽非便，调琴足自怡。\n晓来风雨急，高卧到晨炊。",
        "dynasty": "宋",
        "collection_info": null
    },
    {
        "title": "叔韶弟上连桂堂牌会群从",
        "author": "楼钥",
        "content": "我家簪绂百余年，书种于今幸有传。\n折桂时能取黄牒，肯堂頼子挹青毡。\n一新扁牓照华屋，共集尊罍招众贤。\n须信后生尤可畏，要当争着祖生鞭。",
        "dynasty": "宋",
        "collection_info": null
    },
    {
        "title": "题林氏香严庵",
        "author": "楼钥",
        "content": "缓步寻佳处，林深路欲迷。\n偃松披数亩，立竹漱三溪。\n瀹茗凭山槛，呼灯照石梯。\n轻舆空翠湿，投暝喜幽栖。",
        "dynasty": "宋",
        "collection_info": null
    },
    {
        "title": "送汪强仲还官所",
        "author": "楼钥",
        "content": "又向丹丘去，安书易往还。\n固应官事了，莫放旧书闲。\n问讯雪巢老，寄怀巾子山。\n经行皆梦境，自笑日苍颜。",
        "dynasty": "宋",
        "collection_info": null
    },
    {
        "title": "寄题吴绍古县尉经德堂",
        "author": "楼钥",
        "content": "问舎玉真下，读书经德中。\n心期知共远，臭味许谁同。\n吹笛夜凉月，舞雩春暮风。\n直须涵泳熟，毋负象山翁。",
        "dynasty": "宋",
        "collection_info": null
    },
    {
        "title": "送季舅汪江州  其一",
        "author": "楼钥",
        "content": "清直如公天自知，晚年百顺了无亏。\n九成台下方还旆，五老峰前又拥麾。\n题坐喜逢陈仲举，据床好继庾元规。\n太平散吏无由到，倚听中和乐职诗。",
        "dynasty": "宋",
        "collection_info": null
    },
    {
        "title": "送季舅汪江州  其二",
        "author": "楼钥",
        "content": "舅甥相与自垂髫，游宦归来鬓已凋。\n坐上可无车武子，酒酣时頼盖宽饶。\n喜公自此驱千骑，顾我从今守一瓢。\n间与适斋同怅望，草堂樽酒幸清朝。",
        "dynasty": "宋",
        "collection_info": null
    },
    {
        "title": "送内弟汪耐翁随侍因赴临川推官",
        "author": "楼钥",
        "content": "之子长才盍要津，未知此别几经春。\n且为湓浦过庭子，径作临川入幕宾。\n生长外家身已老，周旋中表意尤亲。\n从今家问须情实，莫事虚文学外人。",
        "dynasty": "宋",
        "collection_info": null
    },
    {
        "title": "环村踏雪  其一",
        "author": "楼钥",
        "content": "一冬求雪雨还晴，剩喜春朝见玉霙。\n不为偶同佳客到，谁能深入乱山行。\n云窗雾阁知何限，玉树琼枝到处明。\n更唤轻舟同稳泛，小溪何似剡溪清。",
        "dynasty": "宋",
        "collection_info": null
    },
    {
        "title": "环村踏雪  其二",
        "author": "楼钥",
        "content": "笋舆衝雪过溪桥，流水方东未晚潮。\n白裏不知梅夺色，青边尤喜麦成苗。\n烟深带雨参差下，空阔随风自在飘。\n可是忍寒诗更切，故求野路踏琼瑶。",
        "dynasty": "宋",
        "collection_info": null
    },
    {
        "title": "又次蒋甥仲愚韵",
        "author": "楼钥",
        "content": "山色空蒙雪更奇，满空击碎吠琉璃。\n寒侵茅屋春无寐，冻合梅花夜不知。\n泛泛轻舟胜路滑，洋洋流水乐人饥。\n兴来但觉酒肠阔，江海安能实漏巵。",
        "dynasty": "宋",
        "collection_info": null
    },
    {
        "title": "送元积弟赴永嘉酒官  其一",
        "author": "楼钥",
        "content": "宦游五载住中川，似与邦人有夙缘。\n昔日江山知好在，旧游人物想依然。\n吾衰无復逢梅福，子去惟应梦阿连。\n或问故侯霜鬓未，为言潘令是齐年。",
        "dynasty": "宋",
        "collection_info": null
    },
    {
        "title": "送元积弟赴永嘉酒官  其二",
        "author": "楼钥",
        "content": "我家清白世相传，工部真清更有年。\n百口未曾营活计，一生惟喜种心田。\n吾方奉母耕绵上，子更移封向酒泉。\n兄弟凋零期自勉，只将家训作青毡。",
        "dynasty": "宋",
        "collection_info": null
    },
    {
        "title": "同王原庆知道游天童",
        "author": "楼钥",
        "content": "旧游曾记梦中身，一日重来白髮新。\n行尽杉松三十里，看来楼阁几由旬。\n狎鸥亭外波澜阔，宿鹭池边草木春。\n自笑赋归如许久，始来此地作闲人。",
        "dynasty": "宋",
        "collection_info": null
    },
    {
        "title": "东谷",
        "author": "楼钥",
        "content": "旧说东柯谷，兹来到此山。\n树深烟冉冉，花落雨潺潺。\n有客礼师塔，何人叩祖关。\n天连秋水远，此意尚人间。",
        "dynasty": "宋",
        "collection_info": null
    },
    {
        "title": "千佛阁",
        "author": "楼钥",
        "content": "平横云栋塞空虚，倒影仍临碧玉壷。\n千佛威光归宝所，九霄宸藻粲河图。\n人天共叹未曾有，燕雀相惊不敢踰。\n试问南询童子看，化城曾见此楼无。",
        "dynasty": "宋",
        "collection_info": null
    },
    {
        "title": "从子涤濯寒纳凉",
        "author": "楼钥",
        "content": "杨柳阴阴映粉墙，密云藏雨晚来凉。\n高荷欲出栏干上，笑挹红英吸浄香。",
        "dynasty": "宋",
        "collection_info": null
    },
    {
        "title": "淳谒告归省復还海陵",
        "author": "楼钥",
        "content": "吾子远归省，重闱俱粲然。\n难留毛义檄，又送子真僊。\n西笑仍千里，东归约二年。\n词场期自力，收取旧青毡。",
        "dynasty": "宋",
        "collection_info": null
    },
    {
        "title": "题少潜兄得闲  其一",
        "author": "楼钥",
        "content": "亭下水吞空，轻舟处处通。\n闲情谁得似，逸兴更何穷。\n诗社率相过，醉乡时一中。\n我家元不远，只在小桥东。",
        "dynasty": "宋",
        "collection_info": null
    },
    {
        "title": "题少潜兄得闲  其二",
        "author": "楼钥",
        "content": "平日君多暇，如今我亦闲。\n人归真得地，吏隠胜居山。\n烟浪一千顷，茅檐三四间。\n天寒倚修竹，空翠湿欹鬟。",
        "dynasty": "宋",
        "collection_info": null
    },
    {
        "title": "送从子渊宰浦江",
        "author": "楼钥",
        "content": "谁云宦路足岖嵚，送子之官独放心。\n廉介有余无矫亢，谦恭已甚自崇深。\n安舆何用资三釜，庆问时能抵万金。\n公退读书三子侍，县斋松竹已成林。",
        "dynasty": "宋",
        "collection_info": null
    },
    {
        "title": "慈溪道中",
        "author": "楼钥",
        "content": "双橹真成鹅鹳鸣，客愁厌苦梦魂惊。\n须臾寖觉耳根熟，一觉醒来天已明。",
        "dynasty": "宋",
        "collection_info": null
    },
    {
        "title": "题惠崇着色四时景物",
        "author": "楼钥",
        "content": "旧说惠崇真画师，生绡四幅见天机。\n鹭翻桃岸韶光妩，鹅漾莲塘暑气微。\n风劲宾鸿霜始肃，寒欺花鸭雪初飞。\n分明知是丹青卷，仍欲沙头唤渡归。",
        "dynasty": "宋",
        "collection_info": null
    },
    {
        "title": "送吴参议",
        "author": "楼钥",
        "content": "才气勇无前，人推季子贤。\n侯藩联剖竹，制幕晚依莲。\n势利从身外，风流到酒边。\n四明欣会遇，两载得周旋。\n为记题名石，仍吟达观篇。\n留行何及矣，执别但茫然。\n我已甘投老，君方欲引年。\n未知重见日，目断五湖船。",
        "dynasty": "宋",
        "collection_info": null
    },
    {
        "title": "即事",
        "author": "楼钥",
        "content": "十日阴寒雪不成，腊残春近更霜晴。\n深山高卧如春暖，遶鬓飞蚊自在鸣。",
        "dynasty": "宋",
        "collection_info": null
    },
    {
        "title": "吊陈卫道墓",
        "author": "楼钥",
        "content": "平生学博更加详，和会三家尽较量。\n一觉可怜成梦蝶，多岐终是易亡羊。\n门前修竹连岩桂，道上芙蓉间海棠。\n何似刬除闲草木，青松一色荫高冈。",
        "dynasty": "宋",
        "collection_info": null
    },
    {
        "title": "游大梅山梅仙岩",
        "author": "楼钥",
        "content": "为忆西京梅子真，人言羽化匪沉沦。\n海濒古岙已无迹，山外高峰宁有神。\n鲠论至今光汉传，清风犹足荡秋旻。\n何须更说神仙事，终老市门良可人。",
        "dynasty": "宋",
        "collection_info": null
    },
    {
        "title": "虎冢",
        "author": "楼钥",
        "content": "辛勤玉柙更珠襦，或见叉牙出骨须。\n鸷兽一心能护法，敝帷千载尚全躯。\n余威凛凛空埋骨，遗像眈眈若负嵎。\n及见当年梅子熟，自应惊倒老妖狐。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一",
        "author": "楼钥",
        "content": "旧家桃李种河阳，今日红梅自楚湘。\n根墢送春君意重，为移绝艷到吾乡。",
        "dynasty": "宋",
        "collection_info": null
    },
    {
        "title": "谢潘端叔惠红梅  其二",
        "author": "楼钥",
        "content": "黄姑曾为点冰肌，亦有缁尘染素衣。\n何似烟脂天赐与，暗香犹在是耶非。",
        "dynasty": "宋",
        "collection_info": null
    },
    {
        "title": "谢潘端叔惠红梅  其三",
        "author": "楼钥",
        "content": "为君手种向南堂，误认昌州移海棠。\n元是玉妃生酒晕，帐中仍带返魂香。",
        "dynasty": "宋",
        "collection_info": null
    },
    {
        "title": "谢潘端叔惠红梅  其四",
        "author": "楼钥",
        "content": "前身施粉忌太白，今日施朱恐太红。\n说似旁人刚不信，清香万斛在花中。",
        "dynasty": "宋",
        "collection_info": null
    },
    {
        "title": "谢潘端叔惠红梅  其五",
        "author": "楼钥",
        "content": "殿后鞓红色漫秾，绛桃空自笑春风。\n何人击碎珊瑚树，恼得瑶姬面发红。",
        "dynasty": "宋",
        "collection_info": null
    },
    {
        "title": "谢潘端叔惠红梅  其六",
        "author": "楼钥",
        "content": "旧见寒花蜡蔕红，宁知沁入雪肤中。\n绝怜金谷佳人坠，到地余香散晓风。",
        "dynasty": "宋",
        "collection_info": null
    },
    {
        "title": "谢潘端叔惠红梅  其七",
        "author": "楼钥",
        "content": "梅花几种尽相闻，老矣才欣见此君。\n相与对花文字饮，绝胜歌舞醉红裙。",
        "dynasty": "宋",
        "collection_info": null
    },
    {
        "title": "谢潘端叔惠红梅  其八",
        "author": "楼钥",
        "content": "人閒丹桂亦微黄，未见红葩解有香。\n惟喜此花兼众美，麝脐熏彻绛纱囊。",
        "dynasty": "宋",
        "collection_info": null
    },
    {
        "title": "谢潘端叔惠红梅  其九",
        "author": "楼钥",
        "content": "初移湘水一枝春，剩馥还欣为我分。\n梦入山房三十树，何时醉倒看红云。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一○",
        "author": "楼钥",
        "content": "岁晚红英绕冻柯，玉人无那醉颜酡。\n广平赋就如逢汝，铁石心肠可柰何。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一一",
        "author": "楼钥",
        "content": "少陵年后咏花开，未见烟脂一抹腮。\n可惜当时诗兴动，止因东阁看官梅。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一二",
        "author": "楼钥",
        "content": "坡翁着意赋三诗，谩说秾香已透肌。\n若见此花应绝倒，惜君生晚不逢时。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一三",
        "author": "楼钥",
        "content": "花品无庸定等差，国香国色属吾家。\n海棠正自惭麤俗，莫问漫山桃李花。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一四",
        "author": "楼钥",
        "content": "不学江头玉树寒，寿阳红粉旧粧残。\n婵娟可是惭随俗，莫作金沙锁骨看。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一五",
        "author": "楼钥",
        "content": "客来试与倚栏干，拂拂清香触鼻端。\n尽做北人浑不识，不应敢作杏花看。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一六",
        "author": "楼钥",
        "content": "全体江梅腊裏芳，紫绵新拂汉宫妆。\n临川借得江梅句，倾国天教抵死香。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一七",
        "author": "楼钥",
        "content": "诗老为花空自忙，想应未识此奇芳。\n青枝绿叶何须辨，桃杏安能如许香。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一八",
        "author": "楼钥",
        "content": "只说梅花似雪飞，朱颜谁信暗香随。\n不须添上徐熙画，付与西湖别赋诗。",
        "dynasty": "宋",
        "collection_info": null
    },
    {
        "title": "谢潘端叔惠红梅  其一九",
        "author": "楼钥",
        "content": "缟裙练帨玉为肌，谁点微頳向北枝。\n若使罗虬见颜色，定须将此比红儿。",
        "dynasty": "宋",
        "collection_info": null
    },
    {
        "title": "谢潘端叔惠红梅  其二○",
        "author": "楼钥",
        "content": "自昔梅花雪作团，红梅晚出可人看。\n江梅不解追时好，祇守冰姿度岁寒。",
        "dynasty": "宋",
        "collection_info": null
    },
    {
        "title": "山行",
        "author": "楼钥",
        "content": "行入春山紫翠中，入山深处更桃红。\n一百五日麦秋冷，二十四番花信风。\n千顷摇青几蔽地，四山耸翠欲浮空。\n野桥横跨溪如练，待买轻舟下钓筒。",
        "dynasty": "宋",
        "collection_info": null
    },
    {
        "title": "金蹄",
        "author": "楼钥",
        "content": "金蹄垂耳小韩卢，饰以重镮驯可呼。\n谁击冬青碧阴下，恍然如见击梧图。",
        "dynasty": "宋",
        "collection_info": null
    },
    {
        "title": "次吴伯华韵",
        "author": "楼钥",
        "content": "一身遇坎復乘流，景物当前亦自由。\n草浅人行因作径，水来沙聚看成洲。\n哦诗肯为鈎棘句，适意即是逍遥游。\n烂醉不知门外事，夕阳日日下西头。",
        "dynasty": "宋",
        "collection_info": null
    },
    {
        "title": "从子沨送梅枝戏作",
        "author": "楼钥",
        "content": "向来地暖见东嘉，带叶江梅殿岁华。\n不似青春三月暮，南枝梅子北枝花。",
        "dynasty": "宋",
        "collection_info": null
    },
    {
        "title": "菁江迓客",
        "author": "楼钥",
        "content": "菁江十里路逶迟，两岸平畴接翠微。\n赢得闲中乘画舫，随潮西上趁潮归。",
        "dynasty": "宋",
        "collection_info": null
    },
    {
        "title": "午睡听雨",
        "author": "楼钥",
        "content": "老年乐事莫如闲，午睡醒来梦已阑。\n枕上欠伸犹懒起，更听檐外雨珊珊。",
        "dynasty": "宋",
        "collection_info": null
    },
    {
        "title": "放鹤送潘恭叔司理",
        "author": "楼钥",
        "content": "冲霄六翮困蓬蒿，清唳时时发九皋。\n鹄立固应能独出，鸡羣未免叹徒劳。\n相从顾我怜冰玉，欲去知君刷羽毛。\n幸脱樊笼随所适，平平飞去不须高。",
        "dynasty": "宋",
        "collection_info": null
    },
    {
        "title": "宿育王山涵秋",
        "author": "楼钥",
        "content": "清秋来此宿涵秋，雨后山泉自在流。\n夜暗寒声锵玉佩，灯明清影粲珠旒。\n枕流正自怜孙楚，洗耳何须效许由。\n我亦暂来专一壑，倚栏耽玩不知休。",
        "dynasty": "宋",
        "collection_info": null
    },
    {
        "title": "长女淯归夫家寄以小诗",
        "author": "楼钥",
        "content": "胡笳未了遽成归，妇职如何敢失期。\n弹到佳声重入塞，伯喈未免念文姬。",
        "dynasty": "宋",
        "collection_info": null
    },
    {
        "title": "太湖响石",
        "author": "楼钥",
        "content": "何处飞来一段云，太湖风急到江城。\n云中疑有羣仙过，时听丁东环佩声。",
        "dynasty": "宋",
        "collection_info": null
    },
    {
        "title": "送朱季公倅严陵",
        "author": "楼钥",
        "content": "朱家族裔甲龙舒，循吏清名史特书。\n止为啬夫恩所部，至今庙食盛乡闾。\n舍人曾赋严公濑，季子方题仲举舆。\n但向棠阴增蔽芾，桐乡今却在桐庐。",
        "dynasty": "宋",
        "collection_info": null
    },
    {
        "title": "以十月桃杂松竹置瓶中照以镜屏用潚韵",
        "author": "楼钥",
        "content": "中有桃源天地宽，杳然溪照武陵寒。\n莫言洞府无由入，试向桃花背后看。",
        "dynasty": "宋",
        "collection_info": null
    },
    {
        "title": "次周益公韵  其一",
        "author": "楼钥",
        "content": "天将间气孕山川，名世还当五百年。\n已是有官居鼎鼐，不妨平地作神仙。\n书林尚欲校三豕，笔力犹能驱两肩。\n前日勋名身既退，斯文留与后人传。",
        "dynasty": "宋",
        "collection_info": null
    },
    {
        "title": "次周益公韵  其二",
        "author": "楼钥",
        "content": "六一先生葛稚川，两孙俱并相君年。\n词场鏖战今成梦，潭府齐盟望若仙。\n政路三公旧同甲，洛阳四老信差肩。\n坊名丙午真奇事，写入诗编盍并传。",
        "dynasty": "宋",
        "collection_info": null
    },
    {
        "title": "次周益公韵  其三",
        "author": "楼钥",
        "content": "顷尝假守向中川，公在黄扉已数年。\n每念夔龙容接武，自期鸡犬亦登仙。\n入朝终叹一交臂，问道几思偏祖肩。\n数仞宫墙天样远，此心何日遂亲传。",
        "dynasty": "宋",
        "collection_info": null
    },
    {
        "title": "次周益公韵  其四",
        "author": "楼钥",
        "content": "别驾归来自赣川，相迎方叹别经年。\n为言相国珠玑语，寄问祠庭山泽僊。\n妙句耸观亲盥手，满城争玩日骈肩。\n退怜母子方偕隠，却恐虚名似此传。",
        "dynasty": "宋",
        "collection_info": null
    },
    {
        "title": "次周益公韵  其五",
        "author": "楼钥",
        "content": "舅甥相与老鄞川，况值慈亲九十年。\n画舫时追唐贺监，笋舆联访汉梅仙。\n官名自媿偶同辙，才望如何敢并肩。\n误辱品题称酷似，此声梁楚更堪传。",
        "dynasty": "宋",
        "collection_info": null
    },
    {
        "title": "题施武子所藏老融二牛图  其一",
        "author": "楼钥",
        "content": "佳哉淡墨扫人牛，一笛横风各自由。\n平日深知焉用稼，如今但欲老西畴。",
        "dynasty": "宋",
        "collection_info": null
    },
    {
        "title": "题施武子所藏老融二牛图  其二",
        "author": "楼钥",
        "content": "乌犍离立意逶迟，鞭策俱忘取次归。\n騃犊跳风仍却顾，老融于此露天机。",
        "dynasty": "宋",
        "collection_info": null
    },
    {
        "title": "谢少微兄惠牡丹  其一",
        "author": "楼钥",
        "content": "乍观泉石分新种，想为黟山忆旧葩。\n病后不妨风韵在，此花之外更无花。",
        "dynasty": "宋",
        "collection_info": null
    },
    {
        "title": "谢少微兄惠牡丹  其二",
        "author": "楼钥",
        "content": "方剪栏干第四花，玉人联袂过吾家。\n捻红玉翼皆名品，醉眼相看到日斜。",
        "dynasty": "宋",
        "collection_info": null
    },
    {
        "title": "谢少微兄惠牡丹  其三",
        "author": "楼钥",
        "content": "箫鼓声中醉九旬，落红万点正愁人。\n眼明忽见倾城色，更向尊前作好春。",
        "dynasty": "宋",
        "collection_info": null
    },
    {
        "title": "戏和淳诗卷  其一",
        "author": "楼钥",
        "content": "琴弈心偏好，丹铅手自磨。\n衰翁会同社，吾子揖余波。\n歌动玉条脱，酒倾金叵罗。\n好为文字饮，行乐未宜多。",
        "dynasty": "宋",
        "collection_info": null
    },
    {
        "title": "戏和淳诗卷  其二",
        "author": "楼钥",
        "content": "山色蓝初染，湖光镜始磨。\n竹梢轻坠雨，花片乱随波。\n麈尾挥东晋，龙舟吊汨罗。\n莫愁春易老，畅饮一春多。",
        "dynasty": "宋",
        "collection_info": null
    },
    {
        "title": "戏和淳诗卷  其三",
        "author": "楼钥",
        "content": "澄江如练浄，新月似镰磨。\n老柳飘轻絮，良苗飐细波。\n歌声追古郢，诗价怯新罗。\n到处还成醉，芳醪旨且多。",
        "dynasty": "宋",
        "collection_info": null
    },
    {
        "title": "戏和淳诗卷  其四",
        "author": "楼钥",
        "content": "暮年甘散诞，壮志久消磨。\n自媿今摩诘，谁怜老伏波。\n清新惭庾信，敏慧谢甘罗。\n惟有诗情在，犹能益办多。",
        "dynasty": "宋",
        "collection_info": null
    },
    {
        "title": "过从子泽家",
        "author": "楼钥",
        "content": "楚楚初篁脱绿苞，城居约略似荒郊。\n土膏更得春风力，直引蔷薇上竹梢。",
        "dynasty": "宋",
        "collection_info": null
    },
    {
        "title": "题陆放翁诗卷",
        "author": "楼钥",
        "content": "妙画初惊渴骥奔，新诗熟读叹微言。\n四明知我岂相属，一水思君谁与论。\n茶竈笔床怀甫里，青鞋布袜想云门。\n何当一棹访深雪，夜语同倾老瓦盆。",
        "dynasty": "宋",
        "collection_info": null
    },
    {
        "title": "送内弟汪庄仲赴浙西仓幕",
        "author": "楼钥",
        "content": "家食八经秋，兹焉喜宦游。\n往依王仲宝，况事薛居州。\n寄信凭鸿羽，题诗记虎丘。\n云飞亲舍近，时望海东头。",
        "dynasty": "宋",
        "collection_info": null
    },
    {
        "title": "赠龙游术士胡杲",
        "author": "楼钥",
        "content": "方笑刘郎问大钧，从来祸福本无门。\n世閒生老病死苦，时至即行何足论。",
        "dynasty": "宋",
        "collection_info": null
    },
    {
        "title": "夜坐",
        "author": "楼钥",
        "content": "晚凉徐步出柴扃，万变浮云在窈冥。\n浓似铁山擎缺月，薄于春絮透疎星。\n正欣夜久沉天籁，尤喜空明鬰帝青。\n雨气未平龙欲动，电光前后射中庭。",
        "dynasty": "宋",
        "collection_info": null
    },
    {
        "title": "再送潘恭叔",
        "author": "楼钥",
        "content": "我似冥鸿弋犹慕，君如放鹤去还归。\n秋空今日真成去，好伴闲云自在飞。",
        "dynasty": "宋",
        "collection_info": null
    },
    {
        "title": "以六经左氏传庄子遗伯中弟有诗来谢次韵  其一",
        "author": "楼钥",
        "content": "手披欲究百家编，奴婢年来识郑玄。\n顾我幸多千卷富，念君未有一经全。\n诗书心醉不容醒，父子笔耕期有年。\n此但古人糟粕耳，更须从此悟真筌。",
        "dynasty": "宋",
        "collection_info": null
    },
    {
        "title": "以六经左氏传庄子遗伯中弟有诗来谢次韵  其二",
        "author": "楼钥",
        "content": "书种传来直到今，读书几似孝标淫。\n欲君终就九经库，与子平分一片心。\n更向漆园穷妙旨，何殊清庙奏遗音。\n中郎书籍付王粲，想得知余此意深。",
        "dynasty": "宋",
        "collection_info": null
    },
    {
        "title": "中秋无月",
        "author": "楼钥",
        "content": "凉意秋将半，深期月影清。\n昨宵云点缀，今夜雨纵横。\n睡久何曾着，更阑喜暂晴。\n起来聊旷望，终欠十分明。",
        "dynasty": "宋",
        "collection_info": null
    },
    {
        "title": "赠丁相士",
        "author": "楼钥",
        "content": "相形何似且论心，眼力工夫见浅深。\n古怪清奇任君说，灵台一片若为寻。",
        "dynasty": "宋",
        "collection_info": null
    },
    {
        "title": "送叔韶弟赴官钱清",
        "author": "楼钥",
        "content": "蕞尔钱清镇，兹行正为贫。\n九夷犹可处，十室岂无人。\n官守毋卑小，城居缓卜邻。\n老夫平日事，所至若终身。",
        "dynasty": "宋",
        "collection_info": null
    },
    {
        "title": "浄明方丈",
        "author": "楼钥",
        "content": "云深宿雨未忺晴，短艇还来叩晓扃。\n山溜拥溪侵石磴，天风吹雾暗空庭。\n茵铺野草滋新绿，玉立修篁洗旧青。\n老我时时假僧榻，梦魂直向醉中醒。",
        "dynasty": "宋",
        "collection_info": null
    },
    {
        "title": "新闢门径或谓太窄",
        "author": "楼钥",
        "content": "门外顿空旷，双眸豁太虚。\n谁欤列佳树，正尔对吾庐。\n蚤岁曾修业，衰年得定居。\n买邻贤伯仲，衣锦旧门闾。\n未办三閒屋，先栽数席蔬。\n欢娱戏莱服，晨夕奉潘舆。\n驷马容虽狭，斋郎住有余。\n床金知已尽，瓶粟岂无储。\n细草沿阶嫩，新篁得雨初。\n窃希仁者静，未觉故人疎。\n昼永翻名画，更长理旧书。\n何妨抱琴醉，尽好带经鉏。\n耋穉同甘苦，儿孙共卷舒。\n眼花多掩卷，鬓雪不堪梳。\n少饮毋求醉，徐行可当车。\n此生千万足，祇愿老樵渔。",
        "dynasty": "宋",
        "collection_info": null
    },
    {
        "title": "小溪道中  其一",
        "author": "楼钥",
        "content": "簇簇苍山隠夕晖，遥看野鴈着行归。\n久之不动方知是，一搭碎云寒不飞。",
        "dynasty": "宋",
        "collection_info": null
    },
    {
        "title": "小溪道中  其二",
        "author": "楼钥",
        "content": "后衕环村尽遡游，凤山寺下换轻舟。\n舟人努力双篙急，引得清溪逆岸流。",
        "dynasty": "宋",
        "collection_info": null
    },
    {
        "title": "送从子渊葬",
        "author": "楼钥",
        "content": "晨起霜如雪，天寒水欲冰。\n引舟拖急濑，扶杖历危层。\n北阮苦多事，二疎俄丧朋。\n山阿埋白璧，悲恸不能胜。",
        "dynasty": "宋",
        "collection_info": null
    },
    {
        "title": "早起戏作",
        "author": "楼钥",
        "content": "枕稳衾温梦乍回，閒居不怕漏声催。\n天明更欲从容睡，长被孙儿恼觉来。",
        "dynasty": "宋",
        "collection_info": null
    },
    {
        "title": "午睡戏作",
        "author": "楼钥",
        "content": "早起三朝当一工，老来贪睡不相同。\n偶然一次五更起，却用重眠到日中。",
        "dynasty": "宋",
        "collection_info": null
    },
    {
        "title": "南山广莫轩",
        "author": "楼钥",
        "content": "广莫乘风隘九州，乱山无数点平畴。\n一千里外在吾目，三十年来无此游。\n地下天高俱历历，鸢飞鱼跃两悠悠。\n昌黎费尽南山句，旷望还能似此不。",
        "dynasty": "宋",
        "collection_info": null
    },
    {
        "title": "送赵至道节推",
        "author": "楼钥",
        "content": "君来入幕恰三年，我幸投闲识此贤。\n婉画时时因事见，素风凛凛信家传。\n易林律本君须寄，月窟天根语未圆。\n问讯难兄无恙否，相忘千里各瀛壖。",
        "dynasty": "宋",
        "collection_info": null
    },
    {
        "title": "湖亭观竞渡",
        "author": "楼钥",
        "content": "涵虚歌舞拥邦君，两两龙舟来往频。\n闰月风光三月景，二分烟水八分人。\n锦标赢得千人笑，画鼓敲残一半春。\n薄暮游船分散去，尚余箫鼓绕湖滨。",
        "dynasty": "宋",
        "collection_info": null
    },
    {
        "title": "龙潭方丈",
        "author": "楼钥",
        "content": "又因寒食此中来，窗户虚明绝点埃。\n山裏春风无閒断，海棠开过地棠开。",
        "dynasty": "宋",
        "collection_info": null
    },
    {
        "title": "吊仅老塔",
        "author": "楼钥",
        "content": "仅老相从五十朞，来瞻遗塔我心悲。\n当时旧话无人说，空有门前洗钵池。",
        "dynasty": "宋",
        "collection_info": null
    },
    {
        "title": "夜携家登南渡桥",
        "author": "楼钥",
        "content": "几过长桥下，清宵得意行。\n风高江水急，月上海潮生。\n空迥寒逾峭，更深境过清。\n扁舟难久驻，转柂问归程。",
        "dynasty": "宋",
        "collection_info": null
    },
    {
        "title": "题萝月上人送鸿小楼",
        "author": "楼钥",
        "content": "雨洗春山空翠新，登楼不见送鸿人。\n薜萝清夜月依旧，无復新诗泣鬼神。",
        "dynasty": "宋",
        "collection_info": null
    },
    {
        "title": "赠于湖刘相士",
        "author": "楼钥",
        "content": "自笑今年卦气阑，壮心销尽鬓毛残。\n明知七十无多子，只问何时可挂冠。",
        "dynasty": "宋",
        "collection_info": null
    },
    {
        "title": "五月望月蚀历家又言六月朔日蚀",
        "author": "楼钥",
        "content": "闾巷夜争呼，相传救望舒。\n偶因云暂破，真似月之初。\n孰谓蟆能瞎，端知历不疎。\n太阳交蚀近，试看更何如。",
        "dynasty": "宋",
        "collection_info": null
    },
    {
        "title": "题贺监李谪仙二像  其一",
        "author": "楼钥",
        "content": "不有风流贺季真，更谁能识谪仙人。\n金龟换酒今何在，相对画图如有神。",
        "dynasty": "宋",
        "collection_info": null
    },
    {
        "title": "题贺监李谪仙二像  其二",
        "author": "楼钥",
        "content": "斗酒浇诗动百篇，鑑湖牛渚两俱仙。\n早知今日犹相对，不向稽山回酒船。",
        "dynasty": "宋",
        "collection_info": null
    },
    {
        "title": "病后戏作",
        "author": "楼钥",
        "content": "河鱼腹疾未全除，一饭充饥不愿余。\n纵有珍羞难下筯，真成顿顿食黄鱼。",
        "dynasty": "宋",
        "collection_info": null
    },
    {
        "title": "枕上",
        "author": "楼钥",
        "content": "不守庚申不坐禅，老来触事总悠然。\n天明门外无来客，尽好萧萧听雨眠。",
        "dynasty": "宋",
        "collection_info": null
    },
    {
        "title": "谢蒋行之送菊",
        "author": "楼钥",
        "content": "秋老情怀尽自宽，眼前只欠菊花团。\n分来三径双株秀，先得重阳两日看。\n玉软金轻无限态，风高露冷不胜寒。\n幽人相对成清伴，正尔落英供夕餐。",
        "dynasty": "宋",
        "collection_info": null
    },
    {
        "title": "厅事落成老母置酒喜而成诗",
        "author": "楼钥",
        "content": "数椽增葺苟全时，我爱吾庐喜得归。\n儿辈粗能勤父蛊，老夫元不费心机。\n年来每媿踰初望，病裏尤知悟昨非。\n从此萧然无一事，但当日舞老莱衣。",
        "dynasty": "宋",
        "collection_info": null
    },
    {
        "title": "十月十七日夜",
        "author": "楼钥",
        "content": "蛰虫坯户六经旬，掣电惊雷若莫春。\n震起昆虫千百亿，不知何处更容身。",
        "dynasty": "宋",
        "collection_info": null
    },
    {
        "title": "织锦棋盘",
        "author": "楼钥",
        "content": "锦城巧女费心机，织就一枰如许齐。\n彷佛回文仍具体，纵横方罫若分畦。\n烂柯未易供仙弈，画纸何须倩老妻。\n如欲拈棋轻且称，当求白象与乌犀。",
        "dynasty": "宋",
        "collection_info": null
    },
    {
        "title": "叔韶弟以退堂洪老诗来寄谢",
        "author": "楼钥",
        "content": "不受人天供，甘心乐隠居。\n坐穷千里目，笑拥一楼书。\n攻媿老无用，退堂闲有余。\n相望可杭苇，何日访吾庐。",
        "dynasty": "宋",
        "collection_info": null
    },
    {
        "title": "寄题正卿通判可高亭",
        "author": "楼钥",
        "content": "樟坡直上可高亭，未见高亭祇见名。\n想像岂能胜一览，登高安得快双明。\n大龙湫下听雷吼，白石岩头看日生。\n咫尺好山随杖屦，自应老笔擅诗声。",
        "dynasty": "宋",
        "collection_info": null
    },
    {
        "title": "中秋次从子涔韵",
        "author": "楼钥",
        "content": "雨余不见日西沈，将谓中秋又作阴。\n佳月忽开千里影，骚人满慰一年心。\n扫除宿翳风虽动，滓秽太清云尚深。\n坐待寒光谁会此，阿咸为我发微吟。",
        "dynasty": "宋",
        "collection_info": null
    },
    {
        "title": "杨花",
        "author": "楼钥",
        "content": "杜门无绪看芳菲，见说杨花满路飞。\n谢汝不随人冷暖，因风翻舞到柴扉。",
        "dynasty": "宋",
        "collection_info": null
    },
    {
        "title": "送赵南仲丞溧水",
        "author": "楼钥",
        "content": "不用匆匆恨别离，版舆春昼綵衣随。\n往题斯立蓝田壁，更访清真溧上诗。\n公事毋庸枿牙角，邻封真是和埙篪。\n日哦新句频相寄，明月清风慰所思。",
        "dynasty": "宋",
        "collection_info": null
    },
    {
        "title": "戏题龙眠马性图",
        "author": "楼钥",
        "content": "狗子已知无佛性，马又何曾有性来。\n伯乐若来休着眼，任它骐骥混驽骀。",
        "dynasty": "宋",
        "collection_info": null
    },
    {
        "title": "它山  其一",
        "author": "楼钥",
        "content": "素蜺横卧作雷吼，日射细鳞银雪光。\n安得此身如白鹭，修然终日在梅梁。",
        "dynasty": "宋",
        "collection_info": null
    },
    {
        "title": "它山  其二",
        "author": "楼钥",
        "content": "过尽水禽并野鳬，风标惟许一舂鉏。\n可怜久立梅梁上，不为溪光祇为鱼。",
        "dynasty": "宋",
        "collection_info": null
    },
    {
        "title": "小酌元卫弟听雨",
        "author": "楼钥",
        "content": "小阁临流暑气清，藕花的的照人明。\n移床更近栏边坐，要听棋声杂雨声。",
        "dynasty": "宋",
        "collection_info": null
    },
    {
        "title": "潚再往剡中念之尤切作诗宽之",
        "author": "楼钥",
        "content": "剡县不为远，丞官勿谓卑。\n鼓盆知爱重，去国倍行迟。\n堂上森三老，房中秀一儿。\n加餐了官事，莫赋悼亡诗。",
        "dynasty": "宋",
        "collection_info": null
    },
    {
        "title": "观云寄简讲师",
        "author": "楼钥",
        "content": "苍狗俄然又白衣，来从何处去何归。\n无心出岫还归去，莫向秋风说是非。",
        "dynasty": "宋",
        "collection_info": null
    },
    {
        "title": "过故家",
        "author": "楼钥",
        "content": "团团桂树拥檐牙，旧日轻黄满树花。\n惆怅秋清无一叶，空余枯枿缒寒瓜。",
        "dynasty": "宋",
        "collection_info": null
    },
    {
        "title": "题从子浃娱亲",
        "author": "楼钥",
        "content": "阿戎筑屋为娱亲，野草闲花日日新。\n我奉版舆来举酒，祈君亲寿似夫人。",
        "dynasty": "宋",
        "collection_info": null
    },
    {
        "title": "丹桂",
        "author": "楼钥",
        "content": "碧云步障紫金蕤，风静秋高千万枝。\n娇额涂黄元自好，是谁深传蜜烟脂。",
        "dynasty": "宋",
        "collection_info": null
    },
    {
        "title": "下元日暖甚夜风雨大作早微雪从子潗以酴醾来",
        "author": "楼钥",
        "content": "眼明喜见早酴醾，窗外风号集霰时。\n梅蘂已惭前腊破，芳心休用怨春迟。\n纳凉除夜昨几似，见雪芭蕉今不疑。\n若使洛人真得此，应须更诧百宜枝。",
        "dynasty": "宋",
        "collection_info": null
    },
    {
        "title": "送朱叔止守南剑  其一",
        "author": "楼钥",
        "content": "舍人簪笔旧甘泉，家学相传子姓贤。\n未羡夹河为太守，阿连剖竹向封川。",
        "dynasty": "宋",
        "collection_info": null
    },
    {
        "title": "送朱叔止守南剑  其二",
        "author": "楼钥",
        "content": "槜李曾蜚剸剧声，贰车仍赞虎头城。\n朱轓小试承流手，要继桐乡循吏名。",
        "dynasty": "宋",
        "collection_info": null
    },
    {
        "title": "送朱叔止守南剑  其三",
        "author": "楼钥",
        "content": "万竹蟠山喉不干，两龙潜水气犹寒。\n郡斋见说真图画，公退何妨一倚栏。",
        "dynasty": "宋",
        "collection_info": null
    },
    {
        "title": "送朱叔止守南剑  其四",
        "author": "楼钥",
        "content": "下水上山腰带州，人家无数起危楼。\n遨头不用喧箫鼓，祇把清诗纪胜游。",
        "dynasty": "宋",
        "collection_info": null
    },
    {
        "title": "送朱叔止守南剑  其五",
        "author": "楼钥",
        "content": "同盟东下或西征，老我惟知管送迎。\n祇恐政成登省户，未容归骑向西城。",
        "dynasty": "宋",
        "collection_info": null
    },
    {
        "title": "送朱叔止守南剑  其六",
        "author": "楼钥",
        "content": "名画法书知几编，俸余宁復计求田。\n麻沙剩买新文字，归满米家书画船。",
        "dynasty": "宋",
        "collection_info": null
    },
    {
        "title": "送杓孙随侍上虞",
        "author": "楼钥",
        "content": "阿斗生来十五年，未曾一日去翁前。\n闻诗勿废家庭问，习吏仍求城旦篇。\n婚宦有涯真是幸，巾箱所蓄要相传。\n荣罍虽小性非鲁，口授诗书加爱怜。",
        "dynasty": "宋",
        "collection_info": null
    },
    {
        "title": "戏作",
        "author": "楼钥",
        "content": "二子为丞分越邑，女儿随壻过江南。\n莫言屋裏成岑寂，匹似当初只住庵。",
        "dynasty": "宋",
        "collection_info": null
    },
    {
        "title": "诸莹拜扫晚归长汀",
        "author": "楼钥",
        "content": "雨意早垂垂，寒云晚更低。\n空中时散点，道上不成泥。\n绿柳桃相映，黄花麦与齐。\n迂回余百里，喜见旧松堤。",
        "dynasty": "宋",
        "collection_info": null
    },
    {
        "title": "送朱季公守封川  其一",
        "author": "楼钥",
        "content": "韶阳生长十余年，城郭重经固宛然。\n嘆息紫微仙去久，尚余遗墨照山川。",
        "dynasty": "宋",
        "collection_info": null
    },
    {
        "title": "送朱季公守封川  其二",
        "author": "楼钥",
        "content": "桐乡汉有大司农，封守今推陈秀公。\n君向邦人着遗爱，近追相业远家风。",
        "dynasty": "宋",
        "collection_info": null
    },
    {
        "title": "送朱季公守封川  其三",
        "author": "楼钥",
        "content": "乡评久说鴈行贤，剖竹封川与剑川。\n不用对床风雨约，政成同取旧青毡。",
        "dynasty": "宋",
        "collection_info": null
    },
    {
        "title": "送朱季公守封川  其四",
        "author": "楼钥",
        "content": "吾乡棋社寖凋零，頼有朱家好弟兄。\n举酒看看故人少，阳关莫唱断肠声。",
        "dynasty": "宋",
        "collection_info": null
    },
    {
        "title": "送朱季公守封川  其五",
        "author": "楼钥",
        "content": "妙舞清歌有二姝，后堂曾见绣罗襦。\n岭南太守风流胜，不用归舟载绿珠。",
        "dynasty": "宋",
        "collection_info": null
    },
    {
        "title": "以玉兰赠王习父  其一",
        "author": "楼钥",
        "content": "一种香兰玉色新，仙家分得蘂宫春。\n调高韵胜谁能称，付与能言解语人。",
        "dynasty": "宋",
        "collection_info": null
    },
    {
        "title": "以玉兰赠王习父  其二",
        "author": "楼钥",
        "content": "华屋翚飞庆事绵，芝兰玉树喜庭前。\n似闻楚畹芽初茁，便看蓝田生晚烟。",
        "dynasty": "宋",
        "collection_info": null
    },
    {
        "title": "送赵清臣宰姚江  其一",
        "author": "楼钥",
        "content": "玉立君家好弟兄，蓝田风采照花城。\n版舆寿母人间盛，千里何曾去送迎。",
        "dynasty": "宋",
        "collection_info": null
    },
    {
        "title": "送赵清臣宰姚江  其二",
        "author": "楼钥",
        "content": "鄞江水与舜江通，久矣威名满一同。\n试问何时到封部，数声柔橹一帆风。",
        "dynasty": "宋",
        "collection_info": null
    },
    {
        "title": "送赵清臣宰姚江  其三",
        "author": "楼钥",
        "content": "长江东去跨虹桥，千丈横堤捍海潮。\n更向烛溪图永利，坐令百里沸歌谣。",
        "dynasty": "宋",
        "collection_info": null
    },
    {
        "title": "送赵清臣宰姚江  其四",
        "author": "楼钥",
        "content": "才刃恢恢妙拨烦，邻封抚字尚何难。\n更能触事加长虑，自有甘棠向后看。",
        "dynasty": "宋",
        "collection_info": null
    },
    {
        "title": "送赵清臣宰姚江  其五",
        "author": "楼钥",
        "content": "妇家故步懒重寻，藏拙年来恐不深。\n短棹有时乘兴去，径登竹所听鸣琴。",
        "dynasty": "宋",
        "collection_info": null
    },
    {
        "title": "杨花  其一",
        "author": "楼钥",
        "content": "雨压轻寒春较迟，春深不见柳绵飞。\n忽然飞入閒庭院，疑是故人何处归。",
        "dynasty": "宋",
        "collection_info": null
    },
    {
        "title": "杨花  其二",
        "author": "楼钥",
        "content": "柳绵无数糁枝头，日暖随风扑画楼。\n万象可观惟有雪，喜看晴昼满空游。",
        "dynasty": "宋",
        "collection_info": null
    },
    {
        "title": "杨花  其三",
        "author": "楼钥",
        "content": "为我轻攀绿柳枝，带花低护笑携归。\n日长深院微风动，要看松绵当面飞。",
        "dynasty": "宋",
        "collection_info": null
    },
    {
        "title": "杨花  其四",
        "author": "楼钥",
        "content": "野芳庭草是生涯，老去祇宜闲在家。\n几日惜春留不住，小鬟为我拾杨花。",
        "dynasty": "宋",
        "collection_info": null
    },
    {
        "title": "送王伯奋守筠阳",
        "author": "楼钥",
        "content": "三槐名德萃清门，七叶为州頼有君。\n道院无忘山谷赋，郡斋当继颍滨文。\n君应膝上怜文度，我向东床忆右军。\n振起家声差易耳，便看奏最蹑青云。",
        "dynasty": "宋",
        "collection_info": null
    },
    {
        "title": "别王恭叔",
        "author": "楼钥",
        "content": "两儿虽近隔江潮，頼有王郎慰寂寥。\n远侍双亲官道院，为同尽室饯西桥。\n脑脂遮眼最关念，客路寻仙勿惮遥。\n别后飞缄问安否，数来谷口访山樵。",
        "dynasty": "宋",
        "collection_info": null
    },
    {
        "title": "别长女淯",
        "author": "楼钥",
        "content": "老我年来百念轻，文姬助我以琴鸣。\n等闲相对成三弄，游戏俱弹似一声。\n举酒不堪千里别，登途知用几程行。\n郡斋自是神仙窟，会有阶庭玉树生。",
        "dynasty": "宋",
        "collection_info": null
    },
    {
        "title": "赵资政园梅篆",
        "author": "楼钥",
        "content": "小径回环里许长，寒梅森列间疎篁。\n路如古茧萦缪篆，身似轻烟缭印香。\n九折坂中经蜀险，八盘岭上趁朝忙。\n归来游戏通幽处，笑看危途九太行。",
        "dynasty": "宋",
        "collection_info": null
    },
    {
        "title": "示从子",
        "author": "楼钥",
        "content": "东院敲棋西院琴，固知犹胜别劳心。\n少年不比老痴叔，且向书窗惜寸阴。",
        "dynasty": "宋",
        "collection_info": null
    },
    {
        "title": "赠画梅吕生",
        "author": "楼钥",
        "content": "西湖处士赋疎影，未似希真好乐章。\n岂是无情甘澹泊，受它风月几凄凉。",
        "dynasty": "宋",
        "collection_info": null
    },
    {
        "title": "潚自剡川寄水晶蒲萄",
        "author": "楼钥",
        "content": "马乳从他堆满盘，未如清嚼水晶寒。\n固知一县蒲萄熟，不用劳人数问安。",
        "dynasty": "宋",
        "collection_info": null
    },
    {
        "title": "送汪庄仲赴江东仓幕彊仲荆门签判  其一",
        "author": "楼钥",
        "content": "不见适斋老，于今三四秋。\n弟兄登宦路，亲党驻行舟。\n老病无诗思，衰怀重别愁。\n外家门户盛，勉力绍箕裘。",
        "dynasty": "宋",
        "collection_info": null
    },
    {
        "title": "送汪庄仲赴江东仓幕彊仲荆门签判  其二",
        "author": "楼钥",
        "content": "外氏蒙恩厚，文昌独我知。\n居惭酷似舅，喜有宁馨儿。\n遇事行方便，褆身谨护持。\n公余定多暇，黄卷有余师。",
        "dynasty": "宋",
        "collection_info": null
    },
    {
        "title": "送汪庄仲赴江东仓幕彊仲荆门签判  其三",
        "author": "楼钥",
        "content": "蚤岁过秋浦，贪程不入关。\n君今参俭幕，时得上齐山。\n肤使资关决，贤侯伴宴閒。\n好音频寄我，頼此一开颜。",
        "dynasty": "宋",
        "collection_info": null
    },
    {
        "title": "送汪庄仲赴江东仓幕彊仲荆门签判  其四",
        "author": "楼钥",
        "content": "之子游何许，平州更玉州。\n山川称胜绝，幕府信风流。\n翠巘寒逾秀，金莲夜不收。\n天涯念乡国，少上仲宣楼。",
        "dynasty": "宋",
        "collection_info": null
    },
    {
        "title": "送汪庄仲赴江东仓幕彊仲荆门签判  其五",
        "author": "楼钥",
        "content": "见说荆门地，如门蔽楚荆。\n旧时为内郡，今日号边城。\n但守平平策，毋求赫赫名。\n勉哉关决际，从此振家声。",
        "dynasty": "宋",
        "collection_info": null
    },
    {
        "title": "送元积弟赴淮东总属  其一",
        "author": "楼钥",
        "content": "南徐来往饱经过，总饷宾寮入礼罗。\n子去幸陪邹湛辈，君今还是伯休那。\n金闺通籍时方可，铁瓮名城景最多。\n我有浄名遗记在，试从万井访维摩。",
        "dynasty": "宋",
        "collection_info": null
    },
    {
        "title": "送元积弟赴淮东总属  其二",
        "author": "楼钥",
        "content": "十人兄弟五人存，心事方欣得细论。\n可但衰迟怜远别，祇因喜惧有慈尊。\n倚门何止期吾子，发策还知望好孙。\n从此三年风雨夜，寂寥棋局与清樽。",
        "dynasty": "宋",
        "collection_info": null
    },
    {
        "title": "陈君举既亡汪文子携其所作春秋后传及送行诗来次韵",
        "author": "楼钥",
        "content": "名盛望尤备，枝披实亦繁。\n无由究贤业，犹幸立斯言。\n书在经逾显，人亡道更尊。\n九京如可作，与子共南辕。",
        "dynasty": "宋",
        "collection_info": null
    },
    {
        "title": "送赵伯藏添倅永嘉  其一",
        "author": "楼钥",
        "content": "当代槔閒老吏师，佳儿官业具而微。\n已烦潘令宰花县，正要王祥康海沂。\n得助江山诗兴逸，平分风月羽觞挥。\n安车何日迎清献，又向堂前戏綵衣。",
        "dynasty": "宋",
        "collection_info": null
    },
    {
        "title": "送赵伯藏添倅永嘉  其二",
        "author": "楼钥",
        "content": "分教分符恰五年，异乡几若故乡然。\n归来几作池塘梦，送别欲随驺御僊。\n目断甘林应饱熟，手栽栾实想芳鲜。\n邦人若问老州牧，为说清霜绕鬓边。",
        "dynasty": "宋",
        "collection_info": null
    },
    {
        "title": "昼寝",
        "author": "楼钥",
        "content": "弹彻悲风更广陵，沧浪一为濯尘缨。\n邯郸枕上梦初觉，喜听檐閒秋雨声。",
        "dynasty": "宋",
        "collection_info": null
    },
    {
        "title": "唤仙阁  其一",
        "author": "楼钥",
        "content": "上到危层莫唤仙，祇凭横槛挹江天。\n江天如许来借眼，何用征侨更偓佺。",
        "dynasty": "宋",
        "collection_info": null
    },
    {
        "title": "唤仙阁  其二",
        "author": "楼钥",
        "content": "多少寻仙更不还，渺茫竟堕有无閒。\n使其真有毋庸唤，仙自曾城我自山。",
        "dynasty": "宋",
        "collection_info": null
    },
    {
        "title": "唤仙阁  其三",
        "author": "楼钥",
        "content": "犯暑来登览，松风为洒然。\n龙泉澄古井，虹影卧中川。\n万簇寒林秀，四山秋色鲜。\n诗翁不可见，况敢唤飞仙。",
        "dynasty": "宋",
        "collection_info": null
    },
    {
        "title": "送赵晦之丞彭泽  其一",
        "author": "楼钥",
        "content": "淮甸归来涉学深，孤云又出亦何心。\n公余岩下读书去，远继风流石橘林。",
        "dynasty": "宋",
        "collection_info": null
    },
    {
        "title": "送赵晦之丞彭泽  其二",
        "author": "楼钥",
        "content": "渊明事晋肯臣刘，仁杰忠良不附周。\n见说三贤参羽士，盍将吴簿配苹羞。",
        "dynasty": "宋",
        "collection_info": null
    },
    {
        "title": "送赵晦之丞彭泽  其三",
        "author": "楼钥",
        "content": "陶令居官八十日，始为督邮方赋归。\n君家门户要兴起，未用飘然咏式微。",
        "dynasty": "宋",
        "collection_info": null
    },
    {
        "title": "阿虞试晬戏作",
        "author": "楼钥",
        "content": "阿虞匍匐晬盘中，事事都拏要学翁。\n最是传家清白处，不将双手向顽铜。",
        "dynasty": "宋",
        "collection_info": null
    },
    {
        "title": "赠别卢甥申之归吴门",
        "author": "楼钥",
        "content": "千里何妨命驾来，晤言未厌已西驰。\n子休重赋琼瑰赠，我亦懒歌亲戚离。\n好向清江论乐府，更从叶子说新诗。\n乐閒引纸五十尺，为篆离骚继李斯。",
        "dynasty": "宋",
        "collection_info": null
    },
    {
        "title": "又谢申之示诗卷",
        "author": "楼钥",
        "content": "不见贤甥十一年，新诗示我百余篇。\n古风已喜能行意，近体尤欣细属联。\n宅相真成珠在侧，冷官休叹坐无毡。\n作诗勿谓今余事，更下工夫继玉川。",
        "dynasty": "宋",
        "collection_info": null
    },
    {
        "title": "送秦仲防通判  其一",
        "author": "楼钥",
        "content": "清德曾瞻启庆碑，孙曾清更畏人知。\n祇缘一介弗轻取，坐使斯民不忍欺。\n濑水家传御书卦，宣城手写送行诗。\n典刑尚继金銮旧，马氏一门谁白眉。",
        "dynasty": "宋",
        "collection_info": null
    },
    {
        "title": "送秦仲防通判  其二",
        "author": "楼钥",
        "content": "题舆再到海东涯，嗜学深于入幕时。\n一字未通终不置，五行俱下尚嫌迟。\n情亲端有卜邻意，别后空劳望月思。\n老我无因可重见，祝君来此拥旌麾。",
        "dynasty": "宋",
        "collection_info": null
    },
    {
        "title": "谢剡中沈元龙惠诗",
        "author": "楼钥",
        "content": "东阳何事到东州，百语曾无一语酬。\n深羡松筠无改叶，自言蒲柳已先秋。\n千金既觉成虚掷，双璧还惊又暗投。\n别后未知何日见，但将吾道付沧洲。",
        "dynasty": "宋",
        "collection_info": null
    },
    {
        "title": "谢舒景叔写照见赠",
        "author": "楼钥",
        "content": "谁写衰容入画图，本来面目旧形模。\n几年老瘦鬓如雪，不道今吾非故吾。",
        "dynasty": "宋",
        "collection_info": null
    },
    {
        "title": "庭前一莲着花",
        "author": "楼钥",
        "content": "门外荷莲浥露华，绿云平地拥秋霞。\n病夫不能出门去，且看庭前第一花。",
        "dynasty": "宋",
        "collection_info": null
    },
    {
        "title": "淯月下鼓琴用淳韵",
        "author": "楼钥",
        "content": "老穉团栾鲤在庭，文姬为鼓玉琴声。\n起来同作悲风曲，倍觉先秋月影清。",
        "dynasty": "宋",
        "collection_info": null
    },
    {
        "title": "国仲观迁居尹隩访别",
        "author": "楼钥",
        "content": "晚年来定一枝巢，到处盖头无把茅。\n又欲浮家过尹隩，何殊乐道向莘郊。\n君今去此难招隠，老更从谁可定交。\n见说衡门临野水，秋深容我去推敲。",
        "dynasty": "宋",
        "collection_info": null
    },
    {
        "title": "仲观有诗来谢次韵",
        "author": "楼钥",
        "content": "危机屡见剑头炊，喜及挂冠神武时。\n从此含藏三寸舌，算来插得几张匙。\n读书窗下病勤旧，攻媿庵中老住持。\n速办小舟频往反，及今精力未全衰。",
        "dynasty": "宋",
        "collection_info": null
    },
    {
        "title": "谢王粹中惠白鹤山麟川观斑竹杖并竹舆",
        "author": "楼钥",
        "content": "麟川僊馆翠琅玕，荷子携来白鹤山。\n未效葛陂龙种化，绝胜湘浦泪痕斑。\n裁为拄杖一寻许，巧作轻舆四尺悭。\n儿子门生俱努力，病夫欲过虎溪还。",
        "dynasty": "宋",
        "collection_info": null
    },
    {
        "title": "曾无逸郎中名燕居曰和三续社有诗次韵",
        "author": "楼钥",
        "content": "通地通天祇箇中，千岐虽别大都同。\n两家偶尔流传盛，一贯临之内外融。\n欲境扫开心在我，浮云散尽月当空。\n感而通者从来话，不感须知自有通。",
        "dynasty": "宋",
        "collection_info": null
    },
    {
        "title": "老来",
        "author": "楼钥",
        "content": "老来何以度光阴，祇有围棋与鼓琴。\n棋为心劳疎对局，琴因臂弱倦调音。\n曲肱时復同尼父，面壁何妨学少林。\n气习未除祇自笑，又还弄笔动微吟。",
        "dynasty": "宋",
        "collection_info": null
    },
    {
        "title": "长生草",
        "author": "楼钥",
        "content": "玻璃擢叶玉蟠根，千里提携寄海滨。\n雨泽不霑仍自润，土膏无着自长春。\n岁寒秀色镇依旧，日暖素英能一新。\n我欲饵之求久视，恐君灵己不灵人。",
        "dynasty": "宋",
        "collection_info": null
    },
    {
        "title": "谢黄汝济教授惠建茶并惠山泉",
        "author": "楼钥",
        "content": "几年不泛浙西船，每忆林间访惠泉。\n雅好谁如广文老，亲携直到病夫前。\n细倾琼液清如旧，更瀹云芽味始全。\n或问此为真品否，其中自有石如拳。",
        "dynasty": "宋",
        "collection_info": null
    },
    {
        "title": "史子仁碧沚  其一",
        "author": "楼钥",
        "content": "相家小有四明山，更葺桃源渺莽间。\n四面楼台相映发，一川烟水自弯环。",
        "dynasty": "宋",
        "collection_info": null
    },
    {
        "title": "史子仁碧沚  其二",
        "author": "楼钥",
        "content": "中川累石势嵯峩，城上遥岑耸翠螺。\n旧说夕阳无限好，此中最得夕阳多。",
        "dynasty": "宋",
        "collection_info": null
    },
    {
        "title": "题赵睎远二画  其一",
        "author": "楼钥",
        "content": "藻翻数尾已如生，妙绝鱼儿作队行。\n不是深知濠上趣，未应笔底得纵横。",
        "dynasty": "宋",
        "collection_info": null
    },
    {
        "title": "题赵睎远二画  其二",
        "author": "楼钥",
        "content": "窗前惊见一枝斜，照眼英英十数花。\n千载简斋僊去后，何人更着好诗夸。",
        "dynasty": "宋",
        "collection_info": null
    },
    {
        "title": "送陈表道倅岳阳  其一",
        "author": "楼钥",
        "content": "垂上青云去，如何乘贰车。\n轻为千里别，时寄几行书。\n剸剧才无滞，传家学有余。\n当涂足知己，应不费吹嘘。",
        "dynasty": "宋",
        "collection_info": null
    },
    {
        "title": "送陈表道倅岳阳  其二",
        "author": "楼钥",
        "content": "闻说巴陵好，楼高占古城。\n湖光千顷白，山色一螺明。\n赤壁沈沙戟，苍烟老树精。\n好诗收拾取，寄我慰离情。",
        "dynasty": "宋",
        "collection_info": null
    },
    {
        "title": "元珍弟酌别赋此赠之",
        "author": "楼钥",
        "content": "归来十暑又三霜，衰病那知谒帝傍。\n采菊初期老陶令，种桃应是笑刘郎。\n不辞白首登鰲禁，正欲青衫及鴈行。\n今夕团栾同醉后，未知何日驾归航。",
        "dynasty": "宋",
        "collection_info": null
    },
    {
        "title": "灵芝寺",
        "author": "楼钥",
        "content": "送客灵芝寺，恁阑山有无。\n自从朝北阙，始得见西湖。\n烟外移轻桨，波间浴野鳬。\n清寒不可驻，回首又神都。",
        "dynasty": "宋",
        "collection_info": null
    },
    {
        "title": "闾丘医视脉曰老人之脉如小春有感",
        "author": "楼钥",
        "content": "老去光阴似小春，如何比得少年人。\n君看桃李秋风后，纵有花开不是真。",
        "dynasty": "宋",
        "collection_info": null
    },
    {
        "title": "贡闱对砚盘发叹",
        "author": "楼钥",
        "content": "老去未忘黄与朱，琢成三砚乐閒居。\n岂能更作诸生业，但欲频看后世书。\n视草北门才已尽，持衡南省计尤疎。\n便须再挂衣冠去，约汝同归故草庐。",
        "dynasty": "宋",
        "collection_info": null
    },
    {
        "title": "次韵李孟达使君与林雪巢子季武诗",
        "author": "楼钥",
        "content": "古梅巨石瞰清池，觞咏曾陪老启期。\n别我遂成千古恨，传家空有一编诗。\n使君尚尔悲陈迹，处士惜非同此时。\n若使南楼与清赏，胡床应奉庾元规。",
        "dynasty": "宋",
        "collection_info": null
    },
    {
        "title": "玉堂早起",
        "author": "楼钥",
        "content": "早起多奔走，旬休亦往还。\n偶因二士试，始得一朝閒。\n灵鹊花枝上，金鱼荇蔕间。\n素餐终有媿，只忆旧家山。",
        "dynasty": "宋",
        "collection_info": null
    },
    {
        "title": "赠徐松",
        "author": "楼钥",
        "content": "我为浮名媿引年，老余八十尚飘然。\n不如合却谈天口，归向白云深处眠。",
        "dynasty": "宋",
        "collection_info": null
    },
    {
        "title": "经筵讲诗彻章进诗",
        "author": "楼钥",
        "content": "圣主承丕祚，于今岁几迁。\n昭回光饰物，刚健位乘干。\n善治新更化，当阳独揽权。\n诛鉏及共鲧，擢任列闳颠。\n曩日方谋始，宸心最急先。\n未遑亲政理，首务闢经筵。\n恭俭甘卑室，尊严拱细旃。\n昼居勤已甚，坐侍礼无前。\n讲彻诗三百，时逢运半千。\n诸儒深诵说，六义极摩研。\n俯阅毛公传，旁参郑氏笺。\n慨寻中古意，重是素王编。\n旧本三千首，终存十二篇。\n虽遭煨烬厄，所頼咏歌全。\n开迹因农事，安民在井田。\n成功时迈酌，兴业大明绵。\n东国思平赋，南山乐得贤。\n艰难由后稷，劳来美周宣。\n起自绍熙载，迨兹嘉定年。\n关雎从肇彼，殷武遂终焉。\n宠数传中旨，恩光被迩联。\n神文期继踵，元佑信齐肩。\n内厩颁云骑，雕鞍绚锦鞯。\n茗分龙焙品，香拂御炉烟。\n众俊咸宣力，孤生亦备员。\n少时曾学依，老去未忘筌。\n纳禄诚休矣，归耕久晏然。\n锋车俄促召，梓里谓登僊。\n词禁容挥翰，天官命典铨。\n岂知侵莫境，重得侍甘泉。\n朽质何能报，孱躯殆欲捐。\n尚思求谲谏，海岳效尘涓。",
        "dynasty": "宋",
        "collection_info": null
    },
    {
        "title": "题天竺珪老復庵",
        "author": "楼钥",
        "content": "路从天竺更微南，衲子邀余过復庵。\n八法照人瞻睿藻，一峰当户拥晴岚。\n奇爻初动玩羲画，万物并观师老聃。\n六用不成均此理，楞严容我为同参。",
        "dynasty": "宋",
        "collection_info": null
    },
    {
        "title": "为倪正父尚书题壮怀堂扁以诗来谢次韵",
        "author": "楼钥",
        "content": "久矣君宜任弼谐，果随召驲上天阶。\n几年不作相逢梦，一日俄倾积别怀。\n情厚夫君几鲍叔，愚如老我类高柴。\n它时户册高悬后，直欲扁舟访水涯。",
        "dynasty": "宋",
        "collection_info": null
    },
    {
        "title": "送赵德老观文东归  其一",
        "author": "楼钥",
        "content": "趣还宗老侍经筵，宿望吁谟信岿然。\n引疾屡烦颁汉制，赋归先已买吴船。\n去年趋召叨同传，今日求闲媿着鞭。\n未得相随出关去，羡公徒御若登僊。",
        "dynasty": "宋",
        "collection_info": null
    },
    {
        "title": "送赵德老观文东归  其二",
        "author": "楼钥",
        "content": "往还不过酒三行，成败同观棋一枰。\n东海敢言成二老，西湖自足度余生。\n朅来便觉废兹事，归去定须寻旧盟。\n锦里锦坊秋色裏，梦魂先已到江城。",
        "dynasty": "宋",
        "collection_info": null
    },
    {
        "title": "送倪正父尚书守南徐  其一",
        "author": "楼钥",
        "content": "君如春柳我如松，晚岁重逢意愈通。\n日日公余搜理窟，时时史暇乐谈丛。\n友朋罕有心相照，兄弟惟应姓不同。\n此别未知何日见，掺袪无语对西风。",
        "dynasty": "宋",
        "collection_info": null
    },
    {
        "title": "送倪正父尚书守南徐  其二",
        "author": "楼钥",
        "content": "满腔忠膜与嘉谟，空洞它无一物余。\n有语莫非忧国志，欲行犹上荐贤书。\n已欣勇退成清节，更喜高眠即故庐。\n廊庙须公经济手，不应敛惠向南徐。",
        "dynasty": "宋",
        "collection_info": null
    },
    {
        "title": "送倪正父尚书守南徐  其三",
        "author": "楼钥",
        "content": "几回去国向吴兴，出处虽高事不平。\n兹以优恩临北固，不妨禁直寓西清。\n羡君决去行何速，媿我求归计未成。\n淛水东西又千里，壮怀堂上未忘情。",
        "dynasty": "宋",
        "collection_info": null
    },
    {
        "title": "戏题十四絃",
        "author": "楼钥",
        "content": "十四朱弦欲动时，泛商流羽看瑶姬。\n弦疎不隔如花面，声急还同堕马儿。\n溪蟹霜余萦密网，檐蛛雨后理轻丝。\n曲终劝客杯无算，一吐空喉醉不知。",
        "dynasty": "宋",
        "collection_info": null
    },
    {
        "title": "枢密新府  其一",
        "author": "楼钥",
        "content": "平生苦欲住山间，每恨家居不傍山。\n游倦忽来参宥密，公余却得对孱颜。\n援琴万壑自同响，缓步一丘犹可攀。\n信美终非吾久处，乞身惟待老乡关。",
        "dynasty": "宋",
        "collection_info": null
    },
    {
        "title": "枢密新府  其二",
        "author": "楼钥",
        "content": "门号签书府，心存攻媿斋。\n倚栏临曲沼，扶杖看悬崖。\n槁叶鸣轻雨，残山拥半阶。\n退公成吏隠，足以畅幽怀。",
        "dynasty": "宋",
        "collection_info": null
    },
    {
        "title": "大雪赵振文寄诗言乘月泛舟清甚次韵  其一",
        "author": "楼钥",
        "content": "老我心知笔力衰，颇欣腊雪瑞清时。\n三茅奇观亦难遇，白玉峰头灯万枝。",
        "dynasty": "宋",
        "collection_info": null
    },
    {
        "title": "大雪赵振文寄诗言乘月泛舟清甚次韵  其二",
        "author": "楼钥",
        "content": "万玉真妃摇佩琚，梁园授简属相如。\n莫嫌一水限吴越，两岸交辉合太虚。",
        "dynasty": "宋",
        "collection_info": null
    },
    {
        "title": "大雪赵振文寄诗言乘月泛舟清甚次韵  其三",
        "author": "楼钥",
        "content": "雪光绝胜水银银，未觉僊家隔一尘。\n真境宜君着佳句，赏心乐事更良辰。",
        "dynasty": "宋",
        "collection_info": null
    },
    {
        "title": "大雪赵振文寄诗言乘月泛舟清甚次韵  其四",
        "author": "楼钥",
        "content": "见说中宵泛綵舟，何人同赏大江流。\n阳冰伯雪应为伴，更约禅人白道猷。",
        "dynasty": "宋",
        "collection_info": null
    },
    {
        "title": "大雪赵振文寄诗言乘月泛舟清甚次韵  其五",
        "author": "楼钥",
        "content": "旧闻老具擅诗声，夜泛钱塘向凤城。\n今日清游更豪逸，雪花和月带潮生。",
        "dynasty": "宋",
        "collection_info": null
    },
    {
        "title": "酒边戏作",
        "author": "楼钥",
        "content": "未年六十已言归，七十重来自觉痴。\n未报君恩归未许，樽前羞听摸鱼儿。",
        "dynasty": "宋",
        "collection_info": null
    },
    {
        "title": "叶处士画貂蝉喜神见惠",
        "author": "楼钥",
        "content": "重烦妙手费丹铅，貌出衰容信宛然。\n君看头颅已如许，岂堪头上着貂蝉。",
        "dynasty": "宋",
        "collection_info": null
    },
    {
        "title": "顷游龙井得一联王伯齐同儿辈游因足成之",
        "author": "楼钥",
        "content": "路入风篁上翠微，老龙蟠井四山围。\n水真绿浄不可唾，鱼若空行无所依。\n胜处虽多终莫及，旧游谁在事皆非。\n祇今匏繫何由到，徒羡联镳带月归。",
        "dynasty": "宋",
        "collection_info": null
    },
    {
        "title": "海潮图",
        "author": "楼钥",
        "content": "钱塘佳月照青霄，壮观仍看半夜潮。\n每恨形容无健笔，谁知收拾在生绡。\n荡摇直恐三山没，咫尺真成万里遥。\n金阙岧嶤天尺五，海王自合日来朝。",
        "dynasty": "宋",
        "collection_info": null
    },
    {
        "title": "题施武子所藏醉白堂记",
        "author": "楼钥",
        "content": "堂名醉白尚存不，词翰辉光射两眸。\n天下曾除苏氏学，禁中却有太清楼。\n旧碑于世已难见，真蹟惟君乃得收。\n感叹不堪衰泪落，林虑山下水空流。",
        "dynasty": "宋",
        "collection_info": null
    },
    {
        "title": "谢雷季仲枢密惠社餠",
        "author": "楼钥",
        "content": "宠分餠卷荷深情，割肉烹鲜不厌精。\n潭府始知严社祭，衰门又得诧侯鲭。\n洗杯用荐逡巡酒，下箸如餐谷董羹。\n回首枌榆未能去，欲随秋燕问归程。",
        "dynasty": "宋",
        "collection_info": null
    },
    {
        "title": "娄彦发参政寿诗",
        "author": "楼钥",
        "content": "青宫册宝盛朝章，玉佩珠旒照日光。\n储寀久资三善得，生朝相去半旬强。\n五千余卷学尤富，一百省年身更康。\n都省先曾同举酒，贡闱最喜又传觞。\n易逢皓齿令歌曲，难值严更听警场。\n庆事鼎来真可卜，祝公黄髮相虞唐。",
        "dynasty": "宋",
        "collection_info": null
    },
    {
        "title": "题孙谷桥墦间图  其一",
        "author": "楼钥",
        "content": "墦间不足又之他，犹自施施骄室家。\n齐国一人如许尔，宁知后日事如麻。",
        "dynasty": "宋",
        "collection_info": null
    },
    {
        "title": "题孙谷桥墦间图  其二",
        "author": "楼钥",
        "content": "因知义利本殊途，莫笑墦间乞祭徒。\n正使往来多显者，此中尤要着工夫。",
        "dynasty": "宋",
        "collection_info": null
    },
    {
        "title": "肆赦小雨",
        "author": "楼钥",
        "content": "端门宣赦乐欢然，膏泽还应降九天。\n始觉耳边鸣摵摵，渐看笏上溜涓涓。\n我班金阙鸡竿侧，君侍玉皇香案前。\n雨立固知同陛楯，一言犹幸頼优旃。",
        "dynasty": "宋",
        "collection_info": null
    },
    {
        "title": "题桃源王少卿占山亭",
        "author": "楼钥",
        "content": "纳纳干坤一草亭，西山尽见若秋屏。\n霜余远水呈天碧，雨过遥空现帝青。\n逸叟真成陶令隠，高怀长似屈原醒。\n肯堂固頼贤孙子，精爽犹疑尚有灵。",
        "dynasty": "宋",
        "collection_info": null
    },
    {
        "title": "题汪季路侍郎所藏吴道子天龙八部",
        "author": "楼钥",
        "content": "妙绝天龙八部图，细看真不失锱铢。\n声名自足高千古，题品尤难遇二苏。\n旌旆冕旒犹可想，鬼神人物亦何殊。\n君看坐位兰亭草，费尽工夫学得无。",
        "dynasty": "宋",
        "collection_info": null
    },
    {
        "title": "谢颜乐閒篆离骚",
        "author": "楼钥",
        "content": "乐閒下笔素推高，攻媿耽书老更饕。\n顾我好看秦小篆，烦君为作楚离骚。\n晚年应悟成竵匾，痛饮犹堪写鬰陶。\n喜剧但知藏十袭，琼瑶无以报投桃。",
        "dynasty": "宋",
        "collection_info": null
    },
    {
        "title": "题徐圣可知县所藏杨补之二画  其一",
        "author": "楼钥",
        "content": "谁种疎梅古岸头，推蓬瞥见倍清幽。\n君看竹外一枝好，真有江南万斛愁。",
        "dynasty": "宋",
        "collection_info": null
    },
    {
        "title": "题徐圣可知县所藏杨补之二画  其二",
        "author": "楼钥",
        "content": "梅花屡见笔如神，松竹宁知更逼真。\n百卉千华皆面友，岁寒祇见此三人。",
        "dynasty": "宋",
        "collection_info": null
    },
    {
        "title": "嵩岳图",
        "author": "楼钥",
        "content": "先世前踪不可追，君从何处得全碑。\n上横嵩岳三千丈，下列齐公廿四诗。\n室号揖僊怀旧事，庵名面壁认遗基。\n青毡真是我家物，欲以琼瑶厚报之。",
        "dynasty": "宋",
        "collection_info": null
    },
    {
        "title": "写照叶处士求僧",
        "author": "楼钥",
        "content": "几年依样画葫芦，自作葫芦学佛徒。\n一笔从今勾断了，一瓶一钵任江湖。",
        "dynasty": "宋",
        "collection_info": null
    },
    {
        "title": "元日",
        "author": "楼钥",
        "content": "岁当庚午旦庚寅，最喜明朝遇上辛。\n五福来临吴越分，更欣三日即攽春。",
        "dynasty": "宋",
        "collection_info": null
    },
    {
        "title": "题郭恕先雪霁江行图",
        "author": "楼钥",
        "content": "妙绝丹青郭恕先，幻成雪霁大江船。\n沿流更饱轻帆举，上水仍劳百丈牵。\n捩柂长年浑欲动，褰帷佳客若将僊。\n侍亲曾泛沧浪月，犹记兰成射策年。",
        "dynasty": "宋",
        "collection_info": null
    },
    {
        "title": "寄题江西刘氏勤有斋",
        "author": "楼钥",
        "content": "朴斲敷菑皆用勤，况吾儒者务多闻。\n万书插架非关我，一卷入心方属君。\n为学从来无止法，立身宁祇富多文。\n自怜习气今犹在，尚欲焚膏到夜分。",
        "dynasty": "宋",
        "collection_info": null
    },
    {
        "title": "书葛氏诗卷",
        "author": "楼钥",
        "content": "未年六十蚤休官，海角投闲尽自安。\n一纪时容奉香火，七旬遂许挂衣冠。\n重来深媿妨贤路，此去终期保岁寒。\n三上封章归未得，葛家诗卷却羞看。",
        "dynasty": "宋",
        "collection_info": null
    },
    {
        "title": "殿上闻杜鹃",
        "author": "楼钥",
        "content": "衰晚三年侍玉墀，高梧又擢凤凰枝。\n封章屡上未容去，更向殿头闻子规。",
        "dynasty": "宋",
        "collection_info": null
    },
    {
        "title": "王伯齐染髭",
        "author": "楼钥",
        "content": "垂髫相见舜江滨，荏苒俄惊过五旬。\n顾我颓龄真似叶，讶君长鬣亦如银。\n万金安得神僊药，一笑重回旧日春。\n纵使星星还復出，不妨时作少年人。",
        "dynasty": "宋",
        "collection_info": null
    },
    {
        "title": "乞出过传法闻伯齐归姚江",
        "author": "楼钥",
        "content": "扶病还朝一秃翁，重来宁免笑何公。\n梦魂长是寻云北，归路何时向浙东。\n深愿耸身随画鹢，空劳举目送飞鸿。\n主人竹所终须到，最忆东轩一枕风。",
        "dynasty": "宋",
        "collection_info": null
    },
    {
        "title": "行香闻杜鹃",
        "author": "楼钥",
        "content": "墙西绿树杜鹃声，老我何堪侧耳听。\n我自赋归归不得，不须苦语更丁宁。",
        "dynasty": "宋",
        "collection_info": null
    },
    {
        "title": "送蒋甥若水使属北行",
        "author": "楼钥",
        "content": "曾为假吏到燕山，送子长征不作难。\n故国能无叹禾黍，中原应欲覩衣冠。\n黑甜软饱宜加爱，红皱黄团止可观。\n行矣勿为儿女恋，指期良月待君还。",
        "dynasty": "宋",
        "collection_info": null
    },
    {
        "title": "夜读王承家县丞诗编  其一",
        "author": "楼钥",
        "content": "向来深夜快挥犀，不听清谈又许时。\n浄洗昏眸急呼烛，为君读尽一编诗。",
        "dynasty": "宋",
        "collection_info": null
    },
    {
        "title": "夜读王承家县丞诗编  其二",
        "author": "楼钥",
        "content": "炼句工深兴味长，固知家学富青箱。\n莫言一脔能尝鼎，更欲为余倾锦囊。",
        "dynasty": "宋",
        "collection_info": null
    },
    {
        "title": "寒食",
        "author": "楼钥",
        "content": "辅政无功日歉然，佳时攽赉屡传宣。\n已蒙授粲仍分茗，既荷贻牟更击鲜。\n酒号流香盛宝榼，烛然新火散青烟。\n孙儿不识君恩重，但觅东宫则剧钱。",
        "dynasty": "宋",
        "collection_info": null
    },
    {
        "title": "夫人携家泛湖",
        "author": "楼钥",
        "content": "三分春色二分休，始见鱼轩泛綵舟。\n诸子侍行欢尽日，一翁独坐淡于秋。\n满斟美酒应同醉，是处名园为少留。\n阴霭在前雷雨后，特晴此日称君游。",
        "dynasty": "宋",
        "collection_info": null
    },
    {
        "title": "即事",
        "author": "楼钥",
        "content": "壮志摧颓貌亦衰，岂知官舍傍岩隈。\n此身不是京尘裏，饭了沿山看腊梅。",
        "dynasty": "宋",
        "collection_info": null
    },
    {
        "title": "刘寺即事  其一",
        "author": "楼钥",
        "content": "不到兹山二十年，岂知重见旧山川。\n烟深虽不见湖水，且看长空万里天。",
        "dynasty": "宋",
        "collection_info": null
    },
    {
        "title": "刘寺即事  其二",
        "author": "楼钥",
        "content": "飞泉何事仰空流，无数明珠散不收。\n注辇昔时曾撒殿，至今抛掷未曾休。",
        "dynasty": "宋",
        "collection_info": null
    },
    {
        "title": "淳发漕荐喜而成诗併勉杓",
        "author": "楼钥",
        "content": "戊辰贡举忝余知，曾碍孙儿到省闱。\n欣汝今秋重预荐，喜吾即日可言归。\n门阑有庆人争贺，父子同登世所希。\n痴望十人俱上第，坐令昼锦倍光辉。",
        "dynasty": "宋",
        "collection_info": null
    },
    {
        "title": "十月旦尚暖用夹公服二月初吉雪寒甚服单",
        "author": "楼钥",
        "content": "尚暖先添夹，方寒却用单。\n不惟春料峭，况值雪飞翻。\n但欲朝仪肃，难求己分安。\n衣囊如欲懒，归去老江干。",
        "dynasty": "宋",
        "collection_info": null
    },
    {
        "title": "从子淮过省寄伯中弟",
        "author": "楼钥",
        "content": "我家伯父德余辉，吾弟风标具体微。\n七叶欣闻五争奋，四人先喜一雄飞。\n忍贫老尚甘箪食，教子今方擢省闱。\n他日双椿临六桂，麻衣俱换绿衣归。",
        "dynasty": "宋",
        "collection_info": null
    },
    {
        "title": "赠僧文可往黄州建东坡寺",
        "author": "楼钥",
        "content": "一坡久矣郡城东，居士来游地望崇。\n问舍求田烦作计，拈槌竖拂看谈空。\n共分庞老沈江宝，要奉儋州秃鬓翁。\n去作开山第一代，灯灯相续到无穷。",
        "dynasty": "宋",
        "collection_info": null
    },
    {
        "title": "三月七日上赐牡丹并蔷薇露劝酒",
        "author": "楼钥",
        "content": "几见牡丹东海涯，暮年敢谓到京华。\n休论千品洛中谱，惊看百枝天上花。\n况有八珍来禁苑，更加双榼赐流霞。\n阖门饱暖聊同醉，稽首将何报宅家。",
        "dynasty": "宋",
        "collection_info": null
    },
    {
        "title": "史清翁谈诗走笔次韵",
        "author": "楼钥",
        "content": "公退门庭静，轻风辊絮毬。\n故人惊一见，小酌散千忧。\n西上不容久，东归又别愁。\n何当附舟尾，从此遂归休。",
        "dynasty": "宋",
        "collection_info": null
    },
    {
        "title": "以兴安石阮底寄颜乐閒",
        "author": "楼钥",
        "content": "兴安乐石响于桐，作阮犹堪继仲容。\n茂苑乐閒真好事，为君添起晋玲珑。",
        "dynasty": "宋",
        "collection_info": null
    },
    {
        "title": "观冷泉亭放水",
        "author": "楼钥",
        "content": "冷泉浅浊使人愁，开板黄波去不休。\n岸侧细泉穿乱石，始知别是一清流。",
        "dynasty": "宋",
        "collection_info": null
    },
    {
        "title": "赠蜀二史",
        "author": "楼钥",
        "content": "老我挂冠惭復弹，羡君登第遽休官。\n幸哉有子事尤美，专以为亲人更难。\n旧说三贤皆特操，今看二士倍荣观。\n同归犹及襄阳老，一舸清风廿四滩。",
        "dynasty": "宋",
        "collection_info": null
    },
    {
        "title": "题汪季路尚书所藏米元晖蒋山出云",
        "author": "楼钥",
        "content": "龙盘往昔名钟山，云起从龙意自闲。\n肤寸须臾成戴帽，坐看膏雨满人间。",
        "dynasty": "宋",
        "collection_info": null
    },
    {
        "title": "九月十一日杓孙得男",
        "author": "楼钥",
        "content": "郡斋弧矢记垂门，今日衰翁更觉尊。\n生晚不能瞻大父，年高却幸见曾孙。\n从今镜镊知无用，但喜芝兰近愈繁。\n愿汝孳孳守家法，为传衣钵到仍昆。",
        "dynasty": "宋",
        "collection_info": null
    },
    {
        "title": "送叔韶弟宰华亭",
        "author": "楼钥",
        "content": "试邑云间事最多，直将心力细礲磨。\n固知三泖五茸胜，其柰千疮百孔何。\n敏手未须施霹雳，疲民正欲听絃歌。\n规橅稳作三年计，徐上青云鬓未皤。",
        "dynasty": "宋",
        "collection_info": null
    },
    {
        "title": "又示从子澶",
        "author": "楼钥",
        "content": "壮县人歌第一奇，过庭为有宁馨儿。\n亲旁色养宜加谨，户外分豪勿预知。\n寓意杯觞须自节，读书松竹有余师。\n它时刮目相期待，连桂家风望一夔。",
        "dynasty": "宋",
        "collection_info": null
    },
    {
        "title": "寄叔韶弟",
        "author": "楼钥",
        "content": "阿连试邑有成规，谁谓云间不可为。\n能使镬汤偏衮处，直如官府太平时。\n容容非欲后多福，赫赫何如去见思。\n子路当年曾请益，更须无倦以终之。",
        "dynasty": "宋",
        "collection_info": null
    },
    {
        "title": "朝退",
        "author": "楼钥",
        "content": "谢事不得去，趋朝愈更难。\n谁怜八旬老，日冒五更寒。\n指冻怯持笏，腰酸强踞鞍。\n细思谁缚汝，只合挂衣冠。",
        "dynasty": "宋",
        "collection_info": null
    },
    {
        "title": "刘德修赴遂宁示和篇改除荆南復寄之",
        "author": "楼钥",
        "content": "老矣思归铗屡弹，七旬望八合抛官。\n我将东去计安出，君欲西还事亦难。\n好向渚宫寻故蹟，更从雄楚纵遐观。\n上游正倚公为重，莫向蓬溪更上滩。",
        "dynasty": "宋",
        "collection_info": null
    },
    {
        "title": "李起宗舍人悠然亭",
        "author": "楼钥",
        "content": "远游蜀道历艰难，径上甘泉豹尾间。\n荷橐忽思辞北省，拂衣自喜见南山。\n当时旁舍基犹在，回首垂髫鬓已斑。\n先友碑阴尽陈迹，寒空依旧湿烟鬟。",
        "dynasty": "宋",
        "collection_info": null
    },
    {
        "title": "伯中弟可休堂",
        "author": "楼钥",
        "content": "夫妇老相对，闺门贫甚安。\n六儿俱力学，一子幸先官。\n香火祠初奉，勋名镜屡看。\n更当联五桂，纳禄尚何难。",
        "dynasty": "宋",
        "collection_info": null
    },
    {
        "title": "海棠  其一",
        "author": "楼钥",
        "content": "海棠昨日始萌芽，一夜惊雷发万葩。\n老眼恍然何所得，凌云庵外见桃花。",
        "dynasty": "宋",
        "collection_info": null
    },
    {
        "title": "海棠  其二",
        "author": "楼钥",
        "content": "海棠初发为题诗，倏见轻红万点吹。\n已惜落英铺满地，更怜几片罥蛛丝。",
        "dynasty": "宋",
        "collection_info": null
    },
    {
        "title": "后圃",
        "author": "楼钥",
        "content": "春雨才晴气已和，暖风吹动百花窠。\n绝怜玉屑如吾髮，绿者全稀白者多。",
        "dynasty": "宋",
        "collection_info": null
    },
    {
        "title": "赠熊道人",
        "author": "楼钥",
        "content": "十载隠潭衡，居然腑肺清。\n枯禅参懒瓒，老气激弥明。\n笔底烟云妙，人间势利轻。\n款门俄告别，江海一浮萍。",
        "dynasty": "宋",
        "collection_info": null
    },
    {
        "title": "题汪季路尚书所藏米元晖湖山瑞雪图",
        "author": "楼钥",
        "content": "笔力谁能似虎儿，思陵亲为御珍题。\n小臣不识湖山好，但欲扁舟泛剡溪。",
        "dynasty": "宋",
        "collection_info": null
    },
    {
        "title": "杨州琼花",
        "author": "楼钥",
        "content": "回忆灵根六十年，秋深恨不见芳鲜。\n兹从淮上来千里，非比人间聚八仙。\n曾有画图称小异，谅应后土爱孤妍。\n或言天杖诚虚语，荣悴中分亦偶然。",
        "dynasty": "宋",
        "collection_info": null
    },
    {
        "title": "题林宗鲁校书所藏宣和御画",
        "author": "楼钥",
        "content": "周公多艺孔多能，徽庙才高更倍增。\n除却万机都不会，至今遗老话昭陵。",
        "dynasty": "宋",
        "collection_info": null
    },
    {
        "title": "赠别章茂献尚书",
        "author": "楼钥",
        "content": "我辈重来鬓已皤，贞元朝士苦无多。\n才堪柱石犹归去，柰此摧颓一老何。",
        "dynasty": "宋",
        "collection_info": null
    },
    {
        "title": "戏咏戎葵簇成芍药",
        "author": "楼钥",
        "content": "回首向来婪尾春，横风吹尽已成尘。\n戎葵簇就谁尝巧，红药当前太逼真。\n观洧赠人迷冶子，翻阶得句误词臣。\n园丁妙手有如许，犹胜隋园剪綵人。",
        "dynasty": "宋",
        "collection_info": null
    },
    {
        "title": "戏题胆瓶蕉",
        "author": "楼钥",
        "content": "垂胆新甆出汝窑，满中几荚浸云苗。\n瓶非贮水无由罄，叶解流根自不凋。\n露缀疑储陶令粟，风摇欲响许由瓢。\n相携同到绿天下，别是闽山一种蕉。",
        "dynasty": "宋",
        "collection_info": null
    },
    {
        "title": "午暑",
        "author": "楼钥",
        "content": "炎官火伞罩中区，病老低垂气不苏。\n难学孙儿频饮冷，时将冰水洗霜鬚。",
        "dynasty": "宋",
        "collection_info": null
    },
    {
        "title": "省宿",
        "author": "楼钥",
        "content": "树满茅山绿正肥，昏鸦日日向南归。\n如今身在三茅外，却看归鸦正北飞。",
        "dynasty": "宋",
        "collection_info": null
    },
    {
        "title": "水蕉",
        "author": "楼钥",
        "content": "猎猎水芭蕉，如将隠士招。\n清风来处远，袢暑坐中消。",
        "dynasty": "宋",
        "collection_info": null
    },
    {
        "title": "送杨晦叔提举浙西并寄陈表道",
        "author": "楼钥",
        "content": "两两郎星映使星，老人星彩对晶明。\n褰帷共喜行畿甸，洗印仍欣就帝城。\n五马况当恩始拜，三吴从此政尤清。\n便看瑞庆来称寿，同听嵩呼万岁声。",
        "dynasty": "宋",
        "collection_info": null
    },
    {
        "title": "八月四日晚霹雳碎大柳木",
        "author": "楼钥",
        "content": "秋分雷自合收声，白露明朝忽震霆。\n怪得坐中惊欲倒，邻墙老柳碎中庭。",
        "dynasty": "宋",
        "collection_info": null
    },
    {
        "title": "灵光",
        "author": "楼钥",
        "content": "鲁邦宫殿久芜荒，惟有灵光最久长。\n身似灵光终变灭，岿然别有一灵光。",
        "dynasty": "宋",
        "collection_info": null
    },
    {
        "title": "谢陆伯业通判示淮西小藁",
        "author": "楼钥",
        "content": "四海诗名老放翁，遗编俱在迹成空。\n忽从淮右传诗卷，近比剑南真父风。\n暂向壶头追马援，何当甫里访龟蒙。\n江山为助多佳句，莫惜南来寄断鸿。",
        "dynasty": "宋",
        "collection_info": null
    },
    {
        "title": "蕉庵清坐",
        "author": "楼钥",
        "content": "薄晚归来烟已苍，蛮蕉一叶障斜阳。\n不须久住潭潭府，始觉山林兴味长。",
        "dynasty": "宋",
        "collection_info": null
    },
    {
        "title": "蕉庵暮归",
        "author": "楼钥",
        "content": "绿蕉阴下遶斑衣，饭了从容到夕晖。\n老子才携筇杖去，孙儿各捧竹团归。",
        "dynasty": "宋",
        "collection_info": null
    },
    {
        "title": "病告",
        "author": "楼钥",
        "content": "闭户垂帘尽自如，兀然终日拥红炉。\n得归足可优游老，此地何堪养病躯。",
        "dynasty": "宋",
        "collection_info": null
    },
    {
        "title": "殿上侍立寒甚",
        "author": "楼钥",
        "content": "小雪以来霜气清，今朝寒色倍严凝。\n榻前侍立无遮障，吹得半身真是冰。",
        "dynasty": "宋",
        "collection_info": null
    },
    {
        "title": "齿落戏作",
        "author": "楼钥",
        "content": "零落残牙齿，年来落欲空。\n得鱼惟食冻，舍肉只餐葱。\n休忆红绫餤，难吞栗棘蓬。\n何须如剑树，始解振宗风。",
        "dynasty": "宋",
        "collection_info": null
    },
    {
        "title": "重阳淳生日时年四十九矣",
        "author": "楼钥",
        "content": "汝生四十九年春，犹记双亲喜得孙。\n当慕知非过能寡，敢言学易道弥尊。\n喜吾父子为知己，頼尔诗书遂满门。\n但得团栾长似此，年年萸菊醉清樽。",
        "dynasty": "宋",
        "collection_info": null
    },
    {
        "title": "范叔刚舍人示文正公象笏",
        "author": "楼钥",
        "content": "千载威名文正公，忽瞻遗笏照双瞳。\n敢从象齿窥清裁，屡批龙鳞奋大忠。\n秉立定知端若植，至今犹想气如虹。\n舍人接武登廊庙，宜宝甘棠振祖风。",
        "dynasty": "宋",
        "collection_info": null
    },
    {
        "title": "送黄真护道人住茅山赠以小黑玉虎",
        "author": "楼钥",
        "content": "少从黑虎谷中行，晚得于菟玉琢成。\n辍以赠君俱隠处，大茅峰顶看风生。",
        "dynasty": "宋",
        "collection_info": null
    },
    {
        "title": "赠凌一源道人",
        "author": "楼钥",
        "content": "知君曾住武当山，更解寻幽灊皖閒。\n老矣无缘穷胜处，但思归去卧乡关。",
        "dynasty": "宋",
        "collection_info": null
    },
    {
        "title": "谢滕宰彦可惠诗",
        "author": "楼钥",
        "content": "与君相遇海东头，明月如何忽暗投。\n自媿重来千岁鹤，永怀静对五湖鸥。\n新编不觉成三復，妙思诚堪比四愁。\n还肯来游鄮山否，与君携手上东楼。",
        "dynasty": "宋",
        "collection_info": null
    },
    {
        "title": "芗林雪中过峡图",
        "author": "楼钥",
        "content": "不土之里无言诗，泛雪清图事已非。\n墨隠为君传旧迹，宛然兴起剡溪西。",
        "dynasty": "宋",
        "collection_info": null
    },
    {
        "title": "贺监湖上  其一",
        "author": "楼钥",
        "content": "万顷平湖一苇杭，此归喜似贺知章。\n上恩赐与西湖曲，遂老吾家归照堂。",
        "dynasty": "宋",
        "collection_info": null
    },
    {
        "title": "贺监湖上  其二",
        "author": "楼钥",
        "content": "狂客归来终好夸，越王城下占烟霞。\n此中信美非吾土，不似西湖是我家。",
        "dynasty": "宋",
        "collection_info": null
    },
    {
        "title": "史文惠王挽词",
        "author": "楼钥",
        "content": "八行源流远，三师庆系遥。\n枢庭先附凤，相国荐簪貂。\n感会逢千载，荣华冠四朝。\n甘盘称旧学，绮季簉储寮。\n历数终归舜，羹墙欲见尧。\n圣图滋广大，孝治极光昭。\n善类茅连茹，英才楚刈翘。\n经纶任钧轴，询访及刍荛。\n未急宣攘狄，先求禹格苗。\n吁谟裨庙筭，长策御天骄。\n衮阙心勤补，羹和手自调。\n临机杜如晦，处事李文饶。\n越俗怀恩纪，闽人服教条。\n羣公推治行，所至起民谣。\n晚岁车垂薛，皇慈第赐萧。\n精镠杯引寿，宝玉带横腰。\n潭府辉宸翰，频年走使轺。\n中书输尚父，封户溢票姚。\n教子躬师道，传家作世标。\n绅緌成继踵，铅椠到垂髫。\n持论书还着，谈经烛屡烧。\n官虽居鼎鼐，乐不改箪瓢。\n门外车长满，樽前客载招。\n人间等游戏，物表自消摇。\n几见承三接，重来侍九韶。\n桑榆方借暖，蒲柳叹先凋。\n洮颒俄凭几，衣冠忽葬桥。\n信能依日月，端合配宗祧。\n贱子惭愚懵，平时荷。",
        "dynasty": "宋",
        "collection_info": null
    },
    {
        "title": "王敏肃公挽词  其一",
        "author": "楼钥",
        "content": "□□□□□，□□□□□。\n□□□□□，□□□宣公。\n全蜀增天险，长淮折犬戎。\n经纶今已矣，贯日有余忠。",
        "dynasty": "宋",
        "collection_info": null
    },
    {
        "title": "王敏肃公挽词  其二",
        "author": "楼钥",
        "content": "贱子惭生晚，龙门莫问津。\n词场沾剩腹，政地仰洪钧。\n古栝杏坛旧，东嘉棠荫新。\n九京无馥作，知己更何人。",
        "dynasty": "宋",
        "collection_info": null
    },
    {
        "title": "枢密谢公  其一",
        "author": "楼钥",
        "content": "臣主一意合，风云平地生。\n立朝专论谏，为国总枢衡。\n行矣登三事，悲哉奠两楹。\n辍瓜恩意重，终始备哀荣。",
        "dynasty": "宋",
        "collection_info": null
    },
    {
        "title": "枢密谢公  其二",
        "author": "楼钥",
        "content": "千古台山秀，名流列鴈行。\n惟公登政路，一旦破天荒。\n故里空华屋，佳城映夕阳。\n送车无路到，东望泪浪浪。",
        "dynasty": "宋",
        "collection_info": null
    },
    {
        "title": "观文殿学士陈公挽词  其一",
        "author": "楼钥",
        "content": "台岳钟神秀，居然社稷臣。\n海涵书万卷，魁冠数千人。\n南服频怀绶，西垣屡演纶。\n惜哉真汉相，不遂秉洪钧。",
        "dynasty": "宋",
        "collection_info": null
    },
    {
        "title": "观文殿学士陈公挽词  其二",
        "author": "楼钥",
        "content": "几见衣冠伟，终闻羽翼成。\n先皇崇旧学，大政任名卿。\n神器亲传授，崇朝再太平。\n功成身自退，宠利一豪轻。",
        "dynasty": "宋",
        "collection_info": null
    },
    {
        "title": "观文殿学士陈公挽词  其三",
        "author": "楼钥",
        "content": "朝着登门久，词林辱眷深。\n代言称据古，议礼许同心。\n去国临归路，还家寄好音。\n病中闻赴告，老泪动盈襟。",
        "dynasty": "宋",
        "collection_info": null
    },
    {
        "title": "林正惠公挽词  其一",
        "author": "楼钥",
        "content": "爱直赵清献，忠文范景仁。\n累朝推旧德，今日见斯人。\n正色欲劘上，敢言宁顾身。\n紫枢方大用，惜不究经纶。",
        "dynasty": "宋",
        "collection_info": null
    },
    {
        "title": "林正惠公挽词  其二",
        "author": "楼钥",
        "content": "去国名逾重，还朝道益尊。\n清虚怀骨骾，严冷带春温。\n公绰真无慾，臧孙尚立言。\n骑箕虽永隔，精爽俨如存。",
        "dynasty": "宋",
        "collection_info": null
    },
    {
        "title": "林正惠公挽词  其三",
        "author": "楼钥",
        "content": "凛凛古循吏，堂堂真巨公。\n死生忘度外，邪正烱胸中。\n忧世心诚切，筹边事已空。\n龟潭山下水，流庆与无穷。",
        "dynasty": "宋",
        "collection_info": null
    },
    {
        "title": "林正惠公挽词  其四",
        "author": "楼钥",
        "content": "百辟素归重，三朝俱受知。\n风棱振台省，名字落戎夷。\n召节叨同命，几廷踵旧规。\n隧铭书不尽，归泣岘山碑。",
        "dynasty": "宋",
        "collection_info": null
    },
    {
        "title": "丘文定公挽词  其一",
        "author": "楼钥",
        "content": "谋国规模阔，绝人才具高。\n三朝千载遇，四海一身劳。\n儒将通鸳序，枢庭握豹韬。\n皇家资柱石，天遽夺伊皋。",
        "dynasty": "宋",
        "collection_info": null
    },
    {
        "title": "丘文定公挽词  其二",
        "author": "楼钥",
        "content": "初拟文翁化，谁知怀远图。\n庙谟专制阃，世将易兵符。\n养虎竟遗患，断蛇由不殊。\n宁同死诸葛，空恨失吞吴。",
        "dynasty": "宋",
        "collection_info": null
    },
    {
        "title": "丘文定公挽词  其三",
        "author": "楼钥",
        "content": "十载庞居士，一朝裴晋公。\n宣威先抗虏，决策竟和戎。\n宥密行谁尼，规恢事已空。\n灰心更霜鬓，千载泣英雄。",
        "dynasty": "宋",
        "collection_info": null
    },
    {
        "title": "丘文定公挽词  其四",
        "author": "楼钥",
        "content": "处事拘挛外，鉏姦谈笑中。\n几年亡主将，全蜀頼明公。\n畏爱盾衰日，清和夷惠风。\n屡书终不尽，诗意亦何穷。",
        "dynasty": "宋",
        "collection_info": null
    },
    {
        "title": "丘文定公挽词  其五",
        "author": "楼钥",
        "content": "同与隆兴第，嘉禾见两轓。\n瀛壖迂使节，蜀道送行轩。\n预草前鬚诏，惊传易箦言。\n不堪鸾镜舞，双旐怆丘原。",
        "dynasty": "宋",
        "collection_info": null
    },
    {
        "title": "观文殿学士赵公挽词  其一",
        "author": "楼钥",
        "content": "千古盛周宗，皇朝实比隆。\n位多穷贵爵，谁见立王功。\n一语国先定，寸心天与通。\n龙飞稽事实，信史诏无穷。",
        "dynasty": "宋",
        "collection_info": null
    },
    {
        "title": "观文殿学士赵公挽词  其二",
        "author": "楼钥",
        "content": "授受唐虞际，从容平勃閒。\n宗英谁柄用，人望属槔閒。\n晚侍经闱读，寖登规殿班。\n帝乡留不住，归去老湖山。",
        "dynasty": "宋",
        "collection_info": null
    },
    {
        "title": "观文殿学士赵公挽词  其三",
        "author": "楼钥",
        "content": "麾节称循吏，三朝蔼政声。\n治如黄霸最，心慕伯夷清。\n诸道俱遗爱，两川尤着名。\n起家临制阃，更羡锦衣荣。",
        "dynasty": "宋",
        "collection_info": null
    },
    {
        "title": "观文殿学士赵公挽词  其四",
        "author": "楼钥",
        "content": "皇上初更化，追锋诏语温。\n同看三老起，今叹一身存。\n别久劳魂梦，人亡溅泪痕。\n从兹归故隠，旧事与谁论。",
        "dynasty": "宋",
        "collection_info": null
    },
    {
        "title": "观文殿学士赵公挽词  其五",
        "author": "楼钥",
        "content": "殄瘁人俱骇，伊余独永叹。\n十年交义重，五日旧盟寒。\n求去重维絷，欲归无羽翰。\n佳城何处是，东盼涕汍澜。",
        "dynasty": "宋",
        "collection_info": null
    },
    {
        "title": "观文殿学士赵公挽词  其六",
        "author": "楼钥",
        "content": "听履领簪缨，忠言彻帝庭。\n公方扶日月，我亦寄雷霆。\n忧世形词色，卧家存典刑。\n灵光更陈迹，楚些不堪听。",
        "dynasty": "宋",
        "collection_info": null
    },
    {
        "title": "娄忠简公挽词  其一",
        "author": "楼钥",
        "content": "壮岁志先定，耆年气不衰。\n治高为县日，名重佐州时。\n雅望登朝着，忠言彻帝墀。\n亨途日千里，阔步不容迟。",
        "dynasty": "宋",
        "collection_info": null
    },
    {
        "title": "娄忠简公挽词  其二",
        "author": "楼钥",
        "content": "边事衅初开，惟公论不回。\n深谋比娄敬，极力阻王恢。\n儿戏何堪用，冰山忽已摧。\n朝廷始更化，大老盍归来。",
        "dynasty": "宋",
        "collection_info": null
    },
    {
        "title": "娄忠简公挽词  其三",
        "author": "楼钥",
        "content": "共政三年久，蜚英四海尊。\n色词无假借，风裁靡嚣喧。\n但欲持公道，宁容启幸门。\n经纶终未究，犹有典刑存。",
        "dynasty": "宋",
        "collection_info": null
    },
    {
        "title": "娄忠简公挽词  其四",
        "author": "楼钥",
        "content": "寮寀侍储闱，如公久任稀。\n载欣商皓起，终惜汉疏归。\n问字烦参订，谈经頼发挥。\n一书真总要，星日重光辉。",
        "dynasty": "宋",
        "collection_info": null
    },
    {
        "title": "娄忠简公挽词  其五",
        "author": "楼钥",
        "content": "得姓共东楼，同朝两故侯。\n文编叨二序，诞日颂千秋。\n老矣俱宜去，公乎不少留。\n来书墨犹湿，展读泪空流。",
        "dynasty": "宋",
        "collection_info": null
    },
    {
        "title": "少保李公挽词",
        "author": "楼钥",
        "content": "戚闬疏恩厚，勋门积庆余。\n弓弯飞将臂，架插邺侯书。\n六纛秦官重，三槐汉相如。\n惜哉终半百，闻者为欷歔。",
        "dynasty": "宋",
        "collection_info": null
    },
    {
        "title": "王忠文公挽词  其一",
        "author": "楼钥",
        "content": "夙负敢言气，输忠不爱身。\n刘蕡仍遇主，绮季更忧民。\n治行真循吏，风棱古争臣。\n荐绅千载恨，不得究经纶。",
        "dynasty": "宋",
        "collection_info": null
    },
    {
        "title": "王忠文公挽词  其二",
        "author": "楼钥",
        "content": "梁木今其壤，谁能问大钧。\n恩深两宫赙，哀动四州民。\n已矣天人策，伤哉社稷臣。\n吾生良可耻，不及见斯人。",
        "dynasty": "宋",
        "collection_info": null
    },
    {
        "title": "端明殿学士汪公挽词  其一",
        "author": "楼钥",
        "content": "制阃诗书帅，公朝侍从臣。\n身能全进退，人可得疎亲。\n曳履声犹在，持衡迹遂陈。\n从今几百载，更復见斯人。",
        "dynasty": "宋",
        "collection_info": null
    },
    {
        "title": "端明殿学士汪公挽词  其二",
        "author": "楼钥",
        "content": "蚤岁声名大，婆娑始遇时。\n难兄屏隔坐，令子桂芳枝。\n人望还为用，天胡不憗遗。\n成蹊堪喻大，堕泪不须碑。",
        "dynasty": "宋",
        "collection_info": null
    },
    {
        "title": "端明殿学士汪公挽词  其三",
        "author": "楼钥",
        "content": "道学不尽试，功名祇绪余。\n立朝惟正色，荐士有遗书。\n百赎嗟无及，九京谁与居。\n莫酬推毂意，衰涕湿巾裾。",
        "dynasty": "宋",
        "collection_info": null
    },
    {
        "title": "钱殿撰挽词  其一",
        "author": "楼钥",
        "content": "隽誉蜚庠校，孤忠动冕旒。\n捄荒心欲折，忧国鬓先秋。\n惠满长江水，风清八咏楼。\n禁途交一臂，人物等闲休。",
        "dynasty": "宋",
        "collection_info": null
    },
    {
        "title": "钱殿撰挽词  其二",
        "author": "楼钥",
        "content": "枌社归来晚，翛然得故吾。\n哦诗频刻烛，点易细研朱。\n有泪悲连璧，无阶奠束刍。\n名门余庆远，丹穴看奇雏。",
        "dynasty": "宋",
        "collection_info": null
    },
    {
        "title": "赵待制挽词  其一",
        "author": "楼钥",
        "content": "明主昼三接，清班岁九迁。\n一居周柱史，径入汉甘泉。\n批敕严东省，抡材上小天。\n平生经国志，惜不冠貂蝉。",
        "dynasty": "宋",
        "collection_info": null
    },
    {
        "title": "赵待制挽词  其二",
        "author": "楼钥",
        "content": "诗近刘宾客，手追欧率更。\n双旌古良吏，万卷老书生。\n世谛浮云薄，生缘晓梦惊。\n吁嗟东向议，何日遂施行。",
        "dynasty": "宋",
        "collection_info": null
    },
    {
        "title": "赵待制挽词  其三",
        "author": "楼钥",
        "content": "半世谁知己，登门意气倾。\n交情忘父行，文会忝余盟。\n持论先忠厚，谈经叹老成。\n幽光谁为发，落笔泪纵横。",
        "dynasty": "宋",
        "collection_info": null
    },
    {
        "title": "端明殿学士王公挽词  其一",
        "author": "楼钥",
        "content": "片言寤主上亨途，几向专城佩左鱼。\n羊陆遐衝虽坐折，高文宿愤竟谁摅。\n平时屡草千言奏，垂绝犹腾八难书。\n汉殿履声今已矣，两州遗老倍欷歔。",
        "dynasty": "宋",
        "collection_info": null
    },
    {
        "title": "端明殿学士王公挽词  其二",
        "author": "楼钥",
        "content": "短檠铁研用功深，万卷蟠胸不辍吟。\n故国遁身来济岱，壮年发藻向儒林。\n爱民利物平生事，忧国忘家一片心。\n史馆顷年陪润色，挽公无路涕盈襟。",
        "dynasty": "宋",
        "collection_info": null
    },
    {
        "title": "尚书尤公挽词  其一",
        "author": "楼钥",
        "content": "敏甚五行下，豪釐耻不知。\n千人挥笔阵，万卷纳须弥。\n有夏传追蠡，先秦拾断碑。\n邺侯书插架，分付称家儿。",
        "dynasty": "宋",
        "collection_info": null
    },
    {
        "title": "尚书尤公挽词  其二",
        "author": "楼钥",
        "content": "忧国言多切，回天力有余。\n众推真学士，上念老尚书。\n直道终难进，高怀只遂初。\n梁溪钓游处，此意竟何如。",
        "dynasty": "宋",
        "collection_info": null
    },
    {
        "title": "尚书尤公挽词  其三",
        "author": "楼钥",
        "content": "旧学方登用，公来领从臣。\n末光依日月，听履上星辰。\n共政将图旧，腾章屡乞身。\n甘盘终罔显，雨露未霑新。",
        "dynasty": "宋",
        "collection_info": null
    },
    {
        "title": "尚书尤公挽词  其四",
        "author": "楼钥",
        "content": "北面愿师承，东台拜老成。\n忘年容末至，叙契若平生。\n风月吟千首，雷霆寄一名。\n送车无路到，寒涕为君倾。",
        "dynasty": "宋",
        "collection_info": null
    },
    {
        "title": "程文简公挽词  其一",
        "author": "楼钥",
        "content": "论着大哉尧，英声早已昭。\n横飞钦远业，特立仰高标。\n言议超千载，风猷耸四朝。\n惜乎经世学，不及珥金貂。",
        "dynasty": "宋",
        "collection_info": null
    },
    {
        "title": "程文简公挽词  其二",
        "author": "楼钥",
        "content": "太上崇耆旧，龙鳞手可攀。\n胡为遯荒野，竟復老商山。\n汉阁颁纶渥，瀛壖拥旆还。\n灵光遂陈迹，西望涕空潸。",
        "dynasty": "宋",
        "collection_info": null
    },
    {
        "title": "程文简公挽词  其三",
        "author": "楼钥",
        "content": "设卦探羲画，随山究禹谟。\n仰天真见象，画地可成图。\n健笔凌前辈，残膏浃万夫。\n登门嗟最晚，犹得觇宏摹。",
        "dynasty": "宋",
        "collection_info": null
    },
    {
        "title": "吴待制挽词  其一",
        "author": "楼钥",
        "content": "御史再乘骢，忠言沃帝聪。\n处心平似水，疾恶迅如风。\n遇合嗟何晚，论思信有功。\n惜哉辛佐治，竟不到三公。",
        "dynasty": "宋",
        "collection_info": null
    },
    {
        "title": "吴待制挽词  其二",
        "author": "楼钥",
        "content": "三仕入储闱，堂堂夹日飞。\n初同四皓起，终作二疎归。\n冰玉清班近，衣冠盛事稀。\n间居忽仙去，西望是邪非。",
        "dynasty": "宋",
        "collection_info": null
    },
    {
        "title": "吴待制挽词  其三",
        "author": "楼钥",
        "content": "东甬与宾兴，文闱頼主盟。\n菲葑无下体，衣钵有门生。\n剑佩今何处，樽罍空復情。\n自惭无报所，老泪为君倾。",
        "dynasty": "宋",
        "collection_info": null
    },
    {
        "title": "王给事挽词  其一",
        "author": "楼钥",
        "content": "主眷逢千载，宠光倾一时。\n铨曹着官簿，禁掖粲英辞。\n论议推东省，威声憺北夷。\n平生经世意，怀卷竟何之。",
        "dynasty": "宋",
        "collection_info": null
    },
    {
        "title": "王给事挽词  其二",
        "author": "楼钥",
        "content": "宦学素称豪，仍闻吏事高。\n精神虽腹满，抚字亦心劳。\n藩辅连三组，沉痾见二毛。\n胡床庾楼在，残月堕江皋。",
        "dynasty": "宋",
        "collection_info": null
    },
    {
        "title": "王给事挽词  其三",
        "author": "楼钥",
        "content": "自忝年家好，居惭雌甲辰。\n宾兴蒙异奬，客授喜同寅。\n别去时无几，年来意益亲。\n囿山觞咏地，回首重沾巾。",
        "dynasty": "宋",
        "collection_info": null
    },
    {
        "title": "颜侍郎挽词  其一",
        "author": "楼钥",
        "content": "宴坐勿庵上，睎颜亦是颜。\n平心真似水，立说信如山。\n屡拥皇华节，盍登清禁班。\n始终无玷阙，风裁许谁攀。",
        "dynasty": "宋",
        "collection_info": null
    },
    {
        "title": "颜侍郎挽词  其二",
        "author": "楼钥",
        "content": "禄养嗟无及，朝朝饭一僧。\n移忠躬蹇蹇，锡类日烝烝。\n赋政优吴郡，知贤仰阜陵。\n清忠与公恕，余庆启昆仍。",
        "dynasty": "宋",
        "collection_info": null
    },
    {
        "title": "颜侍郎挽词  其三",
        "author": "楼钥",
        "content": "赘倅丹丘日，眼看康济泉。\n同朝叨奬予，侍坐得周旋。\n妙画多传宝，遗文合细编。\n典刑今已矣，西望涕潸然。",
        "dynasty": "宋",
        "collection_info": null
    },
    {
        "title": "陈文懿公挽词  其一",
        "author": "楼钥",
        "content": "众口推文伯，何人识吏师。\n义襟惟古有，心地只天知。\n至死终无玷，平生本不欺。\n在公亡可憾，犹恨哲人萎。",
        "dynasty": "宋",
        "collection_info": null
    },
    {
        "title": "陈文懿公挽词  其二",
        "author": "楼钥",
        "content": "文最宜为诰，尤能简上心。\n周旋銮掖久，惆怅玉堂深。\n去国身仍远，还朝病已侵。\n三山风引去，云海竟沉沉。",
        "dynasty": "宋",
        "collection_info": null
    },
    {
        "title": "陈文懿公挽词  其三",
        "author": "楼钥",
        "content": "珍馆径归鄞，人犹望秉钧。\n邮传千里讣，哀动五州民。\n躃踊森贤嗣，攀号感路人。\n公乎不亡矣，衮衮看簪绅。",
        "dynasty": "宋",
        "collection_info": null
    },
    {
        "title": "陈文懿公挽词  其四",
        "author": "楼钥",
        "content": "宅相惟公久，伊余忝后尘。\n十年追桂籍，两禁踵词臣。\n接武参吾舅，承颜奉老亲。\n幸成三学士，何意失斯人。",
        "dynasty": "宋",
        "collection_info": null
    },
    {
        "title": "陈文懿公挽词  其五",
        "author": "楼钥",
        "content": "一别屡经岁，归舟已及门。\n方期情话悦，空讶语音存。\n善行传千载，芜词媿九原。\n伤心歌楚些，无地可招魂。",
        "dynasty": "宋",
        "collection_info": null
    },
    {
        "title": "端明殿学士张公挽词  其一",
        "author": "楼钥",
        "content": "天分已高明，乐哉贤父兄。\n勋名希葛亮，问学本诸程。\n襟满英雄泪，琴亡手足情。\n相从九泉下，何处觅三英。",
        "dynasty": "宋",
        "collection_info": null
    },
    {
        "title": "端明殿学士张公挽词  其二",
        "author": "楼钥",
        "content": "籍甚张京兆，精神满腹中。\n才高解牛刃，手敏运斤风。\n河浒恩波远，廛间狡穴空。\n章台旧时柳，无復映金狨。",
        "dynasty": "宋",
        "collection_info": null
    },
    {
        "title": "端明殿学士张公挽词  其三",
        "author": "楼钥",
        "content": "英略古无对，外庸今最良。\n众方期共政，人已叹云亡。\n不听尚书履，犹怀太守章。\n康庐星忽堕，丹旐袅清湘。",
        "dynasty": "宋",
        "collection_info": null
    },
    {
        "title": "端明殿学士张公挽词  其四",
        "author": "楼钥",
        "content": "昔幸参朝列，于公更有连。\n规橅包世界，风义薄云天。\n送别诗犹在，贻书墨尚鲜。\n伟人无復见，惟务宝青毡。",
        "dynasty": "宋",
        "collection_info": null
    },
    {
        "title": "仲舅敷文阁学士汪公挽词  其一",
        "author": "楼钥",
        "content": "籍甚牢之舅，难追宅相风。\n惟公能爱我，独我最知公。\n潭府书无继，西州事已空。\n形容尽心力，庶或慰幽宫。",
        "dynasty": "宋",
        "collection_info": null
    },
    {
        "title": "仲舅敷文阁学士汪公挽词  其二",
        "author": "楼钥",
        "content": "外氏桂成丛，诸甥长养中。\n名称无酷似，宦达偶相同。\n澹室既长往，适斋俄考终。\n绝怜三学士，只剩一衰翁。",
        "dynasty": "宋",
        "collection_info": null
    },
    {
        "title": "杨待制挽词  其一",
        "author": "楼钥",
        "content": "望重威无怒，仁深勇有余。\n百年忧国志，满箧荐贤书。\n德政不胜载，才猷未尽摅。\n佳儿人物似，真可大门闾。",
        "dynasty": "宋",
        "collection_info": null
    },
    {
        "title": "杨待制挽词  其二",
        "author": "楼钥",
        "content": "蜀道名天险，驰驱敢惮劳。\n剑头悬六印，梦裏益三刀。\n汉殿联簪橐，燕山拥节旄。\n惜哉觇国意，不得试龙韬。",
        "dynasty": "宋",
        "collection_info": null
    },
    {
        "title": "杨待制挽词  其三",
        "author": "楼钥",
        "content": "蜀用东南彦，皇家属意深。\n贰卿频报政，上相最知心。\n泛宅俱杭苇，同朝拟断金。\n庙廊期引类，疾病两侵寻。",
        "dynasty": "宋",
        "collection_info": null
    },
    {
        "title": "杨待制挽词  其四",
        "author": "楼钥",
        "content": "事契因同荐，交情晚益亲。\n半生文会少，万里宦游频。\n别后书犹湿，归来迹遽陈。\n何能发潜德，空有泪霑巾。",
        "dynasty": "宋",
        "collection_info": null
    },
    {
        "title": "沈宪敏公挽词  其一",
        "author": "楼钥",
        "content": "天使魁乡荐，上令卿改官。\n蚤峩乌府豸，终着侍臣冠。\n持节威行惠，专城猛济宽。\n绍熙多旧学，胡不相宫端。",
        "dynasty": "宋",
        "collection_info": null
    },
    {
        "title": "沈宪敏公挽词  其二",
        "author": "楼钥",
        "content": "仕宦接王杨，诸公嘆老苍。\n门生多紫禁，子舍屡黄堂。\n自得垂车乐，谁传却老方。\n桃花千树满，空忆旧刘郎。",
        "dynasty": "宋",
        "collection_info": null
    },
    {
        "title": "沈宪敏公挽词  其三",
        "author": "楼钥",
        "content": "徐邈今非介，申枨焉得刚。\n立朝无附丽，受谪更芬香。\n戏綵衣冠盛，围棋日月长。\n典刑今已矣，无復岿灵光。",
        "dynasty": "宋",
        "collection_info": null
    },
    {
        "title": "沈宪敏公挽词  其四",
        "author": "楼钥",
        "content": "持论真遗直，操心本至公。\n赢赀宁市宠，平寇不言功。\n光禄文阶峻，嘉兴色养丰。\n谁能死生际，犹得教之忠。",
        "dynasty": "宋",
        "collection_info": null
    },
    {
        "title": "沈宪敏公挽词  其五",
        "author": "楼钥",
        "content": "晚出荷公知，登门未觉迟。\n通班依汉橐，试郡守萧规。\n藻翰犹频寄，宫墙不再窥。\n新阡何处是，西望不胜悲。",
        "dynasty": "宋",
        "collection_info": null
    },
    {
        "title": "尚书汤公挽词  其一",
        "author": "楼钥",
        "content": "先正真良弼，彤墀四拜麻。\n决科承奕世，摛藻擅传家。\n禁路优持橐，侯藩几建牙。\n相门宜出相，恨不见堤沙。",
        "dynasty": "宋",
        "collection_info": null
    },
    {
        "title": "尚书汤公挽词  其二",
        "author": "楼钥",
        "content": "奏邸崇先契，周旋古括州。\n殿庭观唱第，海郡继承流。\n方快飞腾上，俄闻汗漫游。\n凤凰山下路，丹旆想悠悠。",
        "dynasty": "宋",
        "collection_info": null
    },
    {
        "title": "商侍郎挽词  其一",
        "author": "楼钥",
        "content": "矫矫真御史，风生白笔端。\n出持肤使节，始着侍臣冠。\n给饟鬓先雪，筹边心为寒。\n天乎惊玉折，不及上金銮。",
        "dynasty": "宋",
        "collection_info": null
    },
    {
        "title": "商侍郎挽词  其二",
        "author": "楼钥",
        "content": "所至仁声着，甘棠几去思。\n敬姜嗟哭子，伯道痛无儿。\n郎省伤连璧，文闱见刻辞。\n边民纷堕泪，忍读岘山碑。",
        "dynasty": "宋",
        "collection_info": null
    },
    {
        "title": "尚书张公挽词  其一",
        "author": "楼钥",
        "content": "文靖饶风度，高皇记曲江。\n贤孙真是似，才气号无双。\n几见持英簜，终看拥碧幢。\n诚斋主诗社，到此亦心降。",
        "dynasty": "宋",
        "collection_info": null
    },
    {
        "title": "尚书张公挽词  其二",
        "author": "楼钥",
        "content": "抚字推循吏，论思领从班。\n宏才名北阙，高兴属东山。\n同岁叨崇笃，比邻足往还。\n旧游成昨梦，衰涕不胜潸。",
        "dynasty": "宋",
        "collection_info": null
    },
    {
        "title": "曾侍郎挽词  其一",
        "author": "楼钥",
        "content": "文献南丰裔，源流曲阜公。\n岩岩双法从，凛凛旧家风。\n金玉方交映，人琴忽併空。\n平生心地直，流庆尚无穷。",
        "dynasty": "宋",
        "collection_info": null
    },
    {
        "title": "曾侍郎挽词  其二",
        "author": "楼钥",
        "content": "紫陌寻春日，惟公最少年。\n鳣堂惭隗始，熊轼媿卢前。\n寄我书犹湿，思君迹遽僊。\n同登今有几，挥泪抚遗编。",
        "dynasty": "宋",
        "collection_info": null
    },
    {
        "title": "余给事挽词  其一",
        "author": "楼钥",
        "content": "乌府仍螭陛，银台更掖垣。\n事几无弗论，外似不能言。\n厚德镇浮薄，平心剸剧烦。\n用才殊未尽，无地可招魂。",
        "dynasty": "宋",
        "collection_info": null
    },
    {
        "title": "余给事挽词  其二",
        "author": "楼钥",
        "content": "桂籍兄联弟，兰阶子克家。\n上恩嘉踵武，京秩为增华。\n朝着蒙倾盖，纶闱覩判花。\n遽成千古别，南望想悲笳。",
        "dynasty": "宋",
        "collection_info": null
    },
    {
        "title": "郑司法挽词  其一",
        "author": "楼钥",
        "content": "襟袍空无碍，精神老不衰。\n家传司业学，句逼简斋诗。\n荒瘠留阴德，平反有去思。\n功名赍志没，回施称家儿。",
        "dynasty": "宋",
        "collection_info": null
    },
    {
        "title": "郑司法挽词  其二",
        "author": "楼钥",
        "content": "倾盖欢如故，相从沧海隅。\n方将理诗社，忽已閟泉途。\n归路孤飞旐，交情一束刍。\n梅霖将客泪，凄澹洒平芜。",
        "dynasty": "宋",
        "collection_info": null
    },
    {
        "title": "梁仲苍挽词  其一",
        "author": "楼钥",
        "content": "延赏高三让，殊科擅一鸣。\n元宾文未极，长吉记先成。\n妙语遗膏馥，玄谈悟死生。\n行人痛埋璧，父子若为情。",
        "dynasty": "宋",
        "collection_info": null
    },
    {
        "title": "梁仲苍挽词  其二",
        "author": "楼钥",
        "content": "人物如君少，相期上石渠。\n博文该四部，笃学富三余。\n泪尽知无及，交深未觉疎。\n何时酹坟草，细读茂陵书。",
        "dynasty": "宋",
        "collection_info": null
    },
    {
        "title": "吴通判挽词",
        "author": "楼钥",
        "content": "一死交情见，乡评重此翁。\n素车奔夕梦，绣被落天风。\n身任朋僚责，心忘尺寸功。\n毋书卓行传，非介亦非通。",
        "dynasty": "宋",
        "collection_info": null
    },
    {
        "title": "翁府君挽词",
        "author": "楼钥",
        "content": "骯脏翁夫子，高才噤不施。\n床头痴叔易，梦裏阿连诗。\n德丧嗟何及，天胡弗憗遗。\n清风终未泯，吹拆谢庭芝。",
        "dynasty": "宋",
        "collection_info": null
    },
    {
        "title": "徐府君挽词",
        "author": "楼钥",
        "content": "孺子人如玉，功名不在身。\n死生齐物外，孝友笃天伦。\n已有传家子，曾充观国宾。\n他年芳五桂，伤不见灵椿。",
        "dynasty": "宋",
        "collection_info": null
    },
    {
        "title": "陈崇道挽词  其一",
        "author": "楼钥",
        "content": "学造龟山藴，诗传汝水余。\n于公足阴德，陶令竟闲居。\n白业追莲社，丹经授寝虚。\n平生了无恨，善类勿欷歔。",
        "dynasty": "宋",
        "collection_info": null
    },
    {
        "title": "陈崇道挽词  其二",
        "author": "楼钥",
        "content": "未第声先振，纔官节已奇。\n精诚与神合，隠行畏人知。\n晚境终无玷，遗文尚可师。\n功名赍志殁，回施称家儿。",
        "dynasty": "宋",
        "collection_info": null
    },
    {
        "title": "鲁少卿挽词  其一",
        "author": "楼钥",
        "content": "棣萼仪鸳缀，翛然两鬓斑。\n时清嗟岁晚，游倦得身闲。\n人在羲皇上，经传伯仲间。\n桂枝芳未已，何止倍燕山。",
        "dynasty": "宋",
        "collection_info": null
    },
    {
        "title": "鲁少卿挽词  其二",
        "author": "楼钥",
        "content": "前辈风流泯，灵光独岿然。\n指囷推甲族，跪履记丁年。\n有子伤埋璧，惟翁亦蜕蝉。\n功名虽已矣，千载尚遗编。",
        "dynasty": "宋",
        "collection_info": null
    },
    {
        "title": "魏监丞挽词",
        "author": "楼钥",
        "content": "元老余风烈，优游挹美官。\n朝行喜银艾，邻好许金兰。\n医谩肱三折，生惟指一弹。\n难兄秋夜感，风雨旧盟寒。",
        "dynasty": "宋",
        "collection_info": null
    },
    {
        "title": "族兄道州挽词",
        "author": "楼钥",
        "content": "出守舂陵远，相思潇水深。\n精神虽满腹，抚字亦劳心。\n人去成千古，书来失万金。\n怀哉季公诺，已矣汉碑阴。",
        "dynasty": "宋",
        "collection_info": null
    },
    {
        "title": "周太博挽词",
        "author": "楼钥",
        "content": "雨涨双溪水，风高五柳堂。\n论交成莫逆，抚事祇堪伤。\n访雪无回棹，面山空夕阳。\n乱鶑穿绿树，谁復为传觞。",
        "dynasty": "宋",
        "collection_info": null
    },
    {
        "title": "硕人居氏挽词",
        "author": "楼钥",
        "content": "顷侍尚书坐，曾闻阃助贤。\n晤言成勇退，裏谒戒私专。\n梦断松江路，神伤薤露篇。\n悼亡千里泪，迭嶂想新阡。",
        "dynasty": "宋",
        "collection_info": null
    },
    {
        "title": "扶风马君挽词  其一",
        "author": "楼钥",
        "content": "闾里久湛浮，真成马少游。\n有才堪办剧，无命盍归休。\n鸡唱言何达，鸿冥逝不留。\n佳城送君处，风撼白杨秋。",
        "dynasty": "宋",
        "collection_info": null
    },
    {
        "title": "扶风马君挽词  其二",
        "author": "楼钥",
        "content": "豁野真连璧，一斋宁遗金。\n齐家平日学，忧世百年心。\n折券无难色，倾囷想义襟。\n月评何处见，名士列碑阴。",
        "dynasty": "宋",
        "collection_info": null
    },
    {
        "title": "黄君挽词",
        "author": "楼钥",
        "content": "积庆源流远，乡评数大门。\n吏才堪世用，心事与谁论。\n骯脏纔三径，凄凉遽九原。\n传家五男子，留眼看腾骞。",
        "dynasty": "宋",
        "collection_info": null
    },
    {
        "title": "陈秘撰挽词  其一",
        "author": "楼钥",
        "content": "陈氏多名德，兹来慕典刑。\n宫端惊宿草，冷撰又泉扃。\n自古有遗直，祇今谁独醒。\n苍苍何可问，耆旧日雕零。",
        "dynasty": "宋",
        "collection_info": null
    },
    {
        "title": "陈秘撰挽词  其二",
        "author": "楼钥",
        "content": "跬步不忘孝，掇皮皆是真。\n移忠思致主，务实见临民。\n三谏言犹炳，平生迹遽陈。\n清风凛衰俗，自足荡秋旻。",
        "dynasty": "宋",
        "collection_info": null
    },
    {
        "title": "徐季节挽词",
        "author": "楼钥",
        "content": "公府推徐穉，山阳荐仲车。\n盛时遗此老，没世竟穷庐。\n行道嗟无命，传家幸有书。\n鲁山终不识，抚卷倍欷歔。",
        "dynasty": "宋",
        "collection_info": null
    },
    {
        "title": "周德远挽词",
        "author": "楼钥",
        "content": "家世传儒业，乡邦耸义风。\n将迎无倦色，交友尽名公。\n太学飞声早，浮生转首空。\n怡如堂下月，犹照紫荆丛。",
        "dynasty": "宋",
        "collection_info": null
    },
    {
        "title": "卢夫人挽词",
        "author": "楼钥",
        "content": "名族着岗头，幽闺女教修。\n良人惊梦蝶，众子慕桑鸠。\n物化了难问，壸彜谁为收。\n于公有佳兆，衮衮看公侯。",
        "dynasty": "宋",
        "collection_info": null
    },
    {
        "title": "王夫人挽词  其一",
        "author": "楼钥",
        "content": "阃内谁无助，夫人事特明。\n倾囊资色养，勉学就清名。\n遯世期高节，辞风叹落英。\n丁宁犹在耳，伉俪若为情。",
        "dynasty": "宋",
        "collection_info": null
    },
    {
        "title": "王夫人挽词  其二",
        "author": "楼钥",
        "content": "荆国风流远，幽闺女教循。\n鸰原惊逝水，鹤髮倍沾巾。\n厚夜招香魄，英词列翠珉。\n祇愁书字拙，贻笑卫夫人。",
        "dynasty": "宋",
        "collection_info": null
    },
    {
        "title": "鹿夫人挽词  其一",
        "author": "楼钥",
        "content": "内外言无间，初终志不移。\n白头供妇职，彤管着贤规。\n庆衍珠三树，芳先桂一枝。\n凤岑归去路，含笑不应悲。",
        "dynasty": "宋",
        "collection_info": null
    },
    {
        "title": "鹿夫人挽词  其二",
        "author": "楼钥",
        "content": "庆霈疏封日，姑慈不忍违。\n人方侈君赐，我独避恩辉。\n孝笃神应劳，风高家愈肥。\n新传快女壻，亦復挂冠归。",
        "dynasty": "宋",
        "collection_info": null
    },
    {
        "title": "旌表门闾安人陈氏挽词  其一",
        "author": "楼钥",
        "content": "妇德高千古，乡评彻九重。\n柏舟终自誓，石窌启新封。\n孙子传清白，闺门慕肃雍。\n死生无憾处，了不媿三从。",
        "dynasty": "宋",
        "collection_info": null
    },
    {
        "title": "旌表门闾安人陈氏挽词  其二",
        "author": "楼钥",
        "content": "族姓朱陈盛，夫人事愈明。\n老姑俱上寿，难弟各清名。\n节行辉彤管，门闾照赤城。\n宝邻方有託，何忍送铭旌。",
        "dynasty": "宋",
        "collection_info": null
    },
    {
        "title": "孺人陈氏挽词",
        "author": "楼钥",
        "content": "追忆宫端旧典刑，三贞况復是难兄。\n岂惟门户生光彩，直使朝廷列姓名。\n烟海乘桴谁可夺，天风反火报尤明。\n虽云弟娣相从去，自有英灵凛若生。",
        "dynasty": "宋",
        "collection_info": null
    },
    {
        "title": "王通判挽词  其一",
        "author": "楼钥",
        "content": "世笃青箱学，骅骝更着鞭。\n半山分近派，岩壑诵新篇。\n竹马迎双舄，棠阴忆二天。\n黄扉伸谠论，风节尚翘然。",
        "dynasty": "宋",
        "collection_info": null
    },
    {
        "title": "王通判挽词  其二",
        "author": "楼钥",
        "content": "才具盍时用，拂衣俄去之。\n善藏经世手，回施称家儿。\n嬴博延陵恨，人琴子敬悲。\n连年事如许，天道杳难知。",
        "dynasty": "宋",
        "collection_info": null
    },
    {
        "title": "何司业挽词  其一",
        "author": "楼钥",
        "content": "顷岁游孤屿，名门说二何。\n胡为终璧水，自合上銮坡。\n器重连城价，心澄古井波。\n传家衣钵在，衮衮并儒科。",
        "dynasty": "宋",
        "collection_info": null
    },
    {
        "title": "何司业挽词  其二",
        "author": "楼钥",
        "content": "骯脏阳司业，作州如理家。\n源流知有自，悃愊信无华。\n方喜亨途远，俄惊暮景斜。\n伤心倾盖旧，何处望东嘉。",
        "dynasty": "宋",
        "collection_info": null
    },
    {
        "title": "太硕人潘氏挽词",
        "author": "楼钥",
        "content": "玉映清心着壸彜，闺房宾敬到齐眉。\n岂惟山水协高趣，更为国家生好儿。\n万口共推诸福备，八旬犹负一年期。\n伯仁冬日应肠断，不见堂前举酒时。",
        "dynasty": "宋",
        "collection_info": null
    },
    {
        "title": "孺人曾氏挽词",
        "author": "楼钥",
        "content": "婉嫕应眉寿，天胡弗与龄。\n情深孙楚咏，泪尽女挐铭。\n苹藻空南涧，芝兰有谢庭。\n越山埋璧处，秋雨湿铭旌。",
        "dynasty": "宋",
        "collection_info": null
    },
    {
        "title": "孺人陈氏挽词  其一",
        "author": "楼钥",
        "content": "教子推陶母，相望百代前。\n诗书经口授，名节诵家传。\n艺苑高鸿笔，忠言彻细毡。\n源流知有自，何止父兄贤。",
        "dynasty": "宋",
        "collection_info": null
    },
    {
        "title": "孺人陈氏挽词  其二",
        "author": "楼钥",
        "content": "令子齐年好，相从识壸彜。\n萧生结绶日，孟母卜邻时。\n未下升堂拜，俄闻陟屺悲。\n天涯致刍束，泪落薤歌辞。",
        "dynasty": "宋",
        "collection_info": null
    },
    {
        "title": "孺人林氏挽词",
        "author": "楼钥",
        "content": "家世甘泉旧，幽闺有令名。\n贤明教陶侃，勤苦佐渊明。\n苹涧今何处，鸠桑空復情。\n谁知悼亡意，挥涕望佳城。",
        "dynasty": "宋",
        "collection_info": null
    },
    {
        "title": "石南康挽词  其一",
        "author": "楼钥",
        "content": "挺挺石可转，恂恂衣不胜。\n平生忧国志，长夜读书灯。\n大易窥三古，中庸进百能。\n惜哉天不憗，无復见川增。",
        "dynasty": "宋",
        "collection_info": null
    },
    {
        "title": "石南康挽词  其二",
        "author": "楼钥",
        "content": "家有春秋学，渊源更得师。\n风高盖公舍，泪落蔡邕碑。\n官早终难进，才全竟弗施。\n遗编属贤子，孝谨不应衰。",
        "dynasty": "宋",
        "collection_info": null
    },
    {
        "title": "石南康挽词  其三",
        "author": "楼钥",
        "content": "伊昔为君御，儒流頼主盟。\n执经容后进，倾盖若平生。\n坐见埋黄壤，空劳望赤城。\n友朋相与泣，反袂不胜情。",
        "dynasty": "宋",
        "collection_info": null
    },
    {
        "title": "臧温叟挽词",
        "author": "楼钥",
        "content": "白首行逾恭，乡评敬此翁。\n心开上池水，气袭舞雩风。\n礼貌诸公厚，声华一瞬空。\n臧孙知有后，三世着阴功。",
        "dynasty": "宋",
        "collection_info": null
    },
    {
        "title": "陆宣城挽词",
        "author": "楼钥",
        "content": "奕世承家学，诸公荐吏能。\n政传花县美，心与练江澄。\n易箦去何远，攀辕悲不胜。\n伤哉嬴博葬，泪尽老延陵。",
        "dynasty": "宋",
        "collection_info": null
    },
    {
        "title": "戴县丞挽词",
        "author": "楼钥",
        "content": "蚤岁乡书荐弟兄，羡君再举上青冥。\n蓝田方欲新漫壁，处士宁知却应星。\n忍向伯高将束帛，谁从小戴授遗经。\n佳城得卜真前定，忍看一翁衰泪零。",
        "dynasty": "宋",
        "collection_info": null
    },
    {
        "title": "姜总管挽词  其一",
        "author": "楼钥",
        "content": "及见开元盛，曾闻正始音。\n雕虫徒壮岁，冠鹖岂初心。\n论事风生席，疏恩带锡金。\n精神空满腹，愁绝病沈沈。",
        "dynasty": "宋",
        "collection_info": null
    },
    {
        "title": "姜总管挽词  其二",
        "author": "楼钥",
        "content": "富盛俄遭变，艰难却起家。\n田园新活计，诗礼旧生涯。\n仙桂应传秀，庭兰更茁芽。\n真归了无恨，超彻妙莲华。",
        "dynasty": "宋",
        "collection_info": null
    },
    {
        "title": "胡监岳挽词",
        "author": "楼钥",
        "content": "赋就八叉手，文高三折肱。\n青衫双鬓雪，黄卷短檠灯。\n梦断采芹水，神凄下马陵。\n诸郎追五桂，洗眼看飞腾。",
        "dynasty": "宋",
        "collection_info": null
    },
    {
        "title": "余永彦挽词",
        "author": "楼钥",
        "content": "户外诸生屦，门前长者车。\n柳袍空自染，瓶粟竟无储。\n隠行刑宗党，清风照里闾。\n沉冥谁为表，頼有子云书。",
        "dynasty": "宋",
        "collection_info": null
    },
    {
        "title": "赵路铃挽词  其一",
        "author": "楼钥",
        "content": "蚤岁游金阙，霞冠拜紫宸。\n可堪天宝乱，及见会昌春。\n宛宛王孙态，飘飘物外身。\n灵光怆陈迹，遗老更何人。",
        "dynasty": "宋",
        "collection_info": null
    },
    {
        "title": "赵路铃挽词  其二",
        "author": "楼钥",
        "content": "诸父论交久，忘年许与盟。\n登山陪蹑屐，泛月共飞觥。\n来往开三径，安闲羡一生。\n山深凄薤露，愁忆醉歌声。",
        "dynasty": "宋",
        "collection_info": null
    },
    {
        "title": "令人王氏挽词  其一",
        "author": "楼钥",
        "content": "嫁早仍知孝，夫贤自不贫。\n事姑如事母，忧物胜忧身。\n凤诰恩荣渥，鸠桑德意均。\n孺哀声不绝，泪柏不成春。",
        "dynasty": "宋",
        "collection_info": null
    },
    {
        "title": "令人王氏挽词  其二",
        "author": "楼钥",
        "content": "宦达方资助，家肥忽悼亡。\n一区终异室，千载尚高冈。\n奉倩神犹惨，安仁鬓欲苍。\n黄昏愁绝处，谁伴紫微郎。",
        "dynasty": "宋",
        "collection_info": null
    },
    {
        "title": "太淑人叶氏挽词  其一",
        "author": "楼钥",
        "content": "妇职躬苹涧，芳年誓柏舟。\n壸彜全肃睦，梵行极清修。\n贝叶开空性，神篦豁病眸。\n飘然指归路，浄观日西流。",
        "dynasty": "宋",
        "collection_info": null
    },
    {
        "title": "太淑人叶氏挽词  其二",
        "author": "楼钥",
        "content": "为国生贤子，三迁备母慈。\n版舆崇色养，从櫜勉论思。\n戏舞老莱子，平反隽不疑。\n孝心天罔极，肠断蓼莪诗。",
        "dynasty": "宋",
        "collection_info": null
    },
    {
        "title": "从姑太令人挽词",
        "author": "楼钥",
        "content": "伯祖八贤女，惟姑寿且康。\n又闻歌薤露，谁復是灵光。\n采藻空南涧，生萱怆北堂。\n平生好心地，持以遗诸郎。",
        "dynasty": "宋",
        "collection_info": null
    },
    {
        "title": "太恭人刘氏挽词  其一",
        "author": "楼钥",
        "content": "籍甚成天助，熏然蔼妇容。\n家肥身愈约，福备礼弥恭。\n上寿九开秩，湛恩四受封。\n何人纪遗德，女壻正乘龙。",
        "dynasty": "宋",
        "collection_info": null
    },
    {
        "title": "太恭人刘氏挽词  其二",
        "author": "楼钥",
        "content": "卫氏一儿足，他人总不如。\n一麾欣义檄，千骑拥潘舆。\n台岳伤归旐，青山满送车。\n佳城流庆远，旁可万家居。",
        "dynasty": "宋",
        "collection_info": null
    },
    {
        "title": "蒋慈溪挽词  其一",
        "author": "楼钥",
        "content": "伊昔丹丘去，相逢意气倾。\n楼前巾子秀，山下育泉清。\n敬梓情逾厚，交梨论益明。\n凄凉千古意，潮落又潮生。",
        "dynasty": "宋",
        "collection_info": null
    },
    {
        "title": "蒋慈溪挽词  其二",
        "author": "楼钥",
        "content": "下笔欲生风，磨砻日有功。\n推敲诗益炼，骈俪语尤工。\n经问南雷叟，家传十八公。\n词人谁可继，文阵滑稽雄。",
        "dynasty": "宋",
        "collection_info": null
    },
    {
        "title": "吴大监挽词  其一",
        "author": "楼钥",
        "content": "庠校声名早，朝廷誉望尊。\n忠言如日皎，笑语若春温。\n四拥皇华节，屡登金马门。\n用才终不尽，流庆在仍昆。",
        "dynasty": "宋",
        "collection_info": null
    },
    {
        "title": "吴大监挽词  其二",
        "author": "楼钥",
        "content": "旷典将行日，南宫得舍人。\n铨衡轻易地，造化漫劳神。\n旧事谁能记，交情我独亲。\n吁嗟三昧手，不见掌丝纶。",
        "dynasty": "宋",
        "collection_info": null
    },
    {
        "title": "梁运使挽词",
        "author": "楼钥",
        "content": "风月诗千首，烟霞宅一区。\n三年着朝蹟，一节偾亨途。\n南海瞻遗堞，西门破老巫。\n才高不尽用，无地寄长吁。",
        "dynasty": "宋",
        "collection_info": null
    },
    {
        "title": "李抚州挽词  其一",
        "author": "楼钥",
        "content": "与物初无忤，台评反谓倾。\n麾符成漫仕，林壑寄平生。\n跪履嗟何晚，挥犀空復情。\n天台隔风浪，无地拜佳城。",
        "dynasty": "宋",
        "collection_info": null
    },
    {
        "title": "李抚州挽词  其二",
        "author": "楼钥",
        "content": "李下真无径，门前可设罗。\n诗如翰林逸，书似邺侯多。\n奇字今谁问，遗编尚不磨。\n从来好哀挽，薤露忍兴歌。",
        "dynasty": "宋",
        "collection_info": null
    },
    {
        "title": "李抚州挽词  其三",
        "author": "楼钥",
        "content": "蚤岁文声振，长沙见贾生。\n积薪看晚辈，推毂致名卿。\n子舍真连璧，生涯付短檠。\n风流今李汉，极口赞冰清。",
        "dynasty": "宋",
        "collection_info": null
    },
    {
        "title": "王遂安挽词  其一",
        "author": "楼钥",
        "content": "淮水占王氏，生平熟义方。\n三珠欣竞秀，两桂蚤联芳。\n才大用何啬，源深流自长。\n青毡传令子，一箭取双鸧。",
        "dynasty": "宋",
        "collection_info": null
    },
    {
        "title": "王遂安挽词  其二",
        "author": "楼钥",
        "content": "学问自冰翁，词章耸巨公。\n不惭循吏传，真有古人风。\n扪蝨书犹在，飞鳬迹遽空。\n人琴悲子敬，三读怆深衷。",
        "dynasty": "宋",
        "collection_info": null
    },
    {
        "title": "赵提荆挽词  其一",
        "author": "楼钥",
        "content": "毓秀从天派，盱衡动至尊。\n使星方炳耀，卿月遽侵昏。\n已矣悲吴馆，谁欤护北门。\n庆源流未艾，文献蔼诸孙。",
        "dynasty": "宋",
        "collection_info": null
    },
    {
        "title": "赵提荆挽词  其二",
        "author": "楼钥",
        "content": "处事才游刃，论文辩粲花。\n英姿凛熊豹，健华走龙蛇。\n持橐身终外，垂车梦到家。\n平泉花木在，愁绝旧生涯。",
        "dynasty": "宋",
        "collection_info": null
    },
    {
        "title": "赵提荆挽词  其三",
        "author": "楼钥",
        "content": "客授早登龙，襟期一笑同。\n门清心似水，论正气如虹。\n近问书犹湿，重来迹遂空。\n无因送丹旐，老泪洒西风。",
        "dynasty": "宋",
        "collection_info": null
    },
    {
        "title": "李度支挽词  其一",
        "author": "楼钥",
        "content": "忽作堂堂去，门前爵已罗。\n梦随弹指断，事向盖棺多。\n心繫六州铁，身倾千丈坡。\n喑喑昼夜哭，柰此敬姜何。",
        "dynasty": "宋",
        "collection_info": null
    },
    {
        "title": "李度支挽词  其二",
        "author": "楼钥",
        "content": "孰匪同升素，君于我最亲。\n词章传自旧，翰墨恍犹新。\n别去情逾笃，归来迹遽陈。\n无从效经纪，悲结泪沾巾。",
        "dynasty": "宋",
        "collection_info": null
    },
    {
        "title": "安人郑氏挽词",
        "author": "楼钥",
        "content": "勤俭佐家肥，犹齐举案眉。\n锦封俱被宠，鸾鑑可胜悲。\n谢砌森群玉，郄林先一枝。\n木华文隽丽，铭德粲堂碑。",
        "dynasty": "宋",
        "collection_info": null
    },
    {
        "title": "王夫人挽词",
        "author": "楼钥",
        "content": "淑质依名士，身期百不忧。\n藁砧家万里，蓬首日三秋。\n随母传遗业，嵇孤託旧游。\n幽原诵诗传，无媿柏为舟。",
        "dynasty": "宋",
        "collection_info": null
    },
    {
        "title": "方运使挽词",
        "author": "楼钥",
        "content": "圣主一见决，孤忠自致身。\n筹边满躯胆，处事掇皮真。\n气直老弥壮，言高用未伸。\n留屯十二事，公论付淮民。",
        "dynasty": "宋",
        "collection_info": null
    },
    {
        "title": "祝通判挽词  其一",
        "author": "楼钥",
        "content": "坦坦曾无我，休休蚤见几。\n虚舟宁忤物，抱瓮自忘机。\n老去心逾壮，归来事已非。\n赏延推不及，有子尚家肥。",
        "dynasty": "宋",
        "collection_info": null
    },
    {
        "title": "祝通判挽词  其二",
        "author": "楼钥",
        "content": "花县弦歌化，莲城水竹居。\n旧寮情义厚，近别信音疎。\n不作三刀梦，空垂别驾车。\n新阡何处是，东望倍欷歔。",
        "dynasty": "宋",
        "collection_info": null
    },
    {
        "title": "王武陵挽词",
        "author": "楼钥",
        "content": "胡虏久未殄，功名谁与同。\n惟公负才气，遇事等英雄。\n井井清边琐，骎骎有父风。\n惜哉天不憗，遗恨渺无穷。",
        "dynasty": "宋",
        "collection_info": null
    },
    {
        "title": "袁府君挽词  其一",
        "author": "楼钥",
        "content": "家学传三世，几间无二书。\n力行真勇猛，进取故舒徐。\n前辈多遗墨，先人祇故庐。\n后来窥瓮牖，志士为欷歔。",
        "dynasty": "宋",
        "collection_info": null
    },
    {
        "title": "袁府君挽词  其二",
        "author": "楼钥",
        "content": "坦坦幽人履，恂恂长者言。\n忧时见颜色，乐道竟丘园。\n隠行推同气，高贤萃一门。\n四明耆旧传，他日数诸袁。",
        "dynasty": "宋",
        "collection_info": null
    },
    {
        "title": "朱婺州挽词",
        "author": "楼钥",
        "content": "治行古循吏，风棱真谏官。\n锄姦清远徼，持重息羣讙。\n久弄赵尧印，重弹贡禹冠。\n去天才尺五，惜不见长安。",
        "dynasty": "宋",
        "collection_info": null
    },
    {
        "title": "莫铜陵挽词",
        "author": "楼钥",
        "content": "经学高余子，躬行慕古人。\n儒风三叶秀，和气一门春。\n台岭渐摩久，铜官抚字均。\n庠东亡二老，凝望倍沾巾。",
        "dynasty": "宋",
        "collection_info": null
    },
    {
        "title": "张泰州挽词",
        "author": "楼钥",
        "content": "燕赵多奇士，如公名不虚。\n胸中九域志，笔底百家书。\n报国心尤壮，筹边智有余。\n功名竟赍恨，西望倍欷歔。",
        "dynasty": "宋",
        "collection_info": null
    },
    {
        "title": "周路分挽词  其一",
        "author": "楼钥",
        "content": "蚤负功名志，从戎岂素心。\n治军先肃靖，游艺亦精深。\n湖海开豪气，云天廓义襟。\n高门尚余庆，兰玉正森森。",
        "dynasty": "宋",
        "collection_info": null
    },
    {
        "title": "周路分挽词  其二",
        "author": "楼钥",
        "content": "台岭论交契，天街惜别离。\n飞书能几到，埋璧遽成悲。\n旧识归樵句，愁看结局诗。\n紫髯无復梦，空有泪交颐。",
        "dynasty": "宋",
        "collection_info": null
    },
    {
        "title": "彭宜义挽词  其一",
        "author": "楼钥",
        "content": "种德不在大，至诚天所亲。\n但能存一念，何用活千人。\n经笥儒风远，香山句法新。\n功名付儿辈，不必在吾身。",
        "dynasty": "宋",
        "collection_info": null
    },
    {
        "title": "彭宜义挽词  其二",
        "author": "楼钥",
        "content": "籍甚清湘守，修名所在闻。\n宦途资畏友，家训仰严君。\n归路飞丹旐，长空惨白云。\n生刍不成奠，挥涕想江濆。",
        "dynasty": "宋",
        "collection_info": null
    },
    {
        "title": "沈朝奉挽词",
        "author": "楼钥",
        "content": "相业富青箱，丁年稔义方。\n生儿有如此，与世遂相忘。\n终老三牲养，凌晨一炷香。\n浮休了无恨，流庆尚深长。",
        "dynasty": "宋",
        "collection_info": null
    },
    {
        "title": "石通直挽词",
        "author": "楼钥",
        "content": "籍甚新昌族，真成万石家。\n源流端有自，悃愊更无华。\n奉职冰同洁，持身璧不瑕。\n庆门传未艾，兰玉茁新芽。",
        "dynasty": "宋",
        "collection_info": null
    },
    {
        "title": "王检正挽词  其一",
        "author": "楼钥",
        "content": "到处称循吏，星轺復郡侯。\n威名致降虏，恩信感亡牛。\n省闼主公议，祠庭寻旧游。\n善人天不憗，愁绝岘湖秋。",
        "dynasty": "宋",
        "collection_info": null
    },
    {
        "title": "王检正挽词  其二",
        "author": "楼钥",
        "content": "客授蒙倾盖，朝参喜缀班。\n开藩才一水，去国遂千山。\n晚遇名方重，言归鬓未斑。\n功名付诸子，含笑谢尘寰。",
        "dynasty": "宋",
        "collection_info": null
    },
    {
        "title": "张钦州挽词  其一",
        "author": "楼钥",
        "content": "少诵东窗句，从君见典刑。\n义襟希窦十，才刃比庖丁。\n古镜悲鸾偶，寒原怆脊令。\n恂恂守家法，兰玉满阶庭。",
        "dynasty": "宋",
        "collection_info": null
    },
    {
        "title": "张钦州挽词  其二",
        "author": "楼钥",
        "content": "游宦二毛侵，钦山继鬰林。\n精神虽满腹，抚字亦劳心。\n肤使章交上，雌堂疾遽深。\n护丧嗟季子，又復丧清浔。",
        "dynasty": "宋",
        "collection_info": null
    },
    {
        "title": "张钦州挽词  其三",
        "author": "楼钥",
        "content": "姻好自诸冯，东床取阿戎。\n平时深念我，晚岁忍铭公。\n书字今犹湿，心期谁与同。\n回头三十载，洒涕向西风。",
        "dynasty": "宋",
        "collection_info": null
    },
    {
        "title": "陆郎中挽词  其一",
        "author": "楼钥",
        "content": "壮岁联双捷，衰年困百罹。\n肉身心佛子，霜髮貌婴儿。\n万事几樽酒，百年千首诗。\n浮生成梦觉，吾道竟何之。",
        "dynasty": "宋",
        "collection_info": null
    },
    {
        "title": "陆郎中挽词  其二",
        "author": "楼钥",
        "content": "从弟忝东床，相从二十霜。\n人琴一何苦，冰玉两俱伤。\n别久成今昔，归来失老苍。\n稽阴终反葬，西望倍凄凉。",
        "dynasty": "宋",
        "collection_info": null
    },
    {
        "title": "齐国夫人曹氏挽词  其一",
        "author": "楼钥",
        "content": "痛哭王孙去，南来万里余。\n解衣催艇子，扶杖拥篮舆。\n已矣空鸾镜，谁欤得鴈书。\n辛勤立门户，地下勿欷歔。",
        "dynasty": "宋",
        "collection_info": null
    },
    {
        "title": "齐国夫人曹氏挽词  其二",
        "author": "楼钥",
        "content": "宗子今曾子，夫人古敬姜。\n邛郲承孝养，浯水刻恩章。\n汤沐封逾宠，芝兰晚更芳。\n九龄天报远，余庆尚流光。",
        "dynasty": "宋",
        "collection_info": null
    },
    {
        "title": "信国夫人秦氏挽词",
        "author": "楼钥",
        "content": "夫人富贵出怀綳，择配和鸣得仲卿。\n鸾诰蚤能封大国，鱼轩不及伴双旌。\n肥家得法晚无倦，教子登科新有声。\n难息南溪未成屋，凤凰山下启佳城。",
        "dynasty": "宋",
        "collection_info": null
    },
    {
        "title": "王夫人挽词",
        "author": "楼钥",
        "content": "妇德胜贤士，嫠居成大家。\n阴功宜有后，余庆尚无涯。\n杨恽出司马，陶潜传孟嘉。\n文昌纪遗范，外氏倍增华。",
        "dynasty": "宋",
        "collection_info": null
    },
    {
        "title": "恭人强氏挽词",
        "author": "楼钥",
        "content": "祠部源流远，来嫔曲阜孙。\n事夫终妇道，训子大吾门。\n颁诰恩光渥，升堂笑语温。\n相期送丹旐，马鬣近周原。",
        "dynasty": "宋",
        "collection_info": null
    },
    {
        "title": "恭人董氏挽词",
        "author": "楼钥",
        "content": "敬馌尊夫子，升堂乳阿姑。\n乡评推至行，家庆展新图。\n半世悲鸾舞，高年乐凤雏。\n蜜章应未艾，卿月映阶符。",
        "dynasty": "宋",
        "collection_info": null
    },
    {
        "title": "恭人胡氏挽词",
        "author": "楼钥",
        "content": "懿行表闺房，情亲共衋伤。\n绣衣来宅相，彤管着铭章。\n苹涧谁供祀，藁砧空悼亡。\n芝兰俱秀发，所恨失元方。",
        "dynasty": "宋",
        "collection_info": null
    },
    {
        "title": "赵司户挽词",
        "author": "楼钥",
        "content": "奕奕佳公子，词场早策勋。\n愿为新进士，终屈病参军。\n旧事成清梦，高标想断云。\n伤心桑落酒，无復到孤坟。",
        "dynasty": "宋",
        "collection_info": null
    },
    {
        "title": "王大卿挽词  其一",
        "author": "楼钥",
        "content": "少壮节先着，年侵气不衰。\n忠虽由父教，清亦畏人知。\n处世无求合，安时竟数奇。\n甘泉人物会，一老汉空遗。",
        "dynasty": "宋",
        "collection_info": null
    },
    {
        "title": "王大卿挽词  其二",
        "author": "楼钥",
        "content": "麾节东南半，澄清冠一时。\n权舆周翰传，顶踵阜陵知。\n自谓二宜去，人称三不欺。\n卷怀终未尽，流庆称家儿。",
        "dynasty": "宋",
        "collection_info": null
    },
    {
        "title": "王大卿挽词  其三",
        "author": "楼钥",
        "content": "图史但环堵，江湖几问津。\n虽多暮年乐，谁忍半生贫。\n海内清名满，毫端秀句新。\n风流嗟顿尽，晋韵更何人。",
        "dynasty": "宋",
        "collection_info": null
    },
    {
        "title": "王大卿挽词  其四",
        "author": "楼钥",
        "content": "老去王摩诘，归来道更全。\n剩添天美禄，真得地行仙。\n日欲增三径，君胡欠百年。\n桃源不无路，重上惨风烟。",
        "dynasty": "宋",
        "collection_info": null
    },
    {
        "title": "王大卿挽词  其五",
        "author": "楼钥",
        "content": "上世总儒先，犹传梦雪篇。\n惟应佳壻选，可配老姑贤。\n父行偏知我，交情不问年。\n槁梧谁共语，愁断伯牙絃。",
        "dynasty": "宋",
        "collection_info": null
    },
    {
        "title": "徐少卿挽词  其一",
        "author": "楼钥",
        "content": "圣主一言寤，长淮千耦耕。\n山川皆在目，草木尚知名。\n盍被腰金宠，徒为揽辔行。\n诸郎袭余庆，定自不惭卿。",
        "dynasty": "宋",
        "collection_info": null
    },
    {
        "title": "徐少卿挽词  其二",
        "author": "楼钥",
        "content": "所至多遗爱，丹丘最有声。\n奉常千载久，攀恋一城倾。\n已恨数离别，宁知隔死生。\n湖边旧门巷，一到一心惊。",
        "dynasty": "宋",
        "collection_info": null
    },
    {
        "title": "陆提刑挽词  其一",
        "author": "楼钥",
        "content": "数马谦恭甚，挥犀色笑温。\n风流士龙裔，文采左丞孙。\n晚幸成三径，身胡遽九原。\n素钦仁者勇，大狱竟平反。",
        "dynasty": "宋",
        "collection_info": null
    },
    {
        "title": "陆提刑挽词  其二",
        "author": "楼钥",
        "content": "早岁擅词场，夷途列鴈行。\n一麾分楚甸，双节照江乡。\n莲社容寒晚，葭莩接老苍。\n八旬俱已矣，回首倍凄凉。",
        "dynasty": "宋",
        "collection_info": null
    },
    {
        "title": "史敷文挽词  其一",
        "author": "楼钥",
        "content": "八行诸孙盛，三公嗣子贤。\n连收四鹗荐，祇欠一青毡。\n郎省刑章肃，侯邦政誉传。\n平生忧国意，赍志入重泉。",
        "dynasty": "宋",
        "collection_info": null
    },
    {
        "title": "史敷文挽词  其二",
        "author": "楼钥",
        "content": "学问源流远，乐哉贤父兄。\n人琴亡旧曲，风木怆寒声。\n深痛几成毁，沉痾汔丧生。\n孝恭无可憾，犹得傍佳城。",
        "dynasty": "宋",
        "collection_info": null
    },
    {
        "title": "史敷文挽词  其三",
        "author": "楼钥",
        "content": "少小相从久，自惭雌甲辰。\n交情日加厚，姻好晚逾亲。\n别去惊葭律，归来见棘人。\n西庄行乐地，望断为沾巾。",
        "dynasty": "宋",
        "collection_info": null
    },
    {
        "title": "宁海刘君挽词",
        "author": "楼钥",
        "content": "不识紫芝眉，空传有道碑。\n义方真可法，闇室肯容欺。\n未觉山川改，深明昼夜知。\n薤歌惭不称，冢子素能诗。",
        "dynasty": "宋",
        "collection_info": null
    },
    {
        "title": "丁寺丞挽词  其一",
        "author": "楼钥",
        "content": "家世传经术，胶庠蔼隽声。\n上方思旧学，公乃擅专城。\n滁上功尤着，潮阳政愈明。\n哀哉锷流水，犹解不平鸣。",
        "dynasty": "宋",
        "collection_info": null
    },
    {
        "title": "丁寺丞挽词  其二",
        "author": "楼钥",
        "content": "严冷不可向，其中实旷然。\n行藏睽素志，燕乐了余年。\n鹤化人何处，鸾孤影自怜。\n才高不尽用，流庆尚绵绵。",
        "dynasty": "宋",
        "collection_info": null
    },
    {
        "title": "曹工部挽词  其一",
        "author": "楼钥",
        "content": "箕颍文章士，仪同社稷功。\n惟公承庆裔，有意振家风。\n祠禄真崇道，郎潜叹老冯。\n伤心循吏手，赍志九原中。",
        "dynasty": "宋",
        "collection_info": null
    },
    {
        "title": "曹工部挽词  其二",
        "author": "楼钥",
        "content": "宦达推公早，丁年备皂衣。\n几为铜虎去，终向石桥归。\n齐国世臣少，贞元朝士稀。\n松风谈笑地，回首倍歔欷。",
        "dynasty": "宋",
        "collection_info": null
    },
    {
        "title": "范致政挽词  其一",
        "author": "楼钥",
        "content": "义侠久无迹，吾乡见此翁。\n紫微欣税驾，飞将许同功。\n银茜联恩渥，金兰蔼义风。\n虽增嬴博恨，犹喜桂成丛。",
        "dynasty": "宋",
        "collection_info": null
    },
    {
        "title": "范致政挽词  其二",
        "author": "楼钥",
        "content": "酒后昇平曲，闲中安乐窝。\n千金曾累致，一醉竟无何。\n老骥志空在，孤鸾悲亦多。\n相望才岁许，託体共山阿。",
        "dynasty": "宋",
        "collection_info": null
    },
    {
        "title": "王观国挽词",
        "author": "楼钥",
        "content": "晚识三珠树，方知独笑翁。\n旧游亏半面，遗恨想高风。\n小楷墨犹湿，残膏泽未穷。\n梅花缟寒夜，埋璧众香中。",
        "dynasty": "宋",
        "collection_info": null
    },
    {
        "title": "高端叔挽词  其一",
        "author": "楼钥",
        "content": "百氏极旁搜，潜心老不休。\n邻光时自照，箪食孰堪忧。\n弟子多蓝绶，先生竟白头。\n凄凉数间屋，知我独春秋。",
        "dynasty": "宋",
        "collection_info": null
    },
    {
        "title": "高端叔挽词  其二",
        "author": "楼钥",
        "content": "铁石赋梅花，闲情白玉瑕。\n两公终磊落，千载敢諠譁。\n清节成瑰伟，浮词尚蘗芽。\n君看死生际，不见一毫差。",
        "dynasty": "宋",
        "collection_info": null
    },
    {
        "title": "高端叔挽词  其三",
        "author": "楼钥",
        "content": "满卷变离骚，欧公一素袍。\n岂惟将厚意，要使丐残膏。\n宿草成千古，生刍为一号。\n虽无韩子诔，贞曜本来高。",
        "dynasty": "宋",
        "collection_info": null
    },
    {
        "title": "钱江阴挽词  其一",
        "author": "楼钥",
        "content": "庾岭梅花暖，贤侯惠爱深。\n精神虽满腹，抚字亦劳心。\n九转竟难遇，二毛何遽侵。\n伤哉东逝水，无復大江阴。",
        "dynasty": "宋",
        "collection_info": null
    },
    {
        "title": "钱江阴挽词  其二",
        "author": "楼钥",
        "content": "客授向东欧，君为郡督邮。\n岂惟寮契笃，更喜吏才优。\n每嘆频年别，俄惊一梦休。\n虞山渺何许，泪落不能收。",
        "dynasty": "宋",
        "collection_info": null
    },
    {
        "title": "李删定挽词  其一",
        "author": "楼钥",
        "content": "积善务增厚，求名惟恐多。\n白圭宁有玷，古井竟无波。\n议法资修定，监州极抚摩。\n佳儿传素业，留眼看巍科。",
        "dynasty": "宋",
        "collection_info": null
    },
    {
        "title": "李删定挽词  其二",
        "author": "楼钥",
        "content": "冰玉心相照，谁云内举私。\n深居无浪出，清节畏人知。\n尚忆紫芝宇，无惭有道碑。\n填空雨黄叶，西望不胜悲。",
        "dynasty": "宋",
        "collection_info": null
    },
    {
        "title": "赵左司挽词  其一",
        "author": "楼钥",
        "content": "行谊高余子，文章自一家。\n岳神均客礼，敌国叹才华。\n直节曾无苦，全瑜更不瑕。\n儒流有遗恨，不见草黄麻。",
        "dynasty": "宋",
        "collection_info": null
    },
    {
        "title": "赵左司挽词  其二",
        "author": "楼钥",
        "content": "淮甸争钱币，夔城辩戍兵。\n诏归南郡近，公去北门轻。\n避宠若将浼，求闲竟不成。\n亦齐无适莫，一笑老于行。",
        "dynasty": "宋",
        "collection_info": null
    },
    {
        "title": "赵左司挽词  其三",
        "author": "楼钥",
        "content": "许国终无挠，居家不愿余。\n深蒙明主眷，未觉故人疎。\n高论三千牍，阴功四一书。\n佳儿承积庆，端可大门闾。",
        "dynasty": "宋",
        "collection_info": null
    },
    {
        "title": "赵左司挽词  其四",
        "author": "楼钥",
        "content": "乡贡蚤驰誉，郎潜方比肩。\n求仙容我学，成佛叹君先。\n天癸年将暮，金丹语未圆。\n忽传长别偈，天阔散云烟。",
        "dynasty": "宋",
        "collection_info": null
    },
    {
        "title": "袁通判挽词  其一",
        "author": "楼钥",
        "content": "大道知如路，一心长似斋。\n耄期称不倦，胸次乐无涯。\n孝谨古难及，友恭人自怀。\n无瑕夜光璧，黄壤痛深埋。",
        "dynasty": "宋",
        "collection_info": null
    },
    {
        "title": "袁通判挽词  其二",
        "author": "楼钥",
        "content": "盛德不容赞，多言可柰何。\n大圭元不琢，古井竟无波。\n前辈苦凋谢，后生谁琢磨。\n同庚适斋老，託体共山阿。",
        "dynasty": "宋",
        "collection_info": null
    },
    {
        "title": "袁通判挽词  其三",
        "author": "楼钥",
        "content": "仅有一区宅，曾无二顷田。\n相过惟载酒，至老不言钱。\n几得拜床下，何堪哭道边。\n门人多着籍，下马向新阡。",
        "dynasty": "宋",
        "collection_info": null
    },
    {
        "title": "方兴化挽词  其一",
        "author": "楼钥",
        "content": "庙乏着靴鬼，梦中言更明。\n起家尤感励，为吏极廉平。\n荐口声名重，朝行去就轻。\n奏篇真确论，何日遂施行。",
        "dynasty": "宋",
        "collection_info": null
    },
    {
        "title": "方兴化挽词  其二",
        "author": "楼钥",
        "content": "鴈塔深论契，鹓班试着行。\n参亡闻易箦，越弔后除丧。\n支郡难留邓，佳城久梦方。\n吁嗟德浮位，回施与诸郎。",
        "dynasty": "宋",
        "collection_info": null
    },
    {
        "title": "宁海骆君挽词",
        "author": "楼钥",
        "content": "古易人皆学，惟君志益坚。\n研朱滴秋露，读简断韦编。\n空谷甘无用，佳儿尚有传。\n清风谁得似，竹满卧床前。",
        "dynasty": "宋",
        "collection_info": null
    },
    {
        "title": "朱坡史居士挽词  其一",
        "author": "楼钥",
        "content": "岩邑富人物，才惟史氏多。\n流传有丹桂，遗逸叹朱坡。\n学饱终难售，诗成祇自哦。\n空余着书在，令子挹余波。",
        "dynasty": "宋",
        "collection_info": null
    },
    {
        "title": "朱坡史居士挽词  其二",
        "author": "楼钥",
        "content": "交友俱名士，仪曹礼意周。\n使华临夏口，诗兴共南楼。\n喜得江山助，还同汗漫游。\n更烦贤宅相，相与发潜幽。",
        "dynasty": "宋",
        "collection_info": null
    },
    {
        "title": "刘吏部挽词  其一",
        "author": "楼钥",
        "content": "总角异羣儿，庭趋蚤学诗。\n一鸣登桂籍，百里静潢池。\n所至清民瘼，平生号吏师。\n郎闱方进用，何乃弃明时。",
        "dynasty": "宋",
        "collection_info": null
    },
    {
        "title": "刘吏部挽词  其二",
        "author": "楼钥",
        "content": "剸剧最云间，题舆上越山。\n洞庭王泽远，庾岭使星还。\n中道趋台治，名曹切近班。\n阴功多及物，阳报看循环。",
        "dynasty": "宋",
        "collection_info": null
    },
    {
        "title": "刘吏部挽词  其三",
        "author": "楼钥",
        "content": "谁扰奚山众，焚林兽已穷。\n徙薪能远虑，下濑得深攻。\n南峤肩随息，中朝论愈公。\n但知分谤喜，宁肯自论功。",
        "dynasty": "宋",
        "collection_info": null
    },
    {
        "title": "刘吏部挽词  其四",
        "author": "楼钥",
        "content": "兄长与慈恩，相亲色笑温。\n公方持使节，余忝代王言。\n共约游三径，俄悲作九原。\n佳城隔风浪，丹旐怆飞翻。",
        "dynasty": "宋",
        "collection_info": null
    },
    {
        "title": "戴县丞挽词  其一",
        "author": "楼钥",
        "content": "小戴久僊去，何堪更哭君。\n旧游惊昨梦，陈迹怆遗文。\n晚暮期相与，死生俄遽分。\n铭成媿潜德，挥涕望新坟。",
        "dynasty": "宋",
        "collection_info": null
    },
    {
        "title": "戴县丞挽词  其二",
        "author": "楼钥",
        "content": "高士终为簿，岂惟勾小稽。\n鸾凰虽在棘，桃李自成蹊。\n官府资关决，儒流仰品题。\n定知余庆远，遗爱满双溪。",
        "dynasty": "宋",
        "collection_info": null
    },
    {
        "title": "王提刑挽词  其一",
        "author": "楼钥",
        "content": "廉白真家法，原由金紫贤。\n兄辞岭南赙，弟却澧阳钱。\n筑屋吾将老，藏书手自编。\n老成俄已矣，闻者为潸然。",
        "dynasty": "宋",
        "collection_info": null
    },
    {
        "title": "王提刑挽词  其二",
        "author": "楼钥",
        "content": "籍甚青箱学，醇乎赤子心。\n片言皆可復，一僞不容侵。\n处事几游刃，论交欲断金。\n诸郎传素业，桂子看成林。",
        "dynasty": "宋",
        "collection_info": null
    },
    {
        "title": "王提刑挽词  其三",
        "author": "楼钥",
        "content": "二广外台首，威棱着一门。\n志期诸郡肃，忍见匹夫冤。\n奋繫犹鹰鸷，兴谗有兔爰。\n投閒了无恨，此意与谁论。",
        "dynasty": "宋",
        "collection_info": null
    },
    {
        "title": "王提刑挽词  其四",
        "author": "楼钥",
        "content": "伯仲三珠树，优为一世才。\n人琴先起恨，金玉遂俱摧。\n南阮方深痛，阿连尤可哀。\n桃花源上路，老眼更堪开。",
        "dynasty": "宋",
        "collection_info": null
    },
    {
        "title": "郑华文挽词  其一",
        "author": "楼钥",
        "content": "蚤擅春秋学，贤关第一流。\n少公清泽国，赞府着神州。\n试邑人交荐，还朝誉更优。\n如何急流退，不使上瀛洲。",
        "dynasty": "宋",
        "collection_info": null
    },
    {
        "title": "郑华文挽词  其二",
        "author": "楼钥",
        "content": "籍甚柯山政，儿童识贵温。\n欢谣闻魏阙，殊宠镇吴门。\n就养家传子，休官泽及孙。\n吾乡耆旧传，千载德弥尊。",
        "dynasty": "宋",
        "collection_info": null
    },
    {
        "title": "郑华文挽词  其三",
        "author": "楼钥",
        "content": "兄弟忝同登，论交最有情。\n颓波知劲节，彻底叹真清。\n正尔寻姻好，胡然丧老成。\n抱痾难执绋，挥涕望佳城。",
        "dynasty": "宋",
        "collection_info": null
    },
    {
        "title": "姜钟离挽词  其一",
        "author": "楼钥",
        "content": "门户期兴起，交朋务琢磨。\n反身求大学，决意取儒科。\n赞府声尤着，邻封惠亦多。\n伤心濠上路，无復听弦歌。",
        "dynasty": "宋",
        "collection_info": null
    },
    {
        "title": "姜钟离挽词  其二",
        "author": "楼钥",
        "content": "别去期三载，伻来痛一书。\n死生诚大矣，力量果何如。\n平日真知我，遗言苦问予。\n作铭虽不媿，回首倍欷歔。",
        "dynasty": "宋",
        "collection_info": null
    },
    {
        "title": "顾养直挽词  其一",
        "author": "楼钥",
        "content": "万顷东湖下，曾门起大家。\n子孙昌世业，文字作生涯。\n堂后萱犹树，庭中桂欲华。\n惜哉时不待，谁忍送悲笳。",
        "dynasty": "宋",
        "collection_info": null
    },
    {
        "title": "顾养直挽词  其二",
        "author": "楼钥",
        "content": "旧向君家去，宜斋屡举觞。\n人哀诵诸顾，里不见他杨。\n身世惊春暮，湖山怆夕阳。\n园林未成趣，鸥鹭亦凄凉。",
        "dynasty": "宋",
        "collection_info": null
    },
    {
        "title": "孙子才挽词",
        "author": "楼钥",
        "content": "身后名何用，人亡意愈深。\n盖棺悲昨梦，挂剑答初心。\n潜德仍能发，遗言尚可寻。\n悼元情更切，接陇柏森森。",
        "dynasty": "宋",
        "collection_info": null
    },
    {
        "title": "俞通判挽词  其一",
        "author": "楼钥",
        "content": "强仕赋归去，频年亦漫行。\n宦情虽淡泊，官事极精明。\n赞画王公幕，监州亚父城。\n佳儿守遗训，清白胜金籯。",
        "dynasty": "宋",
        "collection_info": null
    },
    {
        "title": "俞通判挽词  其二",
        "author": "楼钥",
        "content": "象邑推三俊，灵光頼此贤。\n老成俄已矣，远迩为潸然。\n孝敬心何极，公平录尚传。\n佳城隔风浪，忍赋薤歌篇。",
        "dynasty": "宋",
        "collection_info": null
    },
    {
        "title": "求参议挽词  其一",
        "author": "楼钥",
        "content": "累世朱陈旧，宦游多向鄞。\n飞鳬观政美，展骥愈情亲。\n久草归田赋，欣迎入幕宾。\n斯人忽千古，望断剡溪滨。",
        "dynasty": "宋",
        "collection_info": null
    },
    {
        "title": "求参议挽词  其二",
        "author": "楼钥",
        "content": "玉立期清贵，厖眉望寿龄。\n父兄嗟奄忽，姑姊亦凋零。\n厚德今谁在，佳城惨欲扃。\n孙曾闻竞爽，兰玉在阶庭。",
        "dynasty": "宋",
        "collection_info": null
    },
    {
        "title": "魏郎中挽词",
        "author": "楼钥",
        "content": "相公钟鼎蔽诗声，鲤也闻诗蚤得名。\n高隠碧溪心更远，今游湘浦句尤清。\n握兰未足酬吾志，揽辔宁知老此行。\n今日哭君谁最切，山房门下老门生。",
        "dynasty": "宋",
        "collection_info": null
    },
    {
        "title": "宋南雄挽词",
        "author": "楼钥",
        "content": "二宋久云远，遗风君庶几。\n才华试文战，政誉蔼王畿。\n梅岭方腾最，雪溪俄赋归。\n情亲今已矣，老泪不胜挥。",
        "dynasty": "宋",
        "collection_info": null
    },
    {
        "title": "莫子执挽词",
        "author": "楼钥",
        "content": "乐有父兄贤，谈经绛帐前。\n桂林孤素志，芹泮老遗编。\n小阮情何切，童乌业未传。\n槔閒最崇笃，口口话齐年。",
        "dynasty": "宋",
        "collection_info": null
    },
    {
        "title": "缪伯恭挽词",
        "author": "楼钥",
        "content": "我实由汪出，垂髫托外门。\n非惟拜先德，犹及见新婚。\n谨厚推乡曲，恩慈笃弟昆。\n善人今已矣，余庆在儿孙。",
        "dynasty": "宋",
        "collection_info": null
    },
    {
        "title": "朱南剑挽词  其一",
        "author": "楼钥",
        "content": "再世文章伯，三朝侍从臣。\n传家推笃学，游宦肯谋身。\n别驾歌章水，甘棠想剑津。\n虚堂两遗像，谁不倍伤神。",
        "dynasty": "宋",
        "collection_info": null
    },
    {
        "title": "朱南剑挽词  其二",
        "author": "楼钥",
        "content": "朔望第一客，巡寮意更亲。\n有诗欣和韵，不饮喜娱宾。\n名帖藏中古，珍茶试早春。\n据鞍犹矍铄，何遽迹成陈。",
        "dynasty": "宋",
        "collection_info": null
    },
    {
        "title": "朱南剑挽词  其三",
        "author": "楼钥",
        "content": "棋战久不对，诗盟亦寖寒。\n方期会真率，乃尔变悲欢。\n岁晚本无憾，情深那忍看。\n佳城何处是，东望涕汍澜。",
        "dynasty": "宋",
        "collection_info": null
    },
    {
        "title": "盛夫人挽词",
        "author": "楼钥",
        "content": "婉嬺闺中秀，清高林下风。\n相夫能尽礼，教子使移忠。\n边郡官无旷，都城养得终。\n壸彜今具在，流庆復何穷。",
        "dynasty": "宋",
        "collection_info": null
    },
    {
        "title": "宜人史氏挽词",
        "author": "楼钥",
        "content": "阀阅冠三朝，尊公两珥貂。\n夫贤能尽礼，家贵肯期骄。\n教子门风振，澄神性地超。\n悼亡无可憾，直笔付孙樵。",
        "dynasty": "宋",
        "collection_info": null
    },
    {
        "title": "太令人轩氏挽词  其一",
        "author": "楼钥",
        "content": "缘断身先隠，年侵鬓未华。\n死生犹晓梦，富贵更空花。\n佛祖亲提印，儿孙竞起家。\n无因拜灵几，一奠赵州茶。",
        "dynasty": "宋",
        "collection_info": null
    },
    {
        "title": "太令人轩氏挽词  其二",
        "author": "楼钥",
        "content": "旧说苏无着，夫人亦正宗。\n毒蛇横在路，栗棘更无踪。\n萧散超尘界，扶持礼绀容。\n觉庵谁嗣法，别去德云峰。",
        "dynasty": "宋",
        "collection_info": null
    },
    {
        "title": "宜人闻人氏挽词",
        "author": "楼钥",
        "content": "四郡歌贤牧，鱼轩从隼旟。\n深闺无裏谒，色养谨安舆。\n故里称家法，诸郎读父书。\n美哉彤史笔，三诵为欷歔。",
        "dynasty": "宋",
        "collection_info": null
    },
    {
        "title": "太孺人蒋氏挽词  其一",
        "author": "楼钥",
        "content": "之死靡他志，天乎不谅人。\n嫠孤蓬在首，艰苦棘成薪。\n晚福容千指，心空灭六尘。\n平生贞烈意，终作坐忘身。",
        "dynasty": "宋",
        "collection_info": null
    },
    {
        "title": "太孺人蒋氏挽词  其二",
        "author": "楼钥",
        "content": "润屋惟纯俭，居然法度循。\n松楸先垄下，风月旧湖滨。\n子妇皆知孝，孙曾亦可人。\n浦江如可赎，真欲百其身。",
        "dynasty": "宋",
        "collection_info": null
    },
    {
        "title": "百四从妹挽词  其一",
        "author": "楼钥",
        "content": "姊妹二十四，凋零余二人。\n他乡忽传讣，老子倍伤神。\n已叹嫠居久，何堪逆境频。\n佳城千里外，西望泪沾巾。",
        "dynasty": "宋",
        "collection_info": null
    },
    {
        "title": "百四从妹挽词  其二",
        "author": "楼钥",
        "content": "孝养全终始，真成乳阿姑。\n衾禂几年共，甘毳四时须。\n众子俱传业，诸孙足自娱。\n吾家女兄弟，似此亦几无。",
        "dynasty": "宋",
        "collection_info": null
    },
    {
        "title": "百四从妹挽词  其三",
        "author": "楼钥",
        "content": "去岁桐川弟，新从姊处归。\n备言家庆事，犹着嫁时衣。\n尚欲寻松社，宁堪哭素帏。\n人生真一梦，回首事皆非。",
        "dynasty": "宋",
        "collection_info": null
    },
    {
        "title": "苏江阴挽词  其一",
        "author": "楼钥",
        "content": "万卷蟠胸次，千篇秀笔端。\n朝行期奋迅，贤路竟艰难。\n虽号循良守，欠为文字官。\n遗编幸无恙，留与后人看。",
        "dynasty": "宋",
        "collection_info": null
    },
    {
        "title": "苏江阴挽词  其二",
        "author": "楼钥",
        "content": "伊昔初倾盖，摛文已甚工。\n亲闻南涧语，谓有魏公风。\n既往言多验，归来道更穷。\n诲言非教佞，后裔报宜丰。",
        "dynasty": "宋",
        "collection_info": null
    },
    {
        "title": "赵县丞挽词",
        "author": "楼钥",
        "content": "玉立佳公子，哦松始戍瓜。\n拳拳饬边琐，寸寸画江沙。\n慷慨志忧国，清修僧在家。\n送行诗尚湿，身世遽空华。",
        "dynasty": "宋",
        "collection_info": null
    },
    {
        "title": "鲍潮州挽词  其一",
        "author": "楼钥",
        "content": "三试皆前列，一官何后时。\n低佪广文舍，龃龉使君麾。\n遇事有如烛，卫生宁及葵。\n旧游成隔世，流涕读新碑。",
        "dynasty": "宋",
        "collection_info": null
    },
    {
        "title": "鲍潮州挽词  其二",
        "author": "楼钥",
        "content": "客授壬辰岁，巍科盛永嘉。\n芹宫屡挥麈，竹院几烹茶。\n假守深交谊，清谈及道家。\n犹怀郡斋晚，群雀噪檐蛇。",
        "dynasty": "宋",
        "collection_info": null
    },
    {
        "title": "张运使挽词",
        "author": "楼钥",
        "content": "惠周剑外与淮南，归卧空山且避谗。\n宴坐几年期不死，临行一着信非凡。\n不应杜乂束高阁，真使谢鲲居石岩。\n欲向西陵寻宿草，秋风何日送归帆。",
        "dynasty": "宋",
        "collection_info": null
    },
    {
        "title": "张工部挽词  其一",
        "author": "楼钥",
        "content": "忠简传清白，家声属弟昆。\n惟公殿诸老，积善见多孙。\n两桂昌书种，双椿蔼庆门。\n寿终无可憾，况有典刑存。",
        "dynasty": "宋",
        "collection_info": null
    },
    {
        "title": "张工部挽词  其二",
        "author": "楼钥",
        "content": "壮岁登郎省，旌麾历五州。\n仁声号循吏，治行最诸侯。\n忧国言多切，筹边虑更周。\n积薪无恨望，终老得夷犹。",
        "dynasty": "宋",
        "collection_info": null
    },
    {
        "title": "张工部挽词  其三",
        "author": "楼钥",
        "content": "敕局同寅旧，雌堂屡肯过。\n故人今有几，朝士更无多。\n问信书犹湿，相望鬓已皤。\n忽闻埋璧痛，薤露不成歌。",
        "dynasty": "宋",
        "collection_info": null
    },
    {
        "title": "戴迪功挽词  其一",
        "author": "楼钥",
        "content": "犹记天街会，同为乳窦游。\n姻家频会聚，亲意愈绸缪。\n吉德宜多寿，奇痾竟不瘳。\n无由见安道，泛雪怅回舟。",
        "dynasty": "宋",
        "collection_info": null
    },
    {
        "title": "戴迪功挽词  其二",
        "author": "楼钥",
        "content": "好学数仍奇，躬行家遂肥。\n时将诗自乐，晚悟世俱非。\n教子惟黄卷，高门看绿衣。\n阿连悲未泯，无泪为君挥。",
        "dynasty": "宋",
        "collection_info": null
    },
    {
        "title": "宜人杨氏挽词  其一",
        "author": "楼钥",
        "content": "里闬依杨氏，年家託郑门。\n升堂从壮岁，择壻得贤孙。\n妇德仪中壸，阴功燕后昆。\n尤怜吾女子，流涕说慈尊。",
        "dynasty": "宋",
        "collection_info": null
    },
    {
        "title": "宜人杨氏挽词  其二",
        "author": "楼钥",
        "content": "梦入枌榆社，心游水竹湾。\n丐归期拜寿，近侍望承颜。\n一昨闻微恙，宁知竟大还。\n佳城无路到，夫妇泪俱潸。",
        "dynasty": "宋",
        "collection_info": null
    },
    {
        "title": "孺人钱氏挽词",
        "author": "楼钥",
        "content": "家世戟如林，来嫔蔼德音。\n功容俱可度，疾疹遽相侵。\n已矣空苹涧，谁欤助藁砧。\n佳儿随玉折，尤切悼亡心。",
        "dynasty": "宋",
        "collection_info": null
    },
    {
        "title": "齐安郡夫人金氏挽词  其一",
        "author": "楼钥",
        "content": "避地供汤餠，当筵接缟衣。\n仓皇奉神版，岩险逊征騑。\n遇事智尤敏，相夫家寖肥。\n考终无可憾，蝶梦遶芳菲。",
        "dynasty": "宋",
        "collection_info": null
    },
    {
        "title": "齐安郡夫人金氏挽词  其二",
        "author": "楼钥",
        "content": "五子俱英发，尤知仲氏贤。\n勤明真世济，廉俭信家传。\n别乘径为郡，高城欲捍边。\n版舆俄弃养，事业待他年。",
        "dynasty": "宋",
        "collection_info": null
    },
    {
        "title": "太令人赵氏挽词  其一",
        "author": "楼钥",
        "content": "令德比鸤鸠，芳年誓柏舟。\n承平犹有态，旷达了无忧。\n方奉平反笑，俄成汗漫游。\n哀荣谁得似，同穴乐哉丘。",
        "dynasty": "宋",
        "collection_info": null
    },
    {
        "title": "太令人赵氏挽词  其二",
        "author": "楼钥",
        "content": "节愍名惊代，浮光孝绝人。\n宜生克家子，頼有断机亲。\n勉使方张虏，终能不帝秦。\n一杯扶上马，孰不为沾巾。",
        "dynasty": "宋",
        "collection_info": null
    },
    {
        "title": "太令人赵氏挽词  其三",
        "author": "楼钥",
        "content": "姻娅託三槐，同朝得往来。\n迎春烦设席，举寿荷携杯。\n京尹俄遭难，都人亦助哀。\n琅琅垂绝语，烈妇信高哉。",
        "dynasty": "宋",
        "collection_info": null
    },
    {
        "title": "安恭皇后挽词  其一",
        "author": "楼钥",
        "content": "天作周文合，祎褕礼可观。\n屡陪金辇幸，几奉玉巵欢。\n吴女簪新柰，梁房掩旧兰。\n春深蚕事起，谁復上桑坛。",
        "dynasty": "宋",
        "collection_info": null
    },
    {
        "title": "安恭皇后挽词  其二",
        "author": "楼钥",
        "content": "鬰鬰南山路，伤心凤翣红。\n哀歌凄薤露，秘殿掩椒风。\n故剑恩虽厚，中珰事已空。\n但余彤史笔，内传纪阴功。",
        "dynasty": "宋",
        "collection_info": null
    },
    {
        "title": "安恭皇后挽词  其三",
        "author": "楼钥",
        "content": "玉胜标祥兆，祎衣配至尊。\n柔仪高马邓，盛德迈娀嫄。\n鸾掖空陈迹，霓轩服厚恩。\n伤心临七夕，素柰已花繁。",
        "dynasty": "宋",
        "collection_info": null
    },
    {
        "title": "安恭皇后挽词  其四",
        "author": "楼钥",
        "content": "图史怀规鉴，篇章妙剪裁。\n承欢方秘殿，委化已泉台。\n幽壤湖滨秀，清笳日暮哀。\n未央当月望，不见翟车来。",
        "dynasty": "宋",
        "collection_info": null
    },
    {
        "title": "杨武恭王挽词  其一",
        "author": "楼钥",
        "content": "历数中兴将，谁为第一功。\n两朝忠卫上，四海雅推公。\n富贵无危溢，哀荣有始终。\n吾知尚遗恨，不见朔庭空。",
        "dynasty": "宋",
        "collection_info": null
    },
    {
        "title": "杨武恭王挽词  其二",
        "author": "楼钥",
        "content": "勇气真虓虎，仁心剧放麑。\n推锋多折馘，解缚屡招携。\n细柳门坚闭，长杨马不嘶。\n夜深星忽堕，何处问撑犁。",
        "dynasty": "宋",
        "collection_info": null
    },
    {
        "title": "杨武恭王挽词  其三",
        "author": "楼钥",
        "content": "父祖成完节，丹心激懦夫。\n枕戈枭逆虏，抚剑志伊吾。\n忠孝公何媿，哀荣世所无。\n从今紫荷橐，接武上亨衢。",
        "dynasty": "宋",
        "collection_info": null
    },
    {
        "title": "杨武恭王挽词  其四",
        "author": "楼钥",
        "content": "王爵报元勋，临危更致身。\n鲸波飞战舰，狼子叹江神。\n木落淮南暮，尘清塞外春。\n功臣谁第一，图画在麒麟。",
        "dynasty": "宋",
        "collection_info": null
    },
    {
        "title": "陈文恭公挽词  其一",
        "author": "楼钥",
        "content": "唐虞千载道重光，奕奕元臣任赞襄。\n谢傅风流冠江左，晋公威誉比汾阳。\n折衝曾不劳声色，辅政惟先振纪纲。\n天意高高谁可问，坐令邦国叹云亡。",
        "dynasty": "宋",
        "collection_info": null
    },
    {
        "title": "陈文恭公挽词  其二",
        "author": "楼钥",
        "content": "德量汪汪万顷陂，直将去就佩安危。\n干戈虽在相寻日，休沐宛如无事时。\n奏罢未闻宫漏转，归来俄见哲人萎。\n哀荣终始谁能及，百世旌忠颂德碑。",
        "dynasty": "宋",
        "collection_info": null
    },
    {
        "title": "陈文恭公挽词  其三",
        "author": "楼钥",
        "content": "辅赞藏诸用，庸人自扰之。\n惟公知好静，与物尽忘私。\n德望仪群辟，威名憺远夷。\n伤心白鸡梦，梁木有余悲。",
        "dynasty": "宋",
        "collection_info": null
    },
    {
        "title": "陈文恭公挽词  其四",
        "author": "楼钥",
        "content": "致主唐虞上，东山志不渝。\n衮衣重入觐，胡骑敢长驱。\n梦已商楹奠，朝犹汉殿趋。\n哀荣极终始，何止渡江无。",
        "dynasty": "宋",
        "collection_info": null
    },
    {
        "title": "何内翰挽词",
        "author": "楼钥",
        "content": "豪夺锦标天下闻，慨然有志整干坤。\n谏坡论事言皆合，帝幄谈经道益尊。\n千古高文在鳌禁，一时名士上龙门。\n经纶未究身先死，痛惜谁能作九原。",
        "dynasty": "宋",
        "collection_info": null
    },
    {
        "title": "姜秘监挽词  其一",
        "author": "楼钥",
        "content": "文笔无劳巧剪裁，一时妙斲冠兰台。\n王杨仕宦曾相接，游夏渊源有自来。\n治狱心知有阴德，立朝人嘆有余才。\n功名回施与孙子，公亦何为不豫哉。",
        "dynasty": "宋",
        "collection_info": null
    },
    {
        "title": "姜秘监挽词  其二",
        "author": "楼钥",
        "content": "久闻政绩最淮淝，鄮岭循良亲见之。\n梓里尚遗前日爱，棠阴还长旧年枝。\n钓璜方兆非熊卜，曳杖俄兴梁木悲。\n千里佳城空望断，他时归哭岘山碑。",
        "dynasty": "宋",
        "collection_info": null
    },
    {
        "title": "许待制挽词  其一",
        "author": "楼钥",
        "content": "吏事缘儒术，人材第一流。\n宦游几五纪，遗爱满诸州。\n叱驭无长阪，筹边有旧楼。\n遗安阴德在，衮衮见公侯。",
        "dynasty": "宋",
        "collection_info": null
    },
    {
        "title": "许待制挽词  其二",
        "author": "楼钥",
        "content": "蚤擅文章价，名公屡品题。\n碑铭摹谏省，丘壑访愚溪。\n得句追飞兔，摛毫走怒猊。\n遗编闻好在，后学仰筌蹄。",
        "dynasty": "宋",
        "collection_info": null
    },
    {
        "title": "许待制挽词  其三",
        "author": "楼钥",
        "content": "十载更麾节，阳春万里同。\n时时逢蜀士，一一话文翁。\n到处留遗爱，诸郎守教忠。\n庆源知未艾，往日有阴功。",
        "dynasty": "宋",
        "collection_info": null
    },
    {
        "title": "唐舍人挽词  其一",
        "author": "楼钥",
        "content": "鴈塔名三世，螭蚴侍九重。\n循循仪学馆，谔谔着囊封。\n至性悲三釜，高怀薄万钟。\n典刑伤不见，衰涕忽无从。",
        "dynasty": "宋",
        "collection_info": null
    },
    {
        "title": "唐舍人挽词  其二",
        "author": "楼钥",
        "content": "夷路方驰辔，甘泉喜问津。\n庙廊平日志，露电百年身。\n搯掌虽多恨，为箕自有人。\n发棠阴德在，阳报质苍旻。",
        "dynasty": "宋",
        "collection_info": null
    },
    {
        "title": "李公执挽词  其一",
        "author": "楼钥",
        "content": "乃翁志欲卧烟霞，宅枕清江欲泛槎。\n心地共知容渤澥，梦魂曾不到京华。\n伯鱼久已闻贤训，魏子端能起外家。\n瀰望三江梁下水，陇西德泽信无涯。",
        "dynasty": "宋",
        "collection_info": null
    },
    {
        "title": "李公执挽词  其二",
        "author": "楼钥",
        "content": "未甘辛苦去朝天，故作逍遥陆地仙。\n老子平生万事足，人间五福一身全。\n厌看日月同奔骥，摆脱尘烦等蜕蝉。\n重到江头人不见，晓风吹泪忽潸然。",
        "dynasty": "宋",
        "collection_info": null
    },
    {
        "title": "吕崇德挽词  其一",
        "author": "楼钥",
        "content": "剸剧推才刃，临机妙斲轮。\n传家得清白，满腹是精神。\n未上金闺籍，空留花县春。\n善人阳报在，兰玉正诜诜。",
        "dynasty": "宋",
        "collection_info": null
    },
    {
        "title": "吕崇德挽词  其二",
        "author": "楼钥",
        "content": "回首情亲处，相过濑水阳。\n十年能几见，一疾痛云亡。\n县郭山空秀，家园橘自霜。\n主人今已矣，鸥鹭亦凄凉。",
        "dynasty": "宋",
        "collection_info": null
    },
    {
        "title": "王县尉挽词  其一",
        "author": "楼钥",
        "content": "干蛊恢才刃，谁能货殖私。\n人皆竞毫髮，我独破藩篱。\n风雨空残梦，池台怆昔时。\n板舆临穴处，行道亦兴悲。",
        "dynasty": "宋",
        "collection_info": null
    },
    {
        "title": "王县尉挽词  其二",
        "author": "楼钥",
        "content": "润屋公余事，能为人所难。\n蓼莪遗恨在，夜雨旧盟寒。\n家有书堪读，囊无钱为看。\n情亲悲不那，望绝旐飞丹。",
        "dynasty": "宋",
        "collection_info": null
    },
    {
        "title": "潘大卿挽词",
        "author": "楼钥",
        "content": "直上青云不作难，壮年何事挂衣冠。\n功名已矣乖时望，风节翘然见岁寒。\n鸿去冥冥矰不到，蝶飞栩栩梦惊残。\n伤心耆老今无有，留得遗编向后看。",
        "dynasty": "宋",
        "collection_info": null
    },
    {
        "title": "樊运使挽词  其一",
        "author": "楼钥",
        "content": "妙龄便有老成风，孝友丹心天与通。\n师友渊源得西洛，文章声价冠南宫。\n固知夫子才难用，犹喜先生道不穷。\n他日凤泉山下路，几人下马拜茔中。",
        "dynasty": "宋",
        "collection_info": null
    },
    {
        "title": "樊运使挽词  其二",
        "author": "楼钥",
        "content": "樊侯勋德佐中兴，百世儿孙尚典刑。\n阖境民苏御史雨，列城人仰使君星。\n宪台严冷独峩豸，道院清闲谁掣铃。\n谣颂洋洋在人耳，不须乐石更刊铭。",
        "dynasty": "宋",
        "collection_info": null
    },
    {
        "title": "樊运使挽词  其三",
        "author": "楼钥",
        "content": "科目公余事，南宫第一人。\n七闽新使节，三署旧儒臣。\n倦拜方辞馈，哀良莫赎身。\n家声知有继，仙桂两枝春。",
        "dynasty": "宋",
        "collection_info": null
    },
    {
        "title": "樊运使挽词  其四",
        "author": "楼钥",
        "content": "横浦云亡后，斯文付此贤。\n命其随道丧，学又绝心传。\n河洛湮来派，西州忆旧缘。\n伤心耆老尽，挥泪对霜天。",
        "dynasty": "宋",
        "collection_info": null
    },
    {
        "title": "莫将仕挽词",
        "author": "楼钥",
        "content": "自叹清才久陆沉，晚从内典用工深。\n谛观烱烱死生际，宁復纷纷利禄心。\n载酒今谁问奇字，遗经古亦胜黄金。\n十年契阔遽如许，老泪临风自不禁。",
        "dynasty": "宋",
        "collection_info": null
    },
    {
        "title": "伍主簿挽词  其一",
        "author": "楼钥",
        "content": "好贤元不减缁衣，客到公家如所归。\n二浙声名三鹗荐，四山风物一翚飞。\n桑榆冉冉身先蜕，兰玉森森家正肥。\n人有百身宁可赎，发棠谁復济齐饥。",
        "dynasty": "宋",
        "collection_info": null
    },
    {
        "title": "伍主簿挽词  其二",
        "author": "楼钥",
        "content": "由来风谊独穹然，坐享家肥不计年。\n堕帻何妨分百万，指囷宁復问三千。\n灵椿老去仁宜寿，玉树种成身已仙。\n衮衮公侯殊未已，正应含笑入重泉。",
        "dynasty": "宋",
        "collection_info": null
    },
    {
        "title": "伍主簿挽词  其三",
        "author": "楼钥",
        "content": "晚年朋旧益雕零，叹绝斯人奠两楹。\n不忍衔悲读佳传，可堪回首念平生。\n交情君独全终始，人物谁能继老成。\n清些楚魂招不得，朔风凄切泪纵横。",
        "dynasty": "宋",
        "collection_info": null
    },
    {
        "title": "梁审计挽词  其一",
        "author": "楼钥",
        "content": "壮岁崭头角，夷涂试着鞭。\n羣公争倒屣，诸老亦忘年。\n论议倾朝誉，功名短世缘。\n神伤贤伯仲，风雨夜无眠。",
        "dynasty": "宋",
        "collection_info": null
    },
    {
        "title": "梁审计挽词  其二",
        "author": "楼钥",
        "content": "寿夭固难问，吁嗟不忍言。\n婴啼摧玉树，衰泪洒芳萱。\n事契深羣从，英才怆九原。\n悲吟惭楚些，无地与招魂。",
        "dynasty": "宋",
        "collection_info": null
    },
    {
        "title": "太淑人管氏挽词",
        "author": "楼钥",
        "content": "彤史久不作，谁能有妇功。\n宁知贵家子，乃有昔人风。\n钿轴恩何渥，芝庭泽不穷。\n死生无可憾，况已悟真空。",
        "dynasty": "宋",
        "collection_info": null
    },
    {
        "title": "陈夫人挽词",
        "author": "楼钥",
        "content": "作配知名士，周旋内则篇。\n宜家兼四德，训子见三迁。\n就养荣方逮，归宁病忽缠。\n庆源流未已，佳兆得牛眠。",
        "dynasty": "宋",
        "collection_info": null
    },
    {
        "title": "陆参议挽词  其一",
        "author": "楼钥",
        "content": "中外衣冠盛，流传识后凋。\n声名三语掾，身世半僧寮。\n宝晋书尤逸，坡仙隠可招。\n梅溪残月堕，芜没旧风标。",
        "dynasty": "宋",
        "collection_info": null
    },
    {
        "title": "陆参议挽词  其二",
        "author": "楼钥",
        "content": "饰吏先儒雅，低徊五十霜。\n萑蒲扫韶石，桑柘满黄冈。\n知己平津老，传家删定郎。\n八龙无半在，风雨夜侵床。",
        "dynasty": "宋",
        "collection_info": null
    },
    {
        "title": "李尧卿挽词",
        "author": "楼钥",
        "content": "里社久相从，知君阴有功。\n救人多药喜，持论耻雷同。\n素业诸郎在，浮生一梦空。\n凄凉宋清传，健笔媿河东。",
        "dynasty": "宋",
        "collection_info": null
    },
    {
        "title": "周左司挽词  其一",
        "author": "楼钥",
        "content": "从政心无媿，敢言人所难。\n精忠忧世切，清节照人寒。\n交臂失持橐，乞身终考槃。\n老成今已矣，西望涕汍澜。",
        "dynasty": "宋",
        "collection_info": null
    },
    {
        "title": "周左司挽词  其二",
        "author": "楼钥",
        "content": "乙丑慈恩会，今几六十霜。\n轺车来握节，相府记传觞。\n诗薮怀高隠，邮筒见短章。\n不堪千里隔，丹旐想飞扬。",
        "dynasty": "宋",
        "collection_info": null
    },
    {
        "title": "王夷仲夫人挽词",
        "author": "楼钥",
        "content": "彤史无人续，谁能识壸彜。\n苹蘩奉先祖，诗礼付佳儿。\n未见鱼轩乐，俄兴鸾镜悲。\n藁砧方得路，肠断悼亡诗。",
        "dynasty": "宋",
        "collection_info": null
    },
    {
        "title": "陈夫人挽词  其一",
        "author": "楼钥",
        "content": "族姓甲休阳，夫人懿范彰。\n奇男已南省，快婿更东床。\n珍锡人加嘆，佳城神所藏。\n平生阴德在，余庆尚难量。",
        "dynasty": "宋",
        "collection_info": null
    },
    {
        "title": "陈夫人挽词  其二",
        "author": "楼钥",
        "content": "雅有幽閒操，来嫔清白家。\n相夫全礼敬，见子致清华。\n方享乘轩乐，俄兴陟屺嗟。\n谁将彤史纪，大笔为雄夸。",
        "dynasty": "宋",
        "collection_info": null
    },
    {
        "title": "茅夫人挽词",
        "author": "楼钥",
        "content": "清心玉映许谁同，更有飘飘林下风。\n政尔高情协宗老，故宜嘉遯乐庞公。\n远谋蚤识身为重，晚境还知性亦空。\n已拟张林碑妇德，合归彤史巨编中。",
        "dynasty": "宋",
        "collection_info": null
    },
    {
        "title": "张夫人挽词",
        "author": "楼钥",
        "content": "妇德天然备，肥家五十年。\n平生勤内则，晚岁识真诠。\n倒廪非徼福，翻经亦应缘。\n于门有孙子，佳气蔼新阡。",
        "dynasty": "宋",
        "collection_info": null
    },
    {
        "title": "王修撰挽词  其一",
        "author": "楼钥",
        "content": "十载频褰刺史帷，名卿风裁映绅緌。\n庆门共仰联三凤，禁路咸嗟欠一夔。\n神武衣冠终遂志，平泉花木总成诗。\n伤心积翠楼前月，斜入栏干欲向谁。",
        "dynasty": "宋",
        "collection_info": null
    },
    {
        "title": "王修撰挽词  其二",
        "author": "楼钥",
        "content": "贱子何能直一钱，夫君于我独知怜。\n樽罍谈笑几侵夜，琴剑周旋不计年。\n此去空悬徐孺榻，重来无復孝廉船。\n百身愿赎嗟何及，衰涕满襟如迸泉。",
        "dynasty": "宋",
        "collection_info": null
    },
    {
        "title": "双峰二偈  其一",
        "author": "楼钥",
        "content": "莫把资深两处寻，此心心外更无心。\n道人欲问资深话，自得元无古与今。",
        "dynasty": "宋",
        "collection_info": null
    },
    {
        "title": "双峰二偈  其二",
        "author": "楼钥",
        "content": "道非身外亦非中，左右逢原作么逢。\n遶寺寻山无好处，不知门外有双峰。",
        "dynasty": "宋",
        "collection_info": null
    },
    {
        "title": "新昌石佛",
        "author": "楼钥",
        "content": "费尽三生心与力，造成石像一百尺。\n相好端严具足尊，五彩黄金妙装饰。\n道不是佛却不得，若道便是也不得。\n上尽层楼却下来，何曾见得真弥勒。",
        "dynasty": "宋",
        "collection_info": null
    },
    {
        "title": "游金焦两山以雨而辍",
        "author": "楼钥",
        "content": "金山寺裹山，焦山山裹寺。\n风雨劝我归，也省两头事。",
        "dynasty": "宋",
        "collection_info": null
    },
    {
        "title": "跋惠峰询老所编类海",
        "author": "楼钥",
        "content": "古德手段决裂，剥地破{绝/方}地折。\n说道不立文字，未免横说竖说。\n草庵文字太多，只为老婆心切。\n若不作恁么看，将谓多口饶舌。",
        "dynasty": "宋",
        "collection_info": null
    },
    {
        "title": "题老融画弥勒",
        "author": "楼钥",
        "content": "乘风欲去东南，回头此意谁参。\n当时蹉过足庵，却来攻媿同龛。",
        "dynasty": "宋",
        "collection_info": null
    },
    {
        "title": "西山仅老失牛求一言于邑宰数语代书",
        "author": "楼钥",
        "content": "一介扣门，尺书在手。\n不是长鬚馈鲤，乃知中夜忘牛。\n拽杷牵犁，能耕百亩。\n披毛戴角，方得五春。\n是何西山之饿夫，辄挽桃林之处士。\n拽转鼻孔，不解一鸣。\n剖破藩篱，已行十里。\n莫走沩山旧话，重修雪窦新图。\n解若庖丁，恐遭游刃。\n邬如谢大，且自暖心。\n见角便知，必有伶俐衲子。\n幪头径取，更烦明正官司。",
        "dynasty": "宋",
        "collection_info": null
    },
    {
        "title": "戏赠怡云平老",
        "author": "楼钥",
        "content": "深山中拔出闲身，闹市裏寻得静处。\n相逢了白话三通，那箇是末后一句。\n不因闻所闻而来，不为见所见而去。\n岭上白云君自怡，何时许得同龛住。",
        "dynasty": "宋",
        "collection_info": null
    },
    {
        "title": "送清道者住投子山",
        "author": "楼钥",
        "content": "一钵一衲，一丘一壑。\n非去非住，无相无作。\n一脚踏着投子机，不被傍人轻摸索。",
        "dynasty": "宋",
        "collection_info": null
    },
    {
        "title": "戏题珪老借庵  其一",
        "author": "楼钥",
        "content": "莫道庵子是借底，只你也是借将来。\n劝君莫作来生债，尽底还他亦快哉。",
        "dynasty": "宋",
        "collection_info": null
    },
    {
        "title": "戏题珪老借庵  其二",
        "author": "楼钥",
        "content": "不知当初问谁借，至今久假而不归。\n毕竟还了方是了，却须还我未生时。",
        "dynasty": "宋",
        "collection_info": null
    },
    {
        "title": "次仲舅韵寄拙庵  其一",
        "author": "楼钥",
        "content": "涵秋古涧落珠旒，几欲相将作胜游。\n芒屩未穿心已懒，不如莫莫且休休。",
        "dynasty": "宋",
        "collection_info": null
    },
    {
        "title": "次仲舅韵寄拙庵  其二",
        "author": "楼钥",
        "content": "明月堂前玉几山，倦游双径却来还。\n舅甥相与成三隠，城郭山林等是闲。",
        "dynasty": "宋",
        "collection_info": null
    },
    {
        "title": "次仲舅韵寄拙庵  其三",
        "author": "楼钥",
        "content": "公居山外我城中，不见成疎见亦空。\n要是归来当一见，待携藜杖访支公。",
        "dynasty": "宋",
        "collection_info": null
    },
    {
        "title": "次仲舅韵寄拙庵  其四",
        "author": "楼钥",
        "content": "莫把坐忘成坐驰，归来须是识真归。\n壶筹投尽无人拾，澹坐藤床风掩扉。",
        "dynasty": "宋",
        "collection_info": null
    },
    {
        "title": "送雪窦璧老住雪峰",
        "author": "楼钥",
        "content": "雪窦移将住雪峰，两山雪色本皆同。\n莫言此去人千里，明月往来含太空。",
        "dynasty": "宋",
        "collection_info": null
    },
    {
        "title": "游雪窦双塔登云檐有怀海印云老",
        "author": "楼钥",
        "content": "来礼二师遗像，小立云檐一饷。\n欲见德云比丘，却在别峰顶上。",
        "dynasty": "宋",
        "collection_info": null
    },
    {
        "title": "金峨本老领优婆塞众求写选僧堂三大字示以数语",
        "author": "楼钥",
        "content": "行者堂中选僧，众僧堂中选佛。\n人道是，我却不。\n不如莫待僧伽梨，便与竖起脊梁骨。\n大丈夫，休汩没。\n一粒爆起冷灰豆，十分钝似辽天鹘。\n赤脚踏透祖师关，神锥击碎精灵窟。\n君不见卢能只在碓坊前，解道本来无一物。",
        "dynasty": "宋",
        "collection_info": null
    },
    {
        "title": "题寿居仁独说图",
        "author": "楼钥",
        "content": "向来八万四千偈，舌端辩才若翻水。\n山空月落说向谁，不如出口入吾耳。\n当时受者亡是公，乌有先生子虚子。\n我却曾见语录来，祇有空空数张纸。",
        "dynasty": "宋",
        "collection_info": null
    },
    {
        "title": "题壁老笑庵",
        "author": "楼钥",
        "content": "笑甚底，笑甚底，若要笑时笑杀你。\n说梦梦中，洗泥泥裏。\n头上安头，以水济水。\n箇箇一般，滔滔皆是。\n我也要笑来，终不欲开唇露齿。",
        "dynasty": "宋",
        "collection_info": null
    },
    {
        "title": "题宏老空谷",
        "author": "楼钥",
        "content": "君看空谷自然空，声有洪纤应则同。\n正为中虚声自应，莫将应处做神通。",
        "dynasty": "宋",
        "collection_info": null
    },
    {
        "title": "昕老自号鑑堂来住芦山山中先有鑑堂",
        "author": "楼钥",
        "content": "鑑堂来住鑑堂中，两鑑相磨只一同。\n要是非台亦非鑑，但见寂照含虚空。",
        "dynasty": "宋",
        "collection_info": null
    },
    {
        "title": "跋涂毒与惠老偈",
        "author": "楼钥",
        "content": "我铭师塔，而不识面。\n一瞻顶相，烂烂岩电。\n横说竖说，不待饶舌。\n涂毒一声，百兽脑裂。",
        "dynasty": "宋",
        "collection_info": null
    },
    {
        "title": "次韵伯父与心闻偈",
        "author": "楼钥",
        "content": "法器何妨待晚成，一朝点铁便成金。\n拽开鼻孔力无限，坐断舌头功更深。\n扬子江头言在耳，灵山会上笑传心。\n自怜钝置无香气，四十年来只似今。",
        "dynasty": "宋",
        "collection_info": null
    },
    {
        "title": "汪耐翁以最首座十玄谈见示",
        "author": "楼钥",
        "content": "十首玄谈已赘疣，劳君头上更安头。\n若还又有九百汉，葛藤相缠几时休。",
        "dynasty": "宋",
        "collection_info": null
    },
    {
        "title": "题龙眠画西域圣僧",
        "author": "楼钥",
        "content": "放两不借迭双足，自在在心机在目。\n默然深入不二门，不知师唱谁家曲。",
        "dynasty": "宋",
        "collection_info": null
    },
    {
        "title": "戏答益老寄方竹杖",
        "author": "楼钥",
        "content": "家家竹杖只圆光，此竹如何得许方。\n削得团栾无可笑，蓦然夺去亦何妨。\n咄哉，得力处不在这箇。",
        "dynasty": "宋",
        "collection_info": null
    },
    {
        "title": "答东山一老二偈  其一",
        "author": "楼钥",
        "content": "即心是佛本无难，挫却丝毫隔万山。\n知有毗卢五千卷，谁能分寸费跻攀。",
        "dynasty": "宋",
        "collection_info": null
    },
    {
        "title": "答东山一老二偈  其二",
        "author": "楼钥",
        "content": "闭门深坐日知味，无限好山都懒游。\n城裏山中俱是隠，江湖不若两忘休。",
        "dynasty": "宋",
        "collection_info": null
    },
    {
        "title": "送一老住庐山归宗  其一",
        "author": "楼钥",
        "content": "久向东山捲藏经，鬼神推出举军惊。\n从来要去庐山住，好就山中过此生。",
        "dynasty": "宋",
        "collection_info": null
    },
    {
        "title": "送一老住庐山归宗  其二",
        "author": "楼钥",
        "content": "啐啄同时不偶然，史君提起正当年。\n向来闹市难行道，今日人天听说禅。",
        "dynasty": "宋",
        "collection_info": null
    },
    {
        "title": "送一老住庐山归宗  其三",
        "author": "楼钥",
        "content": "千古名山大道场，止因赋重遂荒凉。\n后之君子谁能弛，试向山前问老苍。",
        "dynasty": "宋",
        "collection_info": null
    },
    {
        "title": "送一老住庐山归宗  其四",
        "author": "楼钥",
        "content": "归宗法窟寖湮微，拭眼余风靡孑遗。\n法鼓一声精彩变，要如光弼用军时。",
        "dynasty": "宋",
        "collection_info": null
    },
    {
        "title": "送一老住庐山归宗  其五",
        "author": "楼钥",
        "content": "庐山面目非难识，横岭侧峰皆是真。\n若待出来方识破，不知何用箇中人。",
        "dynasty": "宋",
        "collection_info": null
    },
    {
        "title": "题庠老颐庵",
        "author": "楼钥",
        "content": "下震上艮，下动上止。\n分明两片口唇，包着许多牙齿。\n祸自此出，故以言语为戒。\n病自此入，故以饮食为忌。\n庠者养也，颐者养也。\n名庠而住颐庵，知他养箇甚底。\n直待吞却栗棘蓬，更与吸尽西江水。\n莫问这边那边，都是一箇道理。",
        "dynasty": "宋",
        "collection_info": null
    },
    {
        "title": "题慈溪张氏坐化颂",
        "author": "楼钥",
        "content": "苦是自苦，有谁缚汝。\n碍是自碍，非身为害。\n既知一物本来无，何待行时方自在。",
        "dynasty": "宋",
        "collection_info": null
    },
    {
        "title": "书全无用语录",
        "author": "楼钥",
        "content": "全公无用，无用之用。\n生前已自无用，死后葛藤何用。\n虽然如是，善用者必自有用，不善用者不如勿用。\n试问大众，如何则为善用。\n有时拈起一枝草作丈六金身，有时把丈六金身却作一枝草用。",
        "dynasty": "宋",
        "collection_info": null
    },
    {
        "title": "跋正法眼藏",
        "author": "楼钥",
        "content": "正法眼藏当时灭却，那得许多落落索索。\n问着则差，答着则错。\n喝也喝不住，棒也打不着。\n妙喜更得工夫，时与下箇注脚。\n休休休，莫莫莫。\n若要拈花微笑底事，不二法门也低一着。",
        "dynasty": "宋",
        "collection_info": null
    },
    {
        "title": "残月如新月诗",
        "author": "楼钥",
        "content": "近晦月犹在，萧骚夜向晨。\n已残几欲尽，忽见恍如新。\n老桂沈清影，余辉扣半轮。\n纤纤两头玉，皎皎一鈎银。\n明似哉生际，光疑太逼真。\n粧楼谁起早，深拜误佳人。",
        "dynasty": "宋",
        "collection_info": null
    },
    {
        "title": "炙背俯晴轩诗",
        "author": "楼钥",
        "content": "炙背情方适，融霜日正暾。\n何妨凭曲几，相与俯晴轩。\n爱景欣亭午，闲身得负暄。\n映檐成白醉，挟纩谢奇温。\n岂止宽寒色，犹思奉至尊。\n桃花满肌骨，佳句忆王孙。",
        "dynasty": "宋",
        "collection_info": null
    },
    {
        "title": "置酒沛宫诗",
        "author": "楼钥",
        "content": "汉祖功成后，时因过沛宫。\n还乡上心喜，置酒故人同。\n高会延遗老，酣歌和众童。\n穷欢新笑乐，起舞旧英雄。\n慷慨悲游子，轩昂赋大风。\n永为汤沐邑，何用筑新丰。",
        "dynasty": "宋",
        "collection_info": null
    },
    {
        "title": "天寒割蜜房诗",
        "author": "楼钥",
        "content": "场圃功初毕，天寒乐岁穰。\n山居收蜜课，檐外割蜂房。\n弱羽依晴日，纤腰怯晓霜。\n铅刀开户牖，棘匕荐甘香。\n作室何时再，趋衙未用忙。\n百花辛苦处，今日为君尝。",
        "dynasty": "宋",
        "collection_info": null
    },
    {
        "title": "黄知橘柚来诗",
        "author": "楼钥",
        "content": "一舸放长江，遥林底处黄。\n自知来橘柚，先已照沧浪。\n绿叶凝烟密，金苞射日光。\n相迎苍县雨，暗识洞庭霜。\n味诧江陵种，庭垂禹庙荒。\n何如船上看，数里更飞香。",
        "dynasty": "宋",
        "collection_info": null
    },
    {
        "title": "背水阵诗",
        "author": "楼钥",
        "content": "十里当勍敌，临机事寖危。\n萆山兵已遣，背水阵尤奇。\n前泽书诚有，行权我独知。\n正须投死地，何用恤羣疑。\n拔帜终如约，传餐亦应期。\n孙吴非纸上，方略要从宜。",
        "dynasty": "宋",
        "collection_info": null
    },
    {
        "title": "鲲化为鹏诗",
        "author": "楼钥",
        "content": "鲲大几千里，扬鬐气日增。\n一时俄化羽，万古记为鹏。\n鳞族畴能比，龙门不足登。\n天池将转徙，云翼快飞腾。\n怪矣齐谐志，壮哉庄叟称。\n鸢飞与鱼跃，曾不事夸矜。",
        "dynasty": "宋",
        "collection_info": null
    },
    {
        "title": "一月三捷诗",
        "author": "楼钥",
        "content": "勇甚鹰扬将，身从虎穴探。\n六师心不二，一月捷凡三。\n戎卒时非久，边庭战已酣。\n神戈穷逐北，露布屡驰南。\n貔旅弥思奋，狼心敢肆贪。\n七旬有苗格，较德可无惭。",
        "dynasty": "宋",
        "collection_info": null
    },
    {
        "title": "清泉洁尘襟诗",
        "author": "楼钥",
        "content": "骚客事幽寻，清泉一派深。\n居然浮爽气，聊用洁尘襟。\n彻底明苍石，澄波漾碧岑。\n应添山泽趣，尽涤市朝心。\n洗耳何妨听，吟诗更喜临。\n至哉天下乐，稳坐读书林。",
        "dynasty": "宋",
        "collection_info": null
    },
    {
        "title": "復见官军诗",
        "author": "楼钥",
        "content": "元帅平京邑，欢声夹道闻。\n不图当此日，復得见官军。\n将钺来何莫，壶浆意已勤。\n重瞻貔虎士，尽扫犬羊羣。\n王旅方驰电，民心极望云。\n长安十万户，拭目待吾君。",
        "dynasty": "宋",
        "collection_info": null
    },
    {
        "title": "物色访严光诗",
        "author": "楼钥",
        "content": "肥遯推严子，招贤仰汉光。\n营求思旧学，物色访羣方。\n聘问期终得，形容尚未忘。\n羊裘方审识，蒲乘遂搜扬。\n不羡云台绘，还归钓濑傍。\n高风今尚在，江水与俱长。",
        "dynasty": "宋",
        "collection_info": null
    },
    {
        "title": "冀北马羣空诗",
        "author": "楼钥",
        "content": "冀北虽多马，知惟伯乐工。\n祇因良种去，便觉举羣空。\n过视千蹄众，先收八骏雄。\n谩闻余布野，无復见追风。\n骐骥方奔逸，驽骀岂混同。\n傥非承一顾，鸣意孰能通。",
        "dynasty": "宋",
        "collection_info": null
    },
    {
        "title": "习马长杨诗",
        "author": "楼钥",
        "content": "强汉承平后，兢兢武不忘。\n整师临五柞，习马向长杨。\n冀野来骐骥，天闲出骕骦。\n骧腾射熊馆，驰骤华山阳。\n辇路千蹄稳，瑶池八骏良。\n上方勤阅武，愿赋翰林章。",
        "dynasty": "宋",
        "collection_info": null
    },
    {
        "title": "飞泉漱鸣玉诗",
        "author": "楼钥",
        "content": "翠巘幽深处，飞泉触石鸣。\n跳珠不胜乱，漱玉有余清。\n水落千寻险，风传万壑声。\n玲珑铿璧韵，激溅破琼英。\n汉水思遗佩，沧浪想濯缨。\n何须韩吏部，联句赋琮琤。",
        "dynasty": "宋",
        "collection_info": null
    },
    {
        "title": "适斋慕香山之高续达哉行集香山诗句次韵",
        "author": "楼钥",
        "content": "脱衣典酒曲江边，不作闲游即醉眠。\n大抵浮荣何足道，生理何曾得自全。\n朝廷雇我作闲人，髣髴缗钱二三千。\n一种共君官职冷，收得身来已五年。\n五年炎凉凡十变，老后谁能惜酒钱。\n尘缨世网重重缚，七十八十百病缠。\n千万人中无一人，自喜天教我少缘。\n六十三翁头雪白，贫家强健亦天怜。\n每媿尚书情眷眷，与君一醉一陶然。\n其间气味都相似，犹在病羸昏耄前。\n月夜徐行石桥上，累累栋宇相连延。\n岁种薄田一顷余，薄产处置有后先。\n更无俗物当人眼，游鱼鱍鱍莲田田。\n为君举酒歌短歌，不妨兼有散花天。",
        "dynasty": "宋",
        "collection_info": null
    },
    {
        "title": "适斋示池水大篇效元白体相答",
        "author": "楼钥",
        "content": "适斋一片心，它人难与比。\n少时发此念，乐施到莫齿。\n婚姻成者众，葬埋不知几。\n义气追古人，仁风动桑梓。\n利益及物物，方便形事事。\n先正有此言，源流固有自。\n外家有大池，清波照丛桂。\n来者不问谁，小大听盈器。\n及其旱将涸，一雨復清泚。\n我舅为欣然，作诗自言志。\n平生欲济人，往往多割己。\n向来俸可分，挂冠踰一纪。\n心勤力不逮，不得尽如意。\n安得有赀财，如此池中水。\n来求则应之，吾心斯足矣。\n长篇笔余力，亹亹遂满纸。\n病足正僵卧，三诵为之起。\n韵险不容次，愚言不能止。\n公曰汝答我，只用元白体。\n公心与天通，言合孟轲氏。\n菽粟如水火，此意岂不美。\n黄金土同价，但恐无此理。\n求水易足用，近止及邻里。\n上不过饮食，下亦止濯洗。\n求财则无厌，来不问远迩。\n应者力已竭，求者殊未已。\n有如一富翁，独处百家市。\n始焉逐什一，贫富本相济。\n余波被四邻，人情皆可喜。\n久之责望重，争讼随谤毁。\n不言理曲直，但谓富者鄙。\n尧舜有至仁，犹病在博施。\n所以汉刘德，其言有深旨。\n富者民之怨，百万辄散弃。\n贫富各有分，取予尤不易。\n生长在舅侧，义事熟于耳。\n颇亦知为人，缓急力不计。\n舅言出于仁，甥言裁以义。\n二者若不同，同归于一揆。\n爱苟无差等，兼爱几墨子。\n岂惟道非中，安有力及此。\n仁民与爱物，要自亲亲始。",
        "dynasty": "宋",
        "collection_info": null
    },
    {
        "title": "约同社往来无事形迹次韵",
        "author": "楼钥",
        "content": "家舅年益高，何止七十稀。\n神明曾未衰，髮黄齿如儿。\n义槩同古人，闾里咸归依。\n度量海深阔，仁爱佛慈悲。\n居然三达尊，后生愿影随。\n为作真率集，率以月为期。\n平生持谦柄，自牧何太卑。\n善学柳下惠，不欲慕伯夷。\n一乡有善士，收拾略不遗。\n以此娱我老，今是胜昨非。\n何必汗漫游，据龟食蛤蜊。\n但欲客长满，痛饮真吾师。\n乡党既恂恂，朋友亦偲偲。\n凡我同盟人，共当惜此时。\n间或造竹所，宁容掩朱扉。\n耆英古有约，不劝亦不辞。\n此意岂不美，谨当守萧规。\n达哉杜陵客，从它人见嗤。",
        "dynasty": "宋",
        "collection_info": null
    },
    {
        "title": "表兄陈安行迁右司仲兄迁大理丞余迁太府丞寄诗为贺次韵  其一",
        "author": "楼钥",
        "content": "东塾谈经岁月轻，外家生长復何营。\n王生此舅若无有，杨恽一书安得成。\n首寄新诗钦厚意，却思往事念平生。\n当时更荷外祖母，幼惠尤怜盛氏甥。",
        "dynasty": "宋",
        "collection_info": null
    },
    {
        "title": "表兄陈安行迁右司仲兄迁大理丞余迁太府丞寄诗为贺次韵  其二",
        "author": "楼钥",
        "content": "为亲敢说宦情轻，公退委蛇懒自营。\n朝路一时偕寸进，适斋新句已先成。\n圉师况復今同里，武子非惟爱外生。\n旧日阿重今欲冠，此恩更欲到弥甥。",
        "dynasty": "宋",
        "collection_info": null
    },
    {
        "title": "适斋挂冠次韵  其一",
        "author": "楼钥",
        "content": "致仕吾非不待年，礼经自合许求田。\n祇图径取衣冠挂，不愿更寻香火缘。\n富贵鼎来先瞥地，是非衮处独翩然。\n鄮峰相对两真隠，共仰元台与大天。",
        "dynasty": "宋",
        "collection_info": null
    },
    {
        "title": "适斋挂冠次韵  其二",
        "author": "楼钥",
        "content": "世事相牵无了期，平生待足是何时。\n抛官不作九阍梦，纳禄尚余三径资。\n紫绶金章宁復恋，黄冠野服自相宜。\n耳根赢得长清浄，理乱从今不用知。",
        "dynasty": "宋",
        "collection_info": null
    },
    {
        "title": "余初除西掖适斋惠诗以二甥相继演纶为喜安行表兄贻书喜溢于辞谨次二篇为谢末章以属安行  其一",
        "author": "楼钥",
        "content": "漕台生处寝之床，丛桂还分一叶芳。\n红药阶边怀老谢，桃花观裏忆刘郎。\n首烦贤舅书增喜，想见慈亲色更康。\n无忌安能真酷似，愿从外氏借余光。",
        "dynasty": "宋",
        "collection_info": null
    },
    {
        "title": "余初除西掖适斋惠诗以二甥相继演纶为喜安行表兄贻书喜溢于辞谨次二篇为谢末章以属安行  其二",
        "author": "楼钥",
        "content": "敢谓封伦据此床，幸从科级绍余芳。\n紫薇继直中书省，丛桂犹为同舍郎。\n太史书传得杨恽，渭阳情厚为秦康。\n外家宅相君余事，鱼目何堪比夜光。",
        "dynasty": "宋",
        "collection_info": null
    },
    {
        "title": "余丐郡得婺以诗相迎次韵",
        "author": "楼钥",
        "content": "风际端宜鹢退飞，青云高处有危机。\n屡遮西日成何事，几向东风咏式微。\n塞马云何真是福，鲈鱼正不为知几。\n休论五马人生贵，且奉潘舆得赋归。",
        "dynasty": "宋",
        "collection_info": null
    },
    {
        "title": "约访王卿已而中辍次韵",
        "author": "楼钥",
        "content": "归来亲戚话通情，准拟流花得再行。\n已荷适斋容接武，敢从酌古遽渝盟。\n乌衣门巷人非远，绿野樽罍计未成。\n官已得闲身未暇，因仍恐或过清明。",
        "dynasty": "宋",
        "collection_info": null
    },
    {
        "title": "谢太守送雪次韵",
        "author": "楼钥",
        "content": "一冬祇见晓霜寒，未得飞霙万里看。\n多谢黄堂赠圭璧，欲从乳窦倚栏干。\n檐高安有冰成柱，坐久空余水在盘。\n岁晚愿呈三白瑞，要观积玉满林端。",
        "dynasty": "宋",
        "collection_info": null
    },
    {
        "title": "清高阁观雪次韵",
        "author": "楼钥",
        "content": "衝雪上层阁，真成清且高。\n主人风节峻，坐客笑谈豪。\n泛剡访安道，赋梅思水曹。\n好因窗映夜，痛饮读离骚。",
        "dynasty": "宋",
        "collection_info": null
    },
    {
        "title": "真率会次韵",
        "author": "楼钥",
        "content": "喜奉潘舆得退身，乌衣相会总情亲。\n樽前正好醉千日，林下何妨见两人。\n闲暇止应开口笑，谈谐尤称掇皮真。\n夜归更作惊人语，舅氏从来笔有神。",
        "dynasty": "宋",
        "collection_info": null
    },
    {
        "title": "杨圣可棋集余方归自桃源不及预次韵",
        "author": "楼钥",
        "content": "屏处尤便野性慵，故人何幸总相逢。\n赋归敢慕陶彭泽，自免犹睎邴曼容。\n棋酒交欢情正洽，江山得助景方浓。\n嗟余误入桃源去，归路满城闻晚钟。",
        "dynasty": "宋",
        "collection_info": null
    },
    {
        "title": "汪达可招游臧园次韵  其一",
        "author": "楼钥",
        "content": "城下名园称老怀，乳鶑飞燕共低徊。\n寒梅送腊曾先到，嫩绿留春喜再来。\n眼底芳时能几许，楼头衙鼓谩相催。\n主人好事不嫌客，素壁挥毫又一回。",
        "dynasty": "宋",
        "collection_info": null
    },
    {
        "title": "汪达可招游臧园次韵  其二",
        "author": "楼钥",
        "content": "满架酴醾惬雅怀，更添林下紫徘徊。\n平湖不怕重门阻，胜赏何妨后日来。\n酒兴已随斜照远，诗情无待片云催。\n黄昏鼓棹欲归去，望望烟林首重回。",
        "dynasty": "宋",
        "collection_info": null
    },
    {
        "title": "士颖弟作真率会次韵",
        "author": "楼钥",
        "content": "何羡祖希情好隆，朱陈累世意交通。\n舅甥巾屦频相接，兄弟樽罍喜更同。\n参坐幸容攻媿子，主盟全頼适斋翁。\n日来愈得清闲趣，斗酒不妨时一中。",
        "dynasty": "宋",
        "collection_info": null
    },
    {
        "title": "吊王卿之丧次韵",
        "author": "楼钥",
        "content": "去岁同登百尺楼，相期春晚更重游。\n舟藏大壑夜俄去，桥跨清溪花自流。\n五纪情亲真是梦，四山风物总成愁。\n一朝千古尚何及，空使文皇叹薛收。",
        "dynasty": "宋",
        "collection_info": null
    },
    {
        "title": "喜雨次韵併呈郡守吴居父  其一",
        "author": "楼钥",
        "content": "一旱祷而雨，此心天与通。\n为霖三日足，起舞万家同。\n破块朝方爽，翻盆夜正中。\n随车真响应，巫觋又何功。",
        "dynasty": "宋",
        "collection_info": null
    },
    {
        "title": "喜雨次韵併呈郡守吴居父  其二",
        "author": "楼钥",
        "content": "洗印日无几，载芟春已祈。\n龙神来鄮岭，香炷爇流眉。\n自笑受廛许，堪为学稼迟。\n洋洋添野水，已足乐吾饥。",
        "dynasty": "宋",
        "collection_info": null
    },
    {
        "title": "喜雨次韵併呈郡守吴居父  其三",
        "author": "楼钥",
        "content": "雨师争自效，风伯尚何施。\n膏泽由分阃，空餐媿奉祠。\n农功今可济，水利更毋隳。\n喜雨无烦记，行人口似碑。",
        "dynasty": "宋",
        "collection_info": null
    },
    {
        "title": "安行表兄除华文阁直学士奉祠次韵为贺",
        "author": "楼钥",
        "content": "屡报银台给事中，忽闻唤渡浙江东。\n长安幸免手遮日，圆峤莫嗟船引风。\n廪继真祠身暂逸，班联内阁眷方隆。\n且归同伴适斋老，便看锋车召此翁。",
        "dynasty": "宋",
        "collection_info": null
    },
    {
        "title": "送安行表兄葬次韵",
        "author": "楼钥",
        "content": "深沈仙洞锁神清，万壑松声不似晴。\n宿草它年空怅望，生刍今日寓精诚。\n山川气象浑如旧，剑佩风姿俨若生。\n犹记玉音称酷似，始知无忌乃其甥。",
        "dynasty": "宋",
        "collection_info": null
    },
    {
        "title": "寻春次韵  其一",
        "author": "楼钥",
        "content": "一自东皇天上来，坐看芽蘗起枯荄。\n化工潜有洪钧转，春事何劳迭鼓催。\n晚景鬓凋宁再绿，去年花谢又重开。\n赏花携酒那容缓，走遍郊原莫便回。",
        "dynasty": "宋",
        "collection_info": null
    },
    {
        "title": "寻春次韵  其二",
        "author": "楼钥",
        "content": "晓来陌上雨斑斑，同社相将便出关。\n席地亦堪寻酒所，得园径与坐花间。\n从教多病须行乐，任是清贫也破悭。\n门外红尘深几许，谁人能得此身闲。",
        "dynasty": "宋",
        "collection_info": null
    },
    {
        "title": "次韵十绝 休官",
        "author": "楼钥",
        "content": "人生宁问草堂资，乞得闲身且径归。\n惭媿舅甥俱就隠，澹然相对两忘机。",
        "dynasty": "宋",
        "collection_info": null
    },
    {
        "title": "次韵十绝 发书",
        "author": "楼钥",
        "content": "故人惟頼几行书，今日谁能更访吾。\n旧日热心今就冷，向来已自得揶揄。",
        "dynasty": "宋",
        "collection_info": null
    },
    {
        "title": "次韵十绝 见客",
        "author": "楼钥",
        "content": "客至何妨送与迎，门前罗爵亦人情。\n可怜寒士犹相望，时有饥来柳絮轻。",
        "dynasty": "宋",
        "collection_info": null
    },
    {
        "title": "次韵十绝 出谒",
        "author": "楼钥",
        "content": "杜门却扫寖多时，间傍人门亦漫为。\n茶竈笔床烟浪去，自疑身是老天随。",
        "dynasty": "宋",
        "collection_info": null
    },
    {
        "title": "次韵十绝 赴会",
        "author": "楼钥",
        "content": "幸身未老已先闲，到处时时尽醉还。\n更欲相邀莲社客，共寻精舍上孱颜。",
        "dynasty": "宋",
        "collection_info": null
    },
    {
        "title": "次韵十绝 病起",
        "author": "楼钥",
        "content": "老去情怀百不宜，上楼腰脚觉舒迟。\n适斋异禀人难及，病起精神略不衰。",
        "dynasty": "宋",
        "collection_info": null
    },
    {
        "title": "次韵十绝 安心",
        "author": "楼钥",
        "content": "但使心如水在槃，坐令四体自然胖。\n有人来问安心法，将汝心来与汝安。",
        "dynasty": "宋",
        "collection_info": null
    },
    {
        "title": "次韵十绝 读书",
        "author": "楼钥",
        "content": "佚老无如大字书，聊将遮眼度三余。\n有时忠义忽相激，间遇包胥与子胥。",
        "dynasty": "宋",
        "collection_info": null
    },
    {
        "title": "次韵十绝 染鬚",
        "author": "楼钥",
        "content": "染鬚欲学少年时，笑杀当年荣启期。\n公道世间惟此耳，年来犹幸不相欺。",
        "dynasty": "宋",
        "collection_info": null
    },
    {
        "title": "次韵十绝 修养",
        "author": "楼钥",
        "content": "闻道壶中别有天，能将俄顷比千年。\n千年俄顷俱成梦，只任天真却晏然。",
        "dynasty": "宋",
        "collection_info": null
    },
    {
        "title": "同年郑贵温寺丞直华文阁致仕次韵为贺  其一",
        "author": "楼钥",
        "content": "先生久矣爱吾庐，绝胜扬雄宅一区。\n剩有珠宫来海石，不妨茅屋绕畦蔬。\n来书已许寻前诺，同社方将约并驱。\n更欲相邀预真率，车公岂可坐间无。",
        "dynasty": "宋",
        "collection_info": null
    },
    {
        "title": "同年郑贵温寺丞直华文阁致仕次韵为贺  其二",
        "author": "楼钥",
        "content": "倦游归骑自吴门，寻上封章叩帝阍。\n俞旨肆颁旌素节，华文进直示优恩。\n渊明妙句群贤和，疎傅佳名万古存。\n加我数年祈谢事，此心难与俗人论。",
        "dynasty": "宋",
        "collection_info": null
    },
    {
        "title": "次韵四绝 初得曾孙女",
        "author": "楼钥",
        "content": "外子惟知媿可攻，羡公八十未衰癃。\n曾孙喜见亲文褓，尚想当年掷镜翁。",
        "dynasty": "宋",
        "collection_info": null
    },
    {
        "title": "次韵四绝 末莉花",
        "author": "楼钥",
        "content": "江南创见喜孤芳，见说闽花徧海乡。\n安得一居香盛处，帐中巧作宝毬粧。",
        "dynasty": "宋",
        "collection_info": null
    },
    {
        "title": "次韵四绝 从子澡涤筑屋荷池上",
        "author": "楼钥",
        "content": "楼台墙宇家家月，杨柳荷花处处风。\n最喜两涯相映带，一时倒影入池中。",
        "dynasty": "宋",
        "collection_info": null
    },
    {
        "title": "次韵四绝 山亭纳凉",
        "author": "楼钥",
        "content": "不嫌西照与朝曦，城郭谁知住翠微。\n天幸外门才咫尺，欲陪杖屦夜忘归。",
        "dynasty": "宋",
        "collection_info": null
    },
    {
        "title": "次韵五诗 山行野老问年",
        "author": "楼钥",
        "content": "田夫笑把褐衣牵，争问壶中别有天。\n齿髮虽衰浑未觉，精神愈胜果何缘。\n公言已老偶能尔，我本无心只自然。\n再祷百分才及一，定应椿寿八千年。",
        "dynasty": "宋",
        "collection_info": null
    },
    {
        "title": "次韵五诗 坚郑贵温棋社",
        "author": "楼钥",
        "content": "二公休致我来归，尽可同裁隠士衣。\n此已屡谋登竹所，君其无吝造城扉。\n人间厌见手翻覆，乐处但当颐指挥。\n凉气一新宜近酒，盍簪莫似向来稀。",
        "dynasty": "宋",
        "collection_info": null
    },
    {
        "title": "次韵五诗 秋凉有感",
        "author": "楼钥",
        "content": "公看鱼跃与鸢飞，鹤胫虽长断则悲。\n世事不容人苦较，秋风自有叶先知。\n青奴难免交新绝，素扇宁须手自持。\n宋玉赋篇终未达，不如老子笑成诗。",
        "dynasty": "宋",
        "collection_info": null
    },
    {
        "title": "次韵五诗 谕悲秋者",
        "author": "楼钥",
        "content": "黄云万顷一时收，喜见高空风露秋。\n岁事及今将告毕，人生到老盍归休。\n固知景物能兴感，亦有痴人苦过忧。\n胸次果然无一累，岂容秋月使人愁。",
        "dynasty": "宋",
        "collection_info": null
    },
    {
        "title": "次韵五诗 舅甥赓酬之乐",
        "author": "楼钥",
        "content": "神明未觉晋公衰，老母尤欣兄弟怡。\n范宁王枕无许寿，牢之无忌不闻诗。\n秋风对酒劝酬处，夜月乘桥来往时。\n但要两家同此适，不须更遣外间知。",
        "dynasty": "宋",
        "collection_info": null
    },
    {
        "title": "八月十四日携家泛月次韵  其一",
        "author": "楼钥",
        "content": "月到平湖金作波，一城惟此占秋多。\n水晶宫裏清无比，何用重登汉馺娑。",
        "dynasty": "宋",
        "collection_info": null
    },
    {
        "title": "八月十四日携家泛月次韵  其二",
        "author": "楼钥",
        "content": "九秋风月正分平，盛满金晶分外明。\n老子此行端不恶，夜深几得圣之清。",
        "dynasty": "宋",
        "collection_info": null
    },
    {
        "title": "八月十四日携家泛月次韵  其三",
        "author": "楼钥",
        "content": "稍先一日我中秋，行徧芙蓉与菊洲。\n作意安排却非适，不如乘兴径行舟。",
        "dynasty": "宋",
        "collection_info": null
    },
    {
        "title": "八月十四日携家泛月次韵  其四",
        "author": "楼钥",
        "content": "犹记年时看水嬉，不如此夜月相宜。\n仙翁一醉非尘世，为问姮娥知未知。",
        "dynasty": "宋",
        "collection_info": null
    },
    {
        "title": "八月十四日携家泛月次韵  其五",
        "author": "楼钥",
        "content": "草草真成一段奇，比邻非不借余辉。\n板舆何敢侵风露，略望檐间且劝归。",
        "dynasty": "宋",
        "collection_info": null
    },
    {
        "title": "次韵十诗  其一",
        "author": "楼钥",
        "content": "懒学仙家炼大还，但欣晚节在林间。\n鸳行免奏三千牍，驽驾难参十二闲。\n短艇有时浮渌水，轻舆到处赏佳山。\n莫言冷淡为生活，冷淡终然无后艰。",
        "dynasty": "宋",
        "collection_info": null
    },
    {
        "title": "次韵十诗  其二",
        "author": "楼钥",
        "content": "秋来病体费支吾，深闭柴门卧草庐。\n药裹多寻医者问，酒樽寖与故人疎。\n时须勉强陪来客，未免辛勤答远书。\n此外儒生真气习，简编犹欲趁三余。",
        "dynasty": "宋",
        "collection_info": null
    },
    {
        "title": "次韵十诗  其三",
        "author": "楼钥",
        "content": "大率舟行岸自移，机缄何必更深思。\n雨余坐见水三尺，云浄喜看天四垂。\n荷沼已残霜后盖，桂林初绽月边枝。\n闲中气味深长甚，问却西风总不知。",
        "dynasty": "宋",
        "collection_info": null
    },
    {
        "title": "次韵十诗  其四",
        "author": "楼钥",
        "content": "幸堪击壤乐清时，衰病情怀百不宜。\n祇好灌畦陪汉叟，更欣学圃慕樊迟。\n逢人草草须倾酒，得韵匆匆且和诗。\n琴意高低尤自适，高山流水久心知。",
        "dynasty": "宋",
        "collection_info": null
    },
    {
        "title": "次韵十诗  其五",
        "author": "楼钥",
        "content": "甥舅相寻向酒边，相忘情话更怡然。\n人言难遇双延阁，自媿叨联两大天。\n只觉光阴诗裏过，何妨枕簟醉时眠。\n此中别有真消息，莫为人间醒者传。",
        "dynasty": "宋",
        "collection_info": null
    },
    {
        "title": "次韵十诗  其六",
        "author": "楼钥",
        "content": "从来忧道不忧贫，晚向闲中得此身。\n直把宦途如梦过，任他世事似棋新。\n坐间可说旧时话，眼底幸多同社人。\n赓唱本求闲燕乐，莫夸末路费精神。",
        "dynasty": "宋",
        "collection_info": null
    },
    {
        "title": "次韵十诗  其七",
        "author": "楼钥",
        "content": "自怜鹤髮奉慈亲，家舅还欣託宝邻。\n已向云间收倦翼，甘从波底作潜鳞。\n幸然松菊连三径，谁谓神僊隔一尘。\n野服相从成二叟，不须更现宰官身。",
        "dynasty": "宋",
        "collection_info": null
    },
    {
        "title": "次韵十诗  其八",
        "author": "楼钥",
        "content": "笑它咄咄向空书，既老投闲计未疎。\n釜裏有鱼长自足，门前无爵是吾居。\n休论仙子生尘袜，莫问高轩织翠裾。\n百念已如灰样冷，更无骄色与人锄。",
        "dynasty": "宋",
        "collection_info": null
    },
    {
        "title": "次韵十诗  其九",
        "author": "楼钥",
        "content": "秋宵坐到玉绳低，历历明蟾数桂枝。\n重露半翻蕉叶径，好风时飐豆花篱。\n不妨起舞弄清影，何用撞钟夸小诗。\n浊酒困人垂欲睡，更揩病眼一扬眉。",
        "dynasty": "宋",
        "collection_info": null
    },
    {
        "title": "次韵十诗  其一○",
        "author": "楼钥",
        "content": "秋到先生旧草堂，凉飈林叶已飘黄。\n渐看天宇清霜肃，更觉人家白昼长。\n历世既经三折臂，坐愁何必九回肠。\n世间万事消磨尽，祇有诗情未遽忘。",
        "dynasty": "宋",
        "collection_info": null
    },
    {
        "title": "客目中次韵  其一",
        "author": "楼钥",
        "content": "三年此月绮筵开，盛意勤拳不待催。\n预约行人须已集，先欣数客肯俱来。\n诗筒才到先赓韵，酒兴方浓莫算杯。\n更欲秋深穷胜践，邹枚后乘可容陪。",
        "dynasty": "宋",
        "collection_info": null
    },
    {
        "title": "客目中次韵  其二",
        "author": "楼钥",
        "content": "花若开时定自开，芳心深靓不容催。\n主人又有新诗出，佳客应寻旧雨来。\n楼上已闻香扑鼻，堂前尽放酒盈杯。\n高烧银烛照花睡，更到更深亦愿陪。",
        "dynasty": "宋",
        "collection_info": null
    },
    {
        "title": "次病足韵",
        "author": "楼钥",
        "content": "定数无过偶与奇，达人处顺更安时。\n不于椿菌量长短，岂为彭殇较疾迟。\n虽是一时身有疾，行开九秩寿无期。\n外生六十头先白，杖屦相从最得宜。",
        "dynasty": "宋",
        "collection_info": null
    },
    {
        "title": "戏和三绝 脱索",
        "author": "楼钥",
        "content": "缠缚千遭趁酒巡，环观巧手竞称神。\n莫言名利如缰锁，猛烈抽身亦在人。",
        "dynasty": "宋",
        "collection_info": null
    },
    {
        "title": "戏和三绝 藏擫",
        "author": "楼钥",
        "content": "尽教逞技尽多般，毕竟甘心受面谩。\n解把人间等嬉戏，不妨笑与大家看。",
        "dynasty": "宋",
        "collection_info": null
    },
    {
        "title": "戏和三绝 傀儡",
        "author": "楼钥",
        "content": "假合阴阳有此身，使形全在气和神。\n王家幻戏犹坚固，线索休时尚木人。",
        "dynasty": "宋",
        "collection_info": null
    },
    {
        "title": "昼寝正酣以二十韵诗来亟为次韵",
        "author": "楼钥",
        "content": "老氏正求知我希，吾今老矣更何之。\n极知仕宦皆由命，纵有功名已过时。\n览镜形容宁復我，还乡交友定从谁。\n慈亲多幸方难老，家舅尤欣未觉衰。\n教诲至今仍似旧，襟期暗合自相知。\n新诗必使篇篇和，胜地还容处处随。\n昼永剧谈俱喜听，夜深清坐更忘疲。\n素钦行己初无玷，愿学持心不自欺。\n紫橐清班叨预列，黄金横带忝同垂。\n六旬顾我犹加懒，八秩如公尚自持。\n但仰三尊知共庆，孰云十拗敢轻嗤。\n无情到此方为达，省病从它不用治。\n世事只将同蝶梦，人生几得见鸡皮。\n观书自适非求解，杖策徐行莫厌迟。\n俭素何妨贫胜富，优游真是乐忘饥。\n虽然调乐无千指，尽喜当歌有十眉。\n报谒要须亲自到，赴筵直以散为期。\n醉翁雅意非谋醉，棋社清欢岂为棋。\n白髮只宜甘散诞，红尘任彼自奔驰。\n安舆来往长陪侍，此意终身誓不移。",
        "dynasty": "宋",
        "collection_info": null
    },
    {
        "title": "次赠少微兄韵",
        "author": "楼钥",
        "content": "汪楼比屋古城隅，彼此清贫不愿余。\n南阮诸贤今有几，东床佳壻竟谁如。\n归乡年亦非全老，对酒情犹未觉疎。\n来往两家无倦色，此身端合老犂锄。",
        "dynasty": "宋",
        "collection_info": null
    },
    {
        "title": "桂花方开约客次韵",
        "author": "楼钥",
        "content": "久疑岩桂尽迟开，留待生朝伴举杯。\n老去欲寻千日醉，客来同引百花醅。\n况临高阁枝枝秀，好判闲身日日陪。\n家酿尽倾君不惜，莫教瓶罄耻为罍。",
        "dynasty": "宋",
        "collection_info": null
    },
    {
        "title": "蒋德尚棋会展日次韵",
        "author": "楼钥",
        "content": "棋社经年能几回，身闲深幸屡参陪。\n一旬又见朋簪集，三径还因听履开。\n休苦索居徒面壁，何如相遇且衔杯。\n虽由药裹宽初约，不碍重寻旧雨来。",
        "dynasty": "宋",
        "collection_info": null
    },
    {
        "title": "太上皇帝圣体清康老母进封信安郡太夫人适斋除敷文阁学士有诗为贺次韵  其一",
        "author": "楼钥",
        "content": "清朝孝治古无伦，通籍推恩总及亲。\n八秩升班惟二老，九龄拜命更何人。\n春初庆席欢犹在，岁晚宸纶喜共新。\n须信长年多富贵，祇因同见会昌春。",
        "dynasty": "宋",
        "collection_info": null
    },
    {
        "title": "太上皇帝圣体清康老母进封信安郡太夫人适斋除敷文阁学士有诗为贺次韵  其二",
        "author": "楼钥",
        "content": "吾母年高绝等伦，痴儿何幸得荣亲。\n九重锡类真千载，八座承恩只一人。\n共仰外门流庆远，喜同介弟宠光新。\n两家盛事人争贺，和气熏为腊裏春。",
        "dynasty": "宋",
        "collection_info": null
    },
    {
        "title": "次题晓上人闲静轩韵",
        "author": "楼钥",
        "content": "我居城郭子居山，两地相望数里间。\n我已得闲犹未静，子虽处静少曾闲。\n莫将花与梦相似，之用心如石样顽。\n要识箇中真信息，孤云僧事两相关。",
        "dynasty": "宋",
        "collection_info": null
    },
    {
        "title": "次韵十诗 棋会",
        "author": "楼钥",
        "content": "归来乡曲大家闲，同社仍欣取友端。\n无事衔杯何不可，有时会面亦良难。\n少曾环坐坐长满，頼有主盟盟未寒。\n琴弈相寻诗间作，笑谈终日有余欢。",
        "dynasty": "宋",
        "collection_info": null
    },
    {
        "title": "次韵十诗 老态",
        "author": "楼钥",
        "content": "舅甥身退不为迟，肥遯犹当未老时。\n东晋虽惭古元亮，晚唐知慕老天随。\n公开九秩身方健，我甫六旬心已疲。\n不敢自言成酷似，腹心惟喜两相知。",
        "dynasty": "宋",
        "collection_info": null
    },
    {
        "title": "次韵十诗 晨朝懒起",
        "author": "楼钥",
        "content": "坐见一翁双鬓皤，只赢晓梦到无何。\n窗凉风透真成适，日出事生还更多。\n足弱已难堪蜡屐，齿摇初不为邻梭。\n回思螭陛班心处，日日奔趋向馺娑。",
        "dynasty": "宋",
        "collection_info": null
    },
    {
        "title": "次韵十诗 见客",
        "author": "楼钥",
        "content": "车辙长多长者临，相过肯笑席门深。\n寒暄固有三分话，臭味还倾一寸心。\n客至自应闲不厌，年来寖觉老难禁。\n应酬既了无余事，面壁何妨学少林。",
        "dynasty": "宋",
        "collection_info": null
    },
    {
        "title": "次韵十诗 昼寝",
        "author": "楼钥",
        "content": "才尽甘为世所捐，不如高卧了余年。\n时逢毁誉心无诤，间有诗文手自编。\n老去已知身是梦，闲来更得酒中天。\n帘深午寂浑无念，只与白鸥相对眠。",
        "dynasty": "宋",
        "collection_info": null
    },
    {
        "title": "次韵十诗 喜闲 其一",
        "author": "楼钥",
        "content": "投闲时以醉为乡，人既相忘我亦忘。\n雨足已期南亩熟，风清更爱北窗凉。\n昼观碧落云千迭，夜看中庭月一方。\n时援素琴聊自遣，谁能更作凤求皇。",
        "dynasty": "宋",
        "collection_info": null
    },
    {
        "title": "次韵十诗 喜闲 其二",
        "author": "楼钥",
        "content": "杜陵郑老共襟期，门外红尘弗与知。\n近日颇荒攻媿课，多时不见适斋诗。\n竹深荷浄相留处，月白风清偶会时。\n地僻衣裳俱自懒，黄冠野服澹相宜。",
        "dynasty": "宋",
        "collection_info": null
    },
    {
        "title": "次韵十诗 读香山诗",
        "author": "楼钥",
        "content": "诗到香山不计篇，想逢佳处辄欣然。\n明知无子可传业，每遇为文自入编。\n举世慕名多讽诵，惟公着句得纯全。\n胸中相似诗方似，一等不为名利牵。",
        "dynasty": "宋",
        "collection_info": null
    },
    {
        "title": "次韵十诗 即事",
        "author": "楼钥",
        "content": "旋插杉枝蔽晓曦，缓摇轻箑自融怡。\n调琴不用求成曲，得句何须凑作诗。\n无復趋炎同褦襶，但能寻睡学希夷。\n太仓日食五升米，老矣不嫌人更嗤。",
        "dynasty": "宋",
        "collection_info": null
    },
    {
        "title": "次韵十诗 西山",
        "author": "楼钥",
        "content": "两岸杉松翠荫长，轻舆连日得彷徉。\n绝怜林下朝还莫，不问人间炎与凉。\n睡起闲情方自乐，斋余归路未须忙。\n何时更向月溪去，愿着青鞋走侍旁。",
        "dynasty": "宋",
        "collection_info": null
    },
    {
        "title": "次韵十诗 燕居",
        "author": "楼钥",
        "content": "大老今居东海滨，燕居晚岁更申申。\n外生但喜长依教，一笑相从莫问贫。\n闲裏只将诗作活，酒边犹有笔如神。\n乞言授几俱休论，且作羲皇以上人。",
        "dynasty": "宋",
        "collection_info": null
    },
    {
        "title": "子成兄年八十六史子久八十二舅氏八十一会于适斋次韵二绝  其一",
        "author": "楼钥",
        "content": "堂中三寿喜同时，黄髮相逢齿更儿。\n参坐共谈宣政旧，风流不许后生知。",
        "dynasty": "宋",
        "collection_info": null
    },
    {
        "title": "子成兄年八十六史子久八十二舅氏八十一会于适斋次韵二绝  其二",
        "author": "楼钥",
        "content": "闾里旧游能几人，适斋犹有笔如神。\n莫言二老升沈异，各现宰官居士身。",
        "dynasty": "宋",
        "collection_info": null
    },
    {
        "title": "竹",
        "author": "楼钥",
        "content": "蛰宫惊起两龙角，蛟室未呈双水犀。\n同本君为分鲁卫，清风应不愧夷齐。",
        "dynasty": "宋",
        "collection_info": null
    },
    {
        "title": "半月轩",
        "author": "楼钥",
        "content": "莫要作圆月，纔圆却又亏。\n不如作一半，犹有向圆时。",
        "dynasty": "宋",
        "collection_info": null
    },
    {
        "title": "寿戴君",
        "author": "楼钥",
        "content": "人日过，四日中，蓬壶此际诞仙翁。\n香飘宝篆纤余碧，酒泛金樽潋滟红。\n安道家声知有许，于公阴德自无穷。\n祝君寿算将何似，千仞螺山耸碧空。",
        "dynasty": "宋",
        "collection_info": null
    },
    {
        "title": "郭熙秋山平远用东坡韵",
        "author": "楼钥",
        "content": "槐花忙过举子閒，旧游忆在夷门山。\n玉堂会见郭熙画，拂拭缣素尘埃间。\n楚天极目江天远，枫林渡头秋思晚。\n烟中一叶认扁舟，雨外数峰横翠巘。\n谁安客宦踰三霜，云梦泽连襄汉阳。\n平生独不见写本，惯饮山绿餐湖光。\n老来思归真日月，梦想林泉对华髮。\n丹青安得此一流，画我横筇水中石。",
        "dynasty": "宋",
        "collection_info": null
    },
    {
        "title": "次曾子固韵",
        "author": "楼钥",
        "content": "惊见银河空外翻，奔湍千丈有余寒。\n下流不用长劳望，祇向悬崖顶上看。",
        "dynasty": "宋",
        "collection_info": null
    },
    {
        "title": "句",
        "author": "楼钥",
        "content": "门前莫约频来客，坐上同观未见书。",
        "dynasty": "宋",
        "collection_info": null
    },
    {
        "title": "第一山",
        "author": "王信",
        "content": "禺迹茫茫万里天，望中皆我旧山川。\n谁将淮水分南北，直到幽燕始是边。",
        "dynasty": "宋",
        "collection_info": null
    },
    {
        "title": "题椿桂堂",
        "author": "王信",
        "content": "乡与子直游胶庠，是时子明居侍旁。\n友于学问相激昂，声华日驰翰墨场。\n仲氏一第如探囊，伯氏随即凌云翔。\n已快雁塔书雁行，君家余庆未易量。\n二龙三凤同呈祥，一门竞爽如圭璋。\n前后继踵名相望，伙为十佛经中光。\n联翩不羡金华堂，会稽何独夸诸黄。\n世言燕山窦十郎，一枝椿老五桂芳。\n君今取此名其堂，荐绅荣之富篇章。\n几与窦氏争颉颃，吾家亦颇推吾乡。\n自从仲父闿天荒，五登科第于太常。\n枝分派别各一房，敢与君家相比方。\n夫人更喜寿且康，岁时罗列称寿觞。\n綵衣青紫交焜煌，人生至乐见未尝。\n源深允矣流必长，孙枝更接秋风香。",
        "dynasty": "宋",
        "collection_info": null
    },
    {
        "title": "题石洞书院",
        "author": "王信",
        "content": "不到兹山又十秋，欲题名字记重游。\n转头前日梦相似，拭目诸公墨尚留。\n俗裏尘埃随酒却，淡中生活为诗愁。\n晚来得趣无人解，一鸟不鸣山更幽。",
        "dynasty": "宋",
        "collection_info": null
    },
    {
        "title": "飞瀑",
        "author": "王信",
        "content": "闻道东阳水乐亭，一经坡句万年声。\n我来石洞得飞瀑，谁赋新诗留美名。\n平地有雷鸣不断，半天无雨势如倾。\n欲知山水醉翁意，且请主人迟酒行。",
        "dynasty": "宋",
        "collection_info": null
    },
    {
        "title": "咏扬州后土祠琼花",
        "author": "王信",
        "content": "爱奇造物剪琼瑰，为镇灵祠特地栽。\n事纪扬州千古胜，名传天下万花魁。\n何人斫却依然在，是处移将不肯开。\n谩说八仙模样似，八仙那得有香来。",
        "dynasty": "宋",
        "collection_info": null
    },
    {
        "title": "句",
        "author": "王信",
        "content": "托名庾公何区区，天造地设非关渠。",
        "dynasty": "宋",
        "collection_info": null
    },
    {
        "title": "视旱田赋呈上元簿杨明卿",
        "author": "王信",
        "content": "轮蹄旦旦风尘表，入眼群山青未了。\n刺藤迎日子先红，荞麦得霜花渐老。\n丛祠诡怪画村疃，古寺骞腾出林杪。\n征衫多次逐飞鸢，下担有时随宿鸟。\n初晴得去恨迟迟，独夜不眠忧悄悄。\n公如老骥暂伏枥，我类游鳞终屈沼。\n一朝王事有期会，百里民情同探讨。\n详于禹贡辨等级，明似离娄烛幽眇。\n高依丘壠或微收，低近陂塘翻尽槁。\n凶荒有数合均一，报应于中又分晓。\n不能究实害非浅，傥使从宽恩岂小。\n兹行到处欲春风，批放莫教分数少。",
        "dynasty": "宋",
        "collection_info": null
    },
    {
        "title": "雪窗",
        "author": "王信",
        "content": "先生原是山中客，仅能扬雄一区宅。\n穷冬十日不出门，群玉峯前看三白。\n谁将名字落人间，丹陛入对天开颜。\n江城作牧多暇日，犹有余力穷跻攀。\n膏肓不除泉石念，胜处何如眼中见。\n四明风月岂无情，要是岁寒心不变。\n晴檐初晃云母光，庭中已休雁鹜行。\n玲珑元不碍达观，下视万物俱清凉。",
        "dynasty": "宋",
        "collection_info": null
    },
    {
        "title": "哭宣教郎赵垒之",
        "author": "王信",
        "content": "长江天险失，铁骑逼金陵。\n拒敌无留守，捐躯有县丞。\n戈挥天日皎，血洒阵云腾。\n蒋尉英灵在，千秋配食能。",
        "dynasty": "宋",
        "collection_info": null
    },
    {
        "title": "徐鳬岛",
        "author": "王时会",
        "content": "绝壑搀空云与平，横飞寒瀑万年声。\n杖藜平过人间险，独向千山顶上行。",
        "dynasty": "宋",
        "collection_info": null
    },
    {
        "title": "摘椒颂",
        "author": "释浄全",
        "content": "含烟带露已经秋，颗颗通红气味周。\n突出眼睛开口笑，这回不恋旧枝头。",
        "dynasty": "宋",
        "collection_info": null
    },
    {
        "title": "答松源和尚举竹篦话颂",
        "author": "释浄全",
        "content": "黑漆竹篦握起，迅雷不及掩耳。\n德山临济茫然，懵底如何插嘴。",
        "dynasty": "宋",
        "collection_info": null
    },
    {
        "title": "答大慧举灵云悟桃花颂",
        "author": "释浄全",
        "content": "灵云一见两眉横，引得渔翁良计生。\n白浪起时抛一钓，任教鱼鼈竞头争。",
        "dynasty": "宋",
        "collection_info": null
    },
    {
        "title": "自赞",
        "author": "释浄全",
        "content": "匙挑不上箇村夫，文墨胸中一点无。\n曾把虚空揣出骨，恶声赢得满江湖。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释浄全",
        "content": "此老从来谩自夸，无端病眼见空华。\n直教当下超三际，检点将来未到家。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释浄全",
        "content": "是见受时眼着屑，见如不受事犹乖。\n贼身已露徒回首，鬼面神头一处埋。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释浄全",
        "content": "毗耶城裏老维摩，一默无言诡诈多。\n三万二千师子座，一时掀倒看如何。",
        "dynasty": "宋",
        "collection_info": null
    },
    {
        "title": "竹",
        "author": "易元矩",
        "content": "一别虞妃去未还，愁云空锁九疑山。\n世间多少相思泪，洒遍修篁染不斑。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "黄伦",
        "content": "大业由身济，中兴迈百王。\n忧勤三纪治，寿考九龄长。\n弃屣遗天下，乘云返帝乡。\n典谟应不泯，奎画焕尧章。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "黄伦",
        "content": "湖鼎丹成日，中天瑞鹤迎。\n愁云迷帝幄，泪雨洒都城。\n黼翣增摧割，龙輴忽启行。\n千官陪素仗，九殒欲无声。",
        "dynasty": "宋",
        "collection_info": null
    },
    {
        "title": "句",
        "author": "胡有开",
        "content": "一百八景蟠绕，三十六峰回环。",
        "dynasty": "宋",
        "collection_info": null
    },
    {
        "title": "上楼参政",
        "author": "邵经国",
        "content": "闻道先生欲挂冠，先生几日出长安。\n去时莫待淋头雨，归日须防彻骨寒。\n已遂平生多少志，莫令末路去留难。\n二疏毕竟成何事，留取他年作画看。",
        "dynasty": "宋",
        "collection_info": null
    },
    {
        "title": "句",
        "author": "周良臣",
        "content": "却从谷口问归樵。",
        "dynasty": "宋",
        "collection_info": null
    },
    {
        "title": "七日发岳麓道中寻梅不获至十日遇雪赋此",
        "author": "林用中",
        "content": "昨日来时万里林，长江雪厚侵犹深。\n苍茫不见梅花意，重对晴天豁晚襟。",
        "dynasty": "宋",
        "collection_info": null
    },
    {
        "title": "十三晨起雪晴前言果验用定王台韵赋诗",
        "author": "林用中",
        "content": "今朝风日好，抱病起登台。\n山色愁无尽，江波去不回。\n客怀无老草，节物又疎梅。\n且莫催归骑，凭栏更一杯。",
        "dynasty": "宋",
        "collection_info": null
    },
    {
        "title": "敬夫用定王台韵赋诗因復次韵",
        "author": "林用中",
        "content": "寂寞番君后，光华帝子来。\n千年遗故国，万事只空台。\n日月东西见，湖山表裏开。\n从知爽鸠乐，莫做雍门哀。",
        "dynasty": "宋",
        "collection_info": null
    },
    {
        "title": "至上封",
        "author": "林用中",
        "content": "岳背三冬雪，真同不夜城。\n野烟何晃荡，涧水助空明。\n行橐多新句，青山有旧盟。\n堂堂身世事，渠漫说三生。",
        "dynasty": "宋",
        "collection_info": null
    },
    {
        "title": "后洞山口晚赋",
        "author": "林用中",
        "content": "西岭更西路，云岚最窈深。\n水流千涧底，树合四时阴。\n更得寻幽侣，何妨拥鼻吟。\n笑看云出岫，谁似此无心。",
        "dynasty": "宋",
        "collection_info": null
    },
    {
        "title": "马上口占次敬夫韵",
        "author": "林用中",
        "content": "寒雪飘飘白昼昏，征骢晓发向孤村。\n途中风物来时异，吟罢新诗击酒尊。",
        "dynasty": "宋",
        "collection_info": null
    },
    {
        "title": "马上举韩退之话口占",
        "author": "林用中",
        "content": "天寒愁思正茫茫，匹马周行野树苍。\n遥想韩公昔年事，声名留得后来香。",
        "dynasty": "宋",
        "collection_info": null
    },
    {
        "title": "雪消溪涨见山色可喜口占",
        "author": "林用中",
        "content": "雪消山色自青青，水涨溪流拍小汀。\n行客悠悠心目快，漫题新句在空屏。",
        "dynasty": "宋",
        "collection_info": null
    },
    {
        "title": "登山有作次敬夫韵",
        "author": "林用中",
        "content": "壁立崔嵬不计寻，千峰罗列献奇深。\n等闲伫立遥观徧，流水高山万古心。",
        "dynasty": "宋",
        "collection_info": null
    },
    {
        "title": "马迹桥",
        "author": "林用中",
        "content": "此日驱车马迹桥，远从师友步青霄。\n登临不用还歧想，为爱山翁喜见招。",
        "dynasty": "宋",
        "collection_info": null
    },
    {
        "title": "方广道中半岭少憩次敬夫韵",
        "author": "林用中",
        "content": "岭峻山高且息肩，芒鞋踏破野云烟。\n须臾直入上方去，又是干坤一洞天。",
        "dynasty": "宋",
        "collection_info": null
    },
    {
        "title": "道中景物甚胜吟赏不暇敬夫有诗因次其韵",
        "author": "林用中",
        "content": "天外云端磬有声，道中景物信增新。\n徘徊吟赏天将暮，好向平原问主人。",
        "dynasty": "宋",
        "collection_info": null
    },
    {
        "title": "崖边积雪取食清甚次敬夫韵",
        "author": "林用中",
        "content": "崖边琼玖吐清光，偶到山间得味尝。\n一段奇香今已会，冰牙冷齿裂人肠。",
        "dynasty": "宋",
        "collection_info": null
    },
    {
        "title": "后洞雪压竹枝横道",
        "author": "林用中",
        "content": "山中景物自新奇，乘兴幽人写小诗。\n洞里竹枝遭雪压，何人扶起向明时。",
        "dynasty": "宋",
        "collection_info": null
    },
    {
        "title": "方广圣灯次敬夫韵",
        "author": "林用中",
        "content": "灯长三世火长明，千里遗踪子细寻。\n自是神光能永夜，不妨金偈更降心。",
        "dynasty": "宋",
        "collection_info": null
    },
    {
        "title": "壁间古画精绝未闻有赏音者赋此",
        "author": "林用中",
        "content": "老树参横傍古阴，浓烟淡月试追寻。\n自来无会丹青意，可惜良工苦片心。",
        "dynasty": "宋",
        "collection_info": null
    },
    {
        "title": "方广奉怀定叟",
        "author": "林用中",
        "content": "相从偶到招提寺，独对西风忆羽人。\n澹泊烟霞深处卧，百年衣钵此生身。",
        "dynasty": "宋",
        "collection_info": null
    },
    {
        "title": "赋罗汉果",
        "author": "林用中",
        "content": "团团硕果自流黄，罗汉芳名托上方。\n寄语山僧留待客，多些滋味煮成汤。",
        "dynasty": "宋",
        "collection_info": null
    },
    {
        "title": "方广版屋",
        "author": "林用中",
        "content": "上方古栋宇，年久自参差。\n动我行人想，相看各赋诗。",
        "dynasty": "宋",
        "collection_info": null
    },
    {
        "title": "泉声",
        "author": "林用中",
        "content": "穿云络日苦悲吟，涧底潺潺觅好音。\n絃管笙簧寒碎玉，源头深处细追寻。",
        "dynasty": "宋",
        "collection_info": null
    },
    {
        "title": "霜月",
        "author": "林用中",
        "content": "雪霁云收月满天，冰轮碾转浄无烟。\n几迴寒色侵人冷，底信清光永夜娟。",
        "dynasty": "宋",
        "collection_info": null
    },
    {
        "title": "枯木",
        "author": "林用中",
        "content": "数年抱叶不萌芽，终岁淹淹绝藓花。\n廊庙大材工舍用，何须把节向人夸。",
        "dynasty": "宋",
        "collection_info": null
    },
    {
        "title": "夜宿方广闻长老守荣化去敬夫感而赋诗次韵",
        "author": "林用中",
        "content": "上方长老已寻真，禅室空存锡杖新。\n自是屋梁留夜月，可怜飘泊系留身。",
        "dynasty": "宋",
        "collection_info": null
    },
    {
        "title": "莲花峰次敬夫韵",
        "author": "林用中",
        "content": "十丈花开自白莲，峰头花色更鲜妍。\n分明会得濂溪趣，强作新诗续古篇。",
        "dynasty": "宋",
        "collection_info": null
    },
    {
        "title": "残雪未消",
        "author": "林用中",
        "content": "冻压林巢欲堕鸦，素花飘落结烟霞。\n阴风惨淡青山老，不辨梅花与雪花。",
        "dynasty": "宋",
        "collection_info": null
    },
    {
        "title": "行林间几三十里寒甚道旁有残火温酒举白方觉有暖意次敬夫韵",
        "author": "林用中",
        "content": "高山绝顶雪千堆，凛裂冰肤这几回。\n行到林间得残火，借它燃烬暖寒杯。",
        "dynasty": "宋",
        "collection_info": null
    },
    {
        "title": "福岩寺回望岳市",
        "author": "林用中",
        "content": "福岩宝地几千年，宫殿朦胧锁暮烟。\n游客回头怀想望，自知身在寂寥天。",
        "dynasty": "宋",
        "collection_info": null
    },
    {
        "title": "福岩寺读张南湖旧诗",
        "author": "林用中",
        "content": "名公有意着新书，翰墨精神碧玉姿。\n今日山中纔读罢，经行已续少陵诗。",
        "dynasty": "宋",
        "collection_info": null
    },
    {
        "title": "登祝融口占",
        "author": "林用中",
        "content": "托身天际外，寄足在云端。\n俯仰心犹壮，登临眼尽宽。\n干坤真景界，风雪倍朝寒。\n忽起烟霞想，相从结大还。",
        "dynasty": "宋",
        "collection_info": null
    },
    {
        "title": "晚霞",
        "author": "林用中",
        "content": "晚霞掩映祝融峰，衡岳高低烂熳红。\n愿学陵阳修炼术，朝餐一片趁天风。",
        "dynasty": "宋",
        "collection_info": null
    },
    {
        "title": "赠上封诸老",
        "author": "林用中",
        "content": "上封台观静，夕霁景偏清。\n月下闻禅语，风中有磬声。\n龙池留古蹟，雁塔寄余情。\n借问房前树，东窗忽偃生。",
        "dynasty": "宋",
        "collection_info": null
    },
    {
        "title": "醉下祝融峰",
        "author": "林用中",
        "content": "祝融高处怯寒风，浩荡飘凌震我胸。\n今日与君同饮罢，愿狂酩酊下遥峰。",
        "dynasty": "宋",
        "collection_info": null
    },
    {
        "title": "林间残雪时落锵然有声赋此",
        "author": "林用中",
        "content": "天花乱落类琼瑶，游赏行人觉路遥。\n林畔残枝犹被压，数声佩玉遍青霄。",
        "dynasty": "宋",
        "collection_info": null
    },
    {
        "title": "石廪峰次敬夫韵",
        "author": "林用中",
        "content": "石廪峰高直插天，芳名耿耿旧流传。\n好推佳惠敷寰宇，始信人间大有年。",
        "dynasty": "宋",
        "collection_info": null
    },
    {
        "title": "自西园登山宿方广寺",
        "author": "林用中",
        "content": "登山极目望，梵宇自鲜明。\n风度闲花落，云低野树清。\n夜长人不寐，地僻月初生。\n明发又归去，何能已此情。",
        "dynasty": "宋",
        "collection_info": null
    },
    {
        "title": "十五日再登祝融峰用台字韵",
        "author": "林用中",
        "content": "惆怅独徘徊，晴岚遶古台。\n日从东海上，人自北山回。\n峰老曾经雪，天寒不放梅。\n野僧怜我倦，相观酒盈杯。",
        "dynasty": "宋",
        "collection_info": null
    },
    {
        "title": "方广寺睡觉次敬夫韵",
        "author": "林用中",
        "content": "寒溜山房太惨情，夜长枕畔听泉声。\n起来独自浑无语，牢落凄凉澹泊清。",
        "dynasty": "宋",
        "collection_info": null
    },
    {
        "title": "渡兴乐江望祝融",
        "author": "林用中",
        "content": "今日溪云迷小槎，层层锦浪映晴霞。\n须臾直至前村去，遥望羣峰真可夸。",
        "dynasty": "宋",
        "collection_info": null
    },
    {
        "title": "岳后步月",
        "author": "林用中",
        "content": "转缺霜轮出海边，故人千里共婵娟。\n山阴此夜明如练，月白风清人未眠。",
        "dynasty": "宋",
        "collection_info": null
    },
    {
        "title": "过高台获信老诗集",
        "author": "林用中",
        "content": "今朝移步野云端，幸得新诗读夜阑。\n识破中间真隠诀，月明风雪道休寒。",
        "dynasty": "宋",
        "collection_info": null
    },
    {
        "title": "自上封下福岩道旁访李邺侯书堂山路榛合不可往矣遂赋此",
        "author": "林用中",
        "content": "百年古路已成荒，今日人称相国堂。\n麟凤已归天上去，空留遗像在斜阳。",
        "dynasty": "宋",
        "collection_info": null
    },
    {
        "title": "夜得岳后庵僧家园新茶甚不多辄分数碗奉伯承",
        "author": "林用中",
        "content": "芽吐金英风味长，我于僧舍得先尝。\n饮时各尽卢仝量，去腻除繁有远香。",
        "dynasty": "宋",
        "collection_info": null
    },
    {
        "title": "自方广过高台赋此",
        "author": "林用中",
        "content": "山云迷古寺，曙色照孤城。\n禅境风偏好，空门眼倍明。\n逢僧叙旧话，对客结新盟。\n□□□□□，□□□□生。",
        "dynasty": "宋",
        "collection_info": null
    },
    {
        "title": "胡文广仲与范伯崇自岳市来同登绝顶举酒极谈得闻比日讲论之乐",
        "author": "林用中",
        "content": "自得中峰住，怜君冒雪来。\n共登福岩寺，齐上古层台。\n斗酒酬佳兴，诗怀喜独开。\n飘然尘世隔，谈论转堪哀。",
        "dynasty": "宋",
        "collection_info": null
    },
    {
        "title": "题福岩寺",
        "author": "林用中",
        "content": "久慕云间寺，相从此日来。\n山僧留客坐，野老把松栽。\n地拱千寻险，天遮四面开。\n殷勤方外望，尘事不胜哀。",
        "dynasty": "宋",
        "collection_info": null
    },
    {
        "title": "题福岩寺 题南台",
        "author": "林用中",
        "content": "山高耸楼观，天际有瑶台。\n地僻烟霞静，门空云雾开。\n舆图真绝域，形胜实崔巍。\n久以平生慕，今年始得来。",
        "dynasty": "宋",
        "collection_info": null
    },
    {
        "title": "同游岳麓道遇大雪马上次敬夫韵",
        "author": "林用中",
        "content": "遥瞻衡岳顶，云尽碧参差。\n人从南方至，雪坠西崖垂。\n谈玄问老子，鸣佩邀神妃。\n飞花舞琼瑶，青壁比珠玑。\n平生山水兴，行止只自知。\n飘飖凌浩荡，犹恐太白低。\n松持岁寒操，梅放冰雪姿。\n迢递昆崙颠，俯仰动遐思。\n兹峰名天下，突兀真绝奇。\n行行将易晚，去去尚追随。\n我爱君饮酒，君爱我赋诗。\n相看各惆怅，勉旃在明时。",
        "dynasty": "宋",
        "collection_info": null
    },
    {
        "title": "游南岳风雪未已决策登山用敬夫春风楼韵",
        "author": "林用中",
        "content": "人言南山颠，烟霞耸楼观。\n俯瞰了坤倪，仰攀接天汉。\n勇往愧未能，长吟湘水畔。\n兹来渺遐思，风雪岂中断。\n行行重行行，敢起自昼嘆。\n我闻精神交，石裂冰可泮。\n阴沴驱层霄，杲日丽旭旦。\n决策君勿疑，此理或通贯。",
        "dynasty": "宋",
        "collection_info": null
    },
    {
        "title": "将下山有作",
        "author": "林用中",
        "content": "昔日乘舆住此山，爱山五日住山间。\n今朝忽动思归兴，得伴先生杖屦还。",
        "dynasty": "宋",
        "collection_info": null
    },
    {
        "title": "十六日下山各赋二篇以纪时事云",
        "author": "林用中",
        "content": "匹马返归程，天寒雪眼明。\n无穷身外事，难了世间情。\n客向天边去，风含玉佩声。\n别离与僧约，明岁再来迎。",
        "dynasty": "宋",
        "collection_info": null
    },
    {
        "title": "又和敬夫韵",
        "author": "林用中",
        "content": "青山不老千年在，白髮如丝两鬓新。\n历尽高山数万里，未知何路是为真。",
        "dynasty": "宋",
        "collection_info": null
    },
    {
        "title": "登山回",
        "author": "林用中",
        "content": "胜概峰头寺，寻幽客自来。\n泉声涧分细，山色翠成堆。\n踏破千崖雪，还闻一夜雷。\n东林期拟结，卧石梦忘回。",
        "dynasty": "宋",
        "collection_info": null
    },
    {
        "title": "于尉以书室新成惠诗次韵",
        "author": "舒邦佐",
        "content": "无数云山簇眼前，又听风叶响琤然。\n近于此处开三径，准拟归来受一廛。\n终日看山忘坐卧，有时扃户锁风烟。\n寻花问柳如乘兴，且莫轻回访戴船。",
        "dynasty": "宋",
        "collection_info": null
    },
    {
        "title": "于尉惠诗有流落之叹次韵招饮",
        "author": "舒邦佐",
        "content": "一纸西风书客愁，愁来如泻满汀洲。\n从他梦鹿还争鹿，休问封侯与不侯。\n百岁光阴草头露，一年好景菊花秋。\n人生能着几緉屐，且为重阳一醉不。",
        "dynasty": "宋",
        "collection_info": null
    },
    {
        "title": "书堂前植竹今日移梅于其间",
        "author": "舒邦佐",
        "content": "三径向来孤竹弟，一枝今日伴梅兄。\n岁寒图上曾相识，一笑相看自有情。",
        "dynasty": "宋",
        "collection_info": null
    },
    {
        "title": "戴氏楼名折桂来觅诗赋二十八字",
        "author": "舒邦佐",
        "content": "秋入高楼风露凉，疑从月裏送清香。\n五枝高折非难事，问取燕山窦十郎。",
        "dynasty": "宋",
        "collection_info": null
    },
    {
        "title": "偶书",
        "author": "舒邦佐",
        "content": "酒尽瓶干一再添，朔风吹叶响阶前。\n起来水墨图中望，正是江南欲雪天。",
        "dynasty": "宋",
        "collection_info": null
    },
    {
        "title": "和许宰于尉间字韵诗后一首送其子赴太学  其一",
        "author": "舒邦佐",
        "content": "连珠迭璧照窗间，得句须知出等閒。\n有似弟兄花萼集，更如大小淮南山。\n言诗自愧知来赐，闻十如何敢望颜。\n一夜不眠追险韵，起来疏髮有诗斑。",
        "dynasty": "宋",
        "collection_info": null
    },
    {
        "title": "和许宰于尉间字韵诗后一首送其子赴太学  其二",
        "author": "舒邦佐",
        "content": "籋云追电笑谈间，争看骅骝出帝闲。\n暂借短檠赊眼力，莫因远别梦眉山。\n诗闻庭下频趋鲤，易在床头久铸颜。\n趁取双亲皆未老，绿衣归换綵衣斑。",
        "dynasty": "宋",
        "collection_info": null
    },
    {
        "title": "和懒窝严上人纸被诗",
        "author": "舒邦佐",
        "content": "身清不受人间辱，只倩溪翁捣冰縠。\n素涛照眼绝针痕，暖玉遮头无脸粟。\n参寥已似絮沾泥，天女虽来暖非肉。\n华鲸吼吼不成眠，蝴蝶蘧蘧犹未足。",
        "dynasty": "宋",
        "collection_info": null
    },
    {
        "title": "雨后书怀",
        "author": "舒邦佐",
        "content": "策策西风两鬓秋，瘦藤独倚思悠悠。\n送凉小雨勾牵睡，泼面新醅断送愁。\n涉世已经三折臂，浮生空白一分头。\n流行坎止随天意，且着烟簑上钓舟。",
        "dynasty": "宋",
        "collection_info": null
    },
    {
        "title": "和于湖集茶韵三首  其一",
        "author": "舒邦佐",
        "content": "倒床鼻息欲鸣雷，须仗灵芽一唤回。\n此味直教真性在，切防勾贼用盐梅。",
        "dynasty": "宋",
        "collection_info": null
    },
    {
        "title": "和于湖集茶韵三首  其二",
        "author": "舒邦佐",
        "content": "金沙泉下喊春雷，贡茗先随造化回。\n欲望头纲分八餠，恨无笔力继欧梅。",
        "dynasty": "宋",
        "collection_info": null
    },
    {
        "title": "和于湖集茶韵三首  其三",
        "author": "舒邦佐",
        "content": "气味相投陈与雷，有时煎点两三回。\n午窗睡着呼汤急，止渴还应似望梅。",
        "dynasty": "宋",
        "collection_info": null
    },
    {
        "title": "晓起",
        "author": "舒邦佐",
        "content": "风叶下宿雨，菰蒲作秋声。\n起头望天宇，凉意翛翛生。\n欲挽天河水，一洗尘土缨。\n谁人插两翼，送我上太清。",
        "dynasty": "宋",
        "collection_info": null
    },
    {
        "title": "晚出",
        "author": "舒邦佐",
        "content": "晚径收霜滑，青鞋踏浅沙。\n看云閒活计，临水淡生涯。\n篱菊犹存叶，江梅欲破花。\n枫林凋落尽，露出两三家。",
        "dynasty": "宋",
        "collection_info": null
    },
    {
        "title": "夜坐",
        "author": "舒邦佐",
        "content": "霜蟾照户鼓三更，独坐蒲团一盏灯。\n名利此时都踏破，分明一箇在家僧。",
        "dynasty": "宋",
        "collection_info": null
    },
    {
        "title": "天寒偶成",
        "author": "舒邦佐",
        "content": "云冻长空铺水墨，风鸣破屋响琅玕。\n忆梅探梅春已露，欲雪不雪天正寒。\n呵笔岂能诗句好，拥炉偏怕酒瓶干。\n太平宰相非吾望，煨芋何须问懒残。",
        "dynasty": "宋",
        "collection_info": null
    },
    {
        "title": "喜雪二首  其一",
        "author": "舒邦佐",
        "content": "光入疎櫺晓色添，开门犹认蝶飞帘。\n千山陡失青丝障，万户横拖白玉檐。\n压竹重时疑绿折，着花轻处露红尖。\n自惭对景无佳句，空笑当时絮与盐。",
        "dynasty": "宋",
        "collection_info": null
    },
    {
        "title": "喜雪二首  其二",
        "author": "舒邦佐",
        "content": "未问街头酒价添，迎光先捲读书帘。\n送寒作片频窥户，着暖先融半溜檐。\n莫作桧花添项强，且随梅点闹眉尖。\n叮咛勿压南枝折，商鼎调羹待作盐。",
        "dynasty": "宋",
        "collection_info": null
    },
    {
        "title": "余本不能棋因病又止酒",
        "author": "舒邦佐",
        "content": "围棋赌别墅，斗酒博凉州。\n驱之夺名利，谁信可销愁。\n不如陶靖节，客至空持瓯。\n不如苏东坡，胜败两忘忧。\n此心无外累，云浄一天秋。",
        "dynasty": "宋",
        "collection_info": null
    },
    {
        "title": "咏蒲团",
        "author": "舒邦佐",
        "content": "细观才满一轮月，静坐能销万古心。\n莫向洪炉烘醉客，只宜清夜定禅林。",
        "dynasty": "宋",
        "collection_info": null
    },
    {
        "title": "读子厚乞巧文",
        "author": "舒邦佐",
        "content": "不见牛郎不秉钧，一时虽拙有清芬。\n附棋待诏皆因巧，何用翻成乞巧文。",
        "dynasty": "宋",
        "collection_info": null
    },
    {
        "title": "着存亭",
        "author": "舒邦佐",
        "content": "事亡如存死如生，以诚则着着乃形。\n二字貌出孝子诚，晓然如见亲在庭。\n有人念母愁思凝，终日如痴呼不醒。\n自云所见政如此，触物有感皆分明。\n山形作我枕扇清，风叶舞我莱衫轻。\n江芦千株白皎皎，尚想鹤髮垂星星。\n入户宛然闻忾息，恍惚欲下来举觥。\n始知至孝无间断，圣人所以见墙羹。\n譬如忠信纯熟者，立则参前坐倚衡。\n然而存着亦非真，能于吾母用吾情。\n所见皆从所念得，初非刻木外经营。\n虽然铭镂在中扃，何待扁榜垂丹青。\n要令目击助心想，不然安得名吾亭。",
        "dynasty": "宋",
        "collection_info": null
    },
    {
        "title": "挽黄助教四首  其一",
        "author": "舒邦佐",
        "content": "金鎞刮膜妙通灵，从此昏花不再生。\n闻道向来昏醉眼，而今黑白尽分明。",
        "dynasty": "宋",
        "collection_info": null
    },
    {
        "title": "挽黄助教四首  其二",
        "author": "舒邦佐",
        "content": "有客携来幼妇碑，细看一字是褒辞。\n触蛮索战吾无此，方信黄家万顷陂。",
        "dynasty": "宋",
        "collection_info": null
    },
    {
        "title": "挽黄助教四首  其三",
        "author": "舒邦佐",
        "content": "杨枝一放任西东，已把浮生比梦中。\n今日算来真是梦，翩翩丹旐引春风。",
        "dynasty": "宋",
        "collection_info": null
    },
    {
        "title": "挽黄助教四首  其四",
        "author": "舒邦佐",
        "content": "春归平日馆池中，想是园花三四红。\n还有旧时王谢燕，喃喃来弔主人翁。",
        "dynasty": "宋",
        "collection_info": null
    },
    {
        "title": "于尉灯夜招饮酒酣援笔成诗继韵",
        "author": "舒邦佐",
        "content": "低唱虽无金步莲，公来处处已闻絃。\n满街灯火作元夕，此段风光胜去年。\n纸上飞云惊落笔，盘中走弹喜诗圆。\n便宜归侍传柑宴，满泛钱塘药玉船。",
        "dynasty": "宋",
        "collection_info": null
    },
    {
        "title": "和洪龟父岁暮韵",
        "author": "舒邦佐",
        "content": "两鬓点秋霜，黑白交相互。\n倒指数行年，如日斜岁暮。\n始污千佛经，颇叹儒冠误。\n夜声喧爆竹，晓炬惊鸦树。\n又是一年新，三百六十度。",
        "dynasty": "宋",
        "collection_info": null
    },
    {
        "title": "睡起二首  其一",
        "author": "舒邦佐",
        "content": "双双燕语落檐牙，惊破春屏梦到家。\n睡起拈书无意绪，开窗隠几看桃花。",
        "dynasty": "宋",
        "collection_info": null
    },
    {
        "title": "睡起二首  其二",
        "author": "舒邦佐",
        "content": "蝶梦惊回思尚迷，起煎蟹眼试新旗。\n桃花贴地杨花起，正是江南二月时。",
        "dynasty": "宋",
        "collection_info": null
    },
    {
        "title": "慕容簿送题宝峰石刻并中秋词以诗谢之  其一",
        "author": "舒邦佐",
        "content": "步屧寻僧到日西，乱山深处见新碑。\n却惊天上披风手，亦卷波澜入小诗。",
        "dynasty": "宋",
        "collection_info": null
    },
    {
        "title": "慕容簿送题宝峰石刻并中秋词以诗谢之  其二",
        "author": "舒邦佐",
        "content": "月入中秋色满林，摹将好景寄清音。\n自从句夺天工巧，景物无聊直至今。",
        "dynasty": "宋",
        "collection_info": null
    },
    {
        "title": "以鲁直露湿何郎试汤餠为韵赋酴醾七首  其一",
        "author": "舒邦佐",
        "content": "石竹麝香脐，博山水沈炷。\n勾引爱香人，攀花春笋露。",
        "dynasty": "宋",
        "collection_info": null
    },
    {
        "title": "以鲁直露湿何郎试汤餠为韵赋酴醾七首  其二",
        "author": "舒邦佐",
        "content": "江南万玉妃，肌肤冰雪立。\n平生爱淡粧，不作胭脂湿。",
        "dynasty": "宋",
        "collection_info": null
    },
    {
        "title": "以鲁直露湿何郎试汤餠为韵赋酴醾七首  其三",
        "author": "舒邦佐",
        "content": "金沙与同架，并蒂更连柯。\n红白虽相宜，品藻当如何。",
        "dynasty": "宋",
        "collection_info": null
    },
    {
        "title": "以鲁直露湿何郎试汤餠为韵赋酴醾七首  其四",
        "author": "舒邦佐",
        "content": "倚窗春睡觉，折玉满手香。\n篸云疑未稳，指点问檀郎。",
        "dynasty": "宋",
        "collection_info": null
    },
    {
        "title": "以鲁直露湿何郎试汤餠为韵赋酴醾七首  其五",
        "author": "舒邦佐",
        "content": "何面与荀香，美丈夫可试。\n不学海棠花，只如妃子睡。",
        "dynasty": "宋",
        "collection_info": null
    },
    {
        "title": "以鲁直露湿何郎试汤餠为韵赋酴醾七首  其六",
        "author": "舒邦佐",
        "content": "昨日落酒杯，引我卧醉乡。\n对午犹未醒，支颐听煮汤。",
        "dynasty": "宋",
        "collection_info": null
    },
    {
        "title": "以鲁直露湿何郎试汤餠为韵赋酴醾七首  其七",
        "author": "舒邦佐",
        "content": "爱花莫看花，如饥贪画餠。\n一笑大江横，此句须参请。",
        "dynasty": "宋",
        "collection_info": null
    },
    {
        "title": "以昌黎验长常携尺为韵赋笋五首  其一",
        "author": "舒邦佐",
        "content": "前晚尚锥锋，昨日突鎗剑。\n今朝又稍长，吾曾刻竹验。",
        "dynasty": "宋",
        "collection_info": null
    },
    {
        "title": "以昌黎验长常携尺为韵赋笋五首  其二",
        "author": "舒邦佐",
        "content": "突兀出藩来，颇似逞狂荡。\n高下列阶前，又如识少长。",
        "dynasty": "宋",
        "collection_info": null
    },
    {
        "title": "以昌黎验长常携尺为韵赋笋五首  其三",
        "author": "舒邦佐",
        "content": "行矣脱锦綳，笙竽奏风篁。\n岁晚尤可敬，霜雪不改常。",
        "dynasty": "宋",
        "collection_info": null
    },
    {
        "title": "以昌黎验长常携尺为韵赋笋五首  其四",
        "author": "舒邦佐",
        "content": "吾家苍头奴，斫玉手自携。\n云恐春风恶，吹开枝高低。",
        "dynasty": "宋",
        "collection_info": null
    },
    {
        "title": "以昌黎验长常携尺为韵赋笋五首  其五",
        "author": "舒邦佐",
        "content": "我至再三惜，恨不长百尺。\n要夏结清阴，荫我醉眠石。",
        "dynasty": "宋",
        "collection_info": null
    },
    {
        "title": "雨后即事",
        "author": "舒邦佐",
        "content": "昨日雨不歇，薄晚云未收。\n更阑望天宇，云浄月如鈎。\n晓开读书窗，日光泼双眸。\n蔬饭羹一盂，起傍吾庐游。\n一洗尘土昏，水竹清更幽。\n问花无恙否，低面含娇羞。\n验笋长几何，突角凌羊牛。\n前日移新荷，常恐水盖头。\n池边报平安，小叶三四浮。\n竹林叫鈎辀，柳阴鸣栗留。\n趁晴欲双飞，更着唤妇鸠。\n物适吾亦适，投筇思悠悠。\n却归堂上坐，苍头献茶瓯。\n儿声清且美，读书如泻油。\n静裏无声乐，閒中不繫舟。\n不知腰金公，曾识此乐不。\n我生微官缚，有如冠沐猴。\n长恐舍此去，永愧池上鸥。",
        "dynasty": "宋",
        "collection_info": null
    },
    {
        "title": "回庙山放船",
        "author": "舒邦佐",
        "content": "快时一箭走飞篷，缓也委蛇碧玉中。\n迟速无心安乐法，从今不怕打头风。",
        "dynasty": "宋",
        "collection_info": null
    },
    {
        "title": "三衢阻雪至永丰道中又雪",
        "author": "舒邦佐",
        "content": "前日堆银冻未消，今朝满地踏琼瑶。\n一杯蘸甲寒威退，只要行人着酒浇。",
        "dynasty": "宋",
        "collection_info": null
    },
    {
        "title": "回进贤道中",
        "author": "舒邦佐",
        "content": "遥怜儿女数还期，自秣归骖趁晓鸡。\n干鹊有灵烦送喜，马蹄今日踏江西。",
        "dynasty": "宋",
        "collection_info": null
    },
    {
        "title": "蚕妇叹",
        "author": "舒邦佐",
        "content": "舍南舍北争采桑，欲老未老蚕满筐。\n晓切叶缕细且长，夜梦茧簇白间黄。\n缲成万丝手中香，医得三月眼前疮。\n有余更着输官忙，无衣敢歌卒岁章。",
        "dynasty": "宋",
        "collection_info": null
    },
    {
        "title": "谩题",
        "author": "舒邦佐",
        "content": "世网角雄雌，官途争是非。\n人方酣蚁战，吾自送鸿飞。",
        "dynasty": "宋",
        "collection_info": null
    },
    {
        "title": "小院",
        "author": "舒邦佐",
        "content": "小院无人到，徐徐影转花。\n池平初斗蛤，柳老半藏鸦。\n矛戟犹封笋，枪旗欲试茶。\n一邱并一壑，只此是生涯。",
        "dynasty": "宋",
        "collection_info": null
    },
    {
        "title": "隠几",
        "author": "舒邦佐",
        "content": "隠几香一炷，时于静裏求。\n心源须得得，世路任悠悠。\n佛国菩提树，庄园不繫舟。\n忘机吾自信，何必验沙鸥。",
        "dynasty": "宋",
        "collection_info": null
    },
    {
        "title": "仿古",
        "author": "舒邦佐",
        "content": "雪花点破潘郎鬓，始得荷衣上钓蓑。\n蚕经一眠再眠后，船历顺风逆风多。\n云烟过眼竟何有，星斗在天终不磨。\n着鞭古人乃吾事，长檠莫换短檠歌。",
        "dynasty": "宋",
        "collection_info": null
    },
    {
        "title": "晚步",
        "author": "舒邦佐",
        "content": "晚来颇忆林塘幽，又拄乌籐款款游。\n细雨斜风三日后，落花啼鸟半春休。\n不知何处数声笛，唤起幽人一点愁。\n頼有青蛙知客恨，笙歌一部起池头。",
        "dynasty": "宋",
        "collection_info": null
    },
    {
        "title": "梦觉",
        "author": "舒邦佐",
        "content": "梦觉还寻梦，胚胎一想中。\n失身邯郸枕，得意大槐宫。\n周在蝶何在，蕉空鹿亦空。\n自怜心未静，起坐究幡风。",
        "dynasty": "宋",
        "collection_info": null
    },
    {
        "title": "伏枕",
        "author": "舒邦佐",
        "content": "索索叶多雨，梦惊窗月明。\n一念堕世网，百虑战心兵。\n天上麒麟阁，沙边鸥鹭盟。\n展转復展转，孤鸿三两声。",
        "dynasty": "宋",
        "collection_info": null
    },
    {
        "title": "赠太素脉王道人为端夫病起解嘲",
        "author": "舒邦佐",
        "content": "按指如医细切肤，对人便肯说荣枯。\n我今跳出荣枯外，试问先生脉得无。",
        "dynasty": "宋",
        "collection_info": null
    },
    {
        "title": "赠画鱼童秀才",
        "author": "舒邦佐",
        "content": "我本江湖一钓徒，锦鳞到眼便欢呼。\n他年莼鲙归来日，添箇渔竿入画图。",
        "dynasty": "宋",
        "collection_info": null
    },
    {
        "title": "读退之传",
        "author": "舒邦佐",
        "content": "退之二十八，三上宰相书。\n晚折王廷凑，駡佛戒鳄鱼。\n少时及壮时，君试观何如。\n士养要如此，合抱凌太虚。",
        "dynasty": "宋",
        "collection_info": null
    },
    {
        "title": "读广平梅花赋",
        "author": "舒邦佐",
        "content": "子猷清雅如此君，菊花冷淡如渊明。\n古人嗜物非着物，风味相似因适情。\n不见铁心宋广平，乃肯一赋写梅兄。\n爱渠风雪不改清，似我不肯郎张卿。",
        "dynasty": "宋",
        "collection_info": null
    },
    {
        "title": "咏昭君",
        "author": "舒邦佐",
        "content": "奉春前日策和亲，夷夏雌雄恰始分。\n今日呼韩朝渭上，如何万里嫁昭君。",
        "dynasty": "宋",
        "collection_info": null
    },
    {
        "title": "读开元遗事",
        "author": "舒邦佐",
        "content": "锦綳儿啼妃子笑，鸡头肉念禄山来。\n三郎若肯怜汤餠，岂被香囊作祸胎。",
        "dynasty": "宋",
        "collection_info": null
    },
    {
        "title": "读东坡韩文公庙碑",
        "author": "舒邦佐",
        "content": "尽道潮阳因駡佛，谁知忠谏得天知。\n鳄鱼夜徙衡云散，请看而今玉局碑。",
        "dynasty": "宋",
        "collection_info": null
    },
    {
        "title": "送简贺州五首  其一",
        "author": "舒邦佐",
        "content": "人生五马贵，画戟拥朱轮。\n朱轮亦细事，舒卷方在身。\n官至二千石，此手要活人。\n请将胸中书，散作五岭春。",
        "dynasty": "宋",
        "collection_info": null
    },
    {
        "title": "送简贺州五首  其二",
        "author": "舒邦佐",
        "content": "朔风撼木落，莫惊客店霜。\n桂林雪片深，成都碧鸡坊。\n西南幕中去，尚趣万里装。\n今乘刺史车，何嫌驿路长。",
        "dynasty": "宋",
        "collection_info": null
    },
    {
        "title": "送简贺州五首  其三",
        "author": "舒邦佐",
        "content": "曩时盐令更，官贫如负债。\n而今旧法復，私贩夺公卖。\n且莫作是想，亟欲目前快。\n有钱藏之民，毕竟根本在。",
        "dynasty": "宋",
        "collection_info": null
    },
    {
        "title": "送简贺州五首  其四",
        "author": "舒邦佐",
        "content": "摩挲风月堂，应记中庸公。\n墙头荔子熟，勿翦比国风。\n此翁出岭来，两颊丹砂红。\n但云身力健，不言槟榔功。",
        "dynasty": "宋",
        "collection_info": null
    },
    {
        "title": "送简贺州五首  其五",
        "author": "舒邦佐",
        "content": "我作送行诗，劝终铺美意。\n吾君方急贤，侍从有虚位。\n两府多故人，东阁欠奇士。\n如送郑尚书，韵必以来字。",
        "dynasty": "宋",
        "collection_info": null
    },
    {
        "title": "送陈纠",
        "author": "舒邦佐",
        "content": "我昔场屋计，夜傍读书萤。\n开卷啖公文，如味五侯鲭。\n今年触热来，着脚湘山青。\n暗中摸索着，紫髯照天庭。\n风前笑语香，陡豁病眼醒。\n一日驾征车，问讯短长亭。\n买酒酌别君，我歌君试听。\n命薄成雌甲，字惭识一丁。\n文场与宦海，从公与乞灵。\n飘然舍我去，却作参商星。\n我歌虽不满，民谣如轰霆。\n谓公三年留，阴德满幽囹。\n束缚老奸手，两造必细聆。\n民自以不冤，刑期于无刑。\n是宜荐鹗书，风吹上青冥。\n更铺锦上花，姓名记御屏。\n不挥玉堂翰，必勒燕然铭。\n文章特一技，九鼎重朝廷。\n人生几緉屐，早画凌烟形。\n衡阳有来雁，一字访风萍。",
        "dynasty": "宋",
        "collection_info": null
    },
    {
        "title": "送湖南潘帅赴召",
        "author": "舒邦佐",
        "content": "道传伊洛政龚黄，肯为人间富贵忙。\n爱满棠阴踰五岭，种成荔子又三湘。\n贪贤急召恩虽渥，因病求閒策本长。\n闻说晦翁天下士，更将出处细商量。",
        "dynasty": "宋",
        "collection_info": null
    },
    {
        "title": "和林帅喜汤王二魁将还",
        "author": "舒邦佐",
        "content": "烂醉春风玉不颓，自封喜信入湘来。\n同乡多少同年士，两榜何如两夺魁。\n琼苑宴开应共醉，西湖赏罢更同回。\n早归多谢文翁力，莫待平安家信催。",
        "dynasty": "宋",
        "collection_info": null
    },
    {
        "title": "挽余倅二首  其一",
        "author": "舒邦佐",
        "content": "自踏功名地，斯心每淡如。\n东南虽数任，来往祇单车。\n上相逢知己，清时草辟书。\n才宽天命窄，轓左换灵舆。",
        "dynasty": "宋",
        "collection_info": null
    },
    {
        "title": "挽余倅二首  其二",
        "author": "舒邦佐",
        "content": "仕接湖南北，逢人问起居。\n蚤曾师砚席，非但托乡闾。\n梦裏诗春草，毫端赋子虚。\n诸郎图不朽，当共葺遗书。",
        "dynasty": "宋",
        "collection_info": null
    },
    {
        "title": "以诗追墨",
        "author": "舒邦佐",
        "content": "万竈烧松有妙功，分张犹未及隣翁。\n陶泓毛颖来呼友，要为幽斋草送穷。",
        "dynasty": "宋",
        "collection_info": null
    },
    {
        "title": "遗术士",
        "author": "舒邦佐",
        "content": "欲寿莫夸尧丙子，欲贵莫疑雌甲辰。\n学取燕山人姓窦，自然五桂一灵椿。",
        "dynasty": "宋",
        "collection_info": null
    },
    {
        "title": "闻杜鹃",
        "author": "舒邦佐",
        "content": "众禽栖息不闻声，独向三更月裏鸣。\n终日劝归归未肯，故教枕上听分明。",
        "dynasty": "宋",
        "collection_info": null
    },
    {
        "title": "送张仓移漕广西",
        "author": "舒邦佐",
        "content": "宾鸿度月叫秋寒，天怕炎方雨露干。\n绣衣使者持玉节，先送春风入蛋蛮。\n岭南日日望行色，湖南百姓争卧辙。\n两路行人界上争，去思来暮歌讴接。\n广盐变法是谁谋，直至而今病未瘳。\n岭上逢人须细问，远方根本是深忧。\n广吏从来恃天远，北归南载无空返。\n埋轮家世本澄清，无使老蚕自营茧。\n莫嫌岭路去逡巡，桂林见说最宜人。\n笋样山峰罗样水，锦囊收得越精神。\n直声曾动天颜喜，更有元台作知己。\n谏坡言路着此翁，所谓如尊乃勇尔。\n大苏文章继老苏，魏征勋业付魏謩。\n传家况有黄金印，行入衣冠盛事图。\n门下书生知此意，恋恋不为儿女计。\n黄花时节送君行，梅花时节迎归骑。",
        "dynasty": "宋",
        "collection_info": null
    },
    {
        "title": "送孙宪就任除秘监赴召",
        "author": "舒邦佐",
        "content": "阊阖排云叫玉旒，延龄不相白麻收。\n圜桥留住不肯住，古来只说阳道州。\n千载风流正相似，难处郊禋能有几。\n不顾诸郎尚白丁，扁舟夜发浮湘水。\n富贵酖人如蜜甜，小儿嗜蜜几曾嫌。\n全家先遯无人觉，惟有诚斋句裏拈。\n回鴈峰前再秋色，哀矜折狱多阴德。\n弹压湖山处处春，楚波不动平如席。\n不论朱墨细如麻，夜判千张烛有花。\n老吏相看惊吐舌，如箭中的无少差。\n世上纷纷几桃李，过却韶华尽纷委。\n老松阅世傲风霜，万牛挽入明光裏。\n蓬莱弱水多逆船，人生一到已称仙。\n重来况是文章伯，岂但旧物王青毡。\n一佛出世从此度，紫薇花下皆平步。\n更看健笔缴词头，恰似当时在言路。\n六一老僊赞万微，益公首转造化机。\n庐陵自有三台种，他日声名翦样齐。\n三十年前韩一识，三十年后供吏役。\n朝天好施一丸丹，教我春风生羽翼。",
        "dynasty": "宋",
        "collection_info": null
    },
    {
        "title": "张推上巳出郊寻花送至诗轴次韵",
        "author": "舒邦佐",
        "content": "重三投晓出郊垧，跃马归来趁晚晴。\n笔卷云烟归赋咏，轴联珠玉斗晶明。\n我从多病三春裏，转觉浮生万事轻。\n夜半惟歌盘谷序，肯如仲叔请繁缨。",
        "dynasty": "宋",
        "collection_info": null
    },
    {
        "title": "张推水亭赏莲惠诗次韵",
        "author": "舒邦佐",
        "content": "玉环妖血不飞天，化作芙蕖满眼前。\n恰有六郎来比似，便哦七字斗清妍。\n晓粧洗露汉宫女，晚步凌波水府仙。\n得待蜜房成玉蛹，送烦纤手剥新莲。",
        "dynasty": "宋",
        "collection_info": null
    },
    {
        "title": "花光寺送使者书壁",
        "author": "舒邦佐",
        "content": "白沙翠竹钓鱼矶，家在江南未得归。\n最恨花光山下路，数声杜宇背人飞。",
        "dynasty": "宋",
        "collection_info": null
    },
    {
        "title": "桃花",
        "author": "舒邦佐",
        "content": "恨题玄都观，欢入武陵溪。\n花面无今古，人心自笑啼。",
        "dynasty": "宋",
        "collection_info": null
    },
    {
        "title": "题三石屏  其一",
        "author": "舒邦佐",
        "content": "烟雾冥蒙雨意垂，远山隠隠抹修眉。\n急催行李投前店，似我当年在道时。",
        "dynasty": "宋",
        "collection_info": null
    },
    {
        "title": "题三石屏  其二",
        "author": "舒邦佐",
        "content": "正是江南雪霁天，素娥特地弄婵娟。\n山川一望皆如剡，只欠渠侬访戴船。",
        "dynasty": "宋",
        "collection_info": null
    },
    {
        "title": "题三石屏  其三",
        "author": "舒邦佐",
        "content": "月姊携炉出广寒，镕银为水又为山。\n夜来归去忘收却，陷入浯溪石壁间。",
        "dynasty": "宋",
        "collection_info": null
    },
    {
        "title": "春日即事五首  其一",
        "author": "舒邦佐",
        "content": "正昼东风自展扉，双双燕子望巢飞。\n杨花却是元无定，吹落南隣不肯归。",
        "dynasty": "宋",
        "collection_info": null
    },
    {
        "title": "春日即事五首  其二",
        "author": "舒邦佐",
        "content": "架上酴醾万玉浮，当年攀折为迟留。\n而今老病空相对，花不羞人人自羞。",
        "dynasty": "宋",
        "collection_info": null
    },
    {
        "title": "春日即事五首  其三",
        "author": "舒邦佐",
        "content": "桃杏酣酣着意红，当时只要嫁东风。\n而今却被东风误，一片西飞一片东。",
        "dynasty": "宋",
        "collection_info": null
    },
    {
        "title": "春日即事五首  其四",
        "author": "舒邦佐",
        "content": "鸣鸠乳燕寂无声，蜜熟花蜂亦懒营。\n睡起卷帘春已晚，竹篱穿笋两三茎。",
        "dynasty": "宋",
        "collection_info": null
    },
    {
        "title": "春日即事五首  其五",
        "author": "舒邦佐",
        "content": "谷雨催秧蚕再眠，采桑女伴罢秋韆。\n前村亦少游人到，牛歇浓阴人饷田。",
        "dynasty": "宋",
        "collection_info": null
    },
    {
        "title": "春暮",
        "author": "舒邦佐",
        "content": "日月一箭过，春光又别人。\n竹孙纔解箨，梅子已生仁。\n阅世真旋磨，看诗老斲轮。\n壮怀因病落，孤负百年身。",
        "dynasty": "宋",
        "collection_info": null
    },
    {
        "title": "睡起",
        "author": "舒邦佐",
        "content": "睡起挼挲两眼眵，卷帘惟见水平池。\n小窗幽寂无人到，自拨炉熏试一旗。",
        "dynasty": "宋",
        "collection_info": null
    },
    {
        "title": "闻野有饥殍感叹",
        "author": "舒邦佐",
        "content": "豌豆斩新绿，樱桃烂熟红。\n一年春色过，大半雨声中。\n仆野伤饥殍，祈天愿岁丰。\n有谁捐白粲，相伴减青铜。",
        "dynasty": "宋",
        "collection_info": null
    },
    {
        "title": "初夏二首  其一",
        "author": "舒邦佐",
        "content": "稍久梅黄雨，新晴麦熟天。\n寸怀煎百虑，一病费三年。\n方册强遮眼，短窗时送眠。\n三生偿业尽，四体合安便。",
        "dynasty": "宋",
        "collection_info": null
    },
    {
        "title": "初夏二首  其二",
        "author": "舒邦佐",
        "content": "卢橘金珠似，杨梅火齐如。\n燕衔春去后，蝉噪夏阴初。\n药访三年艾，心凝一束书。\n老身仍着病，节物最关渠。",
        "dynasty": "宋",
        "collection_info": null
    },
    {
        "title": "立夏后热甚既而楝花风作极寒",
        "author": "舒邦佐",
        "content": "炎官司印未十日，暑气骎骎着病翁。\n卷地吹来忽惊散，今朝还遇楝花风。",
        "dynasty": "宋",
        "collection_info": null
    },
    {
        "title": "读陈黄诗",
        "author": "舒邦佐",
        "content": "四海黄太史，百年陈后山。\n意深识者少，味永到尤难。\n夜静参禅悦，天晴窥管斑。\n心知言未契，犹隔一重关。",
        "dynasty": "宋",
        "collection_info": null
    },
    {
        "title": "自叹二首  其一",
        "author": "舒邦佐",
        "content": "莫莫更莫莫，休休復休休。\n平生都是错，一病尽堪羞。\n龟为灵钻殻，膏因明出油。\n细思根本悴，端的是招忧。",
        "dynasty": "宋",
        "collection_info": null
    },
    {
        "title": "自叹二首  其二",
        "author": "舒邦佐",
        "content": "怡颜今得盼庭柯，黄鸟啼边绿荫多。\n回叹此生肝肺涸，只因雕篆损天和。",
        "dynasty": "宋",
        "collection_info": null
    },
    {
        "title": "榴花",
        "author": "舒邦佐",
        "content": "万绿枝头几点春，逢人偏喜上乌云。\n出来只为当时暑，故翦红绡皱作裙。",
        "dynasty": "宋",
        "collection_info": null
    },
    {
        "title": "寄端夫三首  其一",
        "author": "舒邦佐",
        "content": "萱草榴花照眼明，水团角黍满盘清。\n文殊问疾移秋晚，空想敲门剥啄声。",
        "dynasty": "宋",
        "collection_info": null
    },
    {
        "title": "寄端夫三首  其二",
        "author": "舒邦佐",
        "content": "迟子来时细讲论，未须着语策奇勋。\n庖丁妙在牛先解，水上风行自有文。",
        "dynasty": "宋",
        "collection_info": null
    },
    {
        "title": "寄端夫三首  其三",
        "author": "舒邦佐",
        "content": "求田未用太匆忙，且况毛锥觅太仓。\n择地读书终不恶，莫教辜负北窗凉。",
        "dynasty": "宋",
        "collection_info": null
    },
    {
        "title": "午睡",
        "author": "舒邦佐",
        "content": "博山烟断懒重添，屋角无声雀去檐。\n午梦欲成鸡唤醒，卧看修竹映疎帘。",
        "dynasty": "宋",
        "collection_info": null
    },
    {
        "title": "春晚",
        "author": "舒邦佐",
        "content": "桑柘枝头一一空，林峦放出画屏风。\n鹭鸶惊晚归飞急，零乱昏烟一抹中。",
        "dynasty": "宋",
        "collection_info": null
    },
    {
        "title": "捲帘",
        "author": "舒邦佐",
        "content": "隔帘见竹早清幽，卷起疎帘满眼秋。\n一搭夕阳收不得，被人都送上帘鈎。",
        "dynasty": "宋",
        "collection_info": null
    },
    {
        "title": "忆官舍芙蕖",
        "author": "舒邦佐",
        "content": "官池无数拥红妆，日日全家坐晚凉。\n官职已抛无梦去，尚疑身绕一池香。",
        "dynasty": "宋",
        "collection_info": null
    },
    {
        "title": "秋暑极炽而雨作凉气翛然",
        "author": "舒邦佐",
        "content": "日轮停午汗珠融，帘箔都无半点风。\n唤起睡龙行一雨，病身移入水晶宫。",
        "dynasty": "宋",
        "collection_info": null
    },
    {
        "title": "闻蝉",
        "author": "舒邦佐",
        "content": "纱幮纹簟北窗眠，只道清声比管絃。\n谁念夕阳官道裏，几多客旅听凄然。",
        "dynasty": "宋",
        "collection_info": null
    },
    {
        "title": "立秋后十日",
        "author": "舒邦佐",
        "content": "万绿枝头一叶黄，秋风恰则到林塘。\n晚云更作潇潇雨，拾得人间一夜凉。",
        "dynasty": "宋",
        "collection_info": null
    },
    {
        "title": "雨后",
        "author": "舒邦佐",
        "content": "积雨洗残暑，翛然窗户凉。\n蝇蚊不须驱，时至自退藏。\n琤然一叶下，梧桐陨秋黄。\n仰视天宇阔，宾鸿初南翔。\n儿时亲灯火，二尺便宜光。\n咀嚼復吟哦，惟恐更漏忙。\n老来病如缚，空对书满箱。\n短檠置床头，犹渴不能浆。\n人生舍此乐，百年谩风狂。",
        "dynasty": "宋",
        "collection_info": null
    },
    {
        "title": "至后有感",
        "author": "舒邦佐",
        "content": "穷冬万木脱，风叶无停计。\n老树露槎牙，四旁谁拥蔽。\n泛视林莽间，一一献憔悴。\n昨夜新阳復，根荄抱生意。\n天将九转丹，一粒回元气。\n三阳即为泰，原野争明媚。\n老树亦逢春，绿阴看垂地。",
        "dynasty": "宋",
        "collection_info": null
    },
    {
        "title": "残腊书怀",
        "author": "舒邦佐",
        "content": "冰池照日暖初融，准拟迎春更饯冬。\n杯酒乍疎情少绪，尺缄稽报病多慵。\n残年断送风和雪，晚节相依竹与松。\n回首思量十年事，倦投孤枕听鸣钟。",
        "dynasty": "宋",
        "collection_info": null
    },
    {
        "title": "梅花",
        "author": "舒邦佐",
        "content": "千林气脉未全归，一点清香已着枝。\n每爱月窗横瘦影，敢将水墨污冰姿。\n淡妆出屋新相见，索笑巡檐旧有诗。\n不见化工先着力，雪中风韵最相宜。",
        "dynasty": "宋",
        "collection_info": null
    },
    {
        "title": "小巷",
        "author": "舒邦佐",
        "content": "萧条一径微，来往觉人稀。\n忽听隣家闹，欢寻稚子归。\n卷书真是懒，添火且相依。\n强起扶行处，斜阳正满扉。",
        "dynasty": "宋",
        "collection_info": null
    },
    {
        "title": "瓶梅",
        "author": "舒邦佐",
        "content": "病眼因君得再明，依前风骨照人清。\n凭谁说与司花女，伴我长开过一生。",
        "dynasty": "宋",
        "collection_info": null
    },
    {
        "title": "丁巳正月五日",
        "author": "舒邦佐",
        "content": "春滞犹为腊，年移已换正。\n节从忙裏过，愁向病边生。\n小雨止还作，虚窗暗又明。\n时光与心事，无一可娱情。",
        "dynasty": "宋",
        "collection_info": null
    },
    {
        "title": "春半即事",
        "author": "舒邦佐",
        "content": "春来晴景少，昼夜已平分。\n寒锁花藏莟，风微水皱纹。\n端成空识字，谁可共论文。\n惟有铜炉在，时拈柏子焚。",
        "dynasty": "宋",
        "collection_info": null
    },
    {
        "title": "病中口占",
        "author": "舒邦佐",
        "content": "拂枕投床鼻息鸣，邻鸡报午梦还惊。\n一春已过半春了，十日曾无五日晴。\n唤客难同藉草饮，隔墙虚认卖花声。\n十年前忆西湖上，柳荫苏堤取次行。",
        "dynasty": "宋",
        "collection_info": null
    },
    {
        "title": "嘲燕子",
        "author": "舒邦佐",
        "content": "去岁相过日，朱帘正上鈎。\n双双如旧识，一一话离愁。\n留为荷花夏，归因梧叶秋。\n今年头转白，还识主人不。",
        "dynasty": "宋",
        "collection_info": null
    },
    {
        "title": "为端夫病起解嘲",
        "author": "舒邦佐",
        "content": "折臂三公古尚传，神全何必问形全。\n前身恐是娄师德，试向沙头觅渡船。",
        "dynasty": "宋",
        "collection_info": null
    },
    {
        "title": "至日见梅",
        "author": "舒邦佐",
        "content": "插向书窗小小瓶，看来看去眼增明。\n花瓶莟子能多少，占却人间无限情。",
        "dynasty": "宋",
        "collection_info": null
    },
    {
        "title": "纪秀野之景",
        "author": "舒邦佐",
        "content": "秀野吾曾到，名新景亦嘉。\n雨移新到竹，晴接旧来花。\n矗矗山围立，团团树绕家。\n病中心漫往，无计聚抟沙。",
        "dynasty": "宋",
        "collection_info": null
    },
    {
        "title": "和王令尹游园之作",
        "author": "舒邦佐",
        "content": "官事何时了，偷忙得饷閒。\n清风寒食裏，飞絮落花间。\n灵运池生草，渊明鞠见山。\n诗来令细读，玉佩响珊珊。",
        "dynasty": "宋",
        "collection_info": null
    },
    {
        "title": "久雨望晴十月六日夜雷雨大作",
        "author": "舒邦佐",
        "content": "十月天犹暖，浑如二月晴。\n雷声兼雨势，春令已冬行。\n稻穟多生耳，田家有叹声。\n官仓须玉粒，早为挂铜钲。",
        "dynasty": "宋",
        "collection_info": null
    },
    {
        "title": "送履正赴省",
        "author": "舒邦佐",
        "content": "万里云衢着脚初，临行尚肯过吾庐。\n风云得助子方快，冰玉相依我不如。\n驿路响铃看报捷，殿门放钥待传胪。\n逾科又见龙飞榜，此度传衣应不虚。",
        "dynasty": "宋",
        "collection_info": null
    },
    {
        "title": "送致远赴耒阳酒官",
        "author": "舒邦佐",
        "content": "云冻长空昼亦昏，谁欤剥啄扣柴门。\n故人言向潇湘去，此别应须岁月论。\n衡岳五峰瞻胜槩，耒江千载弔诗魂。\n旧游倘有人相问，为说扶犁教子孙。",
        "dynasty": "宋",
        "collection_info": null
    },
    {
        "title": "挽左相京太师四首  其一",
        "author": "舒邦佐",
        "content": "皇华方北返，植纛指西风。\n蜀谓今清献，戎言昔富公。\n民夷两心服，勋业百年同。\n赠与齐温国，功高报亦隆。",
        "dynasty": "宋",
        "collection_info": null
    },
    {
        "title": "挽左相京太师四首  其二",
        "author": "舒邦佐",
        "content": "圣代多名相，谁如德量宽。\n平心消党与，着力援孤寒。\n礼极三宫养，天开二圣欢。\n尽忠扶孝治，烽火自平安。",
        "dynasty": "宋",
        "collection_info": null
    },
    {
        "title": "挽左相京太师四首  其三",
        "author": "舒邦佐",
        "content": "尧考闻忧日，公身病瘁时。\n哀情知痛极，疾势转增危。\n梁坏将安放，天胡不憗遗。\n此为天下恸，未敢哭其私。",
        "dynasty": "宋",
        "collection_info": null
    },
    {
        "title": "挽左相京太师四首  其四",
        "author": "舒邦佐",
        "content": "自际朱絃赏，逢人说项斯。\n蜚章先剡上，荐墨更交驰。\n遽卧漳滨疾，如轰荐福碑。\n空流一襟泪，无路送灵輀。",
        "dynasty": "宋",
        "collection_info": null
    },
    {
        "title": "题同年郭丞遯斋",
        "author": "舒邦佐",
        "content": "清江子郭子，作斋以遯名。\n傍人或不解，谓将抛尘缨。\n着语竞挽住，轩翥九万程。\n吾闻遯之象，山止而天行。\n止如子綦木，行如亚夫兵。\n养静以须动，渊嘿藏雷声。\n乃识箇中趣，非专隠遯情。\n虽然遯六爻，四阳理分明。\n虽有艮在内，二阴要研精。\n尾厉苟不审，嘉肥何由亨。\n艮斋谢夫子，江南老先生。\n君斋虽名遯，三爻自艮萌。\n南丰一瓣香，好请子细评。\n再拜若有得，为语年弟兄。",
        "dynasty": "宋",
        "collection_info": null
    },
    {
        "title": "送冯勉仲赴省",
        "author": "舒邦佐",
        "content": "客饯旗亭酒半酣，抟风九万送鹏南。\n薄劳汗马功收一，肯怨长途玉献三。\n去去梅花催驿骑，看看柳色斗恩蓝。\n长篇好上刘蕡策，莫作书生无用谈。",
        "dynasty": "宋",
        "collection_info": null
    },
    {
        "title": "和许宰寓武邑赓杨丞靖安八咏  其一",
        "author": "舒邦佐",
        "content": "市人常是醉昏昏，买尽青铜酒已浑。\n健倒投床都不问，日高犹未启重门。",
        "dynasty": "宋",
        "collection_info": null
    },
    {
        "title": "和许宰寓武邑赓杨丞靖安八咏  其二",
        "author": "舒邦佐",
        "content": "君似春风自袭人，无情鸥鸟亦相亲。\n莫惊仕路风波恶，便忆家园自在身。",
        "dynasty": "宋",
        "collection_info": null
    },
    {
        "title": "和许宰寓武邑赓杨丞靖安八咏  其三",
        "author": "舒邦佐",
        "content": "我有渊明日涉园，桃蹊柳径渐清繁。\n却嫌市井喧嚣近，悔不诛茆住远村。",
        "dynasty": "宋",
        "collection_info": null
    },
    {
        "title": "和许宰寓武邑赓杨丞靖安八咏  其四",
        "author": "舒邦佐",
        "content": "风旗猎猎半欹斜，日日相传便到家。\n几度儿童骑竹马，斜阳影裏簇汀沙。",
        "dynasty": "宋",
        "collection_info": null
    },
    {
        "title": "和许宰寓武邑赓杨丞靖安八咏  其五",
        "author": "舒邦佐",
        "content": "帅幕潭潭庇万间，已知流水与高山。\n定应不负刀头约，合浦明珠早早还。",
        "dynasty": "宋",
        "collection_info": null
    },
    {
        "title": "和许宰寓武邑赓杨丞靖安八咏  其六",
        "author": "舒邦佐",
        "content": "好语飞来散绮霞，清新俊逸属诗家。\n着人似醉菖蒲酒，有味如尝橄榄茶。",
        "dynasty": "宋",
        "collection_info": null
    },
    {
        "title": "和许宰寓武邑赓杨丞靖安八咏  其七",
        "author": "舒邦佐",
        "content": "家书写罢报平安，酒坐围红且醉观。\n别后双溪春色散，应无卖镜去寻官。",
        "dynasty": "宋",
        "collection_info": null
    },
    {
        "title": "和许宰寓武邑赓杨丞靖安八咏  其八",
        "author": "舒邦佐",
        "content": "里巷缲车日日忙，今年又喜熟蚕桑。\n公家无欠私家乐，细葛含风翦更长。",
        "dynasty": "宋",
        "collection_info": null
    },
    {
        "title": "秋晚",
        "author": "滕岑",
        "content": "槭槭霜风劲，骎骎物象雕。\n屡迁怜蟋蟀，一败笑芭蕉。\n林叶疎逾响，山云薄易消。\n虽无远行役，对此亦何聊。",
        "dynasty": "宋",
        "collection_info": null
    },
    {
        "title": "拄杖",
        "author": "滕岑",
        "content": "久矣相随若弟昆，周全险阻可须论。\n断桥测水露半影，野路擉泥留乱痕。\n痴坐自怜今日懒，颠持敢忘昔年恩。\n得君分付吾何恨，休向林间打睡门。",
        "dynasty": "宋",
        "collection_info": null
    },
    {
        "title": "蒋中丞庭下芙蓉  其一",
        "author": "滕岑",
        "content": "西风吹下一庭秋，秋自无聊花更愁。\n醉脸晚来红拂掠，未妨萧瑟却风流。",
        "dynasty": "宋",
        "collection_info": null
    },
    {
        "title": "蒋中丞庭下芙蓉  其二",
        "author": "滕岑",
        "content": "莫把秋芳与春比，物生各各以时行。\n只今独步西风裏，那得春花与抗衡。",
        "dynasty": "宋",
        "collection_info": null
    },
    {
        "title": "蒋中丞庭下芙蓉  其三",
        "author": "滕岑",
        "content": "菊与为朋竹与隣，闭门谁见晓粧新。\n不须多羡苏堤好，车马往来尘污人。",
        "dynasty": "宋",
        "collection_info": null
    },
    {
        "title": "上郑广文",
        "author": "滕岑",
        "content": "瓦注非真巧，昌歜非众嗜。\n我诗本不工，好之弗肯置。\n胡能致温饱，颇復作灾祟。\n无盐不自知，刻画要妍媚。\n先生六艺学，已得圣贤秘。\n三绝笑郑虔，诗律乃游戏。\n伊予亦何幸，兹获巾屦侍。\n岂惟怯大巫，正自惭小技。\n却嗟贾长江，哦诗尹不避。\n文公倘见容，愿教推敲字。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其一",
        "author": "滕岑",
        "content": "郊墟远人烟，栖迹在衡宇。\n年龄迫衰谢，渐觉有病苦。\n眼如隔罗縠，耳仅闻钟鼓。\n手中一枝筇，藉以扶伛偻。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其二",
        "author": "滕岑",
        "content": "少习举子业，不能中科目。\n暮竟为尉丞，州县甘碌碌。\n四任奉真祠，一家仰寸禄。\n勿云腹负予，予亦负此腹。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其三",
        "author": "滕岑",
        "content": "居闲阅往史，掩卷忽长吁。\n儿闻翁吁声，取酒满注盂。\n悠然尽三酌，杂虑散如驱。\n乃知此神物，不可一日无。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其四",
        "author": "滕岑",
        "content": "我居西山下，距城半里所。\n门前有雀罗，户内无阿堵。\n小园桃李空，数棱独苦苣。\n同心相过时，小摘为烹煮。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其五",
        "author": "滕岑",
        "content": "我前有万古，昨梦那无追。\n我后有万世，未梦安可期。\n欲知今现在，正似昨梦时。\n梦中无实事，徒自劳心思。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其六",
        "author": "滕岑",
        "content": "立夏少半月，谷雨是今朝。\n梅子酸着齿，麦穗长半腰。\n天运不暂停，又将转斗杓。\n无復冬裘御，重取夏扇摇。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其七",
        "author": "滕岑",
        "content": "芳菲去无迹，人家绿阴裏。\n有园屋西偏，足以纵步履。\n酴醾香绝奇，橘花香更美。\n日烘香自发，不待微风起。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其八",
        "author": "滕岑",
        "content": "万籁止不作，寂寂山居夜。\n鼓声起神祠，磬声来佛舍。\n幽人启楼窗，片月光相射。\n此景不可孤，呼儿具杯斝。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其九",
        "author": "滕岑",
        "content": "神龙固难豢，天马岂易鞿。\n渊明肯折腰，为此五斗微。\n我本田野人，初不慕轻肥。\n食未从人乞，隠不待赋归。",
        "dynasty": "宋",
        "collection_info": null
    },
    {
        "title": "鼓腹无所思朝起暮归眠渊明诗也以诗定韵为十诗  其一○",
        "author": "滕岑",
        "content": "我读渊明诗，或至忘食眠。\n人物葛天民，度越羲黄前。\n胸中抱真淳，笔下杂言诠。\n妄讥闲情赋，讵识其超然。",
        "dynasty": "宋",
        "collection_info": null
    },
    {
        "title": "三月十二日晚雨因取渊明诗微雨洗高林清飈矫云翮之句定韵赋十诗翌日雨未已侄坦师来相招时方赋六首暮雨暗还舍遂足十韵  其一",
        "author": "滕岑",
        "content": "中年知学道，所得不造微。\n老来衰拙甚，动与世俗违。\n诗书束高阁，蓬藋掩坏扉。\n自应车马绝，不待门墙挥。",
        "dynasty": "宋",
        "collection_info": null
    },
    {
        "title": "三月十二日晚雨因取渊明诗微雨洗高林清飈矫云翮之句定韵赋十诗翌日雨未已侄坦师来相招时方赋六首暮雨暗还舍遂足十韵  其二",
        "author": "滕岑",
        "content": "蚕妇正望晴，耕夫又须雨。\n蚕既恶湿叶，牛惟便润土。\n我不事农桑，薄禄仰官府。\n衣食有不足，何敢怨贫窭。",
        "dynasty": "宋",
        "collection_info": null
    },
    {
        "title": "三月十二日晚雨因取渊明诗微雨洗高林清飈矫云翮之句定韵赋十诗翌日雨未已侄坦师来相招时方赋六首暮雨暗还舍遂足十韵  其三",
        "author": "滕岑",
        "content": "自得林下趣，穷处甘如荠。\n白云为朋友，青山是昆弟。\n幽池萍未生，闲来弄清泚。\n照影不能悟，徒自尘缨洗。",
        "dynasty": "宋",
        "collection_info": null
    },
    {
        "title": "三月十二日晚雨因取渊明诗微雨洗高林清飈矫云翮之句定韵赋十诗翌日雨未已侄坦师来相招时方赋六首暮雨暗还舍遂足十韵  其四",
        "author": "滕岑",
        "content": "风吹飞絮乱，日照游丝高。\n晴景方可爱，暮雨忽潇潇。\n老人蚤睡眠，梦觉鷄戒朝。\n檐声鸣阶除，云气冒山椒。",
        "dynasty": "宋",
        "collection_info": null
    },
    {
        "title": "三月十二日晚雨因取渊明诗微雨洗高林清飈矫云翮之句定韵赋十诗翌日雨未已侄坦师来相招时方赋六首暮雨暗还舍遂足十韵  其五",
        "author": "滕岑",
        "content": "去岁所种竹，今岁望成林。\n竹萌犹未见，时节春已深。\n逮兹一雨润，犊角庶可寻。\n切勿轻剪馘，长养令萧森。",
        "dynasty": "宋",
        "collection_info": null
    },
    {
        "title": "三月十二日晚雨因取渊明诗微雨洗高林清飈矫云翮之句定韵赋十诗翌日雨未已侄坦师来相招时方赋六首暮雨暗还舍遂足十韵  其六",
        "author": "滕岑",
        "content": "久雨爱晴色，久晴欣雨声。\n下人自分别，上天了无情。\n人喜春色丽，又悲秋气清。\n是皆妄心耳，四序奚亏成。",
        "dynasty": "宋",
        "collection_info": null
    },
    {
        "title": "三月十二日晚雨因取渊明诗微雨洗高林清飈矫云翮之句定韵赋十诗翌日雨未已侄坦师来相招时方赋六首暮雨暗还舍遂足十韵  其七",
        "author": "滕岑",
        "content": "远寺有缁徒，殷勤久见招。\n是日篮舆出，轻雨飒晨飈。\n稽首谒佛像，焚香坐僧寮。\n岂惟饭满钵，兼有酒盈瓢。",
        "dynasty": "宋",
        "collection_info": null
    },
    {
        "title": "三月十二日晚雨因取渊明诗微雨洗高林清飈矫云翮之句定韵赋十诗翌日雨未已侄坦师来相招时方赋六首暮雨暗还舍遂足十韵  其八",
        "author": "滕岑",
        "content": "静观一世人，忙多闲者少。\n鬚髮已剥除，应接亦纷扰。\n何术生羽翼，物外得轻矫。\n难求九转丹，且尽一尊醥。",
        "dynasty": "宋",
        "collection_info": null
    },
    {
        "title": "三月十二日晚雨因取渊明诗微雨洗高林清飈矫云翮之句定韵赋十诗翌日雨未已侄坦师来相招时方赋六首暮雨暗还舍遂足十韵  其九",
        "author": "滕岑",
        "content": "老人见桃花，悟者有灵云。\n我见亦有悟，花前饮玉醺。\n可怜南北家，论说事纷纭。\n为问参老禅，何如参麵君。",
        "dynasty": "宋",
        "collection_info": null
    },
    {
        "title": "闲题",
        "author": "滕岑",
        "content": "漏云残日凄欲阴，占巢归鹭纷投林。\n风吹旷野暮色白，山近小窗秋意深。\n已将梦事了得丧，更凭杯酒寄浮沉。\n书生习气难料理，有底苦吟劳此心。",
        "dynasty": "宋",
        "collection_info": null
    },
    {
        "title": "游西湖五首  其一",
        "author": "滕岑",
        "content": "白浪吹船投跨浦，黄尘扑帽走沙河。\n若无西湖一慰眼，奈此客中劳悴何。",
        "dynasty": "宋",
        "collection_info": null
    },
    {
        "title": "游西湖五首  其二",
        "author": "滕岑",
        "content": "雪寒映湖湖水明，西子淡粧仍浅颦。\n不会吴儿底心性，冒寒湖上去寻春。",
        "dynasty": "宋",
        "collection_info": null
    },
    {
        "title": "游西湖五首  其三",
        "author": "滕岑",
        "content": "林君庐不存已久，苏公堤比旧尤佳。\n绝怜夹堤柳渐暗，谁见傍庐梅正花。",
        "dynasty": "宋",
        "collection_info": null
    },
    {
        "title": "游西湖五首  其四",
        "author": "滕岑",
        "content": "乍来乍去堤边鹭，似有似无烟裏山。\n何人为展古画轴，尘暗缣绡浓淡间。",
        "dynasty": "宋",
        "collection_info": null
    },
    {
        "title": "游西湖五首  其五",
        "author": "滕岑",
        "content": "丰乐楼头沸管絃，拍床唤酒记当年。\n而今寂寞空栏楯，楼下涟漪自宛然。",
        "dynasty": "宋",
        "collection_info": null
    },
    {
        "title": "江上望西兴",
        "author": "滕岑",
        "content": "跨浦桥边万里风，客帆去尽暮江空。\n西兴只在斜阳裏，白壁青林淡染红。",
        "dynasty": "宋",
        "collection_info": null
    },
    {
        "title": "次韵乐天目昏",
        "author": "滕岑",
        "content": "百年今已八十五，此去光阴能几多。\n足病半生为我祟，目昏今日奈渠何。\n也知乱膜无方法，正为躭书被折磨。\n瞽者欲行须用杖，不如安稳坐盘陀。",
        "dynasty": "宋",
        "collection_info": null
    },
    {
        "title": "记前身",
        "author": "滕岑",
        "content": "广智绍兴初，有僧清首坐。\n颇亦有禅学，非但严经课。\n吾祖知其人，尊之如达磨。\n延归羞香饭，间亦闲相过。\n祖时年已老，无孙继耕播。\n耿耿常在念，不敢与人言。\n此僧偶闻之，使之祷佛前。\n且云韶国师，道场在玉泉。\n凡人求男女，如观音应缘。\n祖遂相约往，此僧遽欣然。\n是夕僧坐逝，有偈人共传。\n祖即焚香拜，前诺师岂负。\n灵魄决不昧，请与师同去。\n祖如师在日，拱手侍行步。\n既至即影响，幡脚转不住。\n已而得吉卜，有孙生岁暮。\n人云所生孙，即是师前身。\n往来无处验，虚实何足论。\n识者闻之笑，愚者以为真。\n可怜滕氏子，一生命穷薄。\n晚逃儒事佛，两皆无所觉。\n若果是此僧，无乃行路错。\n聊復成此诗，一任人贬駮。",
        "dynasty": "宋",
        "collection_info": null
    },
    {
        "title": "九日求米",
        "author": "滕岑",
        "content": "绝粮缺酒两堪悲，宁可无杯不可饥。\n谩有黄花供老眼，正无红粒续晨炊。\n太官羔酒何须羡，朝士茱萸亦谩思。\n聊与重阳添故事，不妨乞米赋新诗。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一",
        "author": "滕岑",
        "content": "风浪渺平陆，吾行将安之。\n酒中有乐国，犹是太古时。\n孰云道里长，一觞自臻兹。\n不知有先死，况復忧与疑。\n何辞日一往，蟹螯正堪持。",
        "dynasty": "宋",
        "collection_info": null
    },
    {
        "title": "和陶渊明饮酒诗  其二",
        "author": "滕岑",
        "content": "拏舟漾明月，把酒对青山。\n月影涵山扉，妙处端难言。\n回觞劝鸥鹭，吾与尔忘年。\n适意祇自知，讵可他人传。",
        "dynasty": "宋",
        "collection_info": null
    },
    {
        "title": "和陶渊明饮酒诗  其三",
        "author": "滕岑",
        "content": "人性政自静，动者乃妄情。\n纷纷相倾夺，富贵与功名。\n形存神已亡，嗟汝难久生。\n岂知旷士怀，古井波不惊。\n醪酒辅吾体，不待金丹成。",
        "dynasty": "宋",
        "collection_info": null
    },
    {
        "title": "和陶渊明饮酒诗  其四",
        "author": "滕岑",
        "content": "今我思故里，身不能奋飞。\n登高眺山川，孰知予心悲。\n却思大化中，万类本无依。\n何者为我庐，是处皆可归。\n幽忧不自释，齿髮日变衰。\n不如倾兹酒，杯行无固违。",
        "dynasty": "宋",
        "collection_info": null
    },
    {
        "title": "和陶渊明饮酒诗  其五",
        "author": "滕岑",
        "content": "秋风入我室，百虫自相喧。\n中夜卧不周，起视河汉偏。\n念我平生友，託体归青山。\n游魂往何方，千载不復还。\n人生共如此，但醉勿復言。",
        "dynasty": "宋",
        "collection_info": null
    },
    {
        "title": "和陶渊明饮酒诗  其六",
        "author": "滕岑",
        "content": "古人不可见，滔滔天下是。\n渊明舍之归，惜此三径毁。\n樽中幸有酒，饮事付自尔。\n我观饮酒诗，信矣质而绮。",
        "dynasty": "宋",
        "collection_info": null
    },
    {
        "title": "和陶渊明饮酒诗  其七",
        "author": "滕岑",
        "content": "堂堂东坡公，文章万人英。\n尝和饮酒诗，曲尽今古情。\n平生不解饮，而独喜客倾。\n仇池一仙去，九韶瘖不鸣。\n不知几百年，斯人还復生。",
        "dynasty": "宋",
        "collection_info": null
    },
    {
        "title": "和陶渊明饮酒诗  其八",
        "author": "滕岑",
        "content": "嵇康故人达，醉中凛英姿。\n因送孤飞鸿，手抚枯桐枝。\n聊将絃上意，寓此胸中奇。\n才高身不容，谅非人力为。\n麟伤终可叹，龙化真难羁。",
        "dynasty": "宋",
        "collection_info": null
    },
    {
        "title": "和陶渊明饮酒诗  其九",
        "author": "滕岑",
        "content": "我游桐君山，霁色天地开。\n秋水凈远瞩，秋山入奇怀。\n兹游有夙约，所愿喜不乖。\n岩岩彼高阁，上有浮云栖。\n其下插奫沦，百尺不见泥。\n同来二三友，斗酒相戏谐。\n笑语飞鸟上，醉眼风烟迷。\n醒时日已堕，明月照我回。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一○",
        "author": "滕岑",
        "content": "壮士志四方，小夫守一隅。\n所禀既殊科，所趣亦异涂。\n毋论贤与愚，等为造物驱。\n岂如饮家流，一醉不愿余。\n两忘适与莫，毕世醉乡居。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一一",
        "author": "滕岑",
        "content": "煌煌佳菊花，开遍溪傍道。\n后时难独立，得伴秋光老。\n孤芳迫霜露，采采及未槁。\n浮我白玉醪，色香相媚好。\n悠然尽数酌，人弃我所宝。\n一榻醉曲肱，何必游人表。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一二",
        "author": "滕岑",
        "content": "止酒盟诸神，覆杯未几时。\n有客苦相劝，持杯前致辞。\n人生足烦恼，至乐实在兹。\n欲饮恐渝盟，不饮客见疑。\n我性本嗜饮，强止良自欺。\n为客尽一醉，惟神其听之。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一三",
        "author": "滕岑",
        "content": "嗣宗初亦仕，偶爱东平境。\n復求步兵尉，在职未尝醒。\n当世疾如仇，妙音谁復领。\n吾详竹林人，此士诚脱颕。\n至今群蝨喻，言与丹青炳。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一四",
        "author": "滕岑",
        "content": "佳辰菊始华，白衣适尔至。\n开樽且復坐，径向丛边醉。\n陶死向千载，风流孰其次。\n达人岂在酒，寓意乃为贵。\n吾知元亮贤，嗜酒不嗜味。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一五",
        "author": "滕岑",
        "content": "爱酒扬子云，家世一区宅。\n校书登天禄，落拓聊寓迹。\n彼视汉公卿，何啻相什百。\n着书效周易，人笑玄尚白。\n傥非桓谭辈，诋诮谁与惜。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一六",
        "author": "滕岑",
        "content": "佛氏苦戒酒，详见所译经。\n谓人诸罪业，多以酒故成。\n酒岂能造罪，心为物变更。\n心空罪亦空，径造金仙庭。\n今我举兹酒，聊救饥肠鸣。\n虽云违佛戒，初匪堕俗情。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一七",
        "author": "滕岑",
        "content": "少小慕至道，壮大无所得。\n岁月忽如流，行年向不惑。\n尔来涉忧患，视听半昏塞。\n谁能更苦辛，举战蛮触国。\n但愿常醉眠，万事付一默。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一八",
        "author": "滕岑",
        "content": "有客衣百衲，狂言如病风。\n一饮至数斗，醉卧官道中。\n我尝延之饮，问对略可通。\n告我珠异雀，无轻发其弓。",
        "dynasty": "宋",
        "collection_info": null
    },
    {
        "title": "和陶渊明饮酒诗  其一九",
        "author": "滕岑",
        "content": "昔人揣才力，宁隠不愿仕。\n仕者要及物，隠者止为己。\n禄丰责已重，外劳中愧耻。\n何如未仕时，优游安井里。\n吾观隠者传，沉湎亦见纪。\n而于公卿辈，小累讥不止。\n布衣有真乐，势位何足恃。",
        "dynasty": "宋",
        "collection_info": null
    },
    {
        "title": "和陶渊明饮酒诗  其二○",
        "author": "滕岑",
        "content": "是非俱幻影，妄别僞与真。\n世界如空华，谩分浇与淳。\n古人今何在，千载一梦新。\n唐虞且空虚，岂復有隋秦。\n况我此之身，天地一微尘。\n区区欲徇世，用力嗟徒勤。\n迩来稍自悟，遂与杯酌亲。\n世味如嚼蜡，说酒犹生津。\n朝醉忘盥颒，暮醉忘冠巾。\n世人自我异，我岂异世人。",
        "dynasty": "宋",
        "collection_info": null
    },
    {
        "title": "赠徐谷三绝  其一",
        "author": "滕岑",
        "content": "解后逢君醉山县，殷勤访我到江城。\n闲携箬笠无人识，狂杀痴儿问五行。",
        "dynasty": "宋",
        "collection_info": null
    },
    {
        "title": "赠徐谷三绝  其二",
        "author": "滕岑",
        "content": "裂去儒冠今几年，颠毛萧索任垂肩。\n相逢记得初相识，回首西风一泫然。",
        "dynasty": "宋",
        "collection_info": null
    },
    {
        "title": "赠徐谷三绝  其三",
        "author": "滕岑",
        "content": "曾向林间对酒巵，不嫌俗物亦伸眉。\n江湖若许同归去，能为先生理钓丝。",
        "dynasty": "宋",
        "collection_info": null
    },
    {
        "title": "赠何应叔",
        "author": "滕岑",
        "content": "一面玉泉三载前，重来云翮已翩然。\n笔端何自得许妙，林下不当迍此贤。\n作箇分明蚁宫梦，胜渠辛苦鸟窠禅。\n无盐定自废刻画，索我恶诗何处传。",
        "dynasty": "宋",
        "collection_info": null
    },
    {
        "title": "寄友人王晋老",
        "author": "滕岑",
        "content": "送君行日雪扬飞，曾几何时画箑挥。\n自别空惊鬚髮变，得书聊证梦魂非。\n紫枢白简家声在，黄卷青灯生事微。\n悟得随缘安乐法，不应羁旅更沾衣。",
        "dynasty": "宋",
        "collection_info": null
    },
    {
        "title": "绿柿寄开欲游钓台以诗谢",
        "author": "滕岑",
        "content": "西城好在朱夫子，屈指经年隔笑谈。\n忽枉尺书相劳苦，更蒙绿柿远分甘。\n似闻欲访严陵濑，何惜暂辞弥勒龛。\n已约桐君候舟楫，当令风月往迎参。",
        "dynasty": "宋",
        "collection_info": null
    },
    {
        "title": "酴醾  其一",
        "author": "滕岑",
        "content": "红紫从渠巧斗新，不妨自着素衣巾。\n中庭今夜群仙戏，总是广寒宫裏人。",
        "dynasty": "宋",
        "collection_info": null
    },
    {
        "title": "酴醾  其二",
        "author": "滕岑",
        "content": "向人未肯吐芳心，玉困香融己不禁。\n久矣禅心无色想，如何对此独沉吟。",
        "dynasty": "宋",
        "collection_info": null
    },
    {
        "title": "酴醾  其三",
        "author": "滕岑",
        "content": "群芳谁不让天柔，笑杀金沙敢并游。\n少借余妍入樽酒，真堪一斗博凉州。",
        "dynasty": "宋",
        "collection_info": null
    },
    {
        "title": "杏花",
        "author": "滕岑",
        "content": "君家两杏闹春色，浓淡臙脂染不齐。\n试唤赵昌来貌取，若边好着白鷴栖。",
        "dynasty": "宋",
        "collection_info": null
    },
    {
        "title": "次韵欧公残杏",
        "author": "滕岑",
        "content": "春风虽高却不寒，扶杖起散腰脚顽。\n昨朝阴晦忽开霁，造物变化胡可原。\n休嫌出游日色薄，大胜坐听檐声潺。\n百岁光阴人易老，一年时节春易阑。\n但知良辰合大醉，岂羡显官乘高轩。\n桃花飘零李花在，垂柳袅娜芳草繁。\n谁能有药扶我足，使我郊野穷跻攀。\n山公接䍦自倒着，吾髮已秃久不冠。",
        "dynasty": "宋",
        "collection_info": null
    },
    {
        "title": "梅花  其一",
        "author": "滕岑",
        "content": "欲寻好句乞梅花，从实平章不要夸。\n且道色香谁可比，口纔拟议即成差。",
        "dynasty": "宋",
        "collection_info": null
    },
    {
        "title": "梅花  其二",
        "author": "滕岑",
        "content": "论白人惟议冰雪，言香佛亦取旃檀。\n旃檀冰雪固大好，只恐将渠比并难。",
        "dynasty": "宋",
        "collection_info": null
    },
    {
        "title": "梅花  其三",
        "author": "滕岑",
        "content": "色香其实无与比，摹写百端良可嗟。\n我今与下语一则，此是梅花非别花。",
        "dynasty": "宋",
        "collection_info": null
    },
    {
        "title": "拟名都篇",
        "author": "滕岑",
        "content": "名都一何绮，宇内第一州。\n富贵习奢靡，𣊓御乃其尤。\n沈沈彼大屋，缭垣峻而修。\n主人正恩幸，执事近冕旒。\n金多不可计，势张渠得俦。\n藻幄群艷女，雕舆盛华驺。\n器用尚方亚，服食中禁侔。\n园池亦何似，三岛与十洲。\n称者不胜谈，观者徒眩眸。\n迅雷忽下击，飞电仍穷搜。\n方恃金玉坚，遽为烟雾收。\n天道不可欺，崇替定难筹。\n陈迹变陵谷，谁復为悲忧。",
        "dynasty": "宋",
        "collection_info": null
    },
    {
        "title": "甲申大水二首  其一",
        "author": "滕岑",
        "content": "吾州背山面江流，一雨便有泛溢忧。\n况復梅霖倒江海，白昼汹若龙移湫。\n眼看上流没高树，下流屋庐渺无处。\n君不见甲子之岁至甲申，如此灾变已三度。",
        "dynasty": "宋",
        "collection_info": null
    },
    {
        "title": "甲申大水二首  其二",
        "author": "滕岑",
        "content": "歙水震荡方流东，婺水南来塞其衝。\n二水争雄屹不去，孤城汇为河伯宫。\n经旬水落流民復，身存不用嗟无屋。\n君不见去年金虏破淮壖，城郭千里无人烟。",
        "dynasty": "宋",
        "collection_info": null
    },
    {
        "title": "辛丑大水",
        "author": "滕岑",
        "content": "天公哀此生人苦，潸然出涕洒下土。\n五昼五夜涕不已，平陆成河山作渚。\n是方为邑本霔下，今者之变顷未覩。\n何止人家水半扉，或压或溺遍处所。\n举家老稚几为鱼，夜乘一叶投山坞。\n虽知此邦祸可免，颇念吾庐欹莫拄。\n朝登山巅聊放目，流尸蔽江可胜数。\n何处奔洪之所挤，一旦至斯辜非汝。\n天公用是涕愈流，阳侯正自喜且舞。\n我愿天公且收涕，忧之反伤亦奚补。\n但令老眼开日月，苍生自然得安堵。",
        "dynasty": "宋",
        "collection_info": null
    },
    {
        "title": "秋江四绝  其一",
        "author": "滕岑",
        "content": "十日江头一向风，差差寒浪白吹空。\n渔舠轾小不如叶，信意低昂风浪中。",
        "dynasty": "宋",
        "collection_info": null
    },
    {
        "title": "秋江四绝  其二",
        "author": "滕岑",
        "content": "风色萧萧日色晴，晚潮未到水波平。\n繫槎艇子关蓬睡，不管溪南唤渡声。",
        "dynasty": "宋",
        "collection_info": null
    },
    {
        "title": "秋江四绝  其三",
        "author": "滕岑",
        "content": "一川晚色澹烟浮，不觉潮生水倒流。\n人语津亭灯火闹，客帆椎鼓过沙洲。",
        "dynasty": "宋",
        "collection_info": null
    },
    {
        "title": "秋江四绝  其四",
        "author": "滕岑",
        "content": "玉轮推上暮云端，金蹙波心一片澜。\n隠隠渔舟横绝去，何人江岸倚楼看。",
        "dynasty": "宋",
        "collection_info": null
    },
    {
        "title": "山𥖎",
        "author": "滕岑",
        "content": "水仙委蛇江梅老，架上酴醾雪未翻。\n千斛妙香留不用，一时分付与山矾。",
        "dynasty": "宋",
        "collection_info": null
    },
    {
        "title": "折花",
        "author": "滕岑",
        "content": "清晨折新花，插向玉瓶水。\n休云离本根，且復新案几。\n置酒就之饮，芳片落杯裏。\n犹胜向中园，容易污泥滓。",
        "dynasty": "宋",
        "collection_info": null
    },
    {
        "title": "惜梅  其一",
        "author": "滕岑",
        "content": "沙晴日暖雪消时，春到南枝未觉迟。\n东崦人家三百树，与君扶杖试寻之。",
        "dynasty": "宋",
        "collection_info": null
    },
    {
        "title": "惜梅  其二",
        "author": "滕岑",
        "content": "沈瘦难禁诗作魔，年年诗句为花多。\n亦知习气要除尽，奈此高风胜韵何。",
        "dynasty": "宋",
        "collection_info": null
    },
    {
        "title": "惜梅  其三",
        "author": "滕岑",
        "content": "牧孺樵童不管春，乱攀曾不比荆榛。\n那知立马江南客，一萼真香泪一巾。",
        "dynasty": "宋",
        "collection_info": null
    },
    {
        "title": "玩松竹  其一",
        "author": "滕岑",
        "content": "萧萧园中竹，不復数萱草。\n苍苍池上松，岂更问苹藻。\n二物吾所爱，难为俗人道。\n竹如吾之节，松似吾之老。\n烟雨风月中，形声俱媚好。",
        "dynasty": "宋",
        "collection_info": null
    },
    {
        "title": "玩松竹  其二",
        "author": "滕岑",
        "content": "马目在屋南，龙峰在屋北。\n南为山所障，北半露山色。\n頼有竹与松，足供予燕息。\n竹乃前岁栽，种自别墅得。\n松长已百年，不知谁所植。",
        "dynasty": "宋",
        "collection_info": null
    },
    {
        "title": "寒鸡",
        "author": "滕岑",
        "content": "寒鸡强知晓，初鸣梦惊破。\n我事不在早，援衾且復卧。\n待旦枕戈寝，将朝盛服坐。\n吾生无怨仇，吾责非辅佐。\n况当苦寒月，北风正掀簸。\n且復待午暄，徐起毕经课。",
        "dynasty": "宋",
        "collection_info": null
    },
    {
        "title": "拟白马篇",
        "author": "滕岑",
        "content": "白马紫游缰，意气何飘扬。\n五陵富贵子，人谓天上郎。\n春华动新鞭，□盖生辉光。\n行经几台观，下马毬鞠场。\n吹弹陈妙伎，歌舞集名倡。\n欢醉未云足，挥散千金彊。\n朝游曛莫返，讫春以为常。\n天禄扬子云，矻矻事文章。\n草玄既自苦，投阁仍自伤。\n平生甚爱酒，何曾酣杯觞。\n较彼万不如，虚名何足臧。",
        "dynasty": "宋",
        "collection_info": null
    },
    {
        "title": "官捕虎行",
        "author": "滕岑",
        "content": "世无壮士力扼虎，群虎食人人莫御。\n上官付之无奈何，悬赏谩令招猎户。\n猎户徒能逐麕麂，初非法中虎匠比。\n心胆既怯赏又轻，谁肯向前判一死。\n官遣弓兵相助佐，猎户见之气先挫。\n心忧得赏为所分，眼见有虎容渠过。\n弓兵散在村落中，村民鷄犬为一空。\n四足之虎未可捕，两足之人与虎同。\n真虎为患时一出，人虎为患朝连久。\n东乡闻虎在西隣，人虎又向西乡集。\n野外晡时即掩关，椎苏不復更登山。\n人虎难避愈真虎，纵为虎食不闻官。",
        "dynasty": "宋",
        "collection_info": null
    },
    {
        "title": "次韵乐天山居",
        "author": "滕岑",
        "content": "不能蚤岁作农夫，强学为儒途路迂。\n老有微官沾薄禄，钝无捷径上荣衢。\n遥峰窣堵似屏展，近岸拒霜如锦铺。\n莫笑吾庐大幽寂，眼前此景一村无。",
        "dynasty": "宋",
        "collection_info": null
    },
    {
        "title": "和方薄山居",
        "author": "滕岑",
        "content": "江村宜晚景，老眼见来稀。\n远岫屏六出，残霞锦一机。\n月华池上好，暑气竹间微。\n不羡御风列，旬余五日归。",
        "dynasty": "宋",
        "collection_info": null
    },
    {
        "title": "次韵乐天村居",
        "author": "滕岑",
        "content": "池水浮黄叶，窗扉列翠岚。\n蚁历新梦破，鸥已旧盟寒。\n足病喜安坐，目昏愁远看。\n无人来问道，不用倒幡竿。",
        "dynasty": "宋",
        "collection_info": null
    },
    {
        "title": "题钓台对严氏楼三首  其一",
        "author": "滕岑",
        "content": "扁舟江上几曾经，山崦层楼似画屏。\n岂料今为倚楼客，谁能添我入丹青。",
        "dynasty": "宋",
        "collection_info": null
    },
    {
        "title": "题钓台对严氏楼三首  其二",
        "author": "滕岑",
        "content": "乃祖高怀傲帝王，远孙依旧晦文章。\n不须苦要为官去，看水看山味最长。",
        "dynasty": "宋",
        "collection_info": null
    },
    {
        "title": "题钓台对严氏楼三首  其三",
        "author": "滕岑",
        "content": "秋江不许一尘染，只有青山倒影寒。\n我欲移家来住此，烦君先为斩鱼竿。",
        "dynasty": "宋",
        "collection_info": null
    },
    {
        "title": "楼上偶成  其一",
        "author": "滕岑",
        "content": "高阁前依柳，幽窗下见池。\n废书凡累日，倚槛独多时。\n谷暖花开遍，山长鸟去迟。\n千穷坐一拙，元自不关诗。",
        "dynasty": "宋",
        "collection_info": null
    },
    {
        "title": "楼上偶成  其二",
        "author": "滕岑",
        "content": "陇麦已抽穟，山田未立苗。\n雨声愁昨夕，晴色喜今朝。\n柳絮青天雪，松风陆地潮。\n山居足幽事，吾隠不须招。",
        "dynasty": "宋",
        "collection_info": null
    },
    {
        "title": "次韵乐天村居卧病  其一",
        "author": "滕岑",
        "content": "岩桂花已空，时节秋尚暮。\n丛菊夹径幽，犹未金钿露。\n好客唤不来，衰疾推不去。\n山园何寂寥，秋声起竹树。\n西郊远尘境，更在山崦住。\n自应亲友绝，休问何以故。",
        "dynasty": "宋",
        "collection_info": null
    },
    {
        "title": "次韵乐天村居卧病  其二",
        "author": "滕岑",
        "content": "平林卷宿雾，白日行黄道。\n窗横四围山，门掩三径草。\n老人苦夜永，褰衣起常早。\n既无姬妾侍，宁有衾禂抱。\n身心两清浄，衰病反为好。\n问我年几何，年已踰绰老。",
        "dynasty": "宋",
        "collection_info": null
    },
    {
        "title": "次韵乐天村居卧病  其三",
        "author": "滕岑",
        "content": "瓦盏茅柴浊，砖鑪榾柮红。\n味如饮醽醁，暖胜燎蒿蓬。\n万种皆幻事，一真惟太空。\n旧毡敷故絮，小閤卧衰翁。",
        "dynasty": "宋",
        "collection_info": null
    },
    {
        "title": "题永泰显上人箇中庵  其一",
        "author": "滕岑",
        "content": "葛藤遍诸方，悟者能几箇。\n谁知箇中庵，鑪火但趺坐。\n斋钵幸不空，法轮常自磨。\n饥餐困来眠，工夫没量大。",
        "dynasty": "宋",
        "collection_info": null
    },
    {
        "title": "题永泰显上人箇中庵  其二",
        "author": "滕岑",
        "content": "内外及中间，无处寻这箇。\n若舍内外中，又向鬼窟坐。\n团团踏故迹，笑杀牛挽磨。\n随处即箇中，始显机用大。",
        "dynasty": "宋",
        "collection_info": null
    },
    {
        "title": "南新慈照寺",
        "author": "滕岑",
        "content": "平生不踏南新路，早岁尝诵东坡诗。\n青牛聋僧今不见，慈照乃有那律师。\n君不见世间万事皆儿嬉，不如聋盲百不知。\n双明阁上夕阳时，一笑二子闲争棋。",
        "dynasty": "宋",
        "collection_info": null
    },
    {
        "title": "中兴碑",
        "author": "滕岑",
        "content": "字画端重无倾欹，文辞简古有刺讥。\n高堂一见为却立，知是浯水中兴碑。\n当时长安望浯水，相去不知几千里。\n斯文自合上送官，如何镵向千岩底。\n二公用意深復深，知我罪我俱无心。\n不向一时求赏音，亿代宝之如璆琳。\n孽臣之事置莫说，尚喜蚕头未讹缺。\n纷纷理乱堕空虚，千古断崖悬日月。",
        "dynasty": "宋",
        "collection_info": null
    },
    {
        "title": "白纻歌  其一",
        "author": "滕岑",
        "content": "白纻舞女杨花轻，玉笙学得悲凤鸣。\n烂然繁星上华檠，凉苑夜宴风气清。\n美人酒半粧脸明，宝钗绾髻歌欲倾。\n良宵人人愿君醉，岂问徧谁得君意，君其欢娱至万岁。",
        "dynasty": "宋",
        "collection_info": null
    },
    {
        "title": "白纻歌  其二",
        "author": "滕岑",
        "content": "白纻舞衫记初着，月明侍宴临飞阁。\n舞余香暖苒浮襟，进前持酒力不任。\n君王凝笑杯未覆，不惜低徊重舞曲。\n当时一身备百好，月不长圆秋易老。\n白纻凄凉弃箧中，不悲见弃悲秋风。",
        "dynasty": "宋",
        "collection_info": null
    },
    {
        "title": "短歌行",
        "author": "滕岑",
        "content": "铸黄金，服白玉，方法难成日月促。\n十年着书五车读，功名未就鬓髮秃。\n海水可尽山可平，人心何日息营营。\n安期羡门果何在，贾谊刘向终奚成。\n前人不悟已如此，后人还復蹑其轨。\n玉东西，金叵罗，君不肯醉当奈何。",
        "dynasty": "宋",
        "collection_info": null
    },
    {
        "title": "行路难",
        "author": "滕岑",
        "content": "行路难，东南地倾水瀰漫。\n三江五湖沧海宽，鱼龙出没肆神姦。\n万斛不劳一蹴翻，江水有潮溪有滩。\n钱塘潮头平越山，乘潮寄命呼吸间。\n上滩篙挽寸步悭，下滩小跌沦奔湍。\n我行河道差若安，亡奈众堰为阻艰。\n两牛力尽费跻攀，咫尺犹如限重关。\n行路难，西南之险更莫言。\n一山至有百八盘，猿猱欲上愁復还。\n汝如惮行要登船，恐汝胆落濆淖旋。\n此去投北经中原，昆崙万里倾浊澜。\n一吞数舟岁常然，舟楫么么吁难全。\n陆行崤函车不前，况復羊肠万屈蟠。\n其余禹历诸山川，深入无底高㨖天。\n行路难，有如此，不如闭门且隠几。\n门前有地平如砥，无忧那忧勃堆起。",
        "dynasty": "宋",
        "collection_info": null
    },
    {
        "title": "乐天狂歌词",
        "author": "滕岑",
        "content": "忆昔少狂逸，无酒即典衣。\n痛饮至烂醉，危坐读楚词。\n今我已衰老，不復如前痴。\n尚要饮酒醪，聊用度岁时。\n为儒不登第，为郎又乏赀。\n无衣以准酒，狂歌徒尔为。",
        "dynasty": "宋",
        "collection_info": null
    },
    {
        "title": "句  其一",
        "author": "滕岑",
        "content": "苔痕遗鸟爪，菊本寄蛩音。",
        "dynasty": "宋",
        "collection_info": null
    },
    {
        "title": "句  其二",
        "author": "滕岑",
        "content": "客橹行何晚，邻机织未休。",
        "dynasty": "宋",
        "collection_info": null
    },
    {
        "title": "句  其三",
        "author": "滕岑",
        "content": "老屋险不仆，寒袍半欲紪。",
        "dynasty": "宋",
        "collection_info": null
    },
    {
        "title": "西北有高楼",
        "author": "杨冠卿",
        "content": "西北有高楼，氤氲临大路。\n飞檐转春风，绮窗鏁云雾。\n姣服者谁子，倾城此容与。\n娟娟长眉青，不受脂泽污。\n娉婷惜不嫁，恐为荡子悞。\n写心泛清瑟，独不怨迟暮。",
        "dynasty": "宋",
        "collection_info": null
    },
    {
        "title": "东方有一士",
        "author": "杨冠卿",
        "content": "东方有一士，不见心忡忡。\n尺璧未足多，夙好良所同。\n永怀不能寐，揽衣出房栊。\n遥夜未渠央，取琴和秋虫。\n岂无时世交，谅彼不相容。",
        "dynasty": "宋",
        "collection_info": null
    },
    {
        "title": "铜雀妓",
        "author": "杨冠卿",
        "content": "分尽余香空宝奁，罢临歌舞夜厌厌。\n清跸不传虚绣帐，洞房月在西陵上。\n玉殿尘埃闲御仗，翠眉忍上平台望。\n宫车一去不復还，画罗金缕尚斑斑。",
        "dynasty": "宋",
        "collection_info": null
    },
    {
        "title": "赤玉箫",
        "author": "杨冠卿",
        "content": "玉箫早入凉王墓，弓剑衣冠只同处。\n千年邂逅出人间，颜色声音幸如故。\n云门曲谱不分明，赵瑟齐竽各自名。\n传看乐府无人识，此箫收声甘弃掷。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其一",
        "author": "杨冠卿",
        "content": "寒蝉初停号，客燕催将归。\n吾亦客一世，去此復焉依。\n敛袵听物变，着书明化机。\n深参漆园吏，渠语甚精微。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其二",
        "author": "杨冠卿",
        "content": "秋风不肯来，如挽弓百斤。\n忽然径排户，态度殊不文。\n方深裘褐忧，暮雨低行云。\n焚香快熟睡，梦破尚微曛。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其三",
        "author": "杨冠卿",
        "content": "呼船下平湖，山如髻鬟瞰。\n物华逼摇落，水明天淡淡。\n中藏今古愁，岁月不可勘。\n为语羊征南，声名本来蹔。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其四",
        "author": "杨冠卿",
        "content": "饥来讵堪忍，振履商颂歌。\n时人不料理，政可着岩阿。\n喻龟且曳尾，劝公无渡河。\n一朝失脚去，宁得此婆娑。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其五",
        "author": "杨冠卿",
        "content": "古人例躬耕，我坐老无断。\n勇为梁父吟，已媿杜鹃唤。\n幽幽桃华源，尚不知有汉。\n妇子彼何为，徒使人意乱。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其六",
        "author": "杨冠卿",
        "content": "月上天无云，树阴散扶疎。\n秋声生寂历，凉飔满吾庐。\n幸此尊有酒，敢歌食无鱼。\n陶然且一醉，世间各贤愚。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其七",
        "author": "杨冠卿",
        "content": "春秧困深寒，夏穗仍愍雨。\n书来西江西，赤地扫瓜芋。\n墨数食指多，坐羞长袖舞。\n忧忧米如珠，南山采薇去。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其八",
        "author": "杨冠卿",
        "content": "晚云蹔垂阴，零露不成滴。\n隣墙几好树，叶下声策策。\n一灯同夜阑，此抱谁与适。\n前身岂壁鱼，甘擅文字癖。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其九",
        "author": "杨冠卿",
        "content": "忧来抵揬人，衰怀小城孤。\n解围頼从事，几成不支梧。\n所忧岂其私，天高信难呼。\n努力加餐饭，世缘久崎岖。",
        "dynasty": "宋",
        "collection_info": null
    },
    {
        "title": "秋怀十首微云淡河汉疏雨滴梧桐为韵  其一○",
        "author": "杨冠卿",
        "content": "幽花上篱落，寒烟婘楸桐。\n络纬勉妇织，暮色凄房栊。\n日月如跳丸，虫鱼不书攻。\n髮黑今益白，脱巾成老翁。",
        "dynasty": "宋",
        "collection_info": null
    },
    {
        "title": "北亭",
        "author": "杨冠卿",
        "content": "北风无时休，荒山路绵绵。\n老马被吹扬，却立不肯前。\n我仆行且仆，竟日数里间。\n悠然欲何适，正坐归无田。",
        "dynasty": "宋",
        "collection_info": null
    },
    {
        "title": "感事",
        "author": "杨冠卿",
        "content": "我车昔载脂，柳色初濯濯。\n及归脱征骖，柳叶半黄落。\n恍然仅一梦，已费十晦朔。\n祇应为客老，惘惘不自觉。",
        "dynasty": "宋",
        "collection_info": null
    },
    {
        "title": "赴城南隠居小集",
        "author": "杨冠卿",
        "content": "白雨濯青山，孤云霭余姿。\n溶溶荒江水，近岸生清漪。\n扶舆出城府，眷此幽人期。\n茅茨倚林麓，秀薄相参差。\n欣兹蹔解带，虚白明朝曦。\n向来旅穷徼，抑鬰中怀悲。\n相逢辄顾笑，觞酒相淋漓。\n春风不日去，淹留我何为。",
        "dynasty": "宋",
        "collection_info": null
    },
    {
        "title": "悲秋  其一",
        "author": "杨冠卿",
        "content": "秋色遽如许，客心徒自惊。\n盈盈露花泣，策策风树鸣。\n别影讵可吊，强怀不能平。\n轩车几时还，恻怆难为情。",
        "dynasty": "宋",
        "collection_info": null
    },
    {
        "title": "悲秋  其二",
        "author": "杨冠卿",
        "content": "沄沄西江水，送我沙边舟。\n当时送行客，勉我无久留。\n晤言宛如昨，庭叶忽再秋。\n人生寸心违，何以消吾忧。",
        "dynasty": "宋",
        "collection_info": null
    },
    {
        "title": "夜坐看月  其一",
        "author": "杨冠卿",
        "content": "南风扫阴翳，快若诛神姦。\n日暮天无云，月出房心间。\n幽人倦蒸溽，痴坐山中山。\n连连甲子雨，幸此天破悭。\n清明皆我有，何但窥一斑。",
        "dynasty": "宋",
        "collection_info": null
    },
    {
        "title": "夜坐看月  其二",
        "author": "杨冠卿",
        "content": "春泥少曾干，天漏几不补。\n冥观赤乌飞，喜见长虹吐。\n修竹来清风，孤光相媚妩。\n心神濯冰壶，何必须起舞。\n更欲寻断桥，前溪有饥虎。",
        "dynasty": "宋",
        "collection_info": null
    },
    {
        "title": "夜坐看月  其三",
        "author": "杨冠卿",
        "content": "春夏季孟间，草木蔽山骨。\n青苍霭芳华，烟霏相出没。\n适从忧患场，观化超理窟。\n无心岫间云，有定水中月。\n我方意如如，谁尚书咄咄。",
        "dynasty": "宋",
        "collection_info": null
    },
    {
        "title": "暮景  其一",
        "author": "杨冠卿",
        "content": "鞍马来殊方，祇园已秋寂。\n虚堂耿清夜，卧听寒雨滴。\n永怀平生愿，浩荡谁与适。\n愁心正纷如，西风韵邻笛。",
        "dynasty": "宋",
        "collection_info": null
    },
    {
        "title": "暮景  其二",
        "author": "杨冠卿",
        "content": "客行无常期，远适亦有归。\n家人具膏沐，垢髮幸一晞。\n可怜儿时面，坐受塞色欺。\n看镜恍如失，功名定何时。",
        "dynasty": "宋",
        "collection_info": null
    },
    {
        "title": "九日  其一",
        "author": "杨冠卿",
        "content": "晨风战枯荷，清霜杀高柳。\n人生俯仰间，能得几重九。\n节序来无停，已及黄花酒。\n流落拾遗心，西江独回首。",
        "dynasty": "宋",
        "collection_info": null
    },
    {
        "title": "九日  其二",
        "author": "杨冠卿",
        "content": "寒花有余馨，香醪甜胜蜜。\n红萸尔相宜，饤饾杂梨栗。\n家家事行乐，似恐更无日。\n时日岂不佳，人意自难诘。",
        "dynasty": "宋",
        "collection_info": null
    },
    {
        "title": "九日  其三",
        "author": "杨冠卿",
        "content": "凄凉少陵老，梓州九日诗。\n朝廷入梦想，弟妹天一涯。\n我亦困羁旅，千古同其悲。\n不忍嗅新菊，惟思咏江蓠。",
        "dynasty": "宋",
        "collection_info": null
    },
    {
        "title": "晚思",
        "author": "杨冠卿",
        "content": "花意就销歇，芳树初阴阴。\n薄帷受清吹，鸟声幽院深。\n感此时节改，素标不胜簪。\n取酒洗玉船，慰我怀古心。\n小醉睨落景，归盟犹可寻。",
        "dynasty": "宋",
        "collection_info": null
    },
    {
        "title": "久客倦游归憩僧坊有怀蓬居梵竺卿寂光常不轻",
        "author": "杨冠卿",
        "content": "志士长骯脏，曲鈎封公侯。\n得丧亦何有，贤愚同一丘。\n日月如跳丸，少年今白头。\n胡为浪自苦，九折不停辀。\n庞眉碧眼禅，一笑万事休。\n辽鹤我言归，君其来与游。",
        "dynasty": "宋",
        "collection_info": null
    },
    {
        "title": "冬半山间忽见桃花客云江梅已芳且约一笑花下",
        "author": "杨冠卿",
        "content": "缘云梯径穿林麓，岁晚山寒风折木。\n司花为我发春妍，繁红几树惊愁目。\n有美人兮在空谷，似笑漫山总粗俗。\n淡烟疎雨罗浮村，万里相将跨黄鹄。",
        "dynasty": "宋",
        "collection_info": null
    },
    {
        "title": "秋日麻姑山",
        "author": "杨冠卿",
        "content": "掷米作珠玑，麻姑已僊去。\n沧海变桑田，干坤自今古。\n我来访灵踪，日落青山暮。\n玉殿琐清秋，霞裾隔烟雾。\n户外黄冠师，三问三不顾。\n骑麟翳凤凰，笑指虚无路。",
        "dynasty": "宋",
        "collection_info": null
    },
    {
        "title": "未至池阳五里有齐山寺寺后岩石巉然缘崖而上绝顶有翠微亭即杜樊川九日携壶地也自亭而西憩集仙洞",
        "author": "杨冠卿",
        "content": "泉石吾膏肓，佳处每忘返。\n携壶上翠微，一雨秋政晚。\n千岩如献状，秀色迭层巘。\n缘云梯径入，危磴石偃蹇。\n洞户访真僊，丹成骨已换。\n羽化今几年，鸾鹄若在眼。",
        "dynasty": "宋",
        "collection_info": null
    },
    {
        "title": "自马当而上至壶口三钟石苍崖壁立下瞰层渊湍流急甚钓叟穴其傍往来自若吾恐其为蜚僊也故作是诗",
        "author": "杨冠卿",
        "content": "千崖削苍壁，万仞临深渊。\n老翁立其傍，习惯若自然。\n笑歌惊波澜，步武生云烟。\n我欲从之游，结茅山之巅。\n举瓢酌天浆，醉拍洪崖肩。\n明月夜横玉，共看凌波僊。",
        "dynasty": "宋",
        "collection_info": null
    },
    {
        "title": "古有采鞠茱萸篇而无一语及渊明长房旧事鞠茱于此其亦有憾矣乎九日戏为鞠茱补阙其体则准之简文  其一",
        "author": "杨冠卿",
        "content": "落英拾秋鞠，委佩纫芳兰。\n以其清且芬，可服仍可餐。\n吴茱味苦辛，奚亦登君盘。\n囊纱萦臂玉，恍记汝南山。\n黄鹄招不来，僊子何时还。",
        "dynasty": "宋",
        "collection_info": null
    },
    {
        "title": "古有采鞠茱萸篇而无一语及渊明长房旧事鞠茱于此其亦有憾矣乎九日戏为鞠茱补阙其体则准之简文  其二",
        "author": "杨冠卿",
        "content": "红尘着脚双鬓斑，折腰五斗真作难。\n巾车一去不復还，归卧柴桑紫翠间。\n东篱悠然见南山，欲辩忘言心自闲。",
        "dynasty": "宋",
        "collection_info": null
    },
    {
        "title": "又渔社李先生宠以和篇復用韵  其一",
        "author": "杨冠卿",
        "content": "南国有秋茱，芳馨袭椒兰。\n臞儒山泽间，晨霞却朝餐。\n置之红锦囊，荐以黄金盘。\n瓶乳下青云，一笑颓玉山。\n鸡犬听湛浮，辽鹤将自还。",
        "dynasty": "宋",
        "collection_info": null
    },
    {
        "title": "又渔社李先生宠以和篇復用韵  其二",
        "author": "杨冠卿",
        "content": "西风寒岩鞠蘂斑，索米长安得路难。\n投林倦翼蚤知还，袖手归来三径间。\n云屏万迭匡庐山，鹤唳猿啼千古闲。",
        "dynasty": "宋",
        "collection_info": null
    },
    {
        "title": "三辅黄图载赵飞燕太液池结裾游宋公鸡跖载飞燕太液池归风送远曲俱谓飞燕欲御风仙去杂用古语戏题于后  其一",
        "author": "杨冠卿",
        "content": "饮飞挟宸舟，彩鹢粲云母。\n波涵太液秋，影动灵鼍吼。\n观云棹水撷菱蕖，冯夷击鼓羣龙趍。\n飘飘仙袂随风举，帝怜飞燕结缨裾。\n当时得意更深眷，承恩日在昭阳殿。\n兹游奇绝冠平生，三十六宫俱健羡。",
        "dynasty": "宋",
        "collection_info": null
    },
    {
        "title": "三辅黄图载赵飞燕太液池结裾游宋公鸡跖载飞燕太液池归风送远曲俱谓飞燕欲御风仙去杂用古语戏题于后  其二",
        "author": "杨冠卿",
        "content": "瑶池翠水波粼粼，日暮寒生碧草春。\n阿娇厌贮黄金屋，来歌送远归风曲。\n仙乎去故而就新，歌声嘹亮遏行云。\n黄鹄一去无消息，人间有情泪沾臆。",
        "dynasty": "宋",
        "collection_info": null
    },
    {
        "title": "秋夜吟",
        "author": "杨冠卿",
        "content": "铜壶漏涩秋宵永，翠梧叶落敲金井。\n锦帐香消枕玉寒，惊迴昨梦难重省。\n起来刁斗连营静，碧云飞下征鸿影。\n蛮笺谁遣寄相思，鏁窗笑剪并刀冷。",
        "dynasty": "宋",
        "collection_info": null
    },
    {
        "title": "秋琴咏",
        "author": "杨冠卿",
        "content": "岩花月彩浮，井桐露珠滴。\n悲秋适有念，拥琴坐西壁。\n古音拂朱弦，一倡千虑涤。\n无云山雨飞，松风寒淅沥。\n鱼龙尽出听，万籁天地寂。",
        "dynasty": "宋",
        "collection_info": null
    },
    {
        "title": "秋夜对酒用前韵",
        "author": "杨冠卿",
        "content": "夜雨急復疎，檐溜秋声滴。\n虚堂梦乍惊，青灯余四壁。\n牢愁推不去，浊酒讵能涤。\n蒲萄出西凉，瓶耻无余沥。\n兀坐倚枯木，栖心寄禅寂。",
        "dynasty": "宋",
        "collection_info": null
    },
    {
        "title": "采芙蓉词",
        "author": "杨冠卿",
        "content": "采采芙蓉华，集之以为裳。\n自彼若耶溪，登于君子堂。\n馨香压纫兰，把玩卑琼芳。\n佩服古无斁，怀人思沅湘。",
        "dynasty": "宋",
        "collection_info": null
    },
    {
        "title": "商妇吟",
        "author": "杨冠卿",
        "content": "妾本良家子，嫁作商人妇。\n荡子去不归，幽闺长独守。\n平生松栢心，岁晚柯叶茂。\n飘絮乱因风，肯若道傍柳。\n朝来寻侄娣，典衣换春酒。\n邮籤访水程，去问夫健否。\n白面谁家郎，下马清溪口。\n却立不肯前，邀妾相先后。\n宁知天壤间，贵贱从其偶。\n妾身虽同涂，妾心终不负。",
        "dynasty": "宋",
        "collection_info": null
    },
    {
        "title": "少年乐用李贺韵",
        "author": "杨冠卿",
        "content": "青云年少欢娱地，脆弦繁筦东风裏。\n金狨醉倚玉骢骄，归去画桥临绿水。\n钗梁斜亸云鬟坠，锦帐美人初睡起。\n促上红茵翻舞袂，春愁不展眉峰翠。",
        "dynasty": "宋",
        "collection_info": null
    },
    {
        "title": "美人在空谷",
        "author": "杨冠卿",
        "content": "有美人兮在空谷，肌肤冰雪颜如玉。\n珠袖轻绡卷翠云，日暮天寒倚修竹。\n自言久住黄金屋，舞遍霓裳羽衣曲。\n昭阳春尽音信稀，伤心暗蹙眉峰绿。\n百年日月双车毂，富贵荣华如转烛。\n蓬海迢迢天六六，驭风归去骑黄鹄。",
        "dynasty": "宋",
        "collection_info": null
    },
    {
        "title": "山阿步月吟",
        "author": "杨冠卿",
        "content": "游子莫何之，揽衣出京华。\n松舟逐桂檝，渺然下惊波。\n夜久羣动息，明星耿斜河。\n维舟乱石间，步月前山阿。\n霞佩凌空僊，瑶章方咏歌。\n见我若旧识，问讯今如何。\n我欲从之游，长啸入云萝。\n可仰不可攀，高峰鬰嵯峨。",
        "dynasty": "宋",
        "collection_info": null
    },
    {
        "title": "久雨新霁蚤过松竹道院復以雨归因用汪彦章一春略无十日晴之句",
        "author": "杨冠卿",
        "content": "一春略无十日晴，竈前濈濈蛙黾生。\n晨兴登视云霁平，揽衣出门聊意行。\n东风吹拂酒面醒，花光掠我双眼明。\n举头还听鸠妇鸣，归来有酒愁独倾。",
        "dynasty": "宋",
        "collection_info": null
    },
    {
        "title": "翌日晴霁復用韵述所见",
        "author": "杨冠卿",
        "content": "痴云挟雨雨不晴，门外野田春水生。\n登临一望莽然平，沧波十里舟可行。\n农人枵腹愁弗醒，今朝喜见天日明。\n前村相去几牛鸣，试问谁家廪粟倾。",
        "dynasty": "宋",
        "collection_info": null
    },
    {
        "title": "赵仲实如吴江扁舟来别因以送之",
        "author": "杨冠卿",
        "content": "少年结交翰墨场，举头不觉双鬓苍。\n世涂巇崄如羊肠，交情耐久无炎凉。\n我今读书松竹庄，君兮去去吴松江。\n音书莫惜频寄将，新诗分我古锦囊。",
        "dynasty": "宋",
        "collection_info": null
    },
    {
        "title": "九月二十一夜梦至乱山丛石间出憩道傍拂石坐古榕下仰视木杪萝蔓凌空兴欲蜚举既觉哦成古篇",
        "author": "杨冠卿",
        "content": "古榕夹道周，老榦参天碧。\n溜雨四十围，下视庭前栢。\n垂根相勾联，敷荫接南国。\n凌寒不改柯，阅人如过客。\n山空秋月明，路远车尘寂。\n清游记昨梦，危坐倚孤石。\n矫首睇云萝，双鳬生羽翼。",
        "dynasty": "宋",
        "collection_info": null
    },
    {
        "title": "秦侯不调累年识者嘆息兹以规恢秘略亲简上知有诏復其官亨衢自此发轫闻之喜甚为作古篇",
        "author": "杨冠卿",
        "content": "天骄饱肉气勇决，忆昨弯弧射汉月。\n玉关保障烽燧惊，豺狼塞路人踪绝。\n将军方着从事衫，指挥义士征河南。\n设奇间道依嵩谷，百战崎岖不解骖。\n攻城陷阵收殊绩，捷书夜到甘泉北。\n天子兴嗟恨见晚，俾将楼船护江国。\n将军击檝誓中流，英风凛凛气横秋。\n胡为拘絷不得逞，归戴南冠效楚囚。\n一朝奋激肝胆露，剌剌羞闻婢子语。\n袖携文字几千言，径趍阊阖排云去。\n帝敕天丁下取将，玉音诵之声琅琅。\n侍臣却立屏东箱，奇谋创见惊未尝。\n明日北门天子诏，似怪十年犹不调。\n尽还故秩问所从，豪杰中原资号召。\n我今尘敝黑貂裘，药裹关心万事休。\n挑灯看剑夜无寐，耿耿犹怀嫠妇忧。\n相期谈笑青油幕，关河去展规恢略。\n燕然碣石与天齐，为君重勒千丈碑。",
        "dynasty": "宋",
        "collection_info": null
    },
    {
        "title": "秋日自武林病归渔社李使君惠以长篇诵之再四沈疴脱然",
        "author": "杨冠卿",
        "content": "忆昨走京华，炎曦昼方赫。\n终日无一欣，梦遶旧泉石。\n西风趁惊波，兹焉挂帆席。\n千年辽鹤归，客屦户外积。\n雕胡饭新炊，云腴饮甘液。\n杞狗杂苓龟，夜吠更晨吸。\n荣华风中烟，得丧付儿剧。\n宁復效辕驹，长鸣悲伏枥。\n李侯金闺彦，气与嵩华敌。\n龙门世莫攀，冰鉴古无匹。\n駃騠千里骏，晨炊共蓐食。\n高吟动鬼神，落笔风雨疾。\n句诵血模糊，妙理难致诘。",
        "dynasty": "宋",
        "collection_info": null
    },
    {
        "title": "古意",
        "author": "杨冠卿",
        "content": "渥漥天马倈，虎脊而龙膺。\n追电籋浮云，灭没如流星。\n络以黄金鞿，闲之白玉京。\n王良骖帝御，望舒引前旌。\n朝踏交河冰，暮清瀚海尘。\n归憇华山阳，谈笑静甲兵。\n胡为刍豆拘，下与驽骀并。\n羊肠困九折，盐车絷长缨。\n悬金方市骏，引脰聊一鸣。\n伯乐肯回顾，价其十倍增。",
        "dynasty": "宋",
        "collection_info": null
    },
    {
        "title": "天孙徕",
        "author": "杨冠卿",
        "content": "珠宫贝阙天女孙，胶轕璇玑纬星辰。\n徕游河汉俪于神，神储崧岳生甫申。\n胸中文字觑天巧，黼黻帝躬临下民。",
        "dynasty": "宋",
        "collection_info": null
    },
    {
        "title": "平郴蛮",
        "author": "杨冠卿",
        "content": "孽狐鼪鬼啸篁竹，红绡帕首郴江曲。\n万牛脔炙瓮行酒，党伍穰穰萃林薮。\n牙璋夜半起兵符，云旗驿骑争驰驱。\n搜原剔薮歼渠魁，巢颠子覆苕苇枯。\n虎臣献凯锡珪组，玉帛金钱充栋宇。\n追踪汉相不言功，山河带砺传无穷。",
        "dynasty": "宋",
        "collection_info": null
    },
    {
        "title": "祀明堂",
        "author": "杨冠卿",
        "content": "总章备物严秋飨，尊祖合祠规汶上。\n宰臣恭肃相明禋，精意潜交通肸蠁。\n殊庭朝荐燎烟升，阴云剥落天日明。\n百神骏奔风马下，休嘉协应年谷成。",
        "dynasty": "宋",
        "collection_info": null
    },
    {
        "title": "除关征",
        "author": "杨冠卿",
        "content": "翠华忆昨临吴津，驾言直欲苏远民。\n三尺土阶茅不剪，舜循尧道慈而俭。\n姬公制国有常经，什一更除关市征。\n男畊女织余布粟，却笑二吾犹不足。",
        "dynasty": "宋",
        "collection_info": null
    },
    {
        "title": "天孙吟",
        "author": "杨冠卿",
        "content": "天孙黼黻文，胶轕璇玑外。\n大巧本无为，女工卑组绘。\n胡为小儿女，缨弁杂环佩。\n庭罗餰饵香，设祠祈且拜。\n临池五綵丝，更结相连爱。",
        "dynasty": "宋",
        "collection_info": null
    },
    {
        "title": "仙游",
        "author": "杨冠卿",
        "content": "迢迢秋夜长，娟娟霜月明。\n隠几观万变，俯仰周八纮。\n人间厌谪堕，翳凤骑长鲸。\n寥天排云征，高步抚流星。\n羣僊罗道周，有若相逢迎。\n旌羽绚虹蜺，环佩锵葱珩。\n问我来何迟，携手上玉京。\n陛级扣灵琐，班联簉紫庭。\n绿章奏封事，清问殊哀矜。\n饮之以云腴，锡之以琼英。\n下拜亟登受，倏然云雾兴。\n杳不知其所，变化无留形。\n俄顷双青鸾，衔笺报归程。\n望舒肃前驱，徒御了不惊。\n归时夜未央，仰视河汉横。\n天风西南来，隠隠笙竽声。\n钧天认帝所，昨梦怆难成。",
        "dynasty": "宋",
        "collection_info": null
    },
    {
        "title": "从李使君假记室吏",
        "author": "杨冠卿",
        "content": "阿㜷呕心儿，佩囊有奚奴。\n杜陵短褐翁，抄诗听小胥。\n我生味风雅，古人思与俱。\n家无儋石储，谁其供指呼。\n主翁居专城，鴈鹜纷庭除。\n记史饱余闲，愿言假一夫。\n授以乌丝栏，副之玉蟾蜍。\n晴窗扫桐叶，细字蝇头书。",
        "dynasty": "宋",
        "collection_info": null
    },
    {
        "title": "倚梧叹",
        "author": "杨冠卿",
        "content": "白首寄人间，萍泛无休日。\n撑肠五千卷，岂乏济时术。\n富贵不可期，惆怅难再述。\n日暮倚庭梧，寒风听萧瑟。",
        "dynasty": "宋",
        "collection_info": null
    },
    {
        "title": "怀古",
        "author": "杨冠卿",
        "content": "干将补弊履，铅刀割全牛。\n千金市骏骨，鼓车役骅骝。\n薛烛已云远，伯乐不可求。\n此理难致诘，吾其赋归休。",
        "dynasty": "宋",
        "collection_info": null
    },
    {
        "title": "冬十月百卉尽芳",
        "author": "杨冠卿",
        "content": "淳熙戊戌冬十月，恰似东风三月时。\n冰霜不变冱寒色，溪壑次第回春姿。\n花情柳意已无耐，红英粉艷争纷披。\n道傍牛喘不復问，欲了公事真痴儿。",
        "dynasty": "宋",
        "collection_info": null
    },
    {
        "title": "麻姑山东涉千堆壠至射亭宿黄氏新馆",
        "author": "杨冠卿",
        "content": "姑山鏁灵坛，千阜如堆玉。\n山回路转间，射亭见新筑。\n主人雅好事，借我南窗宿。\n一梦到无何，梦觉黄粱熟。",
        "dynasty": "宋",
        "collection_info": null
    },
    {
        "title": "别郑大用于浔阳",
        "author": "杨冠卿",
        "content": "子真千载士，流风凛然存。\n襟期辈古人，喜见云礽孙。\n客裏青灯连夜语，痛饮忘形到尔汝。\n掀髯一笑倚胡床，浩歌赤壁凌云句。\n枫叶荻花秋，送客令人愁。\n挽君君不留，今日具扁舟。\n我欠盖头茅一把，何时去结鸡豚社。\n泽畔行吟醉復醒，共看属玉双飞下。",
        "dynasty": "宋",
        "collection_info": null
    },
    {
        "title": "辛丑残腊前一日扁舟东归阻风马当乞灵祠下",
        "author": "杨冠卿",
        "content": "维舟桑落洲，十日风和雨。\n雨余江波平，山横眉黛妩。\n急呼黄帽郎，来扣灵真宇。\n椒桂荐芳馨，鱼龙忽掀舞。\n巨浪拍天浮，万迭震鼍鼓。\n淮洲十里间，蜚檝不可渡。\n三老前跪陈，珍贝非神予。\n愿言点归装，勿为神所怒。\n我生窭且贫，穷涂一羁旅。\n照乘乏明珠，落霞有佳句。\n稽首谢龙君，放我扁舟去。",
        "dynasty": "宋",
        "collection_info": null
    },
    {
        "title": "壬寅夏五月将治严陵之装欲用李长吉故事买奚奴负诗囊以归呈谷隠赵使君",
        "author": "杨冠卿",
        "content": "少年学书剑，矫首睨八荒。\n阊阖记昔游，霞佩高颉颃。\n一跌下青云，意气久不扬。\n乞取平头奴，提携古锦囊。\n归钓富春濑，濯缨歌沧浪。",
        "dynasty": "宋",
        "collection_info": null
    },
    {
        "title": "壬寅仲冬晦日同吴监丞游延祥宫延祥盖和靖所居也",
        "author": "杨冠卿",
        "content": "霜日炫晴昼，湖光掠眼明。\n散策事幽讨，出门聊意行。\n柳塘和靖居，宫殿若化成。\n霞裾赤城仙，笑语相逢迎。\n云腴饮甘液，琅函披内经。\n趺坐纵名谈，妙处俱忘形。\n须臾启灵鏁，台沼列万楹。\n径路通深杳，宫花不知名。\n石泉鸣佩环，松篁奏竽笙。\n髣髴如钧天，音韵铿韺䪫。\n吾皇香案臣，笔力雕阳春。\n危亭倚高寒，意气干青云。\n饮酣视八极，神驰白玉京。\n日月看跳丸，羲轮忽西倾。\n归来十里塘，问讯江梅英。\n断桥流水香，一枝疎影横。\n烟淡月昏黄，清于玉壶冰。\n锦囊搜好句，山阿纪前盟。",
        "dynasty": "宋",
        "collection_info": null
    },
    {
        "title": "填维扬",
        "author": "杨冠卿",
        "content": "古人肉食无远谋，腰钱骑鹤向扬州。\n春风十里珠帘捲，但看竹西歌吹楼。\n天朝选用诗书帅，上策公言须自治。\n屏翰坚持保障功，江淮益壮金汤势。\n强敌不敢纵南牧，关塞烟迷芳草绿。\n儿童歌舞乐昇平，一曲梅花细柳营。",
        "dynasty": "宋",
        "collection_info": null
    },
    {
        "title": "都作院",
        "author": "杨冠卿",
        "content": "天子除戎戒不虞，修车备器会东都。\n羽林忆昨厌弓矢，剡木弦弧儿戏尔。\n我公号令何精明，武库森严耀五兵。\n威震天骄奠京邑，繇汉以来真鲜及。",
        "dynasty": "宋",
        "collection_info": null
    },
    {
        "title": "春大阅",
        "author": "杨冠卿",
        "content": "波澄青海无传箭，我公献纳纡皇眷。\n修严武备选车徒，天下虽安不忘战。\n车如流水马如龙，甲耀日兮旌蔽空。\n搀枪荧惑不敢动，独任朔方无限功。\n天威震迭军声壮，会见龙庭焚老上。\n燕然碣石与天齐，为公重勒千丈碑。",
        "dynasty": "宋",
        "collection_info": null
    },
    {
        "title": "御书东坡雪诗石刻",
        "author": "杨冠卿",
        "content": "残更皎月垂半破，西邻促席寒威挫。\n风流玉局老坡仙，雪夜清吟蹑郊贺。\n流落人间古锦囊，帝恐天丁下取将。\n赓歌余暇染宸翰，奎壁昭回龙凤翔。\n我公稽首拜嘉惠，勒以坚珉贻万世。\n捲旗拟入蔡州城，传呼夜示吴元济。",
        "dynasty": "宋",
        "collection_info": null
    },
    {
        "title": "谢人惠油炭  其一",
        "author": "杨冠卿",
        "content": "青藜照天禄，宝炬分金莲。\n荣遇不可期，膏火徒自煎。\n檠短无余辉，囊空无留钱。\n一灯假邻壁，三冬废尘编。\n残膏许沾丐，继晷欣穷年。",
        "dynasty": "宋",
        "collection_info": null
    },
    {
        "title": "谢人惠油炭  其二",
        "author": "杨冠卿",
        "content": "阴崖冷彻骨，榾柮残无烟。\n号寒冰氏子，炙背思负暄。\n主君惠穷涂，施予无所偏。\n炉分天地春，力夺造化权。\n和气与俱游，死灰欣復然。",
        "dynasty": "宋",
        "collection_info": null
    },
    {
        "title": "楚有𮑉菜色洁而味辛夜对吴监丞饮饮酣荐之以此恍然如在湖湘间",
        "author": "杨冠卿",
        "content": "山泽有臞儒，骨相无食肉。\n平生藜苋肠，愧负诗书腹。\n碧涧掇香芹，雕盘堆苜蓿。\n艰苦谋一饱，未免穷途哭。\n君今食万钱，肥甘非不足。\n味厌五侯鲭，嘉蔬列琼玉。\n云自楚中来，芳辛有余馥。\n一笑下筯空，鲸饮荐醽醁。\n吟余诗思清，如行湘水曲。\n湘君不復见，直欲跨黄鹄。",
        "dynasty": "宋",
        "collection_info": null
    },
    {
        "title": "甲辰季冬残腊大雪主人以糟玉面貍及尊酒为饷",
        "author": "杨冠卿",
        "content": "南山白额虎，暴戾日以滋。\n纳诸罟擭中，食肉寝其皮。\n文貍外柔顺，玉面而丰肌。\n与世了无忤，奚亦遭危机。\n得非风味殊，尊俎之所宜。\n焚山猎兽者，是以罗致之。\n主翁厌肥甘，鼎食嗤羣儿。\n殷勤筑糟丘，遣送持酒巵。\n于时腊将残，雪花一尺围。\n玉楼寒起粟，墨突晨未炊。\n得酒且大嚼，勿令儿辈知。",
        "dynasty": "宋",
        "collection_info": null
    },
    {
        "title": "唐刘云有所思云玉井苍苔古院深桐花落地无人扫因用其语集古句次韵",
        "author": "杨冠卿",
        "content": "西征登陇首，薄暮有所思。\n所思鬰不见，残云傍马飞。\n逢迎少壮非吾道，百壶且试开怀抱。\n黄帽青鞋归去来，桐花落地无人扫。",
        "dynasty": "宋",
        "collection_info": null
    },
    {
        "title": "谢石佛琏大禅",
        "author": "杨冠卿",
        "content": "人生天地间，百年如逆旅。\n荣华风中烟，富贵草头露。\n得丧能几何，俯仰即今古。\n师具正法眼，与人一线路。\n纷纷轻薄儿，谁解点头句。\n冥行方索涂，空满户外屦。\n我提没底篮，采药空山去。\n觌面偶相逢，举手便分付。\n弹指了三生，无去亦无住。",
        "dynasty": "宋",
        "collection_info": null
    },
    {
        "title": "寄远曲用唐人张籍韵",
        "author": "杨冠卿",
        "content": "江南淡荡烟波暖，蒲萄渌涨春江满。\n日暮汀洲采白苹，芹芽出水兰心短。\n美人去矣隔湘江，谁其赠我明月珰。",
        "dynasty": "宋",
        "collection_info": null
    },
    {
        "title": "癸丑仲冬十日蚤晴从中使过莼湖未几风雪交作",
        "author": "杨冠卿",
        "content": "黄冈之北莼湖东，湖光万顷磨青铜。\n楼船东下佽飞集，牙樯十里旌旗红。\n鱼龙震迭冯夷宫，云容倏忽变晴空。\n鬖髿振袂玉妃舞，雪花撩乱穿疎篷。",
        "dynasty": "宋",
        "collection_info": null
    },
    {
        "title": "泊舟富池乞灵祠下",
        "author": "杨冠卿",
        "content": "大江东南来，冯夷此其宫。\n羣山各献状，奔走如游龙。\n将军万人杰，智勇摧姦凶。\n草木知威名，旗常纪丰功。\n庙食填兹土，楼阁何穹窿。\n我来拜灵祠，红日方曈眬。\n神乌集飞樯，雪波捲晴空。\n椒桂荐芳馨，精诚冀感通。\n谓言身半百，扁舟吾欲东。\n羞作贾胡留，愿借一帆风。",
        "dynasty": "宋",
        "collection_info": null
    },
    {
        "title": "题郭季宽晓耕宿钓二图  其一",
        "author": "杨冠卿",
        "content": "牛角横素书，春犁破朝雨。\n鸿鹄志安知，功名心自许。",
        "dynasty": "宋",
        "collection_info": null
    },
    {
        "title": "题郭季宽晓耕宿钓二图  其二",
        "author": "杨冠卿",
        "content": "羊裘晦山泽，貂蝉等鸿毛。\n直鈎道可行，一钓联六鰲。",
        "dynasty": "宋",
        "collection_info": null
    },
    {
        "title": "栖霞高士以诗鸣于时方幸缔交而赴玉隆之请鹤驭西去挽之不留临岐告别为赋二诗  其一",
        "author": "杨冠卿",
        "content": "大雅久不作，正音寂无闻。\n金门栖霞仙，派续修水濆。\n学海障鲸波，笔力杠龙文。\n我诵锦囊句，十年思见君。\n相逢一杯酒，和气蒸春云。\n去我鼻端垩，君其挥郢斤。",
        "dynasty": "宋",
        "collection_info": null
    },
    {
        "title": "栖霞高士以诗鸣于时方幸缔交而赴玉隆之请鹤驭西去挽之不留临岐告别为赋二诗  其二",
        "author": "杨冠卿",
        "content": "蛟窟荡羣妖，霞帷快飞举。\n横江余铁锁，中流屹砥柱。\n主人谪仙人，道学侔千古。\n紫皇香案前，掉头不肯住。\n亭悬孺子榻，帘捲西山雨。\n鷄犬许同昇，我欲骑鲸去。",
        "dynasty": "宋",
        "collection_info": null
    },
    {
        "title": "公无渡河",
        "author": "杨冠卿",
        "content": "河流决昆崙，微禹其为鱼。\n龙门虽已凿，犀栧孰可踰。\n老翁被髮鬓如丝，临流欲渡将何之。\n妪止翁留翁勿渡，翁不妪从舍之去。\n中流凭一壶，意谓千金俱。\n一壶势莫支，千金沦其躯。\n壶兮壶兮翁之{崇|匕/具/夋厶去掉}，鼍吼鲸吞方得意。\n曲终哀怨写箜篌，邻女为君双堕泪。",
        "dynasty": "宋",
        "collection_info": null
    },
    {
        "title": "以浯溪磨崖颂为友人寿",
        "author": "杨冠卿",
        "content": "明皇蠹妖孽，颠倒由禄儿。\n真人奋灵武，羣公任安危。\n笑谈收两京，銮辂还京师。\n庙社喜重安，钟簴曾不移。\n词臣有元结，歌颂镌浯溪。\n余生千载后，每恨不同时。\n半世看墨本，长哦山谷诗。\n鸣剑驰伊吾，有策噤未施。\n十年客卫府，斗粟不疗饥。\n君今联上閤，婉画赞筹帷。\n眷简隆三宫，復始可指期。\n持以为君寿，勋名书鼎彝。\n明年奉汉觞，重修前殿仪。\n摩挲古崖石，更纪中兴碑。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其一",
        "author": "杨冠卿",
        "content": "崧高维岳，四方之极。\n维岳降神，生此王国。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其二",
        "author": "杨冠卿",
        "content": "绵绵瓜瓞，莫莫葛藟。\n周公之孙，齐侯之子。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其三",
        "author": "杨冠卿",
        "content": "柔惠且直，小心翼翼。\n王亲命之，南国是式。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其四",
        "author": "杨冠卿",
        "content": "尽瘁以仕，不懈于位。\n四方于宣，南国之纪。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其五",
        "author": "杨冠卿",
        "content": "之纲之纪，允文允武。\n荆舒是惩，四方无侮。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其六",
        "author": "杨冠卿",
        "content": "旱既太甚，以祈甘雨。\n零雨其蒙，介我稷黍。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其七",
        "author": "杨冠卿",
        "content": "黍稷彧彧，去其螟螣。\n实维丰年，我庾维亿。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其八",
        "author": "杨冠卿",
        "content": "万亿及秭，物其旨矣。\n此邦之人，云胡不喜。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其九",
        "author": "杨冠卿",
        "content": "周邦咸喜，式歌且舞。\n于时语语，厥声载路。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其一○",
        "author": "杨冠卿",
        "content": "其告维何，自今以始。\n俾炽而昌，既多受祉。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其一一",
        "author": "杨冠卿",
        "content": "永锡难老，眉寿保鲁。\n以佐天子，为周室辅。",
        "dynasty": "宋",
        "collection_info": null
    },
    {
        "title": "崧高诗为九江赵使君寿  其一二",
        "author": "杨冠卿",
        "content": "我来自东，小大稽首。\n是用作歌，以介眉寿。",
        "dynasty": "宋",
        "collection_info": null
    },
    {
        "title": "庭草",
        "author": "杨冠卿",
        "content": "庭草凄余碧，江风吹早寒。\n带围愁裏减，诗律病中宽。\n隠几闲留客，迎门懒不冠。\n萧然有真处，未易俗人看。",
        "dynasty": "宋",
        "collection_info": null
    },
    {
        "title": "别襄阳帅",
        "author": "杨冠卿",
        "content": "淮海棠阴已着行，却移小队入襄阳。\n江山尚带戎马气，斋閤遽闻编简香。\n自昔声名满梁楚，向来为政压龚黄。\n风流高出山翁上，不用擎鞭问葛彊。",
        "dynasty": "宋",
        "collection_info": null
    },
    {
        "title": "宿前岗铺",
        "author": "杨冠卿",
        "content": "老去心犹壮，天边岁欲除。\n喜行新过路，如读未看书。\n溪水萦回浄，人家远近居。\n梅花正愁绝，薄暮雨疎疎。",
        "dynasty": "宋",
        "collection_info": null
    },
    {
        "title": "暮雨",
        "author": "杨冠卿",
        "content": "飘飘为客久，在在与春期。\n暮雨森寒意，花香閟旧枝。\n看成南国老，惭诵北山移。\n已悞世缘恶，怀哉归去迟。",
        "dynasty": "宋",
        "collection_info": null
    },
    {
        "title": "无题",
        "author": "杨冠卿",
        "content": "鶑语丁宁隔晓窗，露翻红药斗新粧。\n玉笙莫作相思调，犹恐春归得见郎。",
        "dynasty": "宋",
        "collection_info": null
    },
    {
        "title": "记梦  其一",
        "author": "杨冠卿",
        "content": "欹岩松桧转龙蛇，洞户仙人字少霞。\n炯炯长眉非是画，翠翘斜倚碧桃花。",
        "dynasty": "宋",
        "collection_info": null
    },
    {
        "title": "记梦  其二",
        "author": "杨冠卿",
        "content": "问讯人间几日期，谓言何处是瑶池。\n玉杯饮罢梦中醉，不记神游话别时。",
        "dynasty": "宋",
        "collection_info": null
    },
    {
        "title": "壬午杂诗  其一",
        "author": "杨冠卿",
        "content": "黄屋非尧意，讴歌有启归。\n德参羲昊古，事与汉唐非。\n喜气传千嶂，皇风浃九围。\n胡亡固无日，智勇旧沈机。",
        "dynasty": "宋",
        "collection_info": null
    },
    {
        "title": "壬午杂诗  其二",
        "author": "杨冠卿",
        "content": "寒甚王亲驾，春归虏请和。\n北军方拥众，小戍或投戈。\n形势中朝壮，衰离僞境多。\n燕云可中裂，岂限白沟河。",
        "dynasty": "宋",
        "collection_info": null
    },
    {
        "title": "壬午杂诗  其三",
        "author": "杨冠卿",
        "content": "不逆凶渠诈，当须报使回。\n君恩固宽大，虏意每嫌猜。\n义举初难废，兵端莫浪开。\n要知情僞审，往事验方来。",
        "dynasty": "宋",
        "collection_info": null
    },
    {
        "title": "壬午杂诗  其四",
        "author": "杨冠卿",
        "content": "关内攻城战，淮东却敌兵。\n败亡初妄作，狼狈坐虚名。\n贼势虽亡命，君心实好生。\n不知他日事，谁筑受降城。",
        "dynasty": "宋",
        "collection_info": null
    },
    {
        "title": "壬午杂诗  其五",
        "author": "杨冠卿",
        "content": "已分依人老，犹期振袂还。\n有愁供白髮，无力买青山。\n北驾方传跸，西师已度关。\n孤臣忧国泪，东首落余潸。",
        "dynasty": "宋",
        "collection_info": null
    },
    {
        "title": "寄别友生马千里  其一",
        "author": "杨冠卿",
        "content": "秋鸿社燕几时休，万里无家天尽头。\n青蒻绿蓑今已办，江湖归去老渔舟。",
        "dynasty": "宋",
        "collection_info": null
    },
    {
        "title": "寄别友生马千里  其二",
        "author": "杨冠卿",
        "content": "瘴雨蛮烟道路赊，囊书匣剑是生涯。\n海山佳处能相忆，好寄新诗鴈字斜。",
        "dynasty": "宋",
        "collection_info": null
    },
    {
        "title": "齐安  其一",
        "author": "杨冠卿",
        "content": "寂寞东坡对竹楼，两公陈迹是前修。\n津亭倚柁还商子，雪后独为江上游。",
        "dynasty": "宋",
        "collection_info": null
    },
    {
        "title": "齐安  其二",
        "author": "杨冠卿",
        "content": "隻轮不返笑曹瞒，赤壁空临江水寒。\n想得周郎铙鼓竞，小乔相与对春山。",
        "dynasty": "宋",
        "collection_info": null
    },
    {
        "title": "病后暑退",
        "author": "杨冠卿",
        "content": "宽作迟留计，难期岁月功。\n方惊鼠辈舞，未觉马羣空。\n度暑苏病骨，涉秋悲候虫。\n长江二千里，只欠一帆风。",
        "dynasty": "宋",
        "collection_info": null
    },
    {
        "title": "甲申岁作  其一",
        "author": "杨冠卿",
        "content": "渺渺冰雪尽，欣欣花柳苏。\n江澄炫初日，沙润茁新蒌。\n久客亦劳止，我行犹载驱。\n干坤如许大，何处着吾庐。",
        "dynasty": "宋",
        "collection_info": null
    },
    {
        "title": "甲申岁作  其二",
        "author": "杨冠卿",
        "content": "急雨来排难，余蒸顿解严。\n时蜩鸣露柳，客燕度风帘。\n屈指秋无几，安心气自恬。\n夜凉都不寐，落月莹虚檐。",
        "dynasty": "宋",
        "collection_info": null
    },
    {
        "title": "读杜工部集",
        "author": "杨冠卿",
        "content": "平生忠义不忘君，末路升沈付九原。\n千古神交真未泯，一时人事可重论。\n摩挲醉眼朝廷在，消息他乡弟妹存。\n独阅遗编堪堕泪，秋窗灯火雨昏昏。",
        "dynasty": "宋",
        "collection_info": null
    },
    {
        "title": "读亲征诏  其一",
        "author": "杨冠卿",
        "content": "诏语深醇告万方，便知九鼎不劳扛。\n波臣奔走扶黄屋，约束风涛过大江。",
        "dynasty": "宋",
        "collection_info": null
    },
    {
        "title": "读亲征诏  其二",
        "author": "杨冠卿",
        "content": "君王神武不恬兵，气詟中原一扫平。\n可笑西江喜归客，便装行橐待还京。",
        "dynasty": "宋",
        "collection_info": null
    },
    {
        "title": "塞上雪中",
        "author": "杨冠卿",
        "content": "雪色迷江国，人谁入蔡城。\n窗虚元自白，梅破不胜清。\n佳客苦难唤，清尊只细倾。\n吾衰便静退，不忍浪谈兵。",
        "dynasty": "宋",
        "collection_info": null
    },
    {
        "title": "代别张宪  其一",
        "author": "杨冠卿",
        "content": "泽国春强半，余寒燕子飞。\n绝知悬榻久，故作买舟归。\n岁月空荒老，行藏有是非。\n功名游戏尔，此意尚依稀。",
        "dynasty": "宋",
        "collection_info": null
    },
    {
        "title": "代别张宪  其二",
        "author": "杨冠卿",
        "content": "老去安为客，春来不着家。\n江湖遂良觌，身世入长嗟。\n处死宁无地，谋生信有涯。\n分携感时节，杨柳又藏鸦。",
        "dynasty": "宋",
        "collection_info": null
    },
    {
        "title": "回纹四时  其一",
        "author": "杨冠卿",
        "content": "轻风透幕罗衾薄，满萼娇红缀小桃。\n明月对愁萦锦字，断絃空暗紫檀槽。",
        "dynasty": "宋",
        "collection_info": null
    },
    {
        "title": "回纹四时  其二",
        "author": "杨冠卿",
        "content": "冰盘莹静风帘阖，酪粉尝残日影曛。\n棱枕印红斜玉颊，碧衫揎袖整轻云。",
        "dynasty": "宋",
        "collection_info": null
    },
    {
        "title": "回纹四时  其三",
        "author": "杨冠卿",
        "content": "纹簟浥香余汗粉，绿眉攒恨旧愁新。\n焚香夜拜初生月，暮色窗纱薄雾匀。",
        "dynasty": "宋",
        "collection_info": null
    },
    {
        "title": "回纹四时  其四",
        "author": "杨冠卿",
        "content": "霜惊叶落催寒晓，梦破人愁觉夜长。\n香暗折梅初点玉，镜鸾呵手试新粧。",
        "dynasty": "宋",
        "collection_info": null
    },
    {
        "title": "九里松六言",
        "author": "杨冠卿",
        "content": "风声不断天籁，钟韵初知日曛。\n人语惊飞幽鸟，马蹄踏破轻云。",
        "dynasty": "宋",
        "collection_info": null
    },
    {
        "title": "王干竹枕甚简古客有得之者为赋二绝  其一",
        "author": "杨冠卿",
        "content": "荣枯已熟槐安境，妄幻敢藏鸿宝书。\n一节黑甜参已透，漆园胡蝶浪分疎。",
        "dynasty": "宋",
        "collection_info": null
    },
    {
        "title": "王干竹枕甚简古客有得之者为赋二绝  其二",
        "author": "杨冠卿",
        "content": "夜明已赐虢国姊，曲肱又属东家丘。\n娱寝有人君得计，睡乡留我取通侯。",
        "dynasty": "宋",
        "collection_info": null
    },
    {
        "title": "吴江道中  其一",
        "author": "杨冠卿",
        "content": "野色苍烟阔，篷笼宿雨开。\n湖光与天接，林彩觉春回。\n心事归双鬓，年华付一杯。\n松江元赴海，流驶更须催。",
        "dynasty": "宋",
        "collection_info": null
    },
    {
        "title": "吴江道中  其二",
        "author": "杨冠卿",
        "content": "坏郭郊丘裏，长桥烟浪间。\n幽花经雨润，独鸟受风还。\n春水围丛薄，晴云吐乱山。\n莫将吴越恨，添入二毛斑。",
        "dynasty": "宋",
        "collection_info": null
    },
    {
        "title": "即事  其一",
        "author": "杨冠卿",
        "content": "欢悰凭浅酌，衰相怯单衣。\n诗向贫中好，春从雨际归。\n气寒忧麦瘦，桑湿恐蚕饥。\n豫学田园计，他时恐愿违。",
        "dynasty": "宋",
        "collection_info": null
    },
    {
        "title": "即事  其二",
        "author": "杨冠卿",
        "content": "人事悲懽裏，交情冷暖中。\n山林催晚计，颜面久秋风。\n有传记耆旧，无书问子公。\n反关违世久，幽事亦怱怱。",
        "dynasty": "宋",
        "collection_info": null
    },
    {
        "title": "句",
        "author": "萧固",
        "content": "风变尉佗国，声欢舜帝民。",
        "dynasty": "宋",
        "collection_info": null
    },
    {
        "title": "送梵才上人归天台  其一",
        "author": "皇甫泌",
        "content": "昔在童蒙岁，学礼暨诗书。\n肃肃秉庭训，罔敢宁斯须。\n积习将一纪，心目多勤劬。\n本此修拙辞，阶之登仕途。\n得以施所学，闻者谓之迂。\n吾道固未行，或嗤为腐儒。\n腐诚如所云，儒非吾敢居。\n时英贱民政，亦诮官之麄。\n嘉言屡诒勖，周旋画伟谟。\n胡不事章句，清贵无加于。\n我闻今学者，为人不自图。\n六朝文物壅，化源由是枯。\n华文媿不能，迷深甘守株。\n古人不得见，临风重欷歔。",
        "dynasty": "宋",
        "collection_info": null
    },
    {
        "title": "送梵才上人归天台  其二",
        "author": "皇甫泌",
        "content": "美玉不自贵，贵之者良工。\n高才不自明，明之者至公。\n和璞文未刻，他山石正同。\n子虚赋未行，相如车不东。\n我今征此词，亦将拟未通。\n粤有空门子，孕秀赤城中。\n性静不欲俗，诗癖俄在躬。\n意淳自高古，言雅思变风。\n劳劳不称年，名尚高远聪。\n我来山月乡，即貌知困蒙。\n吾师道虽否，天子方文崇。\n一旦因得意，诵之于六宫。",
        "dynasty": "宋",
        "collection_info": null
    },
    {
        "title": "飞霞洞",
        "author": "曹观",
        "content": "岩前春草萋萋色，岩上春风淡淡阴。\n数百年来无谢客，□□依旧到如今。",
        "dynasty": "宋",
        "collection_info": null
    },
    {
        "title": "向来",
        "author": "赵师民",
        "content": "向来情思已陈陈，旅思无端不及春。\n潘子形容伤白髮，沈郎文字暗丹唇。",
        "dynasty": "宋",
        "collection_info": null
    },
    {
        "title": "句  其一",
        "author": "赵师民",
        "content": "露台枉惜千金费，却把铜山锡幸臣。",
        "dynasty": "宋",
        "collection_info": null
    },
    {
        "title": "句  其二",
        "author": "赵师民",
        "content": "菱天晨气润，槐夏午风清。",
        "dynasty": "宋",
        "collection_info": null
    },
    {
        "title": "句  其三",
        "author": "赵师民",
        "content": "委地露花啼晓恨，拂提烟柳弄春容。",
        "dynasty": "宋",
        "collection_info": null
    },
    {
        "title": "句  其四",
        "author": "赵师民",
        "content": "霜女遗灵长着素，玉妃余恨结成酸。",
        "dynasty": "宋",
        "collection_info": null
    },
    {
        "title": "寄甘露舒公上人",
        "author": "雷简夫",
        "content": "成都多少寺，梵学竞推能。\n到老不破戒，满城唯此僧。\n池龙听夜讲，海客施年灯。\n别后空相忆，尘劳正可憎。",
        "dynasty": "宋",
        "collection_info": null
    },
    {
        "title": "襄州太守王侯復岘山羊公祠",
        "author": "李康伯",
        "content": "贤哉西晋鉅平侯，刻碑立祠在荆州。\n州民万家见之者，揜面汍澜双泪下。\n逮今绵历几百祀，岘首巍然临汉水。\n碑鈋祠废榛莽中，萧萧只有悲风起。\n内阁深沈侍从臣，赤帷皁盖来行春。\n殷勤拂碑復祠貌，一朝旧迹重如新。\n山光葱蒨水清冽，天长地久无时别。\n古人今人空茫茫，惟是功名不能灭。",
        "dynasty": "宋",
        "collection_info": null
    },
    {
        "title": "题张公洞",
        "author": "王绎",
        "content": "高上宸居隔紫烟，洞中金阙暗相连。\n辅光竈冷留香壤，太素渊清涌玉泉。\n后夜龙归云浪湿，未明人起月华鲜。\n秋光不老岩前麓，到此偷閒亦自贤。",
        "dynasty": "宋",
        "collection_info": null
    },
    {
        "title": "句  其一",
        "author": "王绎",
        "content": "直自牧之怀古后，适当慧远送图来。",
        "dynasty": "宋",
        "collection_info": null
    },
    {
        "title": "句  其二",
        "author": "王绎",
        "content": "荔陈贡篚清香馥，峯倚三山秘篆奇。",
        "dynasty": "宋",
        "collection_info": null
    },
    {
        "title": "怀天台隠士",
        "author": "王尧臣",
        "content": "先生高蹈晦岩扉，沐髮晞阳远帝晖。\n自是鸾皇终瑞世，莫同鱼鸟便忘机。\n江鳬泛泛随波远，朔雁冥冥避弋归。\n他日彤庭如应聘，梦魂休绕故山薇。",
        "dynasty": "宋",
        "collection_info": null
    },
    {
        "title": "颂二首  其一",
        "author": "释慧南",
        "content": "杰出丛林是赵州，老婆勘破有来由。\n而今四海清如镜，行人莫与路为雠。",
        "dynasty": "宋",
        "collection_info": null
    },
    {
        "title": "颂二首  其二",
        "author": "释慧南",
        "content": "生缘断处伸馿脚，馿脚伸时佛手开。\n为报五湖参学者，三关一一透将来。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释慧南",
        "content": "心王不妄动，六国一时通。\n罢拈三尺劒，休弄一张弓。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释慧南",
        "content": "得不得，传不得，归根得旨復何言。\n忆得首山曾漏泄，新妇骑馿阿家牵。",
        "dynasty": "宋",
        "collection_info": null
    },
    {
        "title": "招桐柏李道士",
        "author": "葛闳",
        "content": "海岭重重接紫虚，高人还肯敞仙裾。\n玉蟾点滴有清露，少费研朱写道书。",
        "dynasty": "宋",
        "collection_info": null
    },
    {
        "title": "巾山广轩",
        "author": "葛闳",
        "content": "胜地藏东越，严城耸二岑。\n万灯迎日早，孤磬出云深。\n雪霁茗初试，雨涵山半阴。\n兹焉即方广，有路到天心。",
        "dynasty": "宋",
        "collection_info": null
    },
    {
        "title": "游白云轩赠冲一道正",
        "author": "葛闳",
        "content": "无事之时无事身，天将冲淡养吾真。\n鸱鸢啄腐成滋味，岂识朝霞吐嚥人。",
        "dynasty": "宋",
        "collection_info": null
    },
    {
        "title": "题白云环翠亭",
        "author": "葛闳",
        "content": "六月好风吹玉林，地浮鳌海越山深。\n爱师终日无余事，一点尘埃不受侵。",
        "dynasty": "宋",
        "collection_info": null
    },
    {
        "title": "题清辉堂",
        "author": "葛闳",
        "content": "归老云边一翠岑，静中观动照人心。\n溪湖北上又东去，不似青山无古今。",
        "dynasty": "宋",
        "collection_info": null
    },
    {
        "title": "罗汉阁煎茶应供",
        "author": "葛闳",
        "content": "山泉飞出白云寒，来献灵芽秉烛看。\n俄顷有花过数百，三瓯如吸玉腴干。",
        "dynasty": "宋",
        "collection_info": null
    },
    {
        "title": "游日山",
        "author": "葛闳",
        "content": "六时香火集宗雷，日上云收紫翠开。\n应笑守麾公暇少，二年官满一曾来。",
        "dynasty": "宋",
        "collection_info": null
    },
    {
        "title": "迎神",
        "author": "葛闳",
        "content": "符法千年人尚畏，神林三鼓酒盈杯。\n油囊为取天河水，更折蟠桃海上来。",
        "dynasty": "宋",
        "collection_info": null
    },
    {
        "title": "送神",
        "author": "葛闳",
        "content": "丹霞缥缈海三峯，归去琼台第几重。\n仙骥一声风驭远，月明清露滴金松。",
        "dynasty": "宋",
        "collection_info": null
    },
    {
        "title": "桐柏崇道观",
        "author": "葛闳",
        "content": "昔贤书洞石，台有伯阳经。\n碧海船多却，金霞夜不扃。\n炉成九转药，阶布六符星。\n捷径非君意，深游不死庭。",
        "dynasty": "宋",
        "collection_info": null
    },
    {
        "title": "桐柏观",
        "author": "葛闳",
        "content": "桃花烂熳春溪暖，紫玉箫沉月树昏。\n未觉台中光景晚，人间归去见来孙。",
        "dynasty": "宋",
        "collection_info": null
    },
    {
        "title": "存目  其一",
        "author": "葛闳",
        "content": "诗题：寄睦州朱少卿首句：何幸乡枌託使麾。",
        "dynasty": "宋",
        "collection_info": null
    },
    {
        "title": "存目  其二",
        "author": "葛闳",
        "content": "诗题：经大洋吴氏别业首句：渐老故人少。",
        "dynasty": "宋",
        "collection_info": null
    },
    {
        "title": "存目  其三",
        "author": "葛闳",
        "content": "诗题：新定望湖楼首句：龙盘山影倒寒流。",
        "dynasty": "宋",
        "collection_info": null
    },
    {
        "title": "存目  其四",
        "author": "葛闳",
        "content": "诗题：同孝叔游萧洒亭首句：昔日贤侯多兴咏。",
        "dynasty": "宋",
        "collection_info": null
    },
    {
        "title": "存目  其五",
        "author": "葛闳",
        "content": "诗题：题范思轩二首首句：英衮多年去竹轩。",
        "dynasty": "宋",
        "collection_info": null
    },
    {
        "title": "存目  其六",
        "author": "葛闳",
        "content": "诗题：题玉泉首句：灵源曾记古篇章。",
        "dynasty": "宋",
        "collection_info": null
    },
    {
        "title": "存目  其七",
        "author": "葛闳",
        "content": "诗题：同孝叔游玉泉首句：石磴松阴一化成。",
        "dynasty": "宋",
        "collection_info": null
    },
    {
        "title": "存目  其八",
        "author": "葛闳",
        "content": "诗题：初夏同孝叔游普光寺首句：鱼跳莲叶青钱小。",
        "dynasty": "宋",
        "collection_info": null
    },
    {
        "title": "存目  其九",
        "author": "葛闳",
        "content": "诗题：初夏同孝叔游朱氏园首句：冻醪庐橘助登临。",
        "dynasty": "宋",
        "collection_info": null
    },
    {
        "title": "存目  其一○",
        "author": "葛闳",
        "content": "诗题：留题千峯榭呈孝叔首句：君把玄英诗集披。",
        "dynasty": "宋",
        "collection_info": null
    },
    {
        "title": "存目  其一一",
        "author": "葛闳",
        "content": "诗题：题新定郡斋寄孝叔二首首句：主人今向日边归，花意知君改外台。",
        "dynasty": "宋",
        "collection_info": null
    },
    {
        "title": "存目  其一二",
        "author": "葛闳",
        "content": "诗题：留题玉泉山堂首句：动非缘境静非禅。",
        "dynasty": "宋",
        "collection_info": null
    },
    {
        "title": "存目  其一三",
        "author": "葛闳",
        "content": "诗题：题新定红蕖阁首句：烟捲龙绡艷格林。",
        "dynasty": "宋",
        "collection_info": null
    },
    {
        "title": "遗徐禧",
        "author": "释倚遇",
        "content": "今年七十七，出行须择日。\n昨夜问龟哥，报道明朝吉。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释倚遇",
        "content": "春山青，春水绿，一觉南柯梦初足。\n携筇纵步出松门，是处桃英香馥鬰。\n因思昔日灵云老，三十年来无处讨。\n如今竞爱摘杨花，红香满地无人扫。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释倚遇",
        "content": "法昌今日开炉，行脚僧无一个。\n唯有十八高人，缄口围炉打坐。\n不是规矩严难，免见诸人话堕。\n直饶口似秤锤，未免灯笼勘破。\n不知道绝功勋，妄自修因证果。",
        "dynasty": "宋",
        "collection_info": null
    },
    {
        "title": "偈",
        "author": "释怀祥",
        "content": "南山高，北山低，日出东方夜落西。\n白牛上树觅不得，乌鸡入水大家知。",
        "dynasty": "宋",
        "collection_info": null
    },
    {
        "title": "偈",
        "author": "释行德",
        "content": "新冬新宝寿，言是旧时言。\n若会西来意，波斯上舶船。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释本逸",
        "content": "开口是，合口是，眼下无妨更着鼻。\n开口错，合口错，眼与鼻孔都拈却。\n佛也打，祖也打，真人面前不说假。\n佛也安，祖也安，衲僧肚皮似海宽。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释本逸",
        "content": "寒原耕种罢，牵犊负薪归。\n此夜一炉火，浑家身上衣。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释本逸",
        "content": "菜园墙倒晴方筑，房店篱穿雨过修。\n院宇漏时随分整，儿孙大小尽风流。",
        "dynasty": "宋",
        "collection_info": null
    },
    {
        "title": "句  其一",
        "author": "释本逸",
        "content": "有时放步东湖上，与僧遥指远山青。",
        "dynasty": "宋",
        "collection_info": null
    },
    {
        "title": "句  其二",
        "author": "释本逸",
        "content": "医王不是无方义，千里苏香象不回。",
        "dynasty": "宋",
        "collection_info": null
    },
    {
        "title": "句  其三",
        "author": "释本逸",
        "content": "罥鹤颠崖上，冲天昧米民。",
        "dynasty": "宋",
        "collection_info": null
    },
    {
        "title": "偈",
        "author": "释惟简",
        "content": "莫离盖缠，莫求佛祖。\n去此二图，以何依怙。\n江淹梦笔，天龙见虎。\n古老相传，月不跨五。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释守道",
        "content": "日月遶须弥，人间分昼夜。\n南阎浮提人，祇被明暗色空留碍。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释守道",
        "content": "不从一地至一地，寂灭性中宁有位。\n释迦稽首问然灯，仁者何名为受记。",
        "dynasty": "宋",
        "collection_info": null
    },
    {
        "title": "句",
        "author": "释守道",
        "content": "柳色黄金嫩，黎花白雪香。",
        "dynasty": "宋",
        "collection_info": null
    },
    {
        "title": "送钤辖馆使王公",
        "author": "田瑜",
        "content": "阃外膺宸寄，坤维握虎兵。\n真纯逾璞玉，方重敌长城。\n肯构诗名着，承家将略明。\n四年凝茂绩，一节促归程。\n水际旌旗影，风前鼓吹声。\n西州怀惠爱，北阙被恩荣。\n护卫亲严近，雍容侍穆清。\n分携暂销黯，良会在神京。",
        "dynasty": "宋",
        "collection_info": null
    },
    {
        "title": "送钤辖馆使王公",
        "author": "高惟几",
        "content": "游宦俱为关外人，与君五看海棠春。\n园林选胜联镳徧，风月相思命驾频。\n大斾先时辞蜀道，短辕何日见京尘。\n子牟又起离羣恨，欲操行祛重怆神。",
        "dynasty": "宋",
        "collection_info": null
    },
    {
        "title": "海棠",
        "author": "高惟几",
        "content": "故国庸岷外，孤根楚苑中。\n使梅休妬白，仙杏已饶红。\n旋恐阳城破，寻忧下蔡空。\n几时梦巫峡，独立怨春风。",
        "dynasty": "宋",
        "collection_info": null
    },
    {
        "title": "送钤辖馆使王公",
        "author": "解程",
        "content": "武帐推恩诏十行，雍容鸣玉觐清光。\n四年爱日民谣浃，五月炎风驿路长。\n剑阁烟云迷斾，柳营笳鼓惨离觞。\n浣花纸贵传新集，留待诗名继许昌。",
        "dynasty": "宋",
        "collection_info": null
    },
    {
        "title": "承原父以凤凰篇为况谨用来韵和酬",
        "author": "吴育",
        "content": "丹山鬰世表，岩岩千仞巅。\n自非常雏辈，安得参周旋。\n胡为此弱羽，越簉祥仪鲜。\n飞鸣过所据，飙骇俄翻然。\n退则安栖地，翔风娱楚天。\n始病孰俦侣，乃与朱鸾攀。\n英英日相照，老翮徒愧前。\n少别正倾听，览辉当圣年。",
        "dynasty": "宋",
        "collection_info": null
    },
    {
        "title": "次韵奉和给事中",
        "author": "吴育",
        "content": "律上阳和虽始煦，罇前人意已生春。\n濠梁且欲观鱼乐，淮郡何能致鹿驯。\n为访心朋犹纵棹，况逢时隽与均茵。\n别车岂必辞沉醉，更有高阳倒载人。",
        "dynasty": "宋",
        "collection_info": null
    },
    {
        "title": "过郭店谒文靖公墓",
        "author": "吴育",
        "content": "汉相岩岩真国英，门庭曾是接诸生。\n阳秋谈论四时具，河岳精神一座倾。",
        "dynasty": "宋",
        "collection_info": null
    },
    {
        "title": "送梵才上人归天台",
        "author": "吴育",
        "content": "几年瓶钵帝城栖，看尽尘劳息尽机。\n诗妙偶因余力到，名高却与本心违。\n云深路入千山去，岁晚身携一锡归。\n林下应逢旧猿鹤，得无惊见紫檀衣。",
        "dynasty": "宋",
        "collection_info": null
    },
    {
        "title": "烟雨楼",
        "author": "吴育",
        "content": "一上危楼七泽分，胜游平日此怡神。\n荆台芜没千年地，楚望云披四面春。",
        "dynasty": "宋",
        "collection_info": null
    },
    {
        "title": "重建羊太傅祠和王原叔句",
        "author": "吴育",
        "content": "羊公千载得清吟，芳迹虽遥契昔心。\n更与岘山为故事，凛然风格照来今。",
        "dynasty": "宋",
        "collection_info": null
    },
    {
        "title": "句",
        "author": "吴育",
        "content": "石存裴令老臣心。",
        "dynasty": "宋",
        "collection_info": null
    },
    {
        "title": "题会稽溪口躬师上人房",
        "author": "施昌言",
        "content": "溪口佳山水，高人住此中。\n生台下沙鸟，疎磬逐江风。\n倚槛千岩寂，焚香万法空。\n如何凭小笔，一为写衰翁。",
        "dynasty": "宋",
        "collection_info": null
    },
    {
        "title": "送钤辖馆使王公",
        "author": "姚涣",
        "content": "家传勋力世能贤，四载坤维领帅权。\n南诏酋豪弥款附，西州士庶頼蕃宣。\n输忠感慨由诚府，接下恩勤自意筌。\n月夕过从多命席，花时酬唱旋成编。\n雅歌余暇军容肃，陟状升闻帝愿延。\n驰驿遽趋三召节，执圭俄觐九重天。\n汉廷仪卫咸祗若，蜀郡朋僚共黯然。\n赐封定应留晷刻，畴庸当便进班联。\n圣神倚注期蕃锡，宥密崇高待九迁。\n下客尘劳遇知己，愿言攀附跂英躔。",
        "dynasty": "宋",
        "collection_info": null
    },
    {
        "title": "寄题径山怀郎简侍郎",
        "author": "张瓌",
        "content": "天地一洲渚，北平南欹危。\n幽并深以厚，江浙清且奇。\n武林颇英秀，川汇仍山卑。\n应接殚天巧，类非人力为。\n径山最佳处，有岩称玉芝。\n居防俗士驾，地乃贤人宜。\n郎公留名德，平时为羽仪。\n引年归故里，不復衣朝衣。\n留侯黄石心，白傅香山期。\n结宇名胜外，日与尘事违。\n泉石景物状，尽任诸贤诗。\n伊予来东藩，滥持使者麾。\n平生爱山水，弗惮命驾之。\n当候秋风高，远造岩下扉。\n澣濯缨上尘，散步松间綦。\n未能继高躅，聊用慰所思。",
        "dynasty": "宋",
        "collection_info": null
    },
    {
        "title": "送梵才上人归天台",
        "author": "张瓌",
        "content": "往问维摩疾，来探般若心。\n本源虽自在，因地亦行深。\n洒落溪山色，苍凉竹树阴。\n宦途如磨蚁，何日重登临。",
        "dynasty": "宋",
        "collection_info": null
    },
    {
        "title": "句  其一",
        "author": "张瓌",
        "content": "洲围淮口江形狭，亭上石头月色多。",
        "dynasty": "宋",
        "collection_info": null
    },
    {
        "title": "句  其二",
        "author": "张瓌",
        "content": "人间独有当时月，山际犹无后世樵。",
        "dynasty": "宋",
        "collection_info": null
    },
    {
        "title": "涵虚阁",
        "author": "富弼",
        "content": "画阁高连百雉城，涵虚应不愧标名。\n门前柳色兼旗色，座上琴声杂佩声。\n肯羡五湖归范蠡，未饶三径隠渊明。\n我来恰值初晴后，山影波光分外清。",
        "dynasty": "宋",
        "collection_info": null
    },
    {
        "title": "定州阅古堂",
        "author": "富弼",
        "content": "朔方之兵，劲于九土。\n尤劲而要，粤惟定武。\n兵劲在驭，用则罴虎。\n失驭而劲，骄不可举。\n曰保曰贝，闭壁连阻。\n武爵新守，束手就虏。\n皇帝曰噫，汝武曷取。\n有敝必革，以儒于抚。\n公来帅定，始以威怒。\n有兵悍横，一用于斧。\n连营怛之，胆栗腰伛。\n既惧而教，如餔如乳。\n以刺以射，以钲以鼓。\n无一不若，师师旅旅。\n列城自刺，靡不和附。\n阴沴为梗，降此大雨。\n大河破洩，在河之浒。\n民被黜垫，田入莽污。\n流离荡析，不得其所。\n公戚曰吁，予敢宁处。\n乃大招来，乃大保聚。\n乃营帛粟，寒衣饥茹。\n民归而安，水下孰御。\n强弱死生，由公復虑。\n曰义曰仁，震肃春煦。\n合和蒸天，天顺以序。\n公境独稔，爰麦爰黍。\n公俗独乐，夫耕妇杼。\n人虽曰康，公亦奚豫。\n谓此一方，民与兵具。\n务剧任重，稽古其裕。\n人皆谓公，与古为伍。\n公文化民，公武御侮。\n何思古人，公不自许。\n遂择奇匠，绘于堂宇。\n列其行事，指掌可数。\n前有古人，在我门户。\n后有来者，依我墙堵。\n斯堂勿坏，有堂有故。\n堂之不存，来者曷睹。\n宏乎焕乎，千载是矩。",
        "dynasty": "宋",
        "collection_info": null
    },
    {
        "title": "题范希文手书伯夷颂墨蹟",
        "author": "富弼",
        "content": "夷清韩颂古皆无，更得高平小楷书。\n旧相嘉篇题卷后，苏家能事復何如。",
        "dynasty": "宋",
        "collection_info": null
    },
    {
        "title": "睢阳五老图",
        "author": "富弼",
        "content": "休官致政老年閒，庙堂尝享着袍冠。\n调和鼎鼐施霖雨，燮理阴阳佐武桓。\n念国不忘先世烈，归乡岂念旧庐寒。\n我辈若从亲炙授，仪容如在使人看。",
        "dynasty": "宋",
        "collection_info": null
    },
    {
        "title": "过邵尧夫先生",
        "author": "富弼",
        "content": "先生自卫客西畿，乐道安閒绝世机。\n再命初筵终不起，独甘穷巷寂无依。\n贯穿百代尝探古，吟咏千篇亦造微。\n珍重相知忽相访，醉和风雨夜深归。",
        "dynasty": "宋",
        "collection_info": null
    },
    {
        "title": "答郑州祖龙图见寄原韵",
        "author": "富弼",
        "content": "坐拥双旌甫浚郊，总戎曾未属鞬橐。\n千金寡妙方移疾，二府交修敢惮劳。\n处世机牙都不竞，摄生权柄急须操。\n他时病起君恩报，始信林泉属我曹。",
        "dynasty": "宋",
        "collection_info": null
    },
    {
        "title": "留守太尉相公就居为耆年之会承命赋诗",
        "author": "富弼",
        "content": "西洛古帝都，衣冠走集地。\n岂惟名利场，骤为耆德会。\n大尹吾旧相，旷怀轻富贵。\n日与退老游，台阁并省寺。\n予惭最衰老，亦许预其次。\n遂俗肖仪容，烂然彤绘事。\n闽峤访精华，鲛绡布绝艺。\n令復崇宴衎，聊以示慈惠。\n幽居近铜驼，荒敝仍湫庳。\n塞路移君庖，盈车载春醴。\n献酬互相趣，欢处不知止。\n商岭有四翁，晋林惟七子。\n较我集诸贤，盛衰何远尔。\n兹事实可矜，传之足千祀。",
        "dynasty": "宋",
        "collection_info": null
    },
    {
        "title": "尧夫先生示秋霁登石阁之句病中聊以短章戏答",
        "author": "富弼",
        "content": "高阁岧嶤对远山，雨余愁望不成欢。\n拟将敛黛强消遣，却是幽思苦未阑。",
        "dynasty": "宋",
        "collection_info": null
    },
    {
        "title": "十月二十四日早始见雪登白云台闲望乱道走书呈尧夫先生",
        "author": "富弼",
        "content": "气候随时应，初寒雪已盈。\n干坤一色白，山水万重清。\n是处人烟合，无穷鸟雀惊。\n忻然不成下，连把玉罍倾。",
        "dynasty": "宋",
        "collection_info": null
    },
    {
        "title": "台上再成乱道走书呈尧夫",
        "author": "富弼",
        "content": "密雪终宵下，晨登百尺端。\n瑞光翻怯日，和气不成寒。\n天末无织翳，云头未少干。\n四郊闻击壤，农望已多欢。",
        "dynasty": "宋",
        "collection_info": null
    },
    {
        "title": "岁在癸丑年始七十正旦日书事  其一",
        "author": "富弼",
        "content": "人生七十古来稀，今日愚年已及期。\n从此光阴犹不测，只应天道始相知。",
        "dynasty": "宋",
        "collection_info": null
    },
    {
        "title": "岁在癸丑年始七十正旦日书事  其二",
        "author": "富弼",
        "content": "亲宾何用举椒觞，已觉闲中岁月长。\n不学香山醉歌舞，只将吟啸敌流光。",
        "dynasty": "宋",
        "collection_info": null
    },
    {
        "title": "岁在癸丑年始七十正旦日书事  其三",
        "author": "富弼",
        "content": "先圣明明许纵心，山川风月恣游寻。\n此中若更论规矩，籍外闲人不易禁。",
        "dynasty": "宋",
        "collection_info": null
    },
    {
        "title": "岁在癸丑年始七十正旦日书事  其四",
        "author": "富弼",
        "content": "今年始是乞骸年，我向年前已挂冠。\n都为君王怜久疾，肯教先去养衰残。",
        "dynasty": "宋",
        "collection_info": null
    },
    {
        "title": "弼承索近诗復贶佳句輙次元韵奉和诗以语志不必更及乎诗也伏惟一览而已  其一",
        "author": "富弼",
        "content": "出入高车耀缙绅，从来天幸喜逢辰。\n道孤常恐难逃悔，性拙徒能不失真。\n风雨坐生无妄疾，林泉归作自由身。\n岁寒未必输松柏，已见人间七十春。",
        "dynasty": "宋",
        "collection_info": null
    },
    {
        "title": "弼承索近诗復贶佳句輙次元韵奉和诗以语志不必更及乎诗也伏惟一览而已  其二",
        "author": "富弼",
        "content": "赋分萧条只自如，生平常向官情踈。\n亡功每叹孤明主，得谢何妨作老夫。\n官品尚叨三事贵，世缘应信一毫无。\n病来髀肉消几尽，尤觉阴阳繫惨舒。",
        "dynasty": "宋",
        "collection_info": null
    },
    {
        "title": "弼观罢走笔书后卷",
        "author": "富弼",
        "content": "黎民于变是尧时，便字尧夫德可知。\n更览新诗名击壤，生生全道略无遗。",
        "dynasty": "宋",
        "collection_info": null
    },
    {
        "title": "弼窃览长篇断章有十二人中第二人之句又赋一绝上呈",
        "author": "富弼",
        "content": "顾我年龄虽第一，在公勋德自无双。\n不推行业终难敌，富贵康宁亦可降。",
        "dynasty": "宋",
        "collection_info": null
    },
    {
        "title": "偈",
        "author": "富弼",
        "content": "执相诚非，破相亦妄。\n不执不破，是名实相。",
        "dynasty": "宋",
        "collection_info": null
    },
    {
        "title": "寄欧阳公",
        "author": "富弼",
        "content": "滁州太守文章公，谪官来此称醉翁。\n醉翁醉道不醉酒，陶然岂有迁客容。\n公年四十号翁早，有德亦与耆年同。\n意古直出茫昧始，气豪一吐阊阖风。",
        "dynasty": "宋",
        "collection_info": null
    },
    {
        "title": "寄题醉翁亭",
        "author": "富弼",
        "content": "偏州地狭民事简，醉翁自放山水中。\n琅琊倚天色苍翠，逊泉落石声玲珑。",
        "dynasty": "宋",
        "collection_info": null
    },
    {
        "title": "寄裴士林",
        "author": "富弼",
        "content": "渤澥宣和旅翮飞，不堪朱邸负前期。\n东城晓骑思行乐，南浦春波怨别离。\n对竹岂能忘旧主，折麻方喜遇深知。\n冕旒正注方臣重，应许州人借一朞。",
        "dynasty": "宋",
        "collection_info": null
    },
    {
        "title": "嵩巫亭",
        "author": "富弼",
        "content": "平地烟霄此半分，绣楣丹槛照清汾。\n风帘暮捲秋空碧，剩见西山数岭云。",
        "dynasty": "宋",
        "collection_info": null
    },
    {
        "title": "句  其一",
        "author": "富弼",
        "content": "遗德被生民。",
        "dynasty": "宋",
        "collection_info": null
    },
    {
        "title": "句  其二",
        "author": "富弼",
        "content": "昔年曾作潇湘客，憔悴东秦归不得。\n西轩忽见好溪山，如何却有楚乡忆。\n读书误人四十年，有时醉把阑干拍。",
        "dynasty": "宋",
        "collection_info": null
    },
    {
        "title": "句  其三",
        "author": "富弼",
        "content": "古云伏日当早归，况今着令许休暇。",
        "dynasty": "宋",
        "collection_info": null
    },
    {
        "title": "送程给事知越州",
        "author": "卢革",
        "content": "金门人访竹林人，云向蓬莱驻画轮。\n百越江山初作主，五湖图史未生尘。\n劝耕定带斋船雨，卷白应留燕榭春。\n论道频年有虚席，抟风一击好收身。",
        "dynasty": "宋",
        "collection_info": null
    },
    {
        "title": "校书朱君示及园居胜概新篇一轴皆有标目辄成长调格诗奉纪清𨅛",
        "author": "卢革",
        "content": "姑苏右浙会，园榭森相望。\n之子脱名锁，自主无何乡。\n虚堂布遗经，周孔之文章。\n静斋播风雅，絃音日洋洋。\n吮毫濯曲溪，泚墨散芳塘。\n抱琴独登台，望山閒涉冈。\n钓渚阅游泳，竹路排青苍。\n亭幽小勺迥，红白相低昂。\n予此谢病归，旅吴岁月长。\n常闻君园胜，欲往两足僵。\n开缄味题咏，恍若披图详。\n吾闻玉川子，破屋洛之阳。\n东野废官守，止坐丛濑傍。\n岂如吾子乐，游息蔼有方。\n朝廷日清明，百官良弛张。\n子既难其进，论撰亦有光。\n退之谓子厚，穷久道益强。\n文辞烨垂后，将相未可当。\n穷愁乃着书，心志能浑刚。\n倘来奚足恤，令名期自将。",
        "dynasty": "宋",
        "collection_info": null
    },
    {
        "title": "诗一首",
        "author": "卢革",
        "content": "迭嶂最惊目，排青隠星络。\n双溪颇醒心，激素出林薄。",
        "dynasty": "宋",
        "collection_info": null
    },
    {
        "title": "登福全山",
        "author": "林石",
        "content": "尝闻陶隠居，经行到兹地。\n君王屡飞诏，高尚心愈厉。\n一幅画双牛，谁人知此意。",
        "dynasty": "宋",
        "collection_info": null
    },
    {
        "title": "梅雨潭",
        "author": "林石",
        "content": "去夏曾同潭上游，荫松坐石濯清流。\n论文声杂飞泉响，话道心齐邃谷幽。\n盛暑忽思寻旧好，烦襟顿觉似新秋。\n也知关决多余暇，能更重为胜赏不。",
        "dynasty": "宋",
        "collection_info": null
    },
    {
        "title": "游翠阴洞和朱履常韵",
        "author": "林石",
        "content": "松桂擢危岑，烟云昼亦阴。\n洞门虽不锁，谁测洞中深。",
        "dynasty": "宋",
        "collection_info": null
    },
    {
        "title": "重建羊侯祠和王原叔句",
        "author": "张去惑",
        "content": "汉江千里清溶溶，惟此南夏奠其中。\n因山为城峙险固，一国形胜何高雄。\n嶷然巨首名曰岘，回压面势尊且崇。\n东扼迅流疑引翼，西峙羣阜如盘龙。\n嵚巇峻拔不可拟，绝岸万丈凌长空。\n下阚澄潭迥无际，旁睨比屋几可封。\n天意造物岂虚设，控蛮镇楚舒隆隆。\n自昔登憩且非一，此山振动惟羊公。\n有志平吴运秘略，竭心卫晋推元功。\n绥怀远迩人所服，开垦田畴时以丰。\n慨然置酒适清旷，中郎幕府贤而通。\n语公令望高四海，当与斯山永无穷。\n自是绵绵岁历久，阅碑堕泪存遗踪。\n亭祠浸坏讵可究，山归民籍木以童。\n前知兴衰故有日，览者叹息追无从。\n龙图王公守兹土，修举废坠诘初终。\n感物思人但长息，剡章疾置闻四聪。\n圣宸动色可其请，兹山復兴气象融。\n耽耽大厦揭亭宇，肃肃真像严祠宫。\n遂使灵光享血食，禁樵復祀资恪恭。\n大抵有功及民物，盛德期兴天地充。\n今之视古皆一致，休哉千载怀清风。",
        "dynasty": "宋",
        "collection_info": null
    },
    {
        "title": "句",
        "author": "雍明远",
        "content": "洞庭湖裏固深根。",
        "dynasty": "宋",
        "collection_info": null
    },
    {
        "title": "句",
        "author": "张谟",
        "content": "佳岭花光纷似雪，荔江波色绿于苔。",
        "dynasty": "宋",
        "collection_info": null
    },
    {
        "title": "顶山寺",
        "author": "何若谷",
        "content": "百尺寒崖一径分，攀萝步步陟青云。\n江山好景吟新句，猿鹤欢声识旧羣。\n壁为题诗尘不染，池因供砚水犹熏。\n旁人莫讶登科久，二十年前此论文。",
        "dynasty": "宋",
        "collection_info": null
    },
    {
        "title": "句",
        "author": "卓佑之",
        "content": "山色列屏分左右，水声鸣玉遶西东。",
        "dynasty": "宋",
        "collection_info": null
    },
    {
        "title": "覩宜春萍乡二邑大夫政事作诗一章",
        "author": "朱景阳",
        "content": "政在宽民戢吏奸，忍为苛娆恣贪残。\n东邻老幼足和气，西邑生灵皆病颜。\n万乘至聪闻不及，两司端坐匹如閒。\n行人过此还知否，地狱天堂咫尺间。",
        "dynasty": "宋",
        "collection_info": null
    },
    {
        "title": "和孔司封题蓬莱阁",
        "author": "吴可几",
        "content": "皇唐旧相元才子，曾作蕃宣式燕遨。\n郛郭上当星纪分，轩甍全压阆风高。\n宾僚会集簪裾盛，衙队周环鼓吹豪。\n不出公庭得仙馆，岂同徐福绝云涛。",
        "dynasty": "宋",
        "collection_info": null
    },
    {
        "title": "题迭石山院僧壁",
        "author": "吴可几",
        "content": "缁客幽栖常苦吟，水边松下静愔愔。\n有时一室焚香坐，不以诗情废道心。",
        "dynasty": "宋",
        "collection_info": null
    },
    {
        "title": "钓台",
        "author": "吴可几",
        "content": "君王取天下，有人将甲兵。\n君王得天下，有人相昇平。\n我欲介其间，区区安取成。\n莫若归养高，高卧嵓之扃。\n直使万乘意，慕仰非鸿冥。\n身虽隠渔钓，心岂忘朝廷。\n常虑天下定，君王志骄盈。\n羣臣习见闻，力谏不尔听。\n不有不臣者，不足回其清。\n商山四老人，用是定西京。\n潜希绝世躅，万一助皇明。\n年当建武日，上下咸清宁。\n所怀忆不陈，终焉为客星。\n如何逸民传，乃有狂奴名。",
        "dynasty": "宋",
        "collection_info": null
    },
    {
        "title": "谒林庙",
        "author": "吴秘",
        "content": "高天之有文，星辰艳穷碧。\n厚地之有文，草木秀野色。\n草木既无辞，星辰亦难测。\n岂侔人之文，五经为艺极。\n五经主者何，岂非至圣力。\n三才久虚位，待我先师宅。\n秘亦穷经者，自谓入阃阈。\n天地无逃数，世人犹自惑。\n代移文不移，宜在弟子职。\n熏香达诚悃，滴酒沥胸臆。\n瞿然见威容，长林耸坟侧。",
        "dynasty": "宋",
        "collection_info": null
    },
    {
        "title": "句",
        "author": "李尧俞",
        "content": "岭阳山水奇，第一称湟州。",
        "dynasty": "宋",
        "collection_info": null
    },
    {
        "title": "游大涤山",
        "author": "蔡准",
        "content": "大涤洞沉沉，天柱峯嶪嶪。\n人世悲落花，观松无易叶。\n朝夕樵风生，云鹤閒情惬。\n何当采玉芝，真踪从此蹑。",
        "dynasty": "宋",
        "collection_info": null
    },
    {
        "title": "题玉光亭和章郇公韵",
        "author": "青阳楷",
        "content": "鸣琴贤宰有三长，吟得新词敌夜光。\n好是断章无以和，神仙官职水云乡。",
        "dynasty": "宋",
        "collection_info": null
    },
    {
        "title": "小桃溪",
        "author": "许当",
        "content": "桃溪一何清，想像武陵水。\n所爱春风时，灼灼花数里。\n渔艇日来去，无人识归止。\n安知历幽源，不遇神仙子。",
        "dynasty": "宋",
        "collection_info": null
    },
    {
        "title": "宝峯寺",
        "author": "许当",
        "content": "金园敞山阿，翛然隔城市。\n晨夕钟梵音，飒沓五云际。\n空山无尽香，大乘有真谛。\n簿领得余闲，徙倚青莲地。",
        "dynasty": "宋",
        "collection_info": null
    },
    {
        "title": "黄蘗山",
        "author": "许当",
        "content": "闽粤饶异山，峨峨此称奇。\n青崖蔚高林，朝日常蔽亏。\n上士访幽趣，结爱忘返期。\n所以葵藿心，江淹寄遐思。",
        "dynasty": "宋",
        "collection_info": null
    },
    {
        "title": "小湖",
        "author": "许当",
        "content": "水德润于物，此湖无谓卑。\n溪壑有通源，风涛无险期。\n泽广均田浍，功高济旱时。\n好看雷雨会，腾踏起蛟螭。",
        "dynasty": "宋",
        "collection_info": null
    },
    {
        "title": "莫公堂",
        "author": "许当",
        "content": "高高莫公堂，孕秀龙渊西。\n造化秘奇胜，路断无轮蹄。\n金霞烘石门，古木蟠双溪。\n中流峙鳌首，势若吞云霓。\n下招巢由隠，上揖松乔栖。\n往往春风时，桃花满深蹊。\n渔郎信波去，仙源归桨迷。\n谁结物外赏，严冬此攀跻。\n旋磨苔藓壁，更作磊落题。\n万世万斯年，岩岩穹壤齐。",
        "dynasty": "宋",
        "collection_info": null
    },
    {
        "title": "赠陈公衮",
        "author": "黄师道",
        "content": "玉皇诏我自旴城，下车期年微政声。\n唯得奇童颖川子，年始七岁业老成。\n手挥椽笔书大字，口诵五经富强记。\n君非祖德积余庆，来裔安能具神智。\n一见降羡增嗟呼，寄言昭武元正夫。\n长歌大轴贻褒赞，比拟刘晏李泌徒。\n近来诗思復清峻，辞赡格老实奇俊。\n居尝亲试一一精，奏达帝聪彰圣运。\n英庙激赏人中祥，俞旨颁降政事堂。\n临轩未暇召入对，龙驾俄闻升上苍。\n举世才命各有待，俊气尚幼佳名在。",
        "dynasty": "宋",
        "collection_info": null
    },
    {
        "title": "西峯院",
        "author": "林嗣復",
        "content": "参遍曹溪众所钦，玄堂虚寂砌虫吟。\n定回瞑目谁相顾，好鸟衔花下翠林。",
        "dynasty": "宋",
        "collection_info": null
    },
    {
        "title": "题曲水阁",
        "author": "林槩",
        "content": "胜绝千岩地，清涵一水滨。\n石泉寒绕涧，山木翠和春。\n秀入壶中望，幽凝物外身。\n贤侯足真赏，王谢有芳尘。",
        "dynasty": "宋",
        "collection_info": null
    },
    {
        "title": "鑑湖月夜行舟",
        "author": "林槩",
        "content": "湖光如鑑月如珪，月下湖中两桨飞。\n鹤氅四垂冰骨爽，夜深疑自广寒归。",
        "dynasty": "宋",
        "collection_info": null
    },
    {
        "title": "剡郊野思",
        "author": "林槩",
        "content": "密树芳秾碧草齐，春华微度绿阴低。\n溪连嵊水兴何尽，路接仙源人自迷。\n落絮有情风上下，好花无语日东西。\n故园桃李经年别，一望归心遶翠蹊。",
        "dynasty": "宋",
        "collection_info": null
    },
    {
        "title": "越中五咏",
        "author": "林槩",
        "content": "越绝烟光隠翠微，兰亭春色送行衣。\n风清汉相鸣樵径，台古任公落钓矶。\n绣被歌残人竟远，桃花源静客忘归。\n凭君莫上秦山望，千古骊宫对夕晖。",
        "dynasty": "宋",
        "collection_info": null
    },
    {
        "title": "越中五咏 野望讌集",
        "author": "林槩",
        "content": "碧树阴秾曲沼滨，赏心何处乐游频。\n东吴景物兰亭晚，西洛烟光梓泽春。\n香散落梅忘怨笛，绿铺幽草妒芳茵。\n风云流散苦无定，且学阳池倒载身。",
        "dynasty": "宋",
        "collection_info": null
    },
    {
        "title": "越中五咏 离席",
        "author": "林槩",
        "content": "何处骊驹杂楚歌，楚人归思託云萝。\n河阳望竟妾心远，金谷别来郎恨多。\n往事一春空物态，閒情千里旧风波。\n归时莫听陇头水，肠断不禁年少何。",
        "dynasty": "宋",
        "collection_info": null
    },
    {
        "title": "越中五咏 西村",
        "author": "林槩",
        "content": "绿郊凝望久徘徊，落日川原映古台。\n江上晚风三弄笛，陇头春信一枝梅。\n东西陌外烟光度，紫翠峯前霁色开。\n不是罗敷莫迴首，城南五马使君来。",
        "dynasty": "宋",
        "collection_info": null
    },
    {
        "title": "越中五咏 野塘",
        "author": "林槩",
        "content": "漠漠横塘一水通，霏霏轻蔼夕阳中。\n吴娘晚唱穿菱叶，楚客春心託蕙丛。\n烟外蒹葭閒倚路，波间舴艋半凌风。\n江南景好游人去，二月大堤花艷红。",
        "dynasty": "宋",
        "collection_info": null
    },
    {
        "title": "伏波将军庙",
        "author": "林槩",
        "content": "尉佗尺檄黄关闭，天欲亡秦盛汉家。\n一目将军通战棹，何曾五岭限中华。",
        "dynasty": "宋",
        "collection_info": null
    },
    {
        "title": "韩退之庙",
        "author": "林槩",
        "content": "退之皆负□□志，作邑当年来此中。\n谩道阳山是穷处，先生于道未尝穷。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "李慎修",
        "content": "昔年曾见鲤趋庭，缔构开基敞燕楹。\n教子义方居可法，褒贤恩诏榜为名。\n人知一玉能成器，家鄙千金任满籝。\n从此里闾为盛事，握兰华省有才英。",
        "dynasty": "宋",
        "collection_info": null
    },
    {
        "title": "和燕龙图海棠",
        "author": "杨谔",
        "content": "西汉欺卢橘，东阳爱野棠。\n许昌奇此遇，子美欠先扬。\n杜宇三春艷，蚕丛一国香。\n燕脂点乱雨，猩色丽斜阳。\n富艷东君节，暄妍白帝方。\n锦楼祈水色，玉垒换山光。\n风格林檎细，腰支郁李长。\n天生笑容质，时样舞衣裳。\n少吐深深染，全开淡淡妆。\n烟媒护绿蔕，风阵损朱房。\n旋失因临水，閒飘弗过墙。\n佩亡愁杀甫，簪脱即连姜。\n蝶舞菱花照，鶑啼罨画堂。\n僊如弄玉少，坠似绿珠常。\n不见还成悔，相思几欲狂。\n春深濯锦水，日晚浣纱坊。\n卧对移帘押，吟看近笔床。\n池清满园倒，鸟起一枝昂。\n紫燕衔泥急，黄蜂趁蜜忙。\n化工真用意，销得与携觞。",
        "dynasty": "宋",
        "collection_info": null
    },
    {
        "title": "句  其一",
        "author": "杨谔",
        "content": "草不惊皇辙，山能护帝舆。",
        "dynasty": "宋",
        "collection_info": null
    },
    {
        "title": "句  其二",
        "author": "杨谔",
        "content": "愿前明主席，一问洛阳人。",
        "dynasty": "宋",
        "collection_info": null
    },
    {
        "title": "句  其三",
        "author": "杨谔",
        "content": "行人问宫殿，耕者得珠玑。",
        "dynasty": "宋",
        "collection_info": null
    },
    {
        "title": "句  其四",
        "author": "杨谔",
        "content": "遥观一郡色，尽得二江声。",
        "dynasty": "宋",
        "collection_info": null
    },
    {
        "title": "题曲水阁",
        "author": "刘述",
        "content": "面势俯岩隈，雕轩映水开。\n云从栋间出，人自鑑中来。\n棹楫歌声度，渐裳禊事迴。\n东山如未起，好住小蓬莱。",
        "dynasty": "宋",
        "collection_info": null
    },
    {
        "title": "五泄山",
        "author": "刘述",
        "content": "翠屏千迭水潺潺，一簇青鸳杳霭间。\n惜是晚年逢此境，悔将前眼看他山。\n瀑飞萝磴终难画，龙蛰岩云秪蹔闲。\n薄宦劳人无计住，可嗟归去又尘寰。",
        "dynasty": "宋",
        "collection_info": null
    },
    {
        "title": "留题洞岩",
        "author": "刘述",
        "content": "英英洞口云，触石纔一缕。\n须臾徧空山，霈然作灵雨。\n万物一以泽，孤踪无处所。\n我心良所珍，作诗以自矩。",
        "dynasty": "宋",
        "collection_info": null
    },
    {
        "title": "涵碧亭  其一",
        "author": "刘述",
        "content": "两山嵚处一泉飞，飞到亭前聚作池。\n砌下蛟龙盘未起，席间环佩响无时。",
        "dynasty": "宋",
        "collection_info": null
    },
    {
        "title": "涵碧亭  其二",
        "author": "刘述",
        "content": "翩飜翠羽青霞色，偃亚芳丛碧玉姿。\n却羡老僧饶岁腊，不知天上有炎曦。",
        "dynasty": "宋",
        "collection_info": null
    },
    {
        "title": "题竹阁",
        "author": "刘述",
        "content": "竹阁寒相倚，云窗晚共开。\n閒身方外去，幽意静中来。\n声响风随箨，阴移石上苔。\n迟留更清夜，待月露盈杯。",
        "dynasty": "宋",
        "collection_info": null
    },
    {
        "title": "重刻孙谢二公诗",
        "author": "刘述",
        "content": "汉兴文艺推儒首，谏议才能□□师。\n更向谢岩镌丽句，清风千古照江湄。",
        "dynasty": "宋",
        "collection_info": null
    },
    {
        "title": "迎月",
        "author": "陈起",
        "content": "尊酒贪迎月，人生醉后佳。\n夜来窗不掩，吹落一瓶花。",
        "dynasty": "宋",
        "collection_info": null
    },
    {
        "title": "凉轩",
        "author": "吴戭",
        "content": "便斋素迫隘，为敞一轩清。\n畏暑不能到，好风常自生。\n檐牙透山色，砌脚逗泉声。\n事集民安堵，琴棋此适情。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其一",
        "author": "陈诜",
        "content": "时丰公事少，笔砚任横斜。\n环郭江山秀，人情等物华。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其二",
        "author": "陈诜",
        "content": "有象阶前景，无声膝上琴。\n何劳今郑卫，视听不关心。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其三",
        "author": "陈诜",
        "content": "穷谷寓形久，惭无问俗方。\n文章古刺史，今昔窃余光。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其四",
        "author": "陈诜",
        "content": "秽草诛还密，浮萍去又生。\n辄污如鑑浄，有客若为情。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其五",
        "author": "陈诜",
        "content": "秀泉开旧甃，初试仰山茶。\n寂寂有余意，池莲三五花。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其六",
        "author": "陈诜",
        "content": "园涉日成趣，穷诗懒缀装。\n梁间冰雪句，屈指岁华长。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其七",
        "author": "陈诜",
        "content": "洗竹遥山出，流泉到曲池。\n可怜波万顷，黾勉对沦漪。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其八",
        "author": "陈诜",
        "content": "道院今犹古，閒中事可书。\n鹭鸥驯不去，谁可得亲疎。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其九",
        "author": "陈诜",
        "content": "登堂方再月，已许庆丰年。\n偶继前贤迹，承流颇裕然。",
        "dynasty": "宋",
        "collection_info": null
    },
    {
        "title": "和祖择之学士袁州庆丰堂十咏  其一○",
        "author": "陈诜",
        "content": "鸿鹄远矰弋，鱼鸟脱池笼。\n始觉一无物，方知万事空。",
        "dynasty": "宋",
        "collection_info": null
    },
    {
        "title": "和祖择之咏震山岩彭征君钓台",
        "author": "陈诜",
        "content": "东有征君真逸居，有台可钓傍渔矶。\n志高不在鱼吞饵，回笑荥阳血染衣。",
        "dynasty": "宋",
        "collection_info": null
    },
    {
        "title": "西楼怀感",
        "author": "章造",
        "content": "高花古柳傍城闉，游目江城次第新。\n百感中来倚惆怅，满城烟雨满城春。",
        "dynasty": "宋",
        "collection_info": null
    },
    {
        "title": "清明林下",
        "author": "郑伯玉",
        "content": "游丝百尺飞到地，野蝶寻春有狂意。\n一番轻雨洗梨花，啼出玉真无限泪。\n老夫不入少年场，直向南轩亭午睡。\n觉来历省梦中事，却忆邯郸枕中记。",
        "dynasty": "宋",
        "collection_info": null
    },
    {
        "title": "和王太傅游国清塘",
        "author": "郑伯玉",
        "content": "寒日一观眺，四天云色稀。\n水风迎棹起，沙鹜背人飞。\n玉缕鲈新脍，金膏蟹正肥。\n斜阳促归旆，那得恋渔矶。",
        "dynasty": "宋",
        "collection_info": null
    },
    {
        "title": "远亭",
        "author": "郑伯玉",
        "content": "亭势孤高映小池，盘盘一道出林霏。\n平诛岩腹草茅尽，直望海门烟火微。\n树石满前供胜赏，溪山无处隠清晖。\n宣城丽句人争诵，珍重阳春和者稀。",
        "dynasty": "宋",
        "collection_info": null
    },
    {
        "title": "绿野亭  其一",
        "author": "郑伯玉",
        "content": "二月池边景色好，天与人意相怡融。\n鹅毛絮轻扬晴日，鸭头波暖摇青空。\n幽鸟间关变新咔，高花乱旋飞斜红。\n樽前忽尔感时节，酌酒醉倒酬东风。",
        "dynasty": "宋",
        "collection_info": null
    },
    {
        "title": "绿野亭  其二",
        "author": "郑伯玉",
        "content": "雨过黄梅夏将半，园亭清洒如山家。\n白鸟窥鱼立閒暇，红蜓弄水飞交加。\n垣衣重重长旧晕，萱草节节含新花。\n薤叶簟凉一就枕，起来日抱西山斜。",
        "dynasty": "宋",
        "collection_info": null
    },
    {
        "title": "绿野亭  其三",
        "author": "郑伯玉",
        "content": "吾爱高秋亭上望，水风凉澹惬幽情。\n山形左右互拱揖，海气旦暮多阴晴。\n西畴农歌罢亚熟，北埭渔唱沧浪清。\n人生得酒且自适，何必身后立空名。",
        "dynasty": "宋",
        "collection_info": null
    },
    {
        "title": "绿野亭  其四",
        "author": "郑伯玉",
        "content": "路出烟村俗驾少，江天落莫憎寒威。\n依依壶峤草树变，蔼蔼海门烟火微。\n日脚下时一雁度，风头起处双鸦归。\n却拥残炉拨灰坐，冷暖世途空险巇。",
        "dynasty": "宋",
        "collection_info": null
    },
    {
        "title": "和夏日国清塘泛舟",
        "author": "郑伯玉",
        "content": "三篙摇漾綵帆轻，胜赏宁辞远郡城。\n水满人如天上坐，波澄舟在镜中行。\n都无暑气侵衣袖，时有荷香入酒觥。\n野老岸前争拥看，知公威霁不喧惊。",
        "dynasty": "宋",
        "collection_info": null
    },
    {
        "title": "宿僧寺",
        "author": "郑伯玉",
        "content": "亭宇无尘落叶天，西风一榻称高眠。\n夜深更爱松间月，破碎清光落枕前。",
        "dynasty": "宋",
        "collection_info": null
    },
    {
        "title": "福唐元夕三首  其一",
        "author": "方孝能",
        "content": "街头如昼火山红，酒面生鳞锦障风。\n佳客醉醒春色裏，新妆歌舞月明中。",
        "dynasty": "宋",
        "collection_info": null
    },
    {
        "title": "福唐元夕三首  其二",
        "author": "方孝能",
        "content": "薄薄春衫新缕金，樽前风细怯轻阴。\n酒香隠约生红粉，正与桃花共浅深。",
        "dynasty": "宋",
        "collection_info": null
    },
    {
        "title": "福唐元夕三首  其三",
        "author": "方孝能",
        "content": "灯外风摇沽酒斾，月中人数买花钱。\n少年心绪如飞絮，争逐遗香拾坠钿。",
        "dynasty": "宋",
        "collection_info": null
    },
    {
        "title": "句",
        "author": "方孝能",
        "content": "壶公簪绂数如沙，三世青云在一家。",
        "dynasty": "宋",
        "collection_info": null
    },
    {
        "title": "赠胡侍郎荣归",
        "author": "王銮",
        "content": "南还昔别已匆匆，目断云飞思欲穷。\n江水波涵天上下，海门潮涌浙西东。\n沉烟白鸟晴沙际，飘带青山夕照中。\n治世安民遗泽在，万年史笔纪高风。",
        "dynasty": "宋",
        "collection_info": null
    },
    {
        "title": "赠胡侍郎荣归",
        "author": "周古",
        "content": "尝水茫茫怅别情，悲风吹树作离声。\n酒倾银斝临江卧，潮落沙汀带月明。\n千里绿烟芳草合，一天红雨落花轻。\n老怀对景成三嘆，不觉澘然泪两倾。",
        "dynasty": "宋",
        "collection_info": null
    },
    {
        "title": "赠胡侍郎荣归",
        "author": "张承",
        "content": "官路驰驱鬓且苍，忽承恩诏许还乡。\n寻幽好结香山社，乘兴閒登绿野堂。\n未采佳苗供药竈，谩收新句入诗囊。\n人生硕德如公少，伫看芝兰更晚香。",
        "dynasty": "宋",
        "collection_info": null
    },
    {
        "title": "赠胡侍郎致仕",
        "author": "赵瑞",
        "content": "几年为国寸心丹，今喜承恩衣锦还。\n张翰莼鲈偏入兴，陶潜松菊意休閒。\n坐邀夜月惟斟酒，笑引春风且看山。\n最好溪山多翠竹，与君日日报平安。",
        "dynasty": "宋",
        "collection_info": null
    },
    {
        "title": "赠胡侍郎致仕",
        "author": "温良玉",
        "content": "送友长江上，长江水正平。\n岸花萦别恨，风柳藴离情。\n子去添惆怅，人称最老成。\n家乡归到日，童仆拥欢迎。",
        "dynasty": "宋",
        "collection_info": null
    },
    {
        "title": "宋颂九首 皇祖 其一",
        "author": "石介",
        "content": "皇祖神武，畴敢戏豫。\n元年四月，筠叛于潞。\n皇祖跃马，至潞城下。\n筠窘赴火，焦头烂骻。",
        "dynasty": "宋",
        "collection_info": null
    },
    {
        "title": "宋颂九首 皇祖 其二",
        "author": "石介",
        "content": "皇祖龙骧，畴敢猖狂。\n元年九月，进叛于扬。\n皇祖长驱，至扬城隅。\n进窘登楼，并焚其孥。",
        "dynasty": "宋",
        "collection_info": null
    },
    {
        "title": "宋颂九首 皇祖 其三",
        "author": "石介",
        "content": "皇祖曰嘻，物情难筹。\n予代有周，天时人谋。\n罔有不同，予德其休。",
        "dynasty": "宋",
        "collection_info": null
    },
    {
        "title": "宋颂九首 皇祖 其四",
        "author": "石介",
        "content": "予亦即祚，涵濡养抚。\n罔有失所，予德其裕。",
        "dynasty": "宋",
        "collection_info": null
    },
    {
        "title": "宋颂九首 皇祖 其五",
        "author": "石介",
        "content": "筠胡予违，进胡不随。\n予匪汝诛，汝自取之。",
        "dynasty": "宋",
        "collection_info": null
    },
    {
        "title": "宋颂九首 皇祖 其六",
        "author": "石介",
        "content": "既翦二盗，圣武烜耀。\n荆潭蜀吴，如拔腐草。",
        "dynasty": "宋",
        "collection_info": null
    },
    {
        "title": "宋颂九首 圣神 其一",
        "author": "石介",
        "content": "不疾而速，不怒而威。\n惟圣惟神，其几其微。",
        "dynasty": "宋",
        "collection_info": null
    },
    {
        "title": "宋颂九首 圣神 其二",
        "author": "石介",
        "content": "二国之君，各保尔土。\n虎凭于山，莫予敢取。\n蛟凭于渊，莫予敢侮。\n万其年兮，关鐍以固。",
        "dynasty": "宋",
        "collection_info": null
    },
    {
        "title": "宋颂九首 圣神 其三",
        "author": "石介",
        "content": "圣机神谋，天秘地藏，风行雷动。\n旦秣我马，夕取其疆。\n二君不知，晏眠于床。",
        "dynasty": "宋",
        "collection_info": null
    },
    {
        "title": "宋颂九首 圣神 其四",
        "author": "石介",
        "content": "具篙与舟，同朝天子。\n一发五豝，二君皆至。\n皇祖圣神，鸿光丕懿。",
        "dynasty": "宋",
        "collection_info": null
    },
    {
        "title": "宋颂九首 汤汤 其一",
        "author": "石介",
        "content": "汤汤其江，区区尔孟。\n一夫当关，不知天命。\n蚁固于穴，蛙负于井。\n咫尺之地，为可以骋。",
        "dynasty": "宋",
        "collection_info": null
    },
    {
        "title": "宋颂九首 汤汤 其二",
        "author": "石介",
        "content": "彼以险守，我以德怀。\n王师东来，函谷自开。\n蜀虏授首，呼号哀哀。\n蜀人鼓舞，与我偕来。",
        "dynasty": "宋",
        "collection_info": null
    },
    {
        "title": "宋颂九首 汤汤 其三",
        "author": "石介",
        "content": "昔时蜀道，绝人来往。\n今蜀既平，王道荡荡。\n尉候一置，朝贡相望。\n巍巍皇祖，德声远畅。",
        "dynasty": "宋",
        "collection_info": null
    },
    {
        "title": "宋颂九首 莫丑 其一",
        "author": "石介",
        "content": "莫丑匪虺，莫悍匪兕。\n有鋹在南，毒螫不已。\n沸汤热火，暴我赤子。",
        "dynasty": "宋",
        "collection_info": null
    },
    {
        "title": "宋颂九首 莫丑 其二",
        "author": "石介",
        "content": "皇祖曰嘻，天生蒸民。\n立之君长，以养以仁。\n乃予不恤，匪鋹之嚚。",
        "dynasty": "宋",
        "collection_info": null
    },
    {
        "title": "宋颂九首 莫丑 其三",
        "author": "石介",
        "content": "乃谋于渭，乃将于美。\n王师鹰扬，涉江万里。\n闢其城门，鋹号请死。",
        "dynasty": "宋",
        "collection_info": null
    },
    {
        "title": "宋颂九首 莫丑 其四",
        "author": "石介",
        "content": "皇祖有德，干覆坤容。\n予在弔民，不杀以封。\n皇祖慈仁，感于昆虫。",
        "dynasty": "宋",
        "collection_info": null
    },
    {
        "title": "宋颂九首 金陵 其一",
        "author": "石介",
        "content": "金陵峨峨，长江万里。\n谁为巢穴，养此蛇豕。\n天岂作限，而险而恃。\n不顺不臣，敢亢天子。",
        "dynasty": "宋",
        "collection_info": null
    },
    {
        "title": "宋颂九首 金陵 其二",
        "author": "石介",
        "content": "帝赫斯怒，王师徐驱。\n蕞尔蝼蚁，岂胜诛鉏。\n哀哀穷俘，爰叫以呼。\n归于京师，燀哉圣谟。",
        "dynasty": "宋",
        "collection_info": null
    },
    {
        "title": "宋颂九首 圣文 其一",
        "author": "石介",
        "content": "圣文安安，圣武桓桓。\n朝贡万里，正朔百蛮。\n无吴之险，无蜀之艰。\n无潭之嚚，无荆之顽。\n咸予宾顺，悦色和颜。",
        "dynasty": "宋",
        "collection_info": null
    },
    {
        "title": "宋颂九首 圣文 其二",
        "author": "石介",
        "content": "彼俶在杭，有地千里。\n皮毁毛落，孤睽莫恃。\n慑服声教，慕为臣使。\n携彼人民，挈其土地。\n于橐于囊，归于天子。",
        "dynasty": "宋",
        "collection_info": null
    },
    {
        "title": "宋颂九首 圣文 其三",
        "author": "石介",
        "content": "天子神圣，罔不怀柔。\n既怀而封，恩涵泽流。\n逆予有刑，视彼扬州。\n顺予有封，视此钱侯。\n赫赫宋德，何有穷休。",
        "dynasty": "宋",
        "collection_info": null
    },
    {
        "title": "宋颂九首 六合雷声 其一",
        "author": "石介",
        "content": "六合雷声，中国有君。\n涂其耳目，不使听闻。\n隔在荒外，嗟尔并人。",
        "dynasty": "宋",
        "collection_info": null
    },
    {
        "title": "宋颂九首 六合雷声 其二",
        "author": "石介",
        "content": "匪民之嚚，为贼俘虏。\n往弔其民，王泽时雨。\n往伐其罪，王师虎旅。",
        "dynasty": "宋",
        "collection_info": null
    },
    {
        "title": "宋颂九首 六合雷声 其三",
        "author": "石介",
        "content": "昔时钱俶，有国于吴。\n今俶归我，为吾前驱。\n并人望风，请为臣奴。",
        "dynasty": "宋",
        "collection_info": null
    },
    {
        "title": "宋颂九首 六合雷声 其四",
        "author": "石介",
        "content": "旧是匈奴，为并左臂。\n今附有德，不与贼子。\n并人失恃，求就戮死。",
        "dynasty": "宋",
        "collection_info": null
    },
    {
        "title": "宋颂九首 六合雷声 其五",
        "author": "石介",
        "content": "抚我则怀，并人肯来。\n降旗出城，并门夜开。\n并土既平，吾王休哉。",
        "dynasty": "宋",
        "collection_info": null
    },
    {
        "title": "宋颂九首 六合雷声 其六",
        "author": "石介",
        "content": "往在艺祖，未遑拓㝢。\n遗我圣宗，启此北土。\n敢告太庙，惟皇孝武。",
        "dynasty": "宋",
        "collection_info": null
    },
    {
        "title": "宋颂九首 圣武 其一",
        "author": "石介",
        "content": "圣武惟扬，鹰师虎旅。\n至于澶渊，执彼丑虏。\n丑虏之来，蜂虿敢怒。\n我师如林，不怒以惧。\n既俘其帅，请示死所。",
        "dynasty": "宋",
        "collection_info": null
    },
    {
        "title": "宋颂九首 圣武 其二",
        "author": "石介",
        "content": "圣仁如天，恶杀好生。\n于以耀德，匪来观兵。\n亟命止戈，无兹黩刑。\n不剿其类，戴我以兄。\n屈膝请和，畏我威灵。",
        "dynasty": "宋",
        "collection_info": null
    },
    {
        "title": "宋颂九首 圣武 其三",
        "author": "石介",
        "content": "弃甲以归，处彼北隩。\n千斯年兮，永以为好。\n边人其安，养幼送老。\n民有肥田，马有茂草。\n威德远兮，思我圣考。",
        "dynasty": "宋",
        "collection_info": null
    },
    {
        "title": "宋颂九首 明道 其一",
        "author": "石介",
        "content": "明肃惟母，实勤养抚。\n有臣有虎，有离有附。\n请王禄产，请庙考祖。\n古人有作，规吕矩武。",
        "dynasty": "宋",
        "collection_info": null
    },
    {
        "title": "宋颂九首 明道 其二",
        "author": "石介",
        "content": "政在房帷，小人乘时。\n十年于兹，惟几惟微。\n圣人如天，不识不知。\n龙晦其威，神藏其为。",
        "dynasty": "宋",
        "collection_info": null
    },
    {
        "title": "宋颂九首 明道 其三",
        "author": "石介",
        "content": "明道四月，睿德明发。\n帝褰帘箔，出临轩榻。\n摠擥万机，指挥六合。",
        "dynasty": "宋",
        "collection_info": null
    },
    {
        "title": "宋颂九首 明道 其四",
        "author": "石介",
        "content": "圣人之兴，雷动干行。\n进退大臣，颜色和平。\n诛逐羣竖，左右不惊。",
        "dynasty": "宋",
        "collection_info": null
    },
    {
        "title": "宋颂九首 明道 其五",
        "author": "石介",
        "content": "不怒而威，不疾而速。\n百蛮偷息，百官重足。\n土无二主，惟辟作福。",
        "dynasty": "宋",
        "collection_info": null
    },
    {
        "title": "宋颂九首 明道 其六",
        "author": "石介",
        "content": "图任哲艾，拔崇贤能。\n旌贲忠臣，死生光荣。\n洗刷敝风，宫阙清明。",
        "dynasty": "宋",
        "collection_info": null
    },
    {
        "title": "宋颂九首 明道 其七",
        "author": "石介",
        "content": "惟帝之道，与时语默。\n静则坤阖，动则干闢。",
        "dynasty": "宋",
        "collection_info": null
    },
    {
        "title": "宋颂九首 明道 其八",
        "author": "石介",
        "content": "十年深宫，不有其权。\n今日南面，退姦进贤。",
        "dynasty": "宋",
        "collection_info": null
    },
    {
        "title": "宋颂九首 明道 其九",
        "author": "石介",
        "content": "宋承大纪，八十年矣。\n明道之政，独为粹美。",
        "dynasty": "宋",
        "collection_info": null
    },
    {
        "title": "宋颂九首 明道 其一○",
        "author": "石介",
        "content": "唐三百年，时惟开元。\n猗欤明道，开元同言。",
        "dynasty": "宋",
        "collection_info": null
    },
    {
        "title": "宋颂九首 明道 其一一",
        "author": "石介",
        "content": "明道之政，可以歌舞。\n小臣作颂，实惭吉甫。",
        "dynasty": "宋",
        "collection_info": null
    },
    {
        "title": "庆历圣德颂",
        "author": "石介",
        "content": "于维庆历，三年三月。\n皇帝龙兴，徐出闱闼。\n晨坐太极，昼开阊阖。\n躬揽英贤，手锄姦枿。\n大声沨沨，震摇六合。\n如干之动，如雷之发。\n昆虫蹢躅，妖怪藏灭。\n同明道初，天地嘉吉。\n初闻皇帝，戚然言曰。\n予父予祖，付予大业。\n予恐失坠，实頼辅弼。\n汝得象殊，重慎徽密。\n君相予久，予嘉君伐。\n君仍相予，笙镛斯协。\n昌朝儒者，学问该洽。\n与予论政，傅以经术。\n汝贰二相，庶绩咸秩。\n惟汝仲淹，汝诚予察。\n太后乘势，汤沸火热。\n汝时小臣，危言嶪嶪。\n为予司谏，正予门闑。\n为予京兆，堲予谗说。\n贼叛于夏，为予式遏。\n六月酷日，大冬积雪。\n汝暑汝寒，同于士卒。\n予闻辛酸，汝不告乏。\n予晚得弼，予心弼悦。\n弼每见予，无有私谒。\n以道辅予，弼言深切。\n予不尧舜，弼自笞罚。\n谏官一年，奏疏满箧。\n侍从周岁，忠力尽竭。\n契丹亡义，梼杌饕餮。\n敢侮大国，其辞慢悖。\n弼将予命，不畏不慑。\n卒復旧好，民得食褐。\n沙碛万里，死生一节。\n视弼之肤，霜剥风裂。\n观弼之心，炼金锻铁。\n宠名大官，以酬劳渴。\n弼辞不受，其志莫夺。\n惟仲淹弼，一夔一契。\n天实赉予，予其敢忽。\n并来弼予，民无瘥札。\n曰衍汝来，汝予黄髮。\n事予二纪，毛秃齿豁。\n心如一兮，率履弗越。\n遂长枢府，兵政毋蹶。\n予早识琦，琦有奇骨。\n其器魁櫑，岂视扂楔。\n其人浑朴，不施剞劂。\n可属大事，敦厚如勃。\n琦汝副衍，知人予哲。\n惟修惟靖，立朝巘巘。\n言论磥砢，忠诚特达。\n禄微身贱，其志不怯。\n尝诋大臣，亟遭贬黜。\n万里归来，刚气不折。\n屡进直言，以补予阙。\n素相之后，含忠履洁。\n昔为御史，几叩予榻。\n至今谏疏，在予箱匣。\n襄虽小臣，名闻予彻。\n亦尝献言，箴予之失。\n刚守粹悫，与修俦匹。\n并为谏官，正色在列。\n予过汝言，无钳汝舌。\n皇帝明圣，忠邪辨别。\n举擢俊良，扫除妖魃。\n众贤之进，如茅斯拔。\n大奸之去，如距斯脱。\n上倚辅弼，司予调燮。\n下頼谏诤，维予纪法。\n左右正人，无有邪孽。\n予望太平，日不逾浃。\n皇帝嗣位，二十二年。\n神武不杀，其默如渊。\n圣人不测，其动如天。\n赏罚在予，不失其权。\n恭己南面，退姦进贤。\n知贤不易，非明不得。\n去邪惟难，惟断乃克。\n明则不贰，断则不惑。\n既明且断，惟皇之德。\n羣下踧踖，重足屏息。\n交相告语，曰惟正直。\n毋作侧僻，皇帝汝殛。\n诸侯危栗，坠玉失舄。\n交相告语，皇帝神明。\n四时朝觐，谨修臣职。\n四夷走马，坠镫遗策。\n交相告语，皇帝神武。\n解兵修贡，永为属国。\n皇帝一举，羣臣慑焉。\n诸侯畏焉，四夷服焉。\n臣愿陛下，寿万千年。",
        "dynasty": "宋",
        "collection_info": null
    },
    {
        "title": "汴渠",
        "author": "石介",
        "content": "隋帝荒宴游，厚地刳为沟。\n万舸东南行，四海困横流。\n义旗举晋阳，锦帆入扬州。\n扬州竟不返，京邑为墟丘。\n吁哉汴渠水，至今病不瘳。\n世言汴水利，我为汴水忧。\n利害吾岂知，吾试言其由。\n汴水浚且长，汴流湍且遒。\n千里泄地气，万世劳人谋。\n舳艣相属进，馈运曾无休。\n一人奉口腹，百姓竭膏油。\n民力输公家，斗粟不敢收。\n州侯共王都，尺租不敢留。\n太仓粟峨峨，冗兵食无羞。\n上林钱朽贯，乐官求徘优。\n吾欲塞汴水，吾欲坏官舟。\n请君简赐予，请君节财求。\n王畿方千里，邦国用足周。\n尽省转运使，重封富民侯。\n天下无移粟，一州食一州。",
        "dynasty": "宋",
        "collection_info": null
    },
    {
        "title": "麦熟有感",
        "author": "石介",
        "content": "去年经春频肆赦，拜赦人忙走如马。\n五月不雨麦苗死，赦频不能活穷寡。\n今年经春无赦书，十日一雨及时下。\n五月麦熟人民饱，一麦胜如四度赦。\n吾愿吾君与吾相，调和阴阳活元化。\n阴阳无病元气和，风雨调顺苗多稼。\n使麦长熟人不饥，敢告吾君不须赦。",
        "dynasty": "宋",
        "collection_info": null
    },
    {
        "title": "读诏书",
        "author": "石介",
        "content": "关中有山生虎狼，虎狼性虣不可当。\n去岁食人十有一，无辜被此恶物伤。\n守臣具事奏圣帝，圣帝读之恻上意。\n乃诏天下捕虎狼，意欲斯民无枉死。\n吾君仁覆如天地，只知虎狼有牙齿。\n害人不独在虎狼，臣请勿捕捕贪吏。",
        "dynasty": "宋",
        "collection_info": null
    },
    {
        "title": "待士熙道未至",
        "author": "石介",
        "content": "凤凰饥忆玉山禾，鼓翅飞下玉山阿。\n玉山之禾粒未熟，饥不得食心如何。\n麒麟渴忆昆山流，轩轩直出昆山幽。\n昆山之流流未长，渴不得饮予心愁。",
        "dynasty": "宋",
        "collection_info": null
    },
    {
        "title": "赴任嘉州嘉陵江泛舟  其一",
        "author": "石介",
        "content": "中心横大江，两面迭青嶂。\n江山相夹閒，何人事吟放。\n半鐏岸帻坐，永日开舲望。\n孤棹已夷犹，数峯更清尚。\n危影倒波底，凝岚浮水上。\n鸣鹭答猿啼，樵歌应渔唱。\n併生泉石心，堪媿庸俗状。",
        "dynasty": "宋",
        "collection_info": null
    },
    {
        "title": "赴任嘉州嘉陵江泛舟  其二",
        "author": "石介",
        "content": "江心清照人，江面平如掌。\n有客去逍遥，扁舟浮荡漾。\n远与城市绝，深将泉石向。\n水鸟忽东西，溪云时下上。\n轩冕谁富贵，琴鐏自闲放。\n酒色照渌波，吟声入秋浪。\n五湖何范蠡，磻磎无吕望。\n吾家徂徕下，汶水有清响。\n常时夜雨急，随雨来枕上。\n魂魄寒无寐，山居得真尚。\n一为尘缨缚，不得闲时饷。\n两耳聒欲聋，喧嚣千万状。\n雨夜自潺湲，宦途空悲怆。\n剑南四千里，地遐接蛮瘴。\n乍听江水声，聊使心灵畅。",
        "dynasty": "宋",
        "collection_info": null
    },
    {
        "title": "三豪诗送杜默师雄",
        "author": "石介",
        "content": "曼卿豪于诗，社坛高数层。\n永叔豪于辞，举世绝俦朋。\n师雄歌亦豪，三人宜同称。\n曼卿苦汩没，老死殿中丞。\n身虽埋黄泉，诗名长如冰。\n永叔亦连蹇，病鸾方骞腾。\n四海让独步，三馆最后登。\n师雄二十二，笔距狞如鹰。\n才格自天来，辞华非学能。\n迴顾李贺辈，粗俗良可憎。\n玉川月蚀诗，犹欲相凭陵。\n曼卿苟不死，其才堪股肱。\n永叔器甚闳，用之王道兴。\n师雄子勉旃，勿便生骄矜。",
        "dynasty": "宋",
        "collection_info": null
    },
    {
        "title": "南山赠孙明復先生",
        "author": "石介",
        "content": "我来南山兴感悲，万物纭纭宰者谁。\n众材丛卑无奇姿，直辕曲轮皆所宜。\n大木磊磊节干奇，撑岩拄谷无处施。\n我愿天子修明堂，坐朝诸侯会四夷。\n柱要十围栋百尺，日责匠石搜访之。\n千人用斧万人拽，大根斫断山崩欹。\n五州追牛十县丁，载送上都天子怡。\n轮般骇汗工倕走，有目未省曾观窥。\n黄帝合宫尧衢室，周制九筵虞总期。\n听政朝夕有攸处，阖门左右咸以时。\n天子拱手四辅立，坐致四海为雍熙。\n不用直弃用即大，短辕曲轮尔胡为。",
        "dynasty": "宋",
        "collection_info": null
    },
    {
        "title": "河决",
        "author": "石介",
        "content": "昆崙山最大，峨峨横绝域。\n黄河地下来，汹汹不可测。\n河伯一发怒，擘开昆崙石。\n水出东北陬，浩渺无涯极。\n平地水行疾，九州如咫尺。\n汤汤势滔天，黎元多沈溺。\n上贻尧心忧，四岳举鲧塞。\n鲧用汩彝伦，九载无成绩。\n尧怒不能治，遂行羽山殛。\n有子其曰禹，命使嗣父职。\n洛中得龟书，九畴文甲坼。\n禹乃乘四载，周游视水迹。\n百川各復道，九河皆开闢。\n禹功既已成，水患方兹息。\n窃思大禹意，河九为远策。\n况云杀其溢，闻之孔安国。\n三代逾千年，所以无灾厄。\n战国争土疆，诸侯用诈力。\n迁徙无常岁，湮沦不可识。\n堤障遏水势，沟渠绝地脉。\n禹道不復究，河流有壅隔。\n频为中国患，不国不安席。\n从官徒负薪，河伯弗受璧。\n斫尽淇园竹，安救瓠子役。\n民力殚将竭，国材耗亦剧。\n四方竞上疏，羣臣争筹画。\n田蚡方为相，书来多持扼。\n岂顾天下利，惟以私田惜。\n贾让不为用，延年亦见斥。\n如何圣人功，千载復不得。\n皇宋运熙泰，四圣崇道德。\n百蛮皆臣顺，万物遂生殖。\n七八十年閒，人不闻金革。\n惟兹澶滑郡，河决亦云亟。\n常记天禧中，山东与河北。\n藁秸赋不充，遂及两京侧。\n骚然半海内，人心愁惨戚。\n河平未云几，堤防有穴隙。\n流入魏博閒，高原为大泽。\n良田百万顷，尽充鱼鼈食。\n救之成劳费，不救悲隠恻。\n吾君为深虑，不食到日昃。\n我忝窃寸禄，素餐堪自责。\n不负一畚土，私辄逃丁籍。\n又无一言长，万分有裨益。\n与世同浮沈，随羣甘默默。\n亦或中夜思，斯民苦瘦瘠。\n四年困蝗旱，五谷饵蝥蠈。\n年来风雨时，纔得一秋麦。\n手足犹疮痍，饥肤未丰硕。\n若待四体肥，斯民无愁色。\n不然寻九河，故道皆历历。\n一劳而永逸，此成功无歝。\n或可勿復治，顺其性所适。\n徙民就宽肥，注水灌戎狄。\n试听刍荛言，三者君自择。",
        "dynasty": "宋",
        "collection_info": null
    },
    {
        "title": "寄永叔",
        "author": "石介",
        "content": "九龙行雨岁在子，皇天之命实勤止。\n泓湫水暖嗜慾饱，七龙嬉戏两龙睡。\n卷藏密云空自膏，畜聚甘雨不肯施。\n旱魃妖狂作民虐，风伯暴怒兴日炽。\n诉号仰天天不闻，九州之禾皆干瘁。\n嗟呼龙职职行雨，失职不雨民胡恃。\n驱虞义兽心实仁，不忍斯民不食死。\n向龙慢駡数龙罪，龙不能答满面耻。\n偷向上帝谗驺虞，驺虞得罪龙窃喜。\n欲知龙与驺虞分，仁与不仁而已矣。",
        "dynasty": "宋",
        "collection_info": null
    },
    {
        "title": "南霁云",
        "author": "石介",
        "content": "禄山炽乱，火焚昆岗。\n炎炎二京，鞠为战场。\n百官奔走，万乘苍黄。\n孰城能守，孰地不亡。\n瞻彼濉水，其流汤汤。\n有城有民，在濉之阳。\n远位巡上，巡智我彊。\n以城授巡，巡亦克当。\n贼从西来，杀气堂堂。\n旌旗如林，对城而行。\n巡远登城，辞毅色康。\n城中之人，踊跃倍常。\n贼知城坚，坐甲裹粮。\n城中食尽，杀爱以尝。\n士无二志，持病扶疮。\n宁守城死，城不可降。\n霁云勇烈，跳城轶出。\n走泗投贺，求兵救乏。\n贺饮霁云，牢醴罗列。\n霁云避席，谓众云曰。\n濉阳之人，不食一月。\n义不独饱，食下辄咽。\n以刀断指，左右流泣。\n彼何人兮，忌忠嫉节。\n心不感兮，贼功害伐。\n不出一兵，坐观斧钺。\n霁云心折，寸寸如铁。\n霁云据鞍，怒髮衝冠。\n一矢以志，復来不完。\n路人傍观，涕流汍澜。\n远近闻者，为之辛酸。\n力尽且穷，城孤无援。\n至死不屈，万戈来攒。\n精诚内发，颜色自安。\n身轻鸿毛，名重泰山。\n吾执唐刑，罔容于姦。\n未诛禄山，先诛贺兰。",
        "dynasty": "宋",
        "collection_info": null
    },
    {
        "title": "赠张绩禹功",
        "author": "石介",
        "content": "李唐元和閒，文人如蠭起。\n李翱与李观，言雄破奸宄。\n孟郊及张籍，诗苦动天地。\n持正不退让，子厚称绝伟。\n元白虽小道，急名愈弗已。\n卒能霸斯文，昌黎韩夫子。\n吾宋兴国来，文人如栉比。\n黄州才专胜，汉公气全粹。\n晦之号绝羣，平地走虎兕。\n谓之虽駮杂，亦文中骐骥。\n白稹洎卢震，江沱自为水。\n朱严兼孙仅，培塿对岳峙。\n卒能霸斯文，河东柳开氏。\n嗟吁河东没，斯文乃屯否。\n汨汨三十年，淫哇满人耳。\n粤从景佑后，大儒復倡始。\n文人如麻立，枞枞攒战骑。\n徂徕山磊砢，生民实顽鄙。\n容貌不动人，心胆无有比。\n不度蹄涔微，直欲触鲸鲤。\n有慕韩愈节，有肩柳开志。\n今读禹功文，予戟寒相倚。\n实光千里高，飞出破屋裏。\n龙音万丈长，拔出重渊底。\n雷霆皆藏身，日星或失次。\n我惭年老大，才力渐衰矣。\n禹功气奔壮，今方二十二。\n前去吾之年，犹有十四岁。\n今读禹功文，魂魄已惊悸。\n更加十四年，世应绝俦类。\n卒能霸斯文，吾恐不在己。\n禹功幸勉旃，当仁勿让尔。",
        "dynasty": "宋",
        "collection_info": null
    },
    {
        "title": "西北",
        "author": "石介",
        "content": "吾尝观天下，西北险固形。\n四夷皆臣顺，二鄙独不庭。\n吾君仁泰厚，旷岁稽天刑。\n孽芽遂滋大，虵豕极羶腥。\n渐闻颇骄蹇，牧马附郊垧。\n吾恐患已深，为之居靡宁。\n堂上守章句，将军弄娉婷。\n不知思此否，使人堪涕零。",
        "dynasty": "宋",
        "collection_info": null
    },
    {
        "title": "赠孙先生",
        "author": "石介",
        "content": "世无伯乐不识马，眼看骐骥如驽骀。\n先生今年四十四，才似皋夔胡为哉。\n泰山山下水照石，溪声濊濊白云堆。\n我居其间构茅屋，先生先生归去来。",
        "dynasty": "宋",
        "collection_info": null
    },
    {
        "title": "寄李缊仲渊",
        "author": "石介",
        "content": "噫吁嘻！屈原放，贾谊投。\n晦之流，子望囚。\n古人今人皆不免，才能累身才反仇。\n吾友仲渊少学古，胸中疎落罗孔周。\n点毫磨墨作文字，壮哉笔力追羣牛。\n三十青衫得一尉，尺泽寸波蛰长虬。\n清廉爱民復材武，一日得罪繫滁州。\n噫吁嘻！屈原忠臣楚之望，贾谊少年才无俦。\n晦之子望俱命世，麒麟头角争崔崷。\n时不与兮将柰何，仲渊仲渊勿涕流。",
        "dynasty": "宋",
        "collection_info": null
    },
    {
        "title": "送李生谒张侯",
        "author": "石介",
        "content": "李生长七尺，栖栖长自弔。\n一饮酒一石，常怀酒瓮小。\n一食牛一腔，平生未曾饱。\n负剑出门去，满眼荒榛道。\n行行何所适，泪下沾襟袍。\n李生且收涕，不足苦悲悼。\n非无咸池音，夔旷世所少。\n不识伯乐氏，飞黄徧牛皁。\n我闻张侯者，其人非草草。\n六经探精微，九流得指要。\n荀况或言兵，杜牧曾深考。\n纵横文武术，难以寻常较。\n磊磊公侯器，可以镇浮躁。\n子将丈二矛，试向伊前掉。\n见子伊心喜，扶子出泥淖。\n王济牛心炙，李生应得咬。",
        "dynasty": "宋",
        "collection_info": null
    },
    {
        "title": "乙亥冬富春先生以老儒醇师居我东齐济北张泂明远楚丘李缊仲渊皆服道就义与介同执弟子之礼北面受其业因作百八十二言相勉",
        "author": "石介",
        "content": "凤凰飞来众鸟随，神龙游处羣鱼嬉。\n先生道德如韩孟，四方学者争奔驰。\n济北张泂壮且勇，楚丘李缊少而奇。\n二子磊落颇惊俗，泰山石介更过之。\n三人堂堂负英气，胸中拳挛蟠蛟螭。\n道可服兮身可屈，北面受业尊为师。\n先生晨起坐堂上，口讽大易春秋辞。\n洪音琅琅响齿牙，鼓簧孔子与宓羲。\n先生居前三子后，恂恂如在汾河湄。\n续作六经岂必让，焉无房杜廊庙资。\n吁嗟斯文敝已久，天生吾辈同扶持。\n二子勉旃吾不惰，先生大用终有时。\n当以斯文施天下，岂徒玩书心神疲。",
        "dynasty": "宋",
        "collection_info": null
    },
    {
        "title": "送路遵谒孔宣公",
        "author": "石介",
        "content": "薄田五顷余，纔足共王租。\n慈母八十四，髮白牙齿疎。\n服非帛不暖，半冬无裤襦。\n食非肉不饱，杯案惟一蔬。\n南陔孝子心，若何为安居。\n方冬万木折，北风裂人肤。\n冻死不敢言，长涂走崎岖。\n二百里见我，寒荄求吹嘘。\n顾我正憔悴，念子空勤劬。\n阙里有圣孙，佩服诗与书。\n孜孜行仁义，阴德及焦枯。\n三县十万人，其命绝而苏。\n岂使八十老，旨甘不足欤。",
        "dynasty": "宋",
        "collection_info": null
    },
    {
        "title": "过魏东郊",
        "author": "石介",
        "content": "全魏地千里，雄大视区宇。\n黄河为血脉，太行为筋膂。\n地灵育圣贤，土厚含文武。\n堂堂柳先生，生下如猛虎。\n十三断贼指，闻者皆震怖。\n十七着野史，才俊凌迁固。\n二十补亡书，辞深续尧禹。\n六经皆自晓，不看注与疏。\n述作慕仲淹，文章肩韩愈。\n下唐二百年，先生固独步。\n投篇动范杲，落笔惊王祜。\n四方交豪杰，羣公走声誉。\n一上中高第，数年编士伍。\n五命为御史，连出守方土。\n事业过皋夔，才能堪相辅。\n凤凰世不容，众鸟竞嘲诉。\n狱中饥不死，特地生爪距。\n貔貅十万师，盟津直北渡。\n塞上诸猛将，低头若首鼠。\n渴忆海为浆，饥思鳌为脯。\n两手拏人肝，大床横牛肚。\n一饮酒一石，贼来不怕惧。\n帐下立孙吴，罇前坐伊吕。\n笑谈韬钤閒，出入经纶务。\n匈奴恨未灭，献策言可虏。\n幽州恨未復，上书言可取。\n好文有太宗，好武有太祖。\n先生文武具，命兮竟不遇。\n死来三十载，荒草盖坟墓。\n四海无英雄，斯文失宗主。\n竖子敢颠狂，黠戎敢慢侮。\n我思柳先生，涕泪落如雨。\n试过魏东郊，寒鸦啼老树。\n丈夫肝胆丧，真儒魂魄去。\n瓦石固无情，为我亦惨沮。",
        "dynasty": "宋",
        "collection_info": null
    },
    {
        "title": "蜀道自勉",
        "author": "石介",
        "content": "潮阳瘴烟黑，去京路八千。\n吏部有大功，得罪斥守藩。\n朝衝江雾行，夜枕江涛眠。\n蛟蜃作怪变，时时攀船舷。\n鱼龙吐火焰，往往出波閒。\n故为相恐怖，倏忽千万端。\n道在安可劫，处之自晏然。\n我乏尺寸効，月食二万钱。\n自请西南来，此行非窜迁。\n蜀山险可升，蜀道高可缘。\n上无岚气蒸，下无波涛翻。\n步觉阁道稳，身履劒门安。\n惟怀吏部节，不知蜀道难。",
        "dynasty": "宋",
        "collection_info": null
    },
    {
        "title": "闻子规",
        "author": "石介",
        "content": "月上半峯峯树碧，子规啼苦月无色。\n壮士耳边都不闻，儿女眼中泪自滴。\n古人出处非关身，处兮事亲出事君。\n服勤至死不敢倦，避劳择逸岂所闻。\n我看蜀道诚为难，嗟尔子规何云云。\n王尊九折竟叱驭，班超万里图立勋。\n乘危蹈险尽臣节，二人至今扬清芬。\n我本鲁国一男子，少小气志凌浮云。\n精诚许国贯白日，有心致主为华勋。\n位卑身贱难自达，满腹帝典与皇坟。\n有时愤懑吐一言，小人谤议已纷纷。\n宰相宽容天子慈，八年之中三从军。\n从军官清吾何苦，嘉州路远尔勿语。\n地不为我易其险，我岂守道不能固。\n子规子规谩啼绝，断无清泪洒向汝。",
        "dynasty": "宋",
        "collection_info": null
    },
    {
        "title": "哀邻家",
        "author": "石介",
        "content": "邻家不选医，医无救病术。\n朝一医工入，暮一医工出。\n有加而无瘳，遑遑不安室。\n吁嗟邻翁愚，予为病者恤。\n瞽医一日更千人，盲药何能疗沈疾。",
        "dynasty": "宋",
        "collection_info": null
    },
    {
        "title": "送赵泽",
        "author": "石介",
        "content": "子来入吾圃，纔食一寸苗。\n未足充子腹，饥肠犹枯焦。\n玉山禾粒大如枣，食之令人身肥饶。\n留以待凤凰，不将食鸱枭。\n吾子何日回，遗子一粒换肝膋。",
        "dynasty": "宋",
        "collection_info": null
    },
    {
        "title": "观碁",
        "author": "石介",
        "content": "人皆称善弈，伊我独不能。\n试坐观胜败，白黑何分明。\n运智奇復诈，用心险且倾。\n嗟哉一枰上，奚足劳经营。\n安得百万骑，铁甲相磨鸣。\n西取元昊头，献之天子庭。\n北入匈奴域，缚戎王南行。\n东逾沧海东，射破高丽城。\n南趋交趾国，蛮子舆榇迎。\n尽使四夷臣，归来告太平。\n谁能凭文楸，两人终日争。",
        "dynasty": "宋",
        "collection_info": null
    },
    {
        "title": "赠刘中都",
        "author": "石介",
        "content": "吾登泰山上，下视何纷纷。\n彼角而走者，孰为麟与麏。\n彼茁而生者，孰为萧与芸。\n伯乐不復出，驽骥终同羣。\n卞和不再生，珉玉将谁分。\n吁哉刘中都，高标凌浮云。\n诸侯不荐士，外府不策勋。\n冉冉趋黄绶，勤劳徒尔云。\n我媿势力小，不能叫吾君。\n勿改芳兰性，林深须自熏。\n勿隠冲鹤声，天高当自闻。",
        "dynasty": "宋",
        "collection_info": null
    },
    {
        "title": "感事",
        "author": "石介",
        "content": "吾尝观中夏，地平如砥石。\n幅员数万里，车马通辙迹。\n帝宅居土中，紫垣当辰极。\n长江断其南，绝塞经其北。\n东海西流沙，天为限夷狄。\n三代千余年，天子虽务德。\n实以险为恃，四夷皆潜匿。\n汉唐德稍衰，地胜岂殊昔。\n暂来还亟去，不敢窥城壁。\n石晋一失谋，六州沦胡域。\n天地破扃鐍，山川无阻阨。\n贻尔子孙患，固知非远策。\n桓桓周世宗，三十纂尧历。\n一岁破河东，刘崇丧精魄。\n再岁復秦凤，不庭自柔格。\n三岁出南狩，王师拯焚溺。\n江北十四州，取之如卷席。\n四岁征关南，曾不发一镝。\n三州相继降，德声畅蛮貊。\n李昪请臣妾，钱镠修贡职。\n帝欲因兵锋，乘胜务深击。\n直取幽州城，拓土开疆埸。\n重收虎北口，復关闭寇贼。\n是时战屡捷，六军气吞敌。\n平吴如破竹，成功在顷刻。\n惜哉志不就，暴疾生中夕。\n帝宋承大宝，声名发丕赫。\n全蜀献土地，举吴上图籍。\n荆潭与瓯闽，助祭来匍匐。\n开城纳江俘，御楼受晋馘。\n区内一正朔，六州独割剔。\n愤愤柳崇仪，才宏包旦奭。\n生长在河朔，耳目熟金革。\n旗鼓朝治兵，酒肴夜结客。\n握臂说心诚，倒囊推金帛。\n客以豪杰士，遇侯颇感激。\n往来达厥诚，生死愿效力。\n万德纳我说，洞然绝嫌隙。\n事成已有萌，侯去何云亟。\n豪杰夜空回，帐中屡叹息。\n我览此二事，天意终难测。\n抚卷一感伤，两眼泪潸滴。",
        "dynasty": "宋",
        "collection_info": null
    },
    {
        "title": "送张革从道谒千乘县田秘丞京",
        "author": "石介",
        "content": "张生何人者，琅玕满怀抱。\n三十命未兴，家贫亲且老。\n出门无所适，独守西山操。\n饥寒屡侵凌，仁义自充饱。\n手裏璆琳枝，不换径寸草。\n足底麒麟文，不踏荒榛道。\n十月客路寒，霜风鸣浩浩。\n张生气愈壮，劲髮上衝帽。\n松筠冻不折，枝叶转青好。\n雪深徒三尺，麟麒不受淖。\n东方有贤者，开廐纳騕褭。\n临风试一鸣，应免编牛皁。",
        "dynasty": "宋",
        "collection_info": null
    },
    {
        "title": "送范曙赴天雄李太尉辟命  其一",
        "author": "石介",
        "content": "吾家泰山徂徕间，浓岚泼翠粘衣冠。\n君来访我茅屋下，正值山色含春寒。\n终日把酒对山坐，几片山色落酒盘。\n峯头云好望无倦，篘裏酒多倾不干。\n临行再拜慇勤别，请我一言披心肝。\n吾贫无钱以赠君，门前峨峨横两山。\n愿君节似两山高，眼看富贵如鸿毛。",
        "dynasty": "宋",
        "collection_info": null
    },
    {
        "title": "送范曙赴天雄李太尉辟命  其二",
        "author": "石介",
        "content": "伯乐之廐无驽骀，豫章之林多瑰材。\n相君新坐碧油幢，之子直上黄金台。\n秋风萧萧动笳皷，落叶摵摵鸣罇罍。\n将军手持十万骑，阵前号令如疾雷。\n从事借筹为决胜，运于掌上何恢恢。\n蠢兹元昊命蝼蚁，西师堂堂难当哉。\n况我贤相贤从事，北门无忧宜大开。",
        "dynasty": "宋",
        "collection_info": null
    },
    {
        "title": "安道登茂材异等科",
        "author": "石介",
        "content": "尝言春官氏，设官何龌龊。\n屑屑取于人，辞赋为程约。\n一字竞新奇，四声分清浊。\n矫矫迁雄才，动为对偶缚。\n恢恢晁董策，亦遭声病落。\n每岁棘篱上，所得多浮薄。\n嗟哉浮薄流，不知王霸略。\n六经挂东壁，三史束高阁。\n琐琐事雕篆，区区衍述作。\n随行登一第，谓身翥寥廓。\n趋众得一官，谓身縻好爵。\n栖栖咫尺地，燕雀假安託。\n汲汲五斗米，鴈鹜资饮啄。\n壮哉张安道，少怀夫子学。\n三就礼部试，不肯露头角。\n耻用众人遇，羞将一赋较。\n甘心搨翼归，志怀本卓荦。\n三贤文章师，儒林推先觉。\n百鸟声喈喈，独能辨鸑鷟。\n玉石方混混，独能识至璞。\n荐之于天子，此材堪轮桷。\n遂得望清光，三接近帷幄。\n僚友视万乘，器宇诚岳岳。\n愿乞数刻景，古今可扬榷。\n纵横三千言，得隽如夺矟。\n上下驰皇王，周旋骋礼乐。\n远推灾异源，上究星文错。\n直言补王阙，危论针民瘼。\n天子览其奏，嘉赏为嗟愕。\n既叹相见晚，且言同时乐。\n一命校秘书，恩泽优且渥。\n追惜汉武世，仲舒道硗确。\n再念文宗朝，刘蕡命蹇剥。\n有才无其时，徒抱此诚悫。\n吾君嗣丕基，百王惭景铄。\n万物蒙休嘉，四夷奉正朔。\n贤良得其时，才命不相虐。\n一谒乃大遇，君臣无隔膜。\n我贺吾君明，取士得英卓。\n我贺吾道行，逢时不踸踔。\n行顾入廊庙，钧轴在掌握。\n上使斯文淳，下使斯民朴。\n五帝从何追，三王岂为邈。",
        "dynasty": "宋",
        "collection_info": null
    },
    {
        "title": "寄明復熙道",
        "author": "石介",
        "content": "四五十年来，斯文何屯蹇。\n雅正遂雕缺，浮薄竞相扇。\n在上无宗主，淫哇千万变。\n后生益纂组，少年事雕篆。\n仁义仅消亡，圣经亦离散。\n其徒日已多，天下过大半。\n路塞不可闢，甚于杨墨患。\n辞之使廓如，才比孟子浅。\n患大恐不救，有时泪如霰。\n大贤为时生，去圣犹未远。\n昔日到汶上，熙道始相见。\n知道在熙道，一见不敢慢。\n尊之如韩孟，与道作藩翰。\n今春来南都，明復去京辇。\n未识心相通，所怀恨未展。\n明復无羁缚，我有守官限。\n南走三百里，访我殊不倦。\n剧谈露胸臆，胸臆无畔岸。\n高文见事业，事业盈编简。\n一一皇霸略，纵横小管晏。\n磊磊王相才，上下包周汉。\n二贤信命世，实为有道见。\n天使扶斯文，淳风应可逭。\n我缀二贤末，材驽媿款段。",
        "dynasty": "宋",
        "collection_info": null
    },
    {
        "title": "诏下勉诸生",
        "author": "石介",
        "content": "礼部文章渊，波浪百尺高。\n进士英俊窟，蛟龙千万条。\n吾子欲求济，整子棹与篙。\n吾子欲求胜，操子戈与矛。\n勿谓水可狎，徒行思游遨。\n勿谓龙可驯，空手捋鬚毛。\n波神忽汹涌，怖死填蟹螯。\n龙角忽张怒，走同虾蟆曹。\n苟利篙楫往，跳海如沟濠。\n苟操戈矛行，拉蛟如猿猱。\n吾言有所勉，非徒声嘈嘈。",
        "dynasty": "宋",
        "collection_info": null
    },
    {
        "title": "感兴",
        "author": "石介",
        "content": "村居何所适，种木树桑梓。\n田园绕家舍，远不逾十里。\n款段足乘骑，代步而已矣。\n但识畜驽骀，安知有骐骥。\n腊月北风寒，太行山色紫。\n君命急如火，城头见烽燧。\n雪深马僵倒，十夫扶不起。\n军法有明训，后期者诛死。\n倚鞍思骏骨，抚辔念绿駬。\n求之不可得，觳觫满眼泪。\n旁闻负薪叟，窃语相讥刺。\n居安常念危，在险如处易。\n临难始求济，狼狈徒劳尔。\n有备则无患，古人垂深旨。\n平居无事时，华廐深秘邃。\n善谷与丰草，秣饲十廐吏。\n驽骀饱相枕，素餐不知媿。\n伯乐能识马，每来加劝说。\n飞兔与騕褭，日牵在都市。\n为爱千金资，贪悋不肯置。\n今日临艰难，努力自勉励。",
        "dynasty": "宋",
        "collection_info": null
    },
    {
        "title": "又送从道",
        "author": "石介",
        "content": "常欲饱暖天下人，其道未得一寸施。\n子有二亲皆七十，糠覈不充常寒饥。\n昨日访我破屋下，具鸡一隻酒一巵。\n子起却盘筯不举，吾亲未省曾食之。\n对我嘘嚱涕泗下，孝子之心真可悲。\n子固与我同一体，相间岂復有毛皮。\n顾子之亲则吾亲，吾亲冻馁无柰何。\n饱暖天下心徒为，送子出门成此诗。",
        "dynasty": "宋",
        "collection_info": null
    },
    {
        "title": "密直杜公作镇于魏天章李公领使于魏明復先生客于魏熙道宰于魏因作诗寄之",
        "author": "石介",
        "content": "古魏信名地，曹刘遗英躅。\n李唐三百年，怅为干戈蹴。\n建安风不还，南皮草空绿。\n寥寥千余祀，风流今始续。\n李杜二贤公，清猷镇雅俗。\n诗名占唐代，二公本名族。\n圣时还并生，声烈相熏馥。\n朝廷倚金汤，天子恃心腹。\n盛德繫物怀，威望憬夷服。\n千里无惊烽，三军安食粟。\n休然德化厚，苍生坐蒙福。\n先生服仁义，怀道轻爵禄。\n非其人不取，一箪亦自足。\n陈蕃知人明，文侯好士笃。\n解榻延徐孺，过门轼干木。\n今留二公馆，德修令问淑。\n熙道富天爵，孝悌闻乡曲。\n孔孟信可蹈，圣贤良自勖。\n汉庭新射策，骤升校书局。\n魏县方百里，君命往养育。\n二公佐世杰，二贤不碌碌。\n相与施礼让，物归不待宿。\n相与讲道义，教行如流速。\n贤人时遘会，间不容薄縠。\n五百年一贤，今乃同时生。\n千里犹比肩，四贤今连甍。\n相聚诚可乐，相得良有情。\n我媿孤且陋，徒抱此寸诚。\n处干叹无首，在泰非彙征。\n出门皆同人，坎坎于郊行。\n独鹤远无和，栖栖在阴鸣。\n安得双飞翼，一翥邺都城。",
        "dynasty": "宋",
        "collection_info": null
    },
    {
        "title": "偶作",
        "author": "石介",
        "content": "晋公平淮西，兵出速如神。\n崇韬伐西川，六十日请臣。\n太祖初受命，诸侯未尽宾。\n蜀广号敌国，荆潭为彊邻。\n王师讨有罪，不闻逾十旬。\n元昊诚蝼蚁，有地长一畛。\n讵足污斧钺，寻当投荆榛。\n是何逾岁月，务行含贷仁。\n岂兹将帅间，逈无晋公伦。\n张旗发一号，岂无李处耘。\n提戈出一战，岂无王全斌。\n容兹盈寸蟹，荡漾于流津。\n平生读诗书，胸中贮经纶。\n薄田四五亩，甘心耕耨勤。\n倚鉏西北望，涕泪空沾襟。",
        "dynasty": "宋",
        "collection_info": null
    },
    {
        "title": "诏罢县令举",
        "author": "石介",
        "content": "一絃独不调，谓琴皆可废。\n一目独不张，谓网皆可毁。\n易絃张其目，网在琴声遂。\n举令或非人，止当罪举吏。\n遂令天下不得举，废琴毁网復何异。",
        "dynasty": "宋",
        "collection_info": null
    },
    {
        "title": "植萱",
        "author": "石介",
        "content": "一人横行，武王则羞。\n今西夷之鬼，抗中国而敌万乘。\n西夷之服，升黄堂而骄诸侯。\n尊于天子，满于九州。\n王法不禁，四民不收。\n植萱于阶兮，庶忘吾忧。",
        "dynasty": "宋",
        "collection_info": null
    },
    {
        "title": "赠李常李堂",
        "author": "石介",
        "content": "颛顼宅帝丘，放勋葬成阳。\n有虞渔雷泽，三帝声汪洋。\n圣人遗风烈，生民多材良。\n吾宋八十年，贤杰近相望。\n黄州号辞伯，两朝专文章。\n尚书实大臣，朝廷畏雄刚。\n堂堂高夫子，立言肩荀扬。\n凛凛李丞相，功业齐萧张。\n三人名未泯，相国方腾骧。\n又生不世才，李常与李堂。\n二子皆绝羣，凤凰摩苍苍。\n一举一万里，志气不可量。\n新文各百首，寒金敲琳琅。\n古音抱淳澹，云和与空桑。\n豪气迈俦匹，騕褭与飞黄。\n千里希一贤，四公乃同乡。\n二子復颖耀，士风实深长。\n遥知濮水上，千载流声光。",
        "dynasty": "宋",
        "collection_info": null
    },
    {
        "title": "爱日勉诸生",
        "author": "石介",
        "content": "白日如奔骥，少年不足恃。\n汲汲身未立，忽焉老将至。\n子试念及此，则昼何暇乎食，夜何暇乎寐。",
        "dynasty": "宋",
        "collection_info": null
    },
    {
        "title": "闲兴",
        "author": "石介",
        "content": "大匠构厦屋，取直弃曲木。\n如何官择人，弃直独取曲。\n养苗除稂莠，养民除贪垢。\n存莠苗不硕，去贪民自富。",
        "dynasty": "宋",
        "collection_info": null
    },
    {
        "title": "过潼关",
        "author": "石介",
        "content": "昔帝御中原，守国用三策。\n上策以仁义，天下无能敌。\n其次树屏翰，相维如盘石。\n最下恃险固，弃德任智力。\n驱马过潼关，览古泪潸滴。\n开元帝道明，百蛮奉周历。\n田野富农桑，边隅无寇贼。\n紫宸日视朝，潼关夜常闢。\n天宝君政荒，宫闱养虺蜴。\n恩爱成怨疾，心腹生毒螫。\n朝闻发渔阳，暮已卷河北。\n鸣鼓渡潼关，矢及乘舆侧。\n重门徒尔设，关吏安所职。\n始知资形势，不如修道德。",
        "dynasty": "宋",
        "collection_info": null
    },
    {
        "title": "勉师愚等",
        "author": "石介",
        "content": "不行一千里，安得为良马。\n不连十五城，安得称善价。\n汝皆有血气，非如木偶者。\n撮髮号男儿，肯甘在人下。\n汝不闻图王，不成犹可霸。\n舜与吾俱人，学之则舜也。\n汝等但勉旃，前贤皆可亚。",
        "dynasty": "宋",
        "collection_info": null
    },
    {
        "title": "寄弟会等",
        "author": "石介",
        "content": "吾门何所喜，子衿青青多。\n豹常志古道，佩服卿与轲。\n平淑号能赋，其气典以和。\n枢从吾日久，道德能切磋。\n泽也齿最少，已有亭亭柯。\n彰颇通典籍，所立不幺么。\n淳乎性源浊，今亦为清波。\n就初学诵诗，日记十板过。\n材虽有高下，异日俱甲科。\n会汝少俊异，美若玉山禾。\n看汝辞林中，枝条渐婆娑。\n合亦稍纯茂，知不随身矬。\n其流虽涓涓，可道为江沱。\n视汝器磊磊，淳沆皆蚌螺。\n我有堇山锡，欲铸子太阿。\n诚能来就学，颖利加铦磨。\n翘翘数子间，可与肩相摩。",
        "dynasty": "宋",
        "collection_info": null
    },
    {
        "title": "五月十日雨",
        "author": "石介",
        "content": "鞭下不见血，顽石云不蒸。\n鞭龙不至痛，六合雷不胜。\n吾君与吾相，威德震八纮。\n万物各修职，雨师独敢宁。",
        "dynasty": "宋",
        "collection_info": null
    },
    {
        "title": "送李堂病归",
        "author": "石介",
        "content": "春风汶水温，晓日徂徕寒。\n之子衔病归，请予开一言。\n予知去病术，为子陈大端。\n予尝学圣人，试将道比论。\n道病非一日，善医惟孔韩。\n赏罚绝于周，孔笔诛其姦。\n春秋十二经，王道復全完。\n佛老炽于唐，韩刀断其根。\n原道千余言，生民復眠餐。\n道病由有弊，邪僞容其间。\n身病由有隙，风邪来相干。\n子欲治斯道，绝弊道乃存。\n子欲治子身，杜隙身乃安。\n此理近古医，吾言有本原。",
        "dynasty": "宋",
        "collection_info": null
    },
    {
        "title": "三子以食贫困于藜藿为诗以勉之",
        "author": "石介",
        "content": "吾世本寒贱，吾身守贫约。\n家徒立四壁，无田负城郭。\n终岁服一衣，无装贮囊橐。\n吾虽得一官，官微月俸薄。\n况属岁凶荒，饥民填沟壑。\n吾幸有寸禄，不至苦陨穫。\n随分且饱暖，不然亦流落。\n尔等勤初学，旡耻衣食恶。\n仁义足饱饫，道德堪咀嚼。\n二者肥尔躯，不同乳与酪。\n尔无嫌粗粝，尔勿厌藜藿。\n富贵自努力，青云路非邈。",
        "dynasty": "宋",
        "collection_info": null
    },
    {
        "title": "蜀地多山而少平田因有云",
        "author": "石介",
        "content": "五谷无种处，蜀民土田窄。\n痴岩顽石长不休，诜诜赤子将何食。",
        "dynasty": "宋",
        "collection_info": null
    },
    {
        "title": "彼县吏",
        "author": "石介",
        "content": "嗟乎嗟乎彼县吏，剥肤椎髓民将死。\n夏取麦兮秋取粟，笞匹红兮杖匹紫。\n酒臭瓮兮肉烂床，马余粱兮犬余饩。\n雀腹鼠肠容几何，虎噬狼贪胡无已。",
        "dynasty": "宋",
        "collection_info": null
    },
    {
        "title": "虾蟆",
        "author": "石介",
        "content": "夏雨下数尺，流水满池泓。\n虾蟆为得时，昼夜鸣不停。\n几日饱欲死，腹圆如罂瓶。\n巨吻自开阖，短项或缩盈。\n时于土坎间，突出两眼睛。\n是何痴形骸，能吐恶音声。\n嗟哉尔肉膻，不中为牺牲。\n嗟哉尔声粗，不中和人情。\n殊不自量力，更欲睥睨横海之鳣鲸。\n自谓天地间，独驰善鸣名。\n万物聒皆龏，不知钟鼓钦钦，雷霆闳闳。\n应龙戢脑入海底，凤凰举翼摩青冥。\n此时各默默，以避虾蟆鸣。\n何时雨歇水泽涸，青臭泥中露丑形。\n失水无能为，两脚不解行。\n干渴以至死，尽把枯殻填土坑。",
        "dynasty": "宋",
        "collection_info": null
    },
    {
        "title": "刘生病归",
        "author": "石介",
        "content": "泰山山前有琼圃，其中不树蕨与薇。\n千头绿竹瑶实甘，百亩玉芝丹粒肥。\n麒麟于于凤凰饱，鼓翅奋臆扬清辉。\n徂徕山下少耕锄，蒿藜满圃无芳菲。\n驺虞不住鸾鸟去，日暮啁啾燕雀飞。\n嗟哉刘生失所投，不住泰山徂徕依。\n经年采掇不得饱，正是新春癯瘠归。",
        "dynasty": "宋",
        "collection_info": null
    },
    {
        "title": "久旱",
        "author": "石介",
        "content": "风伯且须戢头角，放出龙喙万丈长。\n喙垂一尺雨一尺，得雨万丈成丰穰。",
        "dynasty": "宋",
        "collection_info": null
    },
    {
        "title": "永伯仲渊在狱作九十二言伤之",
        "author": "石介",
        "content": "吁嗟恶兽羣，蹄踏麒麟如死麏。\n吁嗟恶鸟音，啅噪凤凰伏中林。\n我愿爪牙如锋锷，牙可噬兮爪可搏。\n直入深山驱虎狼，护取麒麟好头角。\n又愿身生两羽翼，一夕长就万丈长。\n直入林中护凤凰，不使毛羽肤寸伤。\n吾愿两未遂，中夜涕下沾衣裳。",
        "dynasty": "宋",
        "collection_info": null
    },
    {
        "title": "送进士高枢拱辰",
        "author": "石介",
        "content": "韩门有李汉，柳氏得晦之。\n其道卒无患，二子为藩离。\n吾才诚驽弱，十年空孜孜。\n韩阃与柳阈，岂敢辄潜窥。\n二氏方肆行，斯文日已衰。\n手持万丈斧，欲往断其枝。\n以次及根柢，使不復蕃滋。\n高生吾之壻，乃肯从吾为。\n示我文一编，言辞不葳蕤。\n翅羽虽尚短，已去磨尾箕。\n气力虽未全，已能搏蛟螭。\n吾日觉老大，韩柳难企斯。\n吾子年始壮，勇若熊与罴。\n李汉不足慕，晦之当并驰。",
        "dynasty": "宋",
        "collection_info": null
    },
    {
        "title": "读韩文",
        "author": "石介",
        "content": "眇焉五帝上，尝观二典辞。\n焕乎三王间，尝观二雅诗。\n道德既淳厚，声光何葳蕤。\n烈烈日精散，闳闳雷声施。\n施焉如飞龙，潜焉如蟠螭。\n祖述兼宪章，后世唯吾师。\n永言二典往，羣言或隳离。\n亦既二雅末，六义多陵迟。\n寥寥千余年，颠危谁扶持。\n揭揭韩先生，雄雄周孔姿。\n披榛启其涂，与古相追驰。\n沿波穷其源，与道相滨涯。\n三坟言其大，十翼畅其微。\n先生书之辞，包括无孑遗。\n春秋一王法，曲礼三千仪。\n先生载于笔，巨细咸羁縻。\n杨墨乃沦胥，旷然彰其媸。\n佛老亦颠隮，茫然復于夷。\n婉婉平蔡画，淮西获以依。\n凌凌逐鳄文，潮民蒙其禧。\n心将元化合，功与天地齐。\n洋洋治世音，磊磊王化基。\n悖之则幽厉，顺之则轩羲。",
        "dynasty": "宋",
        "collection_info": null
    },
    {
        "title": "读石安仁学士诗",
        "author": "石介",
        "content": "齐梁无骏骨，李杜得秋毫。\n后世益纂组，变风堪鬰陶。\n奔遒少骥逸，秃冗如牛毛。\n试看安仁咏，秋风有怒涛。",
        "dynasty": "宋",
        "collection_info": null
    },
    {
        "title": "寄雷泽张从道",
        "author": "石介",
        "content": "不知有冻死，一室心恬如。\n腊尽妻未褐，天寒子读书。\n浇风与世薄，古道于时疎。\n事事皆同我，忆君春草初。",
        "dynasty": "宋",
        "collection_info": null
    },
    {
        "title": "竹书筒  其一",
        "author": "石介",
        "content": "截竹功何取，为筒妙可谈。\n长犹不盈尺，青若出于蓝。\n浮薄瓤皆去，嵚崟节独堪。\n谁言但空洞，自是贵包含。\n虚受殊招损，多藏不类贪。\n巾箱经谩五，谤牍箧空三。\n泪有湘妃洒，书疑禹穴探。\n质曾冒霜雪，价本擅东南。\n陨箨遗轻粉，移根破冻岚。\n龙音终不死，凤实尚余甘。\n仆陋我为贵，雕锼彼合惭。\n居常置几桉，出或繫騑骖。\n唱和友朋倦，提携童仆谙。\n纯姿斥丹漆，美干敌楩枏。\n其直如周道，虚心学老耼。\n吾徒正得用，诗笔战方酣。",
        "dynasty": "宋",
        "collection_info": null
    },
    {
        "title": "竹书筒  其二",
        "author": "石介",
        "content": "达者创奇制，霜圆断竹寻。\n苍筤破云色，萧瑟移风音。\n径寸不为短，探幽乃觉深。\n中间自空洞，枝干何嵚崟。\n投恐成龙去，吹还作凤吟。\n棱棱人有节，窍窍物无心。\n俭朴他难比，提携力易任。\n绝姿古皇道，虚受圣人襟。\n或贮谏官草，多收女史箴。\n筒兮用可贵，吾不换南金。",
        "dynasty": "宋",
        "collection_info": null
    },
    {
        "title": "访田公不遇",
        "author": "石介",
        "content": "主人何处去，门外草萋萋。\n独犬睡不吠，幽禽闲自啼。\n老猿偷菓实，稚子弄锄犁。\n日暮园林悄，春风吹药畦。",
        "dynasty": "宋",
        "collection_info": null
    },
    {
        "title": "苏唐询秀才晚学于予告归以四韵勉之",
        "author": "石介",
        "content": "怜我山中卧，半年相伴吟。\n道传诸子后，易得数爻深。\n爨或经旬绝，书犹尽日寻。\n惜哉未终业，亲老忽分襟。",
        "dynasty": "宋",
        "collection_info": null
    },
    {
        "title": "猎",
        "author": "石介",
        "content": "骑士千人集，绥旌四面张。\n凝阴惨羣物，杀气结飞霜。\n雉守一节死，兔缘三穴藏。\n石惭羊质见，狐叹虎威亡。\n兽困犹思斗，鸿惊不乱行。\n唯当纵猛鸷，尽使食贪狼。\n意务除田害，谁言事外荒。\n非熊得吕望，祝网遇成汤。\n近念魏知古，深思夏太康。\n吾君戒驰骋，缵事合经常。",
        "dynasty": "宋",
        "collection_info": null
    },
    {
        "title": "大寒早行",
        "author": "石介",
        "content": "万动皆休迹，五更独鸣鞭。\n星霜结凄色，风霰过长川。\n草暖犬犹睡，河冰马不前。\n城墙多有穴，村屋半无烟。\n饿虎寒犹吼，妖狐怪不眠。\n山空乱猿叫，树折一鸡颠。\n几处炉爣炭，何人坐有[H。\n70x]氊。\n崎岖转行路，凛冽逼穷年。\n脚指两箇落，衫裳百孔穿。\n嘘唏鼻纔润，僵直手难拳。\n身固冻不死，志当穷且坚。\n四方丈夫事，谁为泪潺湲。",
        "dynasty": "宋",
        "collection_info": null
    },
    {
        "title": "游灵泉山寺",
        "author": "石介",
        "content": "寺远离朝市，同游并结軨。\n阶垠盘石磴，殿影落青冥。\n地胜松筠众，山名草药灵。\n洞门深数里，桧树寿千龄。\n疑有神仙聚，宁容魑魅停。\n年多养龙虎，早已蛰雷霆。\n石上生苔藓，岩阿长茯苓。\n晴云出幽窦，阴雾滑疎櫺。\n露滴茶芽润，烟蒸竹汗青。\n餐霞充道味，采朮验丹经。\n直拟升高处，何妨陟绝陉。\n遐观际寥廓，下视何羶腥。\n自被利名染，无因肺腑醒。\n晨兴看桉牍，夜坐守窗萤。\n龊龊遵前训，兢兢视此铭。\n沉冥若笼鸟，囚絷似拘囹。\n有愿栖云壑，相随步翠垧。\n平生山野性，暂喜据梧瞑。",
        "dynasty": "宋",
        "collection_info": null
    },
    {
        "title": "至日早离张村",
        "author": "石介",
        "content": "北阙千官集，南山万寿长。\n何人践文石，独客踏寒霜。\n指冻只忧落，马羸时恐僵。\n丰凶卜来岁，犹喜矞云黄。",
        "dynasty": "宋",
        "collection_info": null
    },
    {
        "title": "岁晏村居",
        "author": "石介",
        "content": "岁晏有余粮，杯盘气味长。\n天寒酒脚落，春近臛头香。\n菜色青仍短，茶芽嫩復黄。\n此中得深趣，真不羡膏粱。",
        "dynasty": "宋",
        "collection_info": null
    },
    {
        "title": "病起吟残菊",
        "author": "石介",
        "content": "病起重阳过，东篱菊尚黄。\n慇懃撷寒蕊，子细嗅清香。\n老梗防闲蝶，清油护晓霜。\n丛边强一酌，聊不负秋光。",
        "dynasty": "宋",
        "collection_info": null
    },
    {
        "title": "和马寺丞秋日寄明復先生",
        "author": "石介",
        "content": "秋阴闭秋色，何处动悲凉。\n有叟傅岩隠，明时潘鬓苍。\n残书几箧蠹，寒菊半篱荒。\n惟学春秋者，时时到草堂。",
        "dynasty": "宋",
        "collection_info": null
    },
    {
        "title": "岳色",
        "author": "石介",
        "content": "春近满鲁分，雨余堆汶河。\n浓云映不尽，残照射来多。\n高与天临县，闲临月上坡。\n特开西北户，爱此鬰嵯峨。",
        "dynasty": "宋",
        "collection_info": null
    },
    {
        "title": "宿村舍",
        "author": "石介",
        "content": "去去都城远，萧萧村落秋。\n饥鸱啄死鹿，鸣犊随孳牛。\n转徙多空屋，荒榛有乱丘。\n狐狸竞恐怖，雀鼠仍啁啾。\n鬼火时明灭，旋风乍卷收。\n吾心不吐茹，忠信待姦仇。",
        "dynasty": "宋",
        "collection_info": null
    },
    {
        "title": "和奉符知县马寺丞永伯捕蝗回有作",
        "author": "石介",
        "content": "天道不可诘，吾当责尔螟。\n方今绝谗慝，何故播膻腥。\n野草离离尽，秋禾穗穗零。\n知君恤民意，鬓减数茎青。",
        "dynasty": "宋",
        "collection_info": null
    },
    {
        "title": "泰山",
        "author": "石介",
        "content": "七百里鲁望，北瞻何岩岩。\n诸山知峻极，五岳独尊严。\n寰宇登来小，龟蒙视觉凡。\n此为羣物祖，草木莫锄芟。",
        "dynasty": "宋",
        "collection_info": null
    },
    {
        "title": "留守待制视学  其一",
        "author": "石介",
        "content": "艺祖兴王地，诸侯布教宫。\n冠缨临晓集，文雅与时隆。\n泮水差差绿，春沂习习风。\n袍辉了衿动，旗映讲纱红。\n节钺来门外，声容播国中。\n分庭等威杀，更仆宴谈终。\n亹亹闻谆诲，拳拳激懦衷。\n武昌尊庾亮，蜀郡乐文翁。\n王化周南始，儒缝鲁俗通。\n四方观表则，后学发童蒙。\n木铎传遗韵，缁衣缵旧功。\n愿公持此道，黄阁弼清躬。",
        "dynasty": "宋",
        "collection_info": null
    },
    {
        "title": "留守待制视学  其二",
        "author": "石介",
        "content": "演道开谈席，观文降使轓。\n水寒芹叶薄，春早杏阴繁。\n喜动青青佩，亲闻亹亹言。\n孤生荷乐育，终始託丘关。",
        "dynasty": "宋",
        "collection_info": null
    },
    {
        "title": "留守待制视学  其三",
        "author": "石介",
        "content": "盛府雍容外，轻裘博雅存。\n席间闲布帙，铃下昼无喧。\n首善隆儒术，诸生接讨论。\n马融南郡学，龊龊岂堪言。",
        "dynasty": "宋",
        "collection_info": null
    },
    {
        "title": "留守待制视学  其四",
        "author": "石介",
        "content": "春早沂风暖，芹生泮水深。\n前旌拂讲树，垂佩耀童衿。\n郁郁弥文化，循循善诱心。\n恭王不坏宅，金石有遗音。",
        "dynasty": "宋",
        "collection_info": null
    },
    {
        "title": "留守待制视学  其五",
        "author": "石介",
        "content": "翼翼取则地，菁菁乐育篇。\n使轓临学舍，台席俯谈筵。\n韦相传经旧，文翁唱教先。\n诸生动观叹，门外卓卿旃。",
        "dynasty": "宋",
        "collection_info": null
    },
    {
        "title": "留守待制视学  其六",
        "author": "石介",
        "content": "泮水渌犹浅，春芹叶始敷。\n旌旗久停住，衿佩俨相趍。\n庾亮亲临学，哀公不诟儒。\n兹为表则地，风教自王都。",
        "dynasty": "宋",
        "collection_info": null
    },
    {
        "title": "寄赵庶明推官",
        "author": "石介",
        "content": "四十年来赞太平，君王耳畔管箫声。\n定襄地域俄连震，莱牧男儿忽议兵。\n明日边烽高百尺，同时御府出三旌。\n将军请用多多算，能向当初见未萌。",
        "dynasty": "宋",
        "collection_info": null
    },
    {
        "title": "寄沛县梁子高",
        "author": "石介",
        "content": "南海怒蛟三尺角，埋藏水底嘆吟呻。\n明时直道难干禄，白首躬耕力养亲。\n醉读兵韬斗龙豹，闲抽宝劒舞星辰。\n茅斋东是留侯庙，定有英灵还往频。",
        "dynasty": "宋",
        "collection_info": null
    },
    {
        "title": "送张殿院还台",
        "author": "石介",
        "content": "老柏森森节贯冬，头冠獬豸号清雄。\n侧阶簪笔书王法，当路埋轮有祖风。\n白简刚严重入府，皁封切直旧留中。\n长安豪贵应相避，又识当年御史骢。",
        "dynasty": "宋",
        "collection_info": null
    },
    {
        "title": "徂徕山斋熟寝家童报征西府从事田集贤书至开缄读之因题书后",
        "author": "石介",
        "content": "满径蓬蒿懒自锄，何人日午叩茅庐。\n徂徕山下一枕睡，经畧府中三纸书。\n兵谋贵胜纵横出，海鸟忘机饮啄余。\n唯有淮夷雅宜作，文章兼不让黄初。",
        "dynasty": "宋",
        "collection_info": null
    },
    {
        "title": "元均首登贤良科因寄",
        "author": "石介",
        "content": "宏辞等甲贤良贵，二美翩翩落手中。\n虎子得来山穴泣，骊珠探去海涛空。\n三千安独陈当宁，十七人甘坐下风。\n曾向当年竞头角，直从此日决雌雄。",
        "dynasty": "宋",
        "collection_info": null
    },
    {
        "title": "安道再登制科",
        "author": "石介",
        "content": "雄辞磅礴压羣英，再战戈矛锐更精。\n裴度韬钤无失律，武侯节制是神兵。\n千人尽服徂丘议，九合谁干小白盟。\n帝宋开基八十载，连登科目独为荣。",
        "dynasty": "宋",
        "collection_info": null
    },
    {
        "title": "送奉符县监酒税孟执中借职",
        "author": "石介",
        "content": "东西两处各天涯，去国还乡喜又嗟。\n邹峄山藏孟子宅，海棠花落蜀王家。\n深知周道非彝酒，可罪唐臣乞税茶。\n三载此心无一事，闻经绛帐日常斜。",
        "dynasty": "宋",
        "collection_info": null
    },
    {
        "title": "嘉州读邸报见张叔文由御史台主簿改着作佐郎依旧在台",
        "author": "石介",
        "content": "惊闻除目到遐荒，病眼偏明喜倍常。\n古节旧如台柏直，青衫新惹阁芸香。\n中庐夜宿羣经蠹，北户朝趍满简霜。\n主簿虽卑官渐紧，近来应有谏书囊。",
        "dynasty": "宋",
        "collection_info": null
    },
    {
        "title": "予与元均永叔君谟同年登科永叔寻入馆阁元均今制策高第君谟復磨砺元均事业独予驽下因寄君谟",
        "author": "石介",
        "content": "网罗当日得英雄，文阵三人各立功。\n海裏赤鲸疑有角，云中骐骥欲追风。\n寻闻馆阁英声出，又见贤良大对通。\n亦说年来畜奇业，蟭螟何计逐飞鸿。",
        "dynasty": "宋",
        "collection_info": null
    },
    {
        "title": "寄元均",
        "author": "石介",
        "content": "君为儒者岂知兵，何事欣随璧马行。\n裴度樽前坐韩愈，赵成帐下立荀卿。\n御戎谁道全无策，对垒宁妨下一枰。\n须信干坤养不肖，年三十七卧柴荆。",
        "dynasty": "宋",
        "collection_info": null
    },
    {
        "title": "寄叔文",
        "author": "石介",
        "content": "几年持笔事征西，未省樽前略展眉。\n草檄朝慵腕劳脱，论兵夜苦舌疮痍。\n报君自说心如石，忧国人言鬓欲丝。\n若纪成功镂金板，能文韩愈自相随。",
        "dynasty": "宋",
        "collection_info": null
    },
    {
        "title": "赴任嘉州初登栈道寄题姜潜至之读易堂",
        "author": "石介",
        "content": "我不从官君下第，其间险易两何如。\n连云栈外四千里，读易堂中一帙书。\n慈母含饴垂秃髮，先生怀道接茅庐。\n莫将清泪频频洒，蜀道之难欲上初。",
        "dynasty": "宋",
        "collection_info": null
    },
    {
        "title": "入蜀至左绵路次水轩暂憇",
        "author": "石介",
        "content": "水轩聊得恣吟哦，拂拭衣裳尘土多。\n蜀道三千里巇险，宦途五十驿风波。\n暂休又作故山梦，閒唱还成劳者歌。\n几斗米牵归未得，空怜满眼是烟萝。",
        "dynasty": "宋",
        "collection_info": null
    },
    {
        "title": "左绵席上呈知郡王虞部",
        "author": "石介",
        "content": "何事相逢悲喜并，倏然相别二周星。\n主人鬓髮无多白，幕客襕衫依旧青。\n目极同思故山断，涕危共在异乡零。\n阶前丝竹虽嘈杂，不似南湖湖上听。",
        "dynasty": "宋",
        "collection_info": null
    },
    {
        "title": "嘉州寄左绵王虞部",
        "author": "石介",
        "content": "江山如画望无穷，况属昇平岁屡丰。\n万树芙蓉秋色裏，千家碪杵月明中。\n断霞半着燕支木，零露偏留筀竹丛。\n只欠流杯曲水宴，风流未与左绵同。",
        "dynasty": "宋",
        "collection_info": null
    },
    {
        "title": "士廷评相会梓州",
        "author": "石介",
        "content": "道视荀杨虽未至，分于管鲍已知深。\n一千二百日离别，五十六驿外相寻。\n重欲同君注周易，且来共我听胡琴。\n月留屋角不下去，似与清风怜苦吟。",
        "dynasty": "宋",
        "collection_info": null
    },
    {
        "title": "郑师易秀才诗奔腾遒壮殆有石曼卿学士风骨作四韵以勉之",
        "author": "石介",
        "content": "曼卿续得少陵絃，絃绝年来又一年。\n惊起听君讽新句，洒如开集味遗篇。\n一家气骨疑无偶，万丈光芒欲拂天。\n好向风骚尤着意，他时三箇地诗仙。",
        "dynasty": "宋",
        "collection_info": null
    },
    {
        "title": "送李堂伯升病归",
        "author": "石介",
        "content": "经年吾圃采珠玑，无限愁肠对落晖。\n绿竹实疎凤凰瘦，玉芝粒小麒麟饥。\n不因芳草伤春哭，正是东风感疾归。\n只有文章满君腹，身虽癯瘠道全肥。",
        "dynasty": "宋",
        "collection_info": null
    },
    {
        "title": "伯升病君逢遵道送归",
        "author": "石介",
        "content": "朝来何事苦颦眉，一客越吟三子归。\n河渚徘徊感春草，山斋寂寞背斜晖。\n知心古道谁相得，洒泪东风自觉非。\n早到茅庐慰孤淡，易爻重待共参微。",
        "dynasty": "宋",
        "collection_info": null
    },
    {
        "title": "喜雨",
        "author": "石介",
        "content": "学作昇平喜雨吟，东皋微破满犂深。\n已开万乘焦劳虑，应解三公燮理心。\n天捉乖龙鞭见血，雷驱和气泄为霖。\n农夫陇上闲论价，一寸甘膏一寸金。",
        "dynasty": "宋",
        "collection_info": null
    },
    {
        "title": "留题敏夫隠居",
        "author": "石介",
        "content": "三迴到此寻逋客，杯案萧疎滋味长。\n山饭半瓯橡子熟，春蔬一筯朮苗香。\n四时泉石应无夏，满谷云霞别是乡。\n终待共君结邻里，竹边相并两间房。",
        "dynasty": "宋",
        "collection_info": null
    },
    {
        "title": "访竹溪呈孟节兼有怀熙道",
        "author": "石介",
        "content": "到头泉石是吾家，坐石听泉日已斜。\n一片青衫非富贵，千竿绿竹好生涯。\n君曾览照头皆雪，我试看书眼亦花。\n便好结为山伴侣，教他夔益佐勋华。",
        "dynasty": "宋",
        "collection_info": null
    },
    {
        "title": "招张泂明远",
        "author": "石介",
        "content": "君言下第我西飞，执手都门泪满衣。\n万里得归头半白，经年相别道应肥。\n火钻欲遍龟难死，竹实犹多凤不饥。\n暂到东山慰愁抱，春秋之学说深微。",
        "dynasty": "宋",
        "collection_info": null
    },
    {
        "title": "摄相",
        "author": "石介",
        "content": "惜无百里地封君，摄相区区道屡伸。\n少正将身膏斧刃，侏儒流血污车轮。\n方令鲁国知王法，自此齐侯畏圣人。\n昔放四凶诛二叔，舜周功业殆同伦。",
        "dynasty": "宋",
        "collection_info": null
    },
    {
        "title": "寄孔中丞",
        "author": "石介",
        "content": "谏署峥嵘有旧名，侯藩偃息政方成。\n张纲昨日弹梁冀，文帝今朝召贾生。\n古节未惭台栢直，仙风应对简霜清。\n人言贱子叨知己，试把尘冠一振缨。",
        "dynasty": "宋",
        "collection_info": null
    },
    {
        "title": "送弟及之就彭门侍养",
        "author": "石介",
        "content": "城南车骑晓骎骎，欲去重留酒屡斟。\n惜尔浪浪辞我泪，感予切切恋亲心。\n庭闱最乐无妨学，风月余闲岂废吟。\n别后不忧书信少，但闻为善是嘉音。",
        "dynasty": "宋",
        "collection_info": null
    },
    {
        "title": "村居",
        "author": "石介",
        "content": "幽居一亩枕溪棱，阶下杉松缠古藤。\n常爱园林深似隠，不嫌门户冷如僧。\n麦宜过社犹催种，山近经秋却懒登。\n已把壮心闲顿置，少年莫要苦相憎。",
        "dynasty": "宋",
        "collection_info": null
    },
    {
        "title": "燕支板浣花笺寄合州徐文职方",
        "author": "石介",
        "content": "合州太守鬓将丝，闻说欢情尚不衰。\n板与歌娘拍新调，笺供狎客写芳辞。\n木成文理差差动，花映溪光瑟瑟奇。\n名得只从嘉郡树，样传仍自薛涛时。\n奇章磊磊驰声价，江令翩翩落酒巵。\n几首诗成卷鱼子，谁人唱罢泣燕支。\n红牙管好同床置，紫竹笙宜一处施。\n愿助风流向罇席，杏花况是未离披。",
        "dynasty": "宋",
        "collection_info": null
    },
    {
        "title": "御史台牒督光台钱牒云以凭石柱镌名因戏书呈通判寺丞景元",
        "author": "石介",
        "content": "幕中久次无他术，衔内兼官带宪司。\n石柱镌名诚似是，豸冠加首竟何为。\n几曾执简抨弹去，空被光台督责随。\n一起鸳鸯戛云汉，应嗤燕雀守籓篱。",
        "dynasty": "宋",
        "collection_info": null
    },
    {
        "title": "送冯司理之任彭州",
        "author": "石介",
        "content": "李白诗中蜀道难，把诗试读泪汍澜。\n江形诘曲千迴折，岭路崚嶒万屈盘。\n登陟去年腰仅折，追思今日鼻犹酸。\n此行君不同屯蹇，五马相知旧长官。",
        "dynasty": "宋",
        "collection_info": null
    },
    {
        "title": "赴任嘉州待阙左绵七十日通判吕国博日相从吟酌至嘉阳因成四韵寄之",
        "author": "石介",
        "content": "鼎来岂敢道能诗，一见何因便解颐。\n乡国三千里离别，杯盘七十日相知。\n送人江外马驮妓，垂钓寺中鱼竭池。\n别后中秋又重九，与谁赏月咏东篱。",
        "dynasty": "宋",
        "collection_info": null
    },
    {
        "title": "颜鲁公太师",
        "author": "石介",
        "content": "唐家六世树威恩，外建藩翰御不宾。\n二十三州同陷贼，平原犹有一忠臣。\n圣贤道在惟颜子，忠烈名存独杲卿。\n甘向贼庭守节死，不羞吾祖与吾兄。",
        "dynasty": "宋",
        "collection_info": null
    },
    {
        "title": "褚遂良仆射",
        "author": "石介",
        "content": "先皇执手未多时，受诏诚深誓不违。\n终向君前还此笏，一身视死喜如归。",
        "dynasty": "宋",
        "collection_info": null
    },
    {
        "title": "阳城谏议",
        "author": "石介",
        "content": "众口喑喑血噤牙，独将忠謇敌姦邪。\n德宗若用延龄相，敢有阳城坏白麻。",
        "dynasty": "宋",
        "collection_info": null
    },
    {
        "title": "袁高给事",
        "author": "石介",
        "content": "掷毫不肯草丝纶，宰相逡巡命别人。\n明日执迴卢杞制，始知唐室有忠臣。",
        "dynasty": "宋",
        "collection_info": null
    },
    {
        "title": "温造御史",
        "author": "石介",
        "content": "一言胆落折藩臣，屈强何人敢恃勋。\n阙下惟闻温御史，蔡州自是李将军。",
        "dynasty": "宋",
        "collection_info": null
    },
    {
        "title": "刘栖楚拾遗",
        "author": "石介",
        "content": "此节宁甘刚则折，平生不肯曲如钩。\n革囊裹血将何用，一污龙墀死即休。",
        "dynasty": "宋",
        "collection_info": null
    },
    {
        "title": "读五王传",
        "author": "石介",
        "content": "圣贤用策宁相远，千载毫釐竟不差。\n四皓当年安汉嗣，五王今日復唐家。",
        "dynasty": "宋",
        "collection_info": null
    },
    {
        "title": "读鲁晋二公传",
        "author": "石介",
        "content": "节似鲁公犹被陷，忠如裴度亦遭谗。\n上无明主姦邪胜，我读遗篇泪满衫。",
        "dynasty": "宋",
        "collection_info": null
    },
    {
        "title": "李英公绩",
        "author": "石介",
        "content": "一言容易废忠谋，徇主从昏可自尤。\n今日始知辜付託，当时啮指血空流。",
        "dynasty": "宋",
        "collection_info": null
    },
    {
        "title": "汉成帝",
        "author": "石介",
        "content": "鬰鬰朱云志不伸，上方宝劒欲生尘。\n空留折槛旌忠直，左右何尝去佞臣。",
        "dynasty": "宋",
        "collection_info": null
    },
    {
        "title": "文中子  其一",
        "author": "石介",
        "content": "龙蛰河汾道不行，吁谟经济授诸生。\n由来房魏皆卿相，共辅文皇致太平。",
        "dynasty": "宋",
        "collection_info": null
    },
    {
        "title": "文中子  其二",
        "author": "石介",
        "content": "独将礼乐付程仇，房杜无才阐大猷。\n可惜唐家三百载，声明文物愧宗周。",
        "dynasty": "宋",
        "collection_info": null
    },
    {
        "title": "初过潼关值雨",
        "author": "石介",
        "content": "二十年来忆华山，扬鞭西笑入秦川。\n浮云何苦深遮闭，岂是三峯不好贤。",
        "dynasty": "宋",
        "collection_info": null
    },
    {
        "title": "雨晴復赋一绝",
        "author": "石介",
        "content": "过关何事懒摇鞭，酷爱三峯落马前。\n天气清明新雨后，山光日色满秦川。",
        "dynasty": "宋",
        "collection_info": null
    },
    {
        "title": "过温汤",
        "author": "石介",
        "content": "骊山山下水洋洋，一勺之多解破唐。\n敢告后人商鑑近，温汤今日是唐汤。",
        "dynasty": "宋",
        "collection_info": null
    },
    {
        "title": "初过大散关马上作",
        "author": "石介",
        "content": "柰何山色牵吟思，旋被江声破睡魔。\n吟思睡魔两相战，谁知马上有干戈。",
        "dynasty": "宋",
        "collection_info": null
    },
    {
        "title": "过飞仙岭  其一",
        "author": "石介",
        "content": "入蜀牵吟景象浓，云山万迭与千重。\n痴岩顽壑无奇观，不似飞仙数朵峯。",
        "dynasty": "宋",
        "collection_info": null
    },
    {
        "title": "过飞仙岭  其二",
        "author": "石介",
        "content": "御爱数峯非拔秀，当时驻跸欲忘还。\n飞仙急过无真赏，始信明皇不识山。",
        "dynasty": "宋",
        "collection_info": null
    },
    {
        "title": "峡中",
        "author": "石介",
        "content": "路狭纔容飞鸟过，山将生合柰山何。\n不知天外山长短，何事窥来一管多。",
        "dynasty": "宋",
        "collection_info": null
    },
    {
        "title": "劒门读贾公疎诗石",
        "author": "石介",
        "content": "劒门驻马立踟蹰，读尽新篇味有余。\n关令多情兼好事，诗名留得贾公疎。",
        "dynasty": "宋",
        "collection_info": null
    },
    {
        "title": "予自南京留守推官循资为掌书记由将仕郎超阶至朝奉郎得蜀嘉州友人相贺者因答之",
        "author": "石介",
        "content": "一循资走五千里，四遇恩超十六阶。\n自顾非才已过分，谁言英俊尚沉埋。",
        "dynasty": "宋",
        "collection_info": null
    },
    {
        "title": "蜀道中念亲有作",
        "author": "石介",
        "content": "东望庭闱魂欲销，层层云栈上岧嶤。\n江声山色情多少，相伴西来慰寂寥。",
        "dynasty": "宋",
        "collection_info": null
    },
    {
        "title": "泥溪驿中作",
        "author": "石介",
        "content": "山驿萧条酒倦倾，嘉陵相背去无情。\n临流不忍轻相别，吟听潺湲坐到明。",
        "dynasty": "宋",
        "collection_info": null
    },
    {
        "title": "柳池驿中作",
        "author": "石介",
        "content": "二十二余程鸟道，一千一百里江声。\n江声听尽行未尽，西去出山犹七程。",
        "dynasty": "宋",
        "collection_info": null
    },
    {
        "title": "访栗园有感",
        "author": "石介",
        "content": "游困归来访栗园，栗园树老再生孙。\n莫惊头上见白髮，拾栗儿童长几番。",
        "dynasty": "宋",
        "collection_info": null
    },
    {
        "title": "离郓州至寿张南村舍中有姥八十余出拜",
        "author": "石介",
        "content": "老姥龙钟八十三，犹能指点认青衫。\n自言老妇尝蒙惠，白首相将出户参。",
        "dynasty": "宋",
        "collection_info": null
    },
    {
        "title": "句",
        "author": "杜杞",
        "content": "有验如有神。",
        "dynasty": "宋",
        "collection_info": null
    },
    {
        "title": "谨次韵和呈垂览拙诗之作",
        "author": "江休復",
        "content": "朝跻天门路，暮宿白云杪。\n超然六合外，如翼鸾风矫。\n运眸极遐旷，收念息奔扰。\n盘盘上绝顶，独立颢气表。\n天壁涌神泉，玉龟泳灵沼。\n凌奥无螫虫，集灌尽百鸟。\n胜景穷赏践，陈迹嗟缅眇。\n接遯终焉托，真仙事殊窅。\n云露相飘飖，尘途忘湫湫。\n蹑屐游已屡，操觚才患少。\n思轧几沉伏，神驰空缥缈。\n谢客兴不浅，尚子计未了。\n何时出尘笼，重看众山小。",
        "dynasty": "宋",
        "collection_info": null
    },
    {
        "title": "奉陪原甫泛汝水作",
        "author": "江休復",
        "content": "汝颍日滔滔，巢由绝世高。\n风流虽缅邈，舟楫共游遨。\n雉堞萦回远，山川应接劳。\n幸陪觞咏末，旌旆驻兰皋。",
        "dynasty": "宋",
        "collection_info": null
    },
    {
        "title": "送祖龙学赴陕府酌饮赠别次欧阳永叔韵",
        "author": "江休復",
        "content": "西掖门外驻征轩，修书院中倾别酒。\n诸公磊落方具来，顾我衰迟亦何有。\n祖侯衔使才北归，亟请甘棠復西走。\n函关候吏齐引领，翰林主人惜分手。\n高谈抵掌华屋头，赋咏题诗乐难朽。\n飞觞举白至无算，击楫誓清不殓九。\n着鞭壮士空后时，隠几先生仍丧偶。\n定国能饮动论石，山公雅望潜增斗。\n纷纷醉袂影就判，怊怅高阳一狂叟。",
        "dynasty": "宋",
        "collection_info": null
    },
    {
        "title": "秋怀",
        "author": "江休復",
        "content": "西风万里至，旷然天地秋。\n暮雨生夕凉，百虫鸣啾啾。\n楚山晓苍苍，楚水亦悠悠。\n骚人试登临，感物增离忧。\n所思在遐方，欲往路阻修。\n香草有蕙茝，嘉树有梧楸。\n白露委芳馨，雕零使我愁。\n穷年倦羁窘，江湖思旧游。\n纫兰制芰荷，飘泛一叶舟。\n肆情云水间，意适何所求。",
        "dynasty": "宋",
        "collection_info": null
    },
    {
        "title": "同持国宿太学官舍",
        "author": "江休復",
        "content": "翳翳云月薄，泠泠雪风清。\n学省夜岑寂，天街断人行。\n广庭层阁阴，寻廊步余明。\n松篠递遥响，如闻弦诵声。\n悠悠子佩诗，讲座尘埃生。\n迴就直舍休，亹亹谈道精。\n心会境物融，泯然遗世营。\n寒眠屡展转，寤言写素诚。",
        "dynasty": "宋",
        "collection_info": null
    },
    {
        "title": "牟驼冈阅马",
        "author": "江休復",
        "content": "牧马散近垧，阅视乘高秋。\n驼冈似沙苑，堆阜带川洲。\n坡陁故梁城，萦薄西南陬。\n连棚映林樾，星罗倚层丘。\n回风吹阵云，奔腾欻来游。\n野性脱羁马，饮龁遂所求。\n腹干颇肥张，鬰怒何彪休。\n羣驱骤麋鹿，逸势凌蛟虬。\n军戎选轻捷，和銮御调柔。\n毛物有千名，众美归骅骝。\n梁王愁思台，佛剎居上头。\n朅来一凭眺，遗墟莽悠悠。\n信陵骨已朽，岩穴谁见收。\n当时英豪辈，事逐东波流。\n置酒临风轩，聊以纾烦忧。",
        "dynasty": "宋",
        "collection_info": null
    },
    {
        "title": "君实不饮酒栽菊诗以问之",
        "author": "江休復",
        "content": "君实不饮酒，庭下多栽菊。\n不知黄花开，奈此杯中绿。\n凌晨烟露滋，后日风霜促。\n欲表君苦心，宜种子猷竹。",
        "dynasty": "宋",
        "collection_info": null
    },
    {
        "title": "王官谷司空侍郎故居",
        "author": "江休復",
        "content": "首阳采薇士，商代缅以遐。\n唐季有夫子，遯世肥且嘉。\n拔迹离污险，抗志凌青霞。\n剥运扇颓风，姦雄比回邪。\n不然随波流，横噬猰貐牙。\n吁哉土德衰，暌乖鬼盈车。\n英英夫子贤，显晦吾所嗟。\n相见栖隠情，遗文搴菁华。\n山藏白驹谷，水遶骚人家。\n踌躇碧峯前，寒日忽以斜。",
        "dynasty": "宋",
        "collection_info": null
    },
    {
        "title": "句  其一",
        "author": "江休復",
        "content": "郡邸狱冤谁与辩，皋桥客死世同悲。",
        "dynasty": "宋",
        "collection_info": null
    },
    {
        "title": "句  其二",
        "author": "江休復",
        "content": "五十践衰境，加我在明年。",
        "dynasty": "宋",
        "collection_info": null
    },
    {
        "title": "闻雁",
        "author": "侯氏",
        "content": "何处惊飞起，雝雝过草堂。\n早是愁无寐，忽闻意转伤。\n良人沙塞外，羁妾守空房。\n欲寄回文信，谁能付汝将。",
        "dynasty": "宋",
        "collection_info": null
    },
    {
        "title": "题隠圃赠蒋希鲁",
        "author": "范师道",
        "content": "勇退人难事，明公识虑长。\n波涛济舟楫，霜雪见松篁。\n林下开前圃，花间撤亚枪。\n二疏良宴会，老杜好篇章。\n道向清来胜，机于静处忘。\n当除印如斗，试一较閒忙。",
        "dynasty": "宋",
        "collection_info": null
    },
    {
        "title": "天平山",
        "author": "范师道",
        "content": "万物天地间，或有奇胜迹。\n见赏能几人，不止今与昔。\n吴门多好山，天平为峻极。\n旦暮常白云，表裏皆珍石。\n烟岚十里光，松桂四时色。\n我因一纵游，烦襟为开释。\n感古怀君子，翻然长太息。\n乐天赏云泉，诗章何历历。\n垂今数百年，继者漠然寂。\n间遇希文来，双旌守乡国。\n行春三让原，吟哦尽所得。\n子美天与才，寻幽多采摭。\n赋百五十言，平地黄金掷。\n三贤固有名，山亦资辉赫。\n此去还几年，不逢好事客。",
        "dynasty": "宋",
        "collection_info": null
    },
    {
        "title": "钓台",
        "author": "范师道",
        "content": "干坤交泰重弥纶，当日严陵道最淳。\n大汉中兴得英主，先生高退作闲人。\n滩头风月遗千古，台上纶竿寄一身。\n今日病夫祠下过，独知疲懦长精神。",
        "dynasty": "宋",
        "collection_info": null
    },
    {
        "title": "题琴台",
        "author": "田况",
        "content": "西汉文章世所知，相如闳丽冠当时。\n游人不赏凌云赋，只说琴台是故基。",
        "dynasty": "宋",
        "collection_info": null
    },
    {
        "title": "成都遨乐诗二十一首 元日登安福寺塔",
        "author": "田况",
        "content": "岁历起新元，锦里春意早。\n诘旦会朋寀，羣游候驺导。\n像塔倚中霄，翚檐结重橑。\n随俗纵危步，超若落清昊。\n千里如指掌，万象可穷讨。\n野阔山势迴，寒余林色老。\n遨赏空闾巷，朅来喧稚耄。\n人物事多閒，车马拥行道。\n顾此欢娱俗，良慰羁远抱。\n第忧民政疎，无庸答宸造。",
        "dynasty": "宋",
        "collection_info": null
    },
    {
        "title": "成都遨乐诗二十一首 二日出城",
        "author": "田况",
        "content": "初岁二之日，言出东城闉。\n缇骑隘重郛，淤车坌行尘。\n原野信滋腴，景物争光新。\n青畴隠遥坝，弱柳垂芳津。\n逻卒具威械，祭墦列重茵。\n俗尚各有时，孝思情则均。\n归途喧鼓铙，聚观无富贫。\n坤隅地力狭，百业常苦辛。\n设微行乐事，何由裕斯民。\n守侯其勉旃，亦足彰吾仁。",
        "dynasty": "宋",
        "collection_info": null
    },
    {
        "title": "成都遨乐诗二十一首 五日州南门蚕市",
        "author": "田况",
        "content": "齐民聚百货，贸鬻贵及时。\n乘此耕桑前，以助农绩资。\n物品何其伙，碎璅皆不遗。\n编䉲列箱筥，饬木柄镃錤。\n备用诚为急，舍器工曷施。\n名花藴天艳，灵药昌寿祺。\n根萌渐开发，蔂载相参差。\n游人衒识赏，善贾求珍奇。\n予真徇俗者，行观亦忘疲。\n日暮宴觞罢，众皆云适宜。",
        "dynasty": "宋",
        "collection_info": null
    },
    {
        "title": "成都遨乐诗二十一首 上元灯夕",
        "author": "田况",
        "content": "予尝观四方，无不乐嬉游。\n惟兹全蜀区，民物繁它州。\n春宵宝灯然，锦里香烟浮。\n连城悉奔骛，千里穷边陬。\n衯裶合绣袂，轣辘驰香辀。\n人声震雷远，火树华星稠。\n鼓吹匝地喧，月光斜汉流。\n懽多无永漏，坐久凭高楼。\n民心感上恩，释呗歌神猷。\n齐音祝东北，帝寿长嵩邱。",
        "dynasty": "宋",
        "collection_info": null
    },
    {
        "title": "成都遨乐诗二十一首 二十三日圣寿寺前蚕市",
        "author": "田况",
        "content": "龙断争趋利，仁园敞邃深。\n经年储百货，有意享千金。\n器用先农事，人声混乐音。\n蚕丛故祠在，致祝顺民心。",
        "dynasty": "宋",
        "collection_info": null
    },
    {
        "title": "成都遨乐诗二十一首 二十八日谒生禄祠游浄众寺",
        "author": "田况",
        "content": "千骑出重闉，严祠浄宇邻。\n映林沽酒斾，迎马献花人。\n艳日披江雾，香飈起路尘。\n韶华特明媚，不似远方春。",
        "dynasty": "宋",
        "collection_info": null
    },
    {
        "title": "成都遨乐诗二十一首 二月二日游江会宝历寺",
        "author": "田况",
        "content": "昔年张復之来乘寇乱余。\n三春虽宴赏，四野犹艰虞。\n遂移踏青会，登舟恣游娱。\n戒备渐解弛，人情悉安舒。\n垂兹五十年，材哲不敢踰。\n愚来再更朔，遽及仲春初。\n綵舵列城隈，画船满江隅。\n轻桡下奔濑，纵舆临精庐。\n因思贤守事，所作民乃孚。\n慈惠未为大，大者其忘诸。",
        "dynasty": "宋",
        "collection_info": null
    },
    {
        "title": "成都遨乐诗二十一首 八日太慈寺前蚕市",
        "author": "田况",
        "content": "蜀虽云乐土，民勤过四方。\n寸壤不容隙，仅能充岁粮。\n间或容堕孏，曷能备凶痒。\n所以农桑具，市易时相望。\n野氓集广鄽，众贾趋宝坊。\n惇本诚急务，戒其靡愆常。\n兹会良足喜，后贤勿忽忘。",
        "dynasty": "宋",
        "collection_info": null
    },
    {
        "title": "成都遨乐诗二十一首 寒食出城",
        "author": "田况",
        "content": "郊外融和景，浓于城市中。\n歌声留客醉，花意尽春红。\n游人一何乐，归驭莫怱怱。",
        "dynasty": "宋",
        "collection_info": null
    },
    {
        "title": "成都遨乐诗二十一首 开西园",
        "author": "田况",
        "content": "春山寒食节，夜雨昼晴天。\n日气熏花色，韵光徧锦川。\n临流飞凿落，倚榭立秋韆。\n槛外游人满，林间饮帐鲜。\n众音方杂沓，余景更留连。\n座客无辞醉，芳菲又一年。",
        "dynasty": "宋",
        "collection_info": null
    },
    {
        "title": "成都遨乐诗二十一首 三月三日登学射山",
        "author": "田况",
        "content": "丽日照芳春，良会重元巳。\n阳滨修祓除，华林程射技。\n所尚或不同，兹俗亦足喜。\n门外盛车徒，山半列鄽市。\n彩堋飞镝远，醉席歌声起。\n回头望城郭，烟霭相表裏。\n秀色满郊原，遥景落川涘。\n目倦意犹远，思余情未已。\n登高贵能赋，感物畅幽旨。\n宜哉贤大夫，由斯见材美。",
        "dynasty": "宋",
        "collection_info": null
    },
    {
        "title": "成都遨乐诗二十一首 九日太慈寺前蚕市",
        "author": "田况",
        "content": "高阁长廊门四开，新晴市井绝纤埃。\n老农肯信忧民意，又见笙歌入寺来。",
        "dynasty": "宋",
        "collection_info": null
    },
    {
        "title": "成都遨乐诗二十一首 二十一日游海云山",
        "author": "田况",
        "content": "春山缥翠一溪清，满路游人语笑声。\n自愧非才无异绩，止随风俗顺民情。",
        "dynasty": "宋",
        "collection_info": null
    },
    {
        "title": "成都遨乐诗二十一首 三月十四日太慈寺建干元节道场",
        "author": "田况",
        "content": "赤精流景铄，朱夏向清和。\n绀宇修祠盛，华封祝庆多。\n簪裳千载遇，钟梵五天歌。\n远俗尤熙泰，皇猷信不颇。",
        "dynasty": "宋",
        "collection_info": null
    },
    {
        "title": "成都遨乐诗二十一首 干元节",
        "author": "田况",
        "content": "感帝开鸿绪，熏风正阜生。\n亿年逢景运，万国赞丕平。\n瑞霭承龙阙，晨曦启凤城。\n胪宾趋陛墄，乐舞备韶英。\n译导来珍贡，酺懽洽颂声。\n曼龄均庆祝，闿泽慰羣情。\n地有扪参远，人怀就日诚。\n愿将民共乐，聊以报皇明。",
        "dynasty": "宋",
        "collection_info": null
    },
    {
        "title": "成都遨乐诗二十一首 四月十九日泛浣花溪",
        "author": "田况",
        "content": "浣花溪上春风后，节物正宜行乐时。\n十里绮罗青盖密，万家歌吹绿杨垂。\n画船迭鼓临芳溆，綵阁凌波泛羽巵。\n霞景渐曛归棹促，满城懽醉待旌旗。",
        "dynasty": "宋",
        "collection_info": null
    },
    {
        "title": "成都遨乐诗二十一首 伏日会江渎池",
        "author": "田况",
        "content": "长空赤日真可畏，三庚遇火气伏藏。\n温风淟涊鬰不开，流背汗浃思清凉。\n江渎祠前有流水，懽注蓄洩为池塘。\n沈沈隆厦压平岸，好树荫亚芙蕖香。\n登舟命酒宾朋集，逃暑大饮宜满觞。\n丝竹聒耳非自乐，肆望观者如堵墙。\n吾侪未能免俗累，近日颇困炎景长。\n今晨纵游不觉暮，形为外役暑亦忘。\n岂如高斋涤百虑，危坐自造逍遥乡。",
        "dynasty": "宋",
        "collection_info": null
    },
    {
        "title": "成都遨乐诗二十一首 七月六日晚登太慈寺阁观夜市",
        "author": "田况",
        "content": "万里银潢贯紫虚，桥边螭辔待星姝。\n年年巧若从人乞，未省灵恩徧得无。",
        "dynasty": "宋",
        "collection_info": null
    },
    {
        "title": "成都遨乐诗二十一首 七月十八日太慈寺观施盂兰盆",
        "author": "田况",
        "content": "飞阁穹隆轶翠烟，盂兰盛会众喧阗。\n且欣酷暑从兹减，渐有凉风快夕眠。",
        "dynasty": "宋",
        "collection_info": null
    },
    {
        "title": "成都遨乐诗二十一首 重阳日州南门药市",
        "author": "田况",
        "content": "岷峨旁礴天西南，灵滋秀气中潜含。\n草木瓌富百药具，山民采捋知辛甘。\n成都府门重阳市，远近凑集争赍担。\n市人谲狯亦射利，颇觉良恶相追参。\n旁观有叟意气古，肌面皯黣毛䰐鬖。\n卖药数种人罕识，单衣结缕和阴岚。\n成都处士足传记，劝诫之外多奇谈。\n盛言每岁重阳市，屡有仙迹交尘凡。\n俗流闻此动非觊，不识妙理徒规贪。\n惟期幸遇化金术，未肯投足栖云嵓。\n予于神仙无所求，一离常道非所躭。\n但喜山民药货售，归助农业增锄芟。",
        "dynasty": "宋",
        "collection_info": null
    },
    {
        "title": "成都遨乐诗二十一首 冬至朝拜天庆观会太慈寺",
        "author": "田况",
        "content": "景至履佳辰，朝祖着国令。\n黄宫启潜萌，紫宇晨荫映。\n阳德比君子，吾道实可庆。\n矧丁皇运亨，遇主尧舜圣。\n坤维最远方，拙者此尸政。\n雅俗旧儒文，民牒少讼争。\n幸足宣上恩，惟恐盭物性。\n良时不易得，行乐未为病。\n高会纵嬉游，丰岁愈繁盛。\n兴众助驩欣，寄情于俚咏。",
        "dynasty": "宋",
        "collection_info": null
    },
    {
        "title": "赠都监雍元规",
        "author": "田况",
        "content": "醒时莫忆醉时事，今日休言昨日非。\n池上风光宜共釂，劝君不要半酣归。",
        "dynasty": "宋",
        "collection_info": null
    },
    {
        "title": "颍水",
        "author": "田况",
        "content": "先生尝此傲明时，绿袖清波万古奇。\n应有好名心未息，滩头洗耳欲人知。",
        "dynasty": "宋",
        "collection_info": null
    },
    {
        "title": "寄道士张明真",
        "author": "田况",
        "content": "澹静姿仪简旷纵，结庵深对大茅峯。\n坐忘世故愁应少，道断人情语亦慵。\n万里信音凭鹤到，一厨烟火倩猿供。\n几时归侍虚皇驾，七色霞衣九色龙。",
        "dynasty": "宋",
        "collection_info": null
    },
    {
        "title": "句  其一",
        "author": "田况",
        "content": "曲终甚喜询前事，自言本是都知子。\n当时此地最繁华，酒酣不觉恣矜夸。\n若使斯人解感伤，岂能终老爱琵琶。",
        "dynasty": "宋",
        "collection_info": null
    },
    {
        "title": "句  其二",
        "author": "田况",
        "content": "丹凤诏不起，白云藏更深。",
        "dynasty": "宋",
        "collection_info": null
    },
    {
        "title": "华亭十咏 顾亭林",
        "author": "唐询",
        "content": "平林标大道，曾是野王居。\n旧里风烟变，荒原草树踈。\n湖波空上下，里闬已丘墟。\n往事将谁语，凄凉六代余。",
        "dynasty": "宋",
        "collection_info": null
    },
    {
        "title": "华亭十咏 寒穴",
        "author": "唐询",
        "content": "绝顶干云峻，寒泉与穴平。\n还同帝台味，不学陇头声。\n夜雨遥源涨，秋风颢气清。\n谁云蔗浆美，纔可析朝酲。",
        "dynasty": "宋",
        "collection_info": null
    },
    {
        "title": "华亭十咏 吴王猎场",
        "author": "唐询",
        "content": "昔在全吴日，从禽耀甲戈。\n百车尝载羽，一目旧张罗。\n地变柔桑在，原荒蔓草多。\n思人无復见，落日下山坡。",
        "dynasty": "宋",
        "collection_info": null
    },
    {
        "title": "华亭十咏 柘湖",
        "author": "唐询",
        "content": "世历亡秦远，湖连大海濒。\n柘山标观望，玉女见威神。\n渺渺旁无地，滔滔孰问津。\n何年化鱼鼈，髣髴历阳人。",
        "dynasty": "宋",
        "collection_info": null
    },
    {
        "title": "华亭十咏 秦始皇驰道",
        "author": "唐询",
        "content": "秦德衰千祀，江滨道不修。\n相传大堤在，曾是翠华游。\n玉趾如将见，金椎岂復留。\n怅然寻旧迹，蔓草蔽荒丘。",
        "dynasty": "宋",
        "collection_info": null
    },
    {
        "title": "华亭十咏 陆瑁养鱼池",
        "author": "唐询",
        "content": "代异人亡久，滮池即旧居。\n未移当日地，无復故时鱼。\n蒲藻依稀在，风波浩荡余。\n水滨如可问，一为访庭除。",
        "dynasty": "宋",
        "collection_info": null
    },
    {
        "title": "华亭十咏 华亭谷",
        "author": "唐询",
        "content": "深谷弥千里，松陵北合流。\n岸平迷昼夜，人至竞方舟。\n照月方诸泣，迎风弱荇浮。\n平波无限远，极目涨清秋。",
        "dynasty": "宋",
        "collection_info": null
    },
    {
        "title": "华亭十咏 陆机宅",
        "author": "唐询",
        "content": "旧谍传遗趾，悠然历祀深。\n人无令威至，门异下邽箴。\n谷水当年溜，昆山昔日阴。\n鲁堂那復见，丝竹若为寻。",
        "dynasty": "宋",
        "collection_info": null
    },
    {
        "title": "华亭十咏 昆山",
        "author": "唐询",
        "content": "昔有人如玉，兹山得美名。\n岩扃锁积翠，谷水断余声。\n乔木今无在，高台久已倾。\n如何嵩岳什，独咏甫侯生。",
        "dynasty": "宋",
        "collection_info": null
    },
    {
        "title": "华亭十咏 三女岗",
        "author": "唐询",
        "content": "淑女云亡久，哀丘尚着名。\n九原谁可作，千载或如生。\n青骨何时化，荒榛此地平。\n空余图谍在，不復启佳城。",
        "dynasty": "宋",
        "collection_info": null
    },
    {
        "title": "山堂偶书",
        "author": "唐询",
        "content": "在处烟云早晚生，自疑呼吸气皆灵。\n十年梦寐江山裏，今见江山入户庭。",
        "dynasty": "宋",
        "collection_info": null
    },
    {
        "title": "为杭州日送客舟中",
        "author": "唐询",
        "content": "山雨霏微不满空，画船来往疾轻鸿。\n谁知独卧珠帘裏，一榻无尘四面风。",
        "dynasty": "宋",
        "collection_info": null
    },
    {
        "title": "题曲水阁",
        "author": "唐询",
        "content": "依山营废壤，结宇跨通沟。\n派引平湖远，声分几曲流。\n交阴覆修竹，照影下轻鸥。\n此日羣贤集，宁疎晋世游。",
        "dynasty": "宋",
        "collection_info": null
    },
    {
        "title": "游五泄山  其一",
        "author": "唐询",
        "content": "寻彻灵潭第五源，旋攀萝茑至山巅。\n寒声昔谓来天外，巨壑今知在目前。\n峭壁无时长蔽日，重岩不雨亦生烟。\n临观已觉尘心尽，更欲凌云访列仙。",
        "dynasty": "宋",
        "collection_info": null
    },
    {
        "title": "游五泄山  其二",
        "author": "唐询",
        "content": "游遍西潭返步迟，乱云随履雨沾衣。\n山形相向还相背，独有溪流共我归。",
        "dynasty": "宋",
        "collection_info": null
    },
    {
        "title": "寄五峯谏长老",
        "author": "唐询",
        "content": "禅客居山患不深，五峯幽绝杳难寻。\n门前流水朝还暮，堂下閒云古復今。\n月色有时依宴坐，秋声随处伴讴吟。\n期师便作终焉计，忍负平生物外心。",
        "dynasty": "宋",
        "collection_info": null
    },
    {
        "title": "题会稽溪口躬师上人房",
        "author": "唐询",
        "content": "溪口相传地最灵，其间风物与人清。\n钟声夜到江头尽，云气朝从槛外生。\n几副轻绡供画笔，一林修竹寄閒情。\n闭门终日无尘事，卧看南□自晦明。",
        "dynasty": "宋",
        "collection_info": null
    },
    {
        "title": "益州州学圣训堂",
        "author": "何郯",
        "content": "益为藩捍西南隅，物众地大称名都。\n择守来颁兹土政，治人颇与他邦殊。\n蹉跌一有戾条教，便宜皆得行黥诛。\n羣姦帖息不敢动，无復弄兵觊穿窬。\n任威或谓一时事，立政恐非长世图。\n岂无达识究是否，重在改作徒嗟吁。\n仲翁裔孙有伟度，敢决不以常文拘。\n当官勇欲除弊法，伊忧内恻仁心孚。\n视人无异远方意，威刑惠政还相须。\n始时岁荒力赈救，坐使饿殍成完肤。\n既而为俗思根本，其在立学陈师谟。\n大开儒庠务诲导，秀民耸慕纷来趋。\n遂言讲署鸿生职，使演经传传诸徒。\n奏函一上闻法座，诏札即日来谐俞。\n诏云信汝辨治蜀，缓任威罚先文儒。\n公心感激侈上赐，刻在金石尊神谟。\n覆之大厦牓美称，日久传者期无渝。\n邦人承风为盛事，观者填道来于于。\n嗟嗟多士其听命，勿即邪径安夷涂。\n师无訿圣生率教，信尚姬孔尊唐虞。\n施之乡党励雅俗，仁谊得以相持扶。\n汉皇初始盛文学，起自蜀国行中区。\n本朝教化视三代，建元安可为齐驱。\n吾君训辞谕万里，义均盘诰兹宣敷。\n吾守教本树一国，学成洙泗相涵濡。\n臣谋君从协大义，圣哲倡和真同符。\n欲歌盛节示万古，才不迨志嗟其愚。",
        "dynasty": "宋",
        "collection_info": null
    },
    {
        "title": "存目",
        "author": "何郯",
        "content": "诗题：原无题首句：按彻梁州更六幺一作蜀国佳人号细腰。",
        "dynasty": "宋",
        "collection_info": null
    },
    {
        "title": "句",
        "author": "潘夙",
        "content": "橐中奇物为棋输。",
        "dynasty": "宋",
        "collection_info": null
    },
    {
        "title": "送程给事知越州",
        "author": "张宗益",
        "content": "仙境际云霓，名藩独会稽。\n蓬莱住山小，星宿落檐低。\n旌节临诸郡，楼台瞰北齐。\n地繁秦望岭，民阜若耶溪。\n化俗饶余事，吟诗厌旧题。\n只愁严召速，荣渡浙江西。",
        "dynasty": "宋",
        "collection_info": null
    },
    {
        "title": "留题楼观",
        "author": "薛周",
        "content": "结草终南下，云萝一径深。\n人穷文始迹，谁到伯阳心。\n古木含天理，清风快客襟。\n劳车行计促，空媿负长吟。",
        "dynasty": "宋",
        "collection_info": null
    },
    {
        "title": "次唐彦猷顾亭林韵",
        "author": "鲁晦之",
        "content": "烟雨三家市，黄门卜此居。\n着书千纸在，祠宇几椽疎。\n潮汐成今古，牛羊有里墟。\n举兵鉏逆节，风烈照无余。",
        "dynasty": "宋",
        "collection_info": null
    },
    {
        "title": "春晚",
        "author": "苏敖",
        "content": "芳草莫寻游处迹，好花空认折残枝。\n啼鶑似怨归何速，舞蝶应怜出太迟。",
        "dynasty": "宋",
        "collection_info": null
    },
    {
        "title": "鸿沟",
        "author": "苏敖",
        "content": "置俎均牢彘，峨冠信沐猴。\n方矜几上肉，已堕幄中筹。\n海岳归三尺，衣冠閟一丘。\n路人犹指似，山下是鸿沟。",
        "dynasty": "宋",
        "collection_info": null
    },
    {
        "title": "丙子仲冬紫阁寺联句",
        "author": "苏舜元",
        "content": "白石太古水，苍厓六月冰。\n昏明咫尺变，身世逗留增。\n桥与飞霞乱，人间独鸟升。\n风泉冷相搏，楼阁暮逾澄。\n反覆青冥上，跻攀赤日棱。\n呗音充别壑，塔影弔寒藤。\n仙掌挂太一，佛坛依古层。\n岩喧闻斗虎，台静下饥鹰。\n晴槛通年雨，浓萝四面罾。\n日光平午见，雾气半天蒸。\n潭碧寒疑裂，钟清远自凝。\n阳陂冬聚笋，阴壁夏垂缯。\n有客饶佳思，高吟出远凭。\n雄心翻表裏，远目着轩腾。\n岑寂来清夜，沈冥接定僧。\n宿猿深更杳，落木静相仍。\n松竹高无奈，烟岚翠不胜。\n甘酸收脱实，坳隩布清塍。\n北野才沈着，南天更勃兴。\n恣睢超一气，黤黮起孤鹏。\n并涧寒堪摘，看云重欲崩。\n行中向背失，呼处下高应。\n庭树巢金爵，樵儿弄玉绳。\n断香浮缺月，古像守昏灯。\n乳管明相照，莎髯绿自矜。\n深疑啸神物，㩻欲敌殽陵。\n俯仰孤心挠，回翔百感登。\n画图风动壁，诗句涕霑膺。\n岁月看流矢，心肠剧断絙。\n追攀初有象，悲愤遂相乘。\n故赏知无遁，遗灵若此凭。\n依然忍回首，愁绝下崚嶒。",
        "dynasty": "宋",
        "collection_info": null
    },
    {
        "title": "水轮联句",
        "author": "苏舜元",
        "content": "痛矣真源丧，纷纭物象来。\n水轮今若此，世事亦宜哉。\n上下车交辐，周旋斗转魁。\n咸渊日微堕，仙窟月初开。\n旁柅从为用，垂絙重亦回。\n枘多初不晓，机密暗相该。\n圃外沧浪洩，庭间霹雳摧。\n玉飞千仞表，缨挂九泉隈。\n翻覆殊难定，牵连巧自媒。\n建瓴今比速，抱瓮此相哀。\n平视曾无觉，深窥遂可猜。\n团团释子壁，轧轧燕王台。\n解见陶埏运，宁观将毂推。\n造端原有发，汲用始知材。\n本异道家意，定遭怡士咍。\n转圆非雅具，欹器有深灾。\n持满忘前监，相倾自下催。\n流风无以復，视此一裴回。",
        "dynasty": "宋",
        "collection_info": null
    },
    {
        "title": "荐福塔联句",
        "author": "苏舜元",
        "content": "踊甓皇都壮，盘基紫宙雄。\n山河供远目，薝户发高风。\n梯险三休上，轮开一气中。\n门当谷子午，影落陌西东。\n韵铎翻天籁，危觚驻夕红。\n侧聆悲下俗，仰面识长空。\n绝若神挤至，深疑壑暗通。\n人寰如蚁垤，身世甚秋蓬。\n叹息兴亡地，沈吟制作工。\n清思抱明月，狂欲把飞鸿。\n去矣登临兴，巍乎造化功。\n凉襟当爽垲，幽意入鸿蒙。\n头角峯如揖，丹青树不同。\n城郭回迤逦，阁殿失穹隆。\n可使孤怀放，胡为万恨终。\n何当得壮士，提取出尘笼。",
        "dynasty": "宋",
        "collection_info": null
    },
    {
        "title": "悲二子联句",
        "author": "苏舜元",
        "content": "有客自远方，来以二子说。\n穆子病疾初，家事巨细缺。\n邻人苦其求，医师久以决。\n案杯小大空，布被旁午裂。\n余喘尚能鼓，老愤知已结。\n目凄望羊泓，髭断反猬茁。\n忧酸繫余生，嗥嘑留永诀。\n语妻后日计，书策未可彻。\n教子勤诵读，时命不復说。\n吾属何流离，众人方草窃。\n凌子久道路，十口着羁绁。\n恰旅重江间，正值大饥节。\n既无裹饭交，疾走继粗粝。\n又无执饮人，及时沃枯竭。\n惜哉损天命，痛焉在亲绖。\n帝胡生尔身，世復称其杰。\n胸伏气万丈，肠贮怨百折。\n艰难汩风波，顦顇堕霜雪。\n久仆勤龙钟，弱女痴蹩躠。\n文随寒饿空，道与烟燄灭。\n魂兮竟何归，去矣不得别。\n长府岂无财，莫济医药切。\n太仓岂无粟，莫解腹肠热。\n天子圣在上，海内清欲澈。\n伊人胡不官，既死安得活。\n朝青与暮紫，神喜天不轧。\n昂车与怒马，门满道不绝。\n之子苟閒厕，斯民乃贪餮。\n高亢世弗亲，方严鬼所掣。\n敢言才足珍，宁免否来啮。\n思潜泪辄抽，惨旧面成耋。\n举目此牢落，侧身今鄙媟。\n箴言耳空虚，险论口㩻甈。\n作诗告石梁，聊以慰寒骨。",
        "dynasty": "宋",
        "collection_info": null
    },
    {
        "title": "地动联句",
        "author": "苏舜元",
        "content": "大荒孟冬月，末旬高舂时。\n日腹昏盲伥，风口鸣呜咿。\n万灵困阴戚，百植嗟阳衰。\n浓寒有胜气，天冻无败期。\n六指忽摇拽，羣跖初奔驰。\n丸铜落蟾吻，始异张浑仪。\n列宿犯天纪，预念汉志辞。\n民甍函鼓舞，禁堞强崩离。\n坐骇市声死，立怖人足踦。\n坦途重车偾，急传壮马敧。\n陵阜动抚手，砾块当扬箕。\n停污有乱浪，僵木无静枝。\n众喙不暇息，沓嶂惊欲飞。\n踊塔撼铎碎，安流荡舟疲。\n倒壶丧午漏，颠巢骇眠鸱。\n居人眩眸子，行客劳髑儿。\n南北顿儵忽，西东播戎夷。\n四镇一毛重，百川寸涔微。\n斗薮不知大，轩干主者谁。\n共工岂復怒，富妪安得为。\n宁无折轴患，顿易崩山悲。\n众蛰不安土，羣毛难丽皮。\n惊者去靡所，仆或如见挤。\n轰雷下檐瓦，决玉倾仓粢。\n双颠太室吻，四跃宸庭螭。\n万宇变旋室，百城如转机。\n念此大灾患，必由政瑕疵。\n胜社勇厥气，孤阳病其威。\n传是下乘上，亦曰尊屈卑。\n夫惟至静者，犹不可保之。\n况乃易动物，何以能自持。\n高者恐颠坠，下者当镇绥。\n天戒岂得慢，肉食宜自思。\n变省孽可息，损降祸可违。\n愿进小臣语，兼为丹扆规。\n伟哉聪明主，勿遗地动诗。",
        "dynasty": "宋",
        "collection_info": null
    },
    {
        "title": "瓦亭联句",
        "author": "苏舜元",
        "content": "阴霜策策风呼虓，羌贼胆开凶燄豪。\n赤胶脆折乳马健，汉野秋穟黄云高。\n驱先老尩伏壮黠，裹以山壑鬼莫招。\n烽台屹屹百丈起，但报平安摇桔槔。\n喜闻羸师入吾地，主将踊跃士惰骄。\n神锋前挥拥胜势，横阵立敌俱奔逃。\n不知饵牵落槛穽，一麾发伏如惊飙。\n重围八面鸟难度，相顾无路惟青霄。\n地形窄束甲刺骨，眦裂不復能相鏖。\n弃兵衮衮令不杀，部曲易主无纤嚣。\n恸哭皇天未厌祸，空同无色劲气消。\n狂童得志贱物命，陇上盘马为嬉遨。\n苍皇林间健儿妇，翦纸沥酒呼嗷嗷。\n将军疾趋占葬地，年年载柩争咸崤。\n朝廷不惜好官爵，绛蜡刻印埋蓬蒿。\n三公悲吟困数败，车上轻重如鸿毛。\n白衣壮士气塞腹，愤勇不忍羞本朝。\n重瞳三顾可易得，亮辈本亦生吾曹。\n穷居哀牢厌咄咄，岁月奔激朱颜凋。\n当年请行大明下，今日颓堕思南巢。\n阳羡溪光逗苍玉，尺半健鲫烟中跳。\n便欲买田学秧稻，不復与世争锱毫。\n奈何三世奉恩泽，肯以躯命辞枯焦。\n以知出处繫大义，一饭四顾情如烧。\n贺兰磨剑河饮马，颈繫此贼期崇朝。\n归来天下解倒挂，玉色蔼蔼宸欢饶。\n笔倾江河纸云雾，叹颂天业包陶姚。",
        "dynasty": "宋",
        "collection_info": null
    },
    {
        "title": "淮上喜雨联句",
        "author": "苏舜元",
        "content": "江淮经岁旱，春暮忽然雨。\n乱点踰广津，散洒入原土。\n万物气稍苏，厉妖莫能聚。\n羣山洗故尘，紫翠坐可数。\n昏如笼纤纱，媚若隠绀缕。\n碧瓦南崦中，重迭出迥覩。\n扁舟凌空飞，白鸟入烟舞。\n遥林动新滋，颜色若可取。\n碧草弄微芳，低昂欲来语。\n緐声过沙头，上下讴哑橹。\n浓澹新画成，快惬久病愈。\n念此时多虞，岂得岁少阻。\n焦心闵疲农，虚口待香稌。\n县吏事凶贪，气若解缚虎。\n惟于纵诛敛，乃能奋怒武。\n青天虽云明，疑不照艰苦。\n此时忽霶霈，知有神物主。\n不然诸苍生，性命委草莽。\n本蹷邦岂宁，皮去毛安附。\n歌此告巨公，行当视前古。",
        "dynasty": "宋",
        "collection_info": null
    },
    {
        "title": "送梁子熙联句",
        "author": "苏舜元",
        "content": "大荣大辱，能生死人。\n二物不并，以挠厥真。\n之子病闷，肠如车轮。\n劳忧到母，饶寒着身。\n世俗卤莽，辄置莫亲。\n文彩华艳，伏不得伸。\n悽吟哀号，酸入四邻。\n夜计破午，若燕作秦。\n腹愤轧轧，胸奇陈陈。\n淮国晚岭，吴渠春津。\n去谢夙藴，归逢故辛。\n雌火相丑，刮凿遯屯。\n驾风鞭霆，以脱凡鳞。",
        "dynasty": "宋",
        "collection_info": null
    },
    {
        "title": "题海昌安国寺",
        "author": "苏舜元",
        "content": "画堂三月初三日，絮扑纱窗燕拂檐。\n莲子数杯尝冷酒，柘枝一曲试新衫。\n阶临池面胜看镜，屋映花丛当下帘。\n谁倚南楼指新月，玉钩素手两纤纤。",
        "dynasty": "宋",
        "collection_info": null
    },
    {
        "title": "仙都山",
        "author": "苏舜元",
        "content": "龙车凤辇入瑶天，辙迹高悬不可攀。\n唯有风吹鼎湖水，青莲花叶落人间。",
        "dynasty": "宋",
        "collection_info": null
    },
    {
        "title": "钓鳌石",
        "author": "苏舜元",
        "content": "未穷双佛剎，先到一渔家。\n山雨已残叶，溪风犹落花。\n汲泉沙脉动，敲火石痕斜。\n应是任公子，竹间曾煮茶。",
        "dynasty": "宋",
        "collection_info": null
    },
    {
        "title": "青州资政寄示小楷伯夷颂许昌相公以诗跋尾因作诗谢二公兼呈永兴观文相公",
        "author": "苏舜元",
        "content": "法书遥逐使车还，嘉句新从相府颁。\n牢落二贤天地外，风流三绝古今间。\n台文竞耀高逾丽，化笔交挥老更闲。\n不用悲吟恐飞去，岂无神物护重关。",
        "dynasty": "宋",
        "collection_info": null
    },
    {
        "title": "句",
        "author": "苏舜元",
        "content": "断香浮缺月，古像守昏灯。",
        "dynasty": "宋",
        "collection_info": null
    },
    {
        "title": "和祖择之咏震山岩彭征君钓台",
        "author": "章友直",
        "content": "岩因更号震山居，台上犹存旧钓矶。\n一派沧浪真隠处，澄清尚可濯尘衣。",
        "dynasty": "宋",
        "collection_info": null
    },
    {
        "title": "重建羊侯祠和王原叔句",
        "author": "连庠",
        "content": "大江西来遶重城，犹如丛花疋练萦。\n左山右阜若开避，曾是岘首当头横。\n江湍衝山山不动，滔滔雪浪东南倾。\n聩然巨势压汉境，万楚不得专雄名。\n四时美景千百状，登临可以摅襟灵。\n近麓挼蓝秋水绿，幽岩团缬春葩明。\n寒林萧疎四面合，夏木延袤长川青。\n危巅碑垫龟螭蛰，阴崖桧老蛟龙形。\n俯瞰洲岛相向背，风恬江面罗纹生。\n渔舠数百集其下，瞥然来往一叶轻。\n波底峥嵘沈翠影，槎头鳬雁敛霜翎。\n天然佳致信可尚，直是丹青写不成。\n叔子当年乐山水，每来置酒空垆罂。\n贤达胜士共爱此，谓此风景魁南荆。\n荆人被化思不已，立祠山椒共祭牲。\n尔来绵亘几千载，瓦飞栋挠谁经营。\n守臣罕肯着脚到，遂至完固属兼并。\n非惮鸠工缮完葺，诚知仁政难继声。\n帝眷襄阳曰重镇，宜从馆阁择名卿。\n明公之来百城悦，壶浆竹马相欢迎。\n政成公休屡登览，山前车骑长晶荧。\n傃空寓目看不足，诗豪佚发输精诚。\n乃敕寮属復祠宇，仍从岭上新虚亭。\n岁时游憩备言咏，荆人爱之犹鉅平。\n羊公之政公之化，异时一致当同评。\n两贤继美何以况，山之永兮水之清。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "周孟阳",
        "content": "羡师遗世网，旧隠敞新堂。\n月白秋庭小，风清昼榻凉。\n倦游轻势利，归梦在沧浪。\n满箧朝贤句，孤云出帝乡。",
        "dynasty": "宋",
        "collection_info": null
    },
    {
        "title": "句",
        "author": "周孟阳",
        "content": "地高多与风云会，天近尝为日月邻。",
        "dynasty": "宋",
        "collection_info": null
    },
    {
        "title": "京中怀归",
        "author": "罗孟郊",
        "content": "一自题名后，思归何日归。\n虽然着宫锦，不及无斑衣。\n故里桑榆晚，他乡雨雪霏。\n庭前停玉轸，目送鴈南归。",
        "dynasty": "宋",
        "collection_info": null
    },
    {
        "title": "耆英会  其一",
        "author": "席汝言",
        "content": "繫国安危唐上宰，功成身退汉留侯。\n二公闲暇开高宴，九老雍容奉胜流。\n共接雅欢恩意洽，不矜崇贵礼容优。\n赏心乐事人间盛，岂谓今稀古莫俦。",
        "dynasty": "宋",
        "collection_info": null
    },
    {
        "title": "耆英会  其二",
        "author": "席汝言",
        "content": "壮岁尘埃禄事牵，老归重到旧林泉。\n曾无勋业书青史，偶向康宁养老年。\n自分杜门居陋巷，敢期序齿预公筵。\n更惭形秽才凉薄，不称图真接鉅贤。",
        "dynasty": "宋",
        "collection_info": null
    },
    {
        "title": "咏濯缨亭",
        "author": "程珦",
        "content": "西园胜迹名天下，唐相经营用意工。\n岛屿回环压湖面，楼台重复倚云空。\n濯缨泉洁存遗迹，促轸亭空想旧风。\n公暇未应无客会，春游更喜与民同。",
        "dynasty": "宋",
        "collection_info": null
    },
    {
        "title": "游寿安山示二子颐颢",
        "author": "程珦",
        "content": "藏拙归来已十年，身心世事不相关。\n洛阳山水寻须遍，更有何人似我閒。",
        "dynasty": "宋",
        "collection_info": null
    },
    {
        "title": "游紫云洞",
        "author": "文彦博",
        "content": "同登青云梯，远访紫云洞。\n黄冠既前导，绛鞴亦后从。\n幽奇素所希，险绝曾无恐。\n况此岩谷游，不知双舄重。\n摄衣叩洞户，肃若心神悚。\n两崖势相嵚，左右如抱拥。\n万木傍森罗，一水中汹涌。\n信哉天下奇，岂适谷间用。\n赏景未尽兴，向夕遽旋踵。\n飘然御风行，恍若游仙梦。\n异日期再来，退闲心更勇。",
        "dynasty": "宋",
        "collection_info": null
    },
    {
        "title": "寄赠华清观主大师",
        "author": "文彦博",
        "content": "五城三洞朝真客，紫房名隶神仙籍。\n玉案晨飡沆瀣精，椒庭夜饮流霞液。\n姑山绰约冰雪容，亭亭霞外脱尘踪。\n飚驭狂游紫贝阁，云装醉入白银宫。\n想陪桂父与金母，昆蓬春赏蟠桃红。\n愚亦放怀随澹泊，昆芝茹朮希彭朔。\n常秘六泥东竈丹，每求五色西山药。\n紫台久判浮丘袂，锦州绣岭三千里。\n羽驾鸾骖未载逢，经年望断函关气。",
        "dynasty": "宋",
        "collection_info": null
    },
    {
        "title": "彭门贤守器之度支赵鼎记余生日过形善祝并惠黄石茶瓯怀素千字文一轴辄成拙诗仰答来意",
        "author": "文彦博",
        "content": "使从徐方来，执讯如双鱼。\n遗我黄石器，副之怀素书。\n素书与黄石，得之宜在徐。\n或在圯桥下，或在留城墟。\n因物以达意，思贤而警愚。\n愚今所叨窃，何必承明庐。\n位历二府重，年登七旬余。\n陋躯贲华衮，微名得虚誉。\n三朝被宠遇，八难惭嘉谟。\n瞻言西洛汭，愿继东门疏。\n意者赤松子，果是吾之徒。",
        "dynasty": "宋",
        "collection_info": null
    },
    {
        "title": "寄致政太傅侍中曾鲁公",
        "author": "文彦博",
        "content": "天坛小有洞，神仙称福地。\n草木尽翅秀，灵寿物珍异。\n孑立无附枝，挺生出羣类。\n既不假矫揉，復不烦削治。\n制杖待时用，训鸠循古义。\n献于君子堂，达此野人意。\n所献虽已微，其意亦有谓。\n愿公稍扶持，与国同安置。\n匪惟布私诚，兹乃出公议。\n岂图一羽轻，復委千钧赐。\n报之以宝鑑，百练粗明致。\n副之以雅章，二南风格备。\n蔀屋天光照，陋躯华衮贲。\n何以称尊贶，传家为重器。\n何以继希声，陈诗言鄙志。",
        "dynasty": "宋",
        "collection_info": null
    },
    {
        "title": "伏蒙仆射侍中贾寄示游潠上弊园归至湖上诗一章研味钦服不能自已辄成拙句仰答来贶",
        "author": "文彦博",
        "content": "修篁小坞潩水湄，略有亭观体甚微。\n陪京上宰乐幽趣，闲乘斋舫临荆扉。\n是时仲夏之晦日，日轮停午炎炎时。\n披襟岸帻意自适，林下穆若生凉飔。\n子猷爱竹不问主，鲁侯在泮因成诗。\n妍词丽句溢累幅，金壶酒墨何淋漓。\n公适东偏访颜陋，愚当北道承萧规。\n魏人思公过召伯，一言一话无所遗。\n畴昔篇章仅三百，至今琬琰罗珠玑。\n跨山飞阁常逃暑，白醪满泛黄金巵。\n沈李浮瓜信美矣，回船弄水曾无之。\n遥瞻德星方聚处，正与两两交光辉。\n颍川异迹冠天下，湖上胜景隣日围。\n鹿舆桂檝亟游览，即见零雨东山归。",
        "dynasty": "宋",
        "collection_info": null
    },
    {
        "title": "送子骏朝议归阙",
        "author": "文彦博",
        "content": "累年分领西台宪，留滞周南人共叹。\n蚤传文价出坤维，为有仙才生阆苑。\n桂籍登科既已失，兰筋飞步终难绊。\n两持漕节赋均平，历守藩符政宽简。\n圣皇继统始谋庙，哲辅官材专进善。\n巍巍云阙此归觐，禁严侍从须邦彦。\n离襟欲判重徘徊，林下相从池上杯。\n别后思君何处望，肩舆频上紫金台。",
        "dynasty": "宋",
        "collection_info": null
    },
    {
        "title": "送干元寺`住持实大师",
        "author": "文彦博",
        "content": "干元古道场，宛在香山阳。\n实师应请去，无滞于一方。\n飘然振镮锡，殊不事包囊。\n孤风尤可尚，静法固有常。\n真心得正住，安重如陵冈。\n况闻师议论，博洽而精详。\n和会禅与讲，若登圭峯堂。\n迎知向学众，汲汲趋门墙。\n洪钟既大叩，随宜为发扬。\n清伊自南来，长波极渺茫。\n所谓栰喻者，利济如侨梁。",
        "dynasty": "宋",
        "collection_info": null
    },
    {
        "title": "某伏蒙宫师相公杜寄示新居诗斋沐捧读不胜铭叹某谨成拙诗一章上纪盛德粗伸谢意",
        "author": "文彦博",
        "content": "年至即还政，贤哉近古稀。\n明哲冠四辅，谋猷翊万微。\n名遂身乃退，意确天弗违。\n奇节焕青简，遗法在黄扉。\n仁里开新第，德宇翔采翚。\n宴宅俭有制，丘墙高可依。\n雅言重金鼎，清音繁玉徽。\n一览近观徼，三復终研几。\n私橐永缄秘，蔀室增光辉。\n信矣贤人业，发于君子机。\n孤生怀绛帐，引颈咏缁衣。\n圣神方图任，日冀东山归。",
        "dynasty": "宋",
        "collection_info": null
    },
    {
        "title": "招刘伯寿秘监",
        "author": "文彦博",
        "content": "君自山中来，熟见山中事。\n我亦山中人，素怀归山志。\n切望青牛车，细问归山计。",
        "dynasty": "宋",
        "collection_info": null
    },
    {
        "title": "题史馆兵部傅君草堂",
        "author": "文彦博",
        "content": "羡君济上墅，胜概不可名。\n泉石与松竹，声影交相清。\n周墙数百堵，版筑皆亲营。\n箕尾出南极，直对茅轩明。\n陶庐自爱乐，蒋径堪逢迎。\n但恐赤松子，到此难忘情。\n拾却留侯伴，从吾林下行。",
        "dynasty": "宋",
        "collection_info": null
    },
    {
        "title": "过燕川渡",
        "author": "文彦博",
        "content": "燕川东北孔山西，借车直渡马头溪。\n农樵引路津不迷，行行引上青云梯。\n回头不视林木低，谷风冷冷山鸟啼。\n岩隈泉甘土仍肥，昔人于斯卜幽栖。\n春深芝朮生新荑，采芝茹朮希夷齐。\n诸公共游不知疲，长吟吐气如虹蜺。\n水演石上写此诗，手拭苍藓脚踏泥。\n冒寒履险不惮辞，勉欲继踵前贤题。",
        "dynasty": "宋",
        "collection_info": null
    },
    {
        "title": "寄题密州超然台",
        "author": "文彦博",
        "content": "莒侯之燕处，层台逾十寻。\n俯镇千乘国，前瞻九仙岑。\n勿作西州意，姑为东武吟。\n名教有静乐，纷华无动心。\n凭高肆远目，怀往散冲襟。\n琴觞兴不浅，风月情更深。\n民被袴襦惠，境绝枹鼓音。\n欲识超然意，鸰原赋掷金。",
        "dynasty": "宋",
        "collection_info": null
    },
    {
        "title": "塞下曲  其一",
        "author": "文彦博",
        "content": "老上焚庭后，昆邪右衽时。\n休开小月阵，罢祷拂云祠。\n徒觉筋竿劲，宁闻羽檄驰。\n祁连皆积雪，渠答夜应施。",
        "dynasty": "宋",
        "collection_info": null
    },
    {
        "title": "塞下曲  其二",
        "author": "文彦博",
        "content": "朔漠凝寒久，穷荒气候赊。\n冻云藏虎谷，残雪满龙沙。\n地迴胡风急，天高汉月斜。\n何人动乡思，垅上听金笳。",
        "dynasty": "宋",
        "collection_info": null
    },
    {
        "title": "折杨柳",
        "author": "文彦博",
        "content": "长忆都门外，低垂拂路尘。\n更思南陌上，攀折赠行人。\n行人经岁别，杨柳逐年新。\n何当逢塞雁，重寄一枝春。",
        "dynasty": "宋",
        "collection_info": null
    },
    {
        "title": "关山月",
        "author": "文彦博",
        "content": "宕子久行役，辽西戍未还。\n佳人怨遥夜，清泪浥朱颜。\n藓晦兰闺寂，尘昏宝鑑闲。\n相思不相见，明月下关山。",
        "dynasty": "宋",
        "collection_info": null
    },
    {
        "title": "采莲曲",
        "author": "文彦博",
        "content": "江南秋色蚤，江上蚤莲芳。\n佳人采红萼，两桨渡横塘。\n翳日华芝薄，随风锦䋏长。\n荡舟方自乐，绿水任霑裳。",
        "dynasty": "宋",
        "collection_info": null
    },
    {
        "title": "夜夜曲",
        "author": "文彦博",
        "content": "明月流清汉，娟娟照洞房。\n微风吹败叶，飒飒下银床。\n尘晦流黄素，鑪销壁恶香。\n年年机杼妾，独怨夜何长。",
        "dynasty": "宋",
        "collection_info": null
    },
    {
        "title": "长相思",
        "author": "文彦博",
        "content": "远别苦无悰，离居常戚戚。\n顾慕怀所欢，徘徊弥自惜。\n琼蕊不可采，瑶华未堪摘。\n惟凭尺锦书，一寄长相忆。",
        "dynasty": "宋",
        "collection_info": null
    },
    {
        "title": "阳春曲",
        "author": "文彦博",
        "content": "颇伤金管遽，仍恨缇光促。\n四序若循环，百年如转轴。\n佳人暮不归，兰苕春又绿。\n空持绿绮琴，愁弄阳春曲。",
        "dynasty": "宋",
        "collection_info": null
    },
    {
        "title": "陌上桑",
        "author": "文彦博",
        "content": "佳人名莫愁，采桑南陌头。\n困来淇水畔，应过上宫游。\n贮叶青丝笼，攀条紫桂鈎。\n使君徒见问，五马亦迟留。",
        "dynasty": "宋",
        "collection_info": null
    },
    {
        "title": "巫山高",
        "author": "文彦博",
        "content": "巫山高不极，高与碧穹齐。\n朝云常蔼蔼，暮雨復凄凄。\n髣髴闻珠佩，依稀认绣袿。\n无能留彼美，徒使梦魂迷。",
        "dynasty": "宋",
        "collection_info": null
    },
    {
        "title": "御沟",
        "author": "文彦博",
        "content": "远疏银派浪，深入帝王州。\n不为朝丹禁，何缘异众流。\n冷穿平乐观，清绕景阳楼。\n金屋严粧罢，香波苑外收。",
        "dynasty": "宋",
        "collection_info": null
    },
    {
        "title": "荷花",
        "author": "文彦博",
        "content": "翠羽亭亭盖，微障越鄂君。\n锦书何日寄，绣被几时熏。\n步稳非因学，丝轻未见棼。\n唯愁容易散，尽作楚天云。",
        "dynasty": "宋",
        "collection_info": null
    },
    {
        "title": "读汉史  其一",
        "author": "文彦博",
        "content": "汉室言中圮，咸京欲伴芜。\n髹墀倾馺娑，齯齿笑诸于。\n未暇平青犊，旋闻奉赤符。\n货泉诚妄改，天命本难渝。",
        "dynasty": "宋",
        "collection_info": null
    },
    {
        "title": "读汉史  其二",
        "author": "文彦博",
        "content": "久吏皆黄髮，频年困赤眉。\n忽逢司隶属，重覩汉官仪。\n讴咏皆欣合，民灵共乐推。\n区区蹇嚣辈，犹不悟天时。",
        "dynasty": "宋",
        "collection_info": null
    },
    {
        "title": "西晋",
        "author": "文彦博",
        "content": "马圉言虽验，凫毛事亦奇。\n紫微纔遍植，白刃已交驰。\n星麦应无酒，私蛙尚有糜。\n铜驼休反袂，何救黍离离。",
        "dynasty": "宋",
        "collection_info": null
    },
    {
        "title": "玉阶树",
        "author": "文彦博",
        "content": "亭亭依玉砌，鬰鬰尽琼枝。\n璧月夜虽照，金风秋更吹。\n陈宫唯是唱，汉殿只应悲。\n似有君轩恋，岁寒终不移。",
        "dynasty": "宋",
        "collection_info": null
    },
    {
        "title": "无题",
        "author": "文彦博",
        "content": "西陵何限栢，一一胜瑶华。\n几纵青丝骑，多逢油壁车。\n香囊犹未致，春带已成赊。\n莫作云间月，愿亲梁上霞。",
        "dynasty": "宋",
        "collection_info": null
    },
    {
        "title": "赠市隐者",
        "author": "文彦博",
        "content": "縠帔绛绡头，墙东隐侩牛。\n闲门甘骯脏，薄俗重伊优。\n有頍宁须拂，无资可用游。\n故人虽茜斾，那復问前驺。",
        "dynasty": "宋",
        "collection_info": null
    },
    {
        "title": "山中隐者",
        "author": "文彦博",
        "content": "尘中久绝迹，谷口自忘机。\n草桥凌晨出，柴车向夕归。\n磴泉濡蕙带，径竹败荷衣。\n借问何为者，山中尝采薇。",
        "dynasty": "宋",
        "collection_info": null
    },
    {
        "title": "偶作示同志",
        "author": "文彦博",
        "content": "隐几清吟久，投瓢浩欢频。\n如何爵举日，犹是传还人。\n胶葛终当戾，洿涂偶未伸。\n若嫌家监傲，殊不厚田仁。",
        "dynasty": "宋",
        "collection_info": null
    },
    {
        "title": "夜思",
        "author": "文彦博",
        "content": "明河秋耿耿，小阁夜愔愔。\n鲁酒不成醉，洛生唯是吟。\n簟凉初卷玉，垆暖乍熏金。\n默坐终无寐，西窗月影沉。",
        "dynasty": "宋",
        "collection_info": null
    },
    {
        "title": "华月",
        "author": "文彦博",
        "content": "皎皎新秋月，分明照洞房。\n几人千里别，今夜九迴肠。\n皓彩穿珠幌，澄辉上璧珰。\n画楼兼绣户，浑是可怜光。",
        "dynasty": "宋",
        "collection_info": null
    },
    {
        "title": "闲斋偶作",
        "author": "文彦博",
        "content": "鼓吹尽私蛙，蓬蒿蒋径斜。\n梧高唯待凤，柳密只容鸦。\n度暑巾裁縠，迎凉帐卷纱。\n茂陵无奈渴，犹有镇心瓜。",
        "dynasty": "宋",
        "collection_info": null
    },
    {
        "title": "咏筝",
        "author": "文彦博",
        "content": "别院秋仍静，高堂夜更闲。\n繁丝移宝柱，数曲奏阳关。\n好荐琼筵上，长亲黼座间。\n野王虽后出，无復谢东山。",
        "dynasty": "宋",
        "collection_info": null
    },
    {
        "title": "对雪",
        "author": "文彦博",
        "content": "同云方霭霭，琼屑已瀌瀌。\n陌逈皆连璐，台高尽结瑶。\n羽樽深酌桂，砀壁暖涂椒。\n谁念牛衣客，袁扉困一瓢。",
        "dynasty": "宋",
        "collection_info": null
    },
    {
        "title": "旭日",
        "author": "文彦博",
        "content": "乍出扶桑海，如轮隐半规。\n未晞槃上露，已侧槛中葵。\n赫奕晨霞映，空蒙晓雾披。\n君看可怜处，偏在照梁时。",
        "dynasty": "宋",
        "collection_info": null
    },
    {
        "title": "秋望",
        "author": "文彦博",
        "content": "远目仍秋望，依依江上风。\n烟涛寒飐白，霜叶乱翻红。\n列岫晴霞外，遵鸿晚照中。\n覊怀同屈宋，倚立恨无穷。",
        "dynasty": "宋",
        "collection_info": null
    },
    {
        "title": "咏苔",
        "author": "文彦博",
        "content": "绵绵上钓矶，漠漠拥闲扉。\n石面风梳髮，垣根雨濯衣。\n不将凡卉杂，还与俗尘违。\n谢砌曾成咏，深严近紫微。",
        "dynasty": "宋",
        "collection_info": null
    },
    {
        "title": "咏柳",
        "author": "文彦博",
        "content": "带缓何曾绾，眉长未见愁。\n青青缘御路，鬰鬰映金沟。\n乱絮凌空荡，繁丝逐吹流。\n传闻隋水上，千树拥迷楼。",
        "dynasty": "宋",
        "collection_info": null
    },
    {
        "title": "玉梁",
        "author": "文彦博",
        "content": "玉梁千丈驾澄流，曾与羣仙烂熳游。\n丹桂扶疎应近月，紫苔漫没几经秋。\n蒙蒙五里皆金雾，岌岌三休是宝楼。\n此地回骖时一望，世间尘上尽蜉蝣。",
        "dynasty": "宋",
        "collection_info": null
    },
    {
        "title": "幽兰",
        "author": "文彦博",
        "content": "燕姞梦魂唯是见，谢家庭户本来多。\n好将绿叶亲芳穗，莫把清芬借败荷。\n避世已为骚客佩，绕梁还入郢人歌。\n虽然九畹能香国，不奈三秋鹈鴂何。",
        "dynasty": "宋",
        "collection_info": null
    },
    {
        "title": "寄友人包兼济拯",
        "author": "文彦博",
        "content": "缔交何止号如龙，发箧畴年绛帐同。\n方领聚游多雅致，幅巾嘉论有清风。\n名高阙里二三子，学继台城百六公。\n别后愈知琨气大，可能持久在江东。",
        "dynasty": "宋",
        "collection_info": null
    },
    {
        "title": "公子",
        "author": "文彦博",
        "content": "甲第峨峨爵观前，对回微岸鵕鸃冠。\n锦鞯飞鞚丹砂埒，蜜炬流膏紫玉槃。\n狐尾单衣常裛麝，虎头双绶镇熏兰。\n闲驰便面章台陌，里巷儿童逐弹丸。",
        "dynasty": "宋",
        "collection_info": null
    },
    {
        "title": "寓怀",
        "author": "文彦博",
        "content": "高楼闲背夕阳登，渺渺长怀不自胜。\n锦瑟有时闻北渚，钿车何日到西陵。\n地寒萱草犹难种，天远瑶华岂易凭。\n多谢苏门清啸客，了无尘事染壶冰。",
        "dynasty": "宋",
        "collection_info": null
    },
    {
        "title": "时兴",
        "author": "文彦博",
        "content": "纶巾短袖迎凉服，茧犊笨车乘兴游。\n岂谓烟霞生旷达，只缘尘土倦伊优。\n更无倾盖将谁共，纵有吹雕不我留。\n曾达酒垆惟独醉，幰前犹恨欠三驺。",
        "dynasty": "宋",
        "collection_info": null
    },
    {
        "title": "暑中书事",
        "author": "文彦博",
        "content": "熏飚猎猎度融纱，赫日流金树影斜。\n寝簟冷便铺薤叶，门裾轻爱曳橦华。\n仙槃想挹三危露，灵汉思乘八月槎。\n雪散冰丸犹长物，镇心堪笑茂陵瓜。",
        "dynasty": "宋",
        "collection_info": null
    },
    {
        "title": "初曙",
        "author": "文彦博",
        "content": "汉宫金掌露淋漓，椒殿装梅欲罢时。\n宿霭空蒙昏绣桷，晓暾依约上文㮰。\n九苑威凤犹栖阁，三匝惊乌尚绕枝。\n玉女窗虚莲烛谢，西南金魄隐残规。",
        "dynasty": "宋",
        "collection_info": null
    },
    {
        "title": "和人留题华清宫温泉",
        "author": "文彦博",
        "content": "玉唾神游接汉京，朝元金碧照天明。\n香波浅斗龙原润，炎液深涵雁甃清。\n狎猎乱光浮藻井，穹隆长影浸雕楹。\n圣皇勤俭无西豫，辇路经春烟草平。",
        "dynasty": "宋",
        "collection_info": null
    },
    {
        "title": "秋风吟",
        "author": "文彦博",
        "content": "猎遍兰丛与桂枝，巢居未必有先期。\n灵台十仞乌随转，阿阁三重凤岂知。\n度柳暗催蝉嘒嘒，出云高送雁离离。\n汉宫玉树知何限，争忍重吟画扇诗。",
        "dynasty": "宋",
        "collection_info": null
    },
    {
        "title": "阅史有感",
        "author": "文彦博",
        "content": "缥帙青箱次第开，慨然英气转难裁。\n莫言美事俱长往，须有清风属后来。\n弹铗始知皆琐旅，枕戈方信是雄才。\n平生自况真非薄，只是休容楚鸩媒。",
        "dynasty": "宋",
        "collection_info": null
    },
    {
        "title": "诏开礼闱偶作呈诸友",
        "author": "文彦博",
        "content": "星弧首闢羣英彀，天毕初张众目罗。\n汉傅仍闻求泛驾，周明何止育菁莪。\n碧纱已有蓬山籍，绿李将分桂殿科。\n全伏阿香推毂力，九门三月化陶梭。",
        "dynasty": "宋",
        "collection_info": null
    },
    {
        "title": "省试蒲车诗",
        "author": "文彦博",
        "content": "汉祀精禋洁，云亭禅礼殊。\n金泥伸秘检，车毂尚编蒲。\n越席侔前制，文茵愧后涂。\n软轮同致美，规地用难符。\n翠幰芳蕤集，华芝秀彩敷。\n升中仪矩盛，备物壮皇图。",
        "dynasty": "宋",
        "collection_info": null
    },
    {
        "title": "天圣五年春省试献羔开冰",
        "author": "文彦博",
        "content": "国重司寒祭，羔羊献礼陈。\n开冰遵旧典，荐庙属昌辰。\n肥羜方登俎，清壶冀飨神。\n虫疑非蚤夏，狐听异先春。\n凿凿凝光莹，峨峨发彩新。\n何当比鱼上，从此出迷津。",
        "dynasty": "宋",
        "collection_info": null
    },
    {
        "title": "元日作",
        "author": "文彦博",
        "content": "万寿称觞日，天光肇祚辰。\n新阳方改故，暖律已升春。\n桃梗分朱户，椒花献紫宸。\n子舆方养浩，何必造盘辛。",
        "dynasty": "宋",
        "collection_info": null
    },
    {
        "title": "春日偶作",
        "author": "文彦博",
        "content": "借问此何时，南园蝶又飞。\n杏梁栖紫燕，麦垅覆惊翚。\n榆荚深堆砌，杨花乱扑衣。\n洛吟经永日，还似舞雩归。",
        "dynasty": "宋",
        "collection_info": null
    },
    {
        "title": "梅花",
        "author": "文彦博",
        "content": "洛涘幽居植，江南驿使传。\n一阳初应候，万木独为先。\n素萼凌繁雪，清香袭淡烟。\n欲知佳丽处，汉殿晓粧妍。",
        "dynasty": "宋",
        "collection_info": null
    },
    {
        "title": "元巳阻雨",
        "author": "文彦博",
        "content": "林花脉脉怯朝烟，雨隔兰庭曲水筵。\n欲买春花无定价，东风撩乱掷榆钱。",
        "dynasty": "宋",
        "collection_info": null
    },
    {
        "title": "和友人春日即事",
        "author": "文彦博",
        "content": "小院闲扃煦日长，静探琅简事虚皇。\n依依柳荫银塘暗，习习风穿玳押凉。\n碧合暮云连础润，绿攀奇树透怀香。\n蒙山近得修真诀，辟谷常飡太乙粮。",
        "dynasty": "宋",
        "collection_info": null
    },
    {
        "title": "酬金华山人春日见寄之什",
        "author": "文彦博",
        "content": "漠漠鲜云习习风，谷莺娇啭小园中。\n谢塘初长如裀草，湘渚难留避弋鸿。\n轻雨落花红扑地，惹烟垂柳绿萦空。\n寻芳好伴高阳侣，深忆东山采药公。",
        "dynasty": "宋",
        "collection_info": null
    },
    {
        "title": "和友人春日即事",
        "author": "文彦博",
        "content": "青阁登临恨已多，可堪兰景又妍和。\n书囊阅尽应成癖，诗思狂来恐是魔。\n玉树芬芳连雾縠，珠栊隐映隔云萝。\n鹴裘贳得杨昌酒，度日无悰倚瑟歌。",
        "dynasty": "宋",
        "collection_info": null
    },
    {
        "title": "郡斋春日书怀",
        "author": "文彦博",
        "content": "煦日亭亭昼渐长，烟藏幽砌蕙兰香。\n纤垂谢监园中柳，嫩折罗敷陌上桑。\n出谷晓莺迁绮树，入檐风燕语雕梁。\n瑶华欲寄岭头信，心逐白云归帝乡。",
        "dynasty": "宋",
        "collection_info": null
    },
    {
        "title": "长平怀古",
        "author": "文彦博",
        "content": "此子徒能读父书，兵降始信蔺相如。\n却令后代承家者，每到长平戒覆车。",
        "dynasty": "宋",
        "collection_info": null
    },
    {
        "title": "题筹笔驿",
        "author": "文彦博",
        "content": "卧龙纔起扶衰世，料敌谋攻后出师。\n帏幄既持先圣术，肯来山驿旋沉思。",
        "dynasty": "宋",
        "collection_info": null
    },
    {
        "title": "题韩溪诗  其一",
        "author": "文彦博",
        "content": "韩信未遭面主顾，萧何亲至此中追。\n君王有意争天下，不得斯人未可知。",
        "dynasty": "宋",
        "collection_info": null
    },
    {
        "title": "题韩溪诗  其二",
        "author": "文彦博",
        "content": "平日渔樵皆病涉，当年将相尽成功。\n淮阴未济酇侯识，留得雄才归汉中。",
        "dynasty": "宋",
        "collection_info": null
    },
    {
        "title": "题韩溪诗  其三",
        "author": "文彦博",
        "content": "水滨山曲蹔盘桓，盛事临风一据鞍。\n莫讶史君频叹咏，古来君相受知难。",
        "dynasty": "宋",
        "collection_info": null
    },
    {
        "title": "题韩溪诗  其四",
        "author": "文彦博",
        "content": "途中胜迹尽留题，独有韩溪未有诗。\n直把芜词重迭咏，只图流播路人知。",
        "dynasty": "宋",
        "collection_info": null
    },
    {
        "title": "绿绮",
        "author": "文彦博",
        "content": "楚舞休飞鹤，燕歌罢绕梁。\n高堂横绿绮，上客奏明光。\n秋月华池凈，春风蕙草香。\n还卭有辞赋，仙凤正求皇。",
        "dynasty": "宋",
        "collection_info": null
    },
    {
        "title": "蘅皋",
        "author": "文彦博",
        "content": "蘅薄频牵望，阳林久驻镳。\n香囊徒叩叩，云月自苕苕。\n翠佩传情密，曾波託意遥。\n翩鸿渐高逝，翻恨隔神霄。",
        "dynasty": "宋",
        "collection_info": null
    },
    {
        "title": "深院",
        "author": "文彦博",
        "content": "杨柳亭台暮，梨花院落深。\n玉池波湛湛，珠幌影沈沈。\n远思随庄蝶，春怀怯雍琴。\n萱苏不蠲忿，拥鼻独清吟。",
        "dynasty": "宋",
        "collection_info": null
    },
    {
        "title": "春晓",
        "author": "文彦博",
        "content": "宿霭藏飞观，晨霞幌绣甍。\n锦帏人未起，珠树鹊先惊。\n炉暖香初烬，窗幽烛尚明。\n更开花上露，粧泪斗盈盈。",
        "dynasty": "宋",
        "collection_info": null
    },
    {
        "title": "芳草",
        "author": "文彦博",
        "content": "绮节初抽翠，金塘久託根。\n何堪混萧艾，自合比兰荪。\n碧映龙池水，青迷楚泽魂。\n年年增恨处，长信与长门。",
        "dynasty": "宋",
        "collection_info": null
    },
    {
        "title": "公子",
        "author": "文彦博",
        "content": "朝罢章台陌，追随紫燕光。\n鴈陂冠绿帻，洛浦授明珰。\n下士营三窟，名姬号四香。\n十千沽斗酒，结客少年场。",
        "dynasty": "宋",
        "collection_info": null
    },
    {
        "title": "井上桐",
        "author": "文彦博",
        "content": "擢干殊琼巘，託根非峄阳。\n发华临玉甃，倒影覆银床。\n方待高朋集，宁容众鸟翔。\n尾焦期入爨，谁识蔡中郎。",
        "dynasty": "宋",
        "collection_info": null
    },
    {
        "title": "柳絮",
        "author": "文彦博",
        "content": "拂地高阳翠影浓，杨花断续蔽香红。\n密和微雨粘沙坂，乱逐轻风透绮笼。\n漆圃旋惊飞蝶梦，玉庭频拟散盐空。\n青门一望依依处，千里金堤二月中。",
        "dynasty": "宋",
        "collection_info": null
    },
    {
        "title": "宫词  其一",
        "author": "文彦博",
        "content": "金屋无人夜未央，独吟团扇倚椒房。\n辟寒犹待君王意，鹤燄荧煌龙漏长。",
        "dynasty": "宋",
        "collection_info": null
    },
    {
        "title": "宫词  其二",
        "author": "文彦博",
        "content": "体轻全不胜鸾钗，常羡同心上苑梅。\n翠辇未来珠箔卷，漆盘犹贮夜明苔。",
        "dynasty": "宋",
        "collection_info": null
    },
    {
        "title": "登江楼",
        "author": "文彦博",
        "content": "飞观接江干，乘闲独凭栏。\n鲜云横列岫，芳草蔽遥滩。\n梅笛吹渔浦，荃桡泛鹭湍。\n登临谢康乐，寄远折瑶兰。",
        "dynasty": "宋",
        "collection_info": null
    },
    {
        "title": "春游",
        "author": "文彦博",
        "content": "紫燕动光辉，春游鴈鹜陂。\n鹤天方烂熳，鸿盖任追随。\n促席开瑶瑟，当歌泛羽巵。\n言归将薄暮，不羡习家池。",
        "dynasty": "宋",
        "collection_info": null
    },
    {
        "title": "夜讌",
        "author": "文彦博",
        "content": "清夜开良讌，金缾泛羽觞。\n蕙肴芬洁俎，兰焰耿华堂。\n妙舞流风雪，妍歌绕栋梁。\n西园堪赏玩，明月照银塘。",
        "dynasty": "宋",
        "collection_info": null
    },
    {
        "title": "从军行",
        "author": "文彦博",
        "content": "汗马出长城，横行十万兵。\n晨驱左贤阵，夕掩亚夫营。\n雪压龙沙白，云遮瀚海平。\n燕山纪功后，麟阁耀鸿名。",
        "dynasty": "宋",
        "collection_info": null
    },
    {
        "title": "侠少行",
        "author": "文彦博",
        "content": "锦带佩吴鈎，翩翩跃紫骝。\n垂鞭度永埒，挟弹过长楸。\n平乐十千酒，南城百尺楼。\n荆娥拂双袖，日夕又迟留。",
        "dynasty": "宋",
        "collection_info": null
    },
    {
        "title": "桃花",
        "author": "文彦博",
        "content": "雨过新含灼灼华，烟笼芳树势交加。\n狂飞粉蝶穿朱槛，巧啭流莺傍碧纱。\n露井细香飘烈麝，霜林浓艷散余霞。\n嚙毫更近成阴处，似入仙源一径斜。",
        "dynasty": "宋",
        "collection_info": null
    },
    {
        "title": "早夏言怀",
        "author": "文彦博",
        "content": "碧槛初荣槿，芳园已莠葽。\n翠岑应解鹿，高树欲鸣蜩。\n霞绮笼飞观，云峯映琐寮。\n霜纨徒比月，仙驭好凌飚。\n寒水沉朱李，新吟寄绿蕉。\n药房清气爽，荃壁冷香消。\n玉沼贺荷嫩，兰禳乳燕娇。\n薄帷安画石，幽径采神虈。\n每欲求飞雪，常思造结瑶。\n浩歌频倚瑟，长袖几炊雕。\n静对黄梅雨，闲吹紫玉箫。\n砌榴红烂熳，窗岫碧岧峣。\n袁趾疏还往，颜居正寂寥。\n且倾光禄酒，莫发采菱谣。",
        "dynasty": "宋",
        "collection_info": null
    },
    {
        "title": "秋夕偶怀",
        "author": "文彦博",
        "content": "小槛风惊叶，幽庭露泫柯。\n芳尘千里远，幽恨九迴多。\n萤影穿帘押，蛩声出砌莎。\n寸心无以写，愬月但长歌。",
        "dynasty": "宋",
        "collection_info": null
    },
    {
        "title": "秋夕偶作",
        "author": "文彦博",
        "content": "独诵潘郎秋兴赋，闲吟谢守怨情诗。\n风摇红树啼螀急，月照绿窗清漏迟。",
        "dynasty": "宋",
        "collection_info": null
    },
    {
        "title": "秋夜闻笛",
        "author": "文彦博",
        "content": "秋宵万籁沉，羌笛似龙吟。\n向秀忽思旧，马融方好音。\n细声寒入牖，残韵半和砧。\n莫奏梅花曲，旅人情更深。",
        "dynasty": "宋",
        "collection_info": null
    },
    {
        "title": "古寺清秋日  其一",
        "author": "文彦博",
        "content": "古寺清秋日，微凉宝殿中。\n玉题高纳月，金铎碎摇风。\n翠藓缘阶碧，幽兰裛露红。\n闲听连叶漏，吟对惠休公。",
        "dynasty": "宋",
        "collection_info": null
    },
    {
        "title": "古寺清秋日  其二",
        "author": "文彦博",
        "content": "古寺清秋日，幽闲景倍殊。\n晚云遮鹫岭，新月照虾鬚。\n玉露霑篱菊，金风落井梧。\n武泥求泛驾，张翰莫思鲈。",
        "dynasty": "宋",
        "collection_info": null
    },
    {
        "title": "古寺清秋日  其三",
        "author": "文彦博",
        "content": "古寺清秋日，登楼拥鼻吟。\n微凉生柰苑，轻吹动香林。\n窗外萤飞火，篱边菊散金。\n静弹流水曲，何处有知音。",
        "dynasty": "宋",
        "collection_info": null
    },
    {
        "title": "古寺清秋日  其四",
        "author": "文彦博",
        "content": "古寺清秋日，潘郎兴倍长。\n院闲披鹤氅，人静掩鹰房。\n密树惊晨鹊，幽轩耿夜螀。\n班姬应咏扇，通夕恨昭阳。",
        "dynasty": "宋",
        "collection_info": null
    },
    {
        "title": "古寺清秋日  其五",
        "author": "文彦博",
        "content": "古寺清秋日，含毫凭小楼。\n雨微滋石藓，烟淡落霜楸。\n紫燕休巢幙，苍鹰已下鞴。\n闲倾浮蚁酎，时典鹔鹴裘。",
        "dynasty": "宋",
        "collection_info": null
    },
    {
        "title": "重阳前五日探菊",
        "author": "文彦博",
        "content": "比到重阳犹五日，露披金菊满东篱。\n莫言预赏非真赏，大抵先时胜后时。\n密蕊不容羣蝶采，清香未许众人知。\n幕中婉画应多暇，来伴渊明把酒巵。",
        "dynasty": "宋",
        "collection_info": null
    },
    {
        "title": "重阳前两日登楼望月",
        "author": "文彦博",
        "content": "宝剎翚飞切紫霄，况莲开士木绵袍。\n黄昏尚倚危楼望，反照南荣呗梵高。",
        "dynasty": "宋",
        "collection_info": null
    },
    {
        "title": "翫月吟寄友人  其一",
        "author": "文彦博",
        "content": "桂魄腾车朱户深，琐寮珠箔夜沉沉。\n慵听北里吹竽燕，闲倚南楼拥鼻吟。\n玉宇暗销红烛影，银床斜转碧桐阴。\n金缾剩贮程乡酒，留待龙交满满斟。",
        "dynasty": "宋",
        "collection_info": null
    },
    {
        "title": "翫月吟寄友人  其二",
        "author": "文彦博",
        "content": "薄宦覊尘事，劳生困夏畦。\n偶来游日观，更喜蹑云梯。\n便拟纫兰佩，相招隐竹溪。\n回看广津路，欲问转多迷。",
        "dynasty": "宋",
        "collection_info": null
    },
    {
        "title": "翫月吟寄友人  其三",
        "author": "文彦博",
        "content": "闻道频挥霹雳手，定知不费琰之才。\n且投丹笔携诗笔，来就花间把一杯。",
        "dynasty": "宋",
        "collection_info": null
    },
    {
        "title": "游仙咏",
        "author": "文彦博",
        "content": "十二瑶楼切绛云，醉游昆阆碧桃春。\n烟藏玉树栖鸾稳，露浥芝田唳鹤频。\n闲访五城骑白鹿，静寻三洞驾黄麟。\n紫房求看登真录，说是明晨第一人。",
        "dynasty": "宋",
        "collection_info": null
    },
    {
        "title": "送胡秀才归绛台",
        "author": "文彦博",
        "content": "飘飘词赋已还卭，法牖推贤继祖风。\n缓颊且惊仪舌在，隻轮休叹阮途穷。\n伫观振翼迁乔木，忍学栖衡嗜晚菘。\n楚宝定须三献遇，肯教烦岁泣如虹。",
        "dynasty": "宋",
        "collection_info": null
    },
    {
        "title": "赠孙庄秀才",
        "author": "文彦博",
        "content": "丽藻遒文绝比肩，买符新自帝州迁。\n四溟浪阔鵾须化，三岛路长鸾暂闲。\n桂玉擅名将继却，箪瓢乐道且晞颜。\n前春定奋冲天翼，休抱如虹泣楚山。",
        "dynasty": "宋",
        "collection_info": null
    },
    {
        "title": "送郭屯田牧涪陵",
        "author": "文彦博",
        "content": "涪陵古群接青台，巴俗频思叔度来。\n鱼竹乍分天顾息，星轺初动隼旟开。\n一麾暂辍含香职，双笔犹淹视草才。\n伫听陜棠民颂洽，紫泥对诏下蓬莱。",
        "dynasty": "宋",
        "collection_info": null
    },
    {
        "title": "和张峣秀才勉弟之什",
        "author": "文彦博",
        "content": "棣萼联华继昔贤，素园游想已多年。\n方观薮凤翱千仞，将见床鸾上九天。\n宽诏已闻求泛驾，盛时休忆赋归田。\n来春定中穿杨箭，好约抽毫玉陛前。",
        "dynasty": "宋",
        "collection_info": null
    },
    {
        "title": "送昌黎先生归秦亭",
        "author": "文彦博",
        "content": "独驾轻鸿返故园，冠霞曾醉锦江烟。\n五图金记何年授，九籥丹经几处传。\n晓别阆州飞玉斝，暮登秦岭挹红泉。\n椒庭他日重相见，应许壶中看列仙。",
        "dynasty": "宋",
        "collection_info": null
    },
    {
        "title": "送果州李推官赴阙",
        "author": "文彦博",
        "content": "德满椒兰学满籝，升堂鸿藻继云卿。\n舜庠蚤中巍峨选，俭府还驰酝藉名。\n捧诏定趋文石陛，扬鞭将度洛阳城。\n麟台马署期高步，闲绎芸籤听苑莺。",
        "dynasty": "宋",
        "collection_info": null
    },
    {
        "title": "送友人",
        "author": "文彦博",
        "content": "携手北梁道，送君南浦春。\n斜阳沉璧彩，流水濯缨尘。\n郢酒频扬觯，燕歌旋怆神。\n瑶华如可折，堪寄陇头人。",
        "dynasty": "宋",
        "collection_info": null
    },
    {
        "title": "送浦上人游川",
        "author": "文彦博",
        "content": "火宅清凉荫慧云，海潮芳论更难伦。\n鹰房暂锁巴山下，虎锡还飞锦水滨。\n贝叶文皆收缥帙，林兰衣不染红尘。\n亭皋欲别偏多感，缘是双林社裏人。",
        "dynasty": "宋",
        "collection_info": null
    },
    {
        "title": "登通山阁有怀寄呈同人",
        "author": "文彦博",
        "content": "小阁登临春暮时，绮栏飞闼映游丝。\n莺喧曲槛韩冯树，藓晦幽庭贡禹綦。\n闲对碧云吟桂水，狂思长袂宿兰池。\n徘徊望断江边客，采得瑶华寄与谁。",
        "dynasty": "宋",
        "collection_info": null
    },
    {
        "title": "送刘推官归冶源栖真馆",
        "author": "文彦博",
        "content": "高情乐幽趣，遂与尘事违。\n岩谷久潜照，鱼鸟知忘机。\n方邀栗里会，却指冶源归。\n借问归何遽，山中芝朮肥。",
        "dynasty": "宋",
        "collection_info": null
    },
    {
        "title": "送福州通判陈铸殿丞",
        "author": "文彦博",
        "content": "泽宫登甲第，殿省滞时英。\n闽国题舆贵，稽山昼锦荣。\n轶才犹绊骥，美俗仰诚衡。\n寿母平返喜，迎知讼牒清。",
        "dynasty": "宋",
        "collection_info": null
    },
    {
        "title": "赠会稽尊师",
        "author": "文彦博",
        "content": "藐姑容化三阴馆，勾漏砂封六乙泥。\n五练夜穷苍玉几，七明晨采碧云梯。\n冠霞高挹浮丘袂，握髓深藏鬼谷溪。\n如有西山驻灵药，何妨相赠一刀圭。",
        "dynasty": "宋",
        "collection_info": null
    },
    {
        "title": "赠自然表白大师  其一",
        "author": "文彦博",
        "content": "千仞清溪绝世纷，先生高卧白云根。\n近来名系丹台籍，多向蒙山见羡门。",
        "dynasty": "宋",
        "collection_info": null
    },
    {
        "title": "赠自然表白大师  其二",
        "author": "文彦博",
        "content": "紫府仙人每驭飇，朝游三岛暮三茅。\n他年内史功成后，愿结山阴世外交。",
        "dynasty": "宋",
        "collection_info": null
    },
    {
        "title": "赠自然表白大师  其三",
        "author": "文彦博",
        "content": "常感真公传隐诀，每言凡骨是仙材。\n他时载挹浮丘袂，直在昆峯十二台。",
        "dynasty": "宋",
        "collection_info": null
    },
    {
        "title": "某天圣四年叨充乡赋明道二年夏假副车于本郡今年夏忝外计于本道寔嗣世职八月行部率遵故常乡老懽迎邀留累日徘徊旧地追惟畴曩因成拙诗二章题于行署",
        "author": "文彦博",
        "content": "不才惟侍高门庆，奕世皆为外计臣。\n乡老相逢频教我，尽忠思孝报君亲。\n昔年乡赋议兴贤，曾接诸君砚席间。\n屈指岁华逾一纪，锦衣怀绶过稽山。",
        "dynasty": "宋",
        "collection_info": null
    },
    {
        "title": "送益利路承受梁供奉回京",
        "author": "文彦博",
        "content": "二星同入蜀，三岁復还台。\n秋晚华轩去，江滨祖席开。\n归途虽日远，别酒任山颓。\n思渥迎知厚，当朝重使才。",
        "dynasty": "宋",
        "collection_info": null
    },
    {
        "title": "雷简夫自辰溪还除国子博士盐铁判官以书见谢并寄杜鹃鸟一隻偶成二章答之  其一",
        "author": "文彦博",
        "content": "学省新开用退之，阳城司业定相知。\n休思杜曲仙乡隐，好献元和圣德诗。\n三部共推盐铁论，五溪曾制虎貔师。\n济源处士功成后，始信书生善出奇。",
        "dynasty": "宋",
        "collection_info": null
    },
    {
        "title": "雷简夫自辰溪还除国子博士盐铁判官以书见谢并寄杜鹃鸟一隻偶成二章答之  其二",
        "author": "文彦博",
        "content": "山人远寄杜鹃禽，因寄山禽遂寄心。\n应谓不如归去好，高飞却入旧云休。",
        "dynasty": "宋",
        "collection_info": null
    },
    {
        "title": "送中舍蒲君致政西归",
        "author": "文彦博",
        "content": "阆苑当年砚席同，别来三十八秋风。\n东朝新命西归去，珍重贤哉鹤髮翁。",
        "dynasty": "宋",
        "collection_info": null
    },
    {
        "title": "送分司少卿归洪井  其一",
        "author": "文彦博",
        "content": "囊奏祈分务，纶恩宠亚卿。\n挥金还故里，脱屣谢浮荣。\n綵服趋庭学，彤襜解榻迎。\n送言惭有味，何有答希声。",
        "dynasty": "宋",
        "collection_info": null
    },
    {
        "title": "送分司少卿归洪井  其二",
        "author": "文彦博",
        "content": "知止遗荣世所稀，帆风美满浩然归。\n江边闻有梅真宅，吟对西山不掩扉。",
        "dynasty": "宋",
        "collection_info": null
    },
    {
        "title": "送知府给事赴阙",
        "author": "文彦博",
        "content": "紞如惊晓鼓，仙斾戒晨兴。\n万臂攀朱毂，千兵拥绿縢。\n归途非杳邈，高步即严凝。\n竹马光前迹，蒲鞭掩旧称。\n睿襟思启沃，宸扆伫疑丞。\n舆论方盈耳，佥谋尽伏膺。\n公乎调大鼎，皇矣赉良肱。\n属吏垂三异，微才仅五能。\n梁园暂未至，燕舘愧先登。\n北海难充荐，西曹久见矜。\n顽金虽自况，巧冶欲谁凭。\n深结君轩恋，翻思附骥蝇。",
        "dynasty": "宋",
        "collection_info": null
    },
    {
        "title": "和太师相公重九日讌府僚之什",
        "author": "文彦博",
        "content": "不独龙山胜致全，黄枢开宴尽时贤。\n风回绮席鸾觞泛，日上彤襜虎幄鲜。\n陶菊香浓侵玳押，吴歈声缓倚鵾絃。\n云笺一幅西园什，如听钧韶下九天。",
        "dynasty": "宋",
        "collection_info": null
    },
    {
        "title": "小园即事",
        "author": "文彦博",
        "content": "闲脱蕉衫挂树桠，竹冠芒屩自耘瓜。\n心形散傲如园吏，椑榼纵横似酒家。\n古桧婆娑张碧盖，流泉诘屈动青蛇。\n风清日落未归舍，待得东南见月华。",
        "dynasty": "宋",
        "collection_info": null
    },
    {
        "title": "宫保相公之役与有劳焉及闻非才忝爰立之命贻诗加奖有晋公亲讨卫国专谋之句称述大过拟议非伦辄成拙恶一章以达谢意",
        "author": "文彦博",
        "content": "平淮伐潞皆殊绩，靖乱夷凶着往编。\n今以薄才叨重任，改将微效觊前贤。\n人惭肖象求商野，德谢非熊起渭川。\n惟有安昌念高第，雅章称述爱彭宣。",
        "dynasty": "宋",
        "collection_info": null
    },
    {
        "title": "题高平公亲书伯夷颂卷后",
        "author": "文彦博",
        "content": "书从北海寄西豪，开卷纔窥竦髮毛。\n范墨韩文传不朽，首阳风节转孤高。",
        "dynasty": "宋",
        "collection_info": null
    },
    {
        "title": "春日湖上偶作  其一",
        "author": "文彦博",
        "content": "地胜当春早，身闲爱景幽。\n微风吹积水，尽日扬虚舟。\n客至解悬榻，鱼来避直鈎。\n机心本不动，犹恐骇羣鸥。",
        "dynasty": "宋",
        "collection_info": null
    },
    {
        "title": "春日湖上偶作  其二",
        "author": "文彦博",
        "content": "岸帻长吟坐钓矶，花香漠漠柳依依。\n夕阳湖面光如鑑，风送虚舟自在归。",
        "dynasty": "宋",
        "collection_info": null
    },
    {
        "title": "谢太傅相公以近诗三十首寄示",
        "author": "文彦博",
        "content": "一轴诗三十，词高气格雄。\n文通推杂体，吉甫让清风。\n平日丹青笔，当年造化工。\n安车有余力，移向二南中。",
        "dynasty": "宋",
        "collection_info": null
    },
    {
        "title": "湖上独酌",
        "author": "文彦博",
        "content": "尽日观鱼坐水边，悠然独酌望青山。\n罇前解下渊明帢，起就东奚濯腻颜。",
        "dynasty": "宋",
        "collection_info": null
    },
    {
        "title": "外计苏度支示古铜器形制甚雅辄书五十六字还之",
        "author": "文彦博",
        "content": "古鼎良金齐法精，未知何代勒功名。\n更须梓匠为凫杓，堪与仙翁作酒鎗。\n涤濯尚应劳犊鼻，腥羶不復染羊羹。\n水边林下风清处，长伴熏然醉玉倾。",
        "dynasty": "宋",
        "collection_info": null
    },
    {
        "title": "雨中湖上绯桃盛开舟子维缆于树因书二十八言",
        "author": "文彦博",
        "content": "灼灼秾华照碧流，素烟丝雨助妖柔。\n武陵不放刘郎去，更就桃根繫小舟。",
        "dynasty": "宋",
        "collection_info": null
    },
    {
        "title": "得告赴洛展省松楸往还寓宿于阳翟程密学新第因成四十言寄高阳",
        "author": "文彦博",
        "content": "公临赵北际，宅据许西偏。\n来往由通德，逢迎阻见贤。\n嵩高当牖外，颍树出墙颠。\n信宿依华荫，身居贺燕前。",
        "dynasty": "宋",
        "collection_info": null
    },
    {
        "title": "提刑司封垂访郡斋会于湖上道旧为乐兼贶雅章辄成四十言以答来惠",
        "author": "文彦博",
        "content": "昔忝西州牧，驱车经剑门。\n见君新凿沼，延我共开罇。\n治岸依山麓，疏泉透树根。\n鸭湖今日会，往事喜重论。",
        "dynasty": "宋",
        "collection_info": null
    },
    {
        "title": "予移守青社同年宋学士代予守壁田会有来诗因成四十言为答",
        "author": "文彦博",
        "content": "旧许陪原郡，时清偃息优。\n羡君熊轼去，夺我鸭坡游。\n草树秋方密，禽鱼晚思幽。\n相凭皆与问，犹忆醉翁不。",
        "dynasty": "宋",
        "collection_info": null
    },
    {
        "title": "答南都致太傅相公",
        "author": "文彦博",
        "content": "雪苑挥毫寄雪宫，丘门褒宠过华虫。\n希声远夺霜钟韵，妙墨高踰禊帖工。\n辱韵颇惭才陋薄，玩辞弥见意勤隆。\n西南跂望安昌馆，何日陪随似戴崇。",
        "dynasty": "宋",
        "collection_info": null
    },
    {
        "title": "偶题看山楼新画山水",
        "author": "文彦博",
        "content": "尽日望西山，扶筇復倚栏。\n远观犹未足，更作画图看。",
        "dynasty": "宋",
        "collection_info": null
    },
    {
        "title": "太原府统平殿朝拜",
        "author": "文彦博",
        "content": "逆垒弥天甚，君王驻翠銮。\n荆榛亲剪伐，家业信艰难。\n一剑山河定，千年庙社安。\n故城禾黍美，无復验泥丸。",
        "dynasty": "宋",
        "collection_info": null
    },
    {
        "title": "寄太原韩太尉",
        "author": "文彦博",
        "content": "旧说男儿本分官，更将诗句报长安。\n虚庸自省尤非据，深玷君家汉上坛。",
        "dynasty": "宋",
        "collection_info": null
    },
    {
        "title": "和梅公仪待制 登骊山见连理木",
        "author": "文彦博",
        "content": "长生私语都无益，芳树交柯自表奇。\n就使玉真如素愿，山阴拱木竟何知。",
        "dynasty": "宋",
        "collection_info": null
    },
    {
        "title": "和梅公仪待制 宿西溪寺",
        "author": "文彦博",
        "content": "地占莲华麓，溪环鹫岭巅。\n密林含细籁，巍剎照清涟。\n独赏宁妨醉，幽吟定废眠。\n支郎谙雅尚，扫榻就潺湲。",
        "dynasty": "宋",
        "collection_info": null
    },
    {
        "title": "公仆天章书示暂往蓝田兼阅山水以答来贶",
        "author": "文彦博",
        "content": "暂枉观风斾，从容赏物华。\n蓝山青有玉，辋水碧无沙。\n林静闻啼狖，川长见落霞。\n宜寻幽径处，竹里到南坨。",
        "dynasty": "宋",
        "collection_info": null
    },
    {
        "title": "和公仪天章雪中游蓝田山悟真寺",
        "author": "文彦博",
        "content": "古寺依山构，高车冒雪游。\n穿林皆玉树，倚槛尽琼楼。\n景胜烦诗笔，财丰缓计筹。\n岩阿聊寄傲，物外恣寻幽。\n缰锁惭羁击，匏瓜叹滞留。\n无因陪雅躅，清唱復难酬。",
        "dynasty": "宋",
        "collection_info": null
    },
    {
        "title": "寄青州田龙图况",
        "author": "文彦博",
        "content": "东秦假手裁经岁，偃息山斋兴味长。\n怪石罅中栽薜荔，碧梧阴裏种麻黄。\n吟牵翠蔓秋烟润，醉撷纤英晓露凉。\n内省非才寡遗爱，争教所憩似甘棠。",
        "dynasty": "宋",
        "collection_info": null
    },
    {
        "title": "雨后游华严川马上作",
        "author": "文彦博",
        "content": "雨后城南路，无泥未有尘。\n因观曲江树，更忆杏园春。\n草色遥侵水，山光翠逼人。\n劭农兼访古，揽辔缓朱轮。",
        "dynasty": "宋",
        "collection_info": null
    },
    {
        "title": "题中山郎中华严川墅",
        "author": "文彦博",
        "content": "城南风物胜，最胜是华严。\n谢墅偏幽寂，颜郎此退潜。\n流泉清遶砌，列岫翠当檐。\n更爱村桥畔，杨花扑酒帘。",
        "dynasty": "宋",
        "collection_info": null
    },
    {
        "title": "谢公仪待制惠黄石枕",
        "author": "文彦博",
        "content": "得时应在谷城山，蒸栗温姿照席间。\n助我漱流高卧意，曲肱从此不晞颜。",
        "dynasty": "宋",
        "collection_info": null
    },
    {
        "title": "和公仪隐厅书事",
        "author": "文彦博",
        "content": "迹贵虽轩冕，心闲似隐沦。\n林间新葺宇，公退此颐神。\n藓色青缘砌，池光碧照人。\n爱君高雅趣，琴酒屡相亲。",
        "dynasty": "宋",
        "collection_info": null
    },
    {
        "title": "月夕挈新酿并文石酒罇就公仪南湖雅饮",
        "author": "文彦博",
        "content": "桃花石器榴花酿，携就南湖访饮朋。\n雅论清吟凉月满，山翁不惜醉腾腾。",
        "dynasty": "宋",
        "collection_info": null
    },
    {
        "title": "次韵和公仪月夕游南湖",
        "author": "文彦博",
        "content": "凉夜南湖饮，林端月上初。\n樽罍既古雅，亭榭復清虚。\n静赏兴无尽，剧谈欢有余。\n羣驺不熹事，应厌久停车。",
        "dynasty": "宋",
        "collection_info": null
    },
    {
        "title": "和公仪咏蒲葵扇",
        "author": "文彦博",
        "content": "不取归资厚，仁风藉尔扬。\n论财虽俭薄，应用极清凉。\n六角价非重，九华名未光。\n倾心既已久，安石勿相忘。",
        "dynasty": "宋",
        "collection_info": null
    },
    {
        "title": "和登飞桥观游艇",
        "author": "文彦博",
        "content": "为爱高桥月色多，飞觞捉尘对吟哦。\n轻舠一叶时来往，惊散双鸳动碧荷。",
        "dynasty": "宋",
        "collection_info": null
    },
    {
        "title": "和公仪重到隐厅偶书绝句",
        "author": "文彦博",
        "content": "重访隐斋留雅咏，将归禁署促东辕。\n晓猿夜鹤君家物，不恋南湖只恋轩。",
        "dynasty": "宋",
        "collection_info": null
    },
    {
        "title": "和公仪湖上烹蒙顶新茶作",
        "author": "文彦博",
        "content": "蒙顶露牙春味美，湖头月舘夜吟清。\n烦酲涤尽冲襟爽，蹔适萧然物外情。",
        "dynasty": "宋",
        "collection_info": null
    },
    {
        "title": "与公仪会饮南湖作",
        "author": "文彦博",
        "content": "湖上高楼对远山，一罇清醑且开颜。\n今朝尚作林塘主，明日将归侍从班。\n心向白云虽自乐，身趋丹禁未容闲。\n为君不惜厌厌醉，赏尽银蟾秉烛还。",
        "dynasty": "宋",
        "collection_info": null
    },
    {
        "title": "和公仪游太华",
        "author": "文彦博",
        "content": "山水清音步步随，谢家歌舞岂须携。\n深游雾市身应润，直上莲峯路不迷。\n细草舒茵承蜡屐，长松倾盖护云梯。\n岩隈灵药皆堪采，采得盈箱亦自提。",
        "dynasty": "宋",
        "collection_info": null
    },
    {
        "title": "见山楼小饮偶作",
        "author": "文彦博",
        "content": "云淡天迷楚，楼高地占秦。\n哀筝一行鴈，小字数鈎银。\n巷陌三条月，池塘十步春。\n府门初夜闭，多少夜游人。",
        "dynasty": "宋",
        "collection_info": null
    },
    {
        "title": "邛竹杖",
        "author": "文彦博",
        "content": "孤筠劲质异纤柔，欲假携持助胜游。\n不为凌霜高节在，对公灵寿合包羞。",
        "dynasty": "宋",
        "collection_info": null
    },
    {
        "title": "蜀笺",
        "author": "文彦博",
        "content": "素笺明润如温玉，新样翻传号冷金。\n远寄南都岂无意，缘公挥翰似山阴。",
        "dynasty": "宋",
        "collection_info": null
    },
    {
        "title": "华阳巾",
        "author": "文彦博",
        "content": "华阳山相遗巾法，蜀国乌纱学制成。\n公厌貂裘今已久，定知野服称高情。",
        "dynasty": "宋",
        "collection_info": null
    },
    {
        "title": "蒙顶茶",
        "author": "文彦博",
        "content": "旧谱最称蒙顶味，露牙云液胜醍醐。\n公家药笼虽多品，略采甘滋助道腴。",
        "dynasty": "宋",
        "collection_info": null
    },
    {
        "title": "近以蜀物寄献復以雅章为报辄课芜音仰酬来贶",
        "author": "文彦博",
        "content": "微物达诚方愧极，雅章流惠见情深。\n野夫自是甘芹味，国老何尝靳玉音。\n伸纸恣窥蓝肆宝，登函频作洛生吟。\n辞清墨妙真双绝，韫椟传家励子孙。",
        "dynasty": "宋",
        "collection_info": null
    },
    {
        "title": "天平相公远寄佳章谨依韵和呈  其一",
        "author": "文彦博",
        "content": "晓闢天阍出帝纶，麾幢误委不才臣。\n六条颁诏专临雍，一道全师别制秦。\n虽受深恩辞北阙，拟将何术抚西人。\n他年遂解簪缨去，乞去伊川号散民。",
        "dynasty": "宋",
        "collection_info": null
    },
    {
        "title": "天平相公远寄佳章谨依韵和呈  其二",
        "author": "文彦博",
        "content": "昔年公掌秦中漕，虎节寻提四镇师。\n从此功成为汉相，至今阙内仰萧规。\n新诗远寄音盈耳，累牍频窥喜见眉。\n更问春游何处好，夹城西面景龙池。",
        "dynasty": "宋",
        "collection_info": null
    },
    {
        "title": "次韵答平凉龙图王谏议",
        "author": "文彦博",
        "content": "凛然威望詟西戎，十万貔貅节制中。\n从古藩垣谋帅重，于今诗礼得才雄。\n勤归定是推优赏，静胜由来保上功。\n不独韦平称世美，缁衣兼咏武桓公。",
        "dynasty": "宋",
        "collection_info": null
    },
    {
        "title": "答王龙图咏山见寄",
        "author": "文彦博",
        "content": "分得鱼符守雍州，垂帷闭阁再经秋。\n眼看岩岫将登览，身似匏瓜苦滞留。\n杜曲朱坡虽已到，圭峯紫阁未曾游。\n却输假道归朝客，上遍终南寺寺楼。",
        "dynasty": "宋",
        "collection_info": null
    },
    {
        "title": "题纪太尉庙",
        "author": "文彦博",
        "content": "死节古来虽有矣，大都死节少如公。\n惟图救主重围内，不惮焚身烈焰中。\n龙准有因方脱祸，猴冠无计復争雄。\n如何置酒咸阳会，只说萧何第一功。",
        "dynasty": "宋",
        "collection_info": null
    },
    {
        "title": "过荥阳玉像院",
        "author": "文彦博",
        "content": "瑞相双刊玉，仁祠侧布金。\n轮蹄一道过，风雨二山嵚。\n密藓苍缘壁，乔松秀出林。\n村僧不可语，难问祖师心。",
        "dynasty": "宋",
        "collection_info": null
    },
    {
        "title": "过汜水关",
        "author": "文彦博",
        "content": "济世安民主，擒充执窦归。\n山川遗气象，史册动光辉。\n原庙今昭德，羣雄昔畏威。\n虎牢名自久，牛口谚应非。\n关塞侔天险，封疆介日围。\n特吟摩诘句，度水柳依依。",
        "dynasty": "宋",
        "collection_info": null
    },
    {
        "title": "某伏蒙昭文相公以某方忝瀍洛之寄因有嵩少之行惠赐游山器一副质轻而制雅外华而中坚匪惟便于赍持实为林下之珍玩也辄成拙诗一章报谢",
        "author": "文彦博",
        "content": "上公遗我游嵩具，匜盥杯盂色色全。\n拂拭便须延隐逸，洁清那敢污腥羶。\n行赍每度云岩侧，器使当居蜡屐前。\n林叟溪翁皆窃玩，山厨因此识嘉笾。",
        "dynasty": "宋",
        "collection_info": null
    },
    {
        "title": "答青州相公二首  其一",
        "author": "文彦博",
        "content": "非才久玷钧衡重，乞得麟符守洛师。\n圣造如天从素欲，愚衷何地报鸿慈。\n先茔松槚躬时省，私庙萍蘩洁仲祠。\n相国情深最知我，邮筒千里贶新诗。",
        "dynasty": "宋",
        "collection_info": null
    },
    {
        "title": "答青州相公二首  其二",
        "author": "文彦博",
        "content": "雅章追念栢台游，屈指今逾二十秋。\n初奉南床持大宪，后陪东阁告嘉猷。\n心如金石同谋国，路出风波免覆舟。\n闻欲坚随赤松去，拟携灵寿从留侯。",
        "dynasty": "宋",
        "collection_info": null
    },
    {
        "title": "梅公仪见寄华亭鹤一隻",
        "author": "文彦博",
        "content": "子真仙裔富高情，远寄仙禽至洛城。\n昔向华亭常警露，今来缑岭伴吹笙。\n稻粱犹忆嘉禾美，竹树应怜履道清。\n已遣吾家伊水墅，旋营莎荐似咸京。",
        "dynasty": "宋",
        "collection_info": null
    },
    {
        "title": "游平泉作",
        "author": "文彦博",
        "content": "一崦抱溪斜，前朝辅相家。\n遗基皆瓦砾，古木尚烟霞。\n夙昔东山墅，留连上殿车。\n虽云营退隐，未免逐豪夸。\n事往如飞鸟，林空噪暮鸦。\n池平无旧凤，堤坏有残沙。\n野叟犹能说，樵夫亦共嗟。\n至今岩石下，多长紫薇花。",
        "dynasty": "宋",
        "collection_info": null
    },
    {
        "title": "又读平泉花木记  其一",
        "author": "文彦博",
        "content": "历览平泉记，文饶性苦奢。\n如何伊上墅，多是日南花。\n美荫皆奇树，清芬悉异葩。\n安知桃李盛，不及晋公家。",
        "dynasty": "宋",
        "collection_info": null
    },
    {
        "title": "又读平泉花木记  其二",
        "author": "文彦博",
        "content": "竹树环青嶂，楼台生碧烟。\n珍奇穷四海，景象冠三川。\n上党夷凶日，太和归国年。\n此时能勇退，应遂老平泉。",
        "dynasty": "宋",
        "collection_info": null
    },
    {
        "title": "又读平泉花木记  其三",
        "author": "文彦博",
        "content": "吾观李太尉，所失在夸权。\n名遂不知退，膏明惟自煎。\n终身恋华组，何日到平泉。\n徒有思归意，歌诗盈百篇。",
        "dynasty": "宋",
        "collection_info": null
    },
    {
        "title": "游卢溪",
        "author": "文彦博",
        "content": "一径极幽深，清泉响竹阴。\n昔人曾隐雾，衰世偶为霖。\n谋国无长策，论兵肆褊心。\n王师遂不振，物议愈难任。\n仰药身虽殒，攻关盗转侵。\n传家绝诸藐，遗业变双林。\n僧朴俱难问，碑昏尚可寻。\n徘徊念陈迹，不为叹人琴。",
        "dynasty": "宋",
        "collection_info": null
    },
    {
        "title": "寒食日早发赴积庆庄拜扫过龙门马上作",
        "author": "文彦博",
        "content": "赫奕晨霞照万灯，路穿阙口势如吞。\n桥边杨柳垂青线，林下秋韆挂綵绳。\n平地伊流不一抹，半天嵩岳翠千层。\n行行渐入吾疆理，竹坞松阡间绮塍。",
        "dynasty": "宋",
        "collection_info": null
    },
    {
        "title": "秋日登阙塞",
        "author": "文彦博",
        "content": "鞅掌公庭暇，登临阙塞秋。\n清谈不废务，远望略消忧。\n二室榄前见，长伊天际流。\n僧归下樵径，客去上渔舟。\n返照明金剎，飞泉响石楼。\n放怀真趣得，纵目滞情休。\n像列三龛密，波翻入节稠。\n怅然高世意，不减冶城游。",
        "dynasty": "宋",
        "collection_info": null
    },
    {
        "title": "游潜溪",
        "author": "文彦博",
        "content": "修竹荫清溪，潺湲阙塞西。\n石床平有藓，沙路润无泥。\n粉白松围古，蓝生草带齐。\n难留批勅字，救旱作云霓。",
        "dynasty": "宋",
        "collection_info": null
    },
    {
        "title": "登广化阁",
        "author": "文彦博",
        "content": "宝剎层峯上，危栏凈界中。\n登临近霄汉，子细见伊嵩。\n谷迥传清梵，川长没远鸿。\n黄昏不忍去，月在石楼东。",
        "dynasty": "宋",
        "collection_info": null
    },
    {
        "title": "宿少林寺",
        "author": "文彦博",
        "content": "六六仙峯绕静居，俗尘至此暂消除。\n西来未悟禅师意，北去还驰使者车。\n五品封槐今尚在，九年面壁昔何如。\n心知一宿犹难觉，花藏重寻贝叶书。",
        "dynasty": "宋",
        "collection_info": null
    },
    {
        "title": "游金星观",
        "author": "文彦博",
        "content": "鹤髮庞眉二老仙，林间老屋十余间。\n斋粮不蓄惟栽菊，道眼长明祇看山。\n朋侣过从应绮用，比邻掩映是嵩辕。\n蹔游自愧尘劳迹，解帢临溪濯腻颜。",
        "dynasty": "宋",
        "collection_info": null
    },
    {
        "title": "游岳寺",
        "author": "文彦博",
        "content": "寺占嵩颜景最多，奇峯列剎共嵬峨。\n依岩宝砌砻清础，出谷飞泉逗素波。\n下瞰长川穷渺邈，傍观列岫极陂陁。\n缁林法乐堪随喜，钟磬声清呗梵和。",
        "dynasty": "宋",
        "collection_info": null
    },
    {
        "title": "过颍阳山墅作",
        "author": "文彦博",
        "content": "平生箕颍志，未免困名缰。\n赖此营山墅，频年至颍阳。\n相邻紫云洞，不羡白莲庄。\n却愧耕夫问，归轩作底忙。",
        "dynasty": "宋",
        "collection_info": null
    },
    {
        "title": "大名府舍创作茅斋因题八句太师相公太保相公",
        "author": "文彦博",
        "content": "勿谓茅茨陋，栖心即有余。\n非同诸葛卧，颇类静名居。\n面壁思禅理，向阳观道书。\n迴头视华屋，缰琐宿蘧庐。",
        "dynasty": "宋",
        "collection_info": null
    },
    {
        "title": "留守端明尚书远示赠阇梨渐师诗依韵和成",
        "author": "文彦博",
        "content": "常随凈侣呌禅关，熟听潮音丈室间。\n身逐孤云辞陇首，心如皎月照香山。\n儒空两悟言无滞，觉望双除性本闲。\n居守意勤当应现，不须祇到虎溪还。",
        "dynasty": "宋",
        "collection_info": null
    },
    {
        "title": "仆射侍中荣过潩上小园兼题嘉句谨成十六言仰谢贲饰",
        "author": "文彦博",
        "content": "上相寻芳驻画轮，华貂玉节耀松筠。\n二南雅丽音盈耳，八体遒妍妙入神。\n鲁壁再传科斗字，稽山长咏永和春。\n小园从此增光价，一室荧煌照乘珍。",
        "dynasty": "宋",
        "collection_info": null
    },
    {
        "title": "小园池上偶作",
        "author": "文彦博",
        "content": "微吟岸帻思悠然，近对方塘远见山。\n恩施洛阳均逸地，莫言此地是偷闲。",
        "dynasty": "宋",
        "collection_info": null
    },
    {
        "title": "诗寄龙门宝应寺证大师",
        "author": "文彦博",
        "content": "山人去作山西将，岫幌岩扉掩翠岚。\n欲问证师求正住，凭师改作潞公庵。",
        "dynasty": "宋",
        "collection_info": null
    },
    {
        "title": "依韵和答文裕羣牧侍郎",
        "author": "文彦博",
        "content": "华轩过陋巷，良讌集西园。\n雅饮金罍耻，高吟墨客喧。\n初晴山色静，早夏木阴繁。\n酷爱君挥麈，清言有会元。",
        "dynasty": "宋",
        "collection_info": null
    },
    {
        "title": "昼寝梦归洛宅",
        "author": "文彦博",
        "content": "位高才薄困疲癃，竹影泉声梦寐中。\n定去洛城为逸客，近来书翰学扬风。",
        "dynasty": "宋",
        "collection_info": null
    },
    {
        "title": "汝州王端明寄示竹亭诗二十章披玩叹赏不能自已辄成四十言仰答来惠",
        "author": "文彦博",
        "content": "窈窕竹间路，清虚池上亭。\n高情爱寂寂，终日玩青青。\n汝水环近郭，箕山开画屏。\n知君于此兴，极目送鸿冥。",
        "dynasty": "宋",
        "collection_info": null
    },
    {
        "title": "中书宿斋偶作  其一",
        "author": "文彦博",
        "content": "斋洁奉祠事，深严宿禁扃。\n露盘云表见，钧奏梦中听。\n慎独虔君命，清心重礼经。\n顾惭温室树，忽此集鹪螟。",
        "dynasty": "宋",
        "collection_info": null
    },
    {
        "title": "中书宿斋偶作  其二",
        "author": "文彦博",
        "content": "凤阁容栖集，心无外虑侵。\n夜凉秋气早，人静禁门深。\n大政惭无补，微才恐不任。\n歌眠听宫漏，兰焰照青衾。",
        "dynasty": "宋",
        "collection_info": null
    },
    {
        "title": "太庙宿斋作",
        "author": "文彦博",
        "content": "孟秋严庙飨，公衮摄祠官。\n达嚮来风迥，方诸遡月寒。\n剪茅重屋峻，藂甓缭墙宽。\n仰念灵台厚，恭思王业难。",
        "dynasty": "宋",
        "collection_info": null
    },
    {
        "title": "寄题龙门临伊堂兼呈奉先寺兴公",
        "author": "文彦博",
        "content": "山僧知我思归意，为我临伊创草堂。\n闻说绕阶丛巨石，更须当槛植修篁。\n窗间东望干元剎，门外南趋积庆庄。\n便拟半移生计去，不知何似畅师房。",
        "dynasty": "宋",
        "collection_info": null
    },
    {
        "title": "东枢后轩列植花草随时竞秀种类寔繁滋蔓因依未易图也然昔之造化者为不少矣故录其名数牓于北垣意欲后之人勿剪勿伐且无忘于封植也因观其牓偶作小诗三章曰嘲曰解曰断云 嘲",
        "author": "文彦博",
        "content": "百种闲花草，皆非药笼材。\n如何桃与李，曾不预栽培。",
        "dynasty": "宋",
        "collection_info": null
    },
    {
        "title": "东枢后轩列植花草随时竞秀种类寔繁滋蔓因依未易图也然昔之造化者为不少矣故录其名数牓于北垣意欲后之人勿剪勿伐且无忘于封植也因观其牓偶作小诗三章曰嘲曰解曰断云 解",
        "author": "文彦博",
        "content": "勿谓闲花草，色成各有宜。\n君看桃与李，未是岁寒姿。",
        "dynasty": "宋",
        "collection_info": null
    },
    {
        "title": "东枢后轩列植花草随时竞秀种类寔繁滋蔓因依未易图也然昔之造化者为不少矣故录其名数牓于北垣意欲后之人勿剪勿伐且无忘于封植也因观其牓偶作小诗三章曰嘲曰解曰断云 断",
        "author": "文彦博",
        "content": "天地育万物，物物遂其生。\n何须强分别，不若两忘情。",
        "dynasty": "宋",
        "collection_info": null
    },
    {
        "title": "九月十日西园会范内翰李紫微已下诸公惠雅章谨成拙诗仰答厚意",
        "author": "文彦博",
        "content": "今日西园集，联裾蜀国英。\n为君聊置醴，念我昔专城。\n丽句皆新意，高谈多故情。\n报君虽拙陋，所应在同声。",
        "dynasty": "宋",
        "collection_info": null
    },
    {
        "title": "端明尚书垂访弊居会于西园兼蒙赋诗贲饰辄成四十字奉呈",
        "author": "文彦博",
        "content": "重阳节始过，佳菊色犹亲。\n东篱把酒客，西园飞盖宾。\n共此林下宴，可类商颜人。\n清罇幸未燥，无所献酬频。",
        "dynasty": "宋",
        "collection_info": null
    },
    {
        "title": "和副枢吴谏议上元夜从驾至集禧观",
        "author": "文彦博",
        "content": "顺时同乐慰邦民，协气和风应早春。\n斗运帝车遵大路，云从天步绝纤尘。\n民瞻玉色欣游豫，岳峙琳宫望省巡。\n回御端闱张镐饮，兰灯桂魄耀星津。",
        "dynasty": "宋",
        "collection_info": null
    },
    {
        "title": "和致政侍郎二府诗",
        "author": "文彦博",
        "content": "潭潭相府方高启，岌岌枢闱亦对开。\n棋布司存邻象阙，星分位表拱天台。\n乐天善颂传嘉句，虔命叨居媿薄才。\n仰认圣皇优待意，先时曾枉翠华来。",
        "dynasty": "宋",
        "collection_info": null
    },
    {
        "title": "送秘书刘监归嵩阳隐居  其一",
        "author": "文彦博",
        "content": "昔年宝应茅斋主，别后炎凉已屡经。\n暂入城来缘买药，却骑牛去似飘萍。\n缑山重访吹笙伴，秘省长虚画鹤厅。\n一任洛阳人白眼，且看三十六峯青。",
        "dynasty": "宋",
        "collection_info": null
    },
    {
        "title": "送秘书刘监归嵩阳隐居  其二",
        "author": "文彦博",
        "content": "四明畴昔称狂客，二室于今号散仙。\n子晋料登缑岭望，待君笙鹤共昇天。",
        "dynasty": "宋",
        "collection_info": null
    },
    {
        "title": "和副枢吴谏议寄题广化寺东轩",
        "author": "文彦博",
        "content": "凈居高出四禅天，更对伊嵩闢广轩。\n塔耸千花依鹫岭，舟浮一叶上龙门。\n云藏古木当危槛，风递疎钟过远村。\n我有草堂南涧口，一回西望一销魂。",
        "dynasty": "宋",
        "collection_info": null
    },
    {
        "title": "伏覩致政太傅侍郎答枢密谏议留题斋阁诗依韵和呈  其一",
        "author": "文彦博",
        "content": "三朝光辅仰耆年，谢政归来作散仙。\n筑室尚依双凤阙，放怀何必五湖船。\n清谈倾座簪缨盛，綵服趋庭子舍贤。\n公伴赤松应念我，早教西去老伊川。",
        "dynasty": "宋",
        "collection_info": null
    },
    {
        "title": "伏覩致政太傅侍郎答枢密谏议留题斋阁诗依韵和呈  其二",
        "author": "文彦博",
        "content": "华颠相顾最相亲，同是三朝二府人。\n曾忝政堂陪大论，又叨枢筦继清尘。\n我惭蒲柳衰残质，公称夔龙强健身。\n把酒观言兼恋德，春晖不觉渐西沦。",
        "dynasty": "宋",
        "collection_info": null
    },
    {
        "title": "雪中枢密蔡谏议借示范宽雪景图",
        "author": "文彦博",
        "content": "梁园深雪裏，更看范宽山。\n迥出关荆上，如游嵩少间。\n云愁万木老，渔罢一簑还。\n此景堪延客，拥炉倾小蛮。",
        "dynasty": "宋",
        "collection_info": null
    },
    {
        "title": "和副枢蔡谏议植山芋",
        "author": "文彦博",
        "content": "平台山芋传区种，久饵能令玉寿延。\n欲长深根培客土，便期珍味荐宾筵。\n吴莼顿觉名称减，楚芰须惭嗜好偏。\n况是丹头推绝品，百金供费亦宜然。",
        "dynasty": "宋",
        "collection_info": null
    },
    {
        "title": "窃知今日于家园种山芋辄成拙诗奉呈副枢谏议",
        "author": "文彦博",
        "content": "闻说家完乐，仍携山芋来。\n何烦心助长，惟喜手亲栽。\n若务丰根本，应须薙草莱。\n迎知冬荐味，决不减平台。",
        "dynasty": "宋",
        "collection_info": null
    },
    {
        "title": "和副枢蔡谏议赠副枢吴谏议谢惠新宅杂花之什",
        "author": "文彦博",
        "content": "百卉千花淑景新，主人吟啸惜芳辰。\n依依绿减随堤色，灼灼红移洛浦春。\n已爱清香飘宴席，更分秾艷与交亲。\n邹阳本是梁园客，醉赏犹思濉水滨。",
        "dynasty": "宋",
        "collection_info": null
    },
    {
        "title": "新酿酴醾酒送吴蔡二副枢",
        "author": "文彦博",
        "content": "此花犹未发，此酒已先香。\n独有甘芹意，开罇略为尝。",
        "dynasty": "宋",
        "collection_info": null
    },
    {
        "title": "和副枢蔡谏议孟夏旦日右府书事",
        "author": "文彦博",
        "content": "杲日无亏彰睿圣，前星有庆耀东朝。\n皇明烛远羣羌服，火德乘时众慝消。\n丹扆焦荣犹损膳，华颠尸素合归樵。\n夔牙共奏康哉囗，雅咏和声彻九霄。",
        "dynasty": "宋",
        "collection_info": null
    },
    {
        "title": "去春蒙西都致政李少师惠诗五首追叙旧游因而招隐某尚羁枢务请退未谐深味来章未知所答迁延宿留遂涉岁时今蒙圣慈俯从人欲听解重柄均逸便藩仰西河之上游瞻仁宅之实迩即当胥会弥积欣怡辄成小诗三章代书见意且答去春之赐",
        "author": "文彦博",
        "content": "新诗五首缘招隐，未得西归未敢酬。\n今许均劳解枢柄，期君同伴赤松游。\n伊西古寺茅庵静，不到经今八九春。\n岩谷定知云水冷，宫师常作独游人。\n斗薮缁尘捋白髭，缄书先去问宫师。\n仙舟东下能相访，同上平嵩把酒巵。",
        "dynasty": "宋",
        "collection_info": null
    },
    {
        "title": "过鲁太师庙作",
        "author": "文彦博",
        "content": "墨绶前朝宰，桑郊郑圃东。\n丛祠临大道，遗烈凛清风。\n顾我才尤薄，与君时不同。\n历官无一异，得位亦三公。\n屑屑刑名内，区区薄领中。\n循良谁復道，贪刻自为功。\n哲后方勤治，愚臣合尽忠。\n承流奉宽大，宣泽务庞鸿。\n此意缘思古，何人为发蒙。\n神交傥来鉴，潜愿启其衷。",
        "dynasty": "宋",
        "collection_info": null
    },
    {
        "title": "再到积庆坟庄即事偶成  其一",
        "author": "文彦博",
        "content": "不到伊川八九年，重来风物尽依然。\n惊回俗梦鸣皋鹤，洗凈尘襟漱玉泉。\n绿篠侵阶当蕙帐，苍霞满目对松阡。\n天怜老懒优深处，罢听晨鸡彻晓眠。",
        "dynasty": "宋",
        "collection_info": null
    },
    {
        "title": "再到积庆坟庄即事偶成  其二",
        "author": "文彦博",
        "content": "郊园乍适疎慵意，勉强逢迎已不能。\n赤米白盐充野馔，蕉衫芒蹻见山僧。\n含风古木遮檐角，漱玉清泉泻石棱。\n田父相过復相劝，早归林下醉腾腾。",
        "dynasty": "宋",
        "collection_info": null
    },
    {
        "title": "东溪泛舟",
        "author": "文彦博",
        "content": "东溪伊水东，溪水丘溶溶。\n两桨夷犹去，双凫上下逢。\n余波通洛浦，倒影浸嵩峯。\n荷动闻鱼跃，沙平见鹤踪。\n岛蒲森剑戟，岸柳亚虬龙。\n并载惟禅客，随观有牧童。\n风传棹讴远，露湿钓蓑浓。\n不是迷津处，何烦问老农。",
        "dynasty": "宋",
        "collection_info": null
    },
    {
        "title": "游楚谏议园宅呈留守宣徽留台端明",
        "author": "文彦博",
        "content": "五里依仁宅，西邻数仞墙。\n主人为屏翰，园吏占风光。\n地胜金瓯小，林深锦襻长。\n轻烟罩丛桂，幽鸟入修篁。\n藓色沿茶竈，松阴覆石床。\n一区诚可乐，三径莫令荒。\n有木皆交荫，无花不并芳。\n相期挂冠后，同此事琴觞。",
        "dynasty": "宋",
        "collection_info": null
    },
    {
        "title": "游史馆张大卿致政李少卿史馆傅兵部济上郊园",
        "author": "文彦博",
        "content": "畴昔常闻处士庄，林泉胜景甲山阳。\n一渠寒水流清济，千仞浓岚耸太行。\n枋口云归穿古木，燕川风过入修篁。\n前贤旧业何人继，分与三贤作醉乡。",
        "dynasty": "宋",
        "collection_info": null
    },
    {
        "title": "题龙潭寺",
        "author": "文彦博",
        "content": "古寺依青障，高轩俯碧潭。\n山僧如有待，先扫侍中庵。",
        "dynasty": "宋",
        "collection_info": null
    },
    {
        "title": "谒济祠作",
        "author": "文彦博",
        "content": "导沇灵源祀典尊，湛然凝碧浸云根。\n远潮沧海殊无碍，横贯洪河自不浑。\n一派平流滋稼穑，四时精享荐萍蘩。\n未尝轻作风涛险，惟有涵濡及物恩。",
        "dynasty": "宋",
        "collection_info": null
    },
    {
        "title": "登平崧阁右崧亭作",
        "author": "文彦博",
        "content": "不较平崧与右崧，大都亭阁尽穹崇。\n太行太室当前后，俱是山家入望中。",
        "dynasty": "宋",
        "collection_info": null
    },
    {
        "title": "游碧涟堂偶作寄致政司空相公聊布所怀",
        "author": "文彦博",
        "content": "公以心如水，开轩俯碧涟。\n尝虚济川檝，却就钓璜渊。\n北倚平崧阁，南临种黍田。\n缘经冶城望，到此即怀贤。",
        "dynasty": "宋",
        "collection_info": null
    },
    {
        "title": "诗寄相州侍中韩魏公",
        "author": "文彦博",
        "content": "鼎邑从来事足夸，冰台近岁景尤嘉。\n天平峰秀堪图画，昼锦堂高可宴衙。\n新表门闾通德里，旧栽桃李相君家。\n仍闻降志相希慕，林下时乘洛样车。",
        "dynasty": "宋",
        "collection_info": null
    },
    {
        "title": "诗寄西都致政司空相公",
        "author": "文彦博",
        "content": "燕居堂北虚闲地，蔾藿森森欲柱天。\n中有红梨最翘秀，削成鸠杖佐衰年。\n初同野叟甘芹味，终学狂翁挂酒钱。\n分寄一枝公必讶，提携不称葛陂仙。",
        "dynasty": "宋",
        "collection_info": null
    },
    {
        "title": "诗寄答致政司空相公",
        "author": "文彦博",
        "content": "众卉羣芳品自奇，遍形歌咏殆无遗。\n名过卫国平泉记，数协江淹杂体诗。\n苏颋祗夸长乐赋，元舆惟咤牡丹词。\n岂知哲匠风骚美，不间鸿纤尽物宜。",
        "dynasty": "宋",
        "collection_info": null
    },
    {
        "title": "知郡傅学士将赴彭门蒙贶佳什次韵奉答",
        "author": "文彦博",
        "content": "史局郎曹得俊贤，稔闻高誉已多年。\n山阳松菊抛三径，泗水衣冠戴二天。\n合作商霖光祖构，犹持汉节滞英躔。\n河梁欲上难轻别，亦望迟迟驻曲旃。",
        "dynasty": "宋",
        "collection_info": null
    },
    {
        "title": "致政仲损张工部询及孟酝之味因寄数器副以小诗",
        "author": "文彦博",
        "content": "醽渌如渑味似饴，朝回何必典春衣。\n序宾留饮觞无算，速父供甘羜更肥。\n不惜郫筒令远寄，惟忧辽豕得深讥。\n小家曲糵君谙在，莫使邯郸枉见围。",
        "dynasty": "宋",
        "collection_info": null
    },
    {
        "title": "西都留守宣徽祈谢嵩祠往还敝庄因成雅章为贶谨次严韵  其一",
        "author": "文彦博",
        "content": "腊雪应祈沾下土，府公遵命祀中天。\n定陪仙驭经缑岭，应访禅林过玉泉。\n和气随风生二室，欢谣继日满三川。\n悠悠大斾纍纍印，却爱苏家负郭田。",
        "dynasty": "宋",
        "collection_info": null
    },
    {
        "title": "西都留守宣徽祈谢嵩祠往还敝庄因成雅章为贶谨次严韵  其二",
        "author": "文彦博",
        "content": "若比扬雄多一廛，仅同徐勉葺东田。\n沟塍万亩言之过，却恐增添助役钱。",
        "dynasty": "宋",
        "collection_info": null
    },
    {
        "title": "前朔宪孔嗣宗太博过孟云近于洛下结穷九老会凡职事稍重生事稍丰者不得与焉其宴集之式率称其名其事诚可嘉尚其语多资嗢噱因作小诗以纪之亦以见河南士人有名教之乐简贪薄之风辄录呈留守宣徽聊资解颐",
        "author": "文彦博",
        "content": "洛城冠盖敦名教，任是清贫节转高。\n见说近添穷九老，从初便不要山涛。",
        "dynasty": "宋",
        "collection_info": null
    },
    {
        "title": "谢留守王宣徽寄花",
        "author": "文彦博",
        "content": "远惠奇花自洛城，吟观醉赏动乡情。\n开编读到安仁传，方信河阳浪得名。",
        "dynasty": "宋",
        "collection_info": null
    },
    {
        "title": "再和",
        "author": "文彦博",
        "content": "惟有陈园接府城，池塘花竹可娱情。\n虽然不及芙蓉萼，犹得河桥史舘名。",
        "dynasty": "宋",
        "collection_info": null
    },
    {
        "title": "诗谢留守王宣徽远惠牡丹",
        "author": "文彦博",
        "content": "姚黄左紫状元红，打剥栽培久用功。\n采折乍经微雨后，缄封仍在小奁中。\n勤勤赏玩倾兰醑，漠漠馨香逐蕙风。\n犹恐花心怀旧土，戴时频与望青嵩。",
        "dynasty": "宋",
        "collection_info": null
    },
    {
        "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中秘书丞同游枋口泛舟沁水至岘石而登岸历观岩谷间前贤之题名翌日游化成寺以车渡沁回入盘谷穷览山水之嘉处由燕川而归 枋口作",
        "author": "文彦博",
        "content": "下马入枋口，漾舟缘碧溪。\n雪消山骨瘦，风定浪头低。\n数里復登岸，羣贤俱杖藜。\n徘徊岩石畔，寻觅退之题。",
        "dynasty": "宋",
        "collection_info": null
    },
    {
        "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中秘书丞同游枋口泛舟沁水至岘石而登岸历观岩谷间前贤之题名翌日游化成寺以车渡沁回入盘谷穷览山水之嘉处由燕川而归 化成寺作唐裴相之山墅舍为寺",
        "author": "文彦博",
        "content": "昔览传心法，知公素学禅。\n今游化成寺，使我復思贤。\n大舍倾高产，多生结胜缘。\n人琴虽已矣，松菊尚依然。\n宝地侵苍藓，巍峰柱碧天。\n撮衣书久失，砻石像犹全。\n境寂遗尘虑，僧闲足昼眠。\n欲归情恋恋，缓辔出燕川。",
        "dynasty": "宋",
        "collection_info": null
    },
    {
        "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中秘书丞同游枋口泛舟沁水至岘石而登岸历观岩谷间前贤之题名翌日游化成寺以车渡沁回入盘谷穷览山水之嘉处由燕川而归 过燕川渡",
        "author": "文彦博",
        "content": "早过燕川渡，千峰插太虚。\n云开微见日，水浅不渐车。\n风急樵歌响，霜严木叶踈。\n缘溪东北去，岩腹有精庐。",
        "dynasty": "宋",
        "collection_info": null
    },
    {
        "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中秘书丞同游枋口泛舟沁水至岘石而登岸历观岩谷间前贤之题名翌日游化成寺以车渡沁回入盘谷穷览山水之嘉处由燕川而归 盘谷作 其一",
        "author": "文彦博",
        "content": "昔有幽栖士，兹焉遂考槃。\n惊眠涧泉响，醒酒谷风寒。\n列岫开窗见，冥鸿倚杖观。\n韩文传已久，合在翠岩刊。",
        "dynasty": "宋",
        "collection_info": null
    },
    {
        "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中秘书丞同游枋口泛舟沁水至岘石而登岸历观岩谷间前贤之题名翌日游化成寺以车渡沁回入盘谷穷览山水之嘉处由燕川而归 盘谷作 其二",
        "author": "文彦博",
        "content": "愿也乖真隐，韩文旨趣深。\n本非逃富贵，岂是爱云林。\n已失豪华望，方萌退缩心。\n归来老穷谷，村叟共浮沈。",
        "dynasty": "宋",
        "collection_info": null
    },
    {
        "title": "自济源回及中道得通守郎中诗跂羡山水之游以不得陪从为恨因以诗答之",
        "author": "文彦博",
        "content": "奉祀灵源腊雪余，薄寒风景似春初。\n因寻山下游三日，惟恨罇前欠贰车。\n南望思君回五马，北来遗我得双鱼。\n新诗两首连城贵，百斛骊珠价不如。",
        "dynasty": "宋",
        "collection_info": null
    },
    {
        "title": "司空相公特贶雅章俯光陋迹依韵和呈以答厚意",
        "author": "文彦博",
        "content": "一代勋贤孰拟伦，惟公爵德齿俱尊。\n顾惭参鲁辞枢筦，辄继萧规偃辅藩。\n每到碧涟思召茇，时倾绿醑忆曹樽。\n平嵩极目西南望，仁里高闳近鼎门。",
        "dynasty": "宋",
        "collection_info": null
    },
    {
        "title": "初泛舟新池观子弟辈作诗因为此示之",
        "author": "文彦博",
        "content": "旧池疏引透新池，转觉澄澜势渺瀰。\n得志鱼虾争跳跃，无根萍梗任推移。\n船头欲过衝桥脚，柳眼初开映水湄。\n借问阿连春草句，何人先把紫毫摛。",
        "dynasty": "宋",
        "collection_info": null
    },
    {
        "title": "将赴大名奉寄西都留守王宣徽",
        "author": "文彦博",
        "content": "骤易铜台守，脂车冒藴隆。\n北行如拾鲁，南望倚平嵩。\n畏日临倾藿，惊飚走断蓬。\n伊流旧亲友，应亦念衰翁。",
        "dynasty": "宋",
        "collection_info": null
    },
    {
        "title": "春旱既甚祷祈未应小园即事",
        "author": "文彦博",
        "content": "渴望甘膏苏旱岁，日趋祠庙罄虔祈。\n春风也解相欺罔，鼓扇杨花学雪飞。",
        "dynasty": "宋",
        "collection_info": null
    },
    {
        "title": "寄相州侍中韩魏公",
        "author": "文彦博",
        "content": "晋公名画鲁公书，高出张吴与柳虞。\n幸得魏公挥宝墨，缘公楷法亦颜徒。",
        "dynasty": "宋",
        "collection_info": null
    },
    {
        "title": "题韩晋公村田歌舞图后",
        "author": "文彦博",
        "content": "治世舒长日，田家事力苏。\n干戈久不识，箫鼓共为娱。\n浊酒行无算，酡颜倒更扶。\n将求太平象，此是太平图。",
        "dynasty": "宋",
        "collection_info": null
    },
    {
        "title": "题辋川图后",
        "author": "文彦博",
        "content": "吾家伊上坞，亦自有椒园。\n漠漠清香远，离离丹实繁。\n盈襜常要采，折柳不须藩。\n每看辋川画，起予商可言。",
        "dynasty": "宋",
        "collection_info": null
    },
    {
        "title": "即事偶书",
        "author": "文彦博",
        "content": "世道逢消长，人情徇爱憎。\n光华如石火，明灭似风灯。\n巢幕堪忧燕，垂天不羡鹏。\n危心戒行险，视履益兢兢。",
        "dynasty": "宋",
        "collection_info": null
    },
    {
        "title": "昨夜饮散未眠偶成拙颂录呈武功寺丞若犹未弃无惜开示",
        "author": "文彦博",
        "content": "以幻能除幻，居尘不染尘。\n略于歌舞地，聊现宰官身。\n有法犹为滞，无心乃是真。\n还将所得趣，试问悟空人。",
        "dynasty": "宋",
        "collection_info": null
    },
    {
        "title": "再答",
        "author": "文彦博",
        "content": "说幻缘知幻，言尘为觉尘。\n觉知今亦遣，尘幻岂关身。\n独体方无对，双修未是真。\n因君祗夜颂，自愧小乘人。",
        "dynasty": "宋",
        "collection_info": null
    },
    {
        "title": "提举刘司封访别将赴滏阳辄成五十六言",
        "author": "文彦博",
        "content": "乞领琳宫作散仙，云情鹤态任天然。\n荣驱轩驭归仁里，恳拜封章解计权。\n尺璧时光须爱惜，寸金乡土且留连。\n铜台事事君夸诧，莫望西山紧着鞭。",
        "dynasty": "宋",
        "collection_info": null
    },
    {
        "title": "偶成小诗赠提举刘司封",
        "author": "文彦博",
        "content": "向上应无快活人，斯言未敢便当仁。\n留君且住非他意，好作熙宁第八春。",
        "dynasty": "宋",
        "collection_info": null
    },
    {
        "title": "家园酴醾自京寄至奉送提举刘司封",
        "author": "文彦博",
        "content": "小圃酴醾烂熳开，盈箱采得寄铜台。\n当花对酒熏然意，似到清香洞裏来。",
        "dynasty": "宋",
        "collection_info": null
    },
    {
        "title": "提举刘司封监牧张职方咏酴醾诗皆以微文形于善谑辄成累句奉呈聊用解纷  其一",
        "author": "文彦博",
        "content": "蛮笺往復写琼瑰，皆是论都作赋才。\n花本无情亦无语，清香自到邺城来。",
        "dynasty": "宋",
        "collection_info": null
    },
    {
        "title": "提举刘司封监牧张职方咏酴醾诗皆以微文形于善谑辄成累句奉呈聊用解纷  其二",
        "author": "文彦博",
        "content": "已折素华迷雪苑，更将琼艷照冰台。\n刘郎曾入仙源路，又到唐昌观裏来。",
        "dynasty": "宋",
        "collection_info": null
    },
    {
        "title": "招仲通司封府园避暑",
        "author": "文彦博",
        "content": "骑山楼下水轩东，一室初开待白公。\n虽是不如南涧上，都缘却有北窗风。\n衔杯避暑称河朔，飞盖延宾在邺中。\n解榻况逢徐孺子，馈浆如饭与君同。",
        "dynasty": "宋",
        "collection_info": null
    },
    {
        "title": "金宿楼望月呈仲通司封  其一",
        "author": "文彦博",
        "content": "满满十分酒，高高百尺楼。\n于兹赏圆月，况乃值仲秋。\n天宇浩无际，露华光欲流。\n西园清夜景，公干不同游。",
        "dynasty": "宋",
        "collection_info": null
    },
    {
        "title": "金宿楼望月呈仲通司封  其二",
        "author": "文彦博",
        "content": "缅想建安盛，西园飞盖游。\n初筵会才雅，今夕继风流。\n月伴昏星出，云随晚吹收。\n老生于此兴，不减庾荆州。",
        "dynasty": "宋",
        "collection_info": null
    },
    {
        "title": "诗赠提举窦侍郎",
        "author": "文彦博",
        "content": "紫髯真将白云卿，总领琳宫道气清。\n蕲竹一林曾断买，青溪三弄得遗声。\n季伦自作思归曲，向秀方深感旧情。\n虽恨功名非谢傅，樽前更欲听君筝。",
        "dynasty": "宋",
        "collection_info": null
    },
    {
        "title": "舟中别后中夕无寐偶成四十言奉寄中辉大卿聊致黯然之怀",
        "author": "文彦博",
        "content": "五十年亲友，如今两鬓霜。\n相逢在淇澳，所乐似潇湘。\n话旧如春梦，听歌放酒狂。\n压关楼下别，一夕九回肠。",
        "dynasty": "宋",
        "collection_info": null
    },
    {
        "title": "依韵谢运使陈虞部生日惠双鹤灵寿杖  其一",
        "author": "文彦博",
        "content": "仙禽寿杖垂佳贶，丽句雕章焕列星。\n深悉至怀形善祷，拟延西景驻颓龄。",
        "dynasty": "宋",
        "collection_info": null
    },
    {
        "title": "依韵谢运使陈虞部生日惠双鹤灵寿杖  其二",
        "author": "文彦博",
        "content": "青田双戏九皋鸣，屈降仙姿入户庭。\n宜与衰翁为老伴，雪毛霜鬓共星星。",
        "dynasty": "宋",
        "collection_info": null
    },
    {
        "title": "依韵谢运使陈虞部生日惠双鹤灵寿杖  其三",
        "author": "文彦博",
        "content": "瑰奇擢秀从王屋，灵寿传名自汉庭。\n仁者存心安老者，欲扶蹇步得长宁。",
        "dynasty": "宋",
        "collection_info": null
    },
    {
        "title": "依韵谢运使陈虞部生日惠双鹤灵寿杖  其四",
        "author": "文彦博",
        "content": "美干非缘削治成，挺然修直体坚轻。\n仙郎曲借扶持力，使助登山蜡屐行。",
        "dynasty": "宋",
        "collection_info": null
    },
    {
        "title": "熙宁丙辰十一月二十八日安正堂喜雪",
        "author": "文彦博",
        "content": "冻云浓厚朔风严，粉揉琼霙扑绮檐。\n斗变至和缘帝力，迎知上瑞协人占。\n晚归渔市蓑衣重，晓上旗亭酒价添。\n更待三英同胜赏，翩翩赋笔紫毫铦。",
        "dynasty": "宋",
        "collection_info": null
    },
    {
        "title": "雪霁金宿楼閒望偶作",
        "author": "文彦博",
        "content": "盈尺初晴皓采鲜，长空极望势漫漫。\n铜台不惮三休上，冰井须添一倍寒。\n舟檝似从云外过，园林如在鑑中看。\n冬来景象今方好，未到黄昏且凭栏。",
        "dynasty": "宋",
        "collection_info": null
    },
    {
        "title": "诗答郓州分司李待制许中春宠访",
        "author": "文彦博",
        "content": "念昔多闻友，于今四纪强。\n滞才君绊骥，叨命我循墙。\n二月芳期近，三台淑景长。\n东郊望飞盖，原隰有辉光。",
        "dynasty": "宋",
        "collection_info": null
    },
    {
        "title": "谢假新舟",
        "author": "文彦博",
        "content": "使舰新成泛碧澜，更陪李郭共登仙。\n深惭一水如衣带，不称君家旧济川。",
        "dynasty": "宋",
        "collection_info": null
    },
    {
        "title": "寒食游压沙寺雨中席上偶作  其一",
        "author": "文彦博",
        "content": "魏公前岁朝真去，寂寞阑干尚有情。\n莫道甘棠无异种，至今留得雪香名。",
        "dynasty": "宋",
        "collection_info": null
    },
    {
        "title": "寒食游压沙寺雨中席上偶作  其二",
        "author": "文彦博",
        "content": "沙路无泥地侧金，满园香雪照琼林。\n一枝带雨樽前看，还是去年寒食心。",
        "dynasty": "宋",
        "collection_info": null
    },
    {
        "title": "机宜职方见示三月十八日游船场见许公亭诗追惟文靖公之旧蹟辄成四十言以继善声",
        "author": "文彦博",
        "content": "文靖居留日，于兹事胜游。\n春塘虽有草，夜壑已无舟。\n召伯昔所憩，魏人今再修。\n不缘从众乐，争忍过西州。",
        "dynasty": "宋",
        "collection_info": null
    },
    {
        "title": "某伏覩运使金部运判秘丞运同赞善赠长老元师诗一首举唱三观圆成叵测精微但深讚叹辄不自揆愿继善声素昧宗乘颇惭芜陋",
        "author": "文彦博",
        "content": "北土久无临济嗣，宗风不振至于今。\n方当魏俗依僧宝，须访尧山礼道林。\n东去恳邀香象驾，西来顿识祖师心。\n绀园变色慈云庇，蔀屋容光惠日临。\n理事融通周法界，处时同就听潮音。\n不分孔老为三教，欲使瓶盘作一金。\n得度皆欣龟值木，当机尽许芥投针。\n伽佗孤起开晨景，伊字齐修照溟阴。\n独愧钝根非了了，宛同眢井自沉沉。\n愿将天钵清凉水，浄洗昏眸与浊襟。",
        "dynasty": "宋",
        "collection_info": null
    },
    {
        "title": "效唐杜牧之对酒绝句",
        "author": "文彦博",
        "content": "醒时忙事醉时闲，随分倾杯也破颜。\n若使玉楼休酿酒，春风应不到人间。",
        "dynasty": "宋",
        "collection_info": null
    },
    {
        "title": "追和",
        "author": "文彦博",
        "content": "销磨岁月功名内，检束身心礼法中。\n除却高阳诗酒伴，人间谁解惜春风。",
        "dynasty": "宋",
        "collection_info": null
    },
    {
        "title": "问石楠",
        "author": "文彦博",
        "content": "遣使赴西洛，因书问石楠。\n栽培既已久，围径必须添。\n布叶应笼槛，抽梢定出檐。\n丹心与劲节，无惮雪霜严。",
        "dynasty": "宋",
        "collection_info": null
    },
    {
        "title": "问栝",
        "author": "文彦博",
        "content": "酷爱池南栝，当年手自栽。\n出蓝常有望，生白固难催。\n得地根弥固，凌霜势不摧。\n楸梧皆不问，为尔亦凡材。",
        "dynasty": "宋",
        "collection_info": null
    },
    {
        "title": "书扇",
        "author": "文彦博",
        "content": "莫结新情断旧情，斯言明载坐忘篇。\n心名口诵为深戒，祗恐迷情逐景牵。",
        "dynasty": "宋",
        "collection_info": null
    },
    {
        "title": "诗答致政范侍郎致政内翰侍郎荣过郊居少驻轩驭兼留诗咏俯贲丘樊辄次元韵",
        "author": "文彦博",
        "content": "郊居诚敝陋，平地见伊光。\n适值华轩过，仍当煦景长。\n幸能留憩止，岂敢谓高凉。\n绿篠缘荒径，青萝补坏墙。\n劝耕周厥土，问稼保斯箱。\n处择仁为里，归寻醉作乡。\n老怀从放达，宴坐绝稀望。\n后躅承相顾，交情孰可方。\n清吟委珠玉，雅奏协宫商。\n似震惊羣蛰，如牷荐大房。\n畏涂逢善友，酷暑得寒浆。\n三復劳钻仰，词雄韵更强。",
        "dynasty": "宋",
        "collection_info": null
    },
    {
        "title": "运判秘丞黄以某自大水后久无燕集声酒之乐贻书问念继以佳章辄依来韵和呈黄莗",
        "author": "文彦博",
        "content": "下水关楼张别宴，别来惟是寄双鳞。\n近缘荒政须藩乐，趣办舆梁为济人。\n歌罢贯珠收画扇，舞停回雪卷文裀。\n蓬山叔度怜勤瘁，继走邮筒惠讯频。",
        "dynasty": "宋",
        "collection_info": null
    },
    {
        "title": "谢运使陈金部生日惠绣寿仙香炉合依韵和二绝句  其一",
        "author": "文彦博",
        "content": "絺绣为章古法传，刺文肖象用功专。\n他时携去伊川坞，欲并西方皤叟仙。",
        "dynasty": "宋",
        "collection_info": null
    },
    {
        "title": "谢运使陈金部生日惠绣寿仙香炉合依韵和二绝句  其二",
        "author": "文彦博",
        "content": "诗缘大雅成歌倾，器自良工得范模。\n珍重星郎为寿意，更从兰省辍熏炉。",
        "dynasty": "宋",
        "collection_info": null
    },
    {
        "title": "龙图给事使还过魏少留仙斾道旧为乐因及北史魏收之语作为雅章辄敢寄声聊资一噱",
        "author": "文彦博",
        "content": "剧谈亹亹倍尘麾，奇表堂堂对伏犀。\n易作诗章频有得，难为逋峭岂无稽。\n回驱大旆龙沙北，归直清厢虎帐西。\n久困土山缘直道，侃然常耻病于畦。",
        "dynasty": "宋",
        "collection_info": null
    },
    {
        "title": "路上舟中作",
        "author": "文彦博",
        "content": "诏乘巨舰济安流，圣念偏于老者优。\n堪笑霸臣何琐琐，五湖归去一扁舟。",
        "dynasty": "宋",
        "collection_info": null
    },
    {
        "title": "行及白马寺捧留守相公康国韩公手翰且云名园例惜好花以俟同赏因成小诗  其一",
        "author": "文彦博",
        "content": "公书苦惜春光晚，柳絮榆钱扑面飞。\n惟说名园绝奇品，留花未发待翁归。",
        "dynasty": "宋",
        "collection_info": null
    },
    {
        "title": "行及白马寺捧留守相公康国韩公手翰且云名园例惜好花以俟同赏因成小诗  其二",
        "author": "文彦博",
        "content": "去岁曾吟怨别诗，今春醉赏又参差。\n洛城虽是归来晚，趁得姚黄正发时。",
        "dynasty": "宋",
        "collection_info": null
    },
    {
        "title": "留守相公宠召同赏花欢饮兼示雅章次韵",
        "author": "文彦博",
        "content": "洛表衡皋谷雨天，归来景物尚鲜妍。\n喜随使旆寻花圃，急趁宾簪赴绮筵。\n酒拨嫩醅倾绿液，曲调新谱促朱絃。\n玉堂仙客应潜笑，强作风情学少年。",
        "dynasty": "宋",
        "collection_info": null
    },
    {
        "title": "留守相公宠示东田讌集诗依韵和呈",
        "author": "文彦博",
        "content": "尝同徐勉构东田，花竹成阴雨后天。\n为爱宪台宽白简，得随相府赏红莲。\n清樽屡釂吟情逸，红袖频翻舞态妍。\n归兴直须三鼓尽，月华况是十分圆。",
        "dynasty": "宋",
        "collection_info": null
    },
    {
        "title": "端午日招诸公于敝园为角黍之会独尧夫不至因成小诗奉呈用资一笑",
        "author": "文彦博",
        "content": "药饵从来多客至，人情大抵见荣观。\n戴崇贪赴安昌会，必为东田不足欢。",
        "dynasty": "宋",
        "collection_info": null
    },
    {
        "title": "留守相公宠赐雅章召赴东楼真率之会次韵和呈",
        "author": "文彦博",
        "content": "朱楼华阁府园东，蜗陋仍依美庇中。\n俭幕深严依绿水，楚台高迥快雄风。\n四絃清切呈新曲，双袖蹁跹试小童。\n况是元规兴不浅，归轩争敢便怱怱。",
        "dynasty": "宋",
        "collection_info": null
    },
    {
        "title": "次韵留守相公同游龙门",
        "author": "文彦博",
        "content": "凿开青障启天门，直泻伊流洩汝坟。\n八节惊涛鼍振鼓，千花宝塔鴈翔云。\n岩隈雨过飞泉涨，谷口风回堕叶纷。\n龛穴隆穹三像列，楼台华焕两崖分。\n方陪茜旆来寻胜，不就蒲飱趁茹荤。\n北里笙竽皆拥从，东山罗绮半酣醺。\n升堂共覩皤仙貌，策杖同寻古士坟。\n喜脱貂冠亲野老，幸随态轼附邦君。\n林峦岑寂真堪赏，市井喧譁渐厌闻。\n人度长川犹隐映，香销古殿尚氛氲。\n周生归后兰重佩，荀令行时蕙更熏。\n晓露未晞珠滴泪，秋花争发锦挑文。\n羣娃散步尘生袜，小舫争登水溅裙。\n钓叟傍观皆叹羡，禅师迎谒尽欢欣。\n既无冗局羁闲迹，忍促回轩背夕曛。\n得向石头溪上饮，从今遂不畏移文。",
        "dynasty": "宋",
        "collection_info": null
    },
    {
        "title": "次韵留守相公佳雪应时",
        "author": "文彦博",
        "content": "同云瑞雪符丘祷，喜气欢声动洛师。\n农事迎知春后望，时寒顺应腊前期。\n抽毫未见三英赋，贵纸先传六义诗。\n贤者与民同此乐，下民无復共嗟咨。",
        "dynasty": "宋",
        "collection_info": null
    },
    {
        "title": "次韵留守相公以罗门新渠并成喜而成咏",
        "author": "文彦博",
        "content": "万艘潭汇嘉猷里，分洛疏伊尽北驰。\n远引駃风通越货，肇营胜迹在唐时。\n通渠中梗年滋久，美利重兴势亦迟。\n漕口罗门今并復，相君一一授成规。",
        "dynasty": "宋",
        "collection_info": null
    },
    {
        "title": "知府学士远寄雅章曲念衰老谨依高韵和呈粗伸感佩之意",
        "author": "文彦博",
        "content": "几年洛社盍朋簪，照席琼枝秀出林。\n月夕同游诗笔健，花时共赏酒杯深。\n帝纶中出荣开府，使节西驰怆判襟。\n远寄佳章念衰朽，知君最有岁寒心。",
        "dynasty": "宋",
        "collection_info": null
    },
    {
        "title": "和致政张大夫见贻之什",
        "author": "文彦博",
        "content": "自愧无才济世难，貂蝉挂了谢朝班。\n襟形散逸尘埃外，杖履逍遥水石间。\n君亦早抛华省贵，人皆仰羡白云闲。\n湖溪闻与郊居近，不用拈钱剩买山。",
        "dynasty": "宋",
        "collection_info": null
    },
    {
        "title": "送顺师赴积庆院寂照庵结夏偶成二颂",
        "author": "文彦博",
        "content": "原夏南归寂照庵，潜移性海入华严。\n从来野寺门风拙，频与西堂受小参。\n西堂旧有牧牛图，七祖真容列座隅。\n虽是宗门粗浅法，从粗入细到无余。",
        "dynasty": "宋",
        "collection_info": null
    },
    {
        "title": "送弥陀实师访积庆西堂顺老",
        "author": "文彦博",
        "content": "好去三摩地，相逢两会家。\n禅心究实际，慧眼绝空花。\n闻在东林日，常烹北苑茶。\n愿将甘露味，余润济河沙。",
        "dynasty": "宋",
        "collection_info": null
    },
    {
        "title": "颂寄实师顺师",
        "author": "文彦博",
        "content": "传闻二禅伯，共是一家风。\n悟处头头悟，通时事事通。\n西堂入妙用，寂照舍真空。\n更有青青竹，菩提法眼中。",
        "dynasty": "宋",
        "collection_info": null
    },
    {
        "title": "余前此二纪保釐西郊与判台李少师及洛社诸君游龙门饮伊上有渔者献鳜鱼十数尾因作羹鲙坐客有思鲈之兴余后守魏累请休致久而未遂曾为忆鳜诗寄洛下诸贤今年秋累与诸君饮于东田池上苇间鲙鱼炊香稻以佐酒浩然有江湖之趣因作是诗并录忆鳜诗如左",
        "author": "文彦博",
        "content": "一罇江上思鲈酒，两首伊滨忆鳜诗。\n今日东田遂前请，香梗绿蚁鲙红丝。",
        "dynasty": "宋",
        "collection_info": null
    },
    {
        "title": "嘉佑中余尹河南与少师李公明龙图董巨源集贤王伯初同游龙门渔者得鳜鱼数十尾以助杯柈饮兴皆欢日月云迈几二十年感旧念游作忆鲈诗乃思鲈之比也  其一",
        "author": "文彦博",
        "content": "西风一棹思鲈兴，抖擞尘缨归旧庐。\n最忆香山石楼下，清伊深处钓寒鱼。",
        "dynasty": "宋",
        "collection_info": null
    },
    {
        "title": "嘉佑中余尹河南与少师李公明龙图董巨源集贤王伯初同游龙门渔者得鳜鱼数十尾以助杯柈饮兴皆欢日月云迈几二十年感旧念游作忆鲈诗乃思鲈之比也  其二",
        "author": "文彦博",
        "content": "追思洛社闲游伴，屈指于今太半亡。\n若到龙门更闻笛，定知悲感似山阳。",
        "dynasty": "宋",
        "collection_info": null
    },
    {
        "title": "尧夫惠簟",
        "author": "文彦博",
        "content": "使指及门传惠赐，蕲春薤叶水纹寒。\n相君鼎意多兼济，欲使炎天老者安。",
        "dynasty": "宋",
        "collection_info": null
    },
    {
        "title": "清明日玉津园赐宴即席",
        "author": "文彦博",
        "content": "节应桐华始，筵开禁苑新。\n推恩缘旧物，如惠及陈人。\n众乐闻天奏，同寅会柄臣。\n兰肴享丰洁，桂醑釂芳醇。\n覆育需云广，涵濡湛露均。\n桑榆垂晚景，何路报尧仁。",
        "dynasty": "宋",
        "collection_info": null
    },
    {
        "title": "西归日琼林苑赐宴即席",
        "author": "文彦博",
        "content": "窃禄叨荣四纪余，退思侥倖亦无如。\n趋朝再覩新宫省，解绂还归旧里庐。\n报国丹心明皎皎，恋轩疲足去徐徐。\n羣公尽出都门祖，盛事光于汉二疏。",
        "dynasty": "宋",
        "collection_info": null
    },
    {
        "title": "臣得请致政赴阙谢恩修觐礼成回归西洛感恩恋圣情激于中谨成五言十二韵诗一首斋沐缮写上进",
        "author": "文彦博",
        "content": "遭时方筮仕，涉道未逢源。\n四纪叨荣禄，三朝忝圣恩。\n华颠固一节，厚载託孤根。\n得谢缘矜老，求全愧达尊。\n懋官非尚德，进秩玷维垣。\n海纳推涵育，天容示保存。\n赐筵临黼座，别旨釂金罇。\n献替蒭词拙，详延玉色温。\n云章训深厚，日接宠便藩。\n穆穆辞宸扆，迟迟去国门。\n恋深惟有涕，感极却无言。\n誓竭忠懃志，书绅戒子孙。",
        "dynasty": "宋",
        "collection_info": null
    },
    {
        "title": "臣伏蒙圣恩今月二日就琼林苑特遣中使宠赐御诗仰味圣言恭披宸翰曲推恩礼过奖愚臣感愧之深负荷弗克辄课愚陋恭和圣制",
        "author": "文彦博",
        "content": "老臣为感圣恩殊，趣治轻装觐帝居。\n锡宴便藩亲凤扆，赐章重迭捧龟书。\n康时有志才终短，报国无功术已疎。\n身在洛阳心魏阙，愿倾丹恳上公车。",
        "dynasty": "宋",
        "collection_info": null
    },
    {
        "title": "次韵留守相公光和运使度支诗",
        "author": "文彦博",
        "content": "今古虽殊事不殊，古今贤相事相符。\n昔惟晋国今康国，皆自西都镇北都。\n奕叶公台缘世济，累朝名德与功俱。\n镕成九鼎归良冶，玉季金昆动一鑪。",
        "dynasty": "宋",
        "collection_info": null
    },
    {
        "title": "送圆明大师归吴兴",
        "author": "文彦博",
        "content": "数曲清琴达舜聪，瑶津仙苑助熏风。\n朝端多士知音久，霅上故栖归思浓。\n命服鲜华新烂椹，行装轻简旧焦桐。\n乡人若问大檀越，尽在食经千部中。",
        "dynasty": "宋",
        "collection_info": null
    },
    {
        "title": "某再获谢事归老洛师留守相公宠惠台什过形奖予谨达来贶",
        "author": "文彦博",
        "content": "二圣恩深念老臣，许从休退乐伊滨。\n重观景物皆尘迹，喜见居留是故人。\n林下放怀无检束，樽前道旧长精神。\n公难久作东田伴，却作黄枢秉化钧。",
        "dynasty": "宋",
        "collection_info": null
    },
    {
        "title": "留守相公宠示喜雨雅章曲有推借谨抒鄙意上答",
        "author": "文彦博",
        "content": "嵩阴累昼结层阴，一夕霶沱济物深。\n稼穑首资千亩籍，焦劳顿释两宫心。\n高台便有凉风至，奥室全无暑气侵。\n利泽定知均率土，保釐再起作商霖。",
        "dynasty": "宋",
        "collection_info": null
    },
    {
        "title": "留守相公",
        "author": "文彦博",
        "content": "荐捧佳章频叹服，洋洋盈耳类锵金。\n老昏拙滞无才思，勉强难为继大音。",
        "dynasty": "宋",
        "collection_info": null
    },
    {
        "title": "余于洛城建春门内循城得池数百亩其池乃唐之药园因学徐勉作东田引水一支灌其中岁月渐久景物已老乔木修竹森然四合菱莲蒲芰于沼于沚结茅构宇务实去华野意山情颇以自适故作是诗",
        "author": "文彦博",
        "content": "引得清伊一派通，三湾相接势无穷。\n便成渺渺江湖趣，更有萧萧芦苇风。\n西洛故年为胜地，东田今日属衰翁。\n药园事迹分明在，尽见云卿旧记中。",
        "dynasty": "宋",
        "collection_info": null
    },
    {
        "title": "游东田八韵",
        "author": "文彦博",
        "content": "文物平津阁，风流太傅山。\n胜游松岛外，故迹药园间。\n霜蔀编为屋，寒荆刈作关。\n窗棂云漠漠，畦窦水潺潺。\n芦渚炊烟起，萍沤钓艇还。\n竹经朝雨翠，荷借夕阳殷。\n幽兴能招隐，高情自爱闲。\n从来行乐处，携手一开颜。",
        "dynasty": "宋",
        "collection_info": null
    },
    {
        "title": "与之珍朝议秋日东田观鱼掷饼水中鱼食者众  其一",
        "author": "文彦博",
        "content": "观鱼最是乐，莫作羡鱼心。\n退而能结网，所得过千金。",
        "dynasty": "宋",
        "collection_info": null
    },
    {
        "title": "与之珍朝议秋日东田观鱼掷饼水中鱼食者众  其二",
        "author": "文彦博",
        "content": "垂钓与施食，乃是两般心。\n莫作鲁人意，公张取百金。",
        "dynasty": "宋",
        "collection_info": null
    },
    {
        "title": "与之珍朝议秋日东田观鱼掷饼水中鱼食者众  其三",
        "author": "文彦博",
        "content": "凫鸥两闲暇，知我无机心。\n跃渊宜自在，直莫上鈎金。",
        "dynasty": "宋",
        "collection_info": null
    },
    {
        "title": "前日蒙留守相公玉汝延饮于中和新堂仍别设毡幄欲令羸老暂憩翌日小娃已传其说辄成小诗",
        "author": "文彦博",
        "content": "新堂仍设旧青毡，欲使刘伶暂醉眠。\n何似奇章南涧上，别开一室待焦先。",
        "dynasty": "宋",
        "collection_info": null
    },
    {
        "title": "留守相公",
        "author": "文彦博",
        "content": "中和堂饮夜厌厌，逸客峨冠欲堕簪。\n深荷相君怜老意，改题毡幄醉眠庵。",
        "dynasty": "宋",
        "collection_info": null
    },
    {
        "title": "留守相公玉汝宠示嘉篇有棠阴旧游之句过奖难当辄敢和呈",
        "author": "文彦博",
        "content": "曹酒清醇饮易酣，接䍦倒着不须簪。\n甘棠旧憩人无咏，何似退归伊上庵。",
        "dynasty": "宋",
        "collection_info": null
    },
    {
        "title": "再和留守相公惠雅章",
        "author": "文彦博",
        "content": "蜗舍归来多闭户，貂冠挂了不留簪。\n每登丞相潭潭府，常憩西厢大隐庵。",
        "dynasty": "宋",
        "collection_info": null
    },
    {
        "title": "再和留守相公继示雅章",
        "author": "文彦博",
        "content": "两两台符世仰瞻，高怀冲淡厌华簪。\n经纶器业时方赖，难遂南阳卧草庵。",
        "dynasty": "宋",
        "collection_info": null
    },
    {
        "title": "送留守相公",
        "author": "文彦博",
        "content": "樽前不制泪汍澜，大抵人情老别难。\n东阁宾朋渐分散，西都风景便阑珊。\n惟凭鱼鴈通书问，祗对松筠想岁寒。\n公衮还朝副公望，永将天下置之安。",
        "dynasty": "宋",
        "collection_info": null
    },
    {
        "title": "次韵致政中散宠惠雅章",
        "author": "文彦博",
        "content": "承枉安车访孟津，披云喜睹旧风神。\n昔年交会心相契，今日朋从意转亲。\n华髮并蒙难老福，清罇莫作独醒人。\n高门积庆簪缨盛，世上尊荣孰比伦。",
        "dynasty": "宋",
        "collection_info": null
    },
    {
        "title": "致政中散荀龙连惠三篇俯光衰老辄亦依韵和呈再鼓羸师其气已竭止希一览而弃之可也",
        "author": "文彦博",
        "content": "郢楼高唱丽阳春，重迭三章妙入神。\n席上纵欢殊不倦，樽前道旧转相亲。\n故交共是休闲客，令子今为辅弼人。\n河内仙居颇优逸，风流雅尚有谁伦。",
        "dynasty": "宋",
        "collection_info": null
    },
    {
        "title": "河阳寄留守相公",
        "author": "文彦博",
        "content": "蹔别荧煌座，初为半月期。\n洛城归意切，不独为花时。",
        "dynasty": "宋",
        "collection_info": null
    },
    {
        "title": "次韵留守相公促令归洛",
        "author": "文彦博",
        "content": "自古锦城虽可乐，犹言不若早还家。\n三城争似洛城乐，只是安仁一县花。",
        "dynasty": "宋",
        "collection_info": null
    },
    {
        "title": "谢留守相公尧夫惠书及诗意爱勤重  其一",
        "author": "文彦博",
        "content": "河阳满县花称好，仰望山川难比肩。\n留钥惠诗锵玉振，采毫洒墨灿星联。\n樽前毕集邹枚客，舟上同登李郭仙。\n伊叟依刘心更切，柴车促驾即言还。",
        "dynasty": "宋",
        "collection_info": null
    },
    {
        "title": "谢留守相公尧夫惠书及诗意爱勤重  其二",
        "author": "文彦博",
        "content": "雨后全无京洛尘，名园胜景好游人。\n东田兼有春毬探，来就三城报得春。",
        "dynasty": "宋",
        "collection_info": null
    },
    {
        "title": "题河阳太师堂  其一",
        "author": "文彦博",
        "content": "自别三城十九年，重来旧迹总依然。\n鲤庭兼是鱼符守，戏綵承颜慰目前。",
        "dynasty": "宋",
        "collection_info": null
    },
    {
        "title": "题河阳太师堂  其二",
        "author": "文彦博",
        "content": "河桥洛宅近相望，三月花时日又长。\n蹔整安车来子舍，为吾特启太师堂。",
        "dynasty": "宋",
        "collection_info": null
    },
    {
        "title": "游花市示之珍",
        "author": "文彦博",
        "content": "去年春夜游花市，今日重来事宛然。\n列肆千灯争闪烁，长廊万蕊斗鲜妍。\n交驰翠幰新罗绮，迎献芳樽细管絃。\n人道洛阳为乐国，醉归恍若梦钧天。",
        "dynasty": "宋",
        "collection_info": null
    },
    {
        "title": "题伊叟庵  其一",
        "author": "文彦博",
        "content": "斯干室上上方北，岩伴自为伊叟庵。\n每到庵中须熟寝，觉来惟共老僧谈。",
        "dynasty": "宋",
        "collection_info": null
    },
    {
        "title": "题伊叟庵  其二",
        "author": "文彦博",
        "content": "此庵庵北望伊堂，南望伊川极目长。\n更有箕山并颍水，连延直入挂瓢乡。",
        "dynasty": "宋",
        "collection_info": null
    },
    {
        "title": "清明后同秦帅端明会饮于李氏园池偶作",
        "author": "文彦博",
        "content": "洛浦林塘春暮时，暂同游赏莫相违。\n风光不要人传语，一任花前尽醉归。",
        "dynasty": "宋",
        "collection_info": null
    },
    {
        "title": "贤大师以诸巨公画像见示传神写照曲尽其妙兼丐拙诗辄成一首奉呈",
        "author": "文彦博",
        "content": "用志专精妙入神，援毫肖象夺天真。\n能将绘素传奇表，似与公侯结胜因。\n娄德高僧通夙命，王维善画记前身。\n师缘素习今生悟，曾写云台四七人。",
        "dynasty": "宋",
        "collection_info": null
    },
    {
        "title": "题郭熙画樵夫渡水扇",
        "author": "文彦博",
        "content": "浅水深山一径通，樵夫涉水出林中。\n可怜画笔多情思，写在霜纨一扇风。",
        "dynasty": "宋",
        "collection_info": null
    },
    {
        "title": "经略大观文相公寄示东田别后一篇谨次元韵",
        "author": "文彦博",
        "content": "出处交游数十年，故情勤重见矜怜。\n东田屡涉求羊径，西洛频陪李郭仙。\n四路连城归节制，万兵开府壮威权。\n雅章垂贶尤奇绝，走笔如风似涌泉。",
        "dynasty": "宋",
        "collection_info": null
    },
    {
        "title": "次韵留守相公以某赴东庄特赐佳篇",
        "author": "文彦博",
        "content": "东郊瘠土纔千亩，绕舍团椒仅百家。\n地接玉泉多草木，路经缑岭少风沙。\n能留过客虽无饵，时对清罇亦有花。\n昔日相君曾降顾，常忧蜗陋不容车。",
        "dynasty": "宋",
        "collection_info": null
    },
    {
        "title": "驾经略太尉相公移镇太原  其一",
        "author": "文彦博",
        "content": "国节移全晋，阶符应列星。\n新开大幕府，俗号小朝廷。\n风偃殊邻服，威加绝塞宁。\n归来烟阁上，肖象炳丹青。",
        "dynasty": "宋",
        "collection_info": null
    },
    {
        "title": "驾经略太尉相公移镇太原  其二",
        "author": "文彦博",
        "content": "北首并州路，旌幢拥画轮。\n万兵严后从，百吏拜前尘。\n汉相仪刑重，尧风气俗淳。\n政成期月报，四海望洪钧。",
        "dynasty": "宋",
        "collection_info": null
    },
    {
        "title": "驾经略太尉相公移镇太原  其三",
        "author": "文彦博",
        "content": "将军号令柳营传，缓带投壶自适然。\n一片笙歌闻四面，晋公旧事在龙泉。",
        "dynasty": "宋",
        "collection_info": null
    },
    {
        "title": "驾经略太尉相公移镇太原  其四",
        "author": "文彦博",
        "content": "晋阳襦袴歌来暮，洛宅衣冠动去思。\n若到参虚念嵩少，北园南望下楼迟。",
        "dynasty": "宋",
        "collection_info": null
    },
    {
        "title": "忆东溪",
        "author": "文彦博",
        "content": "常忆东溪溪上坐，相从惟有野僧来。\n可怜鸥鸟知人意，料得无机总不猜。",
        "dynasty": "宋",
        "collection_info": null
    },
    {
        "title": "某以端居多暇怀洛成诗伏蒙运使兵部俯垂属和拙诗伸谢",
        "author": "文彦博",
        "content": "倦翼念归林，幽怀动越吟。\n更回溪叟信，深契野云心。\n巴里传高唱，英韶继善音。\n便须传洛社，纸价重千金。",
        "dynasty": "宋",
        "collection_info": null
    },
    {
        "title": "运使兵部以某驰想林泉拙诗言志荐承属和曲有褒嘉今復致谢",
        "author": "文彦博",
        "content": "为忆伊川坞，因成洛社吟。\n永言聊见志，真赏得知心。\n黼绣频加饰，夔牙屡振音。\n传家同秘宝，不啻满籝金。",
        "dynasty": "宋",
        "collection_info": null
    },
    {
        "title": "运使兵部见采拙诗四沐继和唱者已竭而答者无穷内省小巫敢当大敌既难收合余烬愿为城下之盟",
        "author": "文彦博",
        "content": "引玉纔三唱，投珠已四吟。\n一钧皆协律，六义尽同心。\n巨浸倾无竭，洪钟叩有音。\n鼓行君正勇，怯者原闻金。",
        "dynasty": "宋",
        "collection_info": null
    },
    {
        "title": "元师迁化其徒得舍利供于天钵因作四十言讚嘆既而得殿省苏承诗又增十字",
        "author": "文彦博",
        "content": "师今顺寂去，所寂竟何如。\n倏尔归无物，湛然同太虚。\n化成三昧火，超出四禅居。\n方悟祇园法，又胜漆园书。\n苏君善知识，言诗更起予。",
        "dynasty": "宋",
        "collection_info": null
    },
    {
        "title": "令弟坚官满归京偶成四十言代书寄判武学顾学士略资一噱",
        "author": "文彦博",
        "content": "多年判武学，未改旧官衔。\n有意将投阁，无人为解骖。\n师资尽韬略，况味极齑盐。\n闻说鲈鱼好，归心风满帆。",
        "dynasty": "宋",
        "collection_info": null
    },
    {
        "title": "蒙惠咸阳水梨极佳快陶隐居谓梨为快果太原凤栖梨少许纳上非报也欲校其味耳吕大忠运使惠",
        "author": "文彦博",
        "content": "凤栖佳果玉浆寒，马乳龙鬚味一般。\n未敢便教充钉坐，更将冰蜜校量看。",
        "dynasty": "宋",
        "collection_info": null
    },
    {
        "title": "承答诗披览叹服无已今復和呈资一噱而已",
        "author": "文彦博",
        "content": "药录虽称性味寒，涤烦功效有多般。\n从来御宿嘉名着，岂与西沙一例看。",
        "dynasty": "宋",
        "collection_info": null
    },
    {
        "title": "承惠梨栗前诗止及梨今并及之荒词喧黯又增战栗",
        "author": "文彦博",
        "content": "盈襜始自终南采，兼量初从御宿般。\n寄到邺城人未识，阿通欣跃已先看。",
        "dynasty": "宋",
        "collection_info": null
    },
    {
        "title": "承惠鳜白鱼蛤蜊仍以佳章见示併深珍感辄依来韵奉和且申致谢之意  其一",
        "author": "文彦博",
        "content": "多鱼见馈逾双鲤，异味兼常过八珍。\n更使伊宾垂钓手，转思东上鲙鲈人。",
        "dynasty": "宋",
        "collection_info": null
    },
    {
        "title": "承惠鳜白鱼蛤蜊仍以佳章见示併深珍感辄依来韵奉和且申致谢之意  其二",
        "author": "文彦博",
        "content": "望月怀珠重紫唇，隔墙闻卖已称珍。\n奁收箧贮承佳惠，深济颓山病酒人。",
        "dynasty": "宋",
        "collection_info": null
    },
    {
        "title": "偶书答岐守吴卿",
        "author": "文彦博",
        "content": "君说归期未有期，西风又是鲙鲈时。\n何当会集香山伴，同赴松窗烛下棋。",
        "dynasty": "宋",
        "collection_info": null
    },
    {
        "title": "东溪奉送景仁内翰归东都  其一",
        "author": "文彦博",
        "content": "君自东都至西洛，风光相赏不相违。\n瑞雪承露从头看，看到姚黄兴尽归。",
        "dynasty": "宋",
        "collection_info": null
    },
    {
        "title": "东溪奉送景仁内翰归东都  其二",
        "author": "文彦博",
        "content": "暮春修禊洛川游，丝管随登李郭舟。\n仲损昌言俱未至，凝眸东望不回头。",
        "dynasty": "宋",
        "collection_info": null
    },
    {
        "title": "东溪奉送景仁内翰归东都  其三",
        "author": "文彦博",
        "content": "送君东至伊东坞，东望青嵩与白云。\n又向嵩云更东去，花前把酒惜离羣。",
        "dynasty": "宋",
        "collection_info": null
    },
    {
        "title": "颂送天钵长老",
        "author": "文彦博",
        "content": "江无行化久，法眼众推尊。\n不惮南来远，缘从北请频。\n潮音振祖道，朔土闢宗门。\n有授传高弟，无遮接下根。\n慈航拯羣溺，慧日破重昏。\n老守心迷钝，求师求一言。",
        "dynasty": "宋",
        "collection_info": null
    },
    {
        "title": "五老会诗",
        "author": "文彦博",
        "content": "四个老儿三百岁，当时此会已难伦。\n如今白髮游河叟，半是清朝解绶人。\n喜向园林同燕集，更缘樽酒长精神。\n欢言预有伊川约，好作元丰第四春。",
        "dynasty": "宋",
        "collection_info": null
    },
    {
        "title": "耆老会诗",
        "author": "文彦博",
        "content": "九老唐贤形绘事，元丰今胜会昌春。\n垂肩素髮皆时彦，挥麈清谈尽席珍。\n染翰不停诗思健，飞觞无算酒行频。\n兰亭雅集夸修禊，洛社英游贵序宾。\n自愧空疎陪几杖，更容款密奉簪绅。\n当筵尚齿尤多幸，十二人中第二人。",
        "dynasty": "宋",
        "collection_info": null
    },
    {
        "title": "再酬富公一绝",
        "author": "文彦博",
        "content": "洛下衣冠今最盛，当年尚齿礼容优。\n惟公福寿并勋德，合是人间第一流。",
        "dynasty": "宋",
        "collection_info": null
    },
    {
        "title": "次韵秦帅经略吕通议过洛少留",
        "author": "文彦博",
        "content": "喜过西都暂解鞍，樽前不惜醉酡颜。\n推襟道旧从容久，落笔成诗顷刻间。\n塞外定知威令肃，幙中常得雅歌闲。\n相门出相归人望，琐闼难淹侍从班。",
        "dynasty": "宋",
        "collection_info": null
    },
    {
        "title": "家园花开与陈大师饮茶同赏呈伯寿正叔昌言",
        "author": "文彦博",
        "content": "今朝自赏家园花，浓艷繁英粗可夸。\n外监上坡俱不至，紫园仙客共烹茶。",
        "dynasty": "宋",
        "collection_info": null
    },
    {
        "title": "近以洛花寄献斋阁蒙赐诗五绝褒借今辄成五篇以答来贶端明  其一",
        "author": "文彦博",
        "content": "左魏牛黄数十枝，洗粧添色又新奇。\n金刀剪送三城去，聊助山翁宴习池。",
        "dynasty": "宋",
        "collection_info": null
    },
    {
        "title": "近以洛花寄献斋阁蒙赐诗五绝褒借今辄成五篇以答来贶端明  其二",
        "author": "文彦博",
        "content": "山翁为赏洛花奇，采笔连挥五绝诗。\n口沫手胝频捧读，兰亭醉墨尚淋漓。",
        "dynasty": "宋",
        "collection_info": null
    },
    {
        "title": "近以洛花寄献斋阁蒙赐诗五绝褒借今辄成五篇以答来贶端明  其三",
        "author": "文彦博",
        "content": "旧说河阳满县花，安仁当日颇矜夸。\n洛城花品虽奇绝，多出寻常百姓家。",
        "dynasty": "宋",
        "collection_info": null
    },
    {
        "title": "近以洛花寄献斋阁蒙赐诗五绝褒借今辄成五篇以答来贶端明  其四",
        "author": "文彦博",
        "content": "朱轮大旆行春乐，济上山阳景物佳。\n莫羡洛城花品好，三城本自有朱砂。",
        "dynasty": "宋",
        "collection_info": null
    },
    {
        "title": "近以洛花寄献斋阁蒙赐诗五绝褒借今辄成五篇以答来贶端明  其五",
        "author": "文彦博",
        "content": "后园不见栽桃李，旧尹无能可自知。\n从使当时曾手植，经今十载亦凋衰。",
        "dynasty": "宋",
        "collection_info": null
    },
    {
        "title": "近闻有真率会呈提举端明",
        "author": "文彦博",
        "content": "近知雅会名真率，率意从心各任真。\n颜子箪瓢犹自乐，庾郎鲑韮不为贫。\n加笾只恐劳烦主，缉御徒能困倦宾。\n务简去华方尽适，古来彭泽是其人。",
        "dynasty": "宋",
        "collection_info": null
    },
    {
        "title": "提举端明宠示三月三十日雨中书怀包含广博义味精深词高韵险宜其寡和辄次元韵",
        "author": "文彦博",
        "content": "春光垂欲尽，夏景渐增添。\n鬰鬰松篁茂，萧萧风雨兼。\n花心随絮落，屐齿被苔粘。\n巧啭莺迁木，惊飞燕入帘。\n虾鬚穿曲沼，虎爪度前檐。\n坐久香销炷，吟多笔费尖。\n云容方霭霭，日色未炎炎。\n舞鹤倾丹顶，游龟散绿髯。\n命宾常务率，出令更须严。\n诗咏当阶药，书寻傍架籤。\n兰芬衣可袭，露润草俱沾。\n贵近辞金马，编修赐玉蟾。\n高懽惟自适，独乐未尝厌。\n赤白曾咨丙，丹青每诮阎。\n冲和缘养浩，寂寞为安恬。\n身处贫无愧，心贪道不廉。\n成文推大手，济用鄙轻缣。\n视履循清节，祈恩陋杂占。\n闻韶欣凤舞，在藻爱鱼潜。\n鲈鲙思鱼艇，貂冠望酒帘。\n圣时非吏隐，贤业繫民瞻。\n抚事惟公论，摛辞乃自谦。\n保躬诚易退，康世义难淹。\n颣句惭无取，酬言幸不嫌。",
        "dynasty": "宋",
        "collection_info": null
    },
    {
        "title": "奉陪伯温中散程伯康朝议司马君从大夫席于所居小园作同甲会",
        "author": "文彦博",
        "content": "四人三百十二岁，况是同生丙午年。\n招得梁园同赋客，合成商岭采芝仙。\n清谈亹亹风盈席，素髮飘飘雪满肩。\n此会从来诚未有，洛中应作画图传。",
        "dynasty": "宋",
        "collection_info": null
    },
    {
        "title": "子山朝奉倅汝阴过洛访别求诗",
        "author": "文彦博",
        "content": "邺下才名同七子，六年开幕得嘉宾。\n屈从颍水投余刃，合去甘泉作从臣。\n素以潘阳敦信睦，仍于洛孟卜仁邻。\n士元骥足难羁绊，即见康衢势绝尘。",
        "dynasty": "宋",
        "collection_info": null
    },
    {
        "title": "留守相公和提举端明作三寿公字韵诗辄继前韵 纪留守相公",
        "author": "文彦博",
        "content": "三川开盛府，万钥主离宫。\n雪苑延梅叟，湖园奉晋公。\n因依念有素，出处幸多同。\n雅会欢言意，今推前辈风。",
        "dynasty": "宋",
        "collection_info": null
    },
    {
        "title": "留守相公和提举端明作三寿公字韵诗辄继前韵 自述并谢留守相公",
        "author": "文彦博",
        "content": "千载亲逢圣，三槐位忝公。\n周行簉鹓鹭，渭水愧罴熊。\n致主曾无术，康时岂有功。\n台文形雅咏，褒假过优隆。",
        "dynasty": "宋",
        "collection_info": null
    },
    {
        "title": "留守相公和提举端明作三寿公字韵诗辄继前韵 景仁内翰",
        "author": "文彦博",
        "content": "春色满伊嵩，春花拆万红。\n欣逢翰林主，还访玉壶公。\n听赏吹箫凤，陪随飞盖鸿。\n罇前忍轻别，乐事转头空。",
        "dynasty": "宋",
        "collection_info": null
    },
    {
        "title": "留守相公和提举端明作三寿公字韵诗辄继前韵 君实端明",
        "author": "文彦博",
        "content": "水轩淙夜响，花寨烨春红。\n中有羣书府，恬然独乐公。\n清吟如唳鹤，高翥若冥鸿。\n汗简犹多费，时闻橐屡空。",
        "dynasty": "宋",
        "collection_info": null
    },
    {
        "title": "承伯寿大蓬惠书寄大小钵囊花并语及敝居松下石上之饮因成二小诗  其一",
        "author": "文彦博",
        "content": "片石长松时下有，青山绿水觉来无。\n姚黄赏尽东归去，六六峯前会酒徒。",
        "dynasty": "宋",
        "collection_info": null
    },
    {
        "title": "承伯寿大蓬惠书寄大小钵囊花并语及敝居松下石上之饮因成二小诗  其二",
        "author": "文彦博",
        "content": "大小钵囊花色好，不知得似此间无。\n玉华峯下应频赏，绮里园中是饮徒。",
        "dynasty": "宋",
        "collection_info": null
    },
    {
        "title": "次韵留守相公洛中金橘",
        "author": "文彦博",
        "content": "嘉实本从南地产，移栽洛土结成时。\n踰淮未必全为枳，方信中邦物物宜。",
        "dynasty": "宋",
        "collection_info": null
    },
    {
        "title": "北都留守相公韩以某顷守魏都粗修斋舍特加标牓仍示雅章谨依高韵",
        "author": "文彦博",
        "content": "载守铜壶踰八岁，渐营凉室与温房。\n踈帘夏捲清风阁，密幄冬褰爱日堂。\n窗静坐闻松竹韵，径深行袭蕙兰香。\n已惭必葺非宏丽，更愧佳章比召棠。",
        "dynasty": "宋",
        "collection_info": null
    },
    {
        "title": "赠国信毕少卿北京作",
        "author": "文彦博",
        "content": "邺下常推七子才，兔园宾客重邹杖。\n三千里外出疆去，四五年前点顿来。\n将幙未归惭老大，使旃重到喜追徘。\n朔风不度龙沙远，只向云中讲信回。",
        "dynasty": "宋",
        "collection_info": null
    },
    {
        "title": "答庞相家园虽陋春物向荣日冀相车时枉游览未蒙宠降承贶佳章谨次严韵",
        "author": "文彦博",
        "content": "一廛幽趣斗城西，竹映轩窗柳拂堤。\n园吏每夸风物美，主人常叹簿书迷。\n碧池荷动观鱼戏，朱槛梧倾待凤栖。\n惟愿毗耶长者至，莫忧花裏有莺啼。",
        "dynasty": "宋",
        "collection_info": null
    },
    {
        "title": "题龙门奉先寺兴禅师房",
        "author": "文彦博",
        "content": "伊叟已先至，兴公犹未归。\n凭高东北望，一片白云飞。",
        "dynasty": "宋",
        "collection_info": null
    },
    {
        "title": "偶书扇面",
        "author": "文彦博",
        "content": "人生七十古来稀，老境来侵老病随。\n自算愚年垂九十，也须惭愧耳聋迟。",
        "dynasty": "宋",
        "collection_info": null
    },
    {
        "title": "慈圣皇太后挽词  其一",
        "author": "文彦博",
        "content": "仁皇当宁久，圣后配天崇。\n厚德符坤象，先朝定震宫。\n尊荣三代礼，拥佑两朝功。\n徽范并慈训，皆留信史中。",
        "dynasty": "宋",
        "collection_info": null
    },
    {
        "title": "慈圣皇太后挽词  其二",
        "author": "文彦博",
        "content": "圣孝攀慈范，神游冀少留。\n重明缘积庆，阴德在贻谋。\n制服从恩重，因山变礼优。\n白云何处去，雪涕望嵩丘。",
        "dynasty": "宋",
        "collection_info": null
    },
    {
        "title": "慈圣皇太后挽词  其三",
        "author": "文彦博",
        "content": "榆輴渐出金门远，兰膳深悲玉座空。\n奕叶舜华推至孝，前朝文母继清风。\n栢城鬰鬰依嵩北，石阙隆隆镇洛东。\n白髮老臣何以报，日期西去扫山宫。",
        "dynasty": "宋",
        "collection_info": null
    },
    {
        "title": "英宗皇帝挽词  其一",
        "author": "文彦博",
        "content": "干德符亨会，天飞出庆宁。\n继明光五叶，启圣协千龄。\n方保瑶图永，俄悲玉殿青。\n定知迁宝座，还集太微庭。",
        "dynasty": "宋",
        "collection_info": null
    },
    {
        "title": "英宗皇帝挽词  其二",
        "author": "文彦博",
        "content": "厥初丕命集，咸庆长君贤。\n恭俭敦尧德，忧勤损舜年。\n象耕苍野地，龙御鼎湖天。\n帝锡宣英号，鸿休耀信编。",
        "dynasty": "宋",
        "collection_info": null
    },
    {
        "title": "英宗皇帝挽词  其三",
        "author": "文彦博",
        "content": "在隐推龙德，重明协帝华。\n蓼萧均泽及，四海詟威加。\n就日心方切，腾天驭已赊。\n攀髯不可跂，泪目送云霞。",
        "dynasty": "宋",
        "collection_info": null
    },
    {
        "title": "濮安懿王夫人挽词  其一",
        "author": "文彦博",
        "content": "令淑王藩表，恩荣代邸尊。\n笃生为圣嗣，善述在神孙。\n吉兆凭崧麓，真归傃濮园。\n宾天虽日远，国本自灵源。",
        "dynasty": "宋",
        "collection_info": null
    },
    {
        "title": "濮安懿王夫人挽词  其二",
        "author": "文彦博",
        "content": "昔重间平乐，中推辅佐功。\n德容咸有裕，善庆果无穷。\n以义情虽夺，于亲礼更崇。\n洛郊春向晚，薤挽变凄风。",
        "dynasty": "宋",
        "collection_info": null
    },
    {
        "title": "神宗皇帝挽词  其一",
        "author": "文彦博",
        "content": "千龄逢圣旦，六叶嗣昌辰。\n睿智天攸纵，章程日又新。\n车书通绝域，雨露洽殊邻。\n民罄华封祝，帝思苍野巡。",
        "dynasty": "宋",
        "collection_info": null
    },
    {
        "title": "神宗皇帝挽词  其二",
        "author": "文彦博",
        "content": "龙髯攀不及，凤翼附无因。\n望断乔山路，忧深杞国人。\n含生蒙舜德，率土被尧仁。\n罔极何由报，徒能损百身。",
        "dynasty": "宋",
        "collection_info": null
    },
    {
        "title": "神宗皇帝挽词  其三",
        "author": "文彦博",
        "content": "元丰圣政洽隆平，溢牍联篇载颂声。\n皇武惟扬昭七德，帝华克协丽重明。\n乔山去日乘龙驭，苍野巡时见象耕。\n忆兆臣民蒙泽久，陨身思报一毫轻。",
        "dynasty": "宋",
        "collection_info": null
    },
    {
        "title": "神宗皇帝挽词  其四",
        "author": "文彦博",
        "content": "老臣逢圣运，受眷特优隆。\n觐礼超羣后，官仪极上公。\n皇慈矜旧物，帝念录微功。\n一酌尧罇异，三篇说命同。\n斯心期检玉，不意遂遗弓。\n声暨要荒外，哀缠普率中。\n凄凉石门路，惨淡栢城风。\n血泪盈襟陨，何由报昊穹。",
        "dynasty": "宋",
        "collection_info": null
    },
    {
        "title": "宣仁圣烈皇太后挽词  其一",
        "author": "文彦博",
        "content": "九年四海被清晖，瑞彩重轮照殿帏。\n间日视朝觐旰食，未明思政事宵衣。\n存心庶务劳千虑，决意真游厌万机。\n下土颙颙望霄汉，仙舆直指厚陵归。",
        "dynasty": "宋",
        "collection_info": null
    },
    {
        "title": "宣仁圣烈皇太后挽词  其二",
        "author": "文彦博",
        "content": "老臣八十惭尸素，挂了貂冠归洛阳。\n芝诏荐临优眷注，蒲轮促起预平章。\n重辞禁幄犹如昨，今迓灵舆益自伤。\n勉策衰羸来巩固，临风洒泪厚陵傍。",
        "dynasty": "宋",
        "collection_info": null
    },
    {
        "title": "故相国元宪宋公挽词  其一",
        "author": "文彦博",
        "content": "天圣收羣彦，惟公独出羣。\n两朝推旧德，一代仰高文。\n得位才康世，逢时道佐君。\n云胡天不憗，抚几悼勋勤。",
        "dynasty": "宋",
        "collection_info": null
    },
    {
        "title": "故相国元宪宋公挽词  其二",
        "author": "文彦博",
        "content": "念昔为寮契，周旋一纪余。\n佐时君望重，谋国我才疎。\n雾露常蒙润，阳秋每借嘘。\n忽焉伤殄瘁，陨泪满襟裾。",
        "dynasty": "宋",
        "collection_info": null
    },
    {
        "title": "故相国元宪宋公挽词  其三",
        "author": "文彦博",
        "content": "名遂营身退，高风近古稀。\n台司脱屣去，空土挂冠归。\n仁寿宜难老，朝阳叹易晞。\n宸篇学丘祷，恩耀贲泉扉。",
        "dynasty": "宋",
        "collection_info": null
    },
    {
        "title": "故宣徽惠穆吕公挽词  其一",
        "author": "文彦博",
        "content": "奕世韦平族，经时管葛才。\n苍生方仰望，大厦忽倾颓。\n不憗皇情悼，如仁士论哀。\n刑山赴真宅，应见国侨来。",
        "dynasty": "宋",
        "collection_info": null
    },
    {
        "title": "故宣徽惠穆吕公挽词  其二",
        "author": "文彦博",
        "content": "蚤预朋从谈燕熟，晚陪枢筦岁时多。\n心如金石坚无改，声似埙箎久更和。\n丹凤临池犹未浴，白驹逢隙已先过。\n相门余庆簪缨盛，继述皆同谷与傩。",
        "dynasty": "宋",
        "collection_info": null
    },
    {
        "title": "故尚书懿敏王公挽词  其一",
        "author": "文彦博",
        "content": "盛德三槐旧，论交二纪深。\n帝聪闻曳履，人望在为霖。\n没世犹赍志，康时未称心。\n孤怀伤殄瘁，清泪满衣襟。",
        "dynasty": "宋",
        "collection_info": null
    },
    {
        "title": "故尚书懿敏王公挽词  其二",
        "author": "文彦博",
        "content": "上台三品位非轻，秘殿论思职更清。\n频倚壮猷为屏翰，合从佥议秉钧衡。\n颓然处顺君无怛，恸矣怀贤我有情。\n不独九原埋宝玉，人琴从此绝遗声。",
        "dynasty": "宋",
        "collection_info": null
    },
    {
        "title": "尚书令魏国忠宪韩公挽词  其一",
        "author": "文彦博",
        "content": "平生投分比金兰，莫逆论心最岁寒。\n唱第枫宸陪骥尾，秉钧槐府并貂冠。\n潘阳事契常修睦，相魏亲邻正讲欢。\n冰井台边星陨后，百身何赎但汍澜。",
        "dynasty": "宋",
        "collection_info": null
    },
    {
        "title": "尚书令魏国忠宪韩公挽词  其二",
        "author": "文彦博",
        "content": "出入三朝共，周旋四纪同。\n论交最知我，经世独推公。\n观水惊川逝，升堂失栋隆。\n悲怀与声泪，远寄绋讴中。",
        "dynasty": "宋",
        "collection_info": null
    },
    {
        "title": "尚书令魏国忠宪韩公挽词  其三",
        "author": "文彦博",
        "content": "三朝光辅致昇平，九叙咸熙入颂声。\n独运鸿钧成大业，亲扶英主继重明。\n圣贤自昔推同德，忠献于今重易名。\n清庙已闻从配飨，哀荣不独在佳城。",
        "dynasty": "宋",
        "collection_info": null
    },
    {
        "title": "中书令鲁国宣靖鲁公挽词  其一",
        "author": "文彦博",
        "content": "三朝辅翊秉鸿钧，功在旗常泽在民。\n黄石授来为帝傅，赤松游去保天真。\n达生优享高年福，出世轻遗大梦身。\n自古陉山多吉宅，国侨裴令继芳尘。",
        "dynasty": "宋",
        "collection_info": null
    },
    {
        "title": "中书令鲁国宣靖鲁公挽词  其二",
        "author": "文彦博",
        "content": "二府陪游垂二纪，服公哲范每思齐。\n留心旧典皆驯致，从事新书悉顺稽。\n言发清风常穆若，心停止水更渊兮。\n先朝付嘱非无谓，必为其仁在放麑。",
        "dynasty": "宋",
        "collection_info": null
    },
    {
        "title": "中书令鲁国宣靖鲁公挽词  其三",
        "author": "文彦博",
        "content": "龟蒙启土世传荣，犹倚耆英作政卿。\n及见伯禽亲拜后，方知遗爱在元成。",
        "dynasty": "宋",
        "collection_info": null
    },
    {
        "title": "中书令鲁国宣靖鲁公挽词  其四",
        "author": "文彦博",
        "content": "穆穆罢朝嗟不憗，衝衝停市叹如仁。\n生刍絮酒难亲致，薤曲书成泪满巾。",
        "dynasty": "宋",
        "collection_info": null
    },
    {
        "title": "王太师挽词  其一",
        "author": "文彦博",
        "content": "贤书蚤入英雄彀，冠岁高驰贾马声。\n一纪玉堂司大笔，两朝金鼎主和羹。\n天边遽失骑箕象，川上犹思用檝名。\n欲识圣恩优异处，密章重迭贲佳城。",
        "dynasty": "宋",
        "collection_info": null
    },
    {
        "title": "王太师挽词  其二",
        "author": "文彦博",
        "content": "去春解组遂西征，曾辱都门出饶行。\n席上诗成光退迹，樽中酒满叙离情。\n经年方叹音容隔，此日俄惊柱石倾。\n羸老不能亲引绋，临风洒泪湿襟缨。",
        "dynasty": "宋",
        "collection_info": null
    },
    {
        "title": "司马温公挽词  其一",
        "author": "文彦博",
        "content": "莫逆论交司马丈，君心知我我知君。\n同谋同道殊无间，一死一生今遂分。\n八十衰翁如槁木，一千余日是残曛。\n前途若有相逢处，尚以英灵解世纷。",
        "dynasty": "宋",
        "collection_info": null
    },
    {
        "title": "司马温公挽词  其二",
        "author": "文彦博",
        "content": "留滞周南十五年，成书奏牍过三千。\n东山方起为霖雨，大厦俄倾叹逝川。\n密有忠言如药石，别加优礼赐貂蝉。\n两宫痛悼皆临奠，祗为皋夔志未宣。",
        "dynasty": "宋",
        "collection_info": null
    },
    {
        "title": "司马温公挽词  其三",
        "author": "文彦博",
        "content": "昔有乡贤阳道州，亦闻比近有松楸。\n新阡便合开三径，同气相求好并游。",
        "dynasty": "宋",
        "collection_info": null
    },
    {
        "title": "司马温公挽词  其四",
        "author": "文彦博",
        "content": "傅岩旧迹今犹在，兼与安平祖庙邻。\n贤相裔孙还卜宅，先畴吉土是归真。",
        "dynasty": "宋",
        "collection_info": null
    },
    {
        "title": "司马赠太傅康国韩公挽词  其一",
        "author": "文彦博",
        "content": "朝路相从三纪余，更陪国论对钧枢。\n康时远术推贤业，造膝嘉猷协帝俞。\n盘结方资庖刃解，旱干犹望傅霖苏。\n寝门遽有人琴叹，老伴调零道转孤。",
        "dynasty": "宋",
        "collection_info": null
    },
    {
        "title": "司马赠太傅康国韩公挽词  其二",
        "author": "文彦博",
        "content": "洛城曾与公相别，已为人生老别难。\n今作绋讴成永诀，满襟悲泪转汍澜。",
        "dynasty": "宋",
        "collection_info": null
    },
    {
        "title": "司马赠太傅康国韩公挽词  其三",
        "author": "文彦博",
        "content": "西豪居在许东偏，丹旐遥遥过许田。\n欲问相君真宅处，高平吉地是新阡。",
        "dynasty": "宋",
        "collection_info": null
    },
    {
        "title": "中书侍郎傅公挽词  其一",
        "author": "文彦博",
        "content": "友会朋情二纪余，金兰投分更无殊。\n凤池晚接经邦论，龙陛晨陪步武趋。\n起副民瞻方倚赖，用为霖雨待昭苏。\n如何奄忽公先逝，自叹灵光老益孤。",
        "dynasty": "宋",
        "collection_info": null
    },
    {
        "title": "中书侍郎傅公挽词  其二",
        "author": "文彦博",
        "content": "贤业虽长命不融，从来此恨古今同。\n为霖作砺君家事，未尽舒张数已穷。",
        "dynasty": "宋",
        "collection_info": null
    },
    {
        "title": "中书侍郎傅公挽词  其三",
        "author": "文彦博",
        "content": "常爱龙潭龟岛上，移床醉卧绿髯中。\n茂林修竹皆如旧，惟叹人琴遂一空。",
        "dynasty": "宋",
        "collection_info": null
    },
    {
        "title": "致政仲损工部哀词    其一",
        "author": "文彦博",
        "content": "自昔朋游今五纪，断金连璧附英翘。\n学通经史蒙三益，心类松筠见久要。\n白首郎潜甘寂寞，清时吏隐甚逍遥。\n年逾九九诚无慊，惟叹人亡与道消。",
        "dynasty": "宋",
        "collection_info": null
    },
    {
        "title": "致政仲损工部哀词    其二",
        "author": "文彦博",
        "content": "金兰取友务端良，仲损于余极久长。\n蚤岁倾怀论管鲍，晚年修好结潘阳。\n人琴忽起芝焚叹，箫鼓俄随薤挽伤。\n不到寝门亲一恸，临风老泪独浪浪。",
        "dynasty": "宋",
        "collection_info": null
    },
    {
        "title": "太尉韩国文忠富公哀词  其一",
        "author": "文彦博",
        "content": "蚤擅才名重，天资德望崇。\n大勋缘定策，美利在和戎。\n一代推人杰，三朝倚栋隆。\n音容虽已矣，永誉更无穷。",
        "dynasty": "宋",
        "collection_info": null
    },
    {
        "title": "太尉韩国文忠富公哀词  其二",
        "author": "文彦博",
        "content": "鼌董经邦策，皋夔济世贤。\n频坚挂冠请，未及纵心年。\n蚤遂赤松伴，晚参黄蘗禅。\n悬车垂一纪，筑室冠三川。\n潇洒山中相，优游地上仙。\n尊荣兼寿考，五福在公全。",
        "dynasty": "宋",
        "collection_info": null
    },
    {
        "title": "太尉韩国文忠富公哀词  其三",
        "author": "文彦博",
        "content": "我愧才无取，公常问不能。\n白麻曾并命，黄阁遂同升。\n调燮彝伦叙，将明庶绩凝。\n如仁今奄忽，昭代失良肱。",
        "dynasty": "宋",
        "collection_info": null
    },
    {
        "title": "太尉韩国文忠富公哀词  其四",
        "author": "文彦博",
        "content": "去年春作耆英会，一坐簪绅仰典刑。\n今日共嗟天不憗，惟瞻英范在丹青。",
        "dynasty": "宋",
        "collection_info": null
    },
    {
        "title": "太尉韩国文忠富公哀词  其五",
        "author": "文彦博",
        "content": "达观定知无怛化，常情未免怆离魂。\n邛山土厚虽埋玉，遗烈余芬万古存。",
        "dynasty": "宋",
        "collection_info": null
    },
    {
        "title": "故开府太师王公挽词太子太师  其一",
        "author": "文彦博",
        "content": "蚤岁驰声犹未冠，锦标独得冠词林。\n四朝出处身名泰，五纪游从事契深。\n居守北郊依旧德，退休西洛负初心。\n白龙泉畔青乌兆，引绋悲讴泪满襟。",
        "dynasty": "宋",
        "collection_info": null
    },
    {
        "title": "故开府太师王公挽词太子太师  其二",
        "author": "文彦博",
        "content": "昔年壶洛赴三城，华髮青云叙故情。\n今日人琴俱已矣，犹传乐府沁园声。",
        "dynasty": "宋",
        "collection_info": null
    },
    {
        "title": "故开府太师王公挽词太子太师  其三",
        "author": "文彦博",
        "content": "天圣年中始得朋，后陪孟洛两交承。\n追思往事浑如梦，老泪如倾自不胜。",
        "dynasty": "宋",
        "collection_info": null
    },
    {
        "title": "故开府太师王公挽词太子太师  其四",
        "author": "文彦博",
        "content": "前岁公图归洛中，待君同赏状元红。\n人间万事难如意，须把兴亡付坏空。",
        "dynasty": "宋",
        "collection_info": null
    },
    {
        "title": "楚正议挽词三章  其一",
        "author": "文彦博",
        "content": "出处交游五十春，洛城晚岁卜亲邻。\n东斋锦襻清谈处，今日重来泪满襟。",
        "dynasty": "宋",
        "collection_info": null
    },
    {
        "title": "楚正议挽词三章  其二",
        "author": "文彦博",
        "content": "大抵神存体不留，万安山下宅松楸。\n平生燕集歌懽友，伯寿应同泉下游。",
        "dynasty": "宋",
        "collection_info": null
    },
    {
        "title": "楚正议挽词三章  其三",
        "author": "文彦博",
        "content": "每读龟书鸿范篇，人间五福是高年。\n公年九九虽无慊，散尽耆英我屹然。",
        "dynasty": "宋",
        "collection_info": null
    },
    {
        "title": "初知榆次县题新衙鼓上",
        "author": "文彦博",
        "content": "置向谯楼一任挝，挝多挝少不知他。\n如今幸有黄紬被，努出头来道放衙。",
        "dynasty": "宋",
        "collection_info": null
    },
    {
        "title": "赠李戡",
        "author": "文彦博",
        "content": "昌元建邑几经春，百里封疆秀气匀。\n鸭子池边登第客，老鸦山下着棋人。",
        "dynasty": "宋",
        "collection_info": null
    },
    {
        "title": "依漾园池上即事",
        "author": "文彦博",
        "content": "莫问竹风来不来，竹间已自绝尘埃。\n贪看池上能言鸭，小立桥边称意苔。",
        "dynasty": "宋",
        "collection_info": null
    },
    {
        "title": "诗一首",
        "author": "文彦博",
        "content": "楚泽荃蘅尽化蓬，自须高谢脱池笼。\n从知鸠鸟真无赖，犹使瑶台关有娀。",
        "dynasty": "宋",
        "collection_info": null
    },
    {
        "title": "汶阳馆",
        "author": "文彦博",
        "content": "去岁营船隩，今朝馆汶阳。\n海空沙漠漠，河广草茫茫。\n家国哀千古，男儿慨四方。\n老槐秋雨暗，孤影照琳琅。",
        "dynasty": "宋",
        "collection_info": null
    },
    {
        "title": "睢阳五老图",
        "author": "文彦博",
        "content": "辅政何时退省闲，清平告老谢簪冠。\n两朝耆宿真英武，一代谋谟实柱桓。\n太史尚瞻星有烈，小民犹念德无寒。\n谁知我辈登枢要，严貌冰威祗肃看。",
        "dynasty": "宋",
        "collection_info": null
    },
    {
        "title": "宿独乐园诘朝将归",
        "author": "文彦博",
        "content": "平晓何人汲井华，辘轳声发散春鸦。\n开园更有四五日，映叶尚余三两花。\n宿病岑岑犹带酒，无眠耿耿不禁茶。\n自嫌行乐妨年少，遽索篮舆且向家。",
        "dynasty": "宋",
        "collection_info": null
    },
    {
        "title": "双泉",
        "author": "文彦博",
        "content": "长剑并弹霜气豪，白虹半折秋云高。\n濯缨洗耳更何处，世人回看轻鸿毛。",
        "dynasty": "宋",
        "collection_info": null
    },
    {
        "title": "溴水",
        "author": "文彦博",
        "content": "潺湲北山水，缭绕南城皋。\n晴滩锦石乱，击触春湍高。\n谁谓溴梁大，不能容鲂鱽。\n临流自缩手，揭厉应徒劳。",
        "dynasty": "宋",
        "collection_info": null
    },
    {
        "title": "草堂肖遥寺",
        "author": "李章",
        "content": "罗什留真嗣，重扉掩碧松。\n邻僧来紫阁，远径接圭峯。\n雨气晴先润，庭阴午后浓。\n依稀祖师意，瘦倚一枝笻。",
        "dynasty": "宋",
        "collection_info": null
    },
    {
        "title": "句",
        "author": "李章",
        "content": "愿求裴令一篇诗。",
        "dynasty": "宋",
        "collection_info": null
    },
    {
        "title": "和气致祥诗",
        "author": "裴湘",
        "content": "君德奉天道，冲融协太和。\n卿云呈瑞早，膏泽应时多。\n煦集连枝木，嘉扶异颖禾。\n五星还聚井，丹凤更巢阿。\n薮泽无遗士，边防久息戈。\n黔黎逢至化，稽首载赓歌。",
        "dynasty": "宋",
        "collection_info": null
    },
    {
        "title": "句",
        "author": "杨士彦",
        "content": "江气南吞吴分野，海波北撼楚封陲。",
        "dynasty": "宋",
        "collection_info": null
    },
    {
        "title": "跨鳌亭",
        "author": "李楫",
        "content": "紫金高处是鳌头，独负华堂几百秋。\n形势平吞北梦泽，规摹雄峙南司州。\n三关设险知无敌，八相风流孰与俦。",
        "dynasty": "宋",
        "collection_info": null
    },
    {
        "title": "车盖亭",
        "author": "李楫",
        "content": "白兆山光相掩映，紫金气象转深幽。\n水西咫尺无人到，乘兴何妨一叶舟。",
        "dynasty": "宋",
        "collection_info": null
    },
    {
        "title": "句",
        "author": "李楫",
        "content": "令人却忆保宁寺，二水三山李白诗。",
        "dynasty": "宋",
        "collection_info": null
    },
    {
        "title": "句",
        "author": "钱仙芝",
        "content": "乘秋张翰思归国，垂老龟蒙毕着书。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "慎镛",
        "content": "暂御飚轮谒冕旒，却思挥袂揖浮丘。\n日边已奉崆峒问，尘外还随汗漫游。\n玉座荣颁天藻丽，石桥危过雨苔秋。\n吾皇清浄延高蹈，云水无心本自由。",
        "dynasty": "宋",
        "collection_info": null
    },
    {
        "title": "题桐柏观",
        "author": "元积中",
        "content": "九峯巍绝乱云屯，石室琼台旧址存。\n山险密盘之字径，洞深高闢丙方门。\n碧桃花烂春溪暖，紫玉箫沉月榭昏。\n未觉壶中光景晚，人间归去见来孙。",
        "dynasty": "宋",
        "collection_info": null
    },
    {
        "title": "题安国寺",
        "author": "元积中",
        "content": "绕县江山翠翦裁，檥舟亭下重徘徊。\n昔承官乏因曾到，今按刑章得再来。\n井邑半迷新巷陌，园林犹认旧亭台。\n静思三十年前事，恍若邯郸一梦回。",
        "dynasty": "宋",
        "collection_info": null
    },
    {
        "title": "句",
        "author": "元积中",
        "content": "江东一十州，宜城名善地。",
        "dynasty": "宋",
        "collection_info": null
    },
    {
        "title": "送钤辖馆使王公二首  其一",
        "author": "张靖",
        "content": "保塞昔年尝闭垒，甘陵今岁又劳师。\n将军镇蜀功多少，不见干戈出虎皮。",
        "dynasty": "宋",
        "collection_info": null
    },
    {
        "title": "送钤辖馆使王公二首  其二",
        "author": "张靖",
        "content": "玉勒嘶风出锦城，山光野色助离情。\n行行莫倦神华远，芳草连云伴去程。",
        "dynasty": "宋",
        "collection_info": null
    },
    {
        "title": "送同年蒲叔范察判杭州监",
        "author": "王畴",
        "content": "释之久未调，王粲当从军。\n谓言塞垣事，壮气横风云。\n育材幸明代，荐贤无令君。\n如无汉酤冗，沈此荆山珍。\n萍氏本讥酒，周官有彝伦。\n孝武事却攘，志清天地屯。\n连兵无时已，四海萧然贫。\n官始操酿具，榷之饱师人。\n利源一以洩，颓波荡无垠。\n糜谷费耒耜，良糵争清醇。\n酒禁着律令，犯笞及其身。\n狂药乃陷穽，伤哉尧舜民。\n炎灵属我后，天资英且仁。\n邦力早雄富，汉制仍相循。\n岁赋二千万，经入固已勤。\n弥年拥武节，聚边清国氛。\n雄雄百万师，跨迈击燕秦。\n仰给倾武库，赏赍图戎勋。\n加敛犹不足，返古当何云。\n杭城东南剧，地将湖海邻。\n榷利冠天下，旗亭压重闉。\n彼虽斗筲职，亦择才英臣。\n风露气已肃，溪潭寒弥新。\n沙榜朝汍汍，吴涛暮沄沄。\n南州近牛斗，气象雄霜旻。\n汀枫变老枿，赤叶晴相纷。\n尝茶泊幽寺，观鱼下轻䑳。\n行当收翘楚，宁復混蒸薪。\n无为狎吴叟，坐恋秋江莼。",
        "dynasty": "宋",
        "collection_info": null
    },
    {
        "title": "立秋日书怀",
        "author": "王畴",
        "content": "一岁中分气序平，夫何犹有感秋情。\n已饶健鹘凌空翮，肯作寒蜩抱树声。\n桐叶渐愁经雨坠，桂枝还喜得风生。\n夜凉频惬山居兴，天澹银河彻晓清。",
        "dynasty": "宋",
        "collection_info": null
    },
    {
        "title": "句",
        "author": "荣諲",
        "content": "城下江流金雁水，亭中人弄玉絃琴。",
        "dynasty": "宋",
        "collection_info": null
    },
    {
        "title": "三高僧诗 霅之昼能清秀",
        "author": "释契嵩",
        "content": "昼公文章清復秀，天与其能不可斗。\n僧攻文什自古有，出拔须尊昼为首。\n造化虽移神不迁，昼公作诗心亦然。\n上跨骚雅下沈宋，俊思纵横道自全。\n禅伯修文岂徒尔，诱引人心通佛理。\n搢绅先生鲁公辈，早蹑清游慕方外。\n斯人已殁斯言在，护法当应垂万代。",
        "dynasty": "宋",
        "collection_info": null
    },
    {
        "title": "三高僧诗 越之彻如冰雪",
        "author": "释契嵩",
        "content": "彻公之清若冰雪，高僧天资与人别。\n三十能诗名已出，名在诗流心在律。\n不殊惠远殊惠休，皎然未合谁与俦。\n白云萧散何定止，忽入关中访包李。\n孤清难立众所沮，到底无辜中非语。\n木秀于林风必摧，彻公怀德成祸胎。\n古人已往不復叹，为尔为诗遗后来。",
        "dynasty": "宋",
        "collection_info": null
    },
    {
        "title": "三高僧诗 杭之标摩云霄",
        "author": "释契嵩",
        "content": "标师之高摩云霄，在德岂在于泬寥。\n一庵岭底寄幽独，抗迹萧然不入俗。\n有时虚陟层崖眺，不闻其语闻清啸。\n当时陆羽事幽讨，曾入青云预闻道。\n取雨救旱驱神龙，此与人间事岂同。\n冥机感异心之苗，此公所以称道标。",
        "dynasty": "宋",
        "collection_info": null
    },
    {
        "title": "送章表民秘书",
        "author": "释契嵩",
        "content": "一日夫子来山陲，来言去别将何之。\n清尘旧尉亦皆至，鲜车轻佩光陆离。\n入门顾我颜色好，林下把袂相追随。\n笑傲恣肆意气豪，举首不觉白日欹。\n拂榻乃留岩宇宿，纸衾蒲席诚可嗤。\n不计丰约但适美，唯唯无语相拒违。\n是时春和二月半，永夜耿耿轻寒微。\n高谈交发雅兴合，如瓶注泉争淋漓。\n须臾促席命言志，直吐胸臆撝淳词。\n人心不同有如面，平生各自有所为。\n表民卒然趋席端，曰吾有志人不知。\n末俗浅近乌足语，含哺未吐长嗟咨。\n少从先生学经典，不探枝叶穷根基。\n帝王之道断可识，殷盘周诰无復疑。\n古今事业贵适用，文意述作须有规。\n岂类童稚空琢刻，画饼不能疗朝饥。\n十五孜孜事文字，磨砻笔砚精神罢。\n长篇大轴浩无数，慷慨但欲扶政治。\n前年补吏来浙右，局务冗俗不可窥。\n倾怀欲效王覇略，骐骥捕鼠非宜宜。\n钱唐大府多达官，品秩相较我最卑。\n孟轲独负浩然气，谁能敛袂长低眉。\n丈夫所重以道进，青云万里须自驰。\n咄嗟顾我胡为者，甘以门荫为身资。\n遂为谢病远引去，遽与簪组相差池。\n胶西董生苟可慕，下帷克苦穷书诗。\n閒居落莫多感激，所感时政生瑕玼。\n贱臣抱节私自效，作书万字投丹墀。\n天阍深岩在西北，引领一望云淋𩅰𩅰。\n德音毕竟不下报，漫陈肝胆空涕洟。\n嗟嗟吾生时命谬，不遇当时甘佚遗。\n龙蛇之蛰尺蠖屈，万物不时须自怡。\n我家田园在南国，亦有溪山名武夷。\n泉甘壤黑堪稼穑，归与老农事镃基。\n余与感之闻此语，精神飞动惊支颐。\n深谋远虑不可测，沧溟无底天无涯。\n阊阖门前无限客，摩肩踏足争前词。\n暖衣饱食恣气艷，几辈卓荦能如斯。\n诗君更前与君语，何必轻沮烦孜孜。\n嘉谷冬收槿朝发，众物荣茂有疾迟。\n不闻伊尹五干汤，尧舜之道方得施。\n贤杰轻身重天下，岂使汲汲营其私。\n况当夷狄侮中国，蹂践二鄙翻地皮。\n将军诛讨苦未剋，百万师老劳旌旗。\n凶年乐岁復间作，风雨霜雪犹不时。\n天子勤政不暇食，亦待才能相补裨。\n庙堂之上有君子，聪明岂肯饶皋夔。\n执秉公道尊大匠，裁度杞梓宁参差。\n爱君为人性疎达，不以其教交相訾。\n临风明月千里别，祝词岂惮倾肝脾。\n俗人好毁寡乐善，嘉名清节慎莫亏。\n朝廷若问平津策，贤良第一非君谁。",
        "dynasty": "宋",
        "collection_info": null
    },
    {
        "title": "古意  其一",
        "author": "释契嵩",
        "content": "风吹一点云，散漫为春雨。\n洒余松柏林，青葱枝可取。\n持此岁寒操，手中空楚楚。\n幽谷无人来，日暮意谁与。",
        "dynasty": "宋",
        "collection_info": null
    },
    {
        "title": "古意  其二",
        "author": "释契嵩",
        "content": "君莫笑支许，寂寞非愚懵。\n君莫轻嵇阮，山林有清兴。\n人生徒百岁，乐少忧还剩。\n万事漫短长，无如使道胜。\n尔非傲世士，高蹈钓名称。\n但谢区中缘，甘心栖石磴。\n澄空白日飞，世事终无应。\n不如省尔诚，自言还自赠。",
        "dynasty": "宋",
        "collection_info": null
    },
    {
        "title": "古意  其三",
        "author": "释契嵩",
        "content": "云中见双鸟，高飞揭日月。\n毛羽贲文章，翱翔异鹰鹘。\n翛然邈千里，竟不顾林樾。\n春风漫飘扬，劲翮更超忽。\n陌上游侠子，窥尔徒仓卒。\n虽有金弹丸，睥睨不敢发。\n因知奇异资，自保长超越。\n回视黄雀羣，胡为恋尘𡋯。",
        "dynasty": "宋",
        "collection_info": null
    },
    {
        "title": "古意  其四",
        "author": "释契嵩",
        "content": "堪笑浮云高，凌虚翳日星。\n宁作兰蕙幽，草中自芳馨。\n自足乃天分，未需尔虚灵。\n掩翳之所恶，胡为久亭亭。\n古为旷达士，浪迹多晦暝。\n山林惜长往，藏用亦藏形。\n愚谷不可及，窅然还自宁。\n嗟余亦羡此，岑寂养颓龄。",
        "dynasty": "宋",
        "collection_info": null
    },
    {
        "title": "古意  其五",
        "author": "释契嵩",
        "content": "穷品偶真叟，授我一卷书。\n深林值幽人，遗我斧与锄。\n斧锄亦奚为，教养材与蔬。\n荒秽必须剪，使之蔼自如。\n授书欲胡为，教尔心与躯。\n学必先正己，自治乃及余。\n此意有嘉训，佩之未始除。\n如何悠悠人，自谬欲是渠。\n相习成薄俗，尠德怀籧篨。\n吾裁此俚语，凭君为传诸。",
        "dynasty": "宋",
        "collection_info": null
    },
    {
        "title": "游龙山访道士李仙师",
        "author": "释契嵩",
        "content": "日出野旷明，肃然访道生。\n杳渺湖外去，散诞云边行。\n秋高天宇浄，脱叶飞纵横。\n乘风度林岭，转觉衣屦轻。\n时闻缥缈间，微飚传鹤声。\n知与仙家近，逸思泠然清。\n须臾转幽谷，紫府芝田平。\n仙童走脚报，松子来门迎。\n接袂语且笑，所欢非欲情。\n丹脸人未老，道貌天已成。\n开筵罗玉粒，盘餐馐紫英。\n绸缪似交旧，洒落怀抱倾。\n薄暮忍云去，徘徊倚山楹。\n欲有重寻约，还忧变高名。",
        "dynasty": "宋",
        "collection_info": null
    },
    {
        "title": "感遇九首  其一",
        "author": "释契嵩",
        "content": "海水晦夜清，秋色涵蓬壶。\n有叟双龙公，铁网罗珊瑚。\n风云浩容与，怅恨何所图。\n欲问天上人，可换明月无。",
        "dynasty": "宋",
        "collection_info": null
    },
    {
        "title": "感遇九首  其二",
        "author": "释契嵩",
        "content": "仙人白玉京，去去何缥缈。\n琼楼二十层，玲珑汍云表。\n银湟月为波，万顷即池沼。\n秋来宫殿光，逗落人间晓。\n空际时澄明，烟暇眇青鸟。\n可见不可到，所思空杳杳。",
        "dynasty": "宋",
        "collection_info": null
    },
    {
        "title": "感遇九首  其三",
        "author": "释契嵩",
        "content": "悠哉杨执戟，识远才绝奇。\n初提草玄笔，颇为人所嗤。\n卓卓孔孟道，谢尔平崄巇。\n一鑑含幽光，千载方葳蕤。\n寄语旷怀士，未达休嗟咨。\n心期道自贵，俗态势焉随。\n青山保长往，白日贞可窥。\n高标谢松柏，孤芳操弗移。",
        "dynasty": "宋",
        "collection_info": null
    },
    {
        "title": "感遇九首  其四",
        "author": "释契嵩",
        "content": "天威不到处，干戈动边鄙。\n将军奋威猛，英雄势随起。\n纷纷出榆关，肃肃秋色裏。\n白马冒黄云，清霜厉严旨。\n少壮羽林儿，务能莫多喜。\n好武匪君心，用兵不得已。\n寄言飞将军，妙略应无比。\n志在报君恩，岂为黄金死。\n丈夫身许国，慷慨当如此。\n宁教太史书，轻笑鲁连子。",
        "dynasty": "宋",
        "collection_info": null
    },
    {
        "title": "感遇九首  其五",
        "author": "释契嵩",
        "content": "苍茫天地间，流光一何遽。\n曾闻太古人，未见曦轮驻。\n才沈崦嵫云，还上浮桑树。\n山色愁裏暝，天形梦中曙。\n安知穆天子，龙马神为御。\n万里速乘风，又向瑶台去。\n超遥侣神仙，此理当何故。\n不向尧年长，永使人间住。",
        "dynasty": "宋",
        "collection_info": null
    },
    {
        "title": "感遇九首  其六",
        "author": "释契嵩",
        "content": "冠盖何处客，凌云意气骄。\n旦旦趋双阙，衝衝过渭桥。\n金珂云外响，画烛月中烧。\n缥缈行天路，升腾在玉霄。\n如何区宇内，顿与人间遥。\n长拂罗裳去，明光殿下朝。\n一俯復一仰，荣多忧亦饶。\n白髮领边长，朱颜镜裏凋。\n岂知松桧下，幽人长寂寥。\n万事淡无虑，恣卧时长谣。\n浩荡天地间，孰问牺黄尧。\n临风一清啸，胡为王子乔。",
        "dynasty": "宋",
        "collection_info": null
    },
    {
        "title": "感遇九首  其七",
        "author": "释契嵩",
        "content": "空虚澄远烟，霁色含秋景。\n思君每盘桓，驻目千峰顶。\n明月初团圝，可照美人影。\n美人来不来，云霞渺林岭。",
        "dynasty": "宋",
        "collection_info": null
    },
    {
        "title": "感遇九首  其八",
        "author": "释契嵩",
        "content": "松柏地之灵，草莽亦同茂。\n愿得区域中，人心復纯素。\n苍梧会稽阴，罔復有陵墓。\n六合无知音，青山有归路。\n人生惜朱颜，贤照长相顾。\n昨夜露华台，谁不怨秋暮。",
        "dynasty": "宋",
        "collection_info": null
    },
    {
        "title": "感遇九首  其九",
        "author": "释契嵩",
        "content": "悠然严子陵，远大寥廓器。\n故人贵为君，白驹要不至。\n耽闲恋渌潭，高超弄芳饵。\n青山泛白云，万古寄高意。\n侯覇不知道，初亦嫌傲志。\n何事卑王侯，其心越天地。\n因悲娄护辈，故为附权势。\n流游绛灌间，折节蹁蹮例。\n皇皇古皇道，劳生自拘繫。\n不如归去来，乘风拂长袂。",
        "dynasty": "宋",
        "collection_info": null
    },
    {
        "title": "怀越中兼示山阴诸明士",
        "author": "释契嵩",
        "content": "厌见人境喧，清游忆灵越。\n东南千万山，浮青满寥泬。\n从来鑑中景，形胜人间绝。\n月湛换鹅溪，云起藏书穴。\n客子若飘蓬，遽与故人别。\n尺素未及通，芳草已云歇。\n所悲行路难，俯仰损名节。\n鸣鴈欲东飞，寄语谢明月。",
        "dynasty": "宋",
        "collection_info": null
    },
    {
        "title": "早秋吟",
        "author": "释契嵩",
        "content": "山家昨夜房栊冷，梧桐一叶飘金井。\n长天如水凈藏云，明月含晖变秋景。\n桂枝花拆风飘飘，谁在高楼吹玉箫。\n人间不见槎升汉，天上将看鹊作桥。\n年少征人在何处，白露霑衣未归去。\n海畔今无漂母家，江南谁与王孙遇。\n徘徊月下空长吟，吾徒自古难知音。\n欲上高台问明月，明月何不照人心。",
        "dynasty": "宋",
        "collection_info": null
    },
    {
        "title": "群贤宿山赋得暮云岩下宿",
        "author": "释契嵩",
        "content": "微风静林杪，红日下岩阿。\n明月出已满，白云归未多。\n高应伴猿鹤，深不暗松萝。\n若弗为霖去，其如旱岁何。",
        "dynasty": "宋",
        "collection_info": null
    },
    {
        "title": "浙江晚望",
        "author": "释契嵩",
        "content": "暮色看无际，秋空水混天。\n片帆飞鸟外，新月落潮边。\n隔越山形小，吞吴地势偏。\n几人来往老，早晚渡头船。",
        "dynasty": "宋",
        "collection_info": null
    },
    {
        "title": "题径山寺",
        "author": "释契嵩",
        "content": "翠拔羣山外，连天势未休。\n云迷飞鸟道，雨出古龙湫。\n僧在深云定，香和杳霭浮。\n人间游不到，台殿自清秋。",
        "dynasty": "宋",
        "collection_info": null
    },
    {
        "title": "郎侍郎致仕",
        "author": "释契嵩",
        "content": "平时独高谢，道胜欲韬光。\n白髮辞明主，青山恋故乡。\n药畦容鹤到，吟径恐云藏。\n更爱禅林卧，时来拂石床。",
        "dynasty": "宋",
        "collection_info": null
    },
    {
        "title": "山中早梅",
        "author": "释契嵩",
        "content": "亭亭映晚景，皎皎出林端。\n小圃连云淡，孤芳冒雪寒。\n人间殊未见，物外最先看。\n但欲方琼玉，宁将胜牡丹。",
        "dynasty": "宋",
        "collection_info": null
    },
    {
        "title": "泛若耶溪",
        "author": "释契嵩",
        "content": "越水乘春泛，船窗掩又开。\n好山沿岸去，骤雨落花来。\n岸影樵人渡，歌声浣女回。\n沧浪无限意，日暮更悠哉。",
        "dynasty": "宋",
        "collection_info": null
    },
    {
        "title": "书毛有章园亭",
        "author": "释契嵩",
        "content": "爱此园林好，重来花木滋。\n游人醉不去，幽鸟语无时。\n烟郭连芳草，春湖泛渌池。\n松篁非俗韵，游子漫相期。",
        "dynasty": "宋",
        "collection_info": null
    },
    {
        "title": "山亭晚春",
        "author": "释契嵩",
        "content": "山庭晚来静，林石自巉岩。\n犬去吠人语，花飞恣鸟衔。\n晴烟熏茂草，煦日蔼高杉。\n更喜团圆月，清光下碧岩。",
        "dynasty": "宋",
        "collection_info": null
    },
    {
        "title": "自赠",
        "author": "释契嵩",
        "content": "静坐还看竹，閒行亦合樵。\n道心应有在，生事合无憀。\n客去清谈少，年来白髮饶。\n漫将支遁笔，閒且赋逍遥。",
        "dynasty": "宋",
        "collection_info": null
    },
    {
        "title": "夏日无雨",
        "author": "释契嵩",
        "content": "山中苦无雨，日日望云霓。\n小暑復大暑，深溪成浅溪。\n泉枯连井底，地热亢蔬畦。\n无以问天意，空思水鸟啼。",
        "dynasty": "宋",
        "collection_info": null
    },
    {
        "title": "岁暮书怀",
        "author": "释契嵩",
        "content": "朔风适变寒，晓日将含煦。\n南国殊未还，东山岁云暮。\n浮生奄忽往，芳颜安得驻。\n寄谢人世间，纷华尤可悟。",
        "dynasty": "宋",
        "collection_info": null
    },
    {
        "title": "山中早行",
        "author": "释契嵩",
        "content": "前山经夜雨，独往步春泥。\n天岸日将出，田家鸡更啼。\n孤烟行处起，旷野望中低。\n犹喜逢樵客，相将过数溪。",
        "dynasty": "宋",
        "collection_info": null
    },
    {
        "title": "湖上晚归",
        "author": "释契嵩",
        "content": "人间薄游罢，归兴寻旧隐。\n春岸行未穷，夕阳看欲尽。\n岚光山际淡，天影水边近。\n自怜幽趣真，清吟更长引。",
        "dynasty": "宋",
        "collection_info": null
    },
    {
        "title": "季春寄友生",
        "author": "释契嵩",
        "content": "湖上无烟昼，人间寒食时。\n阴晴春易变，花月候难齐。\n未畏青蛙乱，先愁紫蕨衰。\n云山向渐热，相访勿应迟。",
        "dynasty": "宋",
        "collection_info": null
    },
    {
        "title": "寄怀泐潭山月禅师",
        "author": "释契嵩",
        "content": "闻道安禅处，深萝杳隔溪。\n清猿定中发，幽鸟坐边栖。\n云影朝晡别，山峯远近齐。\n不知谁问法，雪夜立江西。",
        "dynasty": "宋",
        "collection_info": null
    },
    {
        "title": "送客还北阙道中作",
        "author": "释契嵩",
        "content": "北郭送阳子，日斜归旧居。\n路泥侵晓润，晦月逼春余。\n桑柘雨中绿，人烟关外疎。\n依然见风俗，归兴混樵渔。",
        "dynasty": "宋",
        "collection_info": null
    },
    {
        "title": "次韵无{巩/言}赴承天再命",
        "author": "释契嵩",
        "content": "载命还高让，知君所趣深。\n青山当隐处，白髮欲栖心。\n更俟逢梅雨，何妨过虎林。\n潺湲合涧水，六月足清音。",
        "dynasty": "宋",
        "collection_info": null
    },
    {
        "title": "山舍晚归",
        "author": "释契嵩",
        "content": "薄暮还精庐，徐行无所并。\n日入月还清，山空水更静。\n彷佛闻疎钟，翛然在西岭。\n寄语高世流，来兹谢尘境。",
        "dynasty": "宋",
        "collection_info": null
    },
    {
        "title": "读书",
        "author": "释契嵩",
        "content": "读书老何为，更读聊遮眼。\n此意虽等閒，高情寄无限。\n错磨千古心，翻覆几忘饭。\n不知白云去，春静山中晚。",
        "dynasty": "宋",
        "collection_info": null
    },
    {
        "title": "送卢隐士归庐山",
        "author": "释契嵩",
        "content": "世事如循环，是非终莫尽。\n羡尔归深山，任他讥小隐。\n黄鹄举已高，白云去非近。\n天籁归寂寞，何峰弄清轸。",
        "dynasty": "宋",
        "collection_info": null
    },
    {
        "title": "还南屏山即事",
        "author": "释契嵩",
        "content": "岁晚归来石室寒，松萝岑寂自盘桓。\n但知林下一年过，不见人间万事难。\n招隐有诗题石记，解嘲无说与时看。\n此心已共空生合，身似浮云不必观。",
        "dynasty": "宋",
        "collection_info": null
    },
    {
        "title": "入石壁山",
        "author": "释契嵩",
        "content": "身似浮云年似流，人间扰攘只宜休。\n老来已习青萝子，隐去应追白道猷。\n填入乱山宁计路，定看落叶始知秋。\n他时谷口人相遇，莫问裁诗谢五侯。",
        "dynasty": "宋",
        "collection_info": null
    },
    {
        "title": "山中自怡谢所知",
        "author": "释契嵩",
        "content": "万事随宜勿强攀，暂过朝市即归山。\n劳生未必浮名好，称性应须到处闲。\n都似梦中休问影，只堪吟裏更怡颜。\n襄阳道者宁知尔，猿鹤萧然石室间。",
        "dynasty": "宋",
        "collection_info": null
    },
    {
        "title": "寄承天元老",
        "author": "释契嵩",
        "content": "清散年来事益閒，不论林下与人间。\n禅心至了非喧静，默客何妨更往还。\n奇石清轩增胜趣，流泉碧座照衰颜。\n支形脱略时机甚，应笑归来别买山。",
        "dynasty": "宋",
        "collection_info": null
    },
    {
        "title": "诫题",
        "author": "释契嵩",
        "content": "高吟远瞩倚云梯，往事经心尽可题。\n道德二篇徒自辩，是非一马岂能齐。\n晖山真玉伤惊火，失水灵蛇畏在泥。\n寄语冥鸿上天去，凌云羽翼莫思低。",
        "dynasty": "宋",
        "collection_info": null
    },
    {
        "title": "元日",
        "author": "释契嵩",
        "content": "暗裏春催曙色明，百鸡迎晓报新声。\n宿寒尚在龙蛇蛰，岁历初传日月迎。\n蓂叶四时今始发，梅花一旦占先荣。\n山家也祝尧天寿，漫学牛山报太平。",
        "dynasty": "宋",
        "collection_info": null
    },
    {
        "title": "着书罢思南还復会客自番禺来因赋此诗",
        "author": "释契嵩",
        "content": "平昔着书今粗毕，南还终欲隐罗浮。\n初春况遇故乡子，终夜更夸沧海游。\n但贵羊城风物好，岂辞梅岭路歧修。\n应须相与葛洪辈，抗迹山林送白头。",
        "dynasty": "宋",
        "collection_info": null
    },
    {
        "title": "冷泉独赏寄冲晦上人",
        "author": "释契嵩",
        "content": "南风掠波溪水满，山中幽人来洗浣。\n独立溪傍清兴欵，更爱泉流芳草短。\n平生幽讨贵萧散，世道纷纭何足算。\n人间五月夏云烦，相约归为君莫缓。",
        "dynasty": "宋",
        "collection_info": null
    },
    {
        "title": "遣兴三绝  其一",
        "author": "释契嵩",
        "content": "逸兴应须效皎然，此生潇洒老诗禅。\n何妨剩得惊人句，咏徧江山一万篇。",
        "dynasty": "宋",
        "collection_info": null
    },
    {
        "title": "遣兴三绝  其二",
        "author": "释契嵩",
        "content": "吾道陵迟事事讹，而今无计遏颓波。\n徇人玩法成流俗，但泣金书奈尔何。",
        "dynasty": "宋",
        "collection_info": null
    },
    {
        "title": "遣兴三绝  其三",
        "author": "释契嵩",
        "content": "去年聊驻江头寺，今寄林僧岩下扃。\n莫谓此身无定迹，人生都类一浮萍。",
        "dynasty": "宋",
        "collection_info": null
    },
    {
        "title": "书南山六和寺",
        "author": "释契嵩",
        "content": "青葱玉树接溪岑，台阁凌虚地布金。\n行到白云重迭处，水声松韵淡人心。",
        "dynasty": "宋",
        "collection_info": null
    },
    {
        "title": "寒食日雨中",
        "author": "释契嵩",
        "content": "漠漠行云晴復阴，野花垂湿晚沉沉。\n游人莫怨天多雨，况在东皋春已深。",
        "dynasty": "宋",
        "collection_info": null
    },
    {
        "title": "早起",
        "author": "释契嵩",
        "content": "天窗月过星踈渺，檐际冥分云窈窕。\n山家深处勿鸡啼，时有寒鵶来报晓。",
        "dynasty": "宋",
        "collection_info": null
    },
    {
        "title": "对喜鹊",
        "author": "释契嵩",
        "content": "静卧时惊鹊喜多，须臾果有故人过。\n山中明度还无事，问尔绵蛮更语么。",
        "dynasty": "宋",
        "collection_info": null
    },
    {
        "title": "寄晤冲晦",
        "author": "释契嵩",
        "content": "年老相看眼倍青，念君诗思苦劳形。\n人间更有无穷感，好把禅关护性灵。",
        "dynasty": "宋",
        "collection_info": null
    },
    {
        "title": "洗笔",
        "author": "释契嵩",
        "content": "古人信文字，字字从此出。\n天下心不欺，尔亦有阴隲。\n濯之遗孺子，念兹未应失。",
        "dynasty": "宋",
        "collection_info": null
    },
    {
        "title": "游大慈山书昼上人壁",
        "author": "释契嵩",
        "content": "谷裏侵云寺，寻幽到深处。\n春过寒花开，人来啼鸟去。\n岂期草庵客，日暮此相遇。",
        "dynasty": "宋",
        "collection_info": null
    },
    {
        "title": "清溪",
        "author": "释契嵩",
        "content": "勿谓清溪清，长如镜初洗。\n须防苟容物，污尔清到底。",
        "dynasty": "宋",
        "collection_info": null
    },
    {
        "title": "岁暮值雪山斋焚香独坐命童取雪烹茗因思柳絮随风起之句遂取谢道藴传读之见其神情散朗故有林下风气益发幽兴乃为诗兼简居士公济彼上人冲晦",
        "author": "释契嵩",
        "content": "檐外惊风幽鸟归，窗间独坐事还稀。\n初看历日新年近，喜见山林骤雪飞。\n但忆故人能有咏，宁怀久客此无衣。\n鲍昭汤老能乘兴，城郭何如大翠微。",
        "dynasty": "宋",
        "collection_info": null
    },
    {
        "title": "次韵和酬",
        "author": "释契嵩",
        "content": "襄阳习子不贪官，欲友幽人拟道安。\n冒雪履霜临岁杪，攀萝挽翠到云端。\n初论浮世惭年老，久对清规苦夜寒。\n空感知音何以报，但夸山水富君看。",
        "dynasty": "宋",
        "collection_info": null
    },
    {
        "title": "次韵和酬",
        "author": "释契嵩",
        "content": "岁晚阴沈天宇昏，宗雷访我更携君。\n相期石屋宜投宿，独憩山茨学卧云。\n雪映窗櫺人已静，风吟灯影夜初分。\n自怜惠永多闲散，强接清言媿不文。",
        "dynasty": "宋",
        "collection_info": null
    },
    {
        "title": "次韵和酬",
        "author": "释契嵩",
        "content": "诗豪何逊宿岩扃，品格高卑彻晓评。\n未省窗前无月到，唯惊席上有风生。\n郄超年少偏高隐，庄子才雄不近名。\n明日君归入落去，莫将平叔拟虚声。",
        "dynasty": "宋",
        "collection_info": null
    },
    {
        "title": "嘉公济冲晦见访",
        "author": "释契嵩",
        "content": "数曲青溪山数重，山深日暮已鸣钟。\n忽闻行客门前语，来觅幽人林下踪。\n初接风流殊历落，更张灯火倍迎逢。\n不须便去疑无待，已有黄粮在宿舂。",
        "dynasty": "宋",
        "collection_info": null
    },
    {
        "title": "次韵和酬",
        "author": "释契嵩",
        "content": "暮云将雨苦纷纷，看雨携君倚寺门。\n飞鸟惊雷归后坞，落梅流水出前村。\n名山当尔何须去，胜事而今更好论。\n况有禅翁通妙理，徘徊重欵扣真源。",
        "dynasty": "宋",
        "collection_info": null
    },
    {
        "title": "同公济冲晦宿灵隐夜晴",
        "author": "释契嵩",
        "content": "不睡还烹北苑茶，寒灯落尽适未花。\n夜深雨过山形出，天静云空月色佳。\n且喜僧窗晴似昼，莫论人世事如麻。\n况陪支许皆能赋，岂厌留诗在碧纱。",
        "dynasty": "宋",
        "collection_info": null
    },
    {
        "title": "次韵和酬",
        "author": "释契嵩",
        "content": "涧北夜依禅舍宿，峰南今访讲师堂。\n初行松路爱清晓，及过石桥闻异香。\n日色暖烘诸壑浄，晴岚翠泼几峰光。\n道标尚客何高趣，更饮吾曹柏叶汤。",
        "dynasty": "宋",
        "collection_info": null
    },
    {
        "title": "南涧傍游戏呈公济冲晦",
        "author": "释契嵩",
        "content": "相引朝来碧涧傍，山林雪尽水流长。\n未应惊鸟下苔岸，先共观鱼跨石梁。\n日淡沙寒鸥自聚，岁阑春入草含芳。\n鲍昭汤老须同咏，何必人间万事忙。",
        "dynasty": "宋",
        "collection_info": null
    },
    {
        "title": "次韵和酬",
        "author": "释契嵩",
        "content": "共访迢遥深坞寺，仍随野老卖樵还。\n鸟栖已定人方到，暮色虽浓门未关。\n今宿岩房休问法，来朝蜡屐重登山。\n平生胜友殊难会，莫厌相携寂寞间。",
        "dynasty": "宋",
        "collection_info": null
    },
    {
        "title": "同公济冲晦游天竺兼简呈伯周禅老",
        "author": "释契嵩",
        "content": "爱此萧然松坞深，诗流邀我此相寻。\n苍茫寒日纔开雾，叆叇浓云又结阴。\n安石放怀还剧赏，皎然乘兴合清吟。\n主人勤驻禅扉宿，况值梅香正满林。",
        "dynasty": "宋",
        "collection_info": null
    },
    {
        "title": "次韵奉和",
        "author": "释契嵩",
        "content": "沈侯才隽冠儒林，诗语惊人金玉音。\n学海平生惭我浅，词源今日羡君深。\n强睎老格须张胆，喜听清言更洗心。\n赓唱苟能容累句，漫陪梁甫续高吟。",
        "dynasty": "宋",
        "collection_info": null
    },
    {
        "title": "同公济宿天竺寺赋闻泉",
        "author": "释契嵩",
        "content": "几晏林间宿，初闻况夜晴。\n漱寒醒客梦，飞响应山鸣。\n深涧松风静，幽人石室清。\n谁人能为我，写此入琴声。",
        "dynasty": "宋",
        "collection_info": null
    },
    {
        "title": "送公济冲晦出山兼简驻泊李思文",
        "author": "释契嵩",
        "content": "几日山游霰雪稀，相随野老亦忘机。\n始怜洞裏云堪卧，又忆人间岁杪归。\n夜落梅花应满路，风含春色自吹衣。\n凭君为语王孙道，音信终须寄鸟飞。",
        "dynasty": "宋",
        "collection_info": null
    },
    {
        "title": "次韵和酬",
        "author": "释契嵩",
        "content": "严维灵彻出山时，避雨曾闻碍木枝。\n几杪霜寒何足畏，管中春色已堪吹。\n风含钟韵凝还散，水结溪声咽又悲。\n斗草野游君莫笑，初平元是牧羊儿。",
        "dynasty": "宋",
        "collection_info": null
    },
    {
        "title": "次韵奉酬",
        "author": "释契嵩",
        "content": "君事逍遥入乱云，与君蹑屐遍溪邻。\n林间听鸟闻偏好，烟际观山见匪真。\n涧水只能忙送客，岩花不解久留人。\n乐天更有龙门约，胜会应须趁早春。",
        "dynasty": "宋",
        "collection_info": null
    },
    {
        "title": "连得公济出山道中见示二篇鄙思枯涸奉和不暇且乞罢唱",
        "author": "释契嵩",
        "content": "诗篇留落野人窗，又得虞卿璧一双。\n怪似蛟龙出古水，清如日月浸秋江。\n赓吟何止夸山泽，变雅终须繫国邦。\n为报诗家骁将道，雪阑休唱已心降。",
        "dynasty": "宋",
        "collection_info": null
    },
    {
        "title": "次韵和酬",
        "author": "释契嵩",
        "content": "忽忆山中人白头，岁阑来看雪初收。\n诗篇见赏皆高兴，谢客相随匪俗流。\n漫有嵓云供夜卧，况无土食备晨羞。\n爱君吟咏殊堪听，金玉声音胜楚囚。",
        "dynasty": "宋",
        "collection_info": null
    },
    {
        "title": "公济冲晦出山次日奉寄",
        "author": "释契嵩",
        "content": "孙绰曾陪支遁游，千年人谓两风流。\n羡君慕此乘双屐，结侣还来共一丘。\n衣冷雪霜犹未去，兴高云月肯甘收。\n耽诗重道皆无比，应敌当时万户侯。",
        "dynasty": "宋",
        "collection_info": null
    },
    {
        "title": "次韵奉和",
        "author": "释契嵩",
        "content": "乐天已与广宣游，更出风尘外俗流。\n酒圣尽能非毕卓，诗仙皆欲接浮丘。\n篇章逸处江山动，笔砚閒时云雨收。\n况有声名俱籍甚，并飞南北动王侯。",
        "dynasty": "宋",
        "collection_info": null
    },
    {
        "title": "岁暮还西坞寄公济无{巩/言}",
        "author": "释契嵩",
        "content": "乘兴溪边去，仍从林下归。\n梅香带春信，日色暖人衣。\n白髮思还远，清流遇更稀。\n野禽宁会意，相顾向柴扉。",
        "dynasty": "宋",
        "collection_info": null
    },
    {
        "title": "次韵奉酬",
        "author": "释契嵩",
        "content": "翛然林下隐，吾道异夫君。\n习忍如幽草，观身类片云。\n人情无意染，鹤唳有时闻。\n谢客诗怀寄，怜君此兴勤。",
        "dynasty": "宋",
        "collection_info": null
    },
    {
        "title": "次韵奉酬",
        "author": "释契嵩",
        "content": "暝色阴森雪和云，故人当此动吟魂。\n烟凝火冷万家静，水色山光竟夜昏。\n兴发晋贤前古远，诗传萧寺迩今存。\n春归嵓壑多芳树，漫欲邀君同听猿。",
        "dynasty": "宋",
        "collection_info": null
    },
    {
        "title": "即事  其三",
        "author": "杨冠卿",
        "content": "未办因人出，时歌不我过。\n墨泓云脚乱，药鼎雨声多。\n三篾阅浮世，把茆营懒窠。\n肯将犹在舌，容易说干戈。",
        "dynasty": "宋",
        "collection_info": null
    },
    {
        "title": "读书",
        "author": "杨冠卿",
        "content": "忧世终何补，忠怀怅不平。\n收回长太息，翻作短歌行。\n是事且復置，今人谁可盟。\n湘中千树橘，墨墨了余生。",
        "dynasty": "宋",
        "collection_info": null
    },
    {
        "title": "题凌波采莲图",
        "author": "杨冠卿",
        "content": "绰约风姿云雾衣，波心新月映明辉。\n更深折得清香去，烟霭不知何处归。",
        "dynasty": "宋",
        "collection_info": null
    },
    {
        "title": "归涂春晚  其一",
        "author": "杨冠卿",
        "content": "待得春归人亦归，风花撩乱扑征衣。\n清香十里荼蘼路，零落珠幢对晚晖。",
        "dynasty": "宋",
        "collection_info": null
    },
    {
        "title": "归涂春晚  其二",
        "author": "杨冠卿",
        "content": "点点更筹清夜徂，昏昏乡月琐窗虚。\n梦回忽听狂风雨，明日前村花更疎。",
        "dynasty": "宋",
        "collection_info": null
    },
    {
        "title": "归涂春晚  其三",
        "author": "杨冠卿",
        "content": "蹔解征骖野水湄，卷衣上马夜何其。\n客愁政自不堪说，残月一声闻子规。",
        "dynasty": "宋",
        "collection_info": null
    },
    {
        "title": "山茶",
        "author": "杨冠卿",
        "content": "绿叶巃嵷衬渥丹，疎林残雪尚班班。\n先驱特为东君至，怕向春风桃李间。",
        "dynasty": "宋",
        "collection_info": null
    },
    {
        "title": "道间所见",
        "author": "杨冠卿",
        "content": "窄窄山腰路，娟娟屋角花。\n溪回蔽修竹，鸥暖戏春沙。",
        "dynasty": "宋",
        "collection_info": null
    },
    {
        "title": "夹江  其一",
        "author": "杨冠卿",
        "content": "雨洗山容静，江流塞水通。\n征涂万烟树，行色一秋蓬。\n黯澹平郊雾，清徐邃谷风。\n直须歌缓缓，莫作去怱怱。",
        "dynasty": "宋",
        "collection_info": null
    },
    {
        "title": "夹江  其二",
        "author": "杨冠卿",
        "content": "麦浪浮浓绿，山眉晕远青。\n光风来婉娩，客意独伶俜。\n回鴈鸣何许，轻鸥下远汀。\n人家总幽隠，烟雨竹门扃。",
        "dynasty": "宋",
        "collection_info": null
    },
    {
        "title": "漫题",
        "author": "杨冠卿",
        "content": "着雨林花暗，敲风槛竹幽。\n翠屏疎得梦，红叶忽惊秋。",
        "dynasty": "宋",
        "collection_info": null
    },
    {
        "title": "适安旅次  其一",
        "author": "杨冠卿",
        "content": "山郭萧条晚，秋堂窈窕深。\n轻寒笼暮霭，横吹度疎砧。\n丛竹深藏翠，孤云带晚阴。\n淹留有幽趣，不碍短长吟。",
        "dynasty": "宋",
        "collection_info": null
    },
    {
        "title": "适安旅次  其二",
        "author": "杨冠卿",
        "content": "槛蒲行碧瘦，林叶得红深。\n客子倦长夜，居人催暮砧。\n风梢窗纸急，月转药栏阴。\n高枕已无睡，寒螀休苦吟。",
        "dynasty": "宋",
        "collection_info": null
    },
    {
        "title": "晓思",
        "author": "杨冠卿",
        "content": "山鸟春犹咽，城乌晓乱啼。\n危谯初罢角，落月已催鸡。\n地迥来何事，家遥梦到迷。\n片怀如许恶，深觉负瓜畦。",
        "dynasty": "宋",
        "collection_info": null
    },
    {
        "title": "雪后",
        "author": "杨冠卿",
        "content": "野日茅茨短，荒村霰雪余。\n溪流山足裂，谷迥鸟声虚。\n矫首怀新隠，归窗有旧书。\n残年甘饱饭，何必事名誉。",
        "dynasty": "宋",
        "collection_info": null
    },
    {
        "title": "观诸园接花果",
        "author": "杨冠卿",
        "content": "花木聊观化，芳菲触处同。\n大都知岁晚，各自占春风。\n巧着移根力，阴争造物功。\n化钧均播埴，此理杳冥中。",
        "dynasty": "宋",
        "collection_info": null
    },
    {
        "title": "寒食雨中  其一",
        "author": "杨冠卿",
        "content": "无家可耐异乡何，怪底愁边万感多。\n今夜雨昏山月暗，泪痕元不减金波。",
        "dynasty": "宋",
        "collection_info": null
    },
    {
        "title": "寒食雨中  其二",
        "author": "杨冠卿",
        "content": "晚风一再花狼籍，春去怱怱不可寻。\n蜂蝶亦如人意薄，便无消息到墙阴。",
        "dynasty": "宋",
        "collection_info": null
    },
    {
        "title": "渡口",
        "author": "杨冠卿",
        "content": "欲繫孤舟日已斜，秋霜一岸着蒹葭。\n若为唤得愁魂醒，柱杖穿沙寻酒家。",
        "dynasty": "宋",
        "collection_info": null
    },
    {
        "title": "绝句  其一",
        "author": "杨冠卿",
        "content": "东阁官梅已退粧，远村沙柳发新黄。\n遥知归去西江路，定有飞花触地香。",
        "dynasty": "宋",
        "collection_info": null
    },
    {
        "title": "绝句  其二",
        "author": "杨冠卿",
        "content": "忽忆前时小院归，杏花墙角两三枝。\n夜香烧断黄昏月，缥缈隣家玉笛吹。",
        "dynasty": "宋",
        "collection_info": null
    },
    {
        "title": "始觉",
        "author": "杨冠卿",
        "content": "始觉躬耕晚，从谁话此情。\n但能安食息，敢復计声名。\n留滞烦书信，驱驰愧友生。\n有怀愁不尽，归鸟暮云横。",
        "dynasty": "宋",
        "collection_info": null
    },
    {
        "title": "自檇李至毗陵道中  其一",
        "author": "杨冠卿",
        "content": "风捲云归雨忽晴，月轮安稳上青冥。\n怪来枕底流泉急，去去短桅初不停。",
        "dynasty": "宋",
        "collection_info": null
    },
    {
        "title": "自檇李至毗陵道中  其二",
        "author": "杨冠卿",
        "content": "朱槿碧芦相间栽，蓬棚车水过塍来。\n茸茸秋色浓如染，已有陂塘似镜开。",
        "dynasty": "宋",
        "collection_info": null
    },
    {
        "title": "自檇李至毗陵道中  其三",
        "author": "杨冠卿",
        "content": "极目云天意已舒，迎人草树绿扶疎。\n望中孤塔松江近，便有小船来卖鱼。",
        "dynasty": "宋",
        "collection_info": null
    },
    {
        "title": "自檇李至毗陵道中  其四",
        "author": "杨冠卿",
        "content": "满目江山无限情，夫差城郭暮云平。\n当时不竞黄池长，一再何由致越兵。",
        "dynasty": "宋",
        "collection_info": null
    },
    {
        "title": "自檇李至毗陵道中  其五",
        "author": "杨冠卿",
        "content": "晋陵城东窣堵坡，两尖高并下临河。\n昔年曾醉隣墙酒，卧听扁舟唱踏歌。",
        "dynasty": "宋",
        "collection_info": null
    },
    {
        "title": "癸卯春杂用古语继吴监簿水月即事",
        "author": "杨冠卿",
        "content": "霜日炫晴昼，意行春色随。\n平林花淡淡，荒墅草离离。\n竹径通幽处，山云薄暮时。\n壶觞情未极，飞鞚返青丝。",
        "dynasty": "宋",
        "collection_info": null
    },
    {
        "title": "为谷隠和虞参议韵",
        "author": "杨冠卿",
        "content": "诛茅祗合老僧龛，一笑欣陪麈尾谈。\n天末冥鸿方避弋，辽东白豕忍怀惭。\n折腰我已宦情薄，嚼蜡谁言世味甘。\n万事转头俱梦幻，试将此语静中参。",
        "dynasty": "宋",
        "collection_info": null
    },
    {
        "title": "谷隠之东芍药酴醾涉夏尚有存者箨龙头角且森列于前次前韵呈九江赵使君",
        "author": "杨冠卿",
        "content": "衣钵相传书一龛，晴窗时许听名谈。\n诗成与客探囊取，句好令人下笔惭。\n别墅经春花未老，芳畦过雨荠尤甘。\n明朝更欲从公去，玉版堂头作小参。",
        "dynasty": "宋",
        "collection_info": null
    },
    {
        "title": "归自淮右读楚辞有感",
        "author": "杨冠卿",
        "content": "忆昔淮山战骨高，行人持节过临洮。\n匣中剑气徒干斗，袖裏纶鈎莫钓鳌。\n世事从来两蜗角，男儿不遇一鸿毛。\n功名槐国吾深省，痛饮何妨读楚骚。",
        "dynasty": "宋",
        "collection_info": null
    },
    {
        "title": "顷岁如番禺与庆传十六兄遇上饶后五年胥会于霅时太学增置生试竟不遂志将别去理朱方棹因咏昔人风雨对床之语慨然有感作是诗",
        "author": "杨冠卿",
        "content": "囊空未办买山钱，壮志随人祗自怜。\n千里乡关愁梦裏，几年踪迹瘴江边。\n回溪重困南抟翼，异县还寻东去船。\n何日苍崖结茅屋，与君风雨对床眠。",
        "dynasty": "宋",
        "collection_info": null
    },
    {
        "title": "继诗社诸友韵",
        "author": "杨冠卿",
        "content": "休将龟筴问穷通，往事邯郸午枕中。\n南郭吹竽羞滥食，北山运畚笑愚公。\n酒边頼有赓酬在，客裏还欣臭味同。\n得句不妨频寄我，从今莫效马牛风。",
        "dynasty": "宋",
        "collection_info": null
    },
    {
        "title": "復用前韵且约携琴寻花下之盟",
        "author": "杨冠卿",
        "content": "吟笺写就讯难通，人在千岩紫翠中。\n谈笑尊罍有余乐，交游气槩压羣公。\n忘年许缔金兰好，佳处何妨杖履同。\n我欲携琴坐花底，乞君妙曲奏松风。",
        "dynasty": "宋",
        "collection_info": null
    },
    {
        "title": "淮楚春晚病中",
        "author": "杨冠卿",
        "content": "绝塞驱驰有底忙，病余归思遶江乡。\n鴈飞不到楚天远，蝶梦可堪春昼长。\n满地香红初过雨，一帘风絮正斜阳。\n愁边頼有新诗在，强劈吟笺付锦囊。",
        "dynasty": "宋",
        "collection_info": null
    },
    {
        "title": "游交广用帐干赵德纵韵",
        "author": "杨冠卿",
        "content": "家声久矣愧长杨，浪说男儿志四方。\n鼎鼎百年半流落，悠悠万里益凄凉。\n羁怀岭表芙蓉幕，归梦江南云水乡。\n欲访匡庐近消息，试凭征雁到浔阳。",
        "dynasty": "宋",
        "collection_info": null
    },
    {
        "title": "琴久不作客问其故戏为说偈",
        "author": "杨冠卿",
        "content": "昭琴不鼓任亏成，泽畔行吟且独醒。\n自信荣枯本同辙，谁云得丧有殊形。\n古今几见桑田变，日月常循昼夜经。\n去去来来祇如此，风前别调不须听。",
        "dynasty": "宋",
        "collection_info": null
    },
    {
        "title": "代秦干上刑部张尚书  其一",
        "author": "杨冠卿",
        "content": "畴昔持衡冰鑑清，议刑今去刻为明。\n坐令几阁文书静，驯致斋居狱讼平。\n疏阔汉朝新禁网，风流廷尉旧家声。\n哀穷悼屈心如砥，应笑张汤有重轻。",
        "dynasty": "宋",
        "collection_info": null
    },
    {
        "title": "代秦干上刑部张尚书  其二",
        "author": "杨冠卿",
        "content": "平生报国剑铓寒，万里漂流困一箪。\n贫剧方思毛义檄，归来却戴楚囚冠。\n解骖旧事无人继，恸哭穷涂祗自嘆。\n倚伏循环知有待，春回寒谷在毫端。",
        "dynasty": "宋",
        "collection_info": null
    },
    {
        "title": "继朱叔谦所寄韵",
        "author": "杨冠卿",
        "content": "湖海三十载，穷观未见书。\n文章耻沿袭，体制薄浮虚。\n老去情怀恶，生平习气除。\n交亲应笑我，术业废三余。",
        "dynasty": "宋",
        "collection_info": null
    },
    {
        "title": "王鸥盟别去久之有诗继韵",
        "author": "杨冠卿",
        "content": "急桨衝烟去，奚奴唤不譍。\n清吟继囊锦，妙句琢壶冰。\n天远暮云碧，江寒秋练澄。\n怀人心欲折，愁坐对青灯。",
        "dynasty": "宋",
        "collection_info": null
    },
    {
        "title": "秋日怀松竹旧友  其一",
        "author": "杨冠卿",
        "content": "松竹隠君子，别来安稳不。\n音书迟寄雁，风雨又惊秋。\n金井叶黄落，青灯人白头。\n客怀难着语，谁共赋牢愁。",
        "dynasty": "宋",
        "collection_info": null
    },
    {
        "title": "秋日怀松竹旧友  其二",
        "author": "杨冠卿",
        "content": "乌免不停轨，蒹葭鬓已苍。\n囊空携古锦，赋未奏长杨。\n林下松风曲，炉边栢子香。\n朝昏作禅供，荣辱已俱忘。",
        "dynasty": "宋",
        "collection_info": null
    },
    {
        "title": "倦游",
        "author": "杨冠卿",
        "content": "归去陶彭泽，重来丁令威。\n逢场真戏剧，阅世识危机。\n蛮雨沾乌帽，京尘黯素衣。\n回头今自笑，三十六年非。",
        "dynasty": "宋",
        "collection_info": null
    },
    {
        "title": "水亭晚坐",
        "author": "杨冠卿",
        "content": "烟波渺渺白鸥双，远树微红衬夕阳。\n坐久江风起苹末，冯夷借我一襟凉。",
        "dynasty": "宋",
        "collection_info": null
    },
    {
        "title": "诗僧常不轻以梅花句得名于时雪后踏月相过论诗终夕退得二绝以谢  其一",
        "author": "杨冠卿",
        "content": "十年袖裏梅花句，梦遶江南烟雨村。\n今日相看更愁绝，天低云淡月黄昏。",
        "dynasty": "宋",
        "collection_info": null
    },
    {
        "title": "诗僧常不轻以梅花句得名于时雪后踏月相过论诗终夕退得二绝以谢  其二",
        "author": "杨冠卿",
        "content": "荒江落日孤鸿影，远趁幽人踏月来。\n雪屋云林淡相对，月边依约有寒梅。",
        "dynasty": "宋",
        "collection_info": null
    },
    {
        "title": "题张安国舍人平沙落雁图",
        "author": "杨冠卿",
        "content": "渚云低压云山暮，烟素横空落日斜。\n秋老江乡稻粱熟，一行征雁下平沙。",
        "dynasty": "宋",
        "collection_info": null
    },
    {
        "title": "九江春半雨中寒甚忽见梨花",
        "author": "杨冠卿",
        "content": "江城一雨春强半，寒色着人芳信迟。\n頼有梨花遮病眼，一枝带雨出疎篱。",
        "dynasty": "宋",
        "collection_info": null
    },
    {
        "title": "乙未秋赋不遂志归寓水村",
        "author": "杨冠卿",
        "content": "归来不负白鸥盟，要听云山韶濩声。\n钟鼎轩裳非我事，从教水到自渠成。",
        "dynasty": "宋",
        "collection_info": null
    },
    {
        "title": "自仙潭治归舟呈王鸥盟  其一",
        "author": "杨冠卿",
        "content": "江头重整旧渔衣，触起眠沙鸥鹭机。\n烟渚芦花留不住，叶舟还趁夕阳归。",
        "dynasty": "宋",
        "collection_info": null
    },
    {
        "title": "自仙潭治归舟呈王鸥盟  其二",
        "author": "杨冠卿",
        "content": "绝嶂云烟乍有无，苍崖茅屋近何如。\n西风拍手唤征雁，恐有平安锦字书。",
        "dynasty": "宋",
        "collection_info": null
    },
    {
        "title": "自仙潭治归舟呈王鸥盟  其三",
        "author": "杨冠卿",
        "content": "扁舟夜泊蓼花丛，晓挂风帆苕水东。\n拟办盖头茅一把，十年湖海浪飘蓬。",
        "dynasty": "宋",
        "collection_info": null
    },
    {
        "title": "自仙潭治归舟呈王鸥盟  其四",
        "author": "杨冠卿",
        "content": "江村烟雨暗霏微，正是鸥盟得句时。\n雨后屏山展新绿，更烦摹写送新诗。",
        "dynasty": "宋",
        "collection_info": null
    },
    {
        "title": "次韵王鸥盟秋日郊居即事  其一",
        "author": "杨冠卿",
        "content": "老去柴桑昼掩关，悠然得意在南山。\n忘言妙处无人解，目送孤鸿天际还。",
        "dynasty": "宋",
        "collection_info": null
    },
    {
        "title": "次韵王鸥盟秋日郊居即事  其二",
        "author": "杨冠卿",
        "content": "不贪薏苡与明珠，曳屣狂歌信杖扶。\n谁道先生贫彻骨，先生清处若冰壶。",
        "dynasty": "宋",
        "collection_info": null
    },
    {
        "title": "次韵王鸥盟秋日郊居即事  其三",
        "author": "杨冠卿",
        "content": "松菊依然遶旧庐，西风归兴动鲈鱼。\n归来有酒辄成醉，旋摘秋园雨后蔬。",
        "dynasty": "宋",
        "collection_info": null
    },
    {
        "title": "次李提举桂花韵  其一",
        "author": "杨冠卿",
        "content": "绿帷深护黄金粟，妩媚似嫌红粉粧。\n年来不作广寒梦，喜对孤标时踞床。",
        "dynasty": "宋",
        "collection_info": null
    },
    {
        "title": "次李提举桂花韵  其二",
        "author": "杨冠卿",
        "content": "人间初未识奇木，子落蟾宫秋政芳。\n託根底事在幽谷，要伴清都山水郎。",
        "dynasty": "宋",
        "collection_info": null
    },
    {
        "title": "春雨未霁有载歌姬游道场山者",
        "author": "杨冠卿",
        "content": "蒙蒙烟雨暗空山，骄马行春翠袖寒。\n待得春风捲云幕，却愁春色又阑珊。",
        "dynasty": "宋",
        "collection_info": null
    },
    {
        "title": "塞上与郑将夜饮  其一",
        "author": "杨冠卿",
        "content": "白髮将军夜枕戈，楼兰未斩奈愁何。\n挑灯看剑怳如洗，那听萧萧易水歌。",
        "dynasty": "宋",
        "collection_info": null
    },
    {
        "title": "塞上与郑将夜饮  其二",
        "author": "杨冠卿",
        "content": "几年京洛暗胡尘，老上龙庭恨未焚。\n安得君王倚天剑，提携直上决浮云。",
        "dynasty": "宋",
        "collection_info": null
    },
    {
        "title": "次韵李提举秋日杂咏",
        "author": "杨冠卿",
        "content": "羊坂路岐险，燕巢生计疎。\n萍蓬三尺剑，衣钵一床书。\n叶露泣金井，檐牙挂玉鈎。\n魂清了无寐，诗思不禁秋。",
        "dynasty": "宋",
        "collection_info": null
    },
    {
        "title": "次归耕堂稀字韵  其一",
        "author": "杨冠卿",
        "content": "精忠贯日古来稀，帷幄从容扈六飞。\n风虎云龙方际会，故乡未许我公归。",
        "dynasty": "宋",
        "collection_info": null
    },
    {
        "title": "次归耕堂稀字韵  其二",
        "author": "杨冠卿",
        "content": "神京千里雁书稀，关塞传闻驿骑飞。\n报道天骄遁沙漠，衮衣行从翠华归。",
        "dynasty": "宋",
        "collection_info": null
    },
    {
        "title": "次归耕堂稀字韵  其三",
        "author": "杨冠卿",
        "content": "功业汾阳千载稀，龙庭单骑去如飞。\n笑谈整顿干坤了，黄钺金钲奏凯归。",
        "dynasty": "宋",
        "collection_info": null
    },
    {
        "title": "次归耕堂稀字韵  其四",
        "author": "杨冠卿",
        "content": "湖山春老杏花稀，柳絮漫空作雪飞。\n横槊赋诗有余暇，不妨倒载送春归。",
        "dynasty": "宋",
        "collection_info": null
    },
    {
        "title": "又用韵  其一",
        "author": "杨冠卿",
        "content": "弱水蓬山到者稀，凌空须仗羽轮飞。\n羣仙拍手山头笑，笑我漂零胡不归。",
        "dynasty": "宋",
        "collection_info": null
    },
    {
        "title": "又用韵  其二",
        "author": "杨冠卿",
        "content": "穷巷无人车辙稀，寻巢燕子故飞飞。\n似嫌茅屋太低小，广厦千间欣有归。",
        "dynasty": "宋",
        "collection_info": null
    },
    {
        "title": "又用韵  其三",
        "author": "杨冠卿",
        "content": "杏坛铿尔瑟声稀，剑佩三千羽盖飞。\n独对春风吟咏处，从今愿学舞雩归。",
        "dynasty": "宋",
        "collection_info": null
    },
    {
        "title": "乙巳春次中隠先生韵  其一",
        "author": "杨冠卿",
        "content": "密勿筹帷今几春，故山猿鹤尚关情。\n中书历徧令公考，乐道要从莘野耕。",
        "dynasty": "宋",
        "collection_info": null
    },
    {
        "title": "乙巳春次中隠先生韵  其二",
        "author": "杨冠卿",
        "content": "种满人间桃李春，门阑旧物讵忘情。\n江湖若也有闲地，着我一犁春雨耕。",
        "dynasty": "宋",
        "collection_info": null
    },
    {
        "title": "挽叶南仲",
        "author": "杨冠卿",
        "content": "畴昔丈人行，典型诗礼家。\n刚方排武叔，词赋敌张华。\n造膝陈经济，凝旒屡嘆嘉。\n他年想遗烈，拊髀谅兴嗟。",
        "dynasty": "宋",
        "collection_info": null
    },
    {
        "title": "次韵王宣干秋怀",
        "author": "杨冠卿",
        "content": "囊锥脱颖久峥嵘，剑气干霄恨莫平。\n江左方思见王导，儿曹谁敢吏渊明。\n悲秋欲赋情难极，忧国忘言酒细倾。\n高卧东山岁将晚，何如一起为苍生。",
        "dynasty": "宋",
        "collection_info": null
    },
    {
        "title": "送堵修远归湖城  其一",
        "author": "杨冠卿",
        "content": "十载读书松竹林，壶觞歌咏有知音。\n君今别我市朝去，谁伴寒窗拥鼻吟。",
        "dynasty": "宋",
        "collection_info": null
    },
    {
        "title": "送堵修远归湖城  其二",
        "author": "杨冠卿",
        "content": "云卧江村烟树林，悬知出岫本无心。\n亭皋若也有归雁，得句不妨频寄音。",
        "dynasty": "宋",
        "collection_info": null
    },
    {
        "title": "西楼",
        "author": "杨冠卿",
        "content": "平头四十悞儒冠，独立西楼忧万端。\n两鬓飘萧半华髮，羞将勋业镜频看。",
        "dynasty": "宋",
        "collection_info": null
    },
    {
        "title": "次韵叶无咎栀子花",
        "author": "杨冠卿",
        "content": "楼石山前薝卜花，品题从昔属诗家。\n君看五字齐梁句，句好当令屈宋衙。",
        "dynasty": "宋",
        "collection_info": null
    },
    {
        "title": "从郭中隠觅酒併呈张君量",
        "author": "杨冠卿",
        "content": "百斛龙文鼎可扛，挥毫曾寄碧油幢。\n酒兵若有三千骑，肯向诗坛筑受降。",
        "dynasty": "宋",
        "collection_info": null
    },
    {
        "title": "又示同志",
        "author": "杨冠卿",
        "content": "寂寂寥寥扬子居，云山相对一床书。\n无人载酒问奇字，自把残编时卷舒。",
        "dynasty": "宋",
        "collection_info": null
    },
    {
        "title": "归途用李泉野韵",
        "author": "杨冠卿",
        "content": "干坤万古几昏晓，兔走乌飞不暂停。\n去日荻花秋索索，归时芳草又青青。",
        "dynasty": "宋",
        "collection_info": null
    },
    {
        "title": "癸丑生朝舟行有感",
        "author": "杨冠卿",
        "content": "悬弧初度日，鞠育念劬劳。\n未了诗书债，见轻儿女曹。\n争知两蜗角，等是一鸿毛。\n所贵尽忠孝，结交英与豪。",
        "dynasty": "宋",
        "collection_info": null
    },
    {
        "title": "题画扇",
        "author": "杨冠卿",
        "content": "断桥流水小舟横，卧看林梢素月明。\n双鹤不知何事舞，风前时送九皋声。",
        "dynasty": "宋",
        "collection_info": null
    },
    {
        "title": "与金陵傅漕余预乡荐时傅兄持文衡  其一",
        "author": "杨冠卿",
        "content": "着作承明近玉堂，云何持节尚为郎。\n运储巧思蜀诸葛，揽辔澄清汉范滂。\n自昔谋猷资启沃，于今军国欠平章。\n商岩事业公须继，好趁春风朝未央。",
        "dynasty": "宋",
        "collection_info": null
    },
    {
        "title": "与金陵傅漕余预乡荐时傅兄持文衡  其二",
        "author": "杨冠卿",
        "content": "乡书忆昔献贤能，姓字曾叨天府登。\n阙里抠衣欣附凤，云程敛翼愧飞鹏。\n流年自信一弹指，末路谁怜三折肱。\n若见金昆问消息，为言霜鬓已鬅鬙。",
        "dynasty": "宋",
        "collection_info": null
    },
    {
        "title": "继韩尚书春日舟行韵  其一",
        "author": "杨冠卿",
        "content": "河水拍堤清且涟，堤联南陌与东阡。\n浮家泛宅苕溪路，老却春光又一年。",
        "dynasty": "宋",
        "collection_info": null
    },
    {
        "title": "继韩尚书春日舟行韵  其二",
        "author": "杨冠卿",
        "content": "蜀魄思归昼夜啼，漆园蝴蝶梦魂飞。\n箪瓢陋巷心如水，惟有颜渊殆庶几。",
        "dynasty": "宋",
        "collection_info": null
    },
    {
        "title": "与鄂州都统张提刑  其一",
        "author": "杨冠卿",
        "content": "五云楼阁武昌宫，曾挫曹瞒百万雄。\n今古兴亡付流水，江山弹压頼元戎。\n折衝尊俎笑谈裏，极目关河指顾中。\n准拟明年会京洛，为君沽酒醉春风。",
        "dynasty": "宋",
        "collection_info": null
    },
    {
        "title": "与鄂州都统张提刑  其二",
        "author": "杨冠卿",
        "content": "貔虎云屯细柳营，旌旗号令转精明。\n人言郄縠诗书帅，自有孙卿仁义兵。\n关塞金汤今奠枕，江淮草木旧知名。\n家声凛凛汉人杰，看取筹帷功业成。",
        "dynasty": "宋",
        "collection_info": null
    },
    {
        "title": "与鄂州都统张提刑  其三",
        "author": "杨冠卿",
        "content": "江湖畴昔受恩深，岁晚漂流伤客心。\n雨檝风帆倦行役，雪车冰柱少知音。\n价高肯羡连城璧，才謭难希谀墓金。\n但得扁舟从此去，成亏宁復问昭琴。",
        "dynasty": "宋",
        "collection_info": null
    },
    {
        "title": "和京尚书上元日同禁从游凤山韵",
        "author": "杨冠卿",
        "content": "苔封石磴遶层栏，栏外行厨荐玉盘。\n座揖湖山诗兴远，气吞云海酒杯宽。\n篮舆竟日有余乐，莲市只今无此欢。\n我愧么微难接武，飞笺亦欲寄青翰。",
        "dynasty": "宋",
        "collection_info": null
    },
    {
        "title": "洪溪口",
        "author": "杨冠卿",
        "content": "短短桃华宿雨余，风轻春水縠纹铺。\n柁师苦要贪行色，不肯繫船寻酒酤。",
        "dynasty": "宋",
        "collection_info": null
    },
    {
        "title": "蜡梅四绝  其一",
        "author": "杨冠卿",
        "content": "游蜂辛苦事芳菲，嚼蕊偷香酿蜜脾。\n还被东风巧收拾，又随春色上南枝。",
        "dynasty": "宋",
        "collection_info": null
    },
    {
        "title": "蜡梅四绝  其二",
        "author": "杨冠卿",
        "content": "枝上编钟万颗垂，凌寒傲视雪霜姿。\n从今疎影暗香句，不数西湖处士诗。",
        "dynasty": "宋",
        "collection_info": null
    },
    {
        "title": "蜡梅四绝  其三",
        "author": "杨冠卿",
        "content": "涂黄不学汉宫粧，一点檀心万斛香。\n嚼蜡我今忘世味，羞将花谱细平章。",
        "dynasty": "宋",
        "collection_info": null
    },
    {
        "title": "蜡梅四绝  其四",
        "author": "杨冠卿",
        "content": "阿娇厌贮黄金屋，洗尽铅华儿女粧。\n香魂寒夜伴幽独，青灯相对吟胡床。",
        "dynasty": "宋",
        "collection_info": null
    },
    {
        "title": "同韩吴二寺丞饮西湖梅花下酒酣继韩韵",
        "author": "杨冠卿",
        "content": "冉冉山云薄暮时，壶觞歌咏欲忘归。\n一杯且为梅花醉，莫待梅花作雪飞。",
        "dynasty": "宋",
        "collection_info": null
    },
    {
        "title": "港口",
        "author": "杨冠卿",
        "content": "野寺云山迥，人家烟火稀。\n水腥渔市近，帆落晚风微。\n拂树昏鸦去，迎船白鸟飞。\n吾生乐江海，犹恐与心违。",
        "dynasty": "宋",
        "collection_info": null
    },
    {
        "title": "古梅",
        "author": "杨冠卿",
        "content": "幽栖地僻经过少，花径不曾缘客扫。\n积雪飞霜此夜寒，不知明月为谁好。\n公来肯访浣花老，但话宿昔伤怀抱。\n忽忆两京梅发时，巡檐索共梅花笑。",
        "dynasty": "宋",
        "collection_info": null
    },
    {
        "title": "美人隔秋水",
        "author": "杨冠卿",
        "content": "美人娟娟隔秋水，寂寞江天云雾裏。\n中间消息两茫然，咫尺应须论万里。\n多病马卿无日起，青眼高歌望吾子。\n安得送我置汝傍，揽环结佩相终始。",
        "dynasty": "宋",
        "collection_info": null
    },
    {
        "title": "麻姑之东涉千堆壠至射亭宿黄氏新馆",
        "author": "杨冠卿",
        "content": "宴宇新成苦未嘉，忽膺朝委易军牙。\n张侯暂喜留欢客，开槛凭谁种好花。\n北沼不难平钓岸，西峰犹欠入窗纱。\n后贤政敏多余暇，高会何妨月影斜。",
        "dynasty": "宋",
        "collection_info": null
    },
    {
        "title": "同张帅出郊客有欲别去者作诗留之",
        "author": "杨冠卿",
        "content": "元戎小队出郊垧，落絮游丝亦有情。\n纵酒欲谋良夜醉，繫帆何惜片时程。",
        "dynasty": "宋",
        "collection_info": null
    },
    {
        "title": "春江极目",
        "author": "杨冠卿",
        "content": "荆扬春冬异风土，江北江南春冬花。\n跨马出郊时极目，应须美酒送生涯。",
        "dynasty": "宋",
        "collection_info": null
    },
    {
        "title": "次杨梦锡雪后古梅正芳韵兼呈李史君",
        "author": "常不轻",
        "content": "郭相谋深古来少，词翰升堂为君扫。\n忆君诵诗神凛然，相逢苦觉人情好。\n歌词自作风格老，百壶且试开怀抱。\n皂盖能忘折野梅，浣花溪裏花饶笑。",
        "dynasty": "宋",
        "collection_info": null
    },
    {
        "title": "句",
        "author": "胡泳",
        "content": "阁下大书三姓字，海南惟见两翁还。",
        "dynasty": "宋",
        "collection_info": null
    },
    {
        "title": "长淮晚望",
        "author": "王卿月",
        "content": "目断长淮渺莽中，孤城突兀倚层空。\n寒砧几许递秋信，渔笛一声横晚风。\n龙吐晴云岚气白，鸦翻落日水天红。\n扁舟今夜宿何许，赤壁断矶芦苇丛。",
        "dynasty": "宋",
        "collection_info": null
    },
    {
        "title": "挽吕东莱  其一",
        "author": "赵烨",
        "content": "道统谁传授，源流易失真。\n滔滔皆四海，亹亹独斯人。\n业履羣经粹，词华一世新。\n可嗟天不憗，难赎百年身。",
        "dynasty": "宋",
        "collection_info": null
    },
    {
        "title": "挽吕东莱  其二",
        "author": "赵烨",
        "content": "近接南轩讣，公今事亦休。\n雕零数耆旧，牢落一山丘。\n吾道将穷矣，苍天可问不。\n双溪楼下水，应共哭声流。",
        "dynasty": "宋",
        "collection_info": null
    },
    {
        "title": "句",
        "author": "刘玶",
        "content": "攀条嚼蕊绕千回，日暮碧云惊四合。",
        "dynasty": "宋",
        "collection_info": null
    },
    {
        "title": "今日",
        "author": "马登",
        "content": "载记编为令，今朝是暮春。\n燕飞高雁塞，鱼跃过龙门。\n雨大添泥泞，风清减浪痕。\n鸟啼花湿湿，江日未腾轮。",
        "dynasty": "宋",
        "collection_info": null
    },
    {
        "title": "留金馆作",
        "author": "京镗",
        "content": "鼎湖龙驭去无踪，三遣行人意则同。\n凶礼强更为吉礼，夷风终未变华风。\n设令耳与笙镛末，只愿身糜鼎镬中。\n已办淹留期得请，不辞筑馆汴江东。",
        "dynasty": "宋",
        "collection_info": null
    },
    {
        "title": "漳河疑冢",
        "author": "京镗",
        "content": "疑冢多留七十余，谋身自谓永无虞。\n不知三马同槽梦，曾为儿童远虑无。",
        "dynasty": "宋",
        "collection_info": null
    },
    {
        "title": "句  其一",
        "author": "京镗",
        "content": "八千里隔东西境，十二时分昼夜泉。",
        "dynasty": "宋",
        "collection_info": null
    },
    {
        "title": "句  其二",
        "author": "京镗",
        "content": "湖边春色十分深。",
        "dynasty": "宋",
        "collection_info": null
    },
    {
        "title": "为李端愿居士说偈",
        "author": "释达观",
        "content": "三十八岁，懵然无知。\n及其有知，何异无知。\n滔滔汴水，隠隠隋堤。\n师其归矣，箭浪东驰。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释达观",
        "content": "长安深夜雪漫漫，欲觅心安转不安。\n纵使言前开活眼，那知已被老胡谩。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释达观",
        "content": "惯弄瑶琴与琵琶，清音历历徧天涯。\n堪嗟不入聋人耳，空使西山月又斜。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释达观",
        "content": "鹤立松梢月，鱼行水底天。\n风光都占断，不费一文钱。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释达观",
        "content": "良玉不雕，美言不文。\n烟村三月裏，别是一家春。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释达观",
        "content": "村饮夜归来，健倒三四五。\n摩挲青莓苔，莫瞋惊着汝。",
        "dynasty": "宋",
        "collection_info": null
    },
    {
        "title": "梅岭冈",
        "author": "黄度",
        "content": "梅冈丘垄已难寻，堪恨吴儿太忍心。\n闻道土山标擘处，原头丛薄不成阴。",
        "dynasty": "宋",
        "collection_info": null
    },
    {
        "title": "玄武湖  其一",
        "author": "黄度",
        "content": "玄武湖中春草生，依稀想见竹篱城。\n后来万堞如云起，方恨图王事不成。",
        "dynasty": "宋",
        "collection_info": null
    },
    {
        "title": "玄武湖  其二",
        "author": "黄度",
        "content": "万骑连山噪虎熊，千艘激浪泣鱼龙。\n变迁陵谷有如此，应笑铜驼无定踪。",
        "dynasty": "宋",
        "collection_info": null
    },
    {
        "title": "冶城楼  其一",
        "author": "黄度",
        "content": "果然当国擅功名，着屐闲来上冶城。\n久欲乘风还海道，江山佳处尚关情。",
        "dynasty": "宋",
        "collection_info": null
    },
    {
        "title": "冶城楼  其二",
        "author": "黄度",
        "content": "春秋将绝书刘子，汉史虽终述武侯。\n旧国不知遗烈在，我来偶作冶城楼。",
        "dynasty": "宋",
        "collection_info": null
    },
    {
        "title": "青溪阁",
        "author": "黄度",
        "content": "江家旧宅枕溪头，谁向溪湾着小楼。\n无奈当年亡国恨，潮生潮落几时休。",
        "dynasty": "宋",
        "collection_info": null
    },
    {
        "title": "白鹭亭",
        "author": "黄度",
        "content": "白鹭亭前白鹭飞，定知公子未忘机。\n我来犹识难驯意，江际翩翩趁落晖。",
        "dynasty": "宋",
        "collection_info": null
    },
    {
        "title": "凤凰台",
        "author": "黄度",
        "content": "江淮表裏拱神州，底事干戈不肯休。\n试上凤凰台上望，定山尽处是瓜洲。",
        "dynasty": "宋",
        "collection_info": null
    },
    {
        "title": "隆荫堂",
        "author": "黄度",
        "content": "意得壶觞外，心清杖屦间。\n簿书休吏早，花鸟向人闲。",
        "dynasty": "宋",
        "collection_info": null
    },
    {
        "title": "醴泉",
        "author": "章天与",
        "content": "和平德化醴泉通，千古濠梁武旧踪。\n光闪雪花微动月，影浮璚夜凈涵空。\n迢迢脉路流无尽，混混源泉出不穷。\n满引一瓢更清彻，万年仁寿祝重瞳。",
        "dynasty": "宋",
        "collection_info": null
    },
    {
        "title": "句",
        "author": "邓远举",
        "content": "翠云卧石千岩冷，黄叶呼风万里秋。",
        "dynasty": "宋",
        "collection_info": null
    },
    {
        "title": "山居漫兴",
        "author": "吴端",
        "content": "莫笑山庄小，偏于隠者宜。\n门当八字路，园葺五经篱。\n地暖花开早，天寒酒熟迟。\n不须鸡报晓，已得数联诗。",
        "dynasty": "宋",
        "collection_info": null
    },
    {
        "title": "草堂",
        "author": "吴端",
        "content": "草堂长寂寂，无事且徘徊。\n幽鸟啼清嶂，閒云覆绿苔。\n古琴邀月听，新酒对花开。\n俗驾何为者，移文招不来。",
        "dynasty": "宋",
        "collection_info": null
    },
    {
        "title": "春怀",
        "author": "吴端",
        "content": "柳阴满地水平池，门掩青春刻漏迟。\n蝶梦任渠分尔汝，蛙声谁復计公私。\n刘伶混世酒一石，梁叔逃名歌五噫。\n午睡觉来风动竹，自收隔夜着残棋。",
        "dynasty": "宋",
        "collection_info": null
    },
    {
        "title": "春日山行",
        "author": "吴端",
        "content": "云峰迭迭路斜斜，隔洞炊烟三两家。\n何处有香来不断，嫩风微雨落松花。",
        "dynasty": "宋",
        "collection_info": null
    },
    {
        "title": "偈颂五首  其一",
        "author": "释了悟",
        "content": "今朝七月半，丛林解制忙。\n当头老水牯，筋骨不堪当。\n大家团栾礼三拜，栴檀薝卜一般香。",
        "dynasty": "宋",
        "collection_info": null
    },
    {
        "title": "偈颂五首  其二",
        "author": "释了悟",
        "content": "今朝开炉向火，诸方说禅浩浩。\n灵山一字也无，普请大家证据。",
        "dynasty": "宋",
        "collection_info": null
    },
    {
        "title": "偈颂五首  其三",
        "author": "释了悟",
        "content": "一即三，三即一，碧眼胡僧数不出。\n少林面壁九年，大似抱赃叫屈。\n屈屈，黄檗树头，讨甚木蜜。",
        "dynasty": "宋",
        "collection_info": null
    },
    {
        "title": "偈颂五首  其四",
        "author": "释了悟",
        "content": "倒岳倾湫与么来，小根魔子谩疑猜。\n神驹一跃三千界，空说门前下马台。",
        "dynasty": "宋",
        "collection_info": null
    },
    {
        "title": "偈颂五首  其五",
        "author": "释了悟",
        "content": "昨日栽茄子，今日种冬瓜。\n一声河满子，和月落谁家。",
        "dynasty": "宋",
        "collection_info": null
    },
    {
        "title": "读政黄牛",
        "author": "释了悟",
        "content": "清旷情怀世莫羁，放心异类乐斯时。\n千山万水无穷意，只许滩头白鹭知。",
        "dynasty": "宋",
        "collection_info": null
    },
    {
        "title": "颂古",
        "author": "释了悟",
        "content": "试问钟声披七条，轻轻击着无明发。\n买来餬餠是馒头，苦哉观世音菩萨。",
        "dynasty": "宋",
        "collection_info": null
    },
    {
        "title": "偈颂二十二首  其一",
        "author": "释道生",
        "content": "佛法二字，人人知有。\n狼毒砒霜，那容下口。\n直饶透出威音前，也是痴狂外边走。",
        "dynasty": "宋",
        "collection_info": null
    },
    {
        "title": "偈颂二十二首  其二",
        "author": "释道生",
        "content": "今朝八月十五，天色半阴半雨。\n几多门外游人，不覩月圆当户。\n也好笑，又堪嗟。\n争似西湖寺裏一队古佛，参退归堂吃茶。",
        "dynasty": "宋",
        "collection_info": null
    },
    {
        "title": "偈颂二十二首  其三",
        "author": "释道生",
        "content": "飞金乌，走玉兔，闰月十日又过去。\n无位真人不可寻，一夜霜风打门户。",
        "dynasty": "宋",
        "collection_info": null
    },
    {
        "title": "偈颂二十二首  其四",
        "author": "释道生",
        "content": "一九与二九，相逢不出手。\n巍巍不动尊，脚不离地走。",
        "dynasty": "宋",
        "collection_info": null
    },
    {
        "title": "偈颂二十二首  其五",
        "author": "释道生",
        "content": "披毛带角入廛来，跳出馿胎堕马胎。\n佛手明明遮不得，从教平地起风雷。",
        "dynasty": "宋",
        "collection_info": null
    },
    {
        "title": "偈颂二十二首  其六",
        "author": "释道生",
        "content": "古帆高挂入曹源，雷动风行海岳昏。\n三十二峰亲坐断，一毛头上定干坤。",
        "dynasty": "宋",
        "collection_info": null
    },
    {
        "title": "偈颂二十二首  其七",
        "author": "释道生",
        "content": "始见腊月初，立春又四日。\n白日走波波，肚裏黑似漆。\n擂鼓上堂来，一字说不出。",
        "dynasty": "宋",
        "collection_info": null
    },
    {
        "title": "偈颂二十二首  其八",
        "author": "释道生",
        "content": "三月既望，惠风和畅。\n龟峰擂鼓升堂，云集五湖龙象。\n人人鼻孔辽天，好箇西来榜样。",
        "dynasty": "宋",
        "collection_info": null
    },
    {
        "title": "偈颂二十二首  其九",
        "author": "释道生",
        "content": "时节循环四月一，大道何曾有得失。\n夜来针眼鱼儿，吞却新昌石佛。\n阿呵呵，识不识，明眼衲僧跳不出。",
        "dynasty": "宋",
        "collection_info": null
    },
    {
        "title": "偈颂二十二首  其一○",
        "author": "释道生",
        "content": "阿剌剌，快雨快晴天渐热，看取而今甚时节。\n了即万法本来空，未了吾今为君决。",
        "dynasty": "宋",
        "collection_info": null
    },
    {
        "title": "偈颂二十二首  其一一",
        "author": "释道生",
        "content": "听着则聋，觑着则瞎。\n靠倒达磨老臊胡，打杀临济白拈贼。",
        "dynasty": "宋",
        "collection_info": null
    },
    {
        "title": "偈颂二十二首  其一二",
        "author": "释道生",
        "content": "衲僧门下，三月一结。\n把断要津，圣凡路绝。\n一夜檐头雨滴声，刚把真机俱漏泄，切忌守着繫馿橛。",
        "dynasty": "宋",
        "collection_info": null
    },
    {
        "title": "偈颂二十二首  其一三",
        "author": "释道生",
        "content": "龟峰一诀，千圣罔测。\n硬似泥团，烂如生铁。\n是何之诀，有口无舌。",
        "dynasty": "宋",
        "collection_info": null
    },
    {
        "title": "偈颂二十二首  其一四",
        "author": "释道生",
        "content": "南边是黑云，今日应有雨。\n宜麻宜豆，宜禾宜黍。\n虽然岁稔年丰，粒粒几多辛苦。\n为报参玄人，要须知落处。",
        "dynasty": "宋",
        "collection_info": null
    },
    {
        "title": "偈颂二十二首  其一五",
        "author": "释道生",
        "content": "浮云散尽月当空，兔子怀胎产大虫。\n跳出风前弄牙爪，至今撼动广寒宫。",
        "dynasty": "宋",
        "collection_info": null
    },
    {
        "title": "偈颂二十二首  其一六",
        "author": "释道生",
        "content": "两曜劈箭急，一年弹指间。\n始见大暑小暑，又是小寒大寒。\n通身寒暑无回互，笑倒当年老洞山。",
        "dynasty": "宋",
        "collection_info": null
    },
    {
        "title": "偈颂二十二首  其一七",
        "author": "释道生",
        "content": "雨雪落纷纷，檐头水滴滴。\n良哉观世音，草裏跳不出。\n跳不出，也大屈，水裏乌龟钻铁壁。",
        "dynasty": "宋",
        "collection_info": null
    },
    {
        "title": "偈颂二十二首  其一八",
        "author": "释道生",
        "content": "月生一，拶倒银山并铁壁。\n月生二，土宿骑牛穿闹市。\n月生三，屋头幽鸟语喃喃。\n不是葛藤露布，亦非入理深谈。",
        "dynasty": "宋",
        "collection_info": null
    },
    {
        "title": "偈颂二十二首  其一九",
        "author": "释道生",
        "content": "平旦清晨三月朝，南山苍翠插云霄。\n不须更觅西来意，窗外数声婆餠焦。",
        "dynasty": "宋",
        "collection_info": null
    },
    {
        "title": "偈颂二十二首  其二○",
        "author": "释道生",
        "content": "我佛生辰四月八，地涌金莲随步发。\n天上天下独称尊，微妙真机俱漏泄。\n雪山成道度众生，四十九年无剩说。\n滔滔苦海架舟航，杳杳昏衢悬日月。\n文仲宣义济阳公，曾向灵山蒙起莂。\n示现人间长者身，日用机轮活鱍鱍。\n一寿二富三康宁，总是前生修种得。\n今生福上更增修，果报来生愈超越。\n六门昼夜放毫光，万罪红炉飞片雪。\n安然端坐白牛车，金锁玄关尽透脱。\n殊胜功德利无边，宜尔子孙皆显达。\n自知作佛更无疑，何必当来问弥勒。\n龟峰末后为全提，铁卵生儿树上飞。",
        "dynasty": "宋",
        "collection_info": null
    },
    {
        "title": "偈颂二十二首  其二一",
        "author": "释道生",
        "content": "明星觑着眼睛枯，绝后何曾得再苏。\n堪笑堪悲缘底事，一年一度被茶糊。",
        "dynasty": "宋",
        "collection_info": null
    },
    {
        "title": "偈颂二十二首  其二二",
        "author": "释道生",
        "content": "弋阳溪上诸檀越，勇猛精进难比况。\n年年岁岁入山来，总是如来亲眷属。\n如来法身等虚空，随彼愿心而显发。\n譬如月轮出霄汉，照耀一切众生前。\n众生性水无有边，我此一月能普现。\n水静而清现全体，月非取水而遽来。\n水动而浊无定光，月非舍水而遽去。\n水有清浊有动静，月无取舍无去来。\n于无取舍去来中，不见清浊动静相。\n既无清浊动静相，一一含摄无有余。\n我心佛心众生心，心佛众生本平等。\n佛子当作如是观，即获世间诸利益。",
        "dynasty": "宋",
        "collection_info": null
    },
    {
        "title": "偈颂二十二首  其二三",
        "author": "释道生",
        "content": "年尽不烧钱，鼠穴被蛇穿。\n直饶玄会得，对面隔西天。",
        "dynasty": "宋",
        "collection_info": null
    },
    {
        "title": "讚密庵禅师",
        "author": "释道生",
        "content": "狼毒肝肠，生铁面具。\n满口乡谈，唱喏破句。\n灭临济正宗，起东山门户。\n恁么出世为人，未免秤锤蘸醋。",
        "dynasty": "宋",
        "collection_info": null
    },
    {
        "title": "题庐山楞伽院",
        "author": "释道生",
        "content": "苏内翰木三五笔，李夫人竹一二竿。\n会得楞伽印心法，不应来作画图看。",
        "dynasty": "宋",
        "collection_info": null
    },
    {
        "title": "题庐山圆通",
        "author": "释道生",
        "content": "水声山色裏，猿啸月明天。\n唤作圆通境，更参三十年。",
        "dynasty": "宋",
        "collection_info": null
    },
    {
        "title": "题烈山",
        "author": "释道生",
        "content": "舟船来往此登临，酹酒烧钱虑转深。\n大抵人心自巇崄，心空山岳自平沈。",
        "dynasty": "宋",
        "collection_info": null
    },
    {
        "title": "题长干塔",
        "author": "释道生",
        "content": "舍利无端应念来，浮图平地拥崔嵬。\n当年不假金锤力，争得光明耀九垓。",
        "dynasty": "宋",
        "collection_info": null
    },
    {
        "title": "送雪峰化主",
        "author": "释道生",
        "content": "三毬辊动错流传，大用何曾得现前。\n千五百僧无顿放，累人走得脚皮穿。",
        "dynasty": "宋",
        "collection_info": null
    },
    {
        "title": "送闻兄持钵",
        "author": "释道生",
        "content": "闻声悟道鸟投笼，祇么无闻道未充。\n和剑拂开悭悋穴，全身辊入是非丛。\n脚头脚尾无虚弁，山北山南有路通。\n一笑归来能事毕，真金百炼见全功。",
        "dynasty": "宋",
        "collection_info": null
    },
    {
        "title": "送观禅客",
        "author": "释道生",
        "content": "西淛江边话别时，断头船子疾如飞。\n白拈手裏分赃去，临济休夸小厮儿。",
        "dynasty": "宋",
        "collection_info": null
    },
    {
        "title": "送道者干澜溪桥",
        "author": "释道生",
        "content": "万古澜溪上，无风浪拍空。\n路穷桥断处，看子展神通。",
        "dynasty": "宋",
        "collection_info": null
    },
    {
        "title": "赠不欺信公监总余杭建接待",
        "author": "释道生",
        "content": "衲僧自有通人爱，笑捏空拳开接待。\n十字纵横古路头，做成活计泼天大。\n阿呵呵，也奇怪，是圣是凡俱捉败。\n接取一箇半箇来，要与丛林作殃害。",
        "dynasty": "宋",
        "collection_info": null
    },
    {
        "title": "偈七首  其一",
        "author": "释允韶",
        "content": "一五二五，机轮无阻。\n南山起云，北山下雨。\n有人却道锦上添花，有人又道泥中洗土。\n有人又道离此二途，便见丹霄独步。\n若总如斯论量，山僧未敢相许。",
        "dynasty": "宋",
        "collection_info": null
    },
    {
        "title": "偈七首  其二",
        "author": "释允韶",
        "content": "老汉当年腊月八，三更夜半颠狂发。\n刚把长钉钉眼睛，直至而今未能拔。",
        "dynasty": "宋",
        "collection_info": null
    },
    {
        "title": "偈七首  其三",
        "author": "释允韶",
        "content": "月月初一十五，处处槌钟打鼓。\n若不毁谤禅道，便是呵駡佛祖。\n尽道慈悲接人，毕竟无过于此。\n承天鼻孔笑伊，直是未敢相许。\n坐人舌头即不无，争教无舌人解语。",
        "dynasty": "宋",
        "collection_info": null
    },
    {
        "title": "偈七首  其四",
        "author": "释允韶",
        "content": "秋光清浅时，白鹭和烟岛。\n良哉观世音，全身入荒草。",
        "dynasty": "宋",
        "collection_info": null
    },
    {
        "title": "偈七首  其五",
        "author": "释允韶",
        "content": "宝剑未出匣，神光射斗牛。\n千兵虽易得，一将实难求。",
        "dynasty": "宋",
        "collection_info": null
    },
    {
        "title": "偈七首  其六",
        "author": "释允韶",
        "content": "八月秋，何处热。\n风入松，声瑟瑟。\n落霞孤鹜齐飞，秋水长天一色。\n不是对景对机，不是应时应节。\n下座巡堂去，吃茶珍重歇。",
        "dynasty": "宋",
        "collection_info": null
    },
    {
        "title": "偈七首  其七",
        "author": "释允韶",
        "content": "篱畔黄花含晓露，庭前丹桂喷秋香。\n明明此物非他物，脱体承当不厮当。",
        "dynasty": "宋",
        "collection_info": null
    },
    {
        "title": "南山留题",
        "author": "吕元锡",
        "content": "龙穴潜幽通海潮，璇宫突兀插云霄。\n三千世界诸天近，百二山河故国遥。\n寥落偏城连谷口，荒凉古寺倚山腰。\n溪南可款门修竹，何况丁宁已见招。",
        "dynasty": "宋",
        "collection_info": null
    },
    {
        "title": "和邦承所赠中隠古风",
        "author": "赵善括",
        "content": "少年麋鹿姿，待价非结绿。\n东湖嗜红芰，西山茹黄独。\n虽无负郭田，仅有环堵屋。\n稍知亲简编，岂意分符竹。\n不作梁甫吟，徒歌采薇曲。\n轩冕本无心，泉石慕幽躅。\n疏才偶计偕，微名玷宦牍。\n扰客书掣肘，蹈险车脱轴。\n为米一折腰，献玉三刖足。\n人情冰復炭，世路岸为谷。\n奔走三十年，尘埃几千斛。\n归访旧园林，要识真面目。\n敝庐他人居，故友半鬼录。\n诛茅倾客囊，千日笑神速。\n堂成屡留醉，夜阑更秉烛。\n冬霜孤松秀，春霖万花霂。\n熏风自生凉，秋云不待族。\n鱼鸟乐欣欣，柴荆纷樕樕。\n曳杖时往还，拊缶谁拘束。\n敲门闻剥啄，开缄佩谦牧。\n初读少陵诗，再对渊明菊。\n试听句掷金，坐想人如玉。\n搜肠嗣高吟，深愧窘边幅。",
        "dynasty": "宋",
        "collection_info": null
    },
    {
        "title": "和罗倅竹园唱和之什",
        "author": "赵善括",
        "content": "平生抱迂疏，举世无两箇。\n每为饥所驱，奔走不可奈。\n尝闻伯夷风，粗尔立顽懦。\n初试岩邑宰，再作侯藩佐。\n一麾来江湖，不容暖席坐。\n流行遇坎止，留落寓江左。\n轲毁遭臧仓，孔厄类阳货。\n从来宦情薄，况已心力惰。\n二儿可应门，肯堂復肯播。\n东湖五亩宅，喜赋归来些。\n林亭足遐观，竹斋宜醉卧。\n自谓景物幽，绝唱无人和。\n朅来憩水滨，光渌静无涴。\n一见罗夫子，道眼俱看破。\n始知蠛蠓飞，未识天壤大。\n万竿旌旗林，五车牛马驮。\n羡君如籍咸，媿我非白贺。\n续貂惭斐然，君恕毋督过。",
        "dynasty": "宋",
        "collection_info": null
    },
    {
        "title": "清明后一日泛湖游园联句",
        "author": "赵善括",
        "content": "清明过一日，甲子喜新霁。\n理棹泛平湖，吹风扫微曀。\n巧剪翠縠纹，忽展画屏势。\n千里入寸眸，万物犹一赘。\n寄傲天地阔，放意江山丽。\n指点村市井，荡漾渔家计。\n小泊杨柳堤，徐行兰蕙砌。\n满月射堵墙，乘风亸云髻。\n彩舟箫鼓喧，花亭翠红蔽。\n石龙潄寒玉，竹凤摇清篲。\n闹花如有言，闲草远无际。\n梅豆点微酸，樱珠缀纤脆。\n荇带牵风长，鸥雪点波细。\n怪山迭青峦，仙岩排绿桂。\n亲友宴樽俎，泉石爽襟袂。\n曲径浓香浮，深院幽人憩。\n日暖蜂蝶喧，沙软鸳鸯俪。\n春秀犹未晚，懽游端可继。\n归舠泝洄洑，嘉圃芘林翳。\n景胜诗愈豪，酒阑情未替。\n解帆竚别墅，寻芳适佳第。\n画楼月初挂，朱栏春可繫。\n烧烛照红粧，堕簪空绿鬄。\n笑歌诚有余，金貂尚能贳。\n醉墨写欹斜，锦囊收短制。",
        "dynasty": "宋",
        "collection_info": null
    },
    {
        "title": "和浙宪同诸公游梅园  其一",
        "author": "赵善括",
        "content": "梓里德星聚，宝马如云屯。\n扬鞭东城去，趁此梅正繁。\n林烟引轻素，晻暧连遥村。\n须臾日色高，客情舒宴温。\n露晞润玉瀣，雪粲融朝暾。\n千林秀松竹，万点铺兰荪。\n开落犯春早，尘埃迷昼昏。\n埋没颜色好，孤负眉宇轩。\n疏野空自适，何人共清尊。\n诸公尽豪隽，逸饮如鲸吞。\n对花相慰藉，悲欢俱勿论。\n吹嘘頼椽笔，欲谢终忘言。",
        "dynasty": "宋",
        "collection_info": null
    },
    {
        "title": "和浙宪同诸公游梅园  其二",
        "author": "赵善括",
        "content": "庭除大槐安，人世甚蚁屯。\n俯仰穹壤间，乐少忧且繁。\n何如置悲欢，访梅东城村。\n羣贤负瑰奇，即之和气温。\n峭寒着春衣，轻烟翳晨暾。\n簪花愧华髮，席地依香荪。\n谁许嫁东风，留香坐晓昏。\n密坞横清溪，我欲创幽轩。\n所愿花长开，日日同一尊。\n静对影亦好，清味蕊可吞。\n此心无厌时，何物堪比论。\n哦诗愧续貂，勿以人废言。",
        "dynasty": "宋",
        "collection_info": null
    },
    {
        "title": "和伍解元喜祈雨有感",
        "author": "赵善括",
        "content": "痴龙偃蹇玩岁月，深居白云抱幽石。\n有时江海肆贪残，坐视天焦地皮拆。\n分疆守职各有方，止沸讵可扬其汤。\n曰旸而旸雨而雨，何待酹酒焚炉香。\n不谓神心有城府，必需精祷方降雨。\n刑鹅割牲厌口腹，缁衣黄冠诵章句。\n上天有意生斯人，假尔羣祀江之滨。\n弄权推怨吝所施，帝怒碎戮犹微尘。\n吁嗟痴龙今已矣，异日忧深目前喜。\n勿将风雨希民求，岁岁丰穰尽天赐。\n我家亦有二顷田，膏泽霈然长有年。\n神心傥不悖天意，与民共赋噫嘻篇。",
        "dynasty": "宋",
        "collection_info": null
    },
    {
        "title": "过金陵有感和韵",
        "author": "赵善括",
        "content": "五马渡江思典午，祖龙谩凿秦淮浦。\n未登三代盛明时，曾是六朝文物祖。\n中兴事业由忧勤，风流千载还芬熏。\n谢安王导亦可罪，至今遂使南北分。",
        "dynasty": "宋",
        "collection_info": null
    },
    {
        "title": "纪游",
        "author": "赵善括",
        "content": "几重浓云泼黑墨，数点疏雨飞的皪。\n桃花李花红更白，不觉东风扫踪迹。\n深山绿暗新树密，悬崖倒挂春空碧。\n泉声泻出万霹雳，长虹飞过三百尺。\n蹇馿倒骑回语客，目端春事俱可识。\n茅舍敲门倾琥珀，古寺击鼓非玉食。\n我今已饱天工力，风吹浮云露白日。\n崎崄不復厌登陟，高处更穷低处逼。\n下瞰羣峰五顽石，回首一笑天地窄。\n兴来策杖遶山侧，窦深岩远不可侧。\n相思涧边酌寒滴，一抹暝烟壮山色。\n寻真不见空回忆，使我伤今復伤昔。\n道人山房遍幽历，醉裏疑从仙籍谪。\n钧天广乐梦中得，更问腾空好消息。",
        "dynasty": "宋",
        "collection_info": null
    },
    {
        "title": "乐塘铺和周师禹韵",
        "author": "赵善括",
        "content": "迟日醉花春影长，村醪引入无何乡。\n碧林啼鸟惊梦断，行客红尘吹去忙。\n忧心悄悄谁知道，且是不关春事了。\n雨旸今岁定丰年，慇懃更问农家老。",
        "dynasty": "宋",
        "collection_info": null
    },
    {
        "title": "奉和章冠之长芦壁间韵",
        "author": "赵善括",
        "content": "征帆来去方旁午，触我扁舟维荻浦。\n疏林隠约响钟鱼，一苇可航参佛祖。\n西风留客意如勤，永日闲消一炷熏。\n诘朝霜重风力软，千里翠縠并刀分。",
        "dynasty": "宋",
        "collection_info": null
    },
    {
        "title": "追和外舅郭倅定香院题诗",
        "author": "赵善括",
        "content": "我家冰清酒星魄，倏忽笔下驱雷风。\n万里去家烟瘴裏，一行作吏簿书中。\n高才不许在廊庙，仙迹且復归瀛蓬。\n声容杳杳水天阔，目断波底斜阳红。",
        "dynasty": "宋",
        "collection_info": null
    },
    {
        "title": "和张尉食字韵",
        "author": "赵善括",
        "content": "玉杯春酌金盘食，曾忆雪香同醉色。\n归来信宿未能忘，欲洗羁怀乱愁织。\n青山相对云归堂，一觞聊尔非琼浆。\n羡君佳篇效伯良，要知使我搜枯肠。",
        "dynasty": "宋",
        "collection_info": null
    },
    {
        "title": "谢葛守诗轴",
        "author": "赵善括",
        "content": "君不见灵椿一株传义方，僖仪接武跻金堂。\n又不见老苏独步为文主，轼辙联芳入琼府。\n始知盛德天所亲，于门棨戟高拂云。\n又知硕才世所贵，鲤庭诗礼超凡羣。\n司成藴蓄何如厚，万顷渊源海波秀。\n刘郎少俊首辱和，扬善推贤宜有后。\n司成问学何如深，六经表裏金玉音。\n王氏拘挛了无取，雄文杰句由诸心。\n庐陵昔岁曾分教，甲子一周梦惊觉。\n贤郎赐得铜虎符，今日重游想前效。\n黉堂咳唾遗明珠，翠琰刊成惠陋儒。\n请为野史进青琐，要继皇朝窦与苏。",
        "dynasty": "宋",
        "collection_info": null
    },
    {
        "title": "送外舅杜侍御使陕西",
        "author": "赵善括",
        "content": "建隆以来论人物，得士与古相低昂。\n人才历数仁祖世，后生嵬琐无復望。\n老成寂寞典刑在，杜公玉立映班行。\n少时学问圣贤说，松柏岁寒观老节。\n得官乌府不须臾，正色空闻动帷闼。\n铄金众口未必然，天与石城慰萧屑。\n王师顷缚山西酋，朝廷却怀西顾忧。\n凉州旄钺何足恃，岐陇须公勤传邮。\n平生经国有雅意，乘流得坎惟所植。\n作官施设要近民，金马严徐等儿戏。\n诏书宽大人乐生，吏民安业政令行。\n金城那可无粟守，尧舜与民宁并耕。\n茶盐资国何必古，俗儒狥民不知务。\n精神折衝在本疆，要以雍容待仓遽。\n知无不为公自期，岂弟君子神所私。\n秦山渭水照车马，属城列县观威仪。\n此行属任良不恶，金鱼新佩明光墀。\n谁言直谏居同少，淮南盗铸烦抚绥。\n时平王度式金玉，岁晚汲公还见思。",
        "dynasty": "宋",
        "collection_info": null
    },
    {
        "title": "真妃祠",
        "author": "赵善括",
        "content": "碧潭无底潜蛟龙，神居下宅琉璃宫。\n一水镜奠挠不浊，两山角抵常争雄。\n鸦啼古庙树色黑，鱼跃急湍波影红。\n鬓雾鬟烟森拱竦，栋云帘雨飞冥蒙。\n蕙肴时展朝暮奠，蒲席快分南北风。\n假威老巫腹恣饱，乞灵行客心潜通。\n无求小舸疾飞鸟，不恨孤踪成断蓬。\n去秋浙右尽淹没，今夏江西尤藴隆。\n尾衔万斛去不返，鳞次千仓皆屡空。\n农背赤裂鱼釜满，田毛焦枯龟兆同。\n炎官张皇掉旗旆，海若羞涩藏冲融。\n一方虽藉诃护力，四海正思霖雨功。\n片帆短棹利极细，酾酒割牲酬易穷。\n好乘云车命箕伯，去击雷鼓驱丰隆。\n晶荧烛物掣长电，剨勒扫空消霁虹。\n不须犀角照百怪，何待牛蹄翻巨䜫。\n挽起天河尽倾泻，坐令人物还熙丰。\n笑谈可活万民命，顷刻已回元气工。\n上帝报功赐褒敕，真妃锡号荣清躬。\n元圭华衮依约裏，介族水类驱驰中。\n山高水深千万祀，南面血食无时终。",
        "dynasty": "宋",
        "collection_info": null
    },
    {
        "title": "上王右司三十韵",
        "author": "赵善括",
        "content": "丱角从亲后，抠衣拱座隅。\n辞章窥雅制，翰墨景良模。\n零露哀先德，青云激壮图。\n暌违十五载，流落二三孤。\n蹇涩凭乡荐，崎岖达上都。\n芝眉重晤对，桂籍偶叨踰。\n劳苦温言重，开明鄙性迂。\n一雷初绾绶，千里遇分符。\n琴浦催科拙，澄江德政殊。\n美瓜滋灌水，良醖寄兵厨。\n社雁惊飞楚，边鸿不到吴。\n色辞思益远，忧患痛多虞。\n风树亲难待，林泉誓与俱。\n啼号真有累，缰锁復相拘。\n华节来临镇，荒城获走趋。\n二天蒙芘覆，半载幸驰驱。\n郡政惭轓盖，民歌愧袴襦。\n深期展四体，宁復顾微躯。\n厚意平生在，高风振古无。\n亲依方款密，聚散忽须臾。\n鹢首浮仙路，乌台接禁涂。\n苕溪虽近甸，宣室頼嘉谟。\n德盛应难外，民思觊少苏。\n甘泉跻法从，膏泽下寰区。\n自叹如巢幕，人怜数守株。\n寸心随履舄，隻影在江湖。\n鸟倦一枝稳，龙须大手屠。\n闲情验蕉鹿，浩思忆莼鲈。\n已困三眠茧，还穷五技鼯。\n枫宸清问处，回首念疎愚。",
        "dynasty": "宋",
        "collection_info": null
    },
    {
        "title": "题古圳铺",
        "author": "赵善括",
        "content": "去郭十五里，依山三两家。\n剪茅成栋宇，沽酒是生涯。\n雨过鸠休妇，日斜蜂趁衙。\n亲闱今咫尺，停梦看灯花。",
        "dynasty": "宋",
        "collection_info": null
    },
    {
        "title": "结茅守冢偶携子弟散策郊游有感借用壁间韵  其一",
        "author": "赵善括",
        "content": "天地一蚁磨，人生何日闲。\n此身真土木，到处即溪山。\n血点居苫泪，衣余戏綵斑。\n春游板舆在，无復奉慈颜。",
        "dynasty": "宋",
        "collection_info": null
    },
    {
        "title": "结茅守冢偶携子弟散策郊游有感借用壁间韵  其二",
        "author": "赵善括",
        "content": "蠖屈地容壮，鸟还天宇闲。\n渔樵苕水市，薇蕨首阳山。\n瓮下金貂友，林中玉笋班。\n谁能齐万物，为我辨彭颜。",
        "dynasty": "宋",
        "collection_info": null
    },
    {
        "title": "题定光壁",
        "author": "赵善括",
        "content": "护雨云初断，登山眼便明。\n枫雕丹舞叶，松古绿摇声。\n觉宿无穷老，禅关有底清。\n小春天不冷，归路尚余情。",
        "dynasty": "宋",
        "collection_info": null
    },
    {
        "title": "和龚同叔春日即事五首  其一",
        "author": "赵善括",
        "content": "苦雨不肯霁，花愁都落红。\n老农欣岁兆，游子恨途穷。\n寒尚衣难褪，春侵酒易中。\n城头喧角弄，轻度一帘风。",
        "dynasty": "宋",
        "collection_info": null
    },
    {
        "title": "和龚同叔春日即事五首  其二",
        "author": "赵善括",
        "content": "柳绵飞扑扑，荷叶散田田。\n物幻无穷意，春归何处天。\n事随鸾镜改，人逐燕巢迁。\n一笑千金价，吾羞鲁仲连。",
        "dynasty": "宋",
        "collection_info": null
    },
    {
        "title": "和龚同叔春日即事五首  其三",
        "author": "赵善括",
        "content": "鶑簧方报暖，鸠唤未容晴。\n新涨长还减，痴云暗復明。\n我生随分乐，春事有余情。\n闻道东湖好，相邀散策行。",
        "dynasty": "宋",
        "collection_info": null
    },
    {
        "title": "和龚同叔春日即事五首  其四",
        "author": "赵善括",
        "content": "春已堂堂去，那闻杜宇啼。\n江山惊异土，桃李谩成蹊。\n我自无心了，谁能与物齐。\n功名傥相贷，深卷碧云溪。",
        "dynasty": "宋",
        "collection_info": null
    },
    {
        "title": "和龚同叔春日即事五首  其五",
        "author": "赵善括",
        "content": "邂逅相逢好，初心各壮图。\n金兰期永好，银艾愿同纡。\n恨逐芳樽遣，情烦綵笔铺。\n风云偶然会，携手上天衢。",
        "dynasty": "宋",
        "collection_info": null
    },
    {
        "title": "世事二首  其一",
        "author": "赵善括",
        "content": "世事今如此，惟堪一笑譁。\n空持衝斗剑，安得上天槎。\n远信凭飞翼，流年付落花。\n平戎须大度，何必顾纤瑕。",
        "dynasty": "宋",
        "collection_info": null
    },
    {
        "title": "世事二首  其二",
        "author": "赵善括",
        "content": "我贫非道病，生计恝然疏。\n数亩田常旱，一溪云有余。\n幸无贫外乐，赢得静中虚。\n已断声华念，临深肯羡鱼。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "赵善括",
        "content": "枕席方相好，儿童且勿譁。\n窗蕉鸾曳尾，檐树鹊鸣槎。\n有客谈飞屑，无才笔吐花。\n倦余题短句，谁为指瑜瑕。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "赵善括",
        "content": "我是忘机士，初非学二疏。\n瓮醅常得醉，瓶粟任无余。\n天下众生病，山中四壁虚。\n昔年刍豢口，今日伴钟鱼。",
        "dynasty": "宋",
        "collection_info": null
    },
    {
        "title": "游香社寺",
        "author": "赵善括",
        "content": "山水兴方逸，尘埃缚暂宽。\n菜肠甘久素，酒颊助微丹。\n江阔烟光薄，霜滋叶晕残。\n不妨走幽寺，或可叩禅端。",
        "dynasty": "宋",
        "collection_info": null
    },
    {
        "title": "清明偶题",
        "author": "赵善括",
        "content": "曲沼一泓碧，乱花双径红。\n欹梅惊北客，舞柳认东风。\n欲买春无价，常令酒不空。\n我生随分乐，初不问穷通。",
        "dynasty": "宋",
        "collection_info": null
    },
    {
        "title": "同王秘校和同年五使君韵饯送严文守江阴  其一",
        "author": "赵善括",
        "content": "江左词章伯，朝端俊伟人。\n燕居文会友，得志泽加民。\n自是无心镜，俱传有脚春。\n成风运斤斧，何处不参神。",
        "dynasty": "宋",
        "collection_info": null
    },
    {
        "title": "同王秘校和同年五使君韵饯送严文守江阴  其二",
        "author": "赵善括",
        "content": "欲说澄江好，丹青百雉楼。\n山明新雨泽，潮涌乱云流。\n贤守声先至，疲民疾已瘳。\n中兴待良佐，千里未分忧。",
        "dynasty": "宋",
        "collection_info": null
    },
    {
        "title": "题仪真天宁寺",
        "author": "赵善括",
        "content": "短棹客千里，炷香人小留。\n禅房深寂寂，世事易悠悠。\n去此两槐夏，惊予双鬓秋。\n钟鱼发新响，作意为重游。",
        "dynasty": "宋",
        "collection_info": null
    },
    {
        "title": "挽王漕稚川  其一",
        "author": "赵善括",
        "content": "紫荷余爱在，皂盖填名城。\n膏泽流千里，嘉谋肃五兵。\n林泉多雅趣，桑梓有深情。\n道大虽难用，详观月旦评。",
        "dynasty": "宋",
        "collection_info": null
    },
    {
        "title": "挽王漕稚川  其二",
        "author": "赵善括",
        "content": "昆玉皆龙凤，唯公最白眉。\n乡邦好人物，翰墨妙词诗。\n南浦言犹在，西山梦可疑。\n我归公已逝，霰泪不胜悲。",
        "dynasty": "宋",
        "collection_info": null
    },
    {
        "title": "挽朱倅周卿  其一",
        "author": "赵善括",
        "content": "戚畹芝兰秀，儒宗金玉相。\n解牛无肯綮，驰骥阻康庄。\n政术今犹诵，家风久益彰。\n藴藏初未试，盛德付诸郎。",
        "dynasty": "宋",
        "collection_info": null
    },
    {
        "title": "挽朱倅周卿  其二",
        "author": "赵善括",
        "content": "自洒膏粱习，人推道义尊。\n蟾宫看桂子，凤穴见兰孙。\n遗戒垂家法，新诗断客魂。\n从今渭阳念，极目灌城村。",
        "dynasty": "宋",
        "collection_info": null
    },
    {
        "title": "挽陈提举  其一",
        "author": "赵善括",
        "content": "蔺璧虽期復，苏书竟不还。\n庆余钟令绪，才大压尘寰。\n劲正三朝老，从容半世闲。\n会心真是老，一笑别人间。",
        "dynasty": "宋",
        "collection_info": null
    },
    {
        "title": "挽陈提举  其二",
        "author": "赵善括",
        "content": "志学屡辞爵，传家蔚有声。\n小官能抗疏，文吏乃知兵。\n守法摧强御，输忠沃圣明。\n平生无所负，谗口任蝇营。",
        "dynasty": "宋",
        "collection_info": null
    },
    {
        "title": "挽陈提举  其三",
        "author": "赵善括",
        "content": "持斧威全振，分符盗易歼。\n真祠方赐逸，荣养遽难淹。\n许国心如在，绳家法正严。\n莫悲才不尽，祥览卧寒苫。",
        "dynasty": "宋",
        "collection_info": null
    },
    {
        "title": "王提举閤政钱夫人挽诗  其一",
        "author": "赵善括",
        "content": "阀阅由忠孝，闺门仰静专。\n俭勤天所赋，容德古难全。\n云诰疏华国，霓旌返洞天。\n风霜孤鹤恨，衔羽唳寒烟。",
        "dynasty": "宋",
        "collection_info": null
    },
    {
        "title": "王提举閤政钱夫人挽诗  其二",
        "author": "赵善括",
        "content": "山敞神仙宅，人辞富贵家。\n靓容深莫识，清节莹无瑕。\n蚌脱珠方璨，椿灵桂始华。\n他年容万马，今日送千车。",
        "dynasty": "宋",
        "collection_info": null
    },
    {
        "title": "中秋下澣次计幕诸公佳什之韵  其一",
        "author": "赵善括",
        "content": "驹隙匆匆不暂留，谁能宴坐学裴休。\n君携嘉客江亭醉，我泛扁舟楚泽秋。\n水浸斜阳红影湿，烟横迭巘翠光浮。\n何时再卜秋屏约，共踏西风烂熳游。",
        "dynasty": "宋",
        "collection_info": null
    },
    {
        "title": "中秋下澣次计幕诸公佳什之韵  其二",
        "author": "赵善括",
        "content": "短棹夷犹任去留，尘劳今日暂休休。\n飞觞莫问重城晚，揽镜须惊两鬓秋。\n千里归艎何日到，一眉晴绿与云浮。\n殷勤更问黄花信，准拟重阳一再游。",
        "dynasty": "宋",
        "collection_info": null
    },
    {
        "title": "次龚丈同叔高韵",
        "author": "赵善括",
        "content": "备尝险阻与艰难，久别松楸水一湾。\n孤愤未申思北阙，双眉初展见西山。\n化工已定休言命，巧匠于今亦汗颜。\n它日中兴筹庙略，为君一露管中斑。",
        "dynasty": "宋",
        "collection_info": null
    },
    {
        "title": "再用同叔韵",
        "author": "赵善括",
        "content": "风定舟行力不难，一鈎新月照溪湾。\n断烟横抹岸头树，落日斜欹江上山。\n鱼鸟久知思旧侣，桑榆归去亦惭颜。\n儿童见我应相怪，两鬓如何雪样斑。",
        "dynasty": "宋",
        "collection_info": null
    },
    {
        "title": "题马氏避暑宫开福寺莲湖",
        "author": "赵善括",
        "content": "金仙楼观鬰嵯峨，昔日曾容万绮罗。\n不见园林蒙锦绣，空教钟鼓唤笙歌。\n印花宝甃封苍藓，倚槛晴山拥翠螺。\n凉夜尚疑旌盖在，三千宫女袜凌波。",
        "dynasty": "宋",
        "collection_info": null
    },
    {
        "title": "和莫谦父韵",
        "author": "赵善括",
        "content": "扁舟昨夜过黄州，准拟篮舆作胜游。\n卷地骇风迴岸脚，扑天惊浪打船头。\n一尊欲访东坡隠，两鬓难禁宋玉秋。\n江上乱山云色重，却疑眉黛锁闲愁。",
        "dynasty": "宋",
        "collection_info": null
    },
    {
        "title": "和叶宰",
        "author": "赵善括",
        "content": "暂时行李已堪忧，况是经年成漫游。\n三月晓风红扫地，一犁春雨绿盈畴。\n从教征袖尘埃满，頼有新诗箧笥收。\n桃李主人能好事，未归谁復嘆淹流。",
        "dynasty": "宋",
        "collection_info": null
    },
    {
        "title": "过清江怀莫谦父",
        "author": "赵善括",
        "content": "春来乘兴泛孤篷，棹影频移鑑影中。\n昨夜忽添三寸雨，今朝尤喜一帆风。\n桃红李白年年好，水绿青山处处同。\n屈指归时花未老，一樽携手过湖东。",
        "dynasty": "宋",
        "collection_info": null
    },
    {
        "title": "过前冈见毁松有感  其一",
        "author": "赵善括",
        "content": "夹道松阴若剪齐，前人种得几多时。\n曾经行客频相恋，试问乡翁总不知。\n暗引风声号绿野，密留云影挂苍枝。\n今人惠物能如否，祇有摧残樵牧儿。",
        "dynasty": "宋",
        "collection_info": null
    },
    {
        "title": "过前冈见毁松有感  其二",
        "author": "赵善括",
        "content": "当年种植到于今，用力虽劳用意深。\n巨荫已容车马过，盘根宁畏雪霜侵。\n两行冠剑大夫职，十万旌旗勇士林。\n烈日流金路无尽，此时方识古人心。",
        "dynasty": "宋",
        "collection_info": null
    },
    {
        "title": "送运干陈圣嘉解组还朝",
        "author": "赵善括",
        "content": "月明千里正婵娟，且莫匆匆便放船。\n三载泛莲依绿水，一朝荐鹗上青天。\n西楼未作经笥梦，北阙先分御鼎烟。\n且向蓬山雠校了，却持荷橐从甘泉。",
        "dynasty": "宋",
        "collection_info": null
    },
    {
        "title": "登梅仙坛观中作",
        "author": "赵善括",
        "content": "梅尉栖真昔已仙，祇余岩谷正巍然。\n老松作势龙千尺，怪石拏空虎一拳。\n楼与云齐曾观日，坛因斗建欲扪天。\n如今胜景能长在，尘世应无海变田。",
        "dynasty": "宋",
        "collection_info": null
    },
    {
        "title": "醮成作",
        "author": "赵善括",
        "content": "心格崇霄禁路通，纤埃收尽见天容。\n三千绛阙云开锁，十万霓旌月印踪。\n香袅鬰葱翔鼎凤，松摇寥廓状云龙。\n虚皇夜宴长生殿，九奏琼璈动晓钟。",
        "dynasty": "宋",
        "collection_info": null
    },
    {
        "title": "醮毕作",
        "author": "赵善括",
        "content": "醮阑星斗挂修甍，綵跸丹舆上玉清。\n百尺坛空云弄影，一鈎帘捲月输明。\n灵香匝地寒无力，宝奏钧天静有声。\n万里好风吹目断，松篁犹学佩环鸣。",
        "dynasty": "宋",
        "collection_info": null
    },
    {
        "title": "登坛作",
        "author": "赵善括",
        "content": "一坛横压绀天低，好向云端觐紫微。\n林鹤惯闻金磬舞，烟鸾疑认玉台飞。\n步虚声彻空犹响，宝篆香销露未晞。\n星斗绣天长不夜，疑乘风驭扣瑶扉。",
        "dynasty": "宋",
        "collection_info": null
    },
    {
        "title": "登裴公亭借用杜牧之登齐山诗韵二首  其一",
        "author": "赵善括",
        "content": "春晚风花片片飞，登临共惜景熹微。\n人生待足谁如意，官况苦无胡不归。\n且向园林穷胜事，更凭山水发清晖。\n酒酣起舞君休笑，直欲淋漓身上衣。",
        "dynasty": "宋",
        "collection_info": null
    },
    {
        "title": "登裴公亭借用杜牧之登齐山诗韵二首  其二",
        "author": "赵善括",
        "content": "风帘斜捲燕于飞，天气清和酒力微。\n极目烟波无尽藏，关心春梦有时归。\n香飘十里喧朝市，翠积千山断晚晖。\n杖屦不妨频一到，尘埃那解点征衣。",
        "dynasty": "宋",
        "collection_info": null
    },
    {
        "title": "同叶宰饯春浄众寺",
        "author": "赵善括",
        "content": "千尺飞虹跨碧溪，绿阴沉水暗连堤。\n马蹄一踏沙头滑，云脚半垂山顶齐。\n招隠疏钟曾破梦，洗春微雨不成泥。\n晚来放目郊园外，万点翻鸦散麦畦。",
        "dynasty": "宋",
        "collection_info": null
    },
    {
        "title": "游梅仙坛口占",
        "author": "赵善括",
        "content": "篮舆破晓雨初收，天气正和麦正秋。\n四合平林空翠滴，一川芳草乱青浮。\n梅仙道馆松全古，马祖禅关山更幽。\n扰扰红尘竟何事，此身宜老白云秋。",
        "dynasty": "宋",
        "collection_info": null
    },
    {
        "title": "挽赵龙图大卿",
        "author": "赵善括",
        "content": "胶庠昔日共虀盐，穷达分携四十年。\n南北阮门殊少长，东西施子异媸妍。\n判花隽嗣跻三品，司稼名卿正九迁。\n世事只须聊復尔，秋堂明月岂长圆。",
        "dynasty": "宋",
        "collection_info": null
    },
    {
        "title": "临江玉虚观有牡丹思后圃亦正开恨不与集",
        "author": "赵善括",
        "content": "绛苞翠幄压朱栏，秀色生香观裏看。\n小圃想须春烂熳，大家应是醉团栾。\n名缰久纵心无累，利径虽驰兴易阑。\n但愿对花常酩酊，莫思身外有悲懽。",
        "dynasty": "宋",
        "collection_info": null
    },
    {
        "title": "赠赵舍人",
        "author": "赵善括",
        "content": "季父英名上玉津，瞿昙抱送石麒麟。\n龙文宝册传青琐，凤阁鸾坡近紫宸。\n亲老侍行知有子，才高见忌岂无人。\n洪崖百仞泉飞玉，一洗人间万斛尘。",
        "dynasty": "宋",
        "collection_info": null
    },
    {
        "title": "挽韩漕直阁  其一",
        "author": "赵善括",
        "content": "忠宪勋名冠本朝，传芳五叶尽金貂。\n芝兰生子竞秀发，松柏如公合后凋。\n淮县剧繁迎刃解，蜀边姦慝望风销。\n才高见忌何须病，公道于今久寂寥。",
        "dynasty": "宋",
        "collection_info": null
    },
    {
        "title": "挽韩漕直阁  其二",
        "author": "赵善括",
        "content": "孳孳善政被民编，謇謇嘉谟黼扆前。\n万卷诗书门户壮，一生功业子孙贤。\n梦回芳圃犹樽俎，泪落虚堂绝管絃。\n我始卜邻君已逝，茂林修竹亦凄然。",
        "dynasty": "宋",
        "collection_info": null
    },
    {
        "title": "平山堂",
        "author": "赵善括",
        "content": "平山堂对妙高峰，极目郊原万里同。\n杳霭四垂天不尽，萦纡一带水无穷。\n城闉遥隔芙蓉浦，栏槛几经杨柳风。\n想见风流贤太守，一尊时復酹欧翁。",
        "dynasty": "宋",
        "collection_info": null
    },
    {
        "title": "跃马西湖",
        "author": "赵善括",
        "content": "晓来何事到湖西，风急飞红衬马蹄。\n望信只愁秋雁断，爱春还恨早鶑啼。\n山连楼阁云容重，水浸栏干月影低。\n归棹采菱重惜晚，一声歌过绿杨堤。",
        "dynasty": "宋",
        "collection_info": null
    },
    {
        "title": "过清渚",
        "author": "赵善括",
        "content": "横冈栉比路弯环，茅店无人昼亦关。\n桑圃霜枯干叶舞，麦畦雨润翠苗斑。\n山风力壮啸空谷，溪水流清露瘦滩。\n斜崦乍明天地阔，只疑身在碧壶间。",
        "dynasty": "宋",
        "collection_info": null
    },
    {
        "title": "清明日醉普光阁上",
        "author": "赵善括",
        "content": "东郊绿暗已红稀，指准酴醾待我归。\n细叶急随流水去，片心常望白云飞。\n半规残日穿林薄，一带遥山抹黛微。\n起舞高歌共春酌，凭栏无语欲忘机。",
        "dynasty": "宋",
        "collection_info": null
    },
    {
        "title": "发舟至至德观",
        "author": "赵善括",
        "content": "风细樯高去路迟，晓烟秋色正霏微。\n弯环沙觜村市井，突兀江心古钓矶。\n涌月小轩无尽藏，参天老桧不胜围。\n山川好处都输与，不是缁袍即羽衣。",
        "dynasty": "宋",
        "collection_info": null
    },
    {
        "title": "题本觉寺",
        "author": "赵善括",
        "content": "春禽嚼征更含宫，唤我精蓝路易穷。\n雨雪不垂成暮霭，花开都尽怨东风。\n一川芳草低随水，满眼青山半插空。\n跃马归来尤寂寞，此怀欲与故人同。",
        "dynasty": "宋",
        "collection_info": null
    },
    {
        "title": "题长沙倅厅磬沼",
        "author": "赵善括",
        "content": "嘉名雅合泗滨浮，玉振金声第一流。\n曲尺映桥横锦带，湾环沉月并瑶鈎。\n清如有韵应仪凤，击若无心可狎鸥。\n好向新亭按宫征，凌波声动一帘秋。",
        "dynasty": "宋",
        "collection_info": null
    },
    {
        "title": "用子存韵寄乃兄雪香",
        "author": "赵善括",
        "content": "要识居尘不染尘，小窗容膝近东邻。\n香梢不老偏宜晓，瘦节常寒别是春。\n侑坐图书情颇厚，对床风雨梦还新。\n拟将梅竹方兄弟，若说清高更逼真。",
        "dynasty": "宋",
        "collection_info": null
    },
    {
        "title": "和帅座劝农三首  其一",
        "author": "赵善括",
        "content": "光风骀荡满春亭，岳麓云开九迭屏。\n珍重元戎奉明诏，一犁膏雨晓痕青。",
        "dynasty": "宋",
        "collection_info": null
    },
    {
        "title": "和帅座劝农三首  其二",
        "author": "赵善括",
        "content": "指日追锋数驿亭，论恩便合对丹屏。\n行看功业掀天地，陈迹俱堪入汗青。",
        "dynasty": "宋",
        "collection_info": null
    },
    {
        "title": "和帅座劝农三首  其三",
        "author": "赵善括",
        "content": "投老归欤一草亭，荜门蕙帐对兰屏。\n自从滥吹红莲幕，孤负东风柳眼青。",
        "dynasty": "宋",
        "collection_info": null
    },
    {
        "title": "隔凡石",
        "author": "赵善括",
        "content": "见说仙凡事不同，道旁先问石屏风。\n十洲三岛不须去，绛阙瑶台在此中。",
        "dynasty": "宋",
        "collection_info": null
    },
    {
        "title": "和阳运干见招集句",
        "author": "赵善括",
        "content": "漠漠穷阴断送秋，杖藜徐步向芳洲。\n但将酩酊酬佳节，一笑相从万事休。",
        "dynasty": "宋",
        "collection_info": null
    },
    {
        "title": "题壁",
        "author": "赵善括",
        "content": "平芜行尽又青山，水遶寒堤绿一湾。\n征客红尘自来去，碧林鸣鸟独幽闲。",
        "dynasty": "宋",
        "collection_info": null
    },
    {
        "title": "天宝洞天",
        "author": "赵善括",
        "content": "扳缘石磴入青冥，雾廓云开万象清。\n夭娇老杉龙欲舞，纵横卧石虎方狞。\n二仙昔被桃源误，四皓今余橘隠情。\n拟入清都真洞府，一帘寒溜隔飞琼。",
        "dynasty": "宋",
        "collection_info": null
    },
    {
        "title": "乙酉端午联句",
        "author": "赵善括",
        "content": "离骚读罢意沉沉，痛饮狂歌作楚吟。\n鱼腹有灵应瞑目，后来犹自有孙心。",
        "dynasty": "宋",
        "collection_info": null
    },
    {
        "title": "鸣水洞辞",
        "author": "王炎",
        "content": "艾之西兮汨之原，山石划断兮穹巅而崭岩。\n瀑流下注兮，其上绝而为亹。\n有蛟有龙兮，伏而不怒。\n雷鸣崖下兮，穷年风雨。\n谁斧凿此云根兮，遗予以罍洗。\n松有樛枝兮，屋之深深。\n苔藓斑斓兮，织缋以为茵。\n觞酒于上兮听潺湲。\n西峰衔日半规兮，徘徊犹未忍旋。\n予欲縆朱丝兮，节清音而度曲。\n招玄鹤使舞兮，醉予醽醁。\n有玉韫椟兮幽人之轴，秋兰之佩兮芙蓉之服。\n瘦石寒泉兮矢其弗告，四墉无隙兮巘崿青青。\n白云漠漠兮截洞口以为扃，轮鞅莫来兮无伤我清。\n不执券而兼并兮莫予与争。",
        "dynasty": "宋",
        "collection_info": null
    },
    {
        "title": "怀忠堂辞",
        "author": "王炎",
        "content": "跂逸驾兮前修，佩武符兮典州。\n迹已陈兮德新，可敬而慕兮几春復秋。\n意其存兮閟千万年之原，谓其逝兮乃在浮罗之颠。\n奋忠精兮取义，贯羲娥兮烂然。\n隘尘寰兮上征，挥八极兮为仙。\n黄鹄脱骖兮素虬停驷，几弭节兮念遗民而来顾。\n高弁苍苍兮清苕瀰瀰，公来游兮湖山增美。\n游观罢兮来归。\n有蒲与荷兮清泠之池，鱼鸟怀生兮欣欣焉。\n其有依银鈎虿尾兮，灿翠珉而陆离。\n絃琴兮击鼓，羞羔豚兮酌醑。\n跪起以荐兮愿公燕喜。\n公燕喜兮吾民乐康。\n却灾沴兮蠲除不祥。\n云来兮万祀，烝尝兮不忘。",
        "dynasty": "宋",
        "collection_info": null
    },
    {
        "title": "太庙瑞芝颂",
        "author": "王炎",
        "content": "宋绍天命，列圣重光。\n丕绪舄奕，施于无疆。\n少海日升，庆元五祀。\n渊默面南，格于天地。\n于穆清庙，玉芝呈瑞。\n蔓蔓其华，丽于丹楹。\n匪根斯殖，匪葩斯荣。\n和气融液，不春而生。\n其瑞维何，祖宗咸喜。\n神孙致孝，孺慕无已。\n有开必先，产祥隤祉。\n其孝维何，神明可通。\n问安寝门，四辅翼从。\n洗爵为寿，雍雍在宫。\n莫大之庆，朝野攸同。\n赉尔高年，曰予锡类。\n颁爵辅臣，曰汝予助。\n三宫岂乐，万姓歌舞。\n维我高庙，中兴集勋。\n神器所传，艺祖之孙。\n重华之断，寿康之仁。\n凝神冲漠，不俟倦勤。\n羣黎属望，天启元子。\n四圣揖逊，千古颛美。\n主鬯匪易，秉心肃庄。\n以奉重闱，媚于慈皇。\n崇德尚贤，心膂股肱。\n尽摈浮僞，慈皇是承。\n酬酢万微，未明当依。\n不蔽不疑，慈皇是以。\n民附于仁，天鉴厥诚。\n对越在上，祖宗之灵。\n贶以瑞物，胙其德馨。\n昔在绍兴，芝尝再茁。\n仁皇英皇，二祖之室。\n曾孙笃之，克肖其德。\n受是珍符，宠绥四国。\n曷以祝之，万寿无极。\n又曷申之，子孙千亿。\n有德有瑞，隠显合符。\n自今以始，史将娄书。\n皇德日新，勿替厥初。",
        "dynasty": "宋",
        "collection_info": null
    },
    {
        "title": "明妃曲",
        "author": "王炎",
        "content": "掖庭国色世所稀，不意君王初未知。\n欲行未行始惊惋，画史乃以妍为媸。\n约言已定不可悔，毡车万里随单于。\n天生胡汉族类异，古无汉女为胡姬。\n高皇兵败白登下，归遣帝子称阏氏。\n欲平两国恃一女，乌乎此计何其疎。\n至今和亲踵故事，延寿欺君何罪为。\n此生失意甘远去，此心恋旧终怀归。\n胡天惨淡气候别，风沙四面吹穹庐。\n琵琶曲尽望汉月，塞鴈年年南向飞。",
        "dynasty": "宋",
        "collection_info": null
    },
    {
        "title": "公无渡河",
        "author": "王炎",
        "content": "黄河浩浩不可航，腰壶欲渡何其狂。\n妪挽翁衣愿无渡，忠爱深言反逢怒。\n河流滔滔翁溺死，老妪搏膺泪如雨。\n行人劝妪莫痛伤，痛伤之极能断肠。\n古来愎谏多不祥，鸱夷浮江吴国灭，老臣疽背霸王歇。",
        "dynasty": "宋",
        "collection_info": null
    },
    {
        "title": "雉朝飞",
        "author": "王炎",
        "content": "飞飞野雉雄挟雌，相与孳尾为之妃。\n人生谁不有配偶，我生垂老为鳏夫。\n永巷蛾眉几千指，一妻一妾庶人礼。\n壮年受室不及时，老去自怜身独处。\n短布单衣谁为缝，东皋种黍谁共舂。\n苍天高高不可问，愿照衡茅有孤闷。",
        "dynasty": "宋",
        "collection_info": null
    },
    {
        "title": "关山月",
        "author": "王炎",
        "content": "阴山萧萧木叶黄，胡儿马健弓力强。\n铁衣万骑向北去，仰看鸿鴈皆南翔。\n身在边头家万里，呜咽悲笳壮心死。\n功成归取汉爵侯，战败没为边地鬼。\n团团霜月悬中天，闺中少妇私自怜。\n捐躯许国丈夫事，莫恨不如霜月圆。",
        "dynasty": "宋",
        "collection_info": null
    },
    {
        "title": "白头吟",
        "author": "王炎",
        "content": "青丝织作双鸳鸯，紫丝绣成双凤凰。\n在家不敢窥屏着，心愿出门逐夫壻。\n琴中解道人心事，不辞半夜将身去。\n君亲涤器妾当垆，岂料赋成天上知。\n临邛旧事不记省，千金多买青蛾眉。\n嫁时衣裳今尚在，妾貌未衰君意改。\n当时去家恨太迟，今日思家翻自悔。\n玉环既断不復连，青铜既破不復圆。\n古来佳人多薄命，不见鸾胶能续絃。\n但愿新人同燕婉，桃花长春月长满。",
        "dynasty": "宋",
        "collection_info": null
    },
    {
        "title": "饮马长城窟",
        "author": "王炎",
        "content": "春风塞草青，胡儿区脱静。\n秋风塞草黄，胡骑角弓劲。\n秦人驱丁夫，筑城备强胡。\n城成有亏日，胡来无已时。\n哀笳中夜起，战马竖双耳。\n苍茫沙上月，幽咽陇头水。\n征人悲故乡，闺人守空房。\n安得霍嫖姚，饮马瀚海旁。",
        "dynasty": "宋",
        "collection_info": null
    },
    {
        "title": "门有车马客",
        "author": "王炎",
        "content": "乌鹊遶屋鸣，有客停騑。\n问客何自来，君家寄家书。\n摄衣起迎客，开书多苦辞。\n蕣花不长好，玉颜亦易衰。\n水行有却流，人行无反期。\n置书拜谢客，岂不心怀归。\n事君有明义，不得顾所私。\n作书附客返，路远幸勿遗。\n上言重自爱，下言长相思。\n相思勿相怨，自古多别离。",
        "dynasty": "宋",
        "collection_info": null
    },
    {
        "title": "出塞曲",
        "author": "王炎",
        "content": "羽檄走边遽，虎符出精兵。\n壮士卷甲起，骨肉送之行。\n击筑歌易悲，挈榼酒更倾。\n关山杀气缠，寒日无晶明。\n箭落紫塞鵰，马裂黄河冰。\n岂畏虏骑多，只忧将权轻。\n阃外不中制，一贤当长城。\n鼓行渡沙碛，愿勒燕然铭。",
        "dynasty": "宋",
        "collection_info": null
    },
    {
        "title": "远别离",
        "author": "王炎",
        "content": "静女不下堂，游子志四方。\n五花骄马金络脑，出门仆从生辉光。\n草青沙软湿春雾，玉蹄联翩踏花去。\n楼头明月阙又圆，西风一夕生庭树。\n明珰缀以木难珠，锦衣繫以貂襜褕。\n青眉玉颊为谁好，天阔飞鸿无素书。\n今年花落容华在，明年花发容华改。\n离鸾别鹄不自怜，人生难得长少年。",
        "dynasty": "宋",
        "collection_info": null
    },
    {
        "title": "拟古闺怨三首  其一",
        "author": "王炎",
        "content": "为郎缝春衣，春尽郎未归。\n羞见庭下花，一双胡蝶飞。",
        "dynasty": "宋",
        "collection_info": null
    },
    {
        "title": "拟古闺怨三首  其二",
        "author": "王炎",
        "content": "良人久在外，想像裁香罗。\n放下金粟尺，无言颦翠蛾。",
        "dynasty": "宋",
        "collection_info": null
    },
    {
        "title": "拟古闺怨三首  其三",
        "author": "王炎",
        "content": "花开復花谢，堕在藩溷边。\n不惜花落尽，惜无长少年。",
        "dynasty": "宋",
        "collection_info": null
    },
    {
        "title": "粧楼怨",
        "author": "王炎",
        "content": "长安甲第凝丹碧，门外如云珠履客。\n主人对客懒将迎，别有洞天双国色。\n帘帏不动春风香，乃翁但醉流霞觞。\n绿丝垂地细君惜，从今可老温柔乡。\n欢乐短，忧恨长，凤飞何在遗其凰。\n不言不笑念恩怨，明月无情窥象床。\n春暖花枝啼晓露，此身今是花无主。\n可怜高冢卧麒麟，不许画楼栖燕子。",
        "dynasty": "宋",
        "collection_info": null
    },
    {
        "title": "薄薄酒",
        "author": "王炎",
        "content": "薄酒可成礼，何必饮上尊。\n丑妇可成室，何必求丽人。\n人生有欲皆求得，谁能有得终无失。\n多藏未免诲穿窬，厚味亦能生疢疾。\n青鞋缓步可当车，不用驷马黄金覊。\n茅檐之下庇风雨，不用丹碧文榱题。\n缊袍布衾亦自暖，不用狐裘蒙锦衣。\n菜羹脱粟亦自饱，不用五鼎羞鲜肥。\n月盈不偿阙，物盛必有衰。\n逐客可相亦可夷，饿隶为王又为菹。\n欲从意满神所忌，吉凶反覆相乘除。\n吾闻猩猩駡人非不智，以醉就禽犹惜屦。\n鼋鼍窟穴深更深，卒为人得由贪饵。\n古来达识照其几，外物视之双弊屣。\n于陵辞聘宁灌畦，御寇辞粟宁忍饥。\n逃荣无辱二疏去，今是昨非陶令归。\n请君莫嫌薄酒薄，瓦瓮匏尊任斟酌。\n请君莫嫌丑妇丑，荆钗布襦与偕老。\n天宽地大得自由，如此足矣何多求。",
        "dynasty": "宋",
        "collection_info": null
    },
    {
        "title": "夏日雨过",
        "author": "王炎",
        "content": "云润日杲杲，渠涩泉泠泠。\n羣山晓过雨，一沐千髻青。\n岸巾纳微凉，庭户留余清。\n乔木俯佳色，野卉含幽馨。\n昔来挽枯条，今来见欣荣。\n荣枯亦何有，对此难为情。\n长年心事多，抚髀只自惊。\n冰炭交中肠，吾生安得宁。\n好风吹我裳，颇觉耳目醒。\n暇日可少憇，安用心营营。\n高卧绿阴底，玄蝉相对鸣。",
        "dynasty": "宋",
        "collection_info": null
    },
    {
        "title": "村行",
        "author": "王炎",
        "content": "青山护村落，暗水通沟渠。\n人行禾黍间，漫漫迷所之。\n里社压新醪，击鲜赛丛祠。\n田父相劳苦，雨旸无失时。\n龙骨挂屋敖，秋熟可预期。\n行行度冈涧，泉石多幽奇。\n微风发清籁，好鸟吟高枝。\n此中有佳趣，岂无幽人知。\n去住两不可，空吟招隠诗。",
        "dynasty": "宋",
        "collection_info": null
    },
    {
        "title": "雪晴即事",
        "author": "王炎",
        "content": "宵爨悬釜星，晓光落窗牖。\n乌鹊如谄人，贺语亦交口。\n收书白氍毹，青山併还旧。\n门巷未扫除，家童具箕帚。\n物色不招挽，顾盼左右有。\n梅兄可纳交，竹弟亦耐久。\n毛锥得奇助，引我琢句手。\n酒国百无忧，问津其敢后。\n逐逐春意来，孤村又花柳。",
        "dynasty": "宋",
        "collection_info": null
    },
    {
        "title": "吕待制所居八咏 半隠",
        "author": "王炎",
        "content": "举世竞宠利，嗜进无肯休。\n山林槁项辈，又乏经济谋。\n朅来半隠寮，再拜瞻吕侯。\n袖手辞富贵，结庐清且幽。\n我从为儿时，久矣闻风流。\n父老数时贤，若人真少俦。\n已覆金瓯名，姑作绿野游。\n四海望霖雨，争欲挽之留。\n向来钓璜老，一出扶宗周。\n廊庙方侧席，公肯幡然不。",
        "dynasty": "宋",
        "collection_info": null
    },
    {
        "title": "吕待制所居八咏 舒啸",
        "author": "王炎",
        "content": "黄山峙立高崔嵬，上有飞仙时往来。\n问之谁作东道主，舒啸亭中人姓回。\n坐对危峰倒樽酒，偃仰胡床篆烟吐。\n划然清响透云端，此意悠悠眇千古。\n好是夜深孤月明，风松泉石清更清。\n我来拟作叔夜辈，一听空山鸾凤声。",
        "dynasty": "宋",
        "collection_info": null
    },
    {
        "title": "吕待制所居八咏 缓步",
        "author": "王炎",
        "content": "跃马乘轩四十年，谁知公是地行仙。\n向来曳履星辰上，今作游山杖屦缘。\n总为鼻端清栩栩，能令脚底步翩翩。\n青鞋若许陪行乐，早晚诛茅半隠边。",
        "dynasty": "宋",
        "collection_info": null
    },
    {
        "title": "吕待制所居八咏 月台",
        "author": "王炎",
        "content": "我欲登仙换凡骨，飞上云头窥月窟。\n羿妻问我何自来，笑指广寒令径入。\n归来却见半隠翁，月台如在神仙中。\n霓裳歌舞不用觑，把酒长啸生清风。",
        "dynasty": "宋",
        "collection_info": null
    },
    {
        "title": "吕待制所居八咏 藤洞",
        "author": "王炎",
        "content": "空中一洞足清风，上有长藤翠蔓秾。\n说与山灵护持取，苍皮瘦骨恐为龙。",
        "dynasty": "宋",
        "collection_info": null
    },
    {
        "title": "吕待制所居八咏 岁寒",
        "author": "王炎",
        "content": "春阳竞妩媚，百卉颜色好。\n凉秋风露来，往往竞枯槁。\n一朝受霜雪，脱落遽如扫。\n特立金石姿，青青未尝老。\n下视软美辈，摧折不自保。\n古人几失言，疾风知劲草。",
        "dynasty": "宋",
        "collection_info": null
    },
    {
        "title": "吕待制所居八咏 朝阳",
        "author": "王炎",
        "content": "腷膊鸡声夜向晨，东方飞景到云林。\n帘帏已是曈曈晓，庭户全无曀曀阴。\n可是梧桐长得地，也知葵藿久倾心。\n日边早晚来环赐，见说清光注意深。",
        "dynasty": "宋",
        "collection_info": null
    },
    {
        "title": "吕待制所居八咏 醉松",
        "author": "王炎",
        "content": "虬髯铁榦老嶙峋，气格俨然冠剑臣。\n应为孤高多绝物，未妨偃蹇且全身。\n雪中屈折如颓玉，雨后淋漓又吐茵。\n抚手摩挲三嘆息，世间那有独醒人。",
        "dynasty": "宋",
        "collection_info": null
    },
    {
        "title": "太平道中遇流民",
        "author": "王炎",
        "content": "丁男负荷力已疲，弱妻稚子颜色悲。\n亲戚坟墓谁忍弃，嗟尔岂愿为流移。\n春蚕成茧谷成穗，输入豪家无孑遗。\n丰年凛凛不自保，凶年菜色将何如。\n但忧衔恨委沟壑，岂暇怀土安室庐。\n故乡既已不可居，他乡为客将谁依。\n黄鸡啄黍白酒熟，去家未久吾怀归。\n农桑不事得温饱，见尔令人颜忸怩。",
        "dynasty": "宋",
        "collection_info": null
    },
    {
        "title": "游砚山",
        "author": "王炎",
        "content": "他山石徒多，器宝匿幽僻。\n产璞芙蓉坑，金声而玉德。\n冈峦外鈎联，地势中断隔。\n曲坞八九家，路入羊豕迹。\n涧水抱石根，石骨多绀碧。\n北山上搀天，南山势蟠伏。\n砚工二百指，日凿崔嵬腹。\n篝灯砺斧斤，深入逾百尺。\n我行冒风雨，周览不知夕。\n夜宿茅茨下，青灯照岑寂。\n酒阑呼匠氏，访之语纤悉。\n冰蚕吐银丝，鲛人织雾縠。\n巧手琢磨之，价直黄金镒。\n断岩半倾欹，旧穴久湮塞。\n旁求得他材，饮水不受墨。\n坚滑已支庶，粗燥乃臧获。\n信知天壤间，尤物神所惜。\n罕见固为贵，有亦未易识。\n珉玉混一区，语尽三嘆息。\n摩挲苍藓崖，此言可镌刻。",
        "dynasty": "宋",
        "collection_info": null
    },
    {
        "title": "山间偶成二绝  其一",
        "author": "王炎",
        "content": "人家鸡犬近相闻，村落纡回古木深。\n山客一来尘想尽，水声终日奏鸣琴。",
        "dynasty": "宋",
        "collection_info": null
    },
    {
        "title": "山间偶成二绝  其二",
        "author": "王炎",
        "content": "隔枝啼鸟唤幽梦，排闼青山无世情。\n绿树阴阴遮日影，虚窗卧看白云行。",
        "dynasty": "宋",
        "collection_info": null
    },
    {
        "title": "雪中怀韩毅伯",
        "author": "王炎",
        "content": "鸡罢三号来晓色，披衣起见瓦沟白。\n雪花初堕云遽回，天意应怜未归客。\n男儿铁石为刚肠，忍穷不见可怜色。\n当知曳履郭先生，可作餐毡苏属国。",
        "dynasty": "宋",
        "collection_info": null
    },
    {
        "title": "和韩毅伯咏鴈",
        "author": "王炎",
        "content": "孤飞欲作上林游，塞北来时天始秋。\n世路岂无矰缴虑，水乡聊作稻粱谋。\n摩云不惮关山远，刷羽定非鸡鹜俦。\n待看草青烟浪暖，带将春色离南州。",
        "dynasty": "宋",
        "collection_info": null
    },
    {
        "title": "梅花",
        "author": "王炎",
        "content": "岁暮杀气惨，草木华叶萎。\n寒梅吐新萼，娟娟拥疏枝。\n清意尘俗远，幽香风露知。\n孤绝惯守独，晚出甘后时。\n细推万物理，荣谢相乘除。\n桃李向来繁，试问今何如。",
        "dynasty": "宋",
        "collection_info": null
    },
    {
        "title": "犬捕鼠",
        "author": "王炎",
        "content": "黠鼠穴居工匿形，宵窃吾余频有声。\n狸奴已老无足忌，对面侮人渠得志。\n韩卢千载云来孙，平时御盗严司存。\n小施逐兔腾山力，不露爪牙潜有获。\n主人高枕终夜安，论功法吏能扫姦。\n绳以汉家三尺律，鼠罪贯盈猫不职。",
        "dynasty": "宋",
        "collection_info": null
    },
    {
        "title": "春日",
        "author": "王炎",
        "content": "小凭笋舆行野田，麦芒桑蕾春无边。\n勒回风物未全好，小雨班班天护寒。\n入门乌鹊枝头语，鸿鴈好音慈母喜。\n车马不来门巷穷，桃花自作深深红。\n世间万事易冰冷，春来无处无东风。",
        "dynasty": "宋",
        "collection_info": null
    },
    {
        "title": "春日书怀二首  其一",
        "author": "王炎",
        "content": "杜门值春初，出门已春莫。\n子规日夜啼，为我诉春去。\n萋然草弥望，绿暗溪皋路。\n百尺游丝高，摇摇引心绪。\n归来坐窗底，有句不能吐。\n唤取黄奶来，且尝黑甜味。",
        "dynasty": "宋",
        "collection_info": null
    },
    {
        "title": "春日书怀二首  其二",
        "author": "王炎",
        "content": "余月雨新歇，风日亦已和。\n佳木颇秀整，好鸟仍啸歌。\n今我苦不乐，如此春意何。\n喧寂有异境，穷达元同科。\n此道贵坚壁，外物将倒戈。\n有慨怀古人，执柯能伐柯。",
        "dynasty": "宋",
        "collection_info": null
    },
    {
        "title": "答韩毅伯五首  其一",
        "author": "王炎",
        "content": "为别未一日，思君如三秋。\n解后孤城中，握手復少留。\n士方未遇时，鲜不困宦游。\n君独刍豢色，胸次回万牛。\n自愧得之浅，误欲代君忧。\n白璧识者稀，驽马市者稠。\n莫作分外虑，轻重终不侔。\n诸公竞推毂，失士固所羞。",
        "dynasty": "宋",
        "collection_info": null
    },
    {
        "title": "答韩毅伯五首  其二",
        "author": "王炎",
        "content": "情义如投胶，去意如激矢。\n险阻要备尝，山川饯行李。\n霜雪衣裘单，灯前话儿女。\n下堂辞亲去，上堂拜亲喜。\n燕颔能飞扬，何必毛锥子。",
        "dynasty": "宋",
        "collection_info": null
    },
    {
        "title": "答韩毅伯五首  其三",
        "author": "王炎",
        "content": "忆君初至时，投宿村店莫。\n门巷冷如冰，漫刺来一顾。\n升堂方下榻，出户復就屦。\n绨袍寒不温，北风搅庭户。\n念君何以堪，此意推不去。\n强饭登前涂，为亲善调护。",
        "dynasty": "宋",
        "collection_info": null
    },
    {
        "title": "答韩毅伯五首  其四",
        "author": "王炎",
        "content": "老松寒不凋，古井风无波。\n斯人阅千古，所得亦已多。\n句法余事尔，高处凌阴何。\n宁为拥膝吟，无作扣角歌。",
        "dynasty": "宋",
        "collection_info": null
    },
    {
        "title": "答韩毅伯五首  其五",
        "author": "王炎",
        "content": "三书上时宰，我常疑退之。\n士穷见素守，躁求亦何为。\n蜀客闻此语，为我一解颐。\n岁晚归未得，且过江之西。\n未到意先喜，主人贤足依。\n江西鱼稻乡，米熟蟹螯肥。\n不妨且醉饱，利达自有时。",
        "dynasty": "宋",
        "collection_info": null
    },
    {
        "title": "渔人",
        "author": "王炎",
        "content": "西南月未堕，白雾吞青山。\n渡口无人行，老渔一舟还。\n呵手繫短缆，袯襫犯夜寒。\n捕鱼养妻子，谁谓斯人閒。",
        "dynasty": "宋",
        "collection_info": null
    },
    {
        "title": "促织",
        "author": "王炎",
        "content": "春山布谷劝耕事，秋园络纬催机杼。\n大家未织吏索租，小家欲织无丝缕。\n无丝可织寒无衣，输租后期罪当笞。\n悲鸣终夜不能已，嗟尔候虫何自苦。",
        "dynasty": "宋",
        "collection_info": null
    },
    {
        "title": "大水行",
        "author": "王炎",
        "content": "屯云墨色日将暮，晦明挥霍雨如注。\n水声夜半摇匡床，平旦出门吁可畏。\n盘涡溔瀁吞边旁，悍流汹涌行中央。\n日中雨復绠縻下，沟塍水跃皆浑黄。\n黑风拗怒雷击地，浪头起立三丈强。\n杈枒老木根株拔，崚嶒古屋椽桷裂。\n快马万蹄迸突而凭凌，灵鼍百面澒洞而砯砰。\n锐兵鏖战城栅倒，猛虎嘷吼崖谷崩。\n旁观气夺目力眩，濒流上下俱不宁。\n升高辟害叫舟楫，篙工倚柂不敢行。\n寂寥向晚颇衰落，断霞返照回新晴。\n鸟飞不尽天界阔，苍烟淡淡山青青。\n衔杯引满幸无恙，收召魂魄犹屏营。\n往年秋水沈半壁，阖门九死得一生。\n今日思之痛方定，一见洪波心震惊。\n吾闻山挟河回衝底柱，峡束江盘投滟滪。\n鱼龙百怪家其中，风涛暴横无终穷。\n小溪常时清且浅，漪涟不动平于板。\n浅津可涉深可梁，一旦沸腾能漭茫。\n传闻溃渱山裂破，黑蛟夜出作奇祸。\n抉崖走石势力粗，十家六七无室庐。\n百年枯冢尚漂泊，变生仓卒人为鱼。\n君不见去年四月不雨至七月，涧溪一綫皆断绝。\n川居人曾死于暍，山居人今死于溺。\n下田黄尘曾蓬勃，高田白沙今障没。\n呜呼灾害何其频，剿民之命谁肯任。\n剿民之命谁肯任，苍天苍天实照临。",
        "dynasty": "宋",
        "collection_info": null
    },
    {
        "title": "冬日即事",
        "author": "王炎",
        "content": "曝背茅檐下，驱寒得晓晴。\n杜门来客少，开卷此心清。\n晦迹存吾道，端居阅世情。\n南山无改色，相对免将迎。",
        "dynasty": "宋",
        "collection_info": null
    },
    {
        "title": "春兴二首  其一",
        "author": "王炎",
        "content": "蔓长宜诛草，花飞可弔梅。\n断云将雨去，啼鸟唤春回。\n书乱时开帙，樽空久覆杯。\n长年观景物，不復起衰怀。",
        "dynasty": "宋",
        "collection_info": null
    },
    {
        "title": "春兴二首  其二",
        "author": "王炎",
        "content": "山远烟蒙树，汀回水嚙沙。\n云阴初解驳，春色已光华。\n土润麦争秀，日蒸桃欲花。\n杜门无可喜，鹊语误楂楂。",
        "dynasty": "宋",
        "collection_info": null
    },
    {
        "title": "旅兴",
        "author": "王炎",
        "content": "白眼看时事，刚肠厌俗流。\n也知蜂有毒，未信鼠堪投。\n熟睡消磨日，清吟拨置愁。\n倚门应望切，早晚赋刀头。",
        "dynasty": "宋",
        "collection_info": null
    },
    {
        "title": "蔬食",
        "author": "王炎",
        "content": "瓠白吾何有，人言太瘦生。\n富儿皆肉食，我辈但藜羹。\n安得万钱费，应无五鼎烹。\n饥肠雷欲吼，一饱亦何营。",
        "dynasty": "宋",
        "collection_info": null
    },
    {
        "title": "春雨",
        "author": "王炎",
        "content": "唤雨苍鸠罢，山高云更隮。\n泥深妨着屣，水足有扶犁。\n索酒无同饮，哦诗只自题。\n小窗回午梦，邻舍一声鸡。",
        "dynasty": "宋",
        "collection_info": null
    },
    {
        "title": "石盆荷叶",
        "author": "王炎",
        "content": "月明露冷浄娟娟，收入窗间一掬泉。\n不用亭亭张翠盖，也能细细迭青钱。\n时因新汲分瓶杓，暗有微香散简编。\n留待移根栽玉井，开花十丈藕如船。",
        "dynasty": "宋",
        "collection_info": null
    },
    {
        "title": "窗外紫竹",
        "author": "王炎",
        "content": "疎篱短栅外鈎联，聚立龙孙已嶷然。\n向日斧斤几不赦，而今苗裔尚能全。\n少时秀色青珉润，岁晚英标紫玉坚。\n借与风烟扶直气，稍加岁月定参天。",
        "dynasty": "宋",
        "collection_info": null
    },
    {
        "title": "秋日晚晴",
        "author": "王炎",
        "content": "断霞缕脉浅深红，雨挟凉来助好风。\n心厌乱蝉专美荫，目随高鸟度晴空。\n此身尚落功名外，生理方侵念虑中。\n坐到夜深明月上，秋声故故遶梧桐。",
        "dynasty": "宋",
        "collection_info": null
    },
    {
        "title": "和毅伯见寄",
        "author": "王炎",
        "content": "欲问故人归未归，江湖不见雁南飞。\n青云未上辞乡国，白璧无因困褐衣。\n客裏书来行李滞，江南春尽落花稀。\n倚门望断山川远，我却疑君此策非。",
        "dynasty": "宋",
        "collection_info": null
    },
    {
        "title": "喜祝季通相访",
        "author": "王炎",
        "content": "一笑掀髯语不休，隻鸡斗酒少淹留。\n读书未疗一身困，弹剑同怀千岁忧。\n乔木拥烟村落冷，西风吹雨稻粱秋。\n此中可觅离骚句，跃马重来溪上头。",
        "dynasty": "宋",
        "collection_info": null
    },
    {
        "title": "和祝季通韵",
        "author": "王炎",
        "content": "踏破苍苔马有声，百金一诺不寒盟。\n挥犀议论高流辈，落笔典刑追老成。\n犯雪方知松节直，截河不变济流清。\n论交独许吾同调，翻覆从渠自世情。",
        "dynasty": "宋",
        "collection_info": null
    },
    {
        "title": "南斋中秋小酌",
        "author": "王炎",
        "content": "银河络角晚风凉，月入庭除满地霜。\n夜静老翁閒玉斧，天寒仙子舞霓裳。\n田家旋斸蹲鸱美，野店新篘绿蚁香。\n草草杯盘供一笑，暂时耳热发清狂。",
        "dynasty": "宋",
        "collection_info": null
    },
    {
        "title": "南斋书怀",
        "author": "王炎",
        "content": "幽居用拙懒追寻，小径无人苔半侵。\n燕子已归知社近，桃花半破觉春深。\n长编短简资身策，故岁新年念母心。\n拂拭横床眠未稳，匆匆屋角有鸣禽。",
        "dynasty": "宋",
        "collection_info": null
    },
    {
        "title": "和韩毅伯韵三首  其一",
        "author": "王炎",
        "content": "鹊寄先声到敝庐，故人回首意何如。\n我方无事能高枕，子亦徐行可当车。\n小瓮床头新注酒，青灯窗下静观书。\n虀盐冷淡商今古，恐胜朱门食有鱼。",
        "dynasty": "宋",
        "collection_info": null
    },
    {
        "title": "和韩毅伯韵三首  其二",
        "author": "王炎",
        "content": "有客回车肯再过，天寒冰雪满关河。\n家贫草具惟鸡黍，地僻柴门但雀罗。\n人固刚肠穷已甚，天无老眼命如何。\n男儿自许功名事，相对肯悲弹剑歌。",
        "dynasty": "宋",
        "collection_info": null
    },
    {
        "title": "和韩毅伯韵三首  其三",
        "author": "王炎",
        "content": "万里干坤尚侧身，诸公青眼拂埃尘。\n平生毛颖义相许，今日方兄情稍亲。\n信有朱絃能使鬼，肯将拱璧暗投人。\n不妨岁晚留行色，梅柳梢头已报春。",
        "dynasty": "宋",
        "collection_info": null
    },
    {
        "title": "再和前韵三首  其一",
        "author": "王炎",
        "content": "扣关剥啄到吾庐，觉我论才有不如。\n道在褐衣怀美玉，文成熟路驾轻车。\n而今谈笑不携手，他日寒温徒寄书。\n势利之交儿辈事，何须有客佩金鱼。",
        "dynasty": "宋",
        "collection_info": null
    },
    {
        "title": "再和前韵三首  其二",
        "author": "王炎",
        "content": "穷巷曾勤特地过，澜翻舌本落悬河。\n君方迹未离尘土，我亦身尝堕网罗。\n幸有吾曹相尔汝，肯教俗子更谁何。\n诗成骚雅遗风在，压倒南山白石歌。",
        "dynasty": "宋",
        "collection_info": null
    },
    {
        "title": "再和前韵三首  其三",
        "author": "王炎",
        "content": "小屈青云富贵身，翻翻倦脚踏街尘。\n黑貂久敝岁云晚，鸿鴈不来家有亲。\n客路山川聊缓带，天关虎豹莫憎人。\n一寒元是功名兆，落笔能回桃李春。",
        "dynasty": "宋",
        "collection_info": null
    },
    {
        "title": "追念鳙溪老人  其一",
        "author": "王炎",
        "content": "交游大半上青云，可使斯人竟陆沈。\n寒日乱山皆惨色，北风古木亦悲吟。\n伤情空拜丹青像，提耳不闻金玉音。\n舐墨欲书耆旧传，无言三嘆我何心。",
        "dynasty": "宋",
        "collection_info": null
    },
    {
        "title": "追念鳙溪老人  其二",
        "author": "王炎",
        "content": "遶屋青山锁白云，其人如玉已埋沈。\n瘦筇未扫往来迹，遗墨半存长短吟。\n有客不堪频堕捷，此生无復见知音。\n天寒日短凄凉甚，老眼皇天照此心。",
        "dynasty": "宋",
        "collection_info": null
    },
    {
        "title": "如大坂二绝  其一",
        "author": "王炎",
        "content": "轻风掠面作微凉，尽日笋舆行涧冈。\n畦稻欲花新得雨，老农屈指计秋尝。",
        "dynasty": "宋",
        "collection_info": null
    },
    {
        "title": "如大坂二绝  其二",
        "author": "王炎",
        "content": "盘薄解衣方少休，青山白水挽吾留。\n一声杜宇唤归意，百啭黄鹂生客愁。",
        "dynasty": "宋",
        "collection_info": null
    },
    {
        "title": "田间閒步",
        "author": "王炎",
        "content": "春光挽我出柴扃，道上陈根换短青。\n尚怯东风寒料峭，已闻好鸟语丁宁。",
        "dynasty": "宋",
        "collection_info": null
    },
    {
        "title": "晚浴溪上",
        "author": "王炎",
        "content": "山脚草深樵径没，溪头水落石梁高。\n一川风露无人占，古柳玄蝉处处号。",
        "dynasty": "宋",
        "collection_info": null
    },
    {
        "title": "自南斋晚归二绝  其一",
        "author": "王炎",
        "content": "返照南山脚，西风古渡头。\n破烟双鹭晚，抱叶一蝉秋。",
        "dynasty": "宋",
        "collection_info": null
    },
    {
        "title": "自南斋晚归二绝  其二",
        "author": "王炎",
        "content": "溪凉鱼发发，山静鸟飞飞。\n草笠儿驱犊，荆钗女浣衣。",
        "dynasty": "宋",
        "collection_info": null
    },
    {
        "title": "到白石先妣新茔",
        "author": "王炎",
        "content": "泪滴松楸意转哀，欲归小立更徘徊。\n春风不管人间恨，溪上樱桃花自开。",
        "dynasty": "宋",
        "collection_info": null
    },
    {
        "title": "新晴二绝  其一",
        "author": "王炎",
        "content": "初春欲暖未全暖，小雨妨晴还得晴。\n多谢东风旧相识，少年乐事已寒盟。",
        "dynasty": "宋",
        "collection_info": null
    },
    {
        "title": "新晴二绝  其二",
        "author": "王炎",
        "content": "鸲鹆喜晴鸣竹枝，一篙新浪拍渔矶。\n春寒稍向日边破，花信欲从风际归。",
        "dynasty": "宋",
        "collection_info": null
    },
    {
        "title": "溪上晚望二绝  其一",
        "author": "王炎",
        "content": "溪深一股渌浮浮，桥断人归拏小舟。\n烟淡云黄来暝色，青山数迭不遮愁。",
        "dynasty": "宋",
        "collection_info": null
    },
    {
        "title": "溪上晚望二绝  其二",
        "author": "王炎",
        "content": "日堕西山烟水昏，寂寥鸡犬数家村。\n沧洲归鹭客停棹，古寺疎钟人掩门。",
        "dynasty": "宋",
        "collection_info": null
    },
    {
        "title": "春日书怀",
        "author": "王炎",
        "content": "自怜童穉色凄凉，偃伏田庐岁月长。\n用拙漫令文有冢，避愁不惯醉为乡。\n春来雨禁鸟乌乐，天末风回鸿鴈行。\n轩冕山林两无得，讳穷徒觉意苍茫。",
        "dynasty": "宋",
        "collection_info": null
    },
    {
        "title": "送詹少游之平江",
        "author": "王炎",
        "content": "溪上相逢把盏时，回头今是一年余。\n闻君有喜驱都骑，顾我无聊守敝庐。\n信道此行骑凤背，未知何日寄鱼书。\n月明千里关山隔，莫为新情忘故居。",
        "dynasty": "宋",
        "collection_info": null
    },
    {
        "title": "春日遣怀",
        "author": "王炎",
        "content": "感怀细数十年事，养拙略无终日閒。\n景物自新春稍稍，吾亲渐老髮斑斑。\n岂曾有梦到天上，且任此生浮世间。\n愿约渔樵同小隠，谓予不信有南山。",
        "dynasty": "宋",
        "collection_info": null
    },
    {
        "title": "题古塔主语录",
        "author": "王炎",
        "content": "震雷动地音元寂，白月当空指即迷。\n天下老师应锁口，此公不肯止儿啼。",
        "dynasty": "宋",
        "collection_info": null
    },
    {
        "title": "田间麦秀因成绝句",
        "author": "王炎",
        "content": "老穉缘崖锄草根，炊烟不起自酸辛。\n东皋春到青青麦，屈指何时可食新。",
        "dynasty": "宋",
        "collection_info": null
    },
    {
        "title": "麦苗已有生意掘乌稬者未止",
        "author": "王炎",
        "content": "儿童饭犊女采桑，水满东皋耕事忙。\n稻秧半绿麦半黄，天许食新饘粥香。\n田父咨嗟仍笑语，赤地一年今得雨。\n紫{蔽/鱼}有根妻子喜，免填沟壑弃闾里。",
        "dynasty": "宋",
        "collection_info": null
    },
    {
        "title": "雨晴出田间",
        "author": "王炎",
        "content": "去年龟兆生田皋，今年龙骨挂屋敖。\n乌牛告休卧篱落，夫耕妇馌亦既劳。\n稊稗不生白水满，荷锄出见禾苗高。\n屈指何时筑场圃，割鸡炊黍觞新醪。\n人言饥馑有丰稔，一笑破除心鬰陶。",
        "dynasty": "宋",
        "collection_info": null
    },
    {
        "title": "得昭叔弟书",
        "author": "王炎",
        "content": "十年客馆出无车，倦迹归来守敝庐。\n林下巢倾乌哺断，天边风急鴈行疎。\n欲传消息苦无便，喜报平安今有书。\n行李何时能缓带，对床风雨且幽居。",
        "dynasty": "宋",
        "collection_info": null
    },
    {
        "title": "枭羹",
        "author": "王炎",
        "content": "日转槐阴宫漏迟，兰汤新浴生凉飔。\n四方清晏上燕衎，千官鸣玉趋丹墀。\n鸾刀象箸荐多品，岂无炙鹄兼蒸鳬。\n射声弹弋不虚发，独取鸣枭供膳夫。\n卵翼深恩作奇祸，有此大罪宜翦夷。\n臣工拜手谢君赐，惟忠与孝终无虞。\n高皇盛德号宽大，恶不可赦彭黥菹。\n惜哉云梦信先缚，功盖一世人所疑。\n赐之属镂前事失，淫刑以逞谁无辜。\n留侯辟谷以智免，酇侯缧绁几身危。\n君不见避人不出畏矰缴，商雒深山鸾凤飞。",
        "dynasty": "宋",
        "collection_info": null
    },
    {
        "title": "闻虎伤人",
        "author": "王炎",
        "content": "胸臆包藏不可窥，谁能攘臂编其鬚。\n未论犬牛俱受祸，饱人之肉人何辜。\n驺虞不肯食生物，自古及今常罕出。\n吁嗟虎豹山林多，陷穽弓刀如彼何。",
        "dynasty": "宋",
        "collection_info": null
    },
    {
        "title": "贺景高新居",
        "author": "王炎",
        "content": "百楹夏屋势渠渠，气象岿然压里闾。\n庭下紫荆方秀茂，阶前玉树亦扶疎。\n门容驷马于公宅，客佩金鱼吏部庐。\n莫使乌衣文彩减，诸郎勤读五车书。",
        "dynasty": "宋",
        "collection_info": null
    },
    {
        "title": "元日书怀",
        "author": "王炎",
        "content": "年光除日又元日，心事今吾非故吾。\n两板不须书鬰垒，一杯亦强饮屠苏。\n添丁解事寻王母，内子伤时念老姑。\n欲报情深恩罔极，不终反哺愧林乌。",
        "dynasty": "宋",
        "collection_info": null
    },
    {
        "title": "到大坂",
        "author": "王炎",
        "content": "经年不踏鳙溪路，此日重来访旧游。\n溪上老人今不见，凉风细雨四山秋。",
        "dynasty": "宋",
        "collection_info": null
    },
    {
        "title": "江夏道中值雪",
        "author": "王炎",
        "content": "叹息谋身拙，栖迟簿领间。\n朔风吹密霰，瘦马踏穷山。\n游宦亦何好，浮生元自閒。\n去年溪上雪，高卧掩柴关。",
        "dynasty": "宋",
        "collection_info": null
    },
    {
        "title": "蒲圻道中遇雪二首  其一",
        "author": "王炎",
        "content": "马上寒生手欲龟，田庐人静爨烟稀。\n疑逢海上双银阙，想见云中万玉妃。\n野店避风聊解辔，地炉围火自熏衣。\n劳生今被微官缚，何日衡茅独掩扉。",
        "dynasty": "宋",
        "collection_info": null
    },
    {
        "title": "蒲圻道中遇雪二首  其二",
        "author": "王炎",
        "content": "天惨云垂地，风寒雪塞涂。\n骤看花满眼，己觉粟生肤。\n冷屋无鸣漏，冰枝有立乌。\n马寒如猬缩，行役厌驰驱。",
        "dynasty": "宋",
        "collection_info": null
    },
    {
        "title": "再如蒲圻二首  其一",
        "author": "王炎",
        "content": "云暝雨将雪，天低风正寒。\n简书端可畏，行李不遑安。\n要路飞腾好，穷途进取难。\n折腰徒自苦，吾亦悔儒冠。",
        "dynasty": "宋",
        "collection_info": null
    },
    {
        "title": "再如蒲圻二首  其二",
        "author": "王炎",
        "content": "北走莼塘路，从公敢惮行。\n凄凉当短日，寂寞过荒城。\n薄禄非吾愿，尘缘窘此生。\n丘园如可乐，何必问功名。",
        "dynasty": "宋",
        "collection_info": null
    },
    {
        "title": "行湖路",
        "author": "王炎",
        "content": "落日行湖尾，重袍不御寒。\n乱流横短棹，入暝解征鞍。\n梅瘦觉春未，鴈来知岁残。\n何时休跋履，犹幸得平安。",
        "dynasty": "宋",
        "collection_info": null
    },
    {
        "title": "送游尧臣归闽六首  其一",
        "author": "王炎",
        "content": "荆璞天下珍，价重金百镒。\n谁能玉其德，有亦未易识。\n陆沈黄绶间，心不计喧寂。\n挽之置通津，谁借一臂力。\n穷山抱白虹，缇袭贵燕石。",
        "dynasty": "宋",
        "collection_info": null
    },
    {
        "title": "送游尧臣归闽六首  其二",
        "author": "王炎",
        "content": "良农种嘉谷，未必皆岁丰。\n世间固无巧，得丧系其逢。\n汾上百斛鼎，峄阳七丝桐。\n清庙不登荐，造物颇未工。\n不移金石心，前哲能固穷。",
        "dynasty": "宋",
        "collection_info": null
    },
    {
        "title": "送游尧臣归闽六首  其三",
        "author": "王炎",
        "content": "攫金不见人，士以贪自欺。\n玉壶有清冰，皎皎不受缁。\n畏义如畏刑，律己吾所师。\n一尉百僚底，三岁袖手归。\n鄙夫颡有泚，行李惟囊衣。",
        "dynasty": "宋",
        "collection_info": null
    },
    {
        "title": "送游尧臣归闽六首  其四",
        "author": "王炎",
        "content": "宦游适四方，僚友兄及弟。\n所恶熏有莸，气味不相似。\n黄鹄来自南，俛首啄禾黍。\n意欲摩云霄，石交予与汝。\n鸡鹜安用喧，短翼无远举。",
        "dynasty": "宋",
        "collection_info": null
    },
    {
        "title": "送游尧臣归闽六首  其五",
        "author": "王炎",
        "content": "火流暑将退，车马戒行役。\n可不举一杯，明日川陆隔。\n北堂太夫人，绿鬓今未白。\n雝雝凤将雏，此乐岂易得。\n轩冕傥来尔，为亲谨眠食。",
        "dynasty": "宋",
        "collection_info": null
    },
    {
        "title": "送游尧臣归闽六首  其六",
        "author": "王炎",
        "content": "松楸不扫洒，吾甚思江东。\n七闽在其南，云间无去鸿。\n关山共明月，何时一尊同。\n小游忘年友，努力翰墨中。\n铸金作龙渊，世岂无国工。",
        "dynasty": "宋",
        "collection_info": null
    },
    {
        "title": "和游尧臣出郊二首  其一",
        "author": "王炎",
        "content": "崎岖深谷与崇冈，王事有期行李忙。\n玉佩泉鸣清醉耳，剑铓山峭割愁肠。\n鸟鸣花发年华改，雨暗云昏客路长。\n且喜归来同笑语，蒲团棐几似僧房。",
        "dynasty": "宋",
        "collection_info": null
    },
    {
        "title": "和游尧臣出郊二首  其二",
        "author": "王炎",
        "content": "小窗独坐怯轻寒，一穗香云遶博山。\n鹊语怱怱来屋角，梅花点点下栏干。\n马蹄破雨休行役，麈尾生风共燕閒。\n只恐日边需振鹭，锋车早晚趣君还。",
        "dynasty": "宋",
        "collection_info": null
    },
    {
        "title": "送游大冶归建阳",
        "author": "王炎",
        "content": "西风来鴈岁欲晚，衰柳鸣蝉人语离。\n市道交游何足数，君家父子总相知。\n读书要见古人意，立事正须年少时。\n话旧班荆尚无日，莫忘苦语有箴规。",
        "dynasty": "宋",
        "collection_info": null
    },
    {
        "title": "送张饰之",
        "author": "王炎",
        "content": "俗子问寒温，吾侪相尔汝。\n二年坐穷山，蛛网悬一麈。\n剥啄谁扣关，欲语不敢吐。\n有客骑鲸鱼，迎之倒双屣。\n家声本光融，人物亦英伟。\n胸次蟠江湖，笔端走风雨。\n赠我琼瑶章，白虹贯囊褚。\n我如穿鼻犊，涉世多龃龉。\n君如侧翅鹰，云路未轩翥。\n杯酒接慇懃，纵谈倾肺腑。\n百围饱雪霜，士要尝艰阻。\n傅说起胥靡，夷吾出囚虏。\n淮阴有寄食，新丰有逆旅。\n饥馑必丰年，乘除乃天理。\n豪杰就功名，但问岁寒尔。\n相对一掀髯，穷通忘愠喜。",
        "dynasty": "宋",
        "collection_info": null
    },
    {
        "title": "题周功甫总领石溪三亭 溪亭",
        "author": "王炎",
        "content": "表章泉石幽，领略鸥鹭閒。\n阴阴杨柳边，小筑置曲栏。\n平铺簟纹绿，俯仰眼界宽。\n俗尘不可污，渔艇时往还。\n是心淡如水，声名落人寰。\n身行霄汉上，梦遶沧波间。\n我欲从公游，斫鲙覆酒船。\n三弄喷霜竹，月高风露寒。",
        "dynasty": "宋",
        "collection_info": null
    },
    {
        "title": "题周功甫总领石溪三亭 雪亭",
        "author": "王炎",
        "content": "竹窗环佩声珑玲，开窗不见山眉青。\n玉妃翦水堕花片，龟手入袖肤粟生。\n紫茵锦幕燎炉炽，不知酒面寒欲冰。\n春葱百指酌暖玉，似胜煮茗松风鸣。\n亭中主人笑无语，雪景佳处未易评。\n诗成呵笔笔随冻，冥搜有味银海明。\n天风浩浩吹鹤氅，欲跨白霓凌太清。\n负暄曝背者谁子，此亭可望不可登。",
        "dynasty": "宋",
        "collection_info": null
    },
    {
        "title": "题周功甫总领石溪三亭 嫣然亭",
        "author": "王炎",
        "content": "桃花结子杏花落，蛱蝶飞来遶新绿。\n臙脂如醉春意浓，嫣然一笑桃杏俗。\n蔷薇之露不涴衣，玉颊彷佛生頩姿。\n无双国色自爱惜，描貌安用诗人诗。\n雨湿东风三月尾，夜寒烧烛照花睡。\n索花劝饮干百壶，美人羞死颦眉翠。",
        "dynasty": "宋",
        "collection_info": null
    },
    {
        "title": "题陈巽叔适轩",
        "author": "王炎",
        "content": "消摇鹏鷃游，小大各有适。\n士堕躁欲中，束身就徽墨。\n桃溪有市隠，被褐怀拱璧。\n袖手阅世故，不变刍豢色。\n小窗一蒲团，燕坐琴书侧。\n岂不对客语，青眼送鸿翼。\n自言肥遯好，外物断欣戚。\n千金戒垂堂，一跌在所惜。\n笑我踏风波，辕驹窘覊靮。",
        "dynasty": "宋",
        "collection_info": null
    },
    {
        "title": "黄一翁自郡城回",
        "author": "王炎",
        "content": "千金一璧倾秦都，此璞未剖众所疑。\n朱丝度曲有山水，袖手不鼓无人知。\n黄香裋褐走江汉，失脚未上青云衢。\n此客胸中有佳处，笑人论士相目皮。\n敂关谒我即辞去，赤霄孔翠不可呼。\n江城邂逅共杯酒，麈尾清风生绤絺。\n步行触热两足茧，别后略无双鲤鱼。\n楚山摇落岁又晚，花信首回南北枝。\n青灯抽穗出金粟，喜见间关行李归。\n粲然为我启贝齿，知我不见如调饥。\n挥毫妙入斲轮手，倒囊尽出骊龙珠。\n朱朱白白颜色好，春风烂漫催花时。\n肯留花底共醉倒，为君春酒满眼酤。\n褦襶推之不肯去，忍使故人天一涯。\n摩挲老眼望寥廓，愿见秋鹗凌风飞。",
        "dynasty": "宋",
        "collection_info": null
    },
    {
        "title": "秋怀五首简陈巽叔徐伯老  其一",
        "author": "王炎",
        "content": "西风脱数叶，木末秋有声。\n团扇内箧中，肃肃庭户清。\n公退颇无事，解衣坐东荣。\n本乏霄汉心，未断丘壑情。\n日月不肯留，夺我双鬓青。\n陈编堪解颐，凉夜亲短檠。",
        "dynasty": "宋",
        "collection_info": null
    },
    {
        "title": "秋怀五首简陈巽叔徐伯老  其二",
        "author": "王炎",
        "content": "凉风挟秋回，蒲柳青欲黄。\n桂树枝相樛，采采含幽芳。\n清香美无度，坐忧露为霜。\n志士有所怀，后时多慨慷。",
        "dynasty": "宋",
        "collection_info": null
    },
    {
        "title": "秋怀五首简陈巽叔徐伯老  其三",
        "author": "王炎",
        "content": "西南天汉流，蟋蟀鸣露草。\n黄鹄垂其翼，坐看岁年老。\n寸阴轻尺璧，进德恨不早。\n百围饱风霜，蹭蹬何足道。",
        "dynasty": "宋",
        "collection_info": null
    },
    {
        "title": "秋怀五首简陈巽叔徐伯老  其四",
        "author": "王炎",
        "content": "我来今几时，寒暑已一变。\n回首望江东，天末鴈行远。\n弧矢四方志，别离讵能免。\n有怀先君子，生理只铅椠。\n相忆可相忘，问学当自勉。",
        "dynasty": "宋",
        "collection_info": null
    },
    {
        "title": "秋怀五首简陈巽叔徐伯老  其五",
        "author": "王炎",
        "content": "我家南溪上，老屋四立壁。\n俗子呼不来，巷无车马迹。\n公庭有将迎，未免眼青白。\n陈徐臭味同，吾获双拱璧。\n拂我榻上尘，与君商六籍。",
        "dynasty": "宋",
        "collection_info": null
    },
    {
        "title": "又五首  其一",
        "author": "王炎",
        "content": "一身将百指，就食家浮游。\n清霜木叶黄，弊笥无完裘。\n平生三釜心，山阿种松楸。\n圆枘运方穿，命不与己谋。\n盥濯朱墨手，清江操钧舟。",
        "dynasty": "宋",
        "collection_info": null
    },
    {
        "title": "又五首  其二",
        "author": "王炎",
        "content": "择友得石交，心腹管城子。\n可怜老而秃，我穷正坐此。\n玲珑玉其音，六学有妙理。\n抱此为身媒，前贤恐不尔。\n翩翩肉食飞，书生懦于武。",
        "dynasty": "宋",
        "collection_info": null
    },
    {
        "title": "又五首  其三",
        "author": "王炎",
        "content": "东风黄鸟鸣，白露寒蝉悲。\n去日何太短，种种髮欲疎。\n人言了婚嫁，此事今何如。\n欲耕无一廛，儿女牵人衣。\n蚕以茧自缠，深念难为娱。",
        "dynasty": "宋",
        "collection_info": null
    },
    {
        "title": "又五首  其四",
        "author": "王炎",
        "content": "跣行我足伤，涉世无夷路。\n三復贝锦诗，谗口古亦恶。\n儿女附耳言，誉喜诉其怒。\n勿用驱青蝇，玉质自如故。",
        "dynasty": "宋",
        "collection_info": null
    },
    {
        "title": "又五首  其五",
        "author": "王炎",
        "content": "竹间有数椽，读书乐未央。\n稻粱自为谋，风散鸿鴈行。\n叔氏从我来，季子天一方。\n人生手足爱，念之搅中肠。\n谁不思息肩，我岂乐异乡。\n何时一青灯，夜雨同对床。",
        "dynasty": "宋",
        "collection_info": null
    },
    {
        "title": "用前韵答黄一翁五首  其一",
        "author": "王炎",
        "content": "天寒鸿鴈低，客子亦倦游。\n忆昔少年时，风埃蔽貂裘。\n欲办一束茅，不种千章楸。\n黄鹄入鸡鹜，亦为饮啄谋。\n岂有斗升水，能行千斛舟。",
        "dynasty": "宋",
        "collection_info": null
    },
    {
        "title": "用前韵答黄一翁五首  其二",
        "author": "王炎",
        "content": "吾友西家黄，笔力压余子。\n金马可曳裾，胡为亦留此。\n整整插架书，拂蠹自料理。\n三年飞不翔，袖手今且尔。\n仪凤五色文，霄汉终接武。",
        "dynasty": "宋",
        "collection_info": null
    },
    {
        "title": "用前韵答黄一翁五首  其三",
        "author": "王炎",
        "content": "楚客抱玉虹，刖足只自悲。\n有宝不韫椟，此计亦未疎。\n子虚一赋成，日边问相如。\n老眼阅人多，君岂一布衣。\n箧中有琼瑶，把玩聊自娱。",
        "dynasty": "宋",
        "collection_info": null
    },
    {
        "title": "用前韵答黄一翁五首  其四",
        "author": "王炎",
        "content": "秣马践古辙，经术导先路。\n士要人品高，与俗殊好恶。\n忮心虿尾毒，褊心螳臂怒。\n唾面令自干，吾今乃非故。",
        "dynasty": "宋",
        "collection_info": null
    },
    {
        "title": "用前韵答黄一翁五首  其五",
        "author": "王炎",
        "content": "青云诸贵人，鸣玉朝未央。\n我无封侯骨，难入鹓鹭行。\n生女不出门，生男志四方。\n十年九不就，食荠苦我肠。\n未能返故园，且可归醉乡。\n细君谕此怀，春溜鸣糟床。",
        "dynasty": "宋",
        "collection_info": null
    },
    {
        "title": "廨舍梅花欲开三绝  其一",
        "author": "王炎",
        "content": "花开不肯待春融，恐混繁枝深浅红。\n洁白天然贞女操，清癯独立古人风。",
        "dynasty": "宋",
        "collection_info": null
    },
    {
        "title": "廨舍梅花欲开三绝  其二",
        "author": "王炎",
        "content": "怀人不寄陇头信，寓兴亦无东阁诗。\n坐裛暗香供鼻观，小窗寒月浸疎枝。",
        "dynasty": "宋",
        "collection_info": null
    },
    {
        "title": "廨舍梅花欲开三绝  其三",
        "author": "王炎",
        "content": "颇怪涪翁错下言，水仙许入弟兄间。\n恨无好语供题品，花定嗔人颓玉山。",
        "dynasty": "宋",
        "collection_info": null
    },
    {
        "title": "郊外见梅再用前韵三首  其一",
        "author": "王炎",
        "content": "四山有雪未全融，蓓蕾梢头茁小红。\n也欲索花同一笑，苍颜羞涩见春风。",
        "dynasty": "宋",
        "collection_info": null
    },
    {
        "title": "郊外见梅再用前韵三首  其二",
        "author": "王炎",
        "content": "皎如玉雪不容缁，乞我寒香苦索诗。\n输与西湖閒处士，解吟篱落忽横枝。",
        "dynasty": "宋",
        "collection_info": null
    },
    {
        "title": "郊外见梅再用前韵三首  其三",
        "author": "王炎",
        "content": "故园疎竹蔽柴关，手植孤根在竹间。\n别后疎枝无恙否，寂寥风月冷溪山。",
        "dynasty": "宋",
        "collection_info": null
    },
    {
        "title": "题咸宁江宰德先清远堂",
        "author": "王炎",
        "content": "筑屋俯平湖，百顷风漪涟。\n湖底行白云，湖外横青山。\n仙官踏两鳬，游戏来人间。\n清都在天上，欲去懒着鞭。\n百里可盘薄，苦无敲朴喧。\n试出持蟹手，为民奏鸣絃。\n潘郎儿辈尔，栽花作春妍。\n渊明未甚高，料理种秫田。\n捲箔坐绳床，香吐一缕烟。\n白鸟入空蒙，飞鸿度云边。\n箇裏不着愁，心与物共閒。\n渔榔劝客饮，玉色亦粲然。\n目极意不尽，老蟾生莫天。",
        "dynasty": "宋",
        "collection_info": null
    },
    {
        "title": "生朝无以自慰作留贫荐一杯",
        "author": "王炎",
        "content": "私居饭半菽，官舍食无肉。\n何乃太清生，囊无一钱蓄。\n人言骨相寒，有智不如福。\n贫者轻于叶，富者重如玉。\n轻重信然否，世情手翻覆。\n相彼守钱虏，无厌溪壑欲。\n口不谈古今，枵然瓠壶腹。\n渠固笑我癯，我亦笑渠俗。\n珊瑚数十株，胡椒八百斛。\n冥冥鬼瞰室，一跌赤其族。\n未若贫而安，高枕睡常熟。\n我我云溪阳，欹侧数椽屋。\n屋后莳菘韭，屋前种梅竹。\n室中四立壁，但有书可读。\n世故驱我来，营此升斗粟。\n仕不上青云，何如返耕牧。\n颇怪草玄翁，乃谓贫可逐。\n卒岁一布裘，终朝一饘粥。\n此外何所求，吾生无不足。",
        "dynasty": "宋",
        "collection_info": null
    },
    {
        "title": "用前韵答黄一翁二首  其一",
        "author": "王炎",
        "content": "缊袍敌狐裘，晚饭可当肉。\n讳穷竟未免，岂不爱储蓄。\n嗜利颡有泚，恐愧王承福。\n财固祸之媒，越乡忌怀玉。\n君看座右器，已满即倾覆。\n圣贤用功处，清心而寡欲。\n于世淡无求，乃能实其腹。\n谁令入青衫，失策混流俗。\n黄子振鹭姿，笔力扛百斛。\n笑人龟手药，欲售先聚族。\n知予颇清苦，应物未圆熟。\n游宦不能巧，俯首立矮屋。\n锻炼知精金，祁寒见松竹。\n自立不坚定，庸行徒圣读。\n谁谓漆园高，俯首欲丐粟。\n穷作扣角歌，老厌淄川牧。\n古道寖斲丧，时人方逐逐。\n有田南山南，可办一盂粥。\n请赓归去来，世路早收足。",
        "dynasty": "宋",
        "collection_info": null
    },
    {
        "title": "用前韵答黄一翁二首  其二",
        "author": "王炎",
        "content": "豆羹采藜藿，鼎食厌粱肉。\n士欲齐得丧，胸次要涵蓄。\n我晚颇闻道，宁有慧无福。\n外物皆浮云，此道等珠玉。\n阅事如阅棋，已过安用覆。\n回光照诸妄，稍稍淡无欲。\n与君共玄谈，一笑时捧腹。\n更以诗留贫，此语颇惊俗。\n细看苜蓿盘，岂减槟榔斛。\n见金不见人，渠辈非吾族。\n君独臭味同，吾固知之熟。\n平生求益友，今日并墙屋。\n不肯兄事钱，宁以君呼竹。\n力学追古人，经史费抄读。\n我方病少瘳，拥衲肤有粟。\n百念渐灰冷，有牛不须牧。\n君如汗血驹，堕地必驰逐。\n甘为走踆踆，耻作雌粥粥。\n有玉未尝献，岂忧终刖足。",
        "dynasty": "宋",
        "collection_info": null
    },
    {
        "title": "过幕阜山",
        "author": "王炎",
        "content": "昔闻幕阜古洞天，偶驰瘦马行山前。\n诸峰却立一峰出，苍龙堕地走復蟠。\n谁烧丹竈汲丹井，绝顶万丈巢飞仙。\n扪萝攀磴敢惮险，欲往未有一日閒。\n仙翁见我定拍手，笑我诘曲来人间。\n雨淋日炙行路难，何如鸾鹤游云端。\n人生不比金石坚，向来青鬓今苍颜。\n百年富贵草头露，何乃自苦縻一官。\n虽无道骨可不死，亦欲早挂头上冠。\n南山之南北山北，筑屋翠微高枕眠。",
        "dynasty": "宋",
        "collection_info": null
    },
    {
        "title": "平江道中",
        "author": "王炎",
        "content": "笋舆踏瘦石，挥汗日亭午。\n山断忽眼明，人家住溪浒。\n解衣近绿阴，隔枝鸟相语。\n好风送凉来，坐久失畏暑。\n潭潭一水绿，可以浣尘土。\n樵歌响空谷，渔艇散前浦。\n丘壑太寂寥，从俗祇自苦。\n征夫问前途，欲往空顾伫。",
        "dynasty": "宋",
        "collection_info": null
    },
    {
        "title": "喜雨歌",
        "author": "王炎",
        "content": "去年夏旱田原枯，龙骨取水禾不苏。\n张颐待哺神所悯，吏既祷之甘雨随。\n东阡西陌喜相贺，化我硗确成膏腴。\n炊粳酿黍作秋社，翁媪醉饱儿孙嬉。\n今年种艺方入土，梅天宜雨还不雨。\n高仰之田龟兆开，污邪亦半无流水。\n帝从人欲不待祈，丰隆击鼓羣龙趋。\n山南山北起云雾，雨脚急来如绠縻。\n富家安坐有红粟，田家作苦惟饘粥。\n丁壮力耕儿饭牛，旱时得雨胜珠玉。",
        "dynasty": "宋",
        "collection_info": null
    },
    {
        "title": "沿檄如蒲圻讯民之食菜事魔者作诗悯之",
        "author": "王炎",
        "content": "三代日方中，为民破重昏。\n既蚀復光融，孔孟道益尊。\n古礼今则亡，陈编意犹存。\n饮燕用觥筹，荐享羞羔豚。\n瞿昙何为者，髠首徒实繁。\n不饮非畏义，不杀非知仁。\n举世昏不悟，跣足行荆榛。\n胎祸产妖幻，与佛岐又分。\n俗愚有罣误，吏议多深文。\n怒言必溢恶，疑似恐不根。\n黔首亦何罪，可悯不可嗔。\n大道若返古，怪说难眩民。\n帝居虎豹守，此语谁扣阍。",
        "dynasty": "宋",
        "collection_info": null
    },
    {
        "title": "和沈粹卿登南楼韵",
        "author": "王炎",
        "content": "鼓角声悲城上头，沈郎怀古一登楼。\n下临平楚容回顾，北望神州定欲愁。\n叫日征鸿云路冷，嘶风战马塞垣秋。\n人间俯仰更兴废，江汉滔滔万古流。",
        "dynasty": "宋",
        "collection_info": null
    },
    {
        "title": "晚春书怀简陈巽叔二首  其一",
        "author": "王炎",
        "content": "畏病不多酌，遣情时自吟。\n絮飞春漠漠，树密午阴阴。\n壮县今岑寂，微官有陆沉。\n青山啼杜宇，未断故园心。",
        "dynasty": "宋",
        "collection_info": null
    },
    {
        "title": "晚春书怀简陈巽叔二首  其二",
        "author": "王炎",
        "content": "花片已零落，绿阴遮短墙。\n园蔬春笋长，官酒腊醅香。\n挥麈故人少，杜门閒日长。\n不妨时过我，谈笑倚绳床。",
        "dynasty": "宋",
        "collection_info": null
    },
    {
        "title": "和廖守岳阳楼韵三首  其一",
        "author": "王炎",
        "content": "湖水无波亦蹴天，君山蟠结独岿然。\n未须弔古怀骚客，聊復凭虚揖吕仙。\n霁月光风供笑傲，长篇短句总流传。\n尊中况有蒲萄绿，试作长鲸饮百川。",
        "dynasty": "宋",
        "collection_info": null
    },
    {
        "title": "和廖守岳阳楼韵三首  其二",
        "author": "王炎",
        "content": "蛟螭旗尾拥楼头，偃仰胡床护一州。\n水阔三江成汇泽，风高六月有清秋。\n长吟不减白苹句，坐啸能分黄屋忧。\n凭槛可穷千里目，角声呜轧楚帆收。",
        "dynasty": "宋",
        "collection_info": null
    },
    {
        "title": "和廖守岳阳楼韵三首  其三",
        "author": "王炎",
        "content": "清香燕寝憩儒先，出对湖山一莞然。\n红旆小驱聊缓带，青云直上且扬鞭。\n肯容坐客同挥麈，莫惮行厨费击鲜。\n种就巴丘桃李径，不应画诺更留连。",
        "dynasty": "宋",
        "collection_info": null
    },
    {
        "title": "和留献之出郊劝农",
        "author": "王炎",
        "content": "澜翻布谷唤春晴，浩荡花风拥旆旌。\n野老无知须户晓，长官着意自山行。\n四郊烟火皆新集，百里污莱未尽耕。\n前日惰农今力穑，闾阎閒暇政宽平。",
        "dynasty": "宋",
        "collection_info": null
    },
    {
        "title": "和游尧臣劝农韵",
        "author": "王炎",
        "content": "传呼稳凭笋舆行，喜见漫山麦浪平。\n道上老农皆好语，年来瘦地有新耕。\n草深黄犊阳坡暖，雨过青蒲野水生。\n桃李阴中春事好，田家鸡犬亦欢声。",
        "dynasty": "宋",
        "collection_info": null
    },
    {
        "title": "到胡道士草庵二首  其一",
        "author": "王炎",
        "content": "清风飕飕竹万箇，白日寂寂茅三间。\n春深只有鸟呼梦，地僻略无人叩关。\n岂但壶中堪避世，也胜图上可游山。\n出门回首不能住，输与道人閒復閒。",
        "dynasty": "宋",
        "collection_info": null
    },
    {
        "title": "到胡道士草庵二首  其二",
        "author": "王炎",
        "content": "绿阴啼鸟户庭幽，解带聊为一夕留。\n行李未知何日了，转蓬方觉此生浮。\n市朝役役兔三窟，今古悠悠貉一丘。\n得似黄冠林下住，何须控鹤上瀛洲。",
        "dynasty": "宋",
        "collection_info": null
    },
    {
        "title": "旅中书怀",
        "author": "王炎",
        "content": "燕子未归寒已退，海棠半落雨初晴。\n他乡异县见春色，远水平芜关客情。\n道路不来黄犬信，烟波深负白鸥盟。\n数奇落在千官底，敢嘆儒冠误此生。",
        "dynasty": "宋",
        "collection_info": null
    },
    {
        "title": "到寿安精舍",
        "author": "王炎",
        "content": "佛宇崇崇倚翠微，万株松盖碧相围。\n崎岖短策频行路，盘薄胡床暂解衣。\n自笑将身为马走，不妨着眼趁鸿飞。\n枕流漱石平生事，却为蜗蛮定是非。",
        "dynasty": "宋",
        "collection_info": null
    },
    {
        "title": "岁莫官舍书怀二首  其一",
        "author": "王炎",
        "content": "九霄侧目不飞扬，落在荆湖又一霜。\n寒日无辉溪水冻，春风有信野梅香。\n少年豪气今揫敛，小隠生涯尚渺茫。\n叹息衣襟渍朱墨，镜中容易鬓毛苍。",
        "dynasty": "宋",
        "collection_info": null
    },
    {
        "title": "岁莫官舍书怀二首  其二",
        "author": "王炎",
        "content": "三径无资出宦游，归心日夜遶松楸。\n络头不尽奔腾志，侧翅聊为饮啄谋。\n捉麈纵谈无好客，捲书独坐有清愁。\n陶泓毛颖成何事，弹指人间岁月流。",
        "dynasty": "宋",
        "collection_info": null
    },
    {
        "title": "闻杜鹃",
        "author": "王炎",
        "content": "稻秧出水绿初齐，忆在田间把一犁。\n留滞天涯归未得，杜鹃何苦向人啼。",
        "dynasty": "宋",
        "collection_info": null
    },
    {
        "title": "野鳬",
        "author": "王炎",
        "content": "白水满塘蒲荇青，野鳬相对浴春晴。\n背人飞去犹回顾，我已忘机莫浪惊。",
        "dynasty": "宋",
        "collection_info": null
    },
    {
        "title": "林监生日",
        "author": "王炎",
        "content": "玉融秀参天，人物时炳灵。\n小春气候佳，产此千人英。\n酌酒为君寿，不惟祝年龄。\n君家屋渠渠，鹤髮居中庭。\n前有棣华秀，后有兰芽馨。\n安用执象简，始足为君荣。\n置身瓶盎间，恐损双鬓青。\n试占眉间黄，身閒即蓬瀛。",
        "dynasty": "宋",
        "collection_info": null
    },
    {
        "title": "留献之初得孙",
        "author": "王炎",
        "content": "蓝田美玉骊龙珠，天马之驹丹凤雏。\n平生眼底未曾见，物以希有为珍奇。\n世间尺子乏英骨，㹠犬虽多安用为。\n留侯丰下宜有后，更积阴德栽培之。\n大儿崭然露头角，胸中箧笥罗诗书。\n文章机杼有家法，睥睨云汉思高飞。\n小儿学语解揖客，眼如点漆肤凝脂。\n家庭有此万金产，何忧门户无光辉。\n乃翁昨日坐堂上，津津黄气溢两眉。\n女奴走报子舍喜，紫兰玉树生孙枝。\n不须老释亲抱送，此真天上麒麟儿。\n我来欲与汤餠客，对翁寿以金屈巵。\n看渠一岁能识字，八岁落笔驱文辞。\n三衢之留世冠冕，公侯衮衮当无疑。\n他年我未鬚髮白，已见此子摩天衢。",
        "dynasty": "宋",
        "collection_info": null
    },
    {
        "title": "野次欲访于从周不果因寄二首  其一",
        "author": "王炎",
        "content": "见说南山下，云霞好隠居。\n草深幽径断，心远俗人疎。\n倚杖时观穫，焚香只读书。\n宦游无此乐，令我忆吾庐。",
        "dynasty": "宋",
        "collection_info": null
    },
    {
        "title": "野次欲访于从周不果因寄二首  其二",
        "author": "王炎",
        "content": "佳士不可见，清游难豫期。\n此心虽眷眷，欲去却迟迟。\n白酒应新熟，黄粱亦可炊。\n稍閒当跃马，说与主人知。",
        "dynasty": "宋",
        "collection_info": null
    },
    {
        "title": "过凤隠山",
        "author": "王炎",
        "content": "落日孤村静，青松一径斜。\n问程愁客路，託宿到僧家。\n香鼎生云穗，茶瓯涌雪花。\n胸襟添道气，隠几息喧譁。",
        "dynasty": "宋",
        "collection_info": null
    },
    {
        "title": "出游郊外七绝  其一",
        "author": "王炎",
        "content": "漠漠野田新水生，花枝一笑欲倾城。\n孤村曲坞皆春色，信有东风不世情。",
        "dynasty": "宋",
        "collection_info": null
    },
    {
        "title": "出游郊外七绝  其二",
        "author": "王炎",
        "content": "幽鸟共歌春意好，閒花巧笑客愁多。\n酒徒诗社俱疎隔，如此东郊景物何。",
        "dynasty": "宋",
        "collection_info": null
    },
    {
        "title": "出游郊外七绝  其三",
        "author": "王炎",
        "content": "闭户不知春色佳，柳梢欲暗可藏鸦。\n鸭头新绿齐腰水，女颊轻红刺眼花。",
        "dynasty": "宋",
        "collection_info": null
    },
    {
        "title": "出游郊外七绝  其四",
        "author": "王炎",
        "content": "道上东风掠面轻，一犁雨足得新晴。\n草头蛱蝶自由舞，林下鶌鸼相对鸣。",
        "dynasty": "宋",
        "collection_info": null
    },
    {
        "title": "出游郊外七绝  其五",
        "author": "王炎",
        "content": "孤烟近见数椽屋，急水时行独木桥。\n入眼异乡风景别，修眉一抹暮山遥。",
        "dynasty": "宋",
        "collection_info": null
    },
    {
        "title": "出游郊外七绝  其六",
        "author": "王炎",
        "content": "快马骎骎穿野径，春风处处见山花。\n不须举首看回鴈，家在南头天一涯。",
        "dynasty": "宋",
        "collection_info": null
    },
    {
        "title": "出游郊外七绝  其七",
        "author": "王炎",
        "content": "云昏山色收图画，雨过泉声杂管絃。\n马上得晴春满眼，好花迎客亦嫣然。",
        "dynasty": "宋",
        "collection_info": null
    },
    {
        "title": "旅中思家",
        "author": "王炎",
        "content": "野田既雨水皆满，山路无风花自香。\n且復将身供世事，也能随处对春光。\n绝嫌俗物眼多白，未办生涯髯已苍。\n待看楂梨粗可教，老夫耕钓即韬藏。",
        "dynasty": "宋",
        "collection_info": null
    },
    {
        "title": "至灌溪予瓌老二首  其一",
        "author": "王炎",
        "content": "春风一路百花开，踏遍空山特地来。\n莫道沤麻池水浅，千寻飞瀑吼春雷。",
        "dynasty": "宋",
        "collection_info": null
    },
    {
        "title": "至灌溪予瓌老二首  其二",
        "author": "王炎",
        "content": "食肉定知非虎颈，腾身自笑不鸢肩。\n相逢莫话青云事，借我清风一枕眠。",
        "dynasty": "宋",
        "collection_info": null
    },
    {
        "title": "宿野人家",
        "author": "王炎",
        "content": "破篱犬吠月将落，曲沼蛙号天欲晴。\n日出东方尘满眼，不如欹枕梦魂清。",
        "dynasty": "宋",
        "collection_info": null
    },
    {
        "title": "闻蝉",
        "author": "王炎",
        "content": "绿阴遮日忽鸣蝉，堕地残红色未蔫。\n两岸垂杨低蘸水，梦魂时到故溪边。",
        "dynasty": "宋",
        "collection_info": null
    },
    {
        "title": "山行二绝  其一",
        "author": "王炎",
        "content": "路回秾绿屡低盖，风定落红时点衣。\n行李驰驱无暇日，客情乡思两依依。",
        "dynasty": "宋",
        "collection_info": null
    },
    {
        "title": "山行二绝  其二",
        "author": "王炎",
        "content": "尽日扶舆度乱山，石根古涧水潺潺。\n孤烟时傍翠微起，疑在新安道路间。",
        "dynasty": "宋",
        "collection_info": null
    },
    {
        "title": "春日二绝  其一",
        "author": "王炎",
        "content": "柳影人家燕子飞，东风落絮罥游丝。\n欲题崔护桃花句，惆怅春深子满枝。",
        "dynasty": "宋",
        "collection_info": null
    },
    {
        "title": "春日二绝  其二",
        "author": "王炎",
        "content": "野花无頼作红白，香力也能来着人。\n古涧寒泉山下路，道人别作一家春。",
        "dynasty": "宋",
        "collection_info": null
    },
    {
        "title": "到常清寺予哲师三绝  其一",
        "author": "王炎",
        "content": "扣关解后老支郎，见我丁宁问故乡。\n自说病身归不得，花开叶落几凄凉。",
        "dynasty": "宋",
        "collection_info": null
    },
    {
        "title": "到常清寺予哲师三绝  其二",
        "author": "王炎",
        "content": "寂寂松门古道场，暂容倦客拂横床。\n老僧欲尽殷勤意，林下春风茗椀香。",
        "dynasty": "宋",
        "collection_info": null
    },
    {
        "title": "到常清寺予哲师三绝  其三",
        "author": "王炎",
        "content": "古井寒泉久不波，岂贪好梦到南柯。\n夜来雨过岩花落，好鸟留春自啸歌。",
        "dynasty": "宋",
        "collection_info": null
    },
    {
        "title": "晚憩田家二绝  其一",
        "author": "王炎",
        "content": "家书未到鹊先喜，春事无多鶑又啼。\n偶对好山留客坐，绿阴遮屋日将西。",
        "dynasty": "宋",
        "collection_info": null
    },
    {
        "title": "晚憩田家二绝  其二",
        "author": "王炎",
        "content": "山间一径牛羊迹，林下数家鸡犬声。\n底事居人苦争畔，閒田官正募民耕。",
        "dynasty": "宋",
        "collection_info": null
    },
    {
        "title": "留山间即事",
        "author": "王炎",
        "content": "暂留野次倦征行，差觉山林气味清。\n日酿梅酸新雨过，山连空翠淡烟横。\n东皋水满起农事，南国草青回鴈程。\n拨置文书聊隠几，笙歌一部听蛙鸣。",
        "dynasty": "宋",
        "collection_info": null
    },
    {
        "title": "出郊书怀",
        "author": "王炎",
        "content": "扁舟蓑笠寄平生，元是江湖一白丁。\n偶着青衫持手版，懒占黄色上天庭。\n正须每事问三尺，未暇对人谈六经。\n啼鸟数声春事了，故乡回首几长亭。",
        "dynasty": "宋",
        "collection_info": null
    },
    {
        "title": "野次遇雨",
        "author": "王炎",
        "content": "木末云屯飞雨暗，柳梢水到小溪深。\n身随王事有行役，家在江南无信音。\n但得林泉堪着眼，莫将轩冕更关心。\n拂衣何日径归去，青鬓不禁愁绪侵。",
        "dynasty": "宋",
        "collection_info": null
    },
    {
        "title": "酬陈叔裕四首  其一",
        "author": "王炎",
        "content": "扣关倒屣略从容，惊见文章豹管中。\n水阔山遥俱倦客，花明柳暗又东风。\n锦囊收拾语皆好，黄卷沉潜经可穷。\n会看卧龙腾踏去，知贤吾或似庞翁。",
        "dynasty": "宋",
        "collection_info": null
    },
    {
        "title": "酬陈叔裕四首  其二",
        "author": "王炎",
        "content": "花枝破蕾作轻红，渐有春愁入眼中。\n傥可登楼销暇日，幸无举扇障西风。\n朱絃自奏难谐俗，白璧深藏莫丑穷。\n樽酒论文期款曲，骊驹催客陋江翁。",
        "dynasty": "宋",
        "collection_info": null
    },
    {
        "title": "酬陈叔裕四首  其三",
        "author": "王炎",
        "content": "未能筑室隠墙东，偶尔书名宦牒中。\n罗雀门空无俗物，骑鲸客至有仙风。\n刀头虽折故乡远，锥末不营生理穷。\n意欲挽君来酒国，接䍦倒着任山翁。",
        "dynasty": "宋",
        "collection_info": null
    },
    {
        "title": "酬陈叔裕四首  其四",
        "author": "王炎",
        "content": "天台远在浙江东，景物应曾到梦中。\n但有锦囊盛白雪，苦无罗袜舞回风。\n闭门花鸟春心薄，隠几诗书日力穷。\n益友琢磨吾岂敢，西隣仙吏有诗翁。",
        "dynasty": "宋",
        "collection_info": null
    },
    {
        "title": "上巳",
        "author": "王炎",
        "content": "莫春祓禊好天气，不到水边流一杯。\n旋擘红泥尝煮酒，自循绿树摘青梅。\n淹留异县客多病，迢递故乡书不来。\n历历旧时行乐处，凭栏小立首空迴。",
        "dynasty": "宋",
        "collection_info": null
    },
    {
        "title": "过灵塔寺",
        "author": "王炎",
        "content": "萧寺经新雨，山间六月清。\n松梢凝翠滴，蕉叶自风生。\n古塔岿然在，僧鱼冷不鸣。\n旅怀多感激，高树又蝉声。",
        "dynasty": "宋",
        "collection_info": null
    },
    {
        "title": "过西崙庄一宿",
        "author": "王炎",
        "content": "南首巴陵道，篮舆小作程。\n欲随王事去，颇恋佛庐清。\n一雨暑欲退，四山秋有声。\n流年欺鬓髮，摇落又关情。",
        "dynasty": "宋",
        "collection_info": null
    },
    {
        "title": "酬李秀才",
        "author": "王炎",
        "content": "繫马松根倦欲休，入门解逅得诗流。\n暑天客裏难行路，莫雨山间便觉秋。\n共对青灯谭世事，惜无斗酒破牢愁。\n黄花可摘吾当返，肯过桃溪一醉不。",
        "dynasty": "宋",
        "collection_info": null
    },
    {
        "title": "湘阴道中",
        "author": "王炎",
        "content": "道出昌江险，翩翩马足轻。\n流萍嗟远宦，行李偶南征。\n地带长沙湿，川通湘水清。\n凄凉怀屈贾，天阔莫云平。",
        "dynasty": "宋",
        "collection_info": null
    },
    {
        "title": "喜晴",
        "author": "王炎",
        "content": "云上山椒鸣竹鸡，愁行客路踏青泥。\n穷人也得天调护，乞与新晴可杖藜。",
        "dynasty": "宋",
        "collection_info": null
    },
    {
        "title": "雨中山行",
        "author": "王炎",
        "content": "暝烟有客投茅舍，春水无人渡板桥。\n满地落花愁寂寂，连天芳草思迢迢。",
        "dynasty": "宋",
        "collection_info": null
    },
    {
        "title": "春日即事四绝  其一",
        "author": "王炎",
        "content": "晚晴鸜鹆自相语，春冷海棠犹未花。\n把酒排愁先畏病，拥衾作梦欲还家。",
        "dynasty": "宋",
        "collection_info": null
    },
    {
        "title": "春日即事四绝  其二",
        "author": "王炎",
        "content": "年少逢春喜欲狂，长年心事易凄凉。\n胸中不可无今古，坐阅陈编自炷香。",
        "dynasty": "宋",
        "collection_info": null
    },
    {
        "title": "春日即事四绝  其三",
        "author": "王炎",
        "content": "着人春气浓于酒，老眼倦看深浅红。\n只有睡魔降未得，铜瓶鱼眼沸松风。",
        "dynasty": "宋",
        "collection_info": null
    },
    {
        "title": "春日即事四绝  其四",
        "author": "王炎",
        "content": "小园桃李怯风雨，春事一年浑得晴。\n燕子欲相牵率去，踏青吾不敢徒行。",
        "dynasty": "宋",
        "collection_info": null
    },
    {
        "title": "雨后继成二绝  其一",
        "author": "王炎",
        "content": "草泥融处堕蔫红，社近寒生雨又风。\n未办把杯供一醉，花开花落太怱怱。",
        "dynasty": "宋",
        "collection_info": null
    },
    {
        "title": "雨后继成二绝  其二",
        "author": "王炎",
        "content": "水摇山影绿沉沉，雨打花光故恼人。\n頼有海棠倾国色，嫣然一笑解留春。",
        "dynasty": "宋",
        "collection_info": null
    },
    {
        "title": "陪留宰游灌溪回饮县圃六绝  其一",
        "author": "王炎",
        "content": "泥融紫燕欲营垒，日暖黄蜂争取花。\n试向静中观物化，蒲团相对坐僧家。",
        "dynasty": "宋",
        "collection_info": null
    },
    {
        "title": "陪留宰游灌溪回饮县圃六绝  其二",
        "author": "王炎",
        "content": "花暖不胜胡蝶狂，松间支径午阴凉。\n沤麻别自有春色，鼻观同参佛土香。",
        "dynasty": "宋",
        "collection_info": null
    },
    {
        "title": "陪留宰游灌溪回饮县圃六绝  其三",
        "author": "王炎",
        "content": "樽中欢伯解人意，乞我桃皮杏眼红。\n一笑劳生那易得，回鞭落日马嘶风。",
        "dynasty": "宋",
        "collection_info": null
    },
    {
        "title": "陪留宰游灌溪回饮县圃六绝  其四",
        "author": "王炎",
        "content": "入眼山花尽笑迎，双鳬飞处雨初晴。\n二年踏遍桃溪路，携酒寻春只此行。",
        "dynasty": "宋",
        "collection_info": null
    },
    {
        "title": "陪留宰游灌溪回饮县圃六绝  其五",
        "author": "王炎",
        "content": "高烧蜡炬照深红，恐负一年花信风。\n恶客敢辞今日醉，明年别去定匆匆。",
        "dynasty": "宋",
        "collection_info": null
    },
    {
        "title": "陪留宰游灌溪回饮县圃六绝  其六",
        "author": "王炎",
        "content": "东风桃李可招客，吏事尘埃能困人。\n蘸甲一杯留我醉，知公胸次有阳春。",
        "dynasty": "宋",
        "collection_info": null
    },
    {
        "title": "和留宰赏荼䕷二绝  其一",
        "author": "王炎",
        "content": "郎官唤客坐花旁，尽日杯行笑语香。\n醉看绿云笼暖雪，不知憔悴落他乡。",
        "dynasty": "宋",
        "collection_info": null
    },
    {
        "title": "和留宰赏荼䕷二绝  其二",
        "author": "王炎",
        "content": "得酒衰怀亦满觞，不禁花气逼人香。\n醒时忍见风吹尽，玉质温柔是故乡。",
        "dynasty": "宋",
        "collection_info": null
    },
    {
        "title": "陈推官幽居十咏 彭蠡归舟",
        "author": "王炎",
        "content": "三老樯边尔汝，颇疑居士知津。\n頼有白鸥无恙，肯来迎棹相亲。",
        "dynasty": "宋",
        "collection_info": null
    },
    {
        "title": "陈推官幽居十咏 山堂旷望",
        "author": "王炎",
        "content": "俗物令人眼白，鈎帘领略湖山。\n袖手倚楹独立，孤鸿灭没人间。",
        "dynasty": "宋",
        "collection_info": null
    },
    {
        "title": "陈推官幽居十咏 重湖泛月",
        "author": "王炎",
        "content": "四顾水光无际，自操一叶轻舟。\n天阔冰轮欲堕，短桡犹在中流。",
        "dynasty": "宋",
        "collection_info": null
    },
    {
        "title": "陈推官幽居十咏 星湾晚钓",
        "author": "王炎",
        "content": "割据一湾风月，棹行衝破青苹。\n未有霜鳞贯柳，注心不在垂纶。",
        "dynasty": "宋",
        "collection_info": null
    },
    {
        "title": "陈推官幽居十咏 雨后观瀑",
        "author": "王炎",
        "content": "银汉倒倾波浪，玉龙怒挟雷霆。\n雨后遥看更好，斩新泉白山青。",
        "dynasty": "宋",
        "collection_info": null
    },
    {
        "title": "陈推官幽居十咏 松径閒步",
        "author": "王炎",
        "content": "两行松盖遮护，下有苍苔地衣。\n试我青鞋布袜，支筇却立忘归。",
        "dynasty": "宋",
        "collection_info": null
    },
    {
        "title": "陈推官幽居十咏 溪上赋诗",
        "author": "王炎",
        "content": "阅遍岸花汀草，捻髭危坐渔矶。\n一笑冥搜得句，溪山争吐光辉。",
        "dynasty": "宋",
        "collection_info": null
    },
    {
        "title": "陈推官幽居十咏 林下避暑",
        "author": "王炎",
        "content": "灌木樛枝密叶，南风细细无声。\n不用蒲葵到手，箇中六月秋清。",
        "dynasty": "宋",
        "collection_info": null
    },
    {
        "title": "陈推官幽居十咏 载酒寻梅",
        "author": "王炎",
        "content": "幽花信美如玉，不愿游人见知。\n唤取曲生同载，为春物色南枝。",
        "dynasty": "宋",
        "collection_info": null
    },
    {
        "title": "陈推官幽居十咏 雪中访隠",
        "author": "王炎",
        "content": "寒气侵凌鹤氅，苍头急打柴门。\n鹊抱冰枝欲语，山人喜色春温。",
        "dynasty": "宋",
        "collection_info": null
    },
    {
        "title": "宿公安二圣寺",
        "author": "王炎",
        "content": "蒙城一市万人聚，一堤如虹作遮护。\n风涛悍怒鱼龙宫，濒流压以青莲宇。\n潭潭广殿不动尊，夹立二丈力士身。\n楚帆蜀柂日衔尾，过者蹴然生畏心。\n粥鱼斋鼓二千指，我贫未办作檀施。\n明朝踏霜出江头，借佛定力扶扁舟。",
        "dynasty": "宋",
        "collection_info": null
    },
    {
        "title": "寓江陵能仁僧舍二首  其一",
        "author": "王炎",
        "content": "客裏岁月晚，春生梅柳枝。\n弟兄嗟别久，儿女话归迟。\n拙直将安用，飞腾敢自期。\n老支刚笑我，底事作痴儿。",
        "dynasty": "宋",
        "collection_info": null
    },
    {
        "title": "寓江陵能仁僧舍二首  其二",
        "author": "王炎",
        "content": "容膝非无地，安心即是家。\n焚香翻贝叶，汲水养梅花。\n无客同持酒，呼僧共煮茶。\n夜寒烧木佛，谁是老丹霞。",
        "dynasty": "宋",
        "collection_info": null
    },
    {
        "title": "夜坐",
        "author": "王炎",
        "content": "月白侵衣冷，窗间对一灯。\n淹留归未得，进取我何能。\n空室无天女，清谈只衲僧。\n不嫌身寂寞，绝喜睡瞢腾。",
        "dynasty": "宋",
        "collection_info": null
    },
    {
        "title": "復州道中二首  其一",
        "author": "王炎",
        "content": "岁事已告毕，客行殊未归。\n蒌蒿穿雪长，水鸟背人飞。\n沮洳蒹葭远，村墟烟火稀。\n边风吹莫色，短策度斜晖。",
        "dynasty": "宋",
        "collection_info": null
    },
    {
        "title": "復州道中二首  其二",
        "author": "王炎",
        "content": "私喜归期近，天边更远游。\n士须尝险阻，吾敢恨淹留。\n尘事蚁旋磨，浮名鱼中鈎。\n春风桃李月，倚柂看东流。",
        "dynasty": "宋",
        "collection_info": null
    },
    {
        "title": "夜宿江上",
        "author": "王炎",
        "content": "夜宿江边芦苇丛，江流浩浩吼天风。\n西南阙月淡无色，拥衲不眠听塞鸿。",
        "dynasty": "宋",
        "collection_info": null
    },
    {
        "title": "赠李居士弃官为僧二绝  其一",
        "author": "王炎",
        "content": "踏破青鞋走四方，年来收脚坐禅床。\n更无言下商量处，静对窗间一炷香。",
        "dynasty": "宋",
        "collection_info": null
    },
    {
        "title": "赠李居士弃官为僧二绝  其二",
        "author": "王炎",
        "content": "遮寒破衲雪蒙头，笑我浪怀千岁忧。\n解下腰包只如此，亦无莫莫与休休。",
        "dynasty": "宋",
        "collection_info": null
    },
    {
        "title": "春日丛桂书舍偶成二首  其一",
        "author": "王炎",
        "content": "芳草青青昼掩关，倦游心绪叹重山。\n寒生怪雨盲风后，春在斜阳暮霭间。\n杜宇劝人归小隠，桃花笑我欲苍颜。\n腐儒未解谋生理，鱼蠹陈编不自閒。",
        "dynasty": "宋",
        "collection_info": null
    },
    {
        "title": "春日丛桂书舍偶成二首  其二",
        "author": "王炎",
        "content": "檐头燕子话新晴，客裏春来何似生。\n短榻曲肱眠未稳，好花刺眼笑相迎。\n生憎重碧杯中物，懒趁踏青江上行。\n燕坐翛然有佳处，耳根更听读书声。",
        "dynasty": "宋",
        "collection_info": null
    },
    {
        "title": "用前韵答弥明圣言二首  其一",
        "author": "王炎",
        "content": "清昼浑无客敂关，不知春色满溪山。\n少年侧目云霄上，今日藏身翰墨间。\n挥麈逢君谈世事，举杯为我变衰颜。\n归来更倚绳床坐，剩得劳生一日閒。",
        "dynasty": "宋",
        "collection_info": null
    },
    {
        "title": "用前韵答弥明圣言二首  其二",
        "author": "王炎",
        "content": "游丝落絮弄春晴，挽我花边唤曲生。\n挈榼在门惊剥啄，褰裳出户喜逢迎。\n小园曲折藏三径，暇日从容共一行。\n且復解颐谈衮衮，圣贤深处不容声。",
        "dynasty": "宋",
        "collection_info": null
    },
    {
        "title": "再用前韵答继周丈二首  其一",
        "author": "王炎",
        "content": "云路鹓鸿度九关，谁知雾豹隠南山。\n追怀先世交朋旧，幸拜英姿丈席间。\n叹我壮年犹白髮，知公有道养朱颜。\n运斤肯试成风巧，当许抠衣侍燕閒。",
        "dynasty": "宋",
        "collection_info": null
    },
    {
        "title": "再用前韵答继周丈二首  其二",
        "author": "王炎",
        "content": "士女春游喜得晴，焚香燕坐太清生。\n遶枝乌鹊如相语，排闼青山不待迎。\n倦客琴书来寓处，前人杖屦昔经行。\n平生父党惟公在，发药宜闻謦欬声。",
        "dynasty": "宋",
        "collection_info": null
    },
    {
        "title": "家仆来丛桂告米粟不继",
        "author": "王炎",
        "content": "来时花柳未全春，燕子将雏已夏深。\n破镜望中占远信，扊扅歌裏有悲音。\n青衫得禄犹弹铗，白髮欺人欲上簪。\n筑室买田谋小隠，探囊何日有黄金。",
        "dynasty": "宋",
        "collection_info": null
    },
    {
        "title": "书舍遣兴二首  其一",
        "author": "王炎",
        "content": "意裏谋功业，閒中度岁年。\n诗囊浑漫兴，酒榼更无缘。\n久客荒三径，归耕欠一廛。\n懒扶藜杖出，回眼入陈编。",
        "dynasty": "宋",
        "collection_info": null
    },
    {
        "title": "书舍遣兴二首  其二",
        "author": "王炎",
        "content": "山好晴边出，风微雨后凉。\n凭栏幽鸟语，步屧草花香。\n尘事何时了，浮生有底忙。\n此身垂老大，不自决行藏。",
        "dynasty": "宋",
        "collection_info": null
    },
    {
        "title": "即事",
        "author": "王炎",
        "content": "桑尽蚕皆茧，秧成麦已秋。\n山云翻黑雨，溪树没黄流。\n红粟方翔贵，苍生未病瘳。\n茅茨烟不起，饱饭得无忧。",
        "dynasty": "宋",
        "collection_info": null
    },
    {
        "title": "贺吴继仲母氏生日",
        "author": "王炎",
        "content": "青都仙子玉炼颜，五云深处乘青鸾。\n桃花欲实王母老，桂花半落嫦娥寒。\n芝英琼蘂薄滋味，绛霄倒景窥人间。\n风微水麝香可掬，雨定海榴红欲燃。\n中州风物亦自好，翩然万里来云軿。\n潭潭院落春不老，别有日月藏壶天。\n狻猊不动烟缕直，吹笙伐鼓开宾筵。\n九重紫诰照环佩，两儿绿绶扶金船。\n南山可平海可竭，高堂欢乐无穷年。",
        "dynasty": "宋",
        "collection_info": null
    },
    {
        "title": "清化寓居",
        "author": "王炎",
        "content": "委巷何深僻，侨居太寂寥。\n古墙行络石，乔木上凌霄。\n赋就贫难逐，诗成隠莫招。\n固穷吾辈事，心地要逍遥。",
        "dynasty": "宋",
        "collection_info": null
    },
    {
        "title": "秋旱得雨",
        "author": "王炎",
        "content": "下田出龟兆，高田半黄埃。\n禾穗槁欲死，益以蟊贼灾。\n钲鼓竞祷祈，民病神所哀。\n划空走笑电，隠地鸣怒雷。\n云将为前驱，颇送甘雨来。\n老穉喜欲狂，稍觉生意回。\n鸡豚赛秋社，屈指篘新醅。\n米价免翔贵，我亦怀抱开。\n凉声遶松梢，披襟可徘徊。\n执热汗如雨，得此亦快哉。\n短歌当甿谣，因以侑一杯。",
        "dynasty": "宋",
        "collection_info": null
    },
    {
        "title": "夜坐偶追悼猪哥不觉流涕因以绝句写其悲",
        "author": "王炎",
        "content": "三年娠孕疑希有，千里乡关不共归。\n旅殡新坟今宿草，西风老泪更沾衣。",
        "dynasty": "宋",
        "collection_info": null
    },
    {
        "title": "除夜官舍独坐",
        "author": "王炎",
        "content": "半世更忧患，微霜入鬓边。\n旅怀尊有酒，官况客无毡。\n故国踰千里，浮生又一年。\n遥怜小儿女，今夜话灯前。",
        "dynasty": "宋",
        "collection_info": null
    },
    {
        "title": "到城南园瞻南轩先生遗像",
        "author": "王炎",
        "content": "入门荷香凈，步屧柳阴湿。\n欲写情鬰陶，翻引兴萧瑟。\n瞻望堂中人，玉色而山立。\n六学妙经纶，未试百之一。\n身存天下望，身没海内惜。\n此道付谁传，丹青但陈迹。\n楼边好山近，竹底凉风入。\n两鹤韵亦高，导我转湖侧。\n独游何太清，滞念亦可释。\n门关莫返锁，愿言日散策。",
        "dynasty": "宋",
        "collection_info": null
    },
    {
        "title": "用前韵答彪讲书",
        "author": "王炎",
        "content": "薄游城南园，堕睫衣袂湿。\n斯人既骑箕，有客犹鼓瑟。\n凛然气如生，可使懦夫立。\n当时道义交，彪子居其一。\n尝试问所疑，倾倒无吝惜。\n逝者不可作，往访杖屦迹。\n欲返更徘徊，远岫邀日入。\n缅怀经世心，伐辐置河侧。\n立朝道不容，忧国意难释。\n敢负门下知，晨夕自警策。",
        "dynasty": "宋",
        "collection_info": null
    },
    {
        "title": "送李侍郎归衡州二首  其一",
        "author": "王炎",
        "content": "繫缆南风直，转柂北风微。\n轻云载雨来，凉意生绤絺。\n江神真解事，稳送六幅蒲。\n篷窗卧胡床，鸥鹭相追随。\n落帆衡阳岸，新旧迎公归。\n儿童竞挽袂，父老前捋鬚。\n明时有勇退，晚岁善自颐。\n稍添数髭白，不改两颊朱。\n松菊对主人，亦自清而腴。\n门外无车马，室中但琴书。\n青鞋时出游，不用藜杖扶。\n翛然万物表，意得乐有余。\n乃知上要津，不若还幽居。",
        "dynasty": "宋",
        "collection_info": null
    },
    {
        "title": "送李侍郎归衡州二首  其二",
        "author": "王炎",
        "content": "道重物自轻，心清内无慾。\n未定胸中见，难行天下独。\n冠盖上青云，着鞭竞驰逐。\n南山有德人，一笑遗宠辱。\n岿然殿诸老，足以镇浮俗。\n一出上禁林，再出拥牙纛。\n本无圭组累，归去便野服。\n譬如山中云，润泽滋草木。\n未雨出岩岫，已雨反幽谷。\n明月共樽罍，清风满松竹。\n问谁从之游，韦编能熟读。\n人生了婚嫁，意愿何时足。\n傥肯割半山，诛茅从卜筑。",
        "dynasty": "宋",
        "collection_info": null
    },
    {
        "title": "和谢安国求砚",
        "author": "王炎",
        "content": "灵均葬鱼腹，贾傅问服臆。\n挽我来访古，穷鬼信有力。\n敢恨客毡寒，私喜无吏责。\n稍稍集韦布，时时论文墨。\n濯缨湘水清，拄笏湘山碧。\n陶泓耐久朋，笑我玄尚白。\n今代谢叔源，人物居第一。\n诗来招石友，愿费黄金镒。\n冰丝固希有，雾縠亦罕得。\n何以报明珠，更觉意羞涩。\n回首歙溪上，寂寞子云宅。\n当求玉堂样，特来献词伯。\n胸中五色丝，一用可华国。\n视草须若人，携之上文石。",
        "dynasty": "宋",
        "collection_info": null
    },
    {
        "title": "和谢安国韵",
        "author": "王炎",
        "content": "虎豹嗔人上九关，不妨拄笏看云山。\n家声元是封胡后，人物还如晋宋间。\n解组闻公真有意，折腰顾我亦何颜。\n故园无地开三径，敢说归耕是等閒。",
        "dynasty": "宋",
        "collection_info": null
    },
    {
        "title": "送谢安国归清江",
        "author": "王炎",
        "content": "轩冕喜而忧，山林静而閒。\n宠辱皆妄事，请看槐梦安。\n世人悟此少，低头缚微官。\n足跌尚欲趋，翼倦不肯还。\n谢公湖海士，着眼高尘寰。\n心如玉壶冰，当暑气自寒。\n怀璧不愿市，懒上青云端。\n亲朋劝之仕，晚出弹其冠。\n未令据槐厅，亦合登蓬山。\n造物拙用大，束带来侯藩。\n掉头厌多事，袖手思故园。\n眉间已黄色，镜裏犹朱颜。\n家住玉笥西，别有壶中天。\n千亩稻秫肥，三径松菊繁。\n妙得诗酒趣，小作杖屦缘。\n鸿飞霄汉外，蝉蜕尘埃间。\n我方自窘束，仰屋坐长叹。\n欲仕苦无津，欲归苦无田。\n野鹿念丰草，老骥困短辕。\n终当抱琴书，从公掩云关。",
        "dynasty": "宋",
        "collection_info": null
    },
    {
        "title": "题王倅来泉",
        "author": "王炎",
        "content": "寒泉一窦行修渠，日夜输来为纳湖。\n荷花菱叶并篱落，平分十顷青玻璃。\n锡山老湫暗流注，此泉疑自玉龙吐。\n问公泉中何所有，明月可弄不可取。",
        "dynasty": "宋",
        "collection_info": null
    },
    {
        "title": "又题巢林",
        "author": "王炎",
        "content": "阛阓深居似林谷，缘坡手种青青玉。\n市声不向耳根来，蒙密中间深结屋。\n鹪鹩但愿巢一枝，鸾停鹄峙意何如。\n青云千级风在下，飞翰稳去摩天衢。",
        "dynasty": "宋",
        "collection_info": null
    },
    {
        "title": "过浯溪读中兴碑",
        "author": "王炎",
        "content": "日光玉洁元子辞，银鈎铁画颜公书。\n百金不惮买墨本，摩挲石刻今见之。\n猗那清庙久不作，其末变为王黍离。\n春秋一经事多贬，鲁颂四篇文无讥。\n渔阳鼙鼓入潼华，公卿徒步从六飞。\n朔方天子扶九庙，京师父老迎千麾。\n紫袍再拜谒道左，上皇万里旋銮舆。\n牝鸡鸣晨有悍妇，孽狐嘷夜有老奴。\n扶桑杲杲未翳蚀，但歌大业吾何疵。\n首章义正语未婉，前辈不辨来者疑。\n正须细读史克颂，未用苦说涪翁诗。\n许张劲节震金石，李郭壮武如虎貔。\n断崖苍石有时泐，诸公万古声烈垂。\n天怜倦客有所恨，雨湿江寒催解维。\n神州北望三嘆息，翰墨是非何议为。",
        "dynasty": "宋",
        "collection_info": null
    },
    {
        "title": "和赵行之三首  其一",
        "author": "王炎",
        "content": "未暖柳梢绿，已暖花梢红。\n胸次有天和，本与春意同。\n士戒溺于慾，物忌居其雄。\n西山有理窟，一室惟清风。",
        "dynasty": "宋",
        "collection_info": null
    },
    {
        "title": "和赵行之三首  其二",
        "author": "王炎",
        "content": "义利毫髮间，其末分舜跖。\n葛藟多攀援，乔松但孤立。\n阳鱎贪芳饵，鹓雏食竹实。\n知道贵含光，露牙多召敌。",
        "dynasty": "宋",
        "collection_info": null
    },
    {
        "title": "和赵行之三首  其三",
        "author": "王炎",
        "content": "转喉有触讳，拭面或逢嗔。\n刳心踏风波，未免悔吝生。\n葵犹卫其足，况此千金身。\n山林本逍遥，无虞莫从禽。",
        "dynasty": "宋",
        "collection_info": null
    },
    {
        "title": "湘中杂咏十绝  其一",
        "author": "王炎",
        "content": "朝阳岩下莫云冷，冉水矶边秋树深。\n欲弔元和柳司马，溪山无力挽归心。",
        "dynasty": "宋",
        "collection_info": null
    },
    {
        "title": "湘中杂咏十绝  其二",
        "author": "王炎",
        "content": "江树疎疎兼密密，云根怪怪復奇奇。\n风光冷落无人问，付与渔翁理钓丝。",
        "dynasty": "宋",
        "collection_info": null
    },
    {
        "title": "湘中杂咏十绝  其三",
        "author": "王炎",
        "content": "昨日北风频打头，今朝风定却安流。\n江山如画供诗眼，阴雨无端酿客愁。",
        "dynasty": "宋",
        "collection_info": null
    },
    {
        "title": "湘中杂咏十绝  其四",
        "author": "王炎",
        "content": "有怀冉水柳司马，更忆浯溪元道州。\n仕宦两公俱落莫，斯文千古共传流。",
        "dynasty": "宋",
        "collection_info": null
    },
    {
        "title": "湘中杂咏十绝  其五",
        "author": "王炎",
        "content": "顺流鸣橹不论程，上水开帆取次行。\n逆顺自从人意转，风生波涌本无情。",
        "dynasty": "宋",
        "collection_info": null
    },
    {
        "title": "湘中杂咏十绝  其六",
        "author": "王炎",
        "content": "江天云暝雨垂垂，日暮移舟口岸时。\n拈笔欲题还袖手，细搜摩诘画中诗。",
        "dynasty": "宋",
        "collection_info": null
    },
    {
        "title": "湘中杂咏十绝  其七",
        "author": "王炎",
        "content": "中流四顾浪花平，双橹夹船鹅鹳鸣。\n欵乃声中山水绿，不妨缓缓计归程。",
        "dynasty": "宋",
        "collection_info": null
    },
    {
        "title": "湘中杂咏十绝  其八",
        "author": "王炎",
        "content": "荡桨妨人拥衲眠，篷窗细雨湿炊烟。\n江神念我怯行险，收却风波稳放船。",
        "dynasty": "宋",
        "collection_info": null
    },
    {
        "title": "湘中杂咏十绝  其九",
        "author": "王炎",
        "content": "江头昨夜雨何似，新涨平添一丈强。\n倚柂稳如天上坐，顺流明日到衡阳。",
        "dynasty": "宋",
        "collection_info": null
    },
    {
        "title": "湘中杂咏十绝  其一○",
        "author": "王炎",
        "content": "舴艋轻轻载短簑，苹花风急起沧波。\n凭谁唤取玄真子，更作湘中渔父歌。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "王炎",
        "content": "镜中忽忽老侵寻，政坐文穷自陆沉。\n独对西风搔短髮，欲谋小隠背初心。\n江湖鸿鴈天将冷，篱落黄花秋又深。\n拄笏看山聊尔耳，懒弹绿绮索知音。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "王炎",
        "content": "朅来云梦泽南州，风物萧萧两见秋。\n三径草荒真左计，一官冰冷更何求。\n莫招毛颖论时事，且唤曲生浇客愁。\n短艇轻蓑良不恶，此心何敢负江鸥。",
        "dynasty": "宋",
        "collection_info": null
    },
    {
        "title": "游岳麓三绝  其一",
        "author": "王炎",
        "content": "湘山湘水极清远，特地来登百尺台。\n不尽胸中丘壑意，又从沙尾唤舟回。",
        "dynasty": "宋",
        "collection_info": null
    },
    {
        "title": "游岳麓三绝  其二",
        "author": "王炎",
        "content": "百级苍珉到佛宫，汲泉煮茗听松风。\n不须骑鹤摩云去，只要心游碧落中。",
        "dynasty": "宋",
        "collection_info": null
    },
    {
        "title": "游岳麓三绝  其三",
        "author": "王炎",
        "content": "山椒却立小迟留，欲傍江山洗客愁。\n不觉凭高来远念，此心潜与水东流。",
        "dynasty": "宋",
        "collection_info": null
    },
    {
        "title": "冬日书怀四首  其一",
        "author": "王炎",
        "content": "治身如治玉，所贵无瑕疵。\n玉美不愿市，身修岂求知。\n人生为糊口，乃尔敛板趋。\n渐失两鬓青，莫浣双袖缁。\n勿用怀不平，弦急声易悲。",
        "dynasty": "宋",
        "collection_info": null
    },
    {
        "title": "冬日书怀四首  其二",
        "author": "王炎",
        "content": "齑盐虽淡泊，义理极隽永。\n士唯知此味，未语已相领。\n同流有淄渑，何用勤造请。\n不敢眼青白，口诺心未肯。\n平生环堵中，三径自冰冷。",
        "dynasty": "宋",
        "collection_info": null
    },
    {
        "title": "冬日书怀四首  其三",
        "author": "王炎",
        "content": "客来倦捉麈，客去徐挟书。\n儿曹厌官冷，数问何时归。\n岂知庇风雨，未办蜗牛庐。\n老我怀百忧，又自一解颐。\n雨流木偶行，久矣无定居。",
        "dynasty": "宋",
        "collection_info": null
    },
    {
        "title": "冬日书怀四首  其四",
        "author": "王炎",
        "content": "结茅绿阴下，四壁但图史。\n时亦有好事，相过款名理。\n舍之学宦游，蓬转不自已。\n岂无山水音，尘埃被绿绮。\n幽梦遶云溪，拏舟弄清泚。",
        "dynasty": "宋",
        "collection_info": null
    },
    {
        "title": "雪中官舍独坐闻薪炭翔贵因成长句",
        "author": "王炎",
        "content": "天寒吹堕一尺雪，官冷酿成千斛愁。\n酌酒到花非所欲，束薪如桂若为谋。\n风前鹤氅谁携策，江上渔蓑自舣舟。\n凭仗六龙回日毂，稍分轻暖到南州。",
        "dynasty": "宋",
        "collection_info": null
    },
    {
        "title": "萧参议雪中宴客朱佥判有诗因次韵  其一",
        "author": "王炎",
        "content": "飞花落絮自何来，勾引诗翁酌梓罍。\n濯鼎有冰宜煮茗，携筇无路可寻梅。\n江城琼玉踰千顷，古锦珠玑溢百枚。\n闻道夜阑车马散，难窥鹤氅御风回。",
        "dynasty": "宋",
        "collection_info": null
    },
    {
        "title": "萧参议雪中宴客朱佥判有诗因次韵  其二",
        "author": "王炎",
        "content": "不惯长安曳履游，贪看冰柱满檐头。\n素花一色如梅岭，碎玉无声欠竹楼。\n蜡炬欲残方夜永，金钗半醉自春浮。\n无毡独坐君知否，也捲陈编索酒舟。",
        "dynasty": "宋",
        "collection_info": null
    },
    {
        "title": "和林宝文鹿鸣宴韵",
        "author": "王炎",
        "content": "材如杞梓总堪论，气压龙媒定蹑云。\n画戟凝香供张饮，彤墀射策待方闻。\n月中折桂虽堪喜，马上看花未足云。\n忧国爱君伸素志，始酬劝驾意殷勤。",
        "dynasty": "宋",
        "collection_info": null
    },
    {
        "title": "和林宝文喜雨",
        "author": "王炎",
        "content": "山椒霭霭暮云徂，一雨翻盆物尽苏。\n父老相逢笑相语，今年和气旧时无。",
        "dynasty": "宋",
        "collection_info": null
    },
    {
        "title": "丰年谣五首  其一",
        "author": "王炎",
        "content": "满箔春蚕得茧丝，家家机杼换新衣。\n五风十雨天时好，又见西郊稻秫肥。",
        "dynasty": "宋",
        "collection_info": null
    },
    {
        "title": "丰年谣五首  其二",
        "author": "王炎",
        "content": "纵横南陌接东阡，妇饷夫耕望有年。\n前此丁黄饥欲死，今年米贱不论钱。",
        "dynasty": "宋",
        "collection_info": null
    },
    {
        "title": "丰年谣五首  其三",
        "author": "王炎",
        "content": "洞丁徭户尽归耕，篁竹无人弄寸兵。\n要识二天恩德广，黄云千里见秋成。",
        "dynasty": "宋",
        "collection_info": null
    },
    {
        "title": "丰年谣五首  其四",
        "author": "王炎",
        "content": "睡鸭陂塘水慢流，离离禾稼满平畴。\n共言官府催科缓，饱饭浑家百不忧。",
        "dynasty": "宋",
        "collection_info": null
    },
    {
        "title": "丰年谣五首  其五",
        "author": "王炎",
        "content": "稻如马尾覆沟塍，桑柘阴中鸡犬鸣。\n收穫登场便无事，输租人不入州城。",
        "dynasty": "宋",
        "collection_info": null
    },
    {
        "title": "和林宝文吹暑轩二绝  其一",
        "author": "王炎",
        "content": "木末长风送雨来，田家远近稻花开。\n披襟燕坐黄堂静，一笑江山爽气回。",
        "dynasty": "宋",
        "collection_info": null
    },
    {
        "title": "和林宝文吹暑轩二绝  其二",
        "author": "王炎",
        "content": "藕花香裏画船横，人静惟闻洗玉声。\n四野清平公燕喜，隠然方面有长城。",
        "dynasty": "宋",
        "collection_info": null
    },
    {
        "title": "再和林宝文三绝  其一",
        "author": "王炎",
        "content": "要知好雨自何来，和气连云拨不开。\n廊庙为霖须妙手，即看力斡大钧回。",
        "dynasty": "宋",
        "collection_info": null
    },
    {
        "title": "再和林宝文三绝  其二",
        "author": "王炎",
        "content": "千里山川含秀色，四郊鸡犬散欢声。\n更呼屏翳从颐指，润泽无边浃属城。",
        "dynasty": "宋",
        "collection_info": null
    },
    {
        "title": "再和林宝文三绝  其三",
        "author": "王炎",
        "content": "阳开阴阖四时更，谁解均调玉烛明。\n画戟香中沛恩泽，祥风甘雨自流行。",
        "dynasty": "宋",
        "collection_info": null
    },
    {
        "title": "李阁学挽诗三首  其一",
        "author": "王炎",
        "content": "物望推耆哲，岿然可镇浮。\n莫年登近侍，再起殿南州。\n不乐分铜虎，方期杖玉鸠。\n胡然归未久，仙去杳难留。",
        "dynasty": "宋",
        "collection_info": null
    },
    {
        "title": "李阁学挽诗三首  其二",
        "author": "王炎",
        "content": "止水中心静，浮云外物轻。\n行藏无悔吝，存殁备哀荣。\n士类思前辈，朝廷失老成。\n衡湘人物尽，念旧若为情。",
        "dynasty": "宋",
        "collection_info": null
    },
    {
        "title": "李阁学挽诗三首  其三",
        "author": "王炎",
        "content": "频岁仍饥馑，三湘要抚绥。\n分忧承帝命，遗爱结民思。\n自有栾公社，何须叔子碑。\n若书耆旧传，清德不磷缁。",
        "dynasty": "宋",
        "collection_info": null
    },
    {
        "title": "魏丞相挽诗三首  其一",
        "author": "王炎",
        "content": "士论崇高节，宸心眷朴忠。\n调元纔玉铉，均佚即琳宫。\n补衮嘉谋密，平衡道揆公。\n惜哉当国浅，不及究成功。",
        "dynasty": "宋",
        "collection_info": null
    },
    {
        "title": "魏丞相挽诗三首  其二",
        "author": "王炎",
        "content": "冠剑青云士，艰危孰奋身。\n向来持汉节，径去犯边尘。\n既用公为相，方知国有人。\n凛然生气在，端合画麒麟。",
        "dynasty": "宋",
        "collection_info": null
    },
    {
        "title": "魏丞相挽诗三首  其三",
        "author": "王炎",
        "content": "衮绣遗三事，松梅共一川。\n小溪空胜景，先陇忽新阡。\n上悟流言妄，人思旧弼贤。\n忠嘉虽削稿，合付杀青传。",
        "dynasty": "宋",
        "collection_info": null
    },
    {
        "title": "黄致政挽诗二首  其一",
        "author": "王炎",
        "content": "后学资模楷，先生久里居。\n两儿联玉笋，三命佩银鱼。\n米廪无重席，蓬山孰校书。\n如何遗此老，宰木遽萧疎。",
        "dynasty": "宋",
        "collection_info": null
    },
    {
        "title": "黄致政挽诗二首  其二",
        "author": "王炎",
        "content": "禄养更迎侍，消摇介寿康。\n壮图虽偃屈，潜德竟辉光。\n可惜今埋玉，无由自奠觞。\n他年观上冢，千骑拥龙冈。",
        "dynasty": "宋",
        "collection_info": null
    },
    {
        "title": "贺东宫诞辰",
        "author": "王炎",
        "content": "万国干符正，千龄鼎祚长。\n春禖膺眷顾，甲观肇休祥。\n紫极联前曜，青宫位少阳。\n五云凝喜色，重日烂荣光。\n继体临崇福，承颜侍未央。\n犀簪羣后表，象辂两宫旁。\n气接金行爽，天开火德昌。\n慈皇年有永，大帝寿无疆。\n钦爱诚弥笃，温文德自彰。\n乔枝方迭荫，瓜瓞寖垂芳。\n储禁铜扉肃，官僚玉佩锵。\n旌麾张十戟，笋簴列三厢。\n恭命来南纪，驰情望左坊。\n也叨持虎节，莫预献鸾觞。\n海润涵羣彙，霞骞映四方。\n愿言申戬谷，夷夏仰元良。",
        "dynasty": "宋",
        "collection_info": null
    },
    {
        "title": "和王右司游南岳得晴",
        "author": "王炎",
        "content": "笑披鹤氅上坡陀，风籁无声日气和。\n绝顶琼瑶蒙竹树，上方宫殿隔藤萝。\n雪花夜堕方如许，天宇晨开岂有他。\n一点春阳温厚意，积阴消释自无多。",
        "dynasty": "宋",
        "collection_info": null
    },
    {
        "title": "和萧参议游岳麓八绝  其一",
        "author": "王炎",
        "content": "登临须返意须留，目力无边不着愁。\n收拾风光归古锦，千岩万壑献清秋。",
        "dynasty": "宋",
        "collection_info": null
    },
    {
        "title": "和萧参议游岳麓八绝  其二",
        "author": "王炎",
        "content": "逐客当年出帝乡，不容踪迹到黄堂。\n苍崖屐齿今安在，公独怀思未忍忘。",
        "dynasty": "宋",
        "collection_info": null
    },
    {
        "title": "和萧参议游岳麓八绝  其三",
        "author": "王炎",
        "content": "凭栏落照俯江天，睥睨诗翁翰墨传。\n试为江山重着语，笔端桃李恰争妍。",
        "dynasty": "宋",
        "collection_info": null
    },
    {
        "title": "和萧参议游岳麓八绝  其四",
        "author": "王炎",
        "content": "泉遶云根玉雪清，苍珉百级可阶升。\n汲泉煮茗松风起，谁识无尘有髮僧。",
        "dynasty": "宋",
        "collection_info": null
    },
    {
        "title": "和萧参议游岳麓八绝  其五",
        "author": "王炎",
        "content": "清风峡裏水清泠，不但琮琤可静听。\n秋桂秋兰在深谷，更堪鼻观挹幽馨。",
        "dynasty": "宋",
        "collection_info": null
    },
    {
        "title": "和萧参议游岳麓八绝  其六",
        "author": "王炎",
        "content": "每到精庐即少留，品题清境甲湘州。\n游山脚力犹强健，缓步曾登最上头。",
        "dynasty": "宋",
        "collection_info": null
    },
    {
        "title": "和萧参议游岳麓八绝  其七",
        "author": "王炎",
        "content": "萧寺相望湘水西，谈玄谁解析精微。\n圣门自有超凡地，懒向林间问衲衣。",
        "dynasty": "宋",
        "collection_info": null
    },
    {
        "title": "和萧参议游岳麓八绝  其八",
        "author": "王炎",
        "content": "近来曾与二三子，准拟诛茅紫翠间。\n老石摩挲堪篆刻，恨无笔力记西山。",
        "dynasty": "宋",
        "collection_info": null
    },
    {
        "title": "和王右司游南岳三绝  其一",
        "author": "王炎",
        "content": "懒跨狨鞍趁晓班，却穿蜡屐小游山。\n山头草木生光彩，玉节曾行紫翠间。",
        "dynasty": "宋",
        "collection_info": null
    },
    {
        "title": "和王右司游南岳三绝  其二",
        "author": "王炎",
        "content": "乔岳雄于楚粤间，众丘迤逦酿高寒。\n青藜拄到云霄上，见得心如眼界宽。",
        "dynasty": "宋",
        "collection_info": null
    },
    {
        "title": "和王右司游南岳三绝  其三",
        "author": "王炎",
        "content": "祝融独秀压羣峰，登览虽终兴未穷。\n人物与山争峻特，也宜班爵视三公。",
        "dynasty": "宋",
        "collection_info": null
    },
    {
        "title": "林宝文生日",
        "author": "王炎",
        "content": "干健运元气，斗杓默回旋。\n千岁生一圣，半千生一贤。\n间世有异禀，天意非徒然。\n皇极在人心，俗学无自得。\n天意兴斯文，公独抱深识。\n微言发绪余，河汉浩无极。\n士气久不振，罢软无刚风。\n天意眷吾君，公独奋精忠。\n雷霆不能惊，正色撄神龙。\n膏泽不下流，闾阎有憔悴。\n天意佑斯民，公独藴慈惠。\n春风小披拂，万物回生意。\n既赋以全德，必益以寿祺。\n其颜如渥丹，天意可测知。\n再拜上黄堂，一洗玉屈巵。\n戬谷既鼎来，何以致祝辞。\n在外守麟符，十连蒙宠绥。\n在内调金铉，四海无忧虞。\n邦人丐公留，天子遄公归。\n臞儒愿控鹤，云路从先驱。",
        "dynasty": "宋",
        "collection_info": null
    },
    {
        "title": "和王右司回鴈峰韵",
        "author": "王炎",
        "content": "宦途多远游，王事无宁居。\n人生亦何求，意足即有余。\n候鴈到衡阳，不肯更南去。\n达人识其几，青云首回顾。\n不受宠辱惊，进退皆裕如。\n平生金石心，此诗岂欺予。\n田园归去来，千载渊明语。\n妙句当并传，来哲定深许。",
        "dynasty": "宋",
        "collection_info": null
    },
    {
        "title": "送王右司移江西宪",
        "author": "王炎",
        "content": "日边好音来，绣斧移轺车。\n九重寄视听，四牡烦询咨。\n才德难两全，有即时所须。\n平生经纶学，丰蓄乃啬施。\n底柱阅颓波，去就难招麾。\n湘滨督飞輓，未曾费符移。\n举鞭有流钱，民瘠亦自肥。\n揽辔不可留，父老结去思。\n星台照芹水，寒士增光辉。\n心旌遶门阑，意往身絷维。\n叱驭岂惮行，愿言谨驰驱。\n遥知章贡上，喜色生里闾。\n旧闻珥笔风，家有城旦书。\n公行将直指，淑问如皋苏。\n桁杨无幽枉，雨露皆沾濡。\n东望尺五天，入觐聊假途。\n善类望主盟，至尊渴谋谟。\n正须画麒麟，未用思莼鲈。",
        "dynasty": "宋",
        "collection_info": null
    },
    {
        "title": "和马宜州卜居七首 卜居",
        "author": "王炎",
        "content": "一丘一壑胸次，来在市廛结庐。\n只恐飞腾燕颔，未容袖手深居。",
        "dynasty": "宋",
        "collection_info": null
    },
    {
        "title": "和马宜州卜居七首 足堂",
        "author": "王炎",
        "content": "身外成亏万事，人间宠辱百年。\n丝毫不挂念虑，一榻清风昼眠。",
        "dynasty": "宋",
        "collection_info": null
    },
    {
        "title": "和马宜州卜居七首 復斋",
        "author": "王炎",
        "content": "哲人慾不丧道，昧者是难胜非。\n学贵復之不远，在知心体危微。",
        "dynasty": "宋",
        "collection_info": null
    },
    {
        "title": "和马宜州卜居七首 退圃",
        "author": "王炎",
        "content": "争利慾心汲汲，争名私智閒閒。\n公独退身一步，静中着眼回看。",
        "dynasty": "宋",
        "collection_info": null
    },
    {
        "title": "和马宜州卜居七首 欣欣亭",
        "author": "王炎",
        "content": "卉木俱含喜色，日迎杖屦床前。\n晚秀早芳相续，四时留得春天。",
        "dynasty": "宋",
        "collection_info": null
    },
    {
        "title": "和马宜州卜居七首 冰雪轩",
        "author": "王炎",
        "content": "史君甚爱竹弟，欲与渠为二难。\n岁晚青青玉立，不须俗眼同看。",
        "dynasty": "宋",
        "collection_info": null
    },
    {
        "title": "和马宜州卜居七首 白莲池",
        "author": "王炎",
        "content": "处士幽居安在，荷花十里西湖。\n无谓一池褊小，以人为重何殊。",
        "dynasty": "宋",
        "collection_info": null
    },
    {
        "title": "九月到白石先妣茔所",
        "author": "王炎",
        "content": "不瞻宰木过三年，霜露凄凉倍怆然。\n马鬣但惊荒宿草，龟趺未办表新阡。\n平生钟釜空遗恨，旧物桮桊半不传。\n鸿鴈差池风雨急，吞声清泪彻黄泉。",
        "dynasty": "宋",
        "collection_info": null
    },
    {
        "title": "次韵胡元龙携诗相访",
        "author": "王炎",
        "content": "杜门度永日，苍苔生柳阴。\n欹枕唤黄奶，颓然厌披吟。\n剥啄来者谁，一笑逢知心。\n试归与妇谋，无酒堪共斟。\n解颐只玄谈，清风拂衣襟。\n奚囊出妙语，戛玉而锵金。\n为公歌数诗，絃以绿绮琴。\n欢伯旧有盟，可寒犹可寻。",
        "dynasty": "宋",
        "collection_info": null
    },
    {
        "title": "丙午中秋夜",
        "author": "王炎",
        "content": "玉斧经年不暂閒，修成今夜月团圆。\n老蟾是处光皆满，飞鹊如予意未安。\n免与朋侪争翰墨，聊呼儿女具杯盘。\n饮酣尚起飘然兴，欲访羣仙到广寒。",
        "dynasty": "宋",
        "collection_info": null
    },
    {
        "title": "次韵李仲永携诗相别",
        "author": "王炎",
        "content": "李侯人物极清真，气似灵犀可辟尘。\n平日论心思益友，而今刮眼见诗人。\n有官堕在蒹葭境，为政恐无桃李春。\n抚字要须宽猛济，诵公佳句合书绅。",
        "dynasty": "宋",
        "collection_info": null
    },
    {
        "title": "和至卿叙述三首  其一",
        "author": "王炎",
        "content": "长年英气易消磨，穷达其如有命何。\n进德要须涵养熟，读书不在见闻多。\n挥犀款曲思君话，烹鲤殷勤约我过。\n镜裏素丝侵绿鬓，着鞭圣域莫蹉跎。",
        "dynasty": "宋",
        "collection_info": null
    },
    {
        "title": "和至卿叙述三首  其二",
        "author": "王炎",
        "content": "木偶漂漂无定踪，归来依旧嘆途穷。\n与君趋向元相似，涉世行藏略不同。\n纵使寒松生涧底，也胜泽雉蓄樊中。\n一丘一壑平生愿，他日俱为桑苎翁。",
        "dynasty": "宋",
        "collection_info": null
    },
    {
        "title": "和至卿叙述三首  其三",
        "author": "王炎",
        "content": "襟期难与俗人论，摆落浮名莫绊身。\n妙理自能中酒圣，清谈不肯问钱神。\n世情一任手翻覆，此道元如肘屈伸。\n隠约形容不枯槁，祗应胸次有阳春。",
        "dynasty": "宋",
        "collection_info": null
    },
    {
        "title": "和至卿述怀二首  其一",
        "author": "王炎",
        "content": "管城脱帽即诗成，尚挟琴书困笔耕。\n自可追风千里去，何妨警露九皋鸣。\n心于外物无荣辱，身与虚名孰重轻。\n醉裏工为青白眼，定应阮籍是前生。",
        "dynasty": "宋",
        "collection_info": null
    },
    {
        "title": "和至卿述怀二首  其二",
        "author": "王炎",
        "content": "老气轩昂骥蹑云，丘园盘薄不求闻。\n诗方平淡如摩诘，人亦清真似右军。\n无以为家那得尔，幸哉有子不徒云。\n凤雏自是尧廷瑞，翰墨埸中早策勋。",
        "dynasty": "宋",
        "collection_info": null
    },
    {
        "title": "弔祢正平",
        "author": "王炎",
        "content": "曹瞒忍杀杨德祖，不敢復害祢正平。\n区区黄祖雀鼠辈，乃以嬉笑生五兵。\n才虽可爱亦可忌，人间险过羊肠路。\n不锄骄气祸之媒，祖也不仁衡未智。\n黄鹤楼前江水平，鹦鹉洲边春草青。\n凭君酹酒弔孤冢，古来贤哲非贪生。\n处士一死泰山重，文举一死鸿毛轻。",
        "dynasty": "宋",
        "collection_info": null
    },
    {
        "title": "和韩毅伯知命",
        "author": "王炎",
        "content": "春风盎盎杯中酒，流水潺潺膝上琴。\n箇裏有人真得趣，槐安一梦莫关心。",
        "dynasty": "宋",
        "collection_info": null
    },
    {
        "title": "和韩毅伯求鹿皮韵",
        "author": "王炎",
        "content": "文豹以皮豜以肉，鹿兼坐此命难赎。\n梅花肤革充靴材，人恰跣行畏伤足。",
        "dynasty": "宋",
        "collection_info": null
    },
    {
        "title": "次韵韩毅伯病疟",
        "author": "王炎",
        "content": "胸襟玉气吐长虹，扶老犹须药物功。\n示病维摩非实相，戏人疟鬼助文穷。\n笔头排闷诗千首，瓮面消愁酒一中。\n无闷无愁始安乐，此身何日不春风。",
        "dynasty": "宋",
        "collection_info": null
    },
    {
        "title": "次韵韩毅伯谢人惠茶",
        "author": "王炎",
        "content": "一线金沙泉脉来，官焙初香春未雷。\n云龙小餠到天上，露芽濯濯千岩隈。\n缣缃空满石渠阁，鸿渐经成方有託。\n唤作酪奴真薄夫，雪乳云腴何可无。\n哦诗舌本费浇灌，畏遭水厄徒拘拘。\n岂知佩印乘轩客，醉饱犠尊羊鼎侧。\n要试江山第一泉，紫凤盘旋苍璧圆。\n书生品味惟三九，性自嗜茶如嗜酒。",
        "dynasty": "宋",
        "collection_info": null
    },
    {
        "title": "和韩毅伯述怀",
        "author": "王炎",
        "content": "洗琖从容对圣贤，笑谈未了意悽然。\n折腰我既惭陶令，肆志公宜学仲连。\n三沐三熏嗟已晚，一觞一咏乐余年。\n人穷愈甚诗方好，留取珠玑向后传。",
        "dynasty": "宋",
        "collection_info": null
    },
    {
        "title": "次韵韩毅伯趣诸先辈送茶",
        "author": "王炎",
        "content": "脱腕符移日旁午，鱼眼浮香须一煮。\n客来捧腹共轩渠，暂时拨置官文书。\n喜客恨无鲜可击，满盂脱粟饥时吃。\n睡魔不待巧挤排，雪花小啜清风来。\n人生何苦浪驰逐，但得所求心自足。\n意在春风晓露边，爱惜一旗轻万钱。\n碾破云龙还不饮，滟滟金荷扶玉笋。\n渠方醉魄甘沉迷，我自诗情要勾引。",
        "dynasty": "宋",
        "collection_info": null
    },
    {
        "title": "再用元韵因简县庠诸先辈",
        "author": "王炎",
        "content": "书生卯饭动及午，姜糁菜丝烦自煮。\n异时甘脆屋渠渠，出自空肠千卷书。\n竹间杵臼相敲击，茶不疗饥何苦吃。\n泉新火活费裁排，呼奴更挈铜瓶来。\n蜀客见之心逐逐，暂借纸窗休茧足。\n归欤家在淮湖边，草魁可买无青钱。\n不办云腴供粥饮，空有束诗如束笋。\n青箬小分鹰爪香，江上拏舟当远引。",
        "dynasty": "宋",
        "collection_info": null
    },
    {
        "title": "和韩毅伯拟别",
        "author": "王炎",
        "content": "踉蹡揖客客为谁，依旧骊珠色陆离。\n不谓远游来此地，未能小隠待何时。\n惯看覆手仍翻手，休问开眉与皱眉。\n归去淮山访猿鹤，清风满袖自披披。",
        "dynasty": "宋",
        "collection_info": null
    },
    {
        "title": "江上为韩毅伯访得便舟",
        "author": "王炎",
        "content": "铜墨缠腰雪上头，人生一饱亦难谋。\n天明忽暗酿梅雨，风暖又寒催麦秋。\n老矣不堪时节换，粲然方幸故人留。\n白云呼去淮山住，强为江边问买舟。",
        "dynasty": "宋",
        "collection_info": null
    },
    {
        "title": "再用元韵二首  其一",
        "author": "王炎",
        "content": "牛千蹄角橘千头，嘆息斯人善自谋。\n文气如虹徒贯日，笔耕有谷不逢秋。\n悠悠何啻十年别，得得纔为一月留。\n女嫁男婚吾未了，梦随鸥鹭学操舟。",
        "dynasty": "宋",
        "collection_info": null
    },
    {
        "title": "再用元韵二首  其二",
        "author": "王炎",
        "content": "倦游莫忘大刀头，老去行藏要熟谋。\n少病若能如万福，上书安用学千秋。\n碧云合处来何缓，黄鹤飞时挽不留。\n后夜月明烟水阔，更呼儿辈洗瑶舟。",
        "dynasty": "宋",
        "collection_info": null
    },
    {
        "title": "次韵韩毅伯拟别",
        "author": "王炎",
        "content": "江头三老风樯急，诗叟欲行还却立。\n刚肠不解儿女悲，肯为别离襟袖湿。\n翰墨场中空白眉，宦游不遂休奔驰。\n平生讷室有秘诀，持以赠君君可归。\n静而无譁气方定，清而寡慾心自正。\n耳根毁誉等风波，眼界枯荣俱泡影。\n得此还家虽退藏，被褐怀玉中含光。\n踏破青鞋行万里，猛省昨非今近是。\n但看污渎有灵龟，莫道蹄涔无尺鲤。",
        "dynasty": "宋",
        "collection_info": null
    },
    {
        "title": "次韵韩毅伯别许宣教",
        "author": "王炎",
        "content": "自说羁怀老更慵，淮山入梦碧丛丛。\n一尊醽醁人将别，三迭阳关曲易终。\n此去若无鸿鴈信，相望未免马牛风。\n耕云钓月平生事，我亦谋归古歙中。",
        "dynasty": "宋",
        "collection_info": null
    },
    {
        "title": "题岳阳守张仲骏浮光亭",
        "author": "王炎",
        "content": "三边水墨画遥山，下有玻璃万顷寒。\n蟾兔上时留倒影，鱼龙舞处动微澜。\n旧来楼观东西出，未觉干坤表裏宽。\n更向上头高着眼，湖光今作一杯看。",
        "dynasty": "宋",
        "collection_info": null
    },
    {
        "title": "又题月台",
        "author": "王炎",
        "content": "天心湖面月团圆，中着胡床坐广寒。\n玉鑑照空无尽境，冰轮碾水不生澜。\n捣成兔药人难老，舞彻霓裳夜未阑。\n愿蹑两鳬陪鹤驾，从公飞到九霄看。",
        "dynasty": "宋",
        "collection_info": null
    },
    {
        "title": "县圃黄梅半堕草间",
        "author": "王炎",
        "content": "荷锄芟草唤畦丁，手拾黄梅遶树行。\n结子青青随雨老，开花白白本冰清。\n尝新争擘红泥酒，知味谁调玉鼎羹。\n齿软眉颦遭弃掷，误从雪裏竞欣荣。",
        "dynasty": "宋",
        "collection_info": null
    },
    {
        "title": "招同官诸宣教一饭用舟字韵成拙句",
        "author": "王炎",
        "content": "士要飞腾及黑头，肯来挥麈试同谋。\n已携荷叶招欢伯，莫笑花枝欠杜秋。\n老我余年思钓渭，诸君他日合封留。\n胸中器度须深阔，江汉方行万斛舟。",
        "dynasty": "宋",
        "collection_info": null
    },
    {
        "title": "饮阑月上不能留客再成一篇",
        "author": "王炎",
        "content": "绿幄阴深数树梅，胡床相对手行杯。\n茫茫世事愁眉敛，亹亹谈谐笑口开。\n欲把清风留客坐，更呼明月出云来。\n咄嗟难办厨中具，兴尽翩然命驾回。",
        "dynasty": "宋",
        "collection_info": null
    },
    {
        "title": "居民多疫为散药",
        "author": "王炎",
        "content": "不信翳方可活人，但随巫语去迎神。\n凭谁妙手如和缓，调护江皋万户春。",
        "dynasty": "宋",
        "collection_info": null
    },
    {
        "title": "闻田家插秧已毕",
        "author": "王炎",
        "content": "闻道田家日夜愁，黄云白雪不全收。\n稻畦插遍青如染，满望今年倍有秋。",
        "dynasty": "宋",
        "collection_info": null
    },
    {
        "title": "偶行后圃成三绝  其一",
        "author": "王炎",
        "content": "繁红飞尽绿成阴，更有忘忧草色新。\n吏隠何心来对景，化工随意自留春。",
        "dynasty": "宋",
        "collection_info": null
    },
    {
        "title": "偶行后圃成三绝  其二",
        "author": "王炎",
        "content": "琅玕十丈箨龙孙，已向梢头散绿阴。\n他日雪霜颜色好，正缘外直内虚心。",
        "dynasty": "宋",
        "collection_info": null
    },
    {
        "title": "偶行后圃成三绝  其三",
        "author": "王炎",
        "content": "园蔬入市不论钱，忍口休参玉版禅。\n留得新梢过旧榦，清风六月亦萧然。",
        "dynasty": "宋",
        "collection_info": null
    },
    {
        "title": "小鳬",
        "author": "王炎",
        "content": "母鸡伏得两鳬雏，驯食庭除不待呼。\n水浴泥行随分足，不知鸥鹭有江湖。",
        "dynasty": "宋",
        "collection_info": null
    },
    {
        "title": "蛙声",
        "author": "王炎",
        "content": "官蛙不问雨兼晴，阁阁无端聒耳鸣。\n对客自夸闻鼓吹，稚圭此语岂真情。",
        "dynasty": "宋",
        "collection_info": null
    },
    {
        "title": "劝农出郊三绝  其一",
        "author": "王炎",
        "content": "小烦脚力上崔嵬，意为仙翁特地来。\n只有白云藏古洞，不知黄鹄几时回。",
        "dynasty": "宋",
        "collection_info": null
    },
    {
        "title": "劝农出郊三绝  其二",
        "author": "王炎",
        "content": "桃花一笑弄春晴，布谷澜翻亦劝耕。\n十雨五风蒙帝力，愿同父老庆秋成。",
        "dynasty": "宋",
        "collection_info": null
    },
    {
        "title": "劝农出郊三绝  其三",
        "author": "王炎",
        "content": "边头万马似云屯，准备秋风压战尘。\n何日将军收虎帐，道旁筑屋免勤民。",
        "dynasty": "宋",
        "collection_info": null
    },
    {
        "title": "出郭视田讼三绝  其一",
        "author": "王炎",
        "content": "拨置文书小据鞍，举头历历见青山。\n老农指点黄云好，为驻双鳬一解颜。",
        "dynasty": "宋",
        "collection_info": null
    },
    {
        "title": "出郭视田讼三绝  其二",
        "author": "王炎",
        "content": "木末鹧鸪相应鸣，路危笑我不能行。\n湖光浅绿山容碧，颇觉心清境亦清。",
        "dynasty": "宋",
        "collection_info": null
    },
    {
        "title": "出郭视田讼三绝  其三",
        "author": "王炎",
        "content": "草生弃地没牛深，岂是膏腴亩一金。\n野老双蓬俱半脱，尚凭蜗角起争心。",
        "dynasty": "宋",
        "collection_info": null
    },
    {
        "title": "觅李尉白犬",
        "author": "王炎",
        "content": "长安少年好狗马，日日遨游五陵下。\n八尺腾骧行地龙，突过无前追疾风。\n一箭穿空两鵰堕，尚挟白羽腰骍弓。\n回鞭更踏南山路，射杀山中白额虎。\n却解重环四尺獒，快逐丰狐搜狡兔。\n猎罢归来唤歌舞，酾酒割鲜供笑语。\n穷巷书生那有此，毛颖陶泓守环堵。\n老来无力跨蹇馿，少日青鞋只徒步。\n何况平生非猎师，何须有犬如韩卢。\n青毡旧物犹在室，吹灯未灭忧穿窬。\n似闻黄耳云来孙，丰颅拳尾雪不如。\n从公觅取扞门户，主人高枕偷儿避。",
        "dynasty": "宋",
        "collection_info": null
    },
    {
        "title": "和黄先卿即事五首  其一",
        "author": "王炎",
        "content": "见说幽栖地，长年只杜门。\n谁知双井后，今有此公存。\n钓月操莲叶，批云卧竹根。\n静中观物化，画外识干坤。",
        "dynasty": "宋",
        "collection_info": null
    },
    {
        "title": "和黄先卿即事五首  其二",
        "author": "王炎",
        "content": "鸿鴈南随暖，玑衡北转杓。\n忍贫居自稳，得句兴偏饶。\n藜杖难频出，蒲轮合见招。\n惜无推毂手，寂寞老渔樵。",
        "dynasty": "宋",
        "collection_info": null
    },
    {
        "title": "和黄先卿即事五首  其三",
        "author": "王炎",
        "content": "水落洲争出，天寒日易昏。\n倦游来异县，小隠住荒村。\n鹤骨缘诗瘦，鸡肤借酒温。\n长鬚烦洒扫，吾欲叩柴门。",
        "dynasty": "宋",
        "collection_info": null
    },
    {
        "title": "和黄先卿即事五首  其四",
        "author": "王炎",
        "content": "生理今何似，丰年亦屡空。\n有愁催髮白，无药驻颜红。\n归计何时决，诗家乃尔穷。\n悲风吹宰木，吾亦梦江东。",
        "dynasty": "宋",
        "collection_info": null
    },
    {
        "title": "和黄先卿即事五首  其五",
        "author": "王炎",
        "content": "此客来湖上，骊珠照北垠。\n山林成独往，风月许谁分。\n寂寂无波井，悠悠不雨云。\n莫年诗更好，何止扫千军。",
        "dynasty": "宋",
        "collection_info": null
    },
    {
        "title": "题巴陵宰邓器先北窗",
        "author": "王炎",
        "content": "权利炙手热，争道俱着鞭。\n鸡鸣已盥栉，日莫未息肩。\n中宵一假寐，梦想游钧天。\n达人袖手观，方寸常超然。\n冰壶不受暑，凛凛含清寒。\n消摇北窗下，俯仰宇宙宽。\n千诗句有眼，一曲琴无絃。\n开尊对白堕，拂榻饱黑甜。\n功名不挂念，气定神自閒。\n渊明亦一出，未倦飞已还。\n我常疑若人，本不欲闭关。\n漫仕今墨绶，阅世垂苍颜。\n卷舒各有时，隠显皆足贤。\n先正文昌丞，玉立四近班。\n风流被后昆，世以忠孝传。\n丹扆新日月，黄图旧山川。\n故家乔木高，义气许国坚。\n前贤经济心，不在轩冕间。\n才猷时所须，何得无裏言。\n高枕恐未稳，鸣珂终小骞。\n煌煌汉元侯，事业光青编。",
        "dynasty": "宋",
        "collection_info": null
    },
    {
        "title": "用元韵寄周推萧法",
        "author": "王炎",
        "content": "隔岸好山罗数峰，遶檐修竹添深丛。\n云溪有此兔一窟，将雏德曜随梁鸿。\n一饥难忍出谋食，志鬰不伸成怪松。\n彼美湓城二君子，昔未识面先闻风。\n一如龙媒气深稳，不骛捷径行怱怱。\n管城之外别用志，懒哦五字吴江枫。\n动中养定自有道，鬚岂不白颜甚红。\n一如鹓雏出丹山，律吕节奏藏于胸。\n即之肃肃又盎盎，意在寥廓观鸿蒙。\n蹒跚勃窣我何者，亦许附在交游中。\n少时浪迹鹿在薮，垂老能言鹦入笼。\n心官鄙吝如腻垢，见此水镜一洗空。\n霏霏伏雨湿杨柳，滴滴寒露凋芙蓉。\n日月逝矣足可惜，梦魂不入槐安宫。\n破觥暖浪侵浮蚁，小鼎生烟明宛虹。\n为公更作商声歌，朔风惨淡吹葭蓬。\n精金美玉有定价，嘆息鉅眼无坡翁。",
        "dynasty": "宋",
        "collection_info": null
    },
    {
        "title": "用元韵答汪广文",
        "author": "王炎",
        "content": "十丈花开玉井峰，藤萝亦附灌木丛。\n可怜浮食不根着，南北羁旅如燕鸿。\n倦飞欲返返未得，梦魂时遶三径松。\n故人相见发孤笑，执热一濯清穆风。\n小倾家酿歌骊驹，有怀未吐行怱怱。\n山寒不开北枝梅，地远谁树南荆枫。\n欲谈此意无为领，拨灰消尽麒麟红。\n未免随俗且折腰，薄以今古浇其胸。\n六经之泽溉万世，譬如畦稻宵露蒙。\n陈言有味可涵泳，环堵差胜朝市中。\n退之一赋吾未许，二禽雅意岂愿笼。\n乘轩执珪何有哉，日光熠熠尘飞空。\n由来贤达多下位，高原不解生芙蓉。\n龙鱼仙伯妙此理，垂云小憇来儒宫。\n洞庭湘山入诗句，借与光彩胜赮虹。\n百闻不及一见面，独对霜月搔飞蓬。\n清光何事亦多阙，试为问之修月翁。",
        "dynasty": "宋",
        "collection_info": null
    },
    {
        "title": "用元韵答邓宰兼简华容孟宰",
        "author": "王炎",
        "content": "我行六六黄山峰，山中瑶草多芳丛。\n浮丘笑我无此骨，倏然飞去如孤鸿。\n随流逐转水上萍，失地更屈涧底松。\n绝怜拄笏频看山，未免举扇一障风。\n长沙三岁坐兀兀，洞庭千里来怱怱。\n拥衾时作故乡梦，寒鸦无数啼丹枫。\n茧丝未办竟何补，强饭空耗桃花红。\n巴丘健令工制锦，况有奎壁星罗胸。\n明月璀璨堆我前，老眼照开春雾蒙。\n西寄华容双鲤鱼，欲挽渊明来社中。\n颇闻余事戏毛颖，亦舞玄蛟蒙碧笼。\n心虽入俗不受尘，出岫白云行太空。\n蒹葭四泽风露冷，有此美德如芙蓉。\n寻幽或访墨山寺，弔古可赋章华宫。\n何时再揖两鳬仙，共唤曲生行偃虹。\n无边湖水似少海，一点君山疑小蓬。\n城南老树无恙否，烦渠试为呼回翁。",
        "dynasty": "宋",
        "collection_info": null
    },
    {
        "title": "用元韵答徐尉",
        "author": "王炎",
        "content": "于越亭亭羊角峰，下有团团桂树丛。\n何人为赋反招隠，虞罗亦罥碣石鸿。\n学诗妙处如学仙，功成换骨参乔松。\n肯来洗我筝笛耳，檿丝古曲弹南风。\n喜君到此极亹亹，惜君去此尤怱怱。\n百年莫作千岁调，试往一看枫桥枫。\n湘山幸有数斗酒，江蟹肥大霜橘红。\n梅仙陶令连两璧，得酒可浇丘壑胸。\n渔蓑风月笛三弄，虬龙起舞凌空蒙。\n冯夷不得閟此境，湖山收入奚囊中。\n沙寒往事有铜镞，波稳清时无水龙。\n人生所须得乐尔，嗟我愁绝逃虚空。\n已悲朽质悴蒲柳，岂解巧笑开芙蓉。\n青灯照牖似书舍，素琴挂壁疑僧宫。\n悬知堂上一杯水，难饮不边千丈虹。\n大用自当拥金莲，小用亦合登少蓬。\n腾身云路五千里，定笑白鳬成老翁。",
        "dynasty": "宋",
        "collection_info": null
    },
    {
        "title": "和许尉小洞庭韵  其一",
        "author": "王炎",
        "content": "古县周遭临水涯，中有胜地藏幽奇。\n向来墨绶不领略，付与渔樵轻弃遗。\n我乘苍螭上其顶，凭高小筑诛茅茨。\n未能隠去学鲁山，且可寻幽如退之。\n炊烟百堵共一市，民气稍稍春台熙。\n至尊岂为茧丝计，老令恨无桃李蹊。\n解衣一浣三年缁，微风碾碎青琉璃。\n鱼龙悲啸吹白浪，烟霭吐吞蒙翠微。\n湖中一点小君山，谁琢瑶琨圆中规。\n朱絃一曲舞冯夷，凌风驾我双鳬飞。\n远唤古仙笙鹤来，月寒共醉玉东西。\n天高可逐霞佩去，儿女牵衣吾未宜。\n一官伛偻百僚底，苍髯欲雪将何为。\n徘徊在此为五斗，时亦讽诵渊明词。\n兹亭信美非我有，梦遶故园还欲归。",
        "dynasty": "宋",
        "collection_info": null
    },
    {
        "title": "和许尉小洞庭韵  其二",
        "author": "王炎",
        "content": "少时耕钓为生涯，早知臭腐空神奇。\n一丘一壑有佳处，人弃我取如拾遗。\n晚将数雏就斗食，非愿厚禄多如茨。\n山林习气今尚在，前身疑是王献之。\n君王垂拱似虞夏，朝野多暇时雍熙。\n公庭日晡鳬鹜散，屐齿小穿山径蹊。\n隠仙一见即首肯，百钟索酒倾琉璃。\n湖山亦为开画笥，烟霏空翠俱熹微。\n幼舆风度极洒洒，计然策画徒规规。\n苍松奋鬣倚风啸，候鴈张羽粘天飞。\n君山洞庭日在眼，不復引领巴丘西。\n急呼泓颖共着语，境胜颇与诗相宜。\n诗成却忆梅子真，乌用一官黄绶为。\n江头谁是吹笛叟，为公度此琼瑶词。\n唤起羣龙出平湖，属渠扶柂从东归。",
        "dynasty": "宋",
        "collection_info": null
    },
    {
        "title": "和吴秀才二绝  其一",
        "author": "王炎",
        "content": "句法洪徐可逼真，摩挲老眼见斯人。\n怜渠袖有钓鰲手，要试虹竿欠李绅。",
        "dynasty": "宋",
        "collection_info": null
    },
    {
        "title": "和吴秀才二绝  其二",
        "author": "王炎",
        "content": "世人相马苦嫌瘦，谁识龙媒气逸羣。\n归傍青灯对贤圣，汉庭射策待方闻。",
        "dynasty": "宋",
        "collection_info": null
    },
    {
        "title": "送相士管明甫",
        "author": "王炎",
        "content": "名士多相识，吾乡亦旧游。\n知君倦行役，见我小淹留。\n道路双青眼，风霜一敝裘。\n人中逢燕颔，早为说封侯。",
        "dynasty": "宋",
        "collection_info": null
    },
    {
        "title": "和程丞游清水岩黄龙山韵",
        "author": "王炎",
        "content": "岚光野色共扶舆，见说壶天气象殊。\n迭巘吞云圭角露，寒泉触石篆文纡。\n荒凉佛屋存遗像，窈窕仙岩有别区。\n何日青鞋亲扣历，细评佳致染松腴。",
        "dynasty": "宋",
        "collection_info": null
    },
    {
        "title": "和程丞游清水岩黄龙山韵 清水岩",
        "author": "王炎",
        "content": "臞仙窟宅献幽奇，付与蓝田煅炼诗。\n佳处尽从公指出，胜游应笑我来迟。\n品题泉石非无意，依约烟霞未有期。\n独幸胸中丘壑在，不须目击始心知。",
        "dynasty": "宋",
        "collection_info": null
    },
    {
        "title": "和程丞游清水岩黄龙山韵 黄龙山 其一",
        "author": "王炎",
        "content": "老南蜕骨几何年，揖客支筇谩曲拳。\n本自心清无染着，岂因境静息攀缘。\n我行不值挥犀语，公到惟堪扫榻眠。\n尚有诗魔降未得，不禁物色巧勾牵。",
        "dynasty": "宋",
        "collection_info": null
    },
    {
        "title": "和程丞游清水岩黄龙山韵 黄龙山 其二",
        "author": "王炎",
        "content": "未闻衲子着深功，但见龙孙送好风。\n尊宿尚留双塔在，众丘皆让一山雄。\n禅关暂到何须住，法窟虽深岂用穷。\n若问如如心自在，梦魂不入大槐宫。",
        "dynasty": "宋",
        "collection_info": null
    },
    {
        "title": "和陆簿九日二首  其一",
        "author": "王炎",
        "content": "西风拂面饮微酣，小摘茱萸手自簪。\n极羡酒兼诗共好，正缘人与景相参。\n杜门不復贪游赏，落帽无由际剧谈。\n嘆息登高兄弟远，目随鸿鴈过天南。",
        "dynasty": "宋",
        "collection_info": null
    },
    {
        "title": "和陆簿九日二首  其二",
        "author": "王炎",
        "content": "风露萧萧叶半黄，老来情薄似秋阳。\n一樽冷落思佳客，九日凄凉在异乡。\n采菊何心追靖节，哦诗无语答仇香。\n危台戏马今安在，休惹清愁搅石肠。",
        "dynasty": "宋",
        "collection_info": null
    },
    {
        "title": "喜晴行呈陈宰",
        "author": "王炎",
        "content": "秋尽黄云涨南亩，修我囷仓筑场圃。\n不堪雨脚如悬麻，坐见禾头欲生耳。\n令君意与神明通，炉熏未断来天风。\n吹开六出花数点，转盼杲杲扶桑红。\n日下鸟乌声亦乐，村北村南争刈穫。\n白酒香浮老瓦盆，樵歌缓扣乌犍角。\n有客携家来受廛，丰登未见如今年。\n老农扶杖笑相语，只恐双鳬朝日边。",
        "dynasty": "宋",
        "collection_info": null
    },
    {
        "title": "陆簿生日",
        "author": "王炎",
        "content": "冬令始严肃，淑气回晏温。\n帘帏映瑞色，见此天上麟。\n蒙羽有再来，机云定前身。\n清标入黄绶，胸次不受尘。\n洗玉酌流霞，眉间喜津津。\n飞龙御天位，乔木思世臣。\n功名固自有，难得惟青春。",
        "dynasty": "宋",
        "collection_info": null
    },
    {
        "title": "溪上晚步二首  其一",
        "author": "王炎",
        "content": "山静色不改，溪深流自迟。\n缓行聊寓目，小立却支颐。\n樵斧寒尤响，渔舟晚更移。\n老夫无伴侣，穉子独追随。",
        "dynasty": "宋",
        "collection_info": null
    },
    {
        "title": "溪上晚步二首  其二",
        "author": "王炎",
        "content": "风定留黄叶，波清涌白沙。\n前山惟道院，断岸半渔家。\n老去忘时事，閒中度岁华。\n经旬如再出，便可探梅花。",
        "dynasty": "宋",
        "collection_info": null
    },
    {
        "title": "宋可挹挽诗",
        "author": "王炎",
        "content": "万卷藏书富，千金市义多。\n斯人今止此，造物意如何。\n风月空投辖，烟波冷晒蓑。\n林间谁挂剑，清泪堕悲歌。",
        "dynasty": "宋",
        "collection_info": null
    },
    {
        "title": "用十梅韵答冯簿  其一",
        "author": "王炎",
        "content": "今代冯野王，声满东海滨。\n可敬亦可爱，温然气如春。",
        "dynasty": "宋",
        "collection_info": null
    },
    {
        "title": "用十梅韵答冯簿  其二",
        "author": "王炎",
        "content": "绿绮絃朱丝，为我调白雪。\n此亦公绪余，所长兼五绝。",
        "dynasty": "宋",
        "collection_info": null
    },
    {
        "title": "用十梅韵答冯簿  其三",
        "author": "王炎",
        "content": "尝试评公诗，崖岸极孤绝。\n同僚笔可焚，后学巾宜折。",
        "dynasty": "宋",
        "collection_info": null
    },
    {
        "title": "用十梅韵答冯簿  其四",
        "author": "王炎",
        "content": "清真去边幅，明白倾底裏。\n枳棘见鸾凰，十倍跫然喜。",
        "dynasty": "宋",
        "collection_info": null
    },
    {
        "title": "用十梅韵答冯簿  其五",
        "author": "王炎",
        "content": "讲道师友少，稽古编简残。\n何以起斯文，念之心为寒。",
        "dynasty": "宋",
        "collection_info": null
    },
    {
        "title": "用十梅韵答冯簿  其六",
        "author": "王炎",
        "content": "银鈎入翠珉，文字本肤浅。\n以书不以辞，恃此或行远。",
        "dynasty": "宋",
        "collection_info": null
    },
    {
        "title": "用十梅韵答冯簿  其七",
        "author": "王炎",
        "content": "人品如许高，不卑一官小。\n居之以廉勤，王事岂难了。",
        "dynasty": "宋",
        "collection_info": null
    },
    {
        "title": "用十梅韵答冯簿  其八",
        "author": "王炎",
        "content": "霏霏玉麈谈，鄙吝堪澡雪。\n每见辄有闻，敢惮频磬折。",
        "dynasty": "宋",
        "collection_info": null
    },
    {
        "title": "用十梅韵答冯簿  其九",
        "author": "王炎",
        "content": "道本无垢凈，境自有喧寂。\n愿闻禅说中，何以得真实。",
        "dynasty": "宋",
        "collection_info": null
    },
    {
        "title": "用十梅韵答冯簿  其一○",
        "author": "王炎",
        "content": "黄门执戟翁，晚乃薄词赋。\n我宜草玄文，未必知妙处。",
        "dynasty": "宋",
        "collection_info": null
    },
    {
        "title": "和何应辰过山谷墓韵",
        "author": "王炎",
        "content": "何年马鬣埋玉树，上有乔木清风寒。\n琳琅金薤落四海，万象顿挫随毫端。\n追攀前辈岂无意，偶来弛担鸣珂里。\n生恨与公相后先，临风三嘆不能已。\n论诗谁解鍼膏肓，人间今日无黄香。\n经过一酹尊中碧，明月湾头山閴寂。",
        "dynasty": "宋",
        "collection_info": null
    },
    {
        "title": "新晴出溪上因访王伯明詹望之",
        "author": "王炎",
        "content": "萍转滞岩邑，简出而深居。\n儿辈不自量，妄意游璧池。\n日占乌鹊喜，不寄黄犬书。\n积雨蒸溽暑，客思鬰不舒。\n新晴一散策，消摇涤烦纡。\n意行入幽径，篱落相蔽亏。\n竹萌茁凤尾，瓜蔓缠龙鬚。\n物化日夜流，嗟我方栖迟。\n莫受忧患煎，素髮无再缁。\n扣门谒二友，清坐俱久如。\n庄语间善谑，相视一解颐。\n静窥势利场，疾足争驱驰。\n自念甘敛退，非黠仍非痴。\n茗乳泛轻雪，炉熏驻游丝。\n且勿谈世事，挥犀聊说诗。",
        "dynasty": "宋",
        "collection_info": null
    },
    {
        "title": "用元韵答詹望之",
        "author": "王炎",
        "content": "随牒久浮食，弛担来卜居。\n鹪鹩一枝足，不羡飞天池。\n盥濯朱墨手，拂蠹理故书。\n识字非子云，下帷惭仲舒。\n第喜宦情薄，未解归思纡。\n对境有喧寂，即理无成亏。\n动以静为根，轮柅常相须。\n捷径易倾覆，夷途固逶迟。\n巷南有廛隠，白玉不受缁。\n熟视眉睫间，容色常穆如。\n伯仲吹箎埙，北堂奉期颐。\n时亦踏街尘，意马不外驰。\n见我床头易，信我殊不痴。\n喜言虽溢美，老眼眩色丝。\n相期到妙处，不止奚囊诗。",
        "dynasty": "宋",
        "collection_info": null
    },
    {
        "title": "溪上寻梅不遇",
        "author": "王炎",
        "content": "玄冬用事秃千林，蓓蕾凌寒瘦不禁。\n已唤苍头篘腊脚，未逢玉颊吐春心。\n客居避俗遨游少，老境看花感慨深。\n属付绿衣歌舞地，吹香一笑慰幽寻。",
        "dynasty": "宋",
        "collection_info": null
    },
    {
        "title": "寓居分宁去故乡千里不归者二年思念松楸成长句",
        "author": "王炎",
        "content": "暧暧风日暖，林薄皆蕃鲜。\n好鸟仍啸歌，晚花亦嫣然。\n问之此何时，春莫将禁烟。\n家家馔觞豆，拜扫墟墓间。\n飞鸣乌攫肉，丛木挂纸钱。\n而我独不乐，慨然坐长嘆。\n开编不能读，当馈不能餐。\n豺獭尚有祭，谁忍忘其先。\n念为贫所驱，随牒二十年。\n少壮不可留，览镜将华颠。\n空惭北山移，未表南阳阡。\n阖门有百指，负郭无一廛。\n坐此客异乡，归思空缠绵。\n忆昔初筮仕，吾母犹朱颜。\n三釜不及养，遽悲蓼莪篇。\n侵寻岁月久，百感难具言。\n伤心思宰木，清泪如流泉。\n狐死必首丘，古人亦重迁。\n况我虽宦游，十世家星川。\n亲朋日在眼，可以相周旋。\n土风有不同，客意终未安。\n花落草凄凄，青山啼杜鹃。",
        "dynasty": "宋",
        "collection_info": null
    },
    {
        "title": "即事六绝  其一",
        "author": "王炎",
        "content": "焚香清坐对韦编，妙处悬知不可传。\n三画分明寄玄旨，谁将修绠汲深泉。",
        "dynasty": "宋",
        "collection_info": null
    },
    {
        "title": "即事六绝  其二",
        "author": "王炎",
        "content": "半生飘泊将雏意，百感凄凉舐犊情。\n露电终非真实相，彭殇何者是长生。",
        "dynasty": "宋",
        "collection_info": null
    },
    {
        "title": "即事六绝  其三",
        "author": "王炎",
        "content": "布衣蔬食且随缘，睡起时参柏子烟。\n欲倚绳床拈白拂，何人真解意中玄。",
        "dynasty": "宋",
        "collection_info": null
    },
    {
        "title": "即事六绝  其四",
        "author": "王炎",
        "content": "了无俗驾到蜗庐，隠几閒翻贝叶书。\n属付苍头休洒扫，绿苔随意上阶除。",
        "dynasty": "宋",
        "collection_info": null
    },
    {
        "title": "即事六绝  其五",
        "author": "王炎",
        "content": "拂拭青奴供昼眠，半晴半雨酿愁天。\n梦回不到南柯境，风过绿阴号晚蝉。",
        "dynasty": "宋",
        "collection_info": null
    },
    {
        "title": "即事六绝  其六",
        "author": "王炎",
        "content": "孙竹新添绿玉枝，穉禽学习遶檐飞。\n动中会取归根意，雨过白云横翠微。",
        "dynasty": "宋",
        "collection_info": null
    },
    {
        "title": "游南山寺题澹轩",
        "author": "王炎",
        "content": "云根露奇怪，上有青莲宫。\n轩窗极凈丽，疑入悬壶中。\n凭槛俯寒流，披襟纳清风。\n跏趺坐少定，滞念冰雪融。\n人生蚁旋磨，世故鸟印空。\n道眼一回光，味与嚼蜡同。\n此意谁为领，白云横远峰。",
        "dynasty": "宋",
        "collection_info": null
    },
    {
        "title": "用元韵答麟老  其一",
        "author": "王炎",
        "content": "登临倚木末，下瞰鱼龙宫。\n我方解墨绶，着身丘壑中。\n翩然一清游，飞舄可御风。\n前瞻凤山尾，老衲如懒融。\n见处诣实际，非色仍非空。\n笑我蜡屐行，亦与玩物同。\n燕坐不出门，心游妙高峰。",
        "dynasty": "宋",
        "collection_info": null
    },
    {
        "title": "用元韵答麟老  其二",
        "author": "王炎",
        "content": "七闽名家子，祝髮隠梵宫。\n碧海掉尾鲸，不堕世网中。\n熏炉起香雾，棕拂生清风。\n寂寂枯木岩，中有春意融。\n杖屦厌山水，习气一洗空。\n违俗非崖异，入俗非雷同。\n乃知行市廛，宛如坐孤峰。",
        "dynasty": "宋",
        "collection_info": null
    },
    {
        "title": "述怀三首  其一",
        "author": "王炎",
        "content": "久客二年半，故乡千里余。\n儿曹穿草屦，老子挂柴车。\n世事杯中物，生涯箧裏书。\n一廛何日办，衰晚忆吾庐。",
        "dynasty": "宋",
        "collection_info": null
    },
    {
        "title": "述怀三首  其二",
        "author": "王炎",
        "content": "宦薄因谋拙，心安任数奇。\n功名半幅纸，权利一鈎丝。\n已作络头骥，殊惭曳尾龟。\n暂时深袖手，风月话襟期。",
        "dynasty": "宋",
        "collection_info": null
    },
    {
        "title": "述怀三首  其三",
        "author": "王炎",
        "content": "百指久转食，一身今倦游。\n事无非堕甑，心本是虚舟。\n傥不尝艰阻，渠能寡悔尤。\n管城虽解语，懒赋畔牢愁。",
        "dynasty": "宋",
        "collection_info": null
    },
    {
        "title": "次韵答熊朝英  其一",
        "author": "王炎",
        "content": "杜门燕坐阅黄庭，道在灵台莫与京。\n少日忍贫吾志得，莫年为吏此身轻。\n始知轩冕有尘累，不似山林无俗情。\n绛帐先生应抚掌，南箕北斗只虚名。",
        "dynasty": "宋",
        "collection_info": null
    },
    {
        "title": "次韵答熊朝英  其二",
        "author": "王炎",
        "content": "秋风相挽出门庭，东望云边白玉京。\n婚嫁自嗟何日了，利名谁信本来轻。\n挥毫为我光行色，倾盖知公不世情。\n文字清新有如此，底缘淡墨未题名。",
        "dynasty": "宋",
        "collection_info": null
    },
    {
        "title": "胜赏亭",
        "author": "王炎",
        "content": "路入三家市，墙围十亩园。\n云山如画出，人住小桃源。",
        "dynasty": "宋",
        "collection_info": null
    },
    {
        "title": "赠郭相士",
        "author": "王炎",
        "content": "两眼明如月，江湖度十春。\n问谁当鼎贵，笑说未逢人。",
        "dynasty": "宋",
        "collection_info": null
    },
    {
        "title": "和祝圣予送行韵",
        "author": "王炎",
        "content": "少年困裋褐，妄意取圭组。\n徒为出岫云，不作润物雨。\n三年葭苇丛，鳬舄堕江浒。\n忧患鬓先凋，惊呼髀空抚。\n过期释重负，揆日趋在所。\n投簪诚未能，束担亦良苦。\n汉庭士冀北，不可一二数。\n顾我最平凡，辱君误推许。\n皇明照百工，天高日亭午。\n海岳虽兼受，涓埃谅无补。\n汲汲为身谋，人生几寒暑。\n轩冕既傥来，金璧又难贮。\n试看辕下驹，何如黄鹄举。\n莫待婚嫁了，径为松菊主。\n大隠在城市，高人恋衡宇。\n相期数过从，修绠同汲古。",
        "dynasty": "宋",
        "collection_info": null
    },
    {
        "title": "次韵孙居易送行",
        "author": "王炎",
        "content": "着鞭欲为功名起，椎钝不堪加砺砥。\n感君雅意重金玉，饯我新诗粲桃李。\n我于吏事非清通，向来妄意图民功。\n本无仁心致三异，岂有遗爱留一同。\n鬓毛斑白眼昏黑，身外荣枯从造物。\n耻携奏牍到公车，千虑悬知无一得。",
        "dynasty": "宋",
        "collection_info": null
    },
    {
        "title": "陈宰生日",
        "author": "王炎",
        "content": "花枝点缀深浅红，溪山二月春融融。\n琴堂清晓气葱鬰，蹑鳬此日来仙翁。\n姓名已久书绛阙，骨相元自居纱笼。\n君王厚下为保障，郎宿垂光临一同。\n两行吏立薄冰上，四境人行明镜中。\n三年妙手巧制锦，藉甚治声闻九重。\n桃李阴边共歌舞，劝君饮尽玻璃钟。\n着鞭由此登要路，推毂岂必由诸公。\n未教曳履侍文石，亦合峩豸乘花骢。\n中堂朱绂映綵服，瑶池无日无春风。\n摩挲铜狄阅人世，何止他年方两瞳。",
        "dynasty": "宋",
        "collection_info": null
    },
    {
        "title": "和王宗礼送行韵",
        "author": "王炎",
        "content": "羊肠官路困跻攀，为米低头亦厚颜。\n尚欲束装趋帝阙，未能尽室返家山。\n青云新贵争先进，空谷幽人去不还。\n我独行藏两无取，狐疑丘壑市朝间。",
        "dynasty": "宋",
        "collection_info": null
    },
    {
        "title": "和陆簿韵",
        "author": "王炎",
        "content": "士龙才气极超然，奕奕家声见象贤。\n惯学诗翁歌白雪，懒从举子选青钱。\n三年小试淹岩邑，千里来归近日边。\n流落倦游吾老矣，看公腾踏上凌烟。",
        "dynasty": "宋",
        "collection_info": null
    },
    {
        "title": "和黄子山韵二首  其一",
        "author": "王炎",
        "content": "三年凋县积忧虞，幸脱拘囚气始苏。\n已愧渊明辞五斗，尚睎聱叟住三吾。\n潜心道义须加进，垂世功名莫浪图。\n前日趋荣今敛退，看人高步上天衢。",
        "dynasty": "宋",
        "collection_info": null
    },
    {
        "title": "和黄子山韵二首  其二",
        "author": "王炎",
        "content": "闭门圣域妙鈎深，雾豹文成照士林。\n顾我一生求胜己，与公数面可论心。\n晒蓑溪上今陈迹，啸白堂中久绝吟。\n双井独为风月主，欣闻绿绮奏遗音。",
        "dynasty": "宋",
        "collection_info": null
    },
    {
        "title": "用元韵答徐幼文  其一",
        "author": "王炎",
        "content": "身行宦路固多虞，梦到清都厌积苏。\n欲返初心观易老，懒开辩口学岩吾。\n有怀拟作西征赋，无策堪陈北伐图。\n才具如公宜颖脱，不应空谷老唐衢。",
        "dynasty": "宋",
        "collection_info": null
    },
    {
        "title": "用元韵答徐幼文  其二",
        "author": "王炎",
        "content": "学道工夫要汲深，尘生麈尾坐书林。\n何妨缓步时过我，试共玄谈一洗心。\n翠岫遶溪双鹭下，绿阴覆屋乱蝉吟。\n是中别有无声句，莫笑迟迟不嗣音。",
        "dynasty": "宋",
        "collection_info": null
    },
    {
        "title": "谢黄子山贺得孙",
        "author": "王炎",
        "content": "侵寻及颓龄，忧患催霜鬚。\n是身如老木，枯枿生孙枝。\n自念非逸少，屈指无七之。\n日愿谷丰下，今见凤有儿。\n安得寿乔松，及渠成立时。\n追念十年事，欣戚更乘除。\n瓜葛自延蔓，葭莩相因依。\n頼此一雏生，两家释猜疑。\n飞鹊遶屋鸣，织翠来华裾。\n相视一粲然，英词出琼琚。\n醴甘不醉人，汤餠浮银丝。\n只欠解语花，遏云歌此词。\n知公本惜饮，尝试覆一巵。\n因之酹梅塘，骑鹄何时归。",
        "dynasty": "宋",
        "collection_info": null
    },
    {
        "title": "和麟老韵五绝  其一",
        "author": "王炎",
        "content": "诗清虽为竹庵编，禅妙元从佛眼传。\n用处纵横能杀活，匣藏不肯试龙泉。",
        "dynasty": "宋",
        "collection_info": null
    },
    {
        "title": "和麟老韵五绝  其二",
        "author": "王炎",
        "content": "清如野鹤有仙骨，閒似片云无俗情。\n试问老人那得病，定应金粟是前生。",
        "dynasty": "宋",
        "collection_info": null
    },
    {
        "title": "和麟老韵五绝  其三",
        "author": "王炎",
        "content": "客尘悟了息攀援，万事虚浮一聚烟。\n挂佛壁间趺坐稳，遶檐翠柏解谈玄。",
        "dynasty": "宋",
        "collection_info": null
    },
    {
        "title": "和麟老韵五绝  其四",
        "author": "王炎",
        "content": "白雪蒙头卧佛庐，笔端亦解世间书。\n无情安用诗陶写，有病何须药破除。",
        "dynasty": "宋",
        "collection_info": null
    },
    {
        "title": "和麟老韵五绝  其五",
        "author": "王炎",
        "content": "居似鹪鹩巢一枝，意如倦翼怯高飞。\n尚怜身是他乡客，梦遶松楸赋式微。",
        "dynasty": "宋",
        "collection_info": null
    },
    {
        "title": "王倅成老挽诗二首  其一",
        "author": "王炎",
        "content": "末俗轻浮甚，斯人有古风。\n持身无表襮，为吏极清通。\n学似武平一，仕如张长公。\n龟趺宜篆刻，潜德照无穷。",
        "dynasty": "宋",
        "collection_info": null
    },
    {
        "title": "王倅成老挽诗二首  其二",
        "author": "王炎",
        "content": "珠玉山渊润，仁人久里居。\n低徊尝结绶，强健即垂车。\n长厚皆堪法，循良亦可书。\n惜哉怀远业，小试只题舆。",
        "dynasty": "宋",
        "collection_info": null
    },
    {
        "title": "和陈丞彦能韵",
        "author": "王炎",
        "content": "东山林壑自盘旋，健步翩翩似壮年。\n退不求名如避世，清而寡欲可成仙。\n悬知身外浑无事，不羡壶中别有天。\n珍重与君频问信，二松遗爱满修川。",
        "dynasty": "宋",
        "collection_info": null
    },
    {
        "title": "方漕躬明挽诗三首  其一",
        "author": "王炎",
        "content": "行跸留吴会，神州久陆沉。\n君王经远志，臣子復讐心。\n慷慨披丹悃，褒嘉拜玉音。\n骑箕何太速，有识共沾襟。",
        "dynasty": "宋",
        "collection_info": null
    },
    {
        "title": "方漕躬明挽诗三首  其二",
        "author": "王炎",
        "content": "吴蜀蜂腰势，荆襄控上游。\n羣公无远虑，天子有深忧。\n此事须成算，何人更熟筹。\n黄图三辅近，北望不禁愁。",
        "dynasty": "宋",
        "collection_info": null
    },
    {
        "title": "方漕躬明挽诗三首  其三",
        "author": "王炎",
        "content": "一节方将指，千兵竞力耕。\n江淮如富实，河洛可经营。\n许国忠诚切，谋身宠辱轻。\n空遗今日恨，公论付台评。",
        "dynasty": "宋",
        "collection_info": null
    },
    {
        "title": "谢江潭诸公",
        "author": "王炎",
        "content": "相逢一解颐，款曲吐肺腑。\n主人爱敬客，童孺亦呼舞。\n击鲜倒家酿，花枝照樽俎。\n善谑时绝倒，惜饮亦径醉。\n十年一会面，此身几寒暑。\n不见即相念，临分无可语。\n翰墨要陶练，饮食谨调护。\n行役今何时，天寒岁将莫。\n故乡松梓荒，他乡寓儿女。\n岂不念之深，祇觉丹心苦。\n天机马出塞，人事狙赋芧。\n都门桂玉地，久客惮羁旅。\n东风染春红，归程涉溪浒。\n经过不厌数，弛担更少住。\n礼简情乃真，惟宜具鸡黍。",
        "dynasty": "宋",
        "collection_info": null
    },
    {
        "title": "题童寿卿博雅堂",
        "author": "王炎",
        "content": "会道莫如约，要识胸中真。\n讲学亦贵博，不废纸上陈。\n王充与李邕，世岂无若人。\n中秘未许见，市肆何所闻。\n童君家多书，乃为我辈虑。\n安用蓬莱山，万卷皆聚此。\n又復附益之，秦碑及周鼓。\n剡溪来楮生，歙穴会石友。\n持此分雅俗，清渭映浊泾。\n不贿屋自润，无爵身亦荣。\n好事时相过，不惮倒屣迎。\n挥麈言有味，寂如无市声。\n孰如汉中郎，孰似楚左史。\n孰能诵亡书，孰解作奇字。\n是中犹渊海，随取即随有。\n或问贾几何，还可商度否。\n掀髯笑谢客，吾非鬻书叟。",
        "dynasty": "宋",
        "collection_info": null
    },
    {
        "title": "题秋山图",
        "author": "王炎",
        "content": "我本山中人，筑室依涧冈。\n世故驱我来，缁尘满衣裳。\n见此山中景，我思更深长。\n老树何离离，瘦石何苍苍。\n借问此何时，天寒鴈南翔。\n西风有摇落，兰桂含幽芳。",
        "dynasty": "宋",
        "collection_info": null
    },
    {
        "title": "题远山平林图",
        "author": "王炎",
        "content": "山色微茫疑有无，木叶半脱殊萧疎。\n云根更着数椽屋，此屋当有幽人居。\n墨妙逼真乃如此，毕竟非真惟近似。\n何如屐齿饱经行，是处溪山皆画笥。\n还君图画吾且归，家在江南依翠微。",
        "dynasty": "宋",
        "collection_info": null
    },
    {
        "title": "题潮山海门图",
        "author": "王炎",
        "content": "潮来溅雪欲浮天，潮去奔雷又寂然。\n海上两山元不动，更添此意画中传。",
        "dynasty": "宋",
        "collection_info": null
    },
    {
        "title": "送许士龙秘校",
        "author": "王炎",
        "content": "南山雾豹隠，北海风鹏飞。\n显晦不在人，屈伸各有时。\n之子后来秀，蹑屩飘长裾。\n俗眼变青白，论士相目皮。\n父执谢艮斋，片言借吹嘘。\n闻君方远游，行李将何如。\n食梅不免酸，弹铗不免悲。\n易尽床头金，难浣衣上缁。\n白髮倚门望，岂宜去庭闱。\n林乌能反哺，人亦称其慈。\n勿徒走踆踆，而更归迟迟。\n志定学始进，身臞道方肥。\n譬如汲深井，修绠斯得之。\n持此为亲荣，玉润山含辉。\n苦言当赠策，申以南陔诗。",
        "dynasty": "宋",
        "collection_info": null
    },
    {
        "title": "题韦同年聚远閤",
        "author": "王炎",
        "content": "尘蒙万家市，中有壶公天。\n翚飞倚空翠，吞纳无中边。\n江远益渊回，山远益清妍。\n云霞之敛散，竹树之芊绵。\n羽鳞之翔泳，舟车之往还。\n物色四面来，输入檐楹间。\n境远心亦远，意将隘人寰。\n我尝观洞庭，水与天相连。\n流光浮玉镜，万象皆包涵。\n又尝登天柱，众丘如髻鬟。\n孤鸿灭没处，寓目行中原。\n蓬转堕江城，此身缚微官。\n今代韦表微，懒着进取鞭。\n尚记千佛名，亦许时扣关。\n自疑脱凡骨，揖此楼居仙。\n江山开画笥，使我思悠然。\n是中有真趣，可得不可传。\n客至勿挥麈，但与浮觥船。",
        "dynasty": "宋",
        "collection_info": null
    },
    {
        "title": "送房陵倅韦同年二首  其一",
        "author": "王炎",
        "content": "白玉难求市，青云缓作程。\n小烦乘别驾，远去护边城。\n斥堠烽烟冷，谯门鼓角清。\n采桑遗戒在，约束要坚明。",
        "dynasty": "宋",
        "collection_info": null
    },
    {
        "title": "送房陵倅韦同年二首  其二",
        "author": "王炎",
        "content": "德齿皆兄我，曾联淡墨名。\n挥犀方晤语，浮鹢又催行。\n今日惟櫜矢，何人更请缨。\n战尘犹未息，北望若为情。",
        "dynasty": "宋",
        "collection_info": null
    },
    {
        "title": "赠轮上座",
        "author": "王炎",
        "content": "念旧今归楚，寻师久入吴。\n有缘依梵释，何事走江湖。\n休问传心印，当先觅髻珠。\n直须言语断，方不堕凡夫。",
        "dynasty": "宋",
        "collection_info": null
    },
    {
        "title": "寄蒋主簿",
        "author": "王炎",
        "content": "过我怱怱去，难淹长者车。\n岁华今又晚，官况近何如。\n不是无才具，渠忧少荐书。\n因君问公干，久不寄双鱼。",
        "dynasty": "宋",
        "collection_info": null
    },
    {
        "title": "用元韵答刘判官",
        "author": "王炎",
        "content": "解后章江上，知从五马车。\n君才犹未用，吾老更焉如。\n间阔思眉宇，殷勤得手书。\n喜闻衣綵乐，入馔有江鱼。",
        "dynasty": "宋",
        "collection_info": null
    },
    {
        "title": "用元韵答戴簿",
        "author": "王炎",
        "content": "绿衣随宦牒，綵服侍安车。\n问齿君方壮，论才我不如。\n清新哦五字，博洽贯羣书。\n尚肯求龙尾，容交华子鱼。",
        "dynasty": "宋",
        "collection_info": null
    },
    {
        "title": "用元韵答蒋簿",
        "author": "王炎",
        "content": "北去方休驾，西行又出车。\n身劳虽仆仆，心静自如如。\n傥得重挥麈，全胜数寄书。\n诗来惊老眼，笔力掣鲸鱼。",
        "dynasty": "宋",
        "collection_info": null
    },
    {
        "title": "萧参政挽诗二首  其一",
        "author": "王炎",
        "content": "正学无阿世，危言不顾身。\n旁观多侧目，独立屡撄鳞。\n八叶钧衡后，三朝柱石臣。\n晚方陪国论，终不尽经纶。",
        "dynasty": "宋",
        "collection_info": null
    },
    {
        "title": "萧参政挽诗二首  其二",
        "author": "王炎",
        "content": "东府纔登用，南园即退藏。\n不欺身自正，无欲气能刚。\n士共悲梁坏，朝应惜鑑亡。\n臧孙宜有后，世出甲科郎。",
        "dynasty": "宋",
        "collection_info": null
    },
    {
        "title": "送施宣教",
        "author": "王炎",
        "content": "翩翩贵公子，和气如春温。\n倾盖一晤语，肯吐胸中真。\n江头雨新霁，浮鹢波鳞鳞。\n骑凤吹玉箫，归欤觐慈亲。\n我老无所营，君方富青春。\n后会未有期，人来时嗣音。\n毛颖二十辈，深衷致殷勤。\n助君赋子虚，高飞到青云。",
        "dynasty": "宋",
        "collection_info": null
    },
    {
        "title": "和吴梦授韵",
        "author": "王炎",
        "content": "卷舒有道在随时，隠约何须感慨为。\n末路老夫甘退缩，华途吾友尚驱驰。\n准绳行义当趋正，淘练文章自出奇。\n举世岂无人具眼，未应终不贵和随。",
        "dynasty": "宋",
        "collection_info": null
    },
    {
        "title": "题徐秘校达轩",
        "author": "王炎",
        "content": "洙泗之学心为宗，以心会理俱圆融。\n皎如日月犹有蚀，岂可讲习无深功。\n仲祥家自有师友，箇中尝指入门否。\n磨礲浸灌更覃思，道不外求皆我有。\n灵台四闢如八窗，面面高明悉通透。\n此道周流无定名，此心微妙无定形。\n知随物诱心失位，思而不达空营营。\n为君再下一转语，敬以摄心思乃精。",
        "dynasty": "宋",
        "collection_info": null
    },
    {
        "title": "壬子春罗端长赠别",
        "author": "王炎",
        "content": "忆昔始相识，公归自中都。\n时方擢上第，绿髮青衫纡。\n论交兄弟间，意气和笙竽。\n瓌文得要揽，快语相为娱。\n一别间何阔，流年走旸乌。\n高情自浩浩，风骨乃仙癯。\n顾我蒲柳姿，雪霜凝鬓鬚。\n回思鸿鴈行，泪落衣袖濡。\n相逢慰栖迟，此道评精粗。\n稔闻充素藴，诸老推通儒。\n又知治剧县，民瘼删繁须。\n清才为世用，洗目亨天衢。\n监州尚小试，称屈非超踰。\n敂门喜重来，新诗遗明珠。\n倾倒念有陈，草具陪觞壶。\n自愧学不讲，议论无根株。\n殷勤谢雅贶，披索中肠枯。\n壮志已怆悢，俗情厌崎岖。\n正须心所欣，日与镌迂愚。\n奈何復作远，揽袂还踌躇。\n公犹寄异邦，同是江南区。\n但虑怀与安，久客非良图。\n终当念坟墓，速归三径芜。\n昨言亦云然，岁寒勿盟渝。",
        "dynasty": "宋",
        "collection_info": null
    },
    {
        "title": "和王文州咏雪韵  其一",
        "author": "王炎",
        "content": "老尽青青江上山，渔蓑如画过前湾。\n玲珑冰玉光相射，点缀寒花意自閒。\n瓮面春风消寂寞，炉中宿火护尪孱。\n请君试跨白霓去，鹤氅凌空我愿攀。",
        "dynasty": "宋",
        "collection_info": null
    },
    {
        "title": "和王文州咏雪韵  其二",
        "author": "王炎",
        "content": "一穗香云拥博山，毛锥吸尽墨池湾。\n诗如骊颔生明月，人似龙媒出帝闲。\n洒落高情忘固陋，峥嵘健论起衰孱。\n苍髯半雪吾休矣，却怕飞腾不可攀。",
        "dynasty": "宋",
        "collection_info": null
    },
    {
        "title": "冬雪行",
        "author": "王炎",
        "content": "拥衾展转夜不眠，细数更筹知苦寒。\n角声未动纸窗白，儿曹报我雪满檐。\n玉妃剪水出天巧，飞花万点争清妍。\n朱门贵人对之笑，初见一白来丰年。\n金罂玉爵杂蔬笋，饮罢敲冰煮新茗。\n绣帏中有红麒麟，轻暖胜春尚嫌冷。\n穷巷小家真可怜，典衣籴米无炊烟。\n江头津吏日来报，往往上流无米船。\n县官要籴十万斛，天上符移星火速。\n去年秋旱粜陈腐，今年秋熟米如玉。\n且愿扶桑枝上红，日毂东来却滕六。\n今年冬雪民已臞，明年春雪民更饥。\n九关有路虎豹守，欲语不敢空长吁。",
        "dynasty": "宋",
        "collection_info": null
    },
    {
        "title": "次韵答简簿",
        "author": "王炎",
        "content": "少日牛衣尝熟眠，老来驼褐不护寒。\n欲呵龟手拈秃笔，怯看冰柱悬疎檐。\n东风不解着梅柳，翻作六出欺春妍。\n春回腊尽亦何好，但为浮生添一年。\n负郭有人如石笋，雪裏哦诗自烹茗。\n胸中盎盎有天和，户外萧萧尚冰冷。\n日炊脱粟不自怜，却念野庐无爨烟。\n此忧未知可解否，准拟为君浮酒船。\n酒酣倾泻珠百斛，定觉挥毫转神速。\n闻道诸公双眼青，岂终遗此丰年玉。\n倦游别驾老更贫，自谋惭似龟藏六。\n诗来谓我清而臞，我方忍慾将忍饥。\n短蓑归钓寒江雪，纷纷世事休嗟吁。",
        "dynasty": "宋",
        "collection_info": null
    },
    {
        "title": "题杨秀才园三亭 绣春",
        "author": "王炎",
        "content": "幽圃春风荡漾时，阿谁绣出百花枝。\n春工不与人争巧，玉笋羞拈五色丝。",
        "dynasty": "宋",
        "collection_info": null
    },
    {
        "title": "题杨秀才园三亭 见山",
        "author": "王炎",
        "content": "窗间酒榼与诗编，窗外山光翠入帘。\n山好要人能领略，直须胸次似陶潜。",
        "dynasty": "宋",
        "collection_info": null
    },
    {
        "title": "题杨秀才园三亭 移春",
        "author": "王炎",
        "content": "花边春色可移来，遶屋株株手自栽。\n若要四时春不去，更添秋菊与寒梅。",
        "dynasty": "宋",
        "collection_info": null
    },
    {
        "title": "和王文州梅花韵",
        "author": "王炎",
        "content": "何处东风发春早，先傍梅花试天巧。\n新阳一点破雪霜，春意将回可前料。\n天公乞我人日晴，新年屈指将浃旬。\n老怀不似少时好，对花默默仍循循。\n坐看流年如许急，嘆息浮生驹过隙。\n与花相见忍相负，洗杯一醉樽中碧。\n起来索笑巡疎檐，爱渠清绝无中边。\n君侯肯为花吐句，麝媒洒落生云烟。\n花开花谢莫深问，物有荣枯付天命。\n闻道陇头天正寒，驿使不来无远信。\n可怜桃李品格低，谁似玉肌蒙缟衣。\n为花着语只如此，更请健笔无停飞。",
        "dynasty": "宋",
        "collection_info": null
    },
    {
        "title": "题清江常宰道院",
        "author": "王炎",
        "content": "古人牧民如赤子，今人临民用笞棰。\n孰知官府本无事，独恨庸人扰之耳。\n临邛有客腰铜章，三年为吏先慈祥。\n老农共说长官好，桑柘阴中民小康。\n公庭閒暇鴈鹜散，燕坐胡床清昼长。\n拨烦何自文书省，治道由来贵清静。\n不须柱下五千言，洙泗六经无猛政。",
        "dynasty": "宋",
        "collection_info": null
    },
    {
        "title": "和周南吉二绝  其一",
        "author": "王炎",
        "content": "才谞诸公争汲引，文高后学共仪刑。\n相逢未觉功名晚，镜裏依然两鬓青。",
        "dynasty": "宋",
        "collection_info": null
    },
    {
        "title": "和周南吉二绝  其二",
        "author": "王炎",
        "content": "旧游追记岳阳城，莫惜经过憩旆旌。\n容易别离难会合，为君重酌圣人清。",
        "dynasty": "宋",
        "collection_info": null
    },
    {
        "title": "题徐参议画轴三首 墨梅",
        "author": "王炎",
        "content": "酷似西湖处士诗，虽无半树有横枝。\n天寒地冷清癯甚，故着缁衣护玉肌。",
        "dynasty": "宋",
        "collection_info": null
    },
    {
        "title": "题徐参议画轴三首 赤壁图",
        "author": "王炎",
        "content": "乌林赤壁事已陈，黄州赤壁天下闻。\n东坡居士妙言语，赋到此翁无古人。\n江流浩浩日东注，老石轮囷饱烟雨。\n雪堂尚在人不来，黄鹄而今定何许。\n此赋可歌仍可絃，此画可与俱流传。\n沙埋折戟洞庭岸，访古壮怀空黯然。",
        "dynasty": "宋",
        "collection_info": null
    },
    {
        "title": "题徐参议画轴三首 岁寒三友",
        "author": "王炎",
        "content": "玉色高人之洁，虬髭烈士之刚。\n可与此君鼎立，偃然傲睨冰霜。",
        "dynasty": "宋",
        "collection_info": null
    },
    {
        "title": "题徐参议所藏唐人浴儿图",
        "author": "王炎",
        "content": "右相尝惭呼画师，技痒仍復拈毛锥。\n逼真谁作此贋本，亦有妙意生妍姿。\n中庭燕坐必主妇，绿云高髻香罗衣。\n嫣然嫔妾左右侍，前浴能言丹凤雏。\n娉婷及筓女公子，素腕拥项相携扶。\n两两为朋四髫龀，乳卢随逐相谐嬉。\n掌中看珠二少艾，捧顋却立鸦鬟奴。\n屏间拥膝袖玉笋，疑是梦阑颦翠眉。\n侧身背面按筝者，冰肌绰约不自持。\n床前跪起各姝丽，为儿理髮抆涕洟。\n有犬斓斑受摩抚，与人习熟无猜疑。\n梳粧淡薄服制古，如见永徽贞观时。\n若非侯家及主第，人物无此美且都。\n荆钗布襦小家妇，生子不如山下麑。",
        "dynasty": "宋",
        "collection_info": null
    },
    {
        "title": "和潘判官送酒韵",
        "author": "王炎",
        "content": "由来高士怜曲糵，为有和气如三春。\n一朝骤见四从事，使我颂德思伯伦。\n官醅亦自有妙理，风味不如家酿醇。\n掀髯抆拭玉荷叶，消忧破闷还天真。\n此公胸次有醖藉，酒馨且旨如其人。\n平生误学独醒客，醉乡有地堪藏身。",
        "dynasty": "宋",
        "collection_info": null
    },
    {
        "title": "和王宫教送酒韵",
        "author": "王炎",
        "content": "不肯独醒如屈平，要于酒国立诗城。\n苍头满挹鸬鷀杓，中有春风习习生。",
        "dynasty": "宋",
        "collection_info": null
    },
    {
        "title": "和王宫教韵",
        "author": "王炎",
        "content": "六籍横陈日醉心，忍贫不肯问钱神。\n旁人但见门冰冷，岂识胸中暖似春。",
        "dynasty": "宋",
        "collection_info": null
    },
    {
        "title": "送简簿  其一",
        "author": "王炎",
        "content": "催科抚字意何如，吏莫难于县大夫。\n游刃有余须小试，若逢盘错少踌躇。",
        "dynasty": "宋",
        "collection_info": null
    },
    {
        "title": "送简簿  其二",
        "author": "王炎",
        "content": "路入天南庾岭根，梅花落尽已春深。\n中年气体须调护，莫受蛮烟瘴雨侵。",
        "dynasty": "宋",
        "collection_info": null
    },
    {
        "title": "送简簿  其三",
        "author": "王炎",
        "content": "向来倦客寓中都，解后尝瞻五马车。\n未敢匆匆致双鲤，烦君先为问兴居。",
        "dynasty": "宋",
        "collection_info": null
    },
    {
        "title": "游閤皂",
        "author": "王炎",
        "content": "竈臼依然在翠微，重重台殿锁双扉。\n可怜千载碧杉老，不见两翁黄鹤归。\n小倚修篁飞玉子，更升虚室奏金徽。\n渺茫且置神仙事，输却清閒属羽衣。",
        "dynasty": "宋",
        "collection_info": null
    },
    {
        "title": "陈张甘三道士和篇继至用元韵併谢之",
        "author": "王炎",
        "content": "疑有幽人是少微，支筇特地叩岩扉。\n清风度竹邀人住，暗水浮花送客归。\n鹤在青田违毕弋，琴号白雪遶絃徽。\n明朝回首云山隔，扑扑红尘又满衣。",
        "dynasty": "宋",
        "collection_info": null
    },
    {
        "title": "题苍玉轩",
        "author": "王炎",
        "content": "羽客家何在，翠微有仙躅。\n谁谓绛阙远，功行要纯熟。\n小筑开壶天，燕坐媚幽独。\n室中阅丹经，檐外养修竹。\n竹清不受尘，人清不受俗。\n意甚珍惜之，命名以苍玉。\n此玉可种不可餐，檀栾秀色青于蓝。\n琅玕碧树未足贵，直节虚心同岁寒。\n风前历历戛球磬，雪裏珊珊鸣佩环。\n他年化作苍龙去，紫霄直上追鸾骖。",
        "dynasty": "宋",
        "collection_info": null
    },
    {
        "title": "题李道士揖云轩",
        "author": "王炎",
        "content": "独酌樽中绿醑，自横膝上瑶琴。\n笑揖白云为伴，爱渠舒卷无心。",
        "dynasty": "宋",
        "collection_info": null
    },
    {
        "title": "题熊道士遐观阁",
        "author": "王炎",
        "content": "伐翳旋开清旷，楼居便觉超然。\n注目青山有尽，游心碧落无边。",
        "dynasty": "宋",
        "collection_info": null
    },
    {
        "title": "题刘知宫愚圃三首  其一",
        "author": "王炎",
        "content": "蜗角横戈不解，羊肠覆辙相寻。\n争似藏明纳智，淡然高卧山林。",
        "dynasty": "宋",
        "collection_info": null
    },
    {
        "title": "题刘知宫愚圃三首  其二",
        "author": "王炎",
        "content": "不羡苏秦六印，不贪范蠡千金。\n身住神仙窟宅，当无一点机心。",
        "dynasty": "宋",
        "collection_info": null
    },
    {
        "title": "题刘知宫愚圃三首  其三",
        "author": "王炎",
        "content": "养性欲虚而一，摄生欲静而閒。\n须信道如墙壁，绝嫌心有机关。",
        "dynasty": "宋",
        "collection_info": null
    },
    {
        "title": "题乘槎",
        "author": "王炎",
        "content": "石溜涓涓遶屋流，山居疑是小瀛洲。\n星槎不渡银潢去，织女机边客倦游。",
        "dynasty": "宋",
        "collection_info": null
    },
    {
        "title": "和壁间谢艮斋留题",
        "author": "王炎",
        "content": "寥寥鹤驾人安在，洒洒骊珠迹已陈。\n见说仙家能拔宅，何妨乘此上天津。",
        "dynasty": "宋",
        "collection_info": null
    },
    {
        "title": "酬白云张道士惠诗",
        "author": "王炎",
        "content": "不但学仙仍学诗，年来古锦富珠玑。\n却疑汗漫骑鲸李，误向天台访子微。",
        "dynasty": "宋",
        "collection_info": null
    },
    {
        "title": "题杨解元寿萱堂二首  其一",
        "author": "王炎",
        "content": "济济斑衣子，怡怡白髮亲。\n紫萱偏得地，玉树解留春。",
        "dynasty": "宋",
        "collection_info": null
    },
    {
        "title": "题杨解元寿萱堂二首  其二",
        "author": "王炎",
        "content": "冬夏勤温凊，晨昏洁膳羞。\n堂中人不老，庭下草忘忧。",
        "dynasty": "宋",
        "collection_info": null
    },
    {
        "title": "除日出江上迓赵宪",
        "author": "王炎",
        "content": "江风猎猎吹客衣，水生鳞甲舟行迟。\n今年江上春信早，剩有梅花开北枝。\n问之今日是何日，三百六旬当岁除。\n翩翩鸥鹭定笑我，欲得一饱甘奔驰。\n二星移次照鹑尾，绣衣持斧生光辉。\n摐金伐鼓声震动，鹢首破浪开黄旗。\n三宫万寿帝出震，周家盘石先诸姬。\n外分符节用肺腑，丞相与国同安危。\n书生白头不解事，佐一小垒将何为。\n少年侧目望云汉，欲与鸾凤俱翻飞。\n草黄骥病络头老，自笑意行身不随。\n人生虎鼠在用舍，未用以此相瑕疵。\n儿曹婚嫁虽未了，此心久与青山期。\n天无老眼不可问，哦诗莫作商声悲。",
        "dynasty": "宋",
        "collection_info": null
    },
    {
        "title": "张德夫园亭八咏 梅隠",
        "author": "王炎",
        "content": "闻君家有十亩园，竹踰万箇花亦繁。\n门楣大字扁梅隠，要与梅兄同岁寒。\n问君小隠亦何好，脚踏风波身易老。\n花虽不语解笑人，似隠又非何草草。\n破雪暗香先得春，青州从事如春温。\n女奴洗玉歌一曲，对花举酒成三人。\n饮酣拔剑气方怒，汴洛神皋难北顾。\n手提万骑属櫜鞬，未可为梅空隠去。",
        "dynasty": "宋",
        "collection_info": null
    },
    {
        "title": "张德夫园亭八咏 山堂",
        "author": "王炎",
        "content": "四顾尽皋壤，此山何可无。\n翠岚侵户牖，瘦石出江湖。\n灵运谩着屐，宗文空画图。\n钓鰲真有力，移得一蓬壶。",
        "dynasty": "宋",
        "collection_info": null
    },
    {
        "title": "张德夫园亭八咏 玉椽",
        "author": "王炎",
        "content": "万箇龙孙长，梢梢上半天。\n清风长满屋，苍玉总如椽。\n秀色到今日，深根凡几年。\n宜封管城子，濡首落云烟。",
        "dynasty": "宋",
        "collection_info": null
    },
    {
        "title": "张德夫园亭八咏 渔村",
        "author": "王炎",
        "content": "闻道江村好，人家罨画中。\n持杯听欵乃，支策望空蒙。\n日落收疎网，潮生繫短蓬。\n君尝询访否，恐有陆龟蒙。",
        "dynasty": "宋",
        "collection_info": null
    },
    {
        "title": "张德夫园亭八咏 兼远",
        "author": "王炎",
        "content": "若人胸次中，自有万人敌。\n胡不筹前箸，时清偃金革。\n婆娑林壑间，亦自适其适。\n凭高着胡床，千里献物色。\n稻畴碁局方，指数皆历历。\n海山疑有无，云树半明没。\n高怀安在哉，流目送鸿翼。\n冷笑蚁垤卑，偪仄復偪仄。\n淋漓呼酒徒，挥洒延墨客。\n不记訾家洲，休赋云梦泽。\n何当从公游，汗漫挥八极。",
        "dynasty": "宋",
        "collection_info": null
    },
    {
        "title": "张德夫园亭八咏 橘渚",
        "author": "王炎",
        "content": "小插藩篱护洲渚，当年手自种嘉树。\n春风吹出玉珑璁，水面霏微喷香雾。\n萧疎木落候鴈翔，漙漙白露朝为霜。\n木奴欲献主人寿，一夜纍纍千颗黄。\n紫蟹螯肥鲈脍好，酿就洞庭春色老。\n苍头急走唤客来，翠勺金壶同醉倒。",
        "dynasty": "宋",
        "collection_info": null
    },
    {
        "title": "张德夫园亭八咏 山椒",
        "author": "王炎",
        "content": "百尺云根老，斑斑长绿苔。\n幽寻穿䆗窱，远眺步崔嵬。\n地脉元无此，人心亦巧哉。\n千年湖底石，幻作小飞来。",
        "dynasty": "宋",
        "collection_info": null
    },
    {
        "title": "张德夫园亭八咏 可莹",
        "author": "王炎",
        "content": "小凿苍苔破，潴为玉鑑平。\n最宜孤月浴，亦有白云行。\n须髮尽堪烛，肺肝元自清。\n微风莫吹皱，虚静即生明。",
        "dynasty": "宋",
        "collection_info": null
    },
    {
        "title": "题谢艮斋画笥四首  其一",
        "author": "王炎",
        "content": "团蒲曲几自支颐，领略江山入座隅。\n若使右丞知此画，定当阁笔辋川图。",
        "dynasty": "宋",
        "collection_info": null
    },
    {
        "title": "题谢艮斋画笥四首  其二",
        "author": "王炎",
        "content": "万点青山一曲溪，门阑疑是辟尘犀。\n笔端更有诗中画，细细冥搜为品题。",
        "dynasty": "宋",
        "collection_info": null
    },
    {
        "title": "题谢艮斋画笥四首  其三",
        "author": "王炎",
        "content": "熟视天机日日新，无边物色尽横陈。\n从教巧手工摹写，粉墨何能便逼真。",
        "dynasty": "宋",
        "collection_info": null
    },
    {
        "title": "题谢艮斋画笥四首  其四",
        "author": "王炎",
        "content": "玉轴锦囊无此景，何年天巧出丹青。\n艮斋收得供诗眼，胜看鸾台十二屏。",
        "dynasty": "宋",
        "collection_info": null
    },
    {
        "title": "送谢庭玉二首  其一",
        "author": "王炎",
        "content": "旧事十年久，故人千里疎。\n喜逢青眼语，胜寄锦鳞书。\n草草衔杯酒，怱怱返笋舆。\n桂山今健否，烦为问兴居。",
        "dynasty": "宋",
        "collection_info": null
    },
    {
        "title": "送谢庭玉二首  其二",
        "author": "王炎",
        "content": "话旧情非浅，遄归意谓何。\n杜门元简出，命驾特相过。\n黄鹄仙翁逝，青衿子姓多。\n属渠勤肄业，岁月易蹉跎。",
        "dynasty": "宋",
        "collection_info": null
    },
    {
        "title": "送刘都干",
        "author": "王炎",
        "content": "本叹儒冠误，因思学六韬。\n侵寻身尚困，凌厉气当豪。\n生理旧良薄，亲年今已高。\n匣中雄剑在，早去树旗旄。",
        "dynasty": "宋",
        "collection_info": null
    },
    {
        "title": "清江劝驾送举人二首  其一",
        "author": "王炎",
        "content": "藏山有良玉，潜渊有明珠。\n宝气露光彩，见者讵肯遗。\n贤士抱良贵，又与珠玉殊。\n方其未达时，眇然一布韦。\n时来取通显，乘轩而执珪。\n鹤书出阊阖，嗣圣清明初。\n弹冠今彙征，骎骎上天衢。\n显亲与事君，忠孝当无亏。",
        "dynasty": "宋",
        "collection_info": null
    },
    {
        "title": "清江劝驾送举人二首  其二",
        "author": "王炎",
        "content": "黄堂暂虚位，劝驾属守丞。\n金石方遏密，不敢歌鹿鸣。\n吉蠲置觞豆，少洽宾主情。\n西风吹桂枝，马首将东行。\n春官奏高第，天子开延英。\n亲策降清问，健论摅丹诚。\n解褐跻膴仕，何止为身荣。\n二刘与三孔，至今流芳馨。\n愿言踵前修，勉矣垂令名。",
        "dynasty": "宋",
        "collection_info": null
    },
    {
        "title": "次韵分宁胡宰赠行",
        "author": "王炎",
        "content": "别驾无才堪展骥，解印来归私自喜。\n意欲息肩犹未能，政坐文穷巧为祟。\n鳬仙倾盖如旧知，冰玉清言心可洗。\n况逢父老夸长官，抚字有恩沦骨髓。\n俶装暂去桃李阴，遽勤饮饯枉车骑。\n自怜孤冷仍数奇，诸公荐口颇难启。\n溪上只今梅未花，归时春燕定成垒。\n妙语吹嘘恐过情，甚惭绿绮奏山水。\n君才过我盖十倍，乃容蹇足陪骊駬。\n异乡为客更别离，寒日纁黄催短晷。\n平生惜饮亦径醉，放歌不记南山鲤。",
        "dynasty": "宋",
        "collection_info": null
    },
    {
        "title": "次韵巴陵罗簿送行二首  其一",
        "author": "王炎",
        "content": "旌阳峰下水成渊，可约鳬鸥共一川。\n种秫渐营浮蚁瓮，结茅重理蠹鱼编。\n敢期晤语方倾盖，遽有新诗当赠鞭。\n仰望青云多鼎贵，无由换骨学飞仙。",
        "dynasty": "宋",
        "collection_info": null
    },
    {
        "title": "次韵巴陵罗簿送行二首  其二",
        "author": "王炎",
        "content": "削去浮夸意味真，襟期殊不似今人。\n庆传于后珠成树，德润其身玉有筠。\n在昔雁行尝并进，只今鹤髮独相亲。\n仕虽不达俱强健，剥復何须问大钧。",
        "dynasty": "宋",
        "collection_info": null
    },
    {
        "title": "次韵分宁罗簿赠行二首  其一",
        "author": "王炎",
        "content": "刚肠厌徇俗，老眼饱阅世。\n读书学经纶，亦颇识一二。\n妄意糟粕中，啜哜得馨旨。\n终然不可用，落落多左计。\n慨念古人远，莫救吾道弊。\n修溪有短簿，今代习凿齿。\n贻我琼瑶章，有美而无刺。\n内视才具短，不能尺有咫。\n赠言虽甚宠，借玉恐未是。\n公等必飞扬，我老惟退避。",
        "dynasty": "宋",
        "collection_info": null
    },
    {
        "title": "次韵分宁罗簿赠行二首  其二",
        "author": "王炎",
        "content": "已丑太常第，君家登两翁。\n黄鹄久仙去，不亡有流风。\n小阮最逸羣，未几鱼化龙。\n江城始解后，岩邑仍过从。\n谓予偕二父，联名千佛中。\n一见辞色庄，再款肺腑通。\n议论到易象，或借听于聋。\n我行踏京尘，君栖簿书丛。\n情亲不厌久，语别殊怱怱。\n回首川陆隔，天寒悲塞鸿。",
        "dynasty": "宋",
        "collection_info": null
    },
    {
        "title": "郊祀庆成诗",
        "author": "王炎",
        "content": "燕翼传丕绪，龙飞袭庆基。\n万年新景命，三岁始亲祠。\n修己崇仁俭，承颜洽孝慈。\n和平调玉烛，静谧偃锋旗。\n九庙歆禋享，三宫集寿祺。\n馨香端可荐，降鉴本无私。\n宝律迎长至，觚坛蒇上仪。\n贡金来牧伯，执玉列丞疑。\n祼鬯清宫后，燔萧太室时。\n青城收宿霭，黄道焕晴曦。\n六骥銮舆稳，千牛彩仗移。\n声文蒐旧典，誓戒儆前期。\n陟配尊皇祖，灵承合大示。\n陶匏浮泛齐，茧栗用骍牺。\n皦绎圜钟奏，忱恂祝册辞。\n夜分风籁静，天近斗杓垂。\n圣意弥寅畏，臣心尽肃祗。\n钦柴灵下堕，拜胙福来绥。\n乐与民同庆，宁颛已受釐。\n荣光浮翠辇，欢抃拥彤墀。\n日骑屯方罢，云韶乐共随。\n一声传入跸，万目望华芝。\n丹凤端门耸，金鸡涣号施。\n厖恩沾动植，协气畅华夷。\n星拱班徐退，天容喜可知。\n干符宜永握，瑞牒遂停披。\n嵩岳声洋溢，鈎钤色陆离。\n永承长乐养，恭奉未央巵。\n锡羡均家国，储祥衍本支。\n函生蒙帝力，击壤共春熙。",
        "dynasty": "宋",
        "collection_info": null
    },
    {
        "title": "送吴司令知金州",
        "author": "王炎",
        "content": "曩时异姓新安王，中兴功烈书旗常。\n边兵不敢窥蜀塞，至今恃此为金汤。\n我生久恨在王后，幸识王孙人物秀。\n立朝日浅即西还，自诡一州宜试守。\n妫墟北望临咸阳，往事令人多感伤。\n清时乘障姑缓带，试问浇瓜兼采桑。\n湖上花光浓似酒，紫微惜别同携手。\n一杯为寿谢不能，千里关山漫回首。\n春秋鼎盛握虎符，此行善保千金躯。\n筹边熟虑得全策，归来却献平戎书。",
        "dynasty": "宋",
        "collection_info": null
    },
    {
        "title": "和李提干携诗相访",
        "author": "王炎",
        "content": "古来论人物，西蜀名士多。\n李侯有醖藉，自爱如随和。\n不肯扣朱门，漫刺独我过。\n笔端金石鸣，音节如九歌。\n小拂榻上尘，挥麈倾悬河。\n岁月易晼晚，功名忌蹉跎。\n西风向摇落，如此羁旅何。\n倦游且西还，万里行江沱。\n士诚有所挟，光彩终不磨。\n翰墨更着鞭，渊云可同科。",
        "dynasty": "宋",
        "collection_info": null
    },
    {
        "title": "用前韵答李提干",
        "author": "王炎",
        "content": "交游不厌广，益友未必多。\n晚乃识斯人，心肃而气和。\n薄言臭味同，屡枉高轩过。\n手携绿绮琴，絃以白雪歌。\n别易会合难，预愁隔关河。\n老我无所营，岂復忧蹉跎。\n才高位犹下，君意将如何。\n有玉不愿献，谁能涕滂沱。\n自可荐藻藉，政须工琢磨。\n何以赠君行，圣门睎四科。",
        "dynasty": "宋",
        "collection_info": null
    },
    {
        "title": "九日登宝叔塔同游者杨大着李校书冯正字曾着作易校书",
        "author": "王炎",
        "content": "湖边老石立巨鰲，背负浮图千尺高。\n升高望远天界阔，海山江树皆秋毫。\n蓬莱藏室极清静，虽有暇日无游遨。\n不应令节亦虚度，特为萸菊觞新醪。\n樽前一笑岂易得，身涉百忧今二毛。\n兹游回首便陈迹，事如逝水流滔滔。\n明年九日定何许，未用感慨增烦劳。\n半生随牒落州县，莫年结绶来神皋。\n去留聚散偶然耳，且覆一杯持蟹螯。",
        "dynasty": "宋",
        "collection_info": null
    },
    {
        "title": "用元韵答杨大着李校书",
        "author": "王炎",
        "content": "蓬莱云气依海鰲，中有诗仙流品高。\n子云抄书自点勘，方瞳炯炯分纤毫。\n仲元公退便燕坐，日涉艺圃当游遨。\n乌衣裔孙不解此，但摘青蕊斟官醪。\n壮年落笔无好语，况復衰飒垂霜毛。\n二豪拔足立尘表，下视流俗徒滔滔。\n词锋健斗取一快，往復险韵不惮劳。\n旁观微之敌白傅，自分司马优枚皋。\n倡而不和当受罚，丐公酌酒羞二螯。",
        "dynasty": "宋",
        "collection_info": null
    },
    {
        "title": "送王巽泽侍郎  其一",
        "author": "王炎",
        "content": "今代王文度，声名满日边。\n中年登近侍，早岁悟深禅。\n要路频回首，名藩小息肩。\n卷舒无不可，胸次本超然。",
        "dynasty": "宋",
        "collection_info": null
    },
    {
        "title": "送王巽泽侍郎  其二",
        "author": "王炎",
        "content": "屈指桃溪上，差池二十年。\n知心宁易得，识面岂无缘。\n离别何须恨，平安可数传。\n异时如索我，小隠翠微边。",
        "dynasty": "宋",
        "collection_info": null
    },
    {
        "title": "张尚书挽诗  其一",
        "author": "王炎",
        "content": "魏国扶天力，荆州贯日忠。\n堂堂惟此老，凛凛尚英风。\n地寄陪京重，名加秘殿隆。\n望徒高四海，身不到三公。",
        "dynasty": "宋",
        "collection_info": null
    },
    {
        "title": "张尚书挽诗  其二",
        "author": "王炎",
        "content": "细数青云士，如公有几人。\n登龙心不遂，烹鲤字犹新。\n后进思高谊，中朝念信臣。\n百年乔木折，有识共酸辛。",
        "dynasty": "宋",
        "collection_info": null
    },
    {
        "title": "李少保挽诗  其一",
        "author": "王炎",
        "content": "洁己惟清德，撄鳞有格言。\n位虽居鼎鼐，心已在丘园。\n身退名增重，年高道愈尊。\n哀荣无可憾，余庆子孙蕃。",
        "dynasty": "宋",
        "collection_info": null
    },
    {
        "title": "李少保挽诗  其二",
        "author": "王炎",
        "content": "昭代多诸老，惟公有典刑。\n上方思旧弼，天亦畀修龄。\n竟委元成笏，俄传有道铭。\n只期麟阁上，遗像拜丹青。",
        "dynasty": "宋",
        "collection_info": null
    },
    {
        "title": "太皇太后挽诗  其一",
        "author": "王炎",
        "content": "弧矢能天授，诗书德日新。\n中兴扶汉祚，内禅赞尧仁。\n镂玉三朝庆，涂椒四世亲。\n乘云今不返，垂白泣遗民。",
        "dynasty": "宋",
        "collection_info": null
    },
    {
        "title": "太皇太后挽诗  其二",
        "author": "王炎",
        "content": "离日升黄道，帘中出玉音。\n位高踰薄窦，德盛掩姜任。\n七纪哀荣备，三宫爱慕深。\n补天生万物，何以答仁心。",
        "dynasty": "宋",
        "collection_info": null
    },
    {
        "title": "从范秘监过城南陈亦颜读书楼  其一",
        "author": "王炎",
        "content": "客来挥麈对觥船，客去焚香阅简编。\n车马软红尘裏走，不知委巷有壶天。",
        "dynasty": "宋",
        "collection_info": null
    },
    {
        "title": "从范秘监过城南陈亦颜读书楼  其二",
        "author": "王炎",
        "content": "轩冕浮夸不繫情，山林清奥可逃名。\n如何结屋依庐阜，又却移家近玉京。",
        "dynasty": "宋",
        "collection_info": null
    },
    {
        "title": "次韵杨秘监馆中即事",
        "author": "王炎",
        "content": "帘箔风清乳燕飞，绿阴遶殿覆铜池。\n九衢达宦争驰毂，羣玉诗翁独下帷。\n凤餠正当分赐后，牙籤又近曝书时。\n管城写出琳琅句，付与神灵为护持。",
        "dynasty": "宋",
        "collection_info": null
    },
    {
        "title": "次韵午睡不知雨作",
        "author": "王炎",
        "content": "曲肱幽梦午风凉，销尽熏炉一穗香。\n急雨萧萧犹未觉，浮尘熠熠更相忘。\n自非静处心神定，谁识閒中气味长。\n隠几岂容无一事，愿将奇字问偏旁。",
        "dynasty": "宋",
        "collection_info": null
    },
    {
        "title": "次韵杨秘监馆中留题  其一",
        "author": "王炎",
        "content": "把杯方喜挹流霞，照眼骊珠重拜嘉。\n庭下满生书带草，胸中宜吐笔头花。\n敢言策足攀贤躅，独幸游心泳圣涯。\n谁谓蓬莱云气远，此中清閟即仙家。",
        "dynasty": "宋",
        "collection_info": null
    },
    {
        "title": "次韵杨秘监馆中留题  其二",
        "author": "王炎",
        "content": "红尘飞不到壶天，风月幽怀属老仙。\n自笑枯肠无好语，且呼黄奶曲肱眠。",
        "dynasty": "宋",
        "collection_info": null
    },
    {
        "title": "九日陪杨秘监游真珠园属炎赋诗",
        "author": "王炎",
        "content": "珍重蓬莱老，携壶领客来。\n湖山罗画笥，风物献诗材。\n素髮难重染，黄花有再开。\n莫忧身外事，且覆掌中杯。",
        "dynasty": "宋",
        "collection_info": null
    },
    {
        "title": "送黄尚书帅蜀",
        "author": "王炎",
        "content": "六蜚驻跸临东吴，益州远在西南隅。\n君王右顾入念虑，选用名德分麟符。\n文章政事俱第一，袖手未肯持钧枢。\n清献之清过于水，忠定之信孚豚鱼。\n二贤寂寂未有继，蜀人惟恐公来迟。\n泝江万里飞鹢首，祝公善保千金躯。\n髮须未见一丝白，归来便可居丞疑。\n清时缓带镇方面，问民疾苦勤褰帷。\n颇闻今蜀与昔异，昔日民肥今已臞。\n愿言细意护根本，要令可与同安危。\n更须推毂拔人物，勿念折棰笞羌夷。\n想见明年初下车，锦官城裏花正都。\n四郊按堵但耕凿，春风荡漾随旄麾。\n遨头一笑父老贺，九重不用忧坤维。",
        "dynasty": "宋",
        "collection_info": null
    },
    {
        "title": "题徐商叟参议儒荣阁",
        "author": "王炎",
        "content": "神皋北望几伤情，海上何人议北盟。\n青简成编裨史事，紫泥封玺奬儒荣。\n书藏金匮人争问，身到蓬山志亦亨。\n佩印纍纍真漫耳，婆娑林下有香名。",
        "dynasty": "宋",
        "collection_info": null
    },
    {
        "title": "铦老许相过不至炎约尧章访之又以事夺铦寄二诗次其韵  其一",
        "author": "王炎",
        "content": "闻道幽栖好，天香坐上飘。\n熟知甘淡泊，甚欲识孤高。\n纵有门关隔，元非道路遥。\n恐公真简出，不过虎溪桥。",
        "dynasty": "宋",
        "collection_info": null
    },
    {
        "title": "铦老许相过不至炎约尧章访之又以事夺铦寄二诗次其韵  其二",
        "author": "王炎",
        "content": "南山藏雾豹，几欲访幽深。\n诗到如相挽，盟寒尚可寻。\n惠初从柳子，支遁会山阴。\n此事今寥落，期公慰我心。",
        "dynasty": "宋",
        "collection_info": null
    },
    {
        "title": "游刘寺次林子长郎中韵",
        "author": "王炎",
        "content": "琳琅触目聚潜郎，假日相携入酒乡。\n小凭笋舆穿野径，却寻萧寺涉修廊。\n意行尘外襟怀爽，身坐梅边笑语香。\n头白倦游休嘆息，喜迎一线日华长。",
        "dynasty": "宋",
        "collection_info": null
    },
    {
        "title": "炎十世先陇在婺源不归拜扫者九年清明有感遂成小诗",
        "author": "王炎",
        "content": "九陌黄尘裏，不知桃李开。\n怱怱春又过，逐逐老相催。\n浮脆身如露，纷华念已灰。\n松楸无恙否，久客盍归来。",
        "dynasty": "宋",
        "collection_info": null
    },
    {
        "title": "同李鲁二郎中游三茅观  其一",
        "author": "王炎",
        "content": "羽衣邀我坐团蒲，一穗香云遶竹炉。\n九陌红尘飞不到，疑从木末入悬壶。",
        "dynasty": "宋",
        "collection_info": null
    },
    {
        "title": "同李鲁二郎中游三茅观  其二",
        "author": "王炎",
        "content": "愁边无处寄幽怀，拟傍梅花把一杯。\n玉靥含香浑未吐，尝携欢伯为重来。",
        "dynasty": "宋",
        "collection_info": null
    },
    {
        "title": "同李鲁二郎中游三茅观  其三",
        "author": "王炎",
        "content": "路入疎梅密竹间，俯看水墨画湖山。\n玉妃妬我清游好，剪水飞花作苦寒。",
        "dynasty": "宋",
        "collection_info": null
    },
    {
        "title": "用元韵答李郎中  其一",
        "author": "王炎",
        "content": "未问仙家九节蒲，且持茗碗对熏炉。\n黄冠也肯迎留客，咀嚼梅花费一壶。",
        "dynasty": "宋",
        "collection_info": null
    },
    {
        "title": "用元韵答李郎中  其二",
        "author": "王炎",
        "content": "冰玉谈清洗老怀，兴浓亦覆手中杯。\n平生蜡屐登山惯，岂必因花特地来。",
        "dynasty": "宋",
        "collection_info": null
    },
    {
        "title": "用元韵答李郎中  其三",
        "author": "王炎",
        "content": "地近觚棱云气间，蕊珠宫殿压青山。\n云根尽处天风急，疑是人间有广寒。",
        "dynasty": "宋",
        "collection_info": null
    },
    {
        "title": "用元韵答铦老  其一",
        "author": "王炎",
        "content": "人间得丧等樗蒲，何似翻经拥地炉。\n尚学汤休频觅句，傥逢元亮一倾壶。",
        "dynasty": "宋",
        "collection_info": null
    },
    {
        "title": "用元韵答铦老  其二",
        "author": "王炎",
        "content": "舐犊酸辛入客怀，何堪婪尾更传杯。\n却思拈拂谈名理，肯惮携筇数往来。",
        "dynasty": "宋",
        "collection_info": null
    },
    {
        "title": "用元韵答铦老  其三",
        "author": "王炎",
        "content": "堕在黄尘九陌间，羡君小隠住南山。\n梅花香裏寻支径，屡有盟言不可寒。",
        "dynasty": "宋",
        "collection_info": null
    },
    {
        "title": "腊中得雪快晴成古风呈尧章铦老",
        "author": "王炎",
        "content": "苍头熟睡唤不应，光射纸窗疑月明。\n更筹可数夜方半，杙上一鸡先误鸣。\n晓起飞花堆户外，幻出人间无色界。\n九街车马不知寒，蹴蹋银杯翻缟带。\n杲杲日升东海东，须臾光彩蒸霞红。\n不忧桂玉顿增价，人在冲融和气中。\n贝阙珠宫五云际，遥知天上龙颜喜。\n麦畦白白覆青青，农事来年定丰美。",
        "dynasty": "宋",
        "collection_info": null
    },
    {
        "title": "用元韵答李郎中",
        "author": "王炎",
        "content": "何人唤得滕六应，遗我通宵银海明。\n起来无以助清兴，铜瓶煮茗松风鸣。\n恍疑拔脚尘寰外，玉田万顷无疆界。\n苍官青士亦改容，高下瑶林相映带。\n骑鲸人在日华东，晓踏天街无软红。\n雪车冰柱堪着语，何止争雄郊岛中。\n翩翩鹤氅凌风际，得句摇毫心自喜。\n从渠春笋捧金荷，醉倒氍毹贪睡美。",
        "dynasty": "宋",
        "collection_info": null
    },
    {
        "title": "游水乐洞",
        "author": "王炎",
        "content": "路向峰腰转，泉从洞口来。\n决渠飞瀑布，伐石作崔嵬。\n胜境难频到，幽怀只暂开。\n登临兴不尽，日昃故须回。",
        "dynasty": "宋",
        "collection_info": null
    },
    {
        "title": "出城",
        "author": "王炎",
        "content": "郊原雨过草萋萋，桑柘阴浓麦穗低。\n春色难留人易老，落花风裏杜鹃啼。",
        "dynasty": "宋",
        "collection_info": null
    },
    {
        "title": "即事四首  其一",
        "author": "王炎",
        "content": "游宦初心改，殷忧素髮稀。\n稍閒甘昼寝，已暖怯春衣。\n遮眼惟黄卷，关心在翠微。\n去留俱有恨，不见二雏飞。",
        "dynasty": "宋",
        "collection_info": null
    },
    {
        "title": "即事四首  其二",
        "author": "王炎",
        "content": "髮秃怜毛颖，纔供米帛谋。\n才疎无可用，身老更何求。\n燕语催春事，花飞恼客愁。\n行藏犹首鼠，归梦遶沧洲。",
        "dynasty": "宋",
        "collection_info": null
    },
    {
        "title": "即事四首  其三",
        "author": "王炎",
        "content": "半日肩舆走，归来已薾然。\n倦谈悬麈尾，清坐炷龙涎。\n有累缘糊口，何时可息肩。\n灵襟要淘洗，盥手阅韦编。",
        "dynasty": "宋",
        "collection_info": null
    },
    {
        "title": "即事四首  其四",
        "author": "王炎",
        "content": "京国三年梦，家山二子丧。\n泪干昏老眼，痛极断中肠。\n数尽谁无死，情钟自不忘。\n余生宁有几，回首意茫茫。",
        "dynasty": "宋",
        "collection_info": null
    },
    {
        "title": "汪秘校携诗併雪月二赋相访次其韵",
        "author": "王炎",
        "content": "自从就食寄他州，不到乡关近十秋。\n文采谁能如象齿，交游今乃见龙头。\n携诗过我情何厚，落笔惊人语不休。\n雪月赋成凌二谢，高怀肯述畔牢愁。",
        "dynasty": "宋",
        "collection_info": null
    },
    {
        "title": "送朱大卿归龙舒",
        "author": "王炎",
        "content": "觚棱挂晓日，浮鹢违都城。\n今代朱伯厚，勇去投簪缨。\n津津眉睫间，不见离别情。\n问之何能尔，内重外物轻。\n声利诱一世，漏尽犹夜行。\n岂不厌逐逐，无由息营营。\n若人着眼高，不受世网撄。\n奋身许国久，艰险亦饱更。\n乘传上蚕丛，拥旄到龙廷。\n中朝豹尾班，讵可欠老成。\n一旦念丘园，拂衣即遐征。\n君相虽贪贤，欲留终不能。\n班以内阁奥，秩之閒馆清。\n皖山插天翠，淮水到海平。\n婆娑山水间，可筑半隠亭。\n鸡豚入新社，鸥鹭寻旧盟。\n收身谢危机，至此全修名。\n嗟我为糊口，偃蹇侵颓龄。\n仰羡冥鸿高，俯惭晓猿惊。\n青山不负约，行矣谋归耕。",
        "dynasty": "宋",
        "collection_info": null
    },
    {
        "title": "题徐商叟所藏李伯时四天王图",
        "author": "王炎",
        "content": "龙眠有巧手，幻出汗血驹。\n老衲或戒之，回向心地初。\n遂画白衣仙，蕲与梵释俱。\n北方四天王，亦附瞿昙居。\n杂以马龙像，宿习终未除。\n四王名字异，且復形状殊。\n信者谓其有，疑者意其无。\n荡荡天门高，谁能凌空虚。\n何以信不疑，取诸贝叶书。\n子不语怪神，从释恐畔儒。\n语之且不可，笔之其可乎。\n因画议及此，于公意何如。",
        "dynasty": "宋",
        "collection_info": null
    },
    {
        "title": "次韵胡连翁携诗见访",
        "author": "王炎",
        "content": "蕲春别驾寡交游，独肯对君青两眸。\n我亦杜门嫌俗子，今方下榻得诗流。\n环溪陈迹几如扫，鄂渚遗文散不收。\n访旧九京无起日，临风三嘆不能休。",
        "dynasty": "宋",
        "collection_info": null
    },
    {
        "title": "太上皇后挽诗  其一",
        "author": "王炎",
        "content": "紫殿尊严地，黄图揖逊辰。\n一言裨大策，万物頼深仁。\n配极干坤大，重轮日月新。\n遽违天下养，氛祲揜鈎陈。",
        "dynasty": "宋",
        "collection_info": null
    },
    {
        "title": "太上皇后挽诗  其二",
        "author": "王炎",
        "content": "大帝资阴德，吾皇仰母慈。\n盛仪犹澣服，新乐在含饴。\n玉册将增庆，椒庭遽共悲。\n忧勤终损寿，天道果难知。",
        "dynasty": "宋",
        "collection_info": null
    },
    {
        "title": "太上皇帝挽诗  其一",
        "author": "王炎",
        "content": "揖逊承虞治，讴歌与启贤。\n御图纔五载，垂统可千年。\n明有重离继，高居太极先。\n四朝三内禅，盛美古无传。",
        "dynasty": "宋",
        "collection_info": null
    },
    {
        "title": "太上皇帝挽诗  其二",
        "author": "王炎",
        "content": "亿兆方同庆，三宫洽孝慈。\n坤舆俄㢮卫，天极遂缠悲。\n共憾遗丹鼎，无由奉玉巵。\n光辉终不熄，徽号日星垂。",
        "dynasty": "宋",
        "collection_info": null
    },
    {
        "title": "题姜尧章旧游诗卷",
        "author": "王炎",
        "content": "出郭栽花涉小园，归调琴谱辑诗编。\n少年豪健今揫敛，休羡骑鲸李谪仙。",
        "dynasty": "宋",
        "collection_info": null
    },
    {
        "title": "和九日尧章送菊  其一",
        "author": "王炎",
        "content": "对花懒举玉东西，孤负金钱满绿枝。\n短髮不堪重落帽，枯肠何可强搜诗。",
        "dynasty": "宋",
        "collection_info": null
    },
    {
        "title": "和九日尧章送菊  其二",
        "author": "王炎",
        "content": "花品若将人品较，此花风味似吾儒。\n秋英餐罢含清思，曾有离骚续笔无。",
        "dynasty": "宋",
        "collection_info": null
    },
    {
        "title": "送陈华文出守当涂同僚饯别分韵得立字",
        "author": "王炎",
        "content": "今代陈仲弓，人门两难及。\n长离五色羽，览辉早翔集。\n功名虽鼎来，未肯心汲汲。\n自请牧一州，小民要安辑。\n维时春将半，桃李露华湿。\n慈颜御轻轩，綵服随坐立。\n行行即下车，啸诺解苛急。\n凝香宴宾从，仁气散皋隰。\n政恐席未暖，追锋已催入。\n涂辙可通行，青云如陟级。",
        "dynasty": "宋",
        "collection_info": null
    },
    {
        "title": "即事",
        "author": "王炎",
        "content": "久辍囊中句，时看肘后方。\n有家如旅舍，无事似僧房。\n梅白墙头笑，榴红瓮面香。\n杖藜如可出，溪上探春光。",
        "dynasty": "宋",
        "collection_info": null
    },
    {
        "title": "庚申元日",
        "author": "王炎",
        "content": "九陌欢声合，三宫瑞气开。\n阴云催岁换，霁日迓春回。\n鬰垒还当户，屠苏强举杯。\n二雏无返日，羸老不胜哀。",
        "dynasty": "宋",
        "collection_info": null
    },
    {
        "title": "和杨郎中北廊梅花",
        "author": "王炎",
        "content": "不临水曲与山隈，却在天台独自开。\n幽韵可居兰友上，孤标惟许竹君陪。\n广寒仙子云中下，姑射神人海上来。\n冰玉皎然清彻骨，南廊亦欲斸根栽。",
        "dynasty": "宋",
        "collection_info": null
    },
    {
        "title": "和陈右司春雪",
        "author": "王炎",
        "content": "换却人间色界尘，千林别作一家春。\n风姨寒重吹飞絮，月姊光凝映烂银。\n曳履独游无此士，闭门高卧有何人。\n试从羣玉山头看，似与瑶台贝阙邻。",
        "dynasty": "宋",
        "collection_info": null
    },
    {
        "title": "送杨明夫郎中持节闽中",
        "author": "王炎",
        "content": "稍觉飞腾疾，方知选择公。\n云霄移列宿，泉岭度春风。\n问俗穷阎底，搜材荐墨中。\n褰帷先办此，续续寄诗筒。",
        "dynasty": "宋",
        "collection_info": null
    },
    {
        "title": "壬戌立春日",
        "author": "王炎",
        "content": "晼晚流年度，凄凉短景催。\n月圆疑腊半，岁闰已春回。\n一箸青丝菜，三杯白玉醅。\n主人无喜事，蜡炬误花开。",
        "dynasty": "宋",
        "collection_info": null
    },
    {
        "title": "贺吴兴郡王生日",
        "author": "王炎",
        "content": "花萼楼台畔，年年瑞气新。\n慈闱欢爱洽，帝殿宠光频。\n清静心如水，和平气似春。\n自然眉寿永，何必羡松椿。",
        "dynasty": "宋",
        "collection_info": null
    },
    {
        "title": "登四望亭",
        "author": "王炎",
        "content": "春老飞花尽，园林遍绿阴。\n凭高聊寓目，念远更伤心。\n剧郡才难称，衰年病易侵。\n不如休歇去，吾意决投簪。",
        "dynasty": "宋",
        "collection_info": null
    },
    {
        "title": "閒居即事  其一",
        "author": "王炎",
        "content": "稍稍开三径，徐徐办一廛。\n归来非失计，老去只随缘。\n旋蜡登山屐，时操泛月船。\n生涯且如此，萧散乐余年。",
        "dynasty": "宋",
        "collection_info": null
    },
    {
        "title": "閒居即事  其二",
        "author": "王炎",
        "content": "壮年多旅寓，晚岁遽鳏居。\n伤往遂成赋，解嘲休着书。\n经营惟种莳，来往但樵渔。\n百念今灰冷，虽贫自晏如。",
        "dynasty": "宋",
        "collection_info": null
    },
    {
        "title": "閒居即事  其三",
        "author": "王炎",
        "content": "四面青山合，中藏小隠家。\n谋栽陶令秫，学种邵侯瓜。\n笋长多添竹，荷高渐有花。\n林泉宜寂静，鼓吹厌鸣蛙。",
        "dynasty": "宋",
        "collection_info": null
    },
    {
        "title": "喜晴",
        "author": "王炎",
        "content": "欲了老妻窀穸事，屈指前期日无几。\n羊肠路险不容车，水涩石高滩齿齿。\n天公悯我忧恼深，一雨骤添三尺水。\n黄流又恐舟难行，落尽雪花天宇清。\n六龙扶毂日杲杲，更乞天公旬日晴。\n襄事归来闭门坐，但拥竹炉多炽火。",
        "dynasty": "宋",
        "collection_info": null
    },
    {
        "title": "用元韵答秀叔  其一",
        "author": "王炎",
        "content": "休将世事关身事，自数颓龄尚余几。\n那堪老赋悼亡诗，不见蛾眉瓠犀齿。\n熏染可无知见香，澡雪正须功德水。\n风波跌足今惮行，林下独居心迹清。\n冷看世态有翻覆，蚌则欲雨鹬欲晴。\n何似消摇常燕坐，雪白莲花生烈火。",
        "dynasty": "宋",
        "collection_info": null
    },
    {
        "title": "用元韵答秀叔  其二",
        "author": "王炎",
        "content": "人生昏宦只二事，忧喜相缠不知几。\n我今岂可老更痴，颊有霜髭口无齿。\n举案齐眉安在哉，独自饭蔬而饮水。\n半生同住不同行，稍感伤悲心亦清。\n雉鸣雌应春日暖，鸠唤妇归天雨晴。\n断除此念如尸坐，调护坎离交水火。",
        "dynasty": "宋",
        "collection_info": null
    },
    {
        "title": "用元韵答秀叔  其三",
        "author": "王炎",
        "content": "老身强健幸无事，旧日交游存者几。\n后来阿秀诗句新，露滴金茎寒着齿。\n笑我胸中千斛尘，解缨未濯沧浪水。\n翠微尝约载酒行，洗耳潺湲泉石清。\n天寒短策未可出，更约东郊春日晴。\n且来伴我窗间坐，黄奶在旁同附火。",
        "dynasty": "宋",
        "collection_info": null
    },
    {
        "title": "秀叔和章自言及再娶之事用元韵戏答之",
        "author": "王炎",
        "content": "寤寐閒思畴昔事，来往于怀日凡几。\n伯鸾不可无孟光，岂为青眉并玉齿。\n阿咸今与我不同，蛩蛩得草鱼得水。\n流苏帐暖双杯行，春近梅粧香更清。\n试唱刘郎竹枝曲，道是无晴还有晴。\n长夜老夫方独坐，手把楞伽对灯火。",
        "dynasty": "宋",
        "collection_info": null
    },
    {
        "title": "池边梅花一株盛开  其一",
        "author": "王炎",
        "content": "天外青鸾不復归，萧萧短髮日成丝。\n寒梅不管人憔悴，故着新花满旧枝。",
        "dynasty": "宋",
        "collection_info": null
    },
    {
        "title": "池边梅花一株盛开  其二",
        "author": "王炎",
        "content": "老来裘褐怯风吹，难傍花边把一巵。\n嚼蕊嗅香清兴在，尚呵冻笔欲题诗。",
        "dynasty": "宋",
        "collection_info": null
    },
    {
        "title": "戏江子大",
        "author": "王炎",
        "content": "莫年尚恋蛾眉斧，平日空谈蜡脚禅。\n应笑老夫甘寂寞，只将黄奶替婵娟。",
        "dynasty": "宋",
        "collection_info": null
    },
    {
        "title": "用元韵答子大",
        "author": "王炎",
        "content": "桃花映面方留咏，藤刺缠身始悟禅。\n短髮镜中霜薄薄，修眉窗下月娟娟。",
        "dynasty": "宋",
        "collection_info": null
    },
    {
        "title": "追悼亲哥",
        "author": "王炎",
        "content": "昔在清华日，明珠掌上新。\n岂期吾薄福，不见汝成人。\n荒冢魂长夜，空山草自春。\n凄凉无限恨，独坐一沾巾。",
        "dynasty": "宋",
        "collection_info": null
    },
    {
        "title": "送石宰",
        "author": "王炎",
        "content": "溪头雪后梅花发，飞鳬东去朝双阙。\n涉溪父老肩相摩，再拜路旁皆惜别。\n问侯何以能得民，胸中仁气如阳春。\n攀辕徒切侯不住，金马石渠须若人。\n云溪野叟久闭户，时枉高轩肯相顾。\n何不临分把一杯，天寒懒出无他故。\n别离羞作儿女悲，此行稳上青云衢。\n相思要得知健否，寄我平安双鲤鱼。",
        "dynasty": "宋",
        "collection_info": null
    },
    {
        "title": "念旧  其一",
        "author": "王炎",
        "content": "香销箧裏旧裳衣，回首人间万事非。\n天阔海宽魂杳杳，云軿何日復来归。",
        "dynasty": "宋",
        "collection_info": null
    },
    {
        "title": "念旧  其二",
        "author": "王炎",
        "content": "老怀易感泪汍澜，尘世分明一梦间。\n精爽乘鸾云外去，空留玉骨葬青山。",
        "dynasty": "宋",
        "collection_info": null
    },
    {
        "title": "久雨无聊成两诗呈秀叔并简继韩  其一",
        "author": "王炎",
        "content": "花落雨不止，鶑啼春又徂。\n曲肱眠短榻，拥膝坐团蒲。\n梅子今堪摘，松醪不待酤。\n两君能坐隠，泥泞肯来无。",
        "dynasty": "宋",
        "collection_info": null
    },
    {
        "title": "久雨无聊成两诗呈秀叔并简继韩  其二",
        "author": "王炎",
        "content": "避湿屋多漏，怯寒窗不开。\n龙涎时吐雾，麈尾任生埃。\n独与韦编对，谁能蜡屐来。\n天知蚕麦病，愿唤雨师回。",
        "dynasty": "宋",
        "collection_info": null
    },
    {
        "title": "贺吴兴郡王生日四绝  其一",
        "author": "王炎",
        "content": "德声不减汉东平，玉鑑冰壶表裏清。\n休问南山山色翠，淡然无慾自长生。",
        "dynasty": "宋",
        "collection_info": null
    },
    {
        "title": "贺吴兴郡王生日四绝  其二",
        "author": "王炎",
        "content": "黄门宣赐出丹墀，花萼楼边禁漏迟。\n天上龙颜生喜色，鹡鸰飞在万年枝。",
        "dynasty": "宋",
        "collection_info": null
    },
    {
        "title": "贺吴兴郡王生日四绝  其三",
        "author": "王炎",
        "content": "长乐觚棱接未央，至尊友爱独贤王。\n宫中共用家人礼，日近清光侍太皇。",
        "dynasty": "宋",
        "collection_info": null
    },
    {
        "title": "贺吴兴郡王生日四绝  其四",
        "author": "王炎",
        "content": "斑衣盭绶两光辉，和气融融洽孝慈。\n千载蟠桃今日熟，喜同王母宴瑶池。",
        "dynasty": "宋",
        "collection_info": null
    },
    {
        "title": "念往  其一",
        "author": "王炎",
        "content": "生别有见日，死别无返时。\n绸缪结髮初，百岁以为期。\n岂意中道间，弃我忽如遗。\n玉骨空委蜕，青山未同归。\n晤语永已矣，衰怀宁不悲。",
        "dynasty": "宋",
        "collection_info": null
    },
    {
        "title": "念往  其二",
        "author": "王炎",
        "content": "畴昔鳙溪翁，重为子相攸。\n谓我稍可教，许以相匹俦。\n此德未及报，黄髮归山邱。\n今又舍我去，垂老增百忧。\n深念不能置，泫然清泪流。",
        "dynasty": "宋",
        "collection_info": null
    },
    {
        "title": "念往  其三",
        "author": "王炎",
        "content": "半生共飘泊，所至无定居。\n晚有一区宅，乃以丧来归。\n乐少辛苦多，呜呼止于斯。\n临没尚了了，儆戒皆可书。\n子言不可忘，我意当何如。",
        "dynasty": "宋",
        "collection_info": null
    },
    {
        "title": "念往  其四",
        "author": "王炎",
        "content": "有姑共饘粥，有子自抱乳。\n人亦有困穷，子独最艰苦。\n晚岁未即安，此身先逝矣。\n逝者不可作，在者谁与处。\n欲以理夺情，怅然还念起。",
        "dynasty": "宋",
        "collection_info": null
    },
    {
        "title": "子大有游东山之约以诗相趣因次其韵  其一",
        "author": "王炎",
        "content": "家如锦里先生甫，诗似钱塘处士逋。\n若解山中安稳住，定胜软饱卧流苏。",
        "dynasty": "宋",
        "collection_info": null
    },
    {
        "title": "子大有游东山之约以诗相趣因次其韵  其二",
        "author": "王炎",
        "content": "今昔东山约略同，但无红袖肯相从。\n不妨小试游山屐，因访骙骙陆士龙。",
        "dynasty": "宋",
        "collection_info": null
    },
    {
        "title": "子大有游东山之约以诗相趣因次其韵  其三",
        "author": "王炎",
        "content": "万杉深处一轩开，秀色参天费壅培。\n我为不知林壑趣，黄粱梦觉却归来。",
        "dynasty": "宋",
        "collection_info": null
    },
    {
        "title": "子大有游东山之约以诗相趣因次其韵  其四",
        "author": "王炎",
        "content": "猛省香山及辋川，句中摹写共流传。\n烦公检点遗编看，二老元曾赋几篇。",
        "dynasty": "宋",
        "collection_info": null
    },
    {
        "title": "纸被行",
        "author": "王炎",
        "content": "瑶姬不触麒麟红，金壶潋滟琥珀浓。\n狐裘公子喜夜永，杯行暖玉烦春葱。\n檐头雪花大如掌，洞房但觉春融融。\n岂知有客方贪睡，漏尽更阑不能寐。\n花红玉白不相随，頼有楮生为伴侣。\n生家住处近麻姑，亦能幻出冰肌肤。\n绝嫌墨客蝇头污，懒入官黄藏蠹鱼。\n宁随人意任舒卷，虽则软美非脂韦。\n风姨霜女皆退舍，稍觉和气生氍毹。\n梅花破雪催寒去，春回人向花前醉。\n女郎雾縠试轻衫，至此失时因坐废。\n绿槐影底夏日长，人间只要一味凉。\n青奴元自不妩媚，居然负恃能专房。\n秋风一夜来消息，又却见渠先弃掷。\n冬来復挽楮生归，属付苍头轻拂拭。\n用则铺张舍则藏，喜愠未尝形玉色。\n世事乘除无不然，安用动心三嘆息。",
        "dynasty": "宋",
        "collection_info": null
    },
    {
        "title": "京丞相挽诗  其一",
        "author": "王炎",
        "content": "嗣圣登皇极，真儒秉大钧。\n三宫方恺乐，万宇浸熙淳。\n碧落龙髯去，青山马鬣新。\n衣冠同堕泪，桃李失阳春。",
        "dynasty": "宋",
        "collection_info": null
    },
    {
        "title": "京丞相挽诗  其二",
        "author": "王炎",
        "content": "山立羣公表，朝廷势自尊。\n远谋安庙社，厚德镇干坤。\n帝念经纶广，人思色笑温。\n骑箕今不返，麟阁画空存。",
        "dynasty": "宋",
        "collection_info": null
    },
    {
        "title": "京丞相挽诗  其三",
        "author": "王炎",
        "content": "鬰鬰松坡上，潭潭甲第成。\n家方藏宝墨，地已献佳城。\n拱极三阶动，扶天一柱倾。\n祇应余庆远，遗德在苍生。",
        "dynasty": "宋",
        "collection_info": null
    },
    {
        "title": "游东山 田舍",
        "author": "王炎",
        "content": "结庐稍近樵牧，岂亦甘心陆沈。\n自古明时难遇，未宜长往山林。",
        "dynasty": "宋",
        "collection_info": null
    },
    {
        "title": "游东山 松风",
        "author": "王炎",
        "content": "松公奋鬣如啸，终日清风飒然。\n佳处元非宫征，谁能写入朱絃。",
        "dynasty": "宋",
        "collection_info": null
    },
    {
        "title": "游东山 烂柯",
        "author": "王炎",
        "content": "手谈一局未了，叶落花红几回。\n只恐云迷归路，不容樵客重来。",
        "dynasty": "宋",
        "collection_info": null
    },
    {
        "title": "游东山 舒啸",
        "author": "王炎",
        "content": "幽人独坐空谷，最爱夜深月明。\n云外一声长啸，四山木偃风生。",
        "dynasty": "宋",
        "collection_info": null
    },
    {
        "title": "游东山 待月",
        "author": "王炎",
        "content": "只有曲生为侣，夜凉同迓冰轮。\n未审素娥知否，惟予与影三人。",
        "dynasty": "宋",
        "collection_info": null
    },
    {
        "title": "游东山 栈径",
        "author": "王炎",
        "content": "诘曲羊肠中断，小安略彴通行。\n缓臂不携藜杖，翩翩自喜身轻。",
        "dynasty": "宋",
        "collection_info": null
    },
    {
        "title": "游东山 入翠",
        "author": "王炎",
        "content": "路入半山深处，穿云竟日忘归。\n若扣山中何有，蒙蒙空翠沾衣。",
        "dynasty": "宋",
        "collection_info": null
    },
    {
        "title": "游东山 盘吉",
        "author": "王炎",
        "content": "客来捧腹一笑，抹月批云疗饥。\n只此如何获吉，为无富贵危机。",
        "dynasty": "宋",
        "collection_info": null
    },
    {
        "title": "游东山 披云",
        "author": "王炎",
        "content": "上到苍螭绝顶，四边无数青山。\n下视楼台一簇，超然身在云间。",
        "dynasty": "宋",
        "collection_info": null
    },
    {
        "title": "胡清卿来访留一日亟求去云欲谒郑宰因以小诗佐其行",
        "author": "王炎",
        "content": "跋涉山川岁一归，奚奴古锦惯相随。\n自怜机杼无遗巧，却怪珠玑不疗饥。\n酌酒挽君浇舌本，解骖许我话心期。\n空囊羞涩将焉往，笑说鳬仙旧见知。",
        "dynasty": "宋",
        "collection_info": null
    },
    {
        "title": "用元韵答清卿并简蔡尉",
        "author": "王炎",
        "content": "貂裘半敝復来归，正坐刚肠不诡随。\n见说史君尝馈赆，似闻内子亦啼饥。\n经年一别方相遇，他日重来未有期。\n试问此行谁借重，梅仙青眼是新知。",
        "dynasty": "宋",
        "collection_info": null
    },
    {
        "title": "次韵谢胡清卿",
        "author": "王炎",
        "content": "殷勤访我到山中，一笑依然尚讳穷。\n气老绝非年少锐，诗新殊胜旧时工。\n剧谈不惜麈尾落，归路难淹马首东。\n若遇故人相借问，为言衰朽学农功。",
        "dynasty": "宋",
        "collection_info": null
    },
    {
        "title": "汪直卿相招以病爽约因成拙句併呈子大",
        "author": "王炎",
        "content": "一声鶗鴂落红稀，试问春余几许时。\n多谢佳招频卜日，自惭衰朽却愆期。\n但能有酒肯留客，莫恨无花空折枝。\n邑下老禅无恙否，可同谈笑一开眉。",
        "dynasty": "宋",
        "collection_info": null
    },
    {
        "title": "汪直卿相招子大先至有诗炎后至子大再至因次其韵",
        "author": "王炎",
        "content": "笋舆呕轧度何许，水满东皋新过雨。\n主人倒屣出门迎，喜气津津贯眉宇。\n别易会难宜少留，清谈绝倒殊不休。\n青衿诵诗劝客饮，客亦欢然争旅酬。\n向来青鬓今白首，自古交情难耐久。\n从今乘兴时一来，请属细君多酿酒。",
        "dynasty": "宋",
        "collection_info": null
    },
    {
        "title": "谷雨后一日子大再有诗次其韵",
        "author": "王炎",
        "content": "花气浓于百和香，郊行缓臂聊翱翔。\n壶中春色自不老，小白浅红蒙短墙。\n平畴翠浪麦秋近，老农之意方扬扬。\n吾侪饱饭幸无事，日翻芸简寻遗芳。\n閒中更觉春昼长，酒酣耳热如清狂。\n自怜藿食徒过计，袖手看人能蹶张。",
        "dynasty": "宋",
        "collection_info": null
    },
    {
        "title": "鳙溪行",
        "author": "王炎",
        "content": "小溪一曲山四合，溪边杨柳藏门阑。\n当时玉人在花下，对花窈窕矜红颜。\n一双白璧不可聘，许我结佩乘青鸾。\n我时年少气方锐，自负落笔翻波澜。\n谓趁春风上霄汉，可以终老同清欢。\n不知辛苦得一第，始见崎岖行路难。\n有如萍草无根蒂，二纪流落江湖间。\n莫年通籍入金马，虎豹嗔人窥九关。\n天边失脚身堕地，春风破浪扁舟还。\n云軿未几舍我去，空委玉骨埋青山。\n重来溪上事皆变，惆怅齐眉难再见。\n王母麻姑安在哉，过眼百年皆露电。\n老身长子恩义深，不为向来花映面。\n花枝一谢明年开，玉人一去何时回。\n人今不见花亦尽，至此终日空徘徊。\n百川宁有西流水，万古滔滔同一轨。\n不堪回首细绎思，临没之言犹在耳。\n蜀乡有凤空求凰，秦树无乌共将子。\n年来年去春復冬，此生有尽情无穷。\n一泓清泪洒不断，四山萧飒来悲风。\n惟有老人老更健，年过九十如霜松。\n尊则吾母舅，亲又吾妇翁。\n收泪相劳问，停车少从容。\n悲思无益不自禁，暂时借酒浇心胸。\n明年强健再省觐，尊前更酌真珠红。",
        "dynasty": "宋",
        "collection_info": null
    },
    {
        "title": "次韵子大四绝  其一",
        "author": "王炎",
        "content": "世路羊肠久惮行，归来自喜一身轻。\n故人零落今无几，独幸相逢底裏倾。",
        "dynasty": "宋",
        "collection_info": null
    },
    {
        "title": "次韵子大四绝  其二",
        "author": "王炎",
        "content": "一榻尘埃书满前，愧无丝竹宴彭宣。\n而今又断功名念，只拟躬耕郭外田。",
        "dynasty": "宋",
        "collection_info": null
    },
    {
        "title": "次韵子大四绝  其三",
        "author": "王炎",
        "content": "抽身幸免坐毡针，镜裏休怜白髮新。\n杖屦消摇共来往，更添林下一閒人。",
        "dynasty": "宋",
        "collection_info": null
    },
    {
        "title": "次韵子大四绝  其四",
        "author": "王炎",
        "content": "主人速客重寻盟，不但郊居气象清。\n家酿满壶留醉倒，骊驹未可度歌声。",
        "dynasty": "宋",
        "collection_info": null
    },
    {
        "title": "送僧惠日归蟠龙山",
        "author": "王炎",
        "content": "宴坐团蒲稳，何缘有此行。\n理元无作止，事亦要经营。\n鹤锡寻归路，龙宫出化城。\n更于文字外，会取法无生。",
        "dynasty": "宋",
        "collection_info": null
    },
    {
        "title": "秋旱得雨子大诗言祈祷所致炎谓不可贪天之功次韵以见区区",
        "author": "王炎",
        "content": "宦游碌碌本无奇，失脚归来莫皱眉。\n只合一廛修穑事，岂堪千骑把州麾。\n旱干偶得崇朝雨，秋熟应无卒岁饥。\n耕凿熙熙皆帝力，丰年请为续周诗。",
        "dynasty": "宋",
        "collection_info": null
    },
    {
        "title": "金夫人挽诗",
        "author": "王炎",
        "content": "两大家声着，三从妇德全。\n金珠捐玩饰，苹藻荐恭虔。\n眉寿无遗恨，心空悟秘诠。\n生刍来奠客，千两拥新阡。",
        "dynasty": "宋",
        "collection_info": null
    },
    {
        "title": "万宣教挽诗",
        "author": "王炎",
        "content": "家有青箱学，文名早擅场。\n诸公争汲引，万里可腾骧。\n岂料才如此，空嗟命不长。\n云山埋玉树，松柏倍凄凉。",
        "dynasty": "宋",
        "collection_info": null
    },
    {
        "title": "汪贵之挽诗",
        "author": "王炎",
        "content": "洗涤膏粱习，熟熏班马香。\n吹竽多炫鬻，韫玉独深藏。\n不作山中相，应为地下郎。\n一夔家有子，虽没未云亡。",
        "dynasty": "宋",
        "collection_info": null
    },
    {
        "title": "周仁甫挽诗",
        "author": "王炎",
        "content": "人物今难得，如君孰比肩。\n干将锋立断，神骏气无前。\n官不过为县，天胡啬与年。\n空闻精爽在，庙食桂江边。",
        "dynasty": "宋",
        "collection_info": null
    },
    {
        "title": "卢夫人挽诗",
        "author": "王炎",
        "content": "在室从名父，宜家配大贤。\n上公调玉铉，中道失云軿。\n一品夫人贵，千秋列女传。\n貂蝉今合窆，恰值白鸡年。",
        "dynasty": "宋",
        "collection_info": null
    },
    {
        "title": "奏事入都出西湖上成四绝  其一",
        "author": "王炎",
        "content": "呼舟特地度西湖，欲访山中幽子居。\n山色湖光浑似旧，人间万事有乘除。",
        "dynasty": "宋",
        "collection_info": null
    },
    {
        "title": "奏事入都出西湖上成四绝  其二",
        "author": "王炎",
        "content": "羽衣引我度松关，借得湖山一眼看。\n去棹来桡皆物役，箇中惟有白鸥閒。",
        "dynasty": "宋",
        "collection_info": null
    },
    {
        "title": "奏事入都出西湖上成四绝  其三",
        "author": "王炎",
        "content": "花骢油壁隠轻雷，消却冰山不復来。\n坟土未干为馁鬼，园花虽好为谁开。",
        "dynasty": "宋",
        "collection_info": null
    },
    {
        "title": "奏事入都出西湖上成四绝  其四",
        "author": "王炎",
        "content": "鼎新堂殿鬰嵯峩，中有方袍千指多。\n未审雪山黄面老，树边一宿意如何。",
        "dynasty": "宋",
        "collection_info": null
    },
    {
        "title": "招诸宰饭六客堂以小诗代折简",
        "author": "王炎",
        "content": "双袖日沾朱墨尘，风流那復似前人。\n梅花香裏倾杯酒，略与鳬仙一探春。",
        "dynasty": "宋",
        "collection_info": null
    },
    {
        "title": "通守赵侯改倅会稽以诗饯行",
        "author": "王炎",
        "content": "我来席未温，君去袂难掺。\n所喜相知新，所恨相见晚。\n吏能极缜密，风度乃萧散。\n同僚有斯人，可近不可远。\n漕渠新涨生，辇路春风满。\n置之缇屏中，骥足终未展。\n夫岂无裏言，相与共推輓。\n语别一杯酒，何时对青眼。\n愿保千金躯，努力加餐饭。",
        "dynasty": "宋",
        "collection_info": null
    },
    {
        "title": "劝农道场山",
        "author": "王炎",
        "content": "练日遵诏条，行春劝耕事。\n拥旆有传呼，据鞍小驰骛。\n儿童竞聚观，父老欢来诣。\n松径度坡陀，莲宫得清閟。\n此行非遨游，所职在抚字。\n示之浅易语，谕以丁宁意。\n扶杖既言归，解衣聊少憇。\n山中无俗情，物外有幽趣。\n僧閒众所羡，农困吾甚愧。\n不敢饱登临，肩舆下山去。",
        "dynasty": "宋",
        "collection_info": null
    },
    {
        "title": "招魏倅项教授小饮",
        "author": "王炎",
        "content": "菖叶青青初出水，布谷声中耕事起。\n去年蝗旱伤农收，今年日望岁丰美。\n闻道郊原麦浪平，但虑飞蝗遗孽耳。\n甚欲往来阡陌间，稍与田家共忧喜。\n老大心情畏忌多，揽辔未行还自止。\n假日公庭吏牍稀，祇可清谈共挥麈。\n小园春色亦自都，醉日杏桃娇欲语。\n举杯相属谢东风，莫待枝头落红雨。",
        "dynasty": "宋",
        "collection_info": null
    },
    {
        "title": "用前韵酬魏倅",
        "author": "王炎",
        "content": "手把一麾来霅水，身似痿人方暂起。\n此行本为贫所驱，非恋吴中风土美。\n浩荡烟波隔白鸥，间关道路劳黄耳。\n幸而别驾有诗流，相逢眉睫津津喜。\n我今白首君黑头，莫讶钟鸣不知止。\n每因揖客愁下榻，岂暇谈玄频捉麈。\n忙裏偷閒花下饮，更约广文同笑语。\n把酒消忧忧更来，见说东皋今渴雨。",
        "dynasty": "宋",
        "collection_info": null
    },
    {
        "title": "夜半闻雨再用前韵",
        "author": "王炎",
        "content": "辘轳百尺汲无水，映日四山云不起。\n朱轓浪说劝农桑，衣食何从可甘美。\n祷而得雨不苦旱，窃疑此殆偶然尔。\n夜半潺潺檐溜鸣，孤枕梦回心失喜。\n儿童挽犊妇饷馌，袯襫耕夫亦勤止。\n鼠迹印我榻上书，蛛丝罥我壁间麈。\n抖擞胸中三斗尘，强欲吟哦无好语。\n请公酌酒更挥毫，快写珠玑歌喜雨。",
        "dynasty": "宋",
        "collection_info": null
    },
    {
        "title": "魏倅同杜仲高游黄龙洞次韵",
        "author": "王炎",
        "content": "风流别驾临苕溪，行厨携客寻幽奇。\n五湖浩荡三江永，绿浄不知凡几顷。\n凭高纵望心目开，便可一倾三百杯。\n疑与尘寰不同宇，弹压风光须妙语。\n只恐挥毫惊蛰龙，金相玉质音玲珑。",
        "dynasty": "宋",
        "collection_info": null
    },
    {
        "title": "郡中游观之地清风楼为第一前此诸公有诗似觉摹写未尽辄成唐律一篇约魏倅同赋不拘和韵可也",
        "author": "王炎",
        "content": "山屏四面碧相重，苕霅无声泻玉虹。\n万户连甍皆在下，一楼飞栋独当中。\n不容半点浮尘到，但觉无边爽气通。\n安得翛然辞物役，披襟终日挹清风。",
        "dynasty": "宋",
        "collection_info": null
    },
    {
        "title": "和项广文喜雨",
        "author": "王炎",
        "content": "雨师云将莫论功，天意元因圣德通。\n不但水生苗厌厌，也应土润黍芃芃。\n田间老稚交相语，秋后仓箱定不空。\n绛帐先生妙言语，请歌嘉定比元丰。",
        "dynasty": "宋",
        "collection_info": null
    },
    {
        "title": "与魏倅葛书记同谢雨于黄龙洞回憩小玲珑晚饭魏倅有诗次其韵",
        "author": "王炎",
        "content": "政术平生欠讲明，頼公关决可蒙成。\n食新虽有丰登望，阖郡宁无嘆息声。\n因为赛神携一榼，暂能择胜驻双旌。\n归来依旧尘劳在，不尽逍遥物外情。",
        "dynasty": "宋",
        "collection_info": null
    },
    {
        "title": "苦脾泄在告因饮白酒一杯小愈魏倅有诗已而病復作因次韵见意",
        "author": "王炎",
        "content": "羸老畏风湿，河鱼将奈何。\n玉友岂不佳，终难护天和。\n数息谩吐纳，炼形空按摩。\n自笑来日短，残漏鸣铜荷。\n吏事如衣垢，濯之费挼挲。\n养痾谅非宜，山林归兴多。",
        "dynasty": "宋",
        "collection_info": null
    },
    {
        "title": "贺皇太子生辰  其一",
        "author": "王炎",
        "content": "凤姿日表极高明，讲习诗书若性成。\n参决万机裨独断，力行三善答舆情。\n绮园何必来为助，启诵安能更擅名。\n日侍两宫慈孝洽，万年主鬯共安荣。",
        "dynasty": "宋",
        "collection_info": null
    },
    {
        "title": "贺皇太子生辰  其二",
        "author": "王炎",
        "content": "鬰葱佳气拥天庭，申命无疆启震亨。\n少海永重瀛海润，前星长拱极星明。\n螭旗色转秋风爽，鸡戟光凝晓月清。\n遥想宫僚斟玉斝，进趋无地倍驰情。",
        "dynasty": "宋",
        "collection_info": null
    },
    {
        "title": "题归鴈亭",
        "author": "王炎",
        "content": "江湖冰泮草生时，鸿鴈南来又北归。\n莫谩说归归不早，青云高处有危机。",
        "dynasty": "宋",
        "collection_info": null
    },
    {
        "title": "题白苹亭",
        "author": "王炎",
        "content": "得句柳刺史，筑亭颜鲁公。\n二贤虽异代，千古有遗风。\n苕水永不尽，苹洲今半空。\n老怀多感慨，访古意无穷。",
        "dynasty": "宋",
        "collection_info": null
    },
    {
        "title": "题碧澜亭",
        "author": "王炎",
        "content": "一色挼蓝染碧流，翚飞恰对白苹洲。\n风清六月非朱夏，气爽三时似素秋。\n自笑品题无翰墨，也知领略欠觥筹。\n鳬鸥定怪霜髯叟，难洗胸中万古愁。",
        "dynasty": "宋",
        "collection_info": null
    },
    {
        "title": "六客堂",
        "author": "王炎",
        "content": "一樽相属更何人，六客当年事已陈。\n扁榜特书名尚在，篇章深刻字犹新。\n关心吏事方穷日，企踵前贤分绝尘。\n涉笔符移忧百谪，偷閒来此一嚬呻。",
        "dynasty": "宋",
        "collection_info": null
    },
    {
        "title": "生日魏倅惠三诗  其一",
        "author": "王炎",
        "content": "四海眼独高，江湖走蹒跚。\n帝念风霜饱，命之官仙班。\n刺天纷羣飞，政尔衮衮难。\n鹿挟朱轮去，勇哉支狂澜。",
        "dynasty": "宋",
        "collection_info": null
    },
    {
        "title": "生日魏倅惠三诗  其二",
        "author": "王炎",
        "content": "作州岂无人，孰别泾与渭。\n仰止云溪老，静处酌古味。\n庭户令无譁，昼閒棠蔽芾。\n吴侬了不知，但说物吐气。",
        "dynasty": "宋",
        "collection_info": null
    },
    {
        "title": "生日魏倅惠三诗  其三",
        "author": "王炎",
        "content": "门左何烟雾，挟将小春还。\n千钟酒拍浮，一笑衣斓斑。\n醉上楼百尺，可仰不可攀。\n定应切星辰，天风吹酡颜。",
        "dynasty": "宋",
        "collection_info": null
    },
    {
        "title": "酬俞子清侍郎惠画韵  其一",
        "author": "王炎",
        "content": "笔端元有画中诗，写出三浯一段奇。\n追忆旧游如昨日，舣舟细看中兴碑。",
        "dynasty": "宋",
        "collection_info": null
    },
    {
        "title": "酬俞子清侍郎惠画韵  其二",
        "author": "王炎",
        "content": "一去星沙二十年，梦魂时到橘洲边。\n从今不起南征念，移得湘山在目前。",
        "dynasty": "宋",
        "collection_info": null
    },
    {
        "title": "送蓬庵梵老  其一",
        "author": "王炎",
        "content": "缓行聊復倩人扶，炯炯精神两碧矑。\n落笔语言清透骨，恐公胸次有冰壶。",
        "dynasty": "宋",
        "collection_info": null
    },
    {
        "title": "送蓬庵梵老  其二",
        "author": "王炎",
        "content": "为我衝寒特地来，扁舟兴尽又须回。\n相思若要问消息，早寄一枝墙角梅。",
        "dynasty": "宋",
        "collection_info": null
    },
    {
        "title": "梵老以小诗为寿和韵答之",
        "author": "王炎",
        "content": "不问鸾骖鹤驾仙，且游无色界中天。\n更烦办取诗千首，一岁从公索一联。",
        "dynasty": "宋",
        "collection_info": null
    },
    {
        "title": "呈游大冶",
        "author": "王炎",
        "content": "昔在桃溪少壮时，而今衰飒鬓成丝。\n悲欢三十年中事，付与寒窗酒一鸱。",
        "dynasty": "宋",
        "collection_info": null
    },
    {
        "title": "送游大冶归建阳",
        "author": "王炎",
        "content": "震泽黄柑熟，苕溪紫蟹肥。\n天寒留客舍，岁晚念亲闱。\n抱负须时用，行藏与志违。\n临分话情愫，衰谢亦谋归。",
        "dynasty": "宋",
        "collection_info": null
    },
    {
        "title": "魏倅和铦老一诗因次其韵",
        "author": "王炎",
        "content": "俯为生灵与虏和，君王何忍愤挥戈。\n信行塞外还交聘，人在军中可雅歌。\n金帛莫嫌今重费，丁黄将见岁加多。\n汉淮千里惟青草，乘此屯田可就么。",
        "dynasty": "宋",
        "collection_info": null
    },
    {
        "title": "赵处州挽诗  其一",
        "author": "王炎",
        "content": "秀邸多英俊，惟公最有声。\n君陈兼孝友，子政极忠精。\n白璧千金价，青云万里程。\n皇天无老眼，名位止专城。",
        "dynasty": "宋",
        "collection_info": null
    },
    {
        "title": "赵处州挽诗  其二",
        "author": "王炎",
        "content": "白首来苕霅，深知有故人。\n登门虽不数，倾盖本相亲。\n浮鹢行方远，烹鱼墨尚新。\n青山埋玉树，老泪漫沾巾。",
        "dynasty": "宋",
        "collection_info": null
    },
    {
        "title": "题墨妙亭",
        "author": "王炎",
        "content": "晋唐行草可同科，乐石雕镌便不磨。\n几载雨淋兼日炙，一朝云集又星罗。\n要知访古搜求尽，应为凝香暇逸多。\n潇洒高怀堪健羡，簿书堆案意如何。",
        "dynasty": "宋",
        "collection_info": null
    },
    {
        "title": "送魏倅",
        "author": "王炎",
        "content": "俗士不闻道，利欲熏其心。\n阳浮外酬酢，中有机穽深。\n宛陵有君子，殊不同今人。\n矫矫鹓鹭姿，入俗不受尘。\n挹之淡于水，即之暖如春。\n笔端奏金石，妙处无新陈。\n念我久顿挫，晚岁乘朱轮。\n烹鲜易以扰，御黠难使驯。\n頼有贤贰车，一心同抚循。\n遂于吏事外，拂拭绿绮琴。\n为我肯属耳，领会山水音。\n持此定交契，愈久情愈亲。\n东风二月初，梅花照溪津。\n语别一杯酒，莫辞十分斟。\n聚散亦常事，岂必含酸辛。\n重念髮种种，不禁忧患侵。\n君今入观阙，我亦返山林。\n行藏异涂辙，何日再盍簪。\n所藴勿卷怀，朝廷须世臣。",
        "dynasty": "宋",
        "collection_info": null
    },
    {
        "title": "二月望日留越上偶成",
        "author": "王炎",
        "content": "摆脱轩裳累，此身今自由。\n余生能有几，外物已无求。\n婺水自堪隠，稽山姑少留。\n千岩并万壑，春暖一遨游。",
        "dynasty": "宋",
        "collection_info": null
    },
    {
        "title": "谒告成庙",
        "author": "王炎",
        "content": "玉帛何年会，衣冠此地藏。\n物存惟窆石，神变失梅梁。\n并海山川尽，踰河道路长。\n六臣陪庙食，千古共烝尝。",
        "dynasty": "宋",
        "collection_info": null
    },
    {
        "title": "游稽山",
        "author": "王炎",
        "content": "失脚来苕霅，春风一棹还。\n寻幽探禹穴，问讯到稽山。\n意在烟霞外，身居井邑间。\n桃花应冷笑，头白不能閒。",
        "dynasty": "宋",
        "collection_info": null
    },
    {
        "title": "题大禹庙",
        "author": "王炎",
        "content": "夏后南巡地，登临一慨然。\n卑宫今造寺，菲饮孰名泉。\n古道知难復，人情信误传。\n不随时俗改，惟有旧山川。",
        "dynasty": "宋",
        "collection_info": null
    },
    {
        "title": "鑑湖",
        "author": "王炎",
        "content": "粼粼万顷碧玻璃，今日耕锄半稻畦。\n菡萏开时还自好，买舟一醉玉东西。",
        "dynasty": "宋",
        "collection_info": null
    },
    {
        "title": "二月中休日黄帅领客登望海亭有诗因次其韵",
        "author": "王炎",
        "content": "翚飞栋宇压危峰，面面风光入座中。\n潮汐近通天阙下，蓬瀛疑在海门东。\n巡行谁说秦皇事，疏凿今余夏后功。\n空阔无边惟此地，君侯心与境相同。",
        "dynasty": "宋",
        "collection_info": null
    },
    {
        "title": "追悼昭叔弟",
        "author": "王炎",
        "content": "老去无他念，追怀手足亲。\n学成虽漫仕，客处只长贫。\n在昔为三友，如今少一人。\n青山未归窆，回首独伤神。",
        "dynasty": "宋",
        "collection_info": null
    },
    {
        "title": "赠岩电道人",
        "author": "王炎",
        "content": "胸次有藻鑑，声行朝野间。\n我来勾践国，君住少微山。\n青眼肯相顾，白头今得閒。\n穷通无可问，归去掩云关。",
        "dynasty": "宋",
        "collection_info": null
    },
    {
        "title": "贺监宅",
        "author": "王炎",
        "content": "轻解金龟呼酒徒，却问君王求鑑湖。\n归来蹁跹着鹤氅，自办米帛供妻孥。\n鸾骖一去杳无迹，数亩荒园生草棘。\n惟有青青秦望山，曾识湖边老狂客。",
        "dynasty": "宋",
        "collection_info": null
    },
    {
        "title": "游景德",
        "author": "王炎",
        "content": "老怯鶑花笑，春残一出游。\n城隅寻古寺，柳下繫扁舟。\n身健聊乘兴，心閒不着愁。\n支郎能款语，清坐小迟留。",
        "dynasty": "宋",
        "collection_info": null
    },
    {
        "title": "即事",
        "author": "王炎",
        "content": "故里只十舍，滞留犹未归。\n湖山无此好，父子且相依。\n白璧难磨玷，黄间暗发机。\n平生丘壑在，一笑释前非。",
        "dynasty": "宋",
        "collection_info": null
    },
    {
        "title": "麝香萱草",
        "author": "王炎",
        "content": "秾绿丛中出嫩黄，折来时吐麝脐香。\n朝开夕谢休惆怅，我已无忧不待忘。",
        "dynasty": "宋",
        "collection_info": null
    },
    {
        "title": "寄潘维节",
        "author": "王炎",
        "content": "黑貂裘敝君穷甚，黄犬书来我慨然。\n肯到越中同住否，秋深即上歙溪船。",
        "dynasty": "宋",
        "collection_info": null
    },
    {
        "title": "两鹤",
        "author": "王炎",
        "content": "仙家堕下两麒麟，寄食庭除未易驯。\n正为白头违世路，要须丹顶伴閒身。\n高飞横绝心虽在，短舞婆娑意亦真。\n同返故山依蕙帐，莫思三岛十洲春。",
        "dynasty": "宋",
        "collection_info": null
    },
    {
        "title": "食楞梅",
        "author": "王炎",
        "content": "是处杨家果，求如此种难。\n色深浑是紫，味美更无酸。\n磊磊堆盘润，津津遶齿寒。\n品高何以辨，但把一楞看。",
        "dynasty": "宋",
        "collection_info": null
    },
    {
        "title": "会稽六月初五日新米入市价减旧以升计之几十二三闻海商米船方集亦损其直",
        "author": "王炎",
        "content": "大侵难宿饱，小熟有晨炊。\n岁事早如此，人情喜可知。\n田家甘粜贱，海贾恨来迟。\n粒粒皆珠玉，无忘饿殍时。",
        "dynasty": "宋",
        "collection_info": null
    },
    {
        "title": "七月二十二日遣怀",
        "author": "王炎",
        "content": "寥落求凰凤，凄凉舐犊牛。\n有时追往事，无处着清愁。\n世故今犹古，年华春復秋。\n西风乘一舸，归去理菟裘。",
        "dynasty": "宋",
        "collection_info": null
    },
    {
        "title": "二十五日闻德莹弟讣音越三日悲不能禁以小诗自解",
        "author": "王炎",
        "content": "我以官为累，君因病得衰。\n岂知成永诀，不及待归期。\n遣至书来疾，赍回药去迟。\n余生来日短，终不免深悲。",
        "dynasty": "宋",
        "collection_info": null
    },
    {
        "title": "病中书怀",
        "author": "王炎",
        "content": "秦望山光翠欲流，荷花落尽鑑湖秋。\n不堪衰病归心切，难为湖山更少留。",
        "dynasty": "宋",
        "collection_info": null
    },
    {
        "title": "病中恕子投劾同归",
        "author": "王炎",
        "content": "萧萧华髮更何为，元是穷乡一布衣。\n同产弟兄谁见在，余生父子独相依。\n我缘多病念家切，汝为爱亲投劾归。\n出处不齐难逆定，时来还自刺天飞。",
        "dynasty": "宋",
        "collection_info": null
    },
    {
        "title": "西兴阻风",
        "author": "王炎",
        "content": "小市西兴渡，年来一再行。\n花开方淑景，木落又寒声。\n云破日还晦，潮回江未平。\n壮年曾试险，迟莫敢轻生。",
        "dynasty": "宋",
        "collection_info": null
    },
    {
        "title": "江亭晓望",
        "author": "王炎",
        "content": "天在空蒙外，山横杳霭中。\n潮翻江水白，日射海霞红。\n旅食思乡社，归舟待便风。\n老怀谁共语，注目送飞鸿。",
        "dynasty": "宋",
        "collection_info": null
    },
    {
        "title": "夜宿闵滩下",
        "author": "王炎",
        "content": "歙江两岸山立壁，一水潭潭浮绀碧。\n嵌空老石出中流，触碎玻璃成沸白。\n滩高水落定难行，莫雨淋浪新涨生。\n三更风怒山欲吼，催唤金乌回晓晴。\n篙工倚柂笑相语，但上闵滩无所阻。\n明日日晡过歙渚，舣船沽酒劳辛苦。",
        "dynasty": "宋",
        "collection_info": null
    },
    {
        "title": "将使送玉堂春花江南竹笋次韵二绝  其一",
        "author": "王炎",
        "content": "小白长红尽绝尘，不将朱粉污天真。\n应怜三亩荒凉地，乞与鰲扉一种春。",
        "dynasty": "宋",
        "collection_info": null
    },
    {
        "title": "将使送玉堂春花江南竹笋次韵二绝  其二",
        "author": "王炎",
        "content": "此君长得箨龙儿，不为供人口腹资。\n养就翠梢如结实，来仪当有凤师师。",
        "dynasty": "宋",
        "collection_info": null
    },
    {
        "title": "题詹氏佚老堂",
        "author": "王炎",
        "content": "矍铄精神鬓未斑，翛然清坐对云山。\n儿孙满眼生涯足，赢得壶中日月閒。",
        "dynasty": "宋",
        "collection_info": null
    },
    {
        "title": "凶年慨然嘆久生成赘因以长句述此意",
        "author": "王炎",
        "content": "频岁田家苦旱蝗，剧思小稔活丁黄。\n稻粳久渴三秋雨，菽麦俄经一夜霜。\n未保沟中无殍死，已闻道上有流亡。\n白头屏处山林下，只怕羣偷惯夺攘。",
        "dynasty": "宋",
        "collection_info": null
    },
    {
        "title": "落花",
        "author": "王炎",
        "content": "小园数树杂花开，零落无声覆绿苔。\n休恨五更风雨急，明年春色自归来。",
        "dynasty": "宋",
        "collection_info": null
    },
    {
        "title": "春日苦雨",
        "author": "王炎",
        "content": "桃花开时苦多雨，花似啼粧悄无语。\n桃花谢时雨更多，奈此轻红委地何。\n明年花似今年好，明年人胜今年老。\n是谁留得长少年，对此不须空懊恼。\n双飞燕子营新巢，舍后舍前秾绿交。\n长鬚但为酿曲米，春色尚余红药梢。",
        "dynasty": "宋",
        "collection_info": null
    },
    {
        "title": "密室",
        "author": "王炎",
        "content": "密室可附火，小窗聊借明。\n风寒皆不到，温饱更何营。\n省事事自少，养心心亦清。\n床头犹有易，座右不须铭。",
        "dynasty": "宋",
        "collection_info": null
    },
    {
        "title": "久雨而雪",
        "author": "王炎",
        "content": "两港水争长，四山云未归。\n忽闻雷虺虺，翻见雪霏霏。\n蜡屐老难出，竹炉谁共围。\n金乌无恙否，何事隠明晖。",
        "dynasty": "宋",
        "collection_info": null
    },
    {
        "title": "清明日先茔挂楮钱",
        "author": "王炎",
        "content": "昔人最重去坟墓，绝喜归来老一邱。\n岂是他山无笋蕨，只缘故国有松楸。\n百年暂住人间世，千古俱为地下游。\n色境悲欢虽梦事，楮钱聊挂树梢头。",
        "dynasty": "宋",
        "collection_info": null
    },
    {
        "title": "将使有诗许移厨双溪次其韵  其一",
        "author": "王炎",
        "content": "舣舟柳岸载清尊，招我花边一赏春。\n莫笑看花人已老，白头曾是少年人。",
        "dynasty": "宋",
        "collection_info": null
    },
    {
        "title": "将使有诗许移厨双溪次其韵  其二",
        "author": "王炎",
        "content": "石上漥尊可置杯，石边更可着浯台。\n旁人不识溪山趣，将谓寻春特地来。",
        "dynasty": "宋",
        "collection_info": null
    },
    {
        "title": "将使有诗许移厨双溪次其韵  其三",
        "author": "王炎",
        "content": "莫春天气渐清和，枝上红稀地上多。\n惟有松筠四时好，风枝雨叶绿婆娑。",
        "dynasty": "宋",
        "collection_info": null
    },
    {
        "title": "新晴",
        "author": "王炎",
        "content": "度腊殊多雨，开年亦未晴。\n地卑常础润，月堕忽霜明。\n茅舍烟犹湿，秧畴水可耕。\n幽花并细草，随意也欣荣。",
        "dynasty": "宋",
        "collection_info": null
    },
    {
        "title": "和董叔重韵",
        "author": "王炎",
        "content": "秀色惊老眼，见此千丈松。\n门如翟廷尉，人愧王沂公。\n骊珠损佳惠，衰迟岂宜蒙。\n三復不能已，一室生清风。",
        "dynasty": "宋",
        "collection_info": null
    },
    {
        "title": "题黄元静广先楼",
        "author": "王炎",
        "content": "闻道楼居好，翚飞百尺余。\n箕裘能袭旧，丹雘遂如初。\n生理万钟粟，义方千卷书。\n家声将益大，车马炫门闾。",
        "dynasty": "宋",
        "collection_info": null
    },
    {
        "title": "社日",
        "author": "王炎",
        "content": "日暖泥融燕子飞，海棠深浅注臙脂。\n一杯社日治聋酒，报答春光烂漫时。",
        "dynasty": "宋",
        "collection_info": null
    },
    {
        "title": "喜晴  其一",
        "author": "王炎",
        "content": "雨过千畦䆉䅉黄，趁晴刈穫可登场。\n田家子妇开眉语，白粲新炊满屋香。",
        "dynasty": "宋",
        "collection_info": null
    },
    {
        "title": "喜晴  其二",
        "author": "王炎",
        "content": "雨过儿童饱饭牛，趁晴耕垦种来牟。\n田家作苦无储蓄，待哺全须麦有秋。",
        "dynasty": "宋",
        "collection_info": null
    },
    {
        "title": "舟行到满塘",
        "author": "王炎",
        "content": "苹花双港静，莲叶一舟轻。\n白石波间走，青山路外行。\n鯈鱼方自乐，鸥鸟不须惊。\n拥鼻蓬窗底，翛然午吹生。",
        "dynasty": "宋",
        "collection_info": null
    },
    {
        "title": "秋夜",
        "author": "王炎",
        "content": "索索风叶响，寒生秋夜深。\n閒思千古事，虚费一生心。\n命薄谋多拙，年衰病易侵。\n黄粱今梦觉，高枕卧山林。",
        "dynasty": "宋",
        "collection_info": null
    },
    {
        "title": "壬申十二月二十八夜雷",
        "author": "王炎",
        "content": "残腊方淫雨，中宵忽怒雷。\n更长频展转，梦断但惊猜。\n冻雪何时解，春风几日来。\n龙蛇今在蛰，墐户不宜开。",
        "dynasty": "宋",
        "collection_info": null
    },
    {
        "title": "初春苦寒久不到双溪成长句书怀",
        "author": "王炎",
        "content": "老去颇多病，苦寒摧折之。\n袍茧非不温，不能护清羸。\n蒲团稳附火，蓄缩如冻龟。\n西山有桃李，借问惟枯枝。\n好花何时开，仲春以为期。\n荣悴自相代，出处亦有宜。\n天寒但深藏，日暖当游嬉。\n强健不须喜，老死何必悲。\n晓日升扶桑，莫还入崦嵫。\n置之勿復道，理达心何疑。\n及时且行乐，花边倾一巵。",
        "dynasty": "宋",
        "collection_info": null
    },
    {
        "title": "和将使早雪",
        "author": "王炎",
        "content": "晓日藏明恐雪羞，远山含暝更云浮。\n不须苦道丰年瑞，拥衲炉边索酒舟。",
        "dynasty": "宋",
        "collection_info": null
    },
    {
        "title": "又和早雪韵",
        "author": "王炎",
        "content": "梦觉流苏寒栗冽，晓起方知天酿雪。\n松公变色失苍髯，竹士垂头摧直节。\n倚楼四望无红尘，疑是身居银汉津。\n千林一色皆玉树，不许梅花先得春。",
        "dynasty": "宋",
        "collection_info": null
    },
    {
        "title": "梅花  其一",
        "author": "王炎",
        "content": "园林都未觉春风，蓓蕾枝头茁小红。\n要识十分清绝处，暗香疎影月明中。",
        "dynasty": "宋",
        "collection_info": null
    },
    {
        "title": "梅花  其二",
        "author": "王炎",
        "content": "欲向花边把一杯，喜逢腊尽又春回。\n直饶百岁为期限，能见梅花几度开。",
        "dynasty": "宋",
        "collection_info": null
    },
    {
        "title": "咏便坐梅花",
        "author": "王炎",
        "content": "去年花下立，踟蹰搔白首。\n今日花边坐，病起更衰朽。\n老与病交侵，欢悰尚何有。\n人老不再少，花谢还復开。\n对花堪酌酒，畏病不举杯。\n寂寞重寂寞，春风何事来。",
        "dynasty": "宋",
        "collection_info": null
    },
    {
        "title": "病起",
        "author": "王炎",
        "content": "羸躯方伏枕，冻骨倍加绵。\n自觉脾为约，医言脉太玄。\n不禁腰痛楚，仍苦膝拘挛。\n搔抑方能定，扶持仅可前。\n缊袍藏被底，炽炭倚炉边。\n衰谢诚宜尔，风寒实使然。\n迍邅虽有数，调护不无愆。\n初日忧难疗，兼旬幸稍痊。\n是身无实相，何术保余年。\n不死方成佛，长生乃是仙。\n阖棺宁再起，拔宅谩虚传。\n力岂能加命，人终不胜天。\n灾生虽或免，算尽必难延。\n只合情无滞，毋为疾所缠。\n穷通皆任运，逆顺但随缘。\n南亩无千斛，西山有数椽。\n饥当量腹食，困则曲肱眠。\n此乐人知少，浮休永息肩。",
        "dynasty": "宋",
        "collection_info": null
    },
    {
        "title": "双溪种花  其一",
        "author": "王炎",
        "content": "双溪渐有杂花开，每日扶筇到一回。\n胜似名园空锁闭，主人至老不归来。",
        "dynasty": "宋",
        "collection_info": null
    },
    {
        "title": "双溪种花  其二",
        "author": "王炎",
        "content": "苍头为我斸西山，扶病移花强自宽。\n纵不为花长作主，何妨留与后人看。",
        "dynasty": "宋",
        "collection_info": null
    },
    {
        "title": "春日有感",
        "author": "王炎",
        "content": "拍岸晴波蘸柳丝，一双鸂鶒浴红衣。\n可怜陌上花开尽，不见鱼轩缓缓归。",
        "dynasty": "宋",
        "collection_info": null
    },
    {
        "title": "题汪尉立之快閤  其一",
        "author": "王炎",
        "content": "市廛属耳太喧嚣，林薮藏身又寂寥。\n负郭面溪开小閤，箇中登览独逍遥。",
        "dynasty": "宋",
        "collection_info": null
    },
    {
        "title": "题汪尉立之快閤  其二",
        "author": "王炎",
        "content": "傍檐古木绿阴阴，下有清溪可洗心。\n燕坐红尘飞不到，何须风过一披襟。",
        "dynasty": "宋",
        "collection_info": null
    },
    {
        "title": "将使有诗欲移具相邀到双溪因次韵",
        "author": "王炎",
        "content": "缅思花下饮，岁月易侵寻。\n人老今华髮，春深半绿阴。\n挥毫来妙语，移具有佳音。\n草木生光彩，青藜肯下临。",
        "dynasty": "宋",
        "collection_info": null
    },
    {
        "title": "和何元清韵九绝  其一",
        "author": "王炎",
        "content": "春深遶屋绿阴稠，却扫无人识冗侯。\n独肯敂关相劳问，不妨挟册共藏修。",
        "dynasty": "宋",
        "collection_info": null
    },
    {
        "title": "和何元清韵九绝  其二",
        "author": "王炎",
        "content": "丝竹无缘在后堂，肉羞不辨出东房。\n金徽弹罢惟清坐，共挹熏炉一穗香。",
        "dynasty": "宋",
        "collection_info": null
    },
    {
        "title": "和何元清韵九绝  其三",
        "author": "王炎",
        "content": "屋边花萼自离披，屋底臞儒但着书。\n游冶郎君应冷笑，不能暇逸独何欤。",
        "dynasty": "宋",
        "collection_info": null
    },
    {
        "title": "和何元清韵九绝  其四",
        "author": "王炎",
        "content": "老来视听稍精明，休问如何太瘦生。\n还信閒中安乐否，龟巢莲叶喜身轻。",
        "dynasty": "宋",
        "collection_info": null
    },
    {
        "title": "和何元清韵九绝  其五",
        "author": "王炎",
        "content": "觅官安用羡登仙，求富何须愿执鞭。\n洙泗从游多达者，箪瓢颜子独称贤。",
        "dynasty": "宋",
        "collection_info": null
    },
    {
        "title": "和何元清韵九绝  其六",
        "author": "王炎",
        "content": "青眼虽惭阮嗣宗，为君解榻席相重。\n菜羹蔬食能甘否，自昔人言俭易容。",
        "dynasty": "宋",
        "collection_info": null
    },
    {
        "title": "和何元清韵九绝  其七",
        "author": "王炎",
        "content": "莫年筑室北山边，自笑浑无塞屋钱。\n巾褐翛然穷亦乐，岂曾有梦到金莲。",
        "dynasty": "宋",
        "collection_info": null
    },
    {
        "title": "和何元清韵九绝  其八",
        "author": "王炎",
        "content": "一洗平生筝笛耳，极知绿绮有遗音。\n君臣庆会休三弄，泉石膏肓不可鍼。",
        "dynasty": "宋",
        "collection_info": null
    },
    {
        "title": "和何元清韵九绝  其九",
        "author": "王炎",
        "content": "焦桐为我发哀弹，但觉清风遶指寒。\n老大虽思闻古调，莫弹别鹄感离鸾。",
        "dynasty": "宋",
        "collection_info": null
    },
    {
        "title": "双溪即事",
        "author": "王炎",
        "content": "竹底开幽径，山根结小楼。\n谁知多病苦，自判一生休。\n舟着平沙尾，桥横古渡头。\n往来皆物役，却扫独无求。",
        "dynasty": "宋",
        "collection_info": null
    },
    {
        "title": "清老画双溪壁以诗谢之",
        "author": "王炎",
        "content": "老夫哦诗耸两肩，落笔不停称腹稿。\n缘诗写出无声句，画史追之谁得到。\n为予壁上留真迹，水墨纤秾任挥扫。\n石根竹树极萧森，中着羽虫疑叫噪。\n虽然画意不画形，形意两全方笔老。\n熟视时时自首肯，从旁见者皆称好。\n师言此亦吾余事，佛祖玄关须探讨。\n未宜直说色是空，不着色空斯见道。",
        "dynasty": "宋",
        "collection_info": null
    },
    {
        "title": "用元韵答清老  其一",
        "author": "王炎",
        "content": "巧匠胸中有全室，能文纸上无脱稿。\n老禅善画亦如是，毛锥未出意先到。\n解衣盘薄小经营，蓦然挥洒笔如扫。\n我思诗画本一律，众作徒多等蝉噪。\n画手无如王右丞，一似诗中杜陵老。\n正缘此老襟韵高，工拙奇常无不好。\n斲轮妙处不可传，此事难从笔端讨。\n由来万法生一心，贯彻精粗无二道。",
        "dynasty": "宋",
        "collection_info": null
    },
    {
        "title": "用元韵答清老  其二",
        "author": "王炎",
        "content": "篆车创始自稚轮，筦簟从初但蒲稿。\n诗到晚唐非不佳，少似国风能理到。\n嗟予耄矣弃颖泓，卧病终年长却扫。\n客无脱屦一榻悬，人不到门羣雀噪。\n敢意支郎念岑寂，时将妙语起衰老。\n若人搜句乃余事，虽不雕镌自精好。\n况于佛祖可呵駡，岂无魔外宜攻讨。\n早办山居一把茅，为我长歌歌证道。",
        "dynasty": "宋",
        "collection_info": null
    },
    {
        "title": "用元韵答清老  其三",
        "author": "王炎",
        "content": "平生言语苦不工，甲乙未能成类稿。\n曩时陶谢以诗鸣，竭力追随终莫到。\n上人词锋极痛快，睥睨千人军可扫。\n长须惊喜见此客，无怪绕枝鳱鹊噪。\n师言能诗且工画，笔仗须先知嫩老。\n復言能画亦饱参，亹亹玄谈听更好。\n吾闻法海深又深，性珠可得不可讨。\n若除诗画与谈禅，未审云何真悟道。",
        "dynasty": "宋",
        "collection_info": null
    },
    {
        "title": "舟行到𦭵莪和清老韵  其一",
        "author": "王炎",
        "content": "沙尾维舟傍水杨，主人延我坐中堂。\n山焦石裂方亭午，借得微风一霎凉。",
        "dynasty": "宋",
        "collection_info": null
    },
    {
        "title": "舟行到𦭵莪和清老韵  其二",
        "author": "王炎",
        "content": "诗中巧手妙穿杨，便可阶升屈宋堂。\n句挟冰霜堪却暑，令人心地亦清凉。",
        "dynasty": "宋",
        "collection_info": null
    },
    {
        "title": "和清老韵  其一",
        "author": "王炎",
        "content": "不作麒麟楦，方知外物轻。\n杜门便野处，蹑屐饱山行。\n未说穷通乐，宜无宠辱惊。\n颓龄宁有几，聊尔憇劳生。",
        "dynasty": "宋",
        "collection_info": null
    },
    {
        "title": "和清老韵  其二",
        "author": "王炎",
        "content": "蝉蜕尘埃外，翛然世累轻。\n开堂聊演说，杖锡遂飞行。\n画妙人难及，诗豪我亦惊。\n笔端游戏尔，法忍贵无生。",
        "dynasty": "宋",
        "collection_info": null
    },
    {
        "title": "双溪即事",
        "author": "王炎",
        "content": "筑室依林麓，开门向水涯。\n经过无俗驾，附近少人家。\n洄洑潭成沫，嵌空石有漥。\n幽居谁是伴，鳬雁聚平沙。",
        "dynasty": "宋",
        "collection_info": null
    },
    {
        "title": "舟行过白石见将使夜宿毛家林翌日到𦭵莪却回和清老",
        "author": "王炎",
        "content": "苍头倦晨炊，卯饭几及午。\n泝流赤日中，舟子亦良苦。\n鱼跃恋芳饵，鸥飞避鸣橹。\n仙翁所退藏，好境自呈露。\n溪水清可鑑，山云横不度。\n坐断泉石幽，不受尘土污。\n问之何所得，妙处难悉数。\n初非练玉泉，亦不鸣天鼓。\n人癯道方肥，心远貌亦古。\n老衲同我来，得句时一吐。\n物色尽诗材，笔底随指呼。\n行行更前之，繫缆日未莫。\n转柂涉奔湍，支筇入幽坞。\n倦甚宿茅茨，睡熟不能寤。\n迟明又蓐食，凌风上前浦。\n重露雨点疎，晴岚云气布。\n蝗蝻尚飞扬，禾稼难爱护。\n村落有狗偷，耄倪且狼顾。\n念此一悄然，回舟双港渡。\n空羡皎然师，诗成有神助。",
        "dynasty": "宋",
        "collection_info": null
    },
    {
        "title": "哭吴耀远",
        "author": "王炎",
        "content": "孤陋无如我，交亲頼有君。\n方图来往数，岂意死生分。\n自卜牛眠地，今归马鬣坟。\n不能浇斗酒，忍遽述铭文。",
        "dynasty": "宋",
        "collection_info": null
    },
    {
        "title": "俞义夫挽诗",
        "author": "王炎",
        "content": "恩爱周姻族，宽和善里闾。\n年高无悔吝，身没有名誉。\n愿见今何及，从游旧亦疎。\n若修耆旧传，言行可追书。",
        "dynasty": "宋",
        "collection_info": null
    },
    {
        "title": "拒霜花",
        "author": "王炎",
        "content": "池上木芙蓉，晓寒摧折之。\n绿叶未尽雕，红芳已先萎。\n空得拒霜名，憔悴不自持。\n人生亦如此，荣盛须及时。\n少壮不久留，老疾仍相随。\n腾腾当任运，惨惨徒自悲。\n万古同有尽，华颠无再缁。\n及今幸强健，不乐将何为。",
        "dynasty": "宋",
        "collection_info": null
    },
    {
        "title": "冬至日雪",
        "author": "王炎",
        "content": "日脚初添一线长，飞花撩乱压微阳。\n朱门满酌羊羔酒，谁念茅茨有绝粮。",
        "dynasty": "宋",
        "collection_info": null
    },
    {
        "title": "次日快晴",
        "author": "王炎",
        "content": "曈曈晓日射窗明，急雪漫空快得晴。\n田父饭牛应喜甚，东皋泽泽可深耕。",
        "dynasty": "宋",
        "collection_info": null
    },
    {
        "title": "早梅",
        "author": "王炎",
        "content": "似无还有暗香来，知是春风到早梅。\n一岁一番花似玉，老人见得几番开。",
        "dynasty": "宋",
        "collection_info": null
    },
    {
        "title": "脚婆",
        "author": "王炎",
        "content": "竹奴夏日凉，脚婆冬夜燠。\n二物不同时，皆堪伴幽独。\n自吾失伉俪，一纪谁与宿。\n年高气血衰，日短天地肃。\n鱼眼夜不瞑，鸡肤冻生粟。\n伏枕屡展转，挟纩但拳曲。\n脚婆当此时，贵重如金玉。\n爨釜蟹眼生，汲之满皤腹。\n暖气所熏蒸，羸躯任伸缩。\n粉黛工取怜，自可荐衾褥。\n岂不辟冱寒，而能动情慾。\n不如此瓠壶，但可暖吾足。\n貌丑不妩媚，坐稳无颠覆。\n妄想何从生，黎明睡犹熟。",
        "dynasty": "宋",
        "collection_info": null
    },
    {
        "title": "李忠甫见惠长笺以诗谢之",
        "author": "王炎",
        "content": "寂寂罗雀门，日见交游疎。\n短李不我弃，一年憩琴书。\n青衿孺子辈，共喜得范模。\n黄鹄有远志，樊笼不可拘。\n今将舍我去，雅意何勤渠。\n骈俪出妙语，简洁无费辞。\n捲置怀袖间，报之欠琼琚。\n惟期在明秋，刷羽摩天衢。",
        "dynasty": "宋",
        "collection_info": null
    },
    {
        "title": "病中即事三首  其一",
        "author": "王炎",
        "content": "附火肤革燥，远火寒惨惨。\n坐卧置汤婆，稍觉两足暖。\n抓搔不停手，苛痒殊未减。\n饮食固多忌，所幸能强饭。\n客至不出迎，予非敢疎懒。",
        "dynasty": "宋",
        "collection_info": null
    },
    {
        "title": "病中即事三首  其二",
        "author": "王炎",
        "content": "块坐小窗下，檐牙乌鹊语。\n飞飞去復来，遶树鸣不已。\n料汝必不误，顾我亦何喜。\n恐有行人来，未知谁氏子。",
        "dynasty": "宋",
        "collection_info": null
    },
    {
        "title": "病中即事三首  其三",
        "author": "王炎",
        "content": "浃旬不见日，冻云塞天宇。\n儿童相与言，雪意恐未已。\n一月见三白，为瑞亦足矣。\n老夫固畏寒，贫者忧冻死。\n六出乱飞花，不如晴可喜。",
        "dynasty": "宋",
        "collection_info": null
    },
    {
        "title": "子用惠鱼四轴以诗谢之  其一",
        "author": "王炎",
        "content": "四幅溪藤任卷舒，管城幻出化龙鱼。\n风雷定似梭飞走，莫误呼儿觅素书。",
        "dynasty": "宋",
        "collection_info": null
    },
    {
        "title": "子用惠鱼四轴以诗谢之  其二",
        "author": "王炎",
        "content": "掉尾扬鬐气象閒，或潜或跃出毫端。\n非鱼知得鱼如许，岂在濠梁子细观。",
        "dynasty": "宋",
        "collection_info": null
    },
    {
        "title": "石倅宗卿挽诗  其一",
        "author": "王炎",
        "content": "洁白心如玉，宽和气似春。\n索居当晚岁，取友得斯人。\n婺女书难再，泉南迹已陈。\n天高不可问，反袂独伤神。",
        "dynasty": "宋",
        "collection_info": null
    },
    {
        "title": "石倅宗卿挽诗  其二",
        "author": "王炎",
        "content": "能吏今非少，纯儒古亦稀。\n斯人胡不寿，吾道岂其非。\n才自堪时用，心难与义违。\n九原无起日，谁復可同归。",
        "dynasty": "宋",
        "collection_info": null
    },
    {
        "title": "病中书怀",
        "author": "王炎",
        "content": "鹤骨鸡肤不耐寒，那堪癣疥更斑斓。\n开年惨淡阴兼雨，终日抓搔寝不安。\n未可给扶亲几杖，岂能见客摄衣冠。\n人言剥復相更代，频把韦编反对观。",
        "dynasty": "宋",
        "collection_info": null
    },
    {
        "title": "追念将使叔",
        "author": "王炎",
        "content": "青山横白云，野色极潇洒。\n见者必属目，宝相在其下。\n此翁强健时，门外无车马。\n夫岂固绝交，欲与无可者。\n独我时扣关，辞色颇相假。\n玄禅到佛祖，妙句近风雅。\n万事已陈迹，哀思泪盈把。\n即之不復见，去之不忍舍。\n优婆塞何为，酌水日奠斝。\n三径草易荒，悲风遶松槚。",
        "dynasty": "宋",
        "collection_info": null
    },
    {
        "title": "和汪诚之韵",
        "author": "王炎",
        "content": "昏昏未必晦，昭昭未必明。\n浑浑未必浊，漻漻未必清。\n吾道本自贵，国爵亦可并。\n所以鲁素王，但欲比老彭。\n嗟予久敛退，用志难峥嵘。\n吾友暂蟠蛰，侧耳春雷轰。\n韫椟足岂刖，扛鼎肩不頳。\n鼓行当擅场，敌者谁为勍。\n伫看庆多马，为彼酌兕觥。\n下视俗子陋，未识仁者荣。\n譬如黄流污，宁涴皎月晶。\n相期在远到，所急非小成。\n颇恨会遇疎，未免鄙吝生。\n大篇何舂容，雅思真和平。\n知君培其根，许我撷其菁。\n虚静能养心，笃实可存诚。\n此理君得之，底裏期再倾。",
        "dynasty": "宋",
        "collection_info": null
    },
    {
        "title": "丙子重阳日有感",
        "author": "王炎",
        "content": "南山木叶赤，北山木叶黄。\n秋色日夜变，白露将为霜。\n玄鸟去已久，候雁方南翔。\n携壶登高侣，满手萸菊香。\n佳节不可负，而我病在床。\n人老自多病，何为苦悲伤。\n去年重阳日，贵孙在我旁。\n知我爱敬客，拱立传壶觞。\n十五未冠巾，总角颀而长。\n望其有成立，门户生辉光。\n前楼千卷书，可以识义方。\n南亩千斛谷，可以充积仓。\n一旦舍我去，冰炭交中肠。\n万物皆有尽，死生理之常。\n修短百年间，何必论彭殇。\n岂不自开释，念之终难忘。\n长歌意无尽，歌罢还凄凉。\n悲风扣林木，为我号清商。",
        "dynasty": "宋",
        "collection_info": null
    },
    {
        "title": "九月二十九日到思溪庄避人事十月初四日过生朝方归初三日早恕子遣人来送酒食并词二阕因成唐律二首  其一",
        "author": "王炎",
        "content": "僻远无来客，尪羸厌久生。\n拥炉便独坐，扶杖懒徐行。\n中岁失怙恃，晚年无弟兄。\n绝知来日短，万事可忘情。",
        "dynasty": "宋",
        "collection_info": null
    },
    {
        "title": "九月二十九日到思溪庄避人事十月初四日过生朝方归初三日早恕子遣人来送酒食并词二阕因成唐律二首  其二",
        "author": "王炎",
        "content": "人事有酬酢，山居方寂寥。\n三时缠宿疾，十月见生朝。\n瘦骨添绵护，枯肠怯酒浇。\n为予歌一曲，亦足慰无聊。",
        "dynasty": "宋",
        "collection_info": null
    },
    {
        "title": "与滕元英",
        "author": "王炎",
        "content": "君尚精神健，吾真气血衰。\n肯来同晤语，别去即怀思。\n不厌经过数，惟忧后会迟。\n春暄宜缓步，何必以秋期。",
        "dynasty": "宋",
        "collection_info": null
    },
    {
        "title": "赠平首座",
        "author": "王炎",
        "content": "家在青山下，投閒岁月多。\n杜门长却扫，杖锡独经过。\n学佛非无法，哦诗恐是魔。\n愿言行古路，莫遣覆藤萝。",
        "dynasty": "宋",
        "collection_info": null
    },
    {
        "title": "再赠平首座",
        "author": "王炎",
        "content": "南涧谁人扫劫灰，行缠恰自冷泉回。\n式公昔日曾留誓，大用今生乃再来。\n应是伽蓝当更造，岂关回禄故为灾。\n上头更有华严界，弹指重重殿閤开。",
        "dynasty": "宋",
        "collection_info": null
    },
    {
        "title": "杜工部有同谷七歌其辞高古难及而音节悲壮可拟也用其体作七歌观者不取其辞取其意可也  其一",
        "author": "王炎",
        "content": "有客有客字晦叔，东皋岁收可饘粥。\n何为得饱尚多忧，岂是老穷无止足。\n十日之中九日病，以杖扶行惧颠覆。\n呜呼一歌兮歌意长，风林助我鸣悲商。",
        "dynasty": "宋",
        "collection_info": null
    },
    {
        "title": "杜工部有同谷七歌其辞高古难及而音节悲壮可拟也用其体作七歌观者不取其辞取其意可也  其二",
        "author": "王炎",
        "content": "有母有母年七十，一室枵然徒壁立。\n茹蔬啜粥不怨尤，卧病在床无药物。\n我为举子得一官，南陔之养嗟何及。\n呜呼二歌兮歌转悲，羞见慈乌随母飞。",
        "dynasty": "宋",
        "collection_info": null
    },
    {
        "title": "杜工部有同谷七歌其辞高古难及而音节悲壮可拟也用其体作七歌观者不取其辞取其意可也  其三",
        "author": "王炎",
        "content": "有弟有弟手足亲，与我鼎立成三人。\n叔氏鳏居苦多病，季子宦游依旧贫。\n吾兄既终弟亦逝，岁晚惸惸惟一身。\n呜呼三歌兮歌意放，歌罢无言坐惆怅。",
        "dynasty": "宋",
        "collection_info": null
    },
    {
        "title": "杜工部有同谷七歌其辞高古难及而音节悲壮可拟也用其体作七歌观者不取其辞取其意可也  其四",
        "author": "王炎",
        "content": "有妹有妹家苦贫，补纫组织多辛勤。\n二男三女未婚嫁，已见宿草生孤坟。\n问疾弔丧俱不及，念此不置长酸辛。\n呜呼四歌兮歌更苦，往事关心谁可语。",
        "dynasty": "宋",
        "collection_info": null
    },
    {
        "title": "杜工部有同谷七歌其辞高古难及而音节悲壮可拟也用其体作七歌观者不取其辞取其意可也  其五",
        "author": "王炎",
        "content": "有子有子共七人，六子短命一子存。\n后固无穷前万古，浮生修短何足论。\n天属情钟在我辈，岁月虽久哀如新。\n呜呼五歌兮三嘆息，理不胜情难自释。",
        "dynasty": "宋",
        "collection_info": null
    },
    {
        "title": "杜工部有同谷七歌其辞高古难及而音节悲壮可拟也用其体作七歌观者不取其辞取其意可也  其六",
        "author": "王炎",
        "content": "有孙有孙未冠巾，颀颀状貌如成人。\n谓其长大习诗礼，他年可望高吾门。\n岂期一旦舍我去，白首老翁徒痛心。\n呜呼六歌兮音调急，独坐吞声襟袖湿。",
        "dynasty": "宋",
        "collection_info": null
    },
    {
        "title": "杜工部有同谷七歌其辞高古难及而音节悲壮可拟也用其体作七歌观者不取其辞取其意可也  其七",
        "author": "王炎",
        "content": "有妇有妇嫔吾孙，仅能朞月问晨昏。\n吉凶自古不可定，所以贺弔更在门。\n人言贫家女难嫁，岂料既嫁俄不存。\n呜呼七歌兮意不尽，频年多难天难问。",
        "dynasty": "宋",
        "collection_info": null
    },
    {
        "title": "七夕一绝句",
        "author": "王炎",
        "content": "轻云捲箔月鈎垂，正是青楼乞巧时。\n牛女相望隔河汉，浪传天上有佳期。",
        "dynasty": "宋",
        "collection_info": null
    },
    {
        "title": "赠刘术士",
        "author": "王炎",
        "content": "闻子能知算，逢予屡索诗。\n诸公多妙语，老我更何辞。\n久客丹心苦，修途茧足疲。\n秋深风露冷，归去莫迟疑。",
        "dynasty": "宋",
        "collection_info": null
    },
    {
        "title": "与赵道人",
        "author": "王炎",
        "content": "欲上青云却垂翅，归来扫轨空山裏。\n道人说相来敂关，酒半醺酣谈亹亹。\n我今布褐终余年，岂论燕颔并鸢肩。\n谓予形是朱顶鹤，两眼藏神高颊颧。\n彭殇寿夭谁无死，不将动目摇湛水。\n道人去后若復来，定应难相壶邱子。",
        "dynasty": "宋",
        "collection_info": null
    },
    {
        "title": "嘉定丁丑十二月谋葬贵孙老病不能与事但此心伤痛因成小诗以写其哀",
        "author": "王炎",
        "content": "念汝方青鬓，嗟予久白鬚。\n在亡终不免，寿夭太相殊。\n有恨心如割，无言泪陨珠。\n何堪植马鬣，玉树閟黄垆。",
        "dynasty": "宋",
        "collection_info": null
    },
    {
        "title": "与三山相士林子和三绝  其一",
        "author": "王炎",
        "content": "年登八十更何为，手足支离视听衰。\n自笑已如鸡失旦，不须苦说鹤知时。",
        "dynasty": "宋",
        "collection_info": null
    },
    {
        "title": "与三山相士林子和三绝  其二",
        "author": "王炎",
        "content": "鸢肩燕颔刺天飞，自顾而今已后时。\n巾褐萧然成野老，有何情绪更哦诗。",
        "dynasty": "宋",
        "collection_info": null
    },
    {
        "title": "与三山相士林子和三绝  其三",
        "author": "王炎",
        "content": "鱼虾琐细不堪求，水涩溪寒欲断流。\n若敂侯门逢短李，钓鰲便可月为鈎。",
        "dynasty": "宋",
        "collection_info": null
    },
    {
        "title": "送徐尉移簿巴陵并简邓器先汪兼善",
        "author": "王炎",
        "content": "两鳬不到蓬莱峰，翩翩堕在葭苇丛。\n口谈世事懒揖客，劫回老眼瞻飞鸿。\n子真何事亦来此，培塿乃生千丈松。\n挥毫古锦贮白雪，缓颊玉麈生清风。\n相知苦恨相见晚，坐席未暖行匆匆。\n离骚满目江路冷，秋气欲赤江头枫。\n少留一日对欢伯，苍颜共变桃皮红。\n醉中出语最真实，为君款曲论心胸。\n我尝纵观洞庭水，水天一色光蒙蒙。\n仙人帝子不可见，日月出没沧波中。\n归来荒县窘朱墨，身如泽雉拘樊笼。\n君才凛凛万夫敌，天骥一出凡马空。\n不应拄笏栖枳棘，便合入幕依芙蓉。\n诸公得士喜推毂，从此奏赋明光宫。\n令君锦衣织青凤，先生玉气贯白虹。\n相逢问我令何如，为言黑头茁霜蓬。\n青云事业付公等，归去愿学柴桑翁。",
        "dynasty": "宋",
        "collection_info": null
    },
    {
        "title": "用元韵答徐尉",
        "author": "王炎",
        "content": "吟诗不耸肩两峰，陆沉雁鹜文书丛。\n银鈎入眼光照牖，飞来白雪随云鸿。\n平生取友半天下，短蓬邂逅依长松。\n尉仙鲸海驾高浪，郡博凤律锵和风。\n诗翁巧手刻青玉，笑人击钵徒匆匆。\n怀归我正念篱菊，招魂谁为吟江枫。\n鼎来徐穉笔如扫，瞬息奇怪浮青红。\n倾倒五色昆崙渠，洗涤万斛尘埃胸。\n翩然舍去友三士，碧云莫合天冥蒙。\n世间英杰不易得，一朝聚会江城中。\n才华俱合上金马，骨相元自居纱笼。\n县斋冰合只悬榻，举手咄咄时书空。\n把杯相属傥相忆，更寄出水新芙蓉。\n天球固是清庙器，牛铎或中黄钟宫。\n当怜窘步困老骥，莫诮豪气无雄虹。\n秋月照人光耿耿，秋风脱木声蓬蓬。\n流年腕脱不须恨，外物乘除观塞翁。",
        "dynasty": "宋",
        "collection_info": null
    },
    {
        "title": "次韵朱晦翁十梅 江梅",
        "author": "王炎",
        "content": "玉色不受垢，照影清江滨。\n江雪岂不寒，枝头浑似春。",
        "dynasty": "宋",
        "collection_info": null
    },
    {
        "title": "次韵朱晦翁十梅 岭梅",
        "author": "王炎",
        "content": "北枝未春风，南枝先暖雪。\n吹香祇自怜，驿使音尘绝。",
        "dynasty": "宋",
        "collection_info": null
    },
    {
        "title": "次韵朱晦翁十梅 野梅",
        "author": "王炎",
        "content": "迥野殊寂寥，孤芳太清绝。\n暗香疑有无，似亦畏攀折。",
        "dynasty": "宋",
        "collection_info": null
    },
    {
        "title": "次韵朱晦翁十梅 早梅",
        "author": "王炎",
        "content": "皎皎姑射仙，缟衣而黄裏。\n一别如许时，见之先失喜。",
        "dynasty": "宋",
        "collection_info": null
    },
    {
        "title": "次韵朱晦翁十梅 寒梅",
        "author": "王炎",
        "content": "花开有底急，迫此岁律残。\n捷报春信来，不知冰雪寒。",
        "dynasty": "宋",
        "collection_info": null
    },
    {
        "title": "次韵朱晦翁十梅 小梅",
        "author": "王炎",
        "content": "点缀鹤膝枝，无谓花萼小。\n亦有鼎实存，相期春事了。",
        "dynasty": "宋",
        "collection_info": null
    },
    {
        "title": "次韵朱晦翁十梅 疏梅",
        "author": "王炎",
        "content": "诗人自情亲，俗子极交浅。\n所以疏着花，即之风韵远。",
        "dynasty": "宋",
        "collection_info": null
    },
    {
        "title": "次韵朱晦翁十梅 枯梅",
        "author": "王炎",
        "content": "虬根蚀土石，老干饱霜雪。\n孙枝吐春妍，靳惜那忍折。",
        "dynasty": "宋",
        "collection_info": null
    },
    {
        "title": "次韵朱晦翁十梅 落梅",
        "author": "王炎",
        "content": "幽人自爱花，花落恨岑寂。\n岂悟化工意，褪花方着实。",
        "dynasty": "宋",
        "collection_info": null
    },
    {
        "title": "次韵朱晦翁十梅 赋梅",
        "author": "王炎",
        "content": "岂无和靖诗，亦有广平赋。\n多为花写真，终难尽佳处。",
        "dynasty": "宋",
        "collection_info": null
    },
    {
        "title": "题彭城馆画屏",
        "author": "王炎",
        "content": "玉质青青竹弟，冰姿皎皎梅兄。\n上有大夫长鬣，岁寒谁更同盟。",
        "dynasty": "宋",
        "collection_info": null
    },
    {
        "title": "过涪翁墓二首  其一",
        "author": "王炎",
        "content": "千古诗中老斫轮，久埋玉树去修文。\n野人指点青山下，此是黄家鲁直坟。",
        "dynasty": "宋",
        "collection_info": null
    },
    {
        "title": "过涪翁墓二首  其二",
        "author": "王炎",
        "content": "水行双井陆沉沉，洗我胸中三斗尘。\n人物只今虽寂寞，溪山依旧自清新。",
        "dynasty": "宋",
        "collection_info": null
    },
    {
        "title": "送术士胡果",
        "author": "王炎",
        "content": "羊肠世路隻轮车，未老先衰半白鬚。\n欲买青山早归去，烦君算我有钱无。",
        "dynasty": "宋",
        "collection_info": null
    },
    {
        "title": "题谢艮斋桂山",
        "author": "王炎",
        "content": "懒曳星辰履，归休背郭堂。\n诗成时走笔，客至即行觞。\n百本山椒树，三秋月窟秋。\n即之清可掬，人亦似幽芳。",
        "dynasty": "宋",
        "collection_info": null
    },
    {
        "title": "解官到郡诸丈置酒岳阳楼招炎为客邓巴陵索诗",
        "author": "王炎",
        "content": "重上危楼览洞庭，故人一笑对飞觥。\n君山只似艑山绿，江水不如湘水清。\n一日胜游成乐事，三年俗状夺诗情。\n天涯邂逅还离别，莫惜樽前底裏倾。",
        "dynasty": "宋",
        "collection_info": null
    },
    {
        "title": "浮碧亭",
        "author": "王炎",
        "content": "鳬舄飞来空翠间，万家联络拥风烟。\n箇中杖屦宜频到，此外楼台总浪传。\n山似蓬莱差可近，水疑渤澥欲无边。\n湘妃度曲冯夷舞，招我骑鲸意亦仙。",
        "dynasty": "宋",
        "collection_info": null
    },
    {
        "title": "赠地理游晓山",
        "author": "王炎",
        "content": "仙人白鹤渺烟霞，野日昏昏噪暮鸦。\n城外土馒同此味，墙头浊酒且须赊。\n堪舆信有玄通理，造物能私富贵家。\n宜尔何公微意在，石盘流水映桃花。",
        "dynasty": "宋",
        "collection_info": null
    },
    {
        "title": "寄德莹弟二首  其一",
        "author": "王炎",
        "content": "牢落羁旅隔楚东，青山梦入往来中。\n离心落雁惊秋雨，醉眼开花昨夜风。\n一壑若为甘小隠，三江何日挂归篷。\n谋生向坐文穷计，识破誵讹虑已空。",
        "dynasty": "宋",
        "collection_info": null
    },
    {
        "title": "寄德莹弟二首  其二",
        "author": "王炎",
        "content": "洞庭秋水望中天，侧目飞鸿断復连。\n得句信知神入梦，浇愁不惯酒中仙。\n秋风白髮欺来日，夜雨青灯忆往年。\n用拙不妨消息好，关山明月两茫然。",
        "dynasty": "宋",
        "collection_info": null
    },
    {
        "title": "秋日山所见野花",
        "author": "王炎",
        "content": "风流浑似内家粧，也想春风不分香。\n从得倾城与倾国，牡丹人道是花王。",
        "dynasty": "宋",
        "collection_info": null
    },
    {
        "title": "临湘县崇惠庙词",
        "author": "王炎",
        "content": "仙伯兮逍遥，共骑鹤兮云霄。\n西弱水兮东瀛洲，超然变化兮不可以留。\n农之田兮瘠田，仙弭节兮悯此民而勿去。\n白云横兮翠微，石室幽幽兮宜而燕娱。\n一窦之泉兮不溢不枯，仙顾而乐兮黄鹄翩其来归。\n有龙蛰兮于寒泉，潜而飞兮遥天。\n仙吹箫兮击鼓，老农酌醑兮互起舞。\n仙驭飞龙兮四郊甘雨，旱不为灾兮年谷屡丰，我民敬恭兮蒙仙之泽无穷。",
        "dynasty": "宋",
        "collection_info": null
    },
    {
        "title": "句",
        "author": "王炎",
        "content": "柳暗大堤曲，梅藏解佩人。",
        "dynasty": "宋",
        "collection_info": null
    },
    {
        "title": "淳熙元年端午帖子词 皇帝閤六首 其一",
        "author": "崔敦诗",
        "content": "双秀云牟实，三眠雪茧丰。\n无人知帝力，浑在舜弦中。",
        "dynasty": "宋",
        "collection_info": null
    },
    {
        "title": "淳熙元年端午帖子词 皇帝閤六首 其二",
        "author": "崔敦诗",
        "content": "御柳垂波绿，宫槐覆幄凉。\n香风随步辇，偏到殿中央。",
        "dynasty": "宋",
        "collection_info": null
    },
    {
        "title": "淳熙元年端午帖子词 皇帝閤六首 其三",
        "author": "崔敦诗",
        "content": "采缕萦朱户，芳菰剪翠筒。\n风光天上别，景物世间同。",
        "dynasty": "宋",
        "collection_info": null
    },
    {
        "title": "淳熙元年端午帖子词 皇帝閤六首 其四",
        "author": "崔敦诗",
        "content": "千年桃印明金殿，百子榴房照绮疏。\n清晓宫门放鱼钥，内家催进恤刑书。",
        "dynasty": "宋",
        "collection_info": null
    },
    {
        "title": "淳熙元年端午帖子词 皇帝閤六首 其五",
        "author": "崔敦诗",
        "content": "幽芳拂拂朝香度，密叶阴阴昼影圆。\n玉食未应须角黍，君王端是念忠贤。",
        "dynasty": "宋",
        "collection_info": null
    },
    {
        "title": "淳熙元年端午帖子词 皇帝閤六首 其六",
        "author": "崔敦诗",
        "content": "双人绿艾消民沴，五色朱丝奉帝龄。\n向晚封章都阅遍，翠舆初过水心亭。",
        "dynasty": "宋",
        "collection_info": null
    },
    {
        "title": "淳熙二年春帖子词 光尧寿圣宪天体道太上皇帝閤六首 其一",
        "author": "崔敦诗",
        "content": "嶰管今朝应，璇杓昨夜旋。\n耕桑三万里，一样乐尧天。",
        "dynasty": "宋",
        "collection_info": null
    },
    {
        "title": "淳熙二年春帖子词 光尧寿圣宪天体道太上皇帝閤六首 其二",
        "author": "崔敦诗",
        "content": "事已高超古，心犹切为民。\n慈颜应有喜，房宿正当晨。",
        "dynasty": "宋",
        "collection_info": null
    },
    {
        "title": "淳熙二年春帖子词 光尧寿圣宪天体道太上皇帝閤六首 其三",
        "author": "崔敦诗",
        "content": "采柏浮仙醁，凝酥点寿盘。\n君王千万岁，长奉两宫欢。",
        "dynasty": "宋",
        "collection_info": null
    },
    {
        "title": "淳熙二年春帖子词 光尧寿圣宪天体道太上皇帝閤六首 其四",
        "author": "崔敦诗",
        "content": "九重云气鬰崔嵬，日转青旗瑞色开。\n晨跸一声春又到，太平天子上瑶杯。",
        "dynasty": "宋",
        "collection_info": null
    },
    {
        "title": "淳熙二年春帖子词 光尧寿圣宪天体道太上皇帝閤六首 其五",
        "author": "崔敦诗",
        "content": "楼阁隔年余旧雪，园林连夜着新花。\n东皇拟作行春计，先到长生大帝家。",
        "dynasty": "宋",
        "collection_info": null
    },
    {
        "title": "淳熙二年春帖子词 光尧寿圣宪天体道太上皇帝閤六首 其六",
        "author": "崔敦诗",
        "content": "景龙门上华灯动，黄鹄池边翠浪通。\n一一春光须作主，从今二十四番风。",
        "dynasty": "宋",
        "collection_info": null
    },
    {
        "title": "淳熙二年春帖子词 寿圣明慈太上皇后閤六首 其一",
        "author": "崔敦诗",
        "content": "玉管和声度，金铺丽景迟。\n思齐文母圣，春日受春祺。",
        "dynasty": "宋",
        "collection_info": null
    },
    {
        "title": "淳熙二年春帖子词 寿圣明慈太上皇后閤六首 其二",
        "author": "崔敦诗",
        "content": "宝殿春朝退，瑶池夜宴深。\n明朝是人日，时復问晴阴。",
        "dynasty": "宋",
        "collection_info": null
    },
    {
        "title": "淳熙二年春帖子词 寿圣明慈太上皇后閤六首 其三",
        "author": "崔敦诗",
        "content": "翠辇西湖路，雕盘北苑花。\n时平无外事，随意趁年华。",
        "dynasty": "宋",
        "collection_info": null
    },
    {
        "title": "淳熙二年春帖子词 寿圣明慈太上皇后閤六首 其四",
        "author": "崔敦诗",
        "content": "扇开雉影红云起，帘卷虾鬚画烛明。\n三十六宫齐进酒，盘金小胜缕长生。",
        "dynasty": "宋",
        "collection_info": null
    },
    {
        "title": "淳熙二年春帖子词 寿圣明慈太上皇后閤六首 其五",
        "author": "崔敦诗",
        "content": "日溶凤沼摇波暖，云护龙楼倒影长。\n读罢黄庭无一事，好风吹动百花香。",
        "dynasty": "宋",
        "collection_info": null
    },
    {
        "title": "淳熙二年春帖子词 寿圣明慈太上皇后閤六首 其六",
        "author": "崔敦诗",
        "content": "院落韶光归柳色，郊原耕信到菖芽。\n望春台下□□软，不见游龙有外家。",
        "dynasty": "宋",
        "collection_info": null
    },
    {
        "title": "淳熙六年春帖子词 皇帝閤六首 其一",
        "author": "崔敦诗",
        "content": "今岁韶光好，时逢大有年。\n条风方被物，菖叶又催田。",
        "dynasty": "宋",
        "collection_info": null
    },
    {
        "title": "淳熙六年春帖子词 皇帝閤六首 其二",
        "author": "崔敦诗",
        "content": "今岁韶光好，年中两见春。\n余寒九日在，芳意一朝新。",
        "dynasty": "宋",
        "collection_info": null
    },
    {
        "title": "淳熙六年春帖子词 皇帝閤六首 其三",
        "author": "崔敦诗",
        "content": "今岁韶光好，田闾气象淳。\n政平无横赋，粟贱少穷民。",
        "dynasty": "宋",
        "collection_info": null
    },
    {
        "title": "淳熙六年春帖子词 皇帝閤六首 其四",
        "author": "崔敦诗",
        "content": "东风先满殿前旗，御柳宫花次第知。\n连夜芳心相待发，侵朝柔思不胜垂。",
        "dynasty": "宋",
        "collection_info": null
    },
    {
        "title": "淳熙六年春帖子词 皇帝閤六首 其五",
        "author": "崔敦诗",
        "content": "千门晓日山河丽，万国春风草木香。\n造化无私随发育，圣明天子是东皇。",
        "dynasty": "宋",
        "collection_info": null
    },
    {
        "title": "淳熙六年春帖子词 皇帝閤六首 其六",
        "author": "崔敦诗",
        "content": "雕庭清跸转轻雷，凤管吹春入仗来。\n万籁有声皆善颂，八荒无地不熙台。",
        "dynasty": "宋",
        "collection_info": null
    },
    {
        "title": "淳熙六年春帖子词 皇后閤五首 其一",
        "author": "崔敦诗",
        "content": "何处春来早，光风入九门。\n未翻池荇翠，先着壁椒温。",
        "dynasty": "宋",
        "collection_info": null
    },
    {
        "title": "淳熙六年春帖子词 皇后閤五首 其二",
        "author": "崔敦诗",
        "content": "何处春来早，坤仪物意熙。\n烟生金屋重，日上玉阶迟。",
        "dynasty": "宋",
        "collection_info": null
    },
    {
        "title": "淳熙六年春帖子词 皇后閤五首 其三",
        "author": "崔敦诗",
        "content": "明朝嘉气满慈闱，亲侍君王献玉巵。\n一样酥盘俱手制，百般綵胜总春宜。",
        "dynasty": "宋",
        "collection_info": null
    },
    {
        "title": "淳熙六年春帖子词 皇后閤五首 其四",
        "author": "崔敦诗",
        "content": "风光天上倍常殊，花压阑干昼影舒。\n虚几自临中令帖，明窗时展大家书。",
        "dynasty": "宋",
        "collection_info": null
    },
    {
        "title": "淳熙六年春帖子词 皇后閤五首 其五",
        "author": "崔敦诗",
        "content": "清明小苑条桑地，和暖平川浴种天。\n圣主俭勤游乐少，只将敦朴示民先。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇帝閤六首 其一",
        "author": "崔敦诗",
        "content": "玉斝浮菖细，金盘荐朮香。\n皇龄千万寿，高拱舜衣裳。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇帝閤六首 其二",
        "author": "崔敦诗",
        "content": "兰气浮丹殿，槐阴被紫宸。\n熏琴多在御，挥拂寄深仁。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇帝閤六首 其三",
        "author": "崔敦诗",
        "content": "清晓开鱼钥，红云缥缈间。\n催裁恤刑诏，传放谢衣班。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇帝閤六首 其四",
        "author": "崔敦诗",
        "content": "夜披章奏凉生扇，午对臣邻汗浃衣。\n水阁风亭松竹邃，翠舆临幸日来稀。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇帝閤六首 其五",
        "author": "崔敦诗",
        "content": "仁风长养羣生遂，化日清明百沴驱。\n桃印艾人消底用，殿心高设敬天图。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇帝閤六首 其六",
        "author": "崔敦诗",
        "content": "避暑深宫消永昼，函风广殿起凉秋。\n宸心未惬高明适，志在山东二百州。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇后閤五首 其一",
        "author": "崔敦诗",
        "content": "剪玉菰筒翠，盘金綵缕长。\n宫中多燕喜，天下正明昌。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇后閤五首 其二",
        "author": "崔敦诗",
        "content": "瑞麦登时物，香蒲荐寿祺。\n珠囊新样小，蹙就葛覃诗。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇后閤五首 其三",
        "author": "崔敦诗",
        "content": "斗草人归午漏徐，宫帘不动玉窗虚。\n旋开蕊笈寻仙典，闲点松腴试法书。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇后閤五首 其四",
        "author": "崔敦诗",
        "content": "蚕馆风清下箔时，六宫□从献丝归。\n便教渊室催机织，要及明堂制衮衣。",
        "dynasty": "宋",
        "collection_info": null
    },
    {
        "title": "淳熙六年端午帖子词 皇后閤五首 其五",
        "author": "崔敦诗",
        "content": "圣主恭勤少燕游，生衣趁得未明求。\n随时但献长生缕，当午犹闲竞渡舟。",
        "dynasty": "宋",
        "collection_info": null
    },
    {
        "title": "淳熙七年春帖子 光尧寿圣宪天体道性仁诚德经武纬文太上皇帝閤六首 其一",
        "author": "崔敦诗",
        "content": "欲识春回处，长生大帝家。\n万年枝耸翠，千岁果开花。",
        "dynasty": "宋",
        "collection_info": null
    },
    {
        "title": "淳熙七年春帖子 光尧寿圣宪天体道性仁诚德经武纬文太上皇帝閤六首 其二",
        "author": "崔敦诗",
        "content": "欲识春回处，君王献寿时。\n矞云扶宝座，和气入瑶巵。",
        "dynasty": "宋",
        "collection_info": null
    },
    {
        "title": "淳熙七年春帖子 光尧寿圣宪天体道性仁诚德经武纬文太上皇帝閤六首 其三",
        "author": "崔敦诗",
        "content": "欲识春回处，晴峰俯碧泉。\n岩峦犹积雪，草木已生烟。",
        "dynasty": "宋",
        "collection_info": null
    },
    {
        "title": "淳熙七年春帖子 光尧寿圣宪天体道性仁诚德经武纬文太上皇帝閤六首 其四",
        "author": "崔敦诗",
        "content": "冰消宿沼悠扬动，烟暖寒林约略青。\n试上龙楼回远望，朝来生绿画罗屏。",
        "dynasty": "宋",
        "collection_info": null
    },
    {
        "title": "淳熙七年春帖子 光尧寿圣宪天体道性仁诚德经武纬文太上皇帝閤六首 其五",
        "author": "崔敦诗",
        "content": "聚景园中芳意换，望湖楼下绿波长。\n厖眉自识车音美，时有絪缊夹道香。",
        "dynasty": "宋",
        "collection_info": null
    },
    {
        "title": "淳熙七年春帖子 光尧寿圣宪天体道性仁诚德经武纬文太上皇帝閤六首 其六",
        "author": "崔敦诗",
        "content": "一气暗随鸾辂动，万祥给会衮衣朝。\n康衢歌吹东风裏，满听儿童善祝尧。",
        "dynasty": "宋",
        "collection_info": null
    },
    {
        "title": "淳熙七年春帖子 寿圣齐明广慈太上皇后閤六首 其一",
        "author": "崔敦诗",
        "content": "天上春光别，东皇管领来。\n初从旗气转，旋逐跸声回。",
        "dynasty": "宋",
        "collection_info": null
    },
    {
        "title": "淳熙七年春帖子 寿圣齐明广慈太上皇后閤六首 其二",
        "author": "崔敦诗",
        "content": "天上春光别，融融物态宜。\n彤庭花气暖，黄道日轮迟。",
        "dynasty": "宋",
        "collection_info": null
    },
    {
        "title": "淳熙七年春帖子 寿圣齐明广慈太上皇后閤六首 其三",
        "author": "崔敦诗",
        "content": "天上春光别，时康乐事繁。\n烟花浮阆苑，露叶簇金盘。",
        "dynasty": "宋",
        "collection_info": null
    },
    {
        "title": "淳熙七年春帖子 寿圣齐明广慈太上皇后閤六首 其四",
        "author": "崔敦诗",
        "content": "苍龙檠辇道春回，尽把韶华入酒杯。\n但见殿前移仗退，已闻苑内奏花开。",
        "dynasty": "宋",
        "collection_info": null
    },
    {
        "title": "淳熙七年春帖子 寿圣齐明广慈太上皇后閤六首 其五",
        "author": "崔敦诗",
        "content": "玉压阑干日影长，云窗侍女昼焚香。\n琅函自检长生箓，金管时书急就章。",
        "dynasty": "宋",
        "collection_info": null
    },
    {
        "title": "淳熙七年春帖子 寿圣齐明广慈太上皇后閤六首 其六",
        "author": "崔敦诗",
        "content": "花边破日红千迭，柳际匀烟翠一层。\n阅尽风光长不老，绿车当见从云仍。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇帝閤六首 其一",
        "author": "崔敦诗",
        "content": "赤伏祥晖盛，黄离治象亨。\n天时四序正，君德万方明。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇帝閤六首 其二",
        "author": "崔敦诗",
        "content": "采缕盘金丽，香蒲镂玉匀。\n君王千万寿，岁岁乐兹辰。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇帝閤六首 其三",
        "author": "崔敦诗",
        "content": "日御秋秋永，云峰迭迭繁。\n宸心定忘暑，长算入中原。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇帝閤六首 其四",
        "author": "崔敦诗",
        "content": "光浮水槛虚黄盖，凉满冰台待翠舆。\n日转槐龙天近午，汗衣犹听讲筵书。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇帝閤六首 其五",
        "author": "崔敦诗",
        "content": "松碧涵风清度曲，梅黄过雨密留阴。\n翠寒堂上全无暑，定起人间扇暍心。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇帝閤六首 其六",
        "author": "崔敦诗",
        "content": "黄道星辰移企翼，青冥风露近飞檐。\n翠华晚过凌虚殿，一色明珠十二帘。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇后閤六首 其一",
        "author": "崔敦诗",
        "content": "玉燕垂符小，珠囊结艾青。\n更将长命缕，侵晓奉慈庭。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇后閤六首 其二",
        "author": "崔敦诗",
        "content": "厚德承三殿，柔风被八纮。\n欲知勤俭化，当暑澣衣清。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇后閤六首 其三",
        "author": "崔敦诗",
        "content": "玉斝浮菖追令节，宝箱储药趁灵辰。\n细开角黍询前事，应助吾皇念直臣。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇后閤六首 其四",
        "author": "崔敦诗",
        "content": "日永荇池闲画舫，风清蚕馆入新丝。\n内人斗草归能说，今岁山中艾出迟。",
        "dynasty": "宋",
        "collection_info": null
    },
    {
        "title": "淳熙七年端午帖子词 皇后閤六首 其五",
        "author": "崔敦诗",
        "content": "翠云幕卷迎风殿，零露盘高待月台。\n应上君王千万寿，霓裳吹下九天来。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇帝閤六首 其一",
        "author": "崔敦诗",
        "content": "翠管吹寒去，青旗卷仗来。\n慈皇千万寿，春日上春杯。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇帝閤六首 其二",
        "author": "崔敦诗",
        "content": "剪玉酥花细，盘金綵胜宜。\n六宫呈妙巧，春日颂春祺。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇帝閤六首 其三",
        "author": "崔敦诗",
        "content": "凤苑开丹燕，龙楼下翠华。\n天工不敢住，春日着春花。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇帝閤六首 其四",
        "author": "崔敦诗",
        "content": "亲提神器授今皇，帝德王功日日昌。\n万宇熙台无一事，湖山好处赏风光。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇帝閤六首 其五",
        "author": "崔敦诗",
        "content": "今岁东皇作意迟，春朝恰近上元期。\n长生宫殿花开了，便放人间十万枝。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇帝閤六首 其六",
        "author": "崔敦诗",
        "content": "高蹈殊庭二十春，随时游乐为同民。\n翠舆黄伞西湖路，老耨年年喜望尘。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇后閤六首 其一",
        "author": "崔敦诗",
        "content": "春晓慈闱启，君王奏问安。\n和声调嶰管，欢颂献椒盘。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇后閤六首 其二",
        "author": "崔敦诗",
        "content": "春昼慈闱静，宫帘日上徐。\n焚香开竺典，滴露写仙书。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇后閤六首 其三",
        "author": "崔敦诗",
        "content": "春夕慈闱永，瑶池乐未央。\n管弦声合奏，灯月影交光。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇后閤六首 其四",
        "author": "崔敦诗",
        "content": "昨夜三更斗柄旋，东风催放百花鲜。\n飞来峰下溶新绿，流得春光到外边。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇后閤六首 其五",
        "author": "崔敦诗",
        "content": "鬰葱嘉气满蓬莱，天子双称万寿杯。\n朝罢乐音迎复道，琱舆同上望春台。",
        "dynasty": "宋",
        "collection_info": null
    },
    {
        "title": "淳熙八年春帖子词 太上皇后閤六首 其六",
        "author": "崔敦诗",
        "content": "有象升平属好春，九衢歌舞乐芳辰。\n濯龙门外车如水，应笑豪华汉外亲。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇帝閤六首 其一",
        "author": "崔敦诗",
        "content": "待月长生殿，迎风太液池。\n慈颜欢乐日，圣德盛明时。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇帝閤六首 其二",
        "author": "崔敦诗",
        "content": "濯濯风涵柳，英英露泻荷。\n微凉无限意，分付舜弦歌。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇帝閤六首 其三",
        "author": "崔敦诗",
        "content": "莲叶看龟上，桐花引凤栖。\n圣人千万寿，福禄与天齐。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇帝閤六首 其四",
        "author": "崔敦诗",
        "content": "采索谩萦长命缕，紫芽安用引年菖。\n只将三纪休兵德，圣寿宜同泰华长。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇帝閤六首 其五",
        "author": "崔敦诗",
        "content": "了无尘累可关情，坐见寰区乐太平。\n弄水看花聊燕适，倚松餐菊偶经行。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇帝閤六首 其六",
        "author": "崔敦诗",
        "content": "竹殿阴阴间绿槐，日长棋罢看流杯。\n北窗风味沈沈静，南内时新节节来。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇后閤六首 其一",
        "author": "崔敦诗",
        "content": "菰黍团云白，菖花剪玉长。\n晚凉新月上，水殿按霓裳。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇后閤六首 其二",
        "author": "崔敦诗",
        "content": "海上千年实，峰头十丈花。\n年年当令节，同献玉皇家。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇后閤六首 其三",
        "author": "崔敦诗",
        "content": "翰墨消长日，尊罍占远风。\n纤尘吹不到，人在玉壶中。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇后閤六首 其四",
        "author": "崔敦诗",
        "content": "宝月骖鸾采结垂，朝来新写上皇诗。\n金盘有露凉生早，玉宇无尘冻解迟。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇后閤六首 其五",
        "author": "崔敦诗",
        "content": "水晶宫阙浄涵虚，历历南风度玉除。\n金井辘轳声欲晓，内人来奏问安书。",
        "dynasty": "宋",
        "collection_info": null
    },
    {
        "title": "淳熙八年端午帖子词 太上皇后閤六首 其六",
        "author": "崔敦诗",
        "content": "万年枝下绿阴长，拂石时来坐晚凉。\n别殿笙歌催宴早，千门铺月静焚香。",
        "dynasty": "宋",
        "collection_info": null
    },
    {
        "title": "金国使人到阙紫宸殿宴参军色致语口号",
        "author": "崔敦诗",
        "content": "春风黄伞下清厢，缨弁蝉联宴未央。\n万国文明周礼乐，九重端穆舜衣裳。\n云低殿幄星辰近，漏转宫花日月长。\n圣主宽仁盟好永，和声细入鹿鸣章。",
        "dynasty": "宋",
        "collection_info": null
    },
    {
        "title": "金国贺正旦使人到阙紫宸殿宴致语口号",
        "author": "崔敦诗",
        "content": "九重帐殿敞层空，清晓羣臣宴镐宫。\n神护翠华居北极，春随黄伞下东风。\n觞行隠隠红云裏，仗转曈曈瑞日中。\n看取干坤俱寿域，两朝时节聘车通。",
        "dynasty": "宋",
        "collection_info": null
    },
    {
        "title": "金国贺会应圣节使人到阙集英殿宴致语口号",
        "author": "崔敦诗",
        "content": "良月欣临震夙辰，恩涵雨露燕羣臣。\n遥连汉岳三呼应，徐听虞韶九奏淳。\n仙篆萦风浮广殿，卿云擎日护严宸。\n奉觞更喜嘉宾会，同祝吾皇万寿春。",
        "dynasty": "宋",
        "collection_info": null
    },
    {
        "title": "金国贺正旦使人到阙集英殿宴致语口号",
        "author": "崔敦诗",
        "content": "殿头清跸起晴雷，万岁声中扇影开。\n晓日青旗明绛阙，春风黄伞傍瑶台。\n卿云涌瑞扶天座，仙露流甘入御杯。\n要识八荒俱寿域，年年常看使星来。",
        "dynasty": "宋",
        "collection_info": null
    },
    {
        "title": "会庆圣节使人到阙集英殿宴致语口号",
        "author": "崔敦诗",
        "content": "云护轻霜漏晓晴，日高黄伞影亭亭。\n六龙卫跸来临座，五凤仪韶下舞庭。\n地涌南山朝帝殿，天回北斗挹仙酿。\n侍臣匠识宸颜喜，时顾皇皇二使星。",
        "dynasty": "宋",
        "collection_info": null
    },
    {
        "title": "金国贺正旦使人到阙集英殿宴致语口号",
        "author": "崔敦诗",
        "content": "四时和气转洪钧，昨夜璇杓正指寅。\n万玉鸣班朝广殿，五云扶辇下端宸。\n翠旄低引仙韶度，宝斝徐传御醴醇。\n看取年年来信使，定知天地一家春。",
        "dynasty": "宋",
        "collection_info": null
    },
    {
        "title": "金国贺会庆节使人到阙集英殿宴致语口号",
        "author": "崔敦诗",
        "content": "盛节簪绅宴玉京，红云深护赭袍明。\n宝花合座天香满，仙羽分陈御斝行。\n原隰有光交信睦，庙堂无事乐和平。\n欢心协气知多少，尽在今朝九奏声。",
        "dynasty": "宋",
        "collection_info": null
    },
    {
        "title": "金国贺正旦使人到阙紫宸殿宴致语口号  其一",
        "author": "崔敦诗",
        "content": "东风初满殿前旗，环佩舂容侍燕时。\n帝泽普涵春自暖，人心同乐日先迟。\n三峰影裏瞻鳌动，九奏声中看凤仪。\n更喜使华齐献寿，八方何地不熙熙。",
        "dynasty": "宋",
        "collection_info": null
    },
    {
        "title": "金国贺正旦使人到阙紫宸殿宴致语口号  其二",
        "author": "崔敦诗",
        "content": "仗转曈曈晓色暾，千官齐望赭袍尊。\n食苹鸣鹿迷天乐，泳藻游鱼沐圣恩。\n香泛流霞涵雨露，春随和奏满干坤。\n使华同上南山寿，近识宸颜一倍温。",
        "dynasty": "宋",
        "collection_info": null
    },
    {
        "title": "郊祀乐章 登门肆赦皇帝升御座宫架奏黄钟宫干安之曲",
        "author": "崔敦诗",
        "content": "大礼备矣，銮车阗阗。\n帝来维何，赉及幅员。\n有声伊肃，有容伊虔。\n彼雉斯开，帝坐中天。",
        "dynasty": "宋",
        "collection_info": null
    },
    {
        "title": "郊祀乐章 皇帝降御座宫架奏黄钟宫干安之曲",
        "author": "崔敦诗",
        "content": "帝坐中天，流泽演迤。\n厥蒙伊民，歌舞以喜。\n泽流普矣，民喜偕矣。\n驾言徂归，福禄同矣。",
        "dynasty": "宋",
        "collection_info": null
    },
    {
        "title": "郊祀乐章 太祖皇帝位酌献登歌作大吕宫彰安之曲",
        "author": "崔敦诗",
        "content": "一德开基，百年垂统。\n中天禘郊，薄海朝贡。\n宝龟相承，器鼎加重。\n泽深庆绵，帝復命宋。",
        "dynasty": "宋",
        "collection_info": null
    },
    {
        "title": "郊祀乐章 皇帝入小次宫架奏黄钟宫仪安之曲",
        "author": "崔敦诗",
        "content": "匏尊既举，苏席未移。\n有德斯顾，靡神不娭。\n物情肃穆，天宇清夷。\n宅中受命，永復邦基。",
        "dynasty": "宋",
        "collection_info": null
    },
    {
        "title": "郊祀乐章 亚献宫架奏黄钟宫穆安之乐威功睿德之舞",
        "author": "崔敦诗",
        "content": "四阿有严，神既戾止。\n备物虽仪，洁诚惟己。\n有来振振，相我熙事。\n载酌陶匏，以成毖祀。",
        "dynasty": "宋",
        "collection_info": null
    },
    {
        "title": "郊祀乐章 送神宫架奏圜钟宫诚安之曲一成",
        "author": "崔敦诗",
        "content": "奕奕宗祀，煌煌礼文。\n高灵下堕，精意升闻。\n熙事既毕，忽乘青云。\n敢拜明况，永清世氛。",
        "dynasty": "宋",
        "collection_info": null
    },
    {
        "title": "郊祀乐章 皇帝还大次宫架奏黄钟宫憩安之曲",
        "author": "崔敦诗",
        "content": "应天以实，已事而踆。\n毡案朝帝，竹宫拜神。\n灵光下烛，协气斯陈。\n神禄时万，基图日新。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 升坐用圣安之曲",
        "author": "崔敦诗",
        "content": "簪缨列序，羽卫分行。\n雉扇爰彻，天威炜煌。\n清明在躬，颙颙昂昂。\n咸拜稽首，万寿无疆。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 公卿入门用礼安之曲",
        "author": "崔敦诗",
        "content": "端闱肃启，金奏和声。\n有来济济，烨其华缨。\n度中规矩，步协英茎。\n一人达孝，百辟丕承。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 皇帝上太上皇寿酒用福安之曲",
        "author": "崔敦诗",
        "content": "笙镛皦绎，簨簴腾骧。\n奉觞介寿，龙衮黼裳。\n盛仪克举，至德用章。\n刑于四海，化洽风扬。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 上寿用崇安之曲",
        "author": "崔敦诗",
        "content": "凝旒肃穆，鸣佩舂容。\n有酒伊醑，管磬其从。\n典礼绚缛，威仪恪共。\n颂尧之寿，与天比隆。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 太上皇帝初举酒用蟠桃之曲",
        "author": "崔敦诗",
        "content": "结根阆苑，登实瑶池。\n红云骈艷，瑞露含滋。\n味参石髓，名配松脂。\n王母一笑，河水涟漪。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 再举酒用大椿之曲",
        "author": "崔敦诗",
        "content": "培植自古，质淳以全。\n凌傲霜雹，盘薄风烟。\n朝菌焉识，楚蓂讵肩。\n耸柯擢干，终古苍然。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 三举酒用瑞鹤之曲",
        "author": "崔敦诗",
        "content": "彼肃者羽，名纪仙经。\n芝田下啄，容止安停。\n引吭警露，响彻青冥。\n圣德格物，来仪帝庭。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 四举酒用祥龟之曲",
        "author": "崔敦诗",
        "content": "粤有灵物，负图效祥。\n莲栖蓍宿，锦文有章。\n天和发越，睿泽滂洋。\n泝于宫沼，美应昭彰。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 五举酒用老人星见之曲",
        "author": "崔敦诗",
        "content": "奕奕南极，应期曜灵。\n祥晖昭衍，次丙躔丁。\n事垂汉史，名着甘经。\n锡符祚圣，亿万斯龄。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 降坐用福安之曲",
        "author": "崔敦诗",
        "content": "庆典具举，皇慈溥将。\n礼光长乐，事掩未央。\n佩环济济，金石锵锵。\n天容有怿，言旋建章。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 羣臣酒三行并用正安之曲 其一",
        "author": "崔敦诗",
        "content": "晓日敞天门，星环萃盍簪。\n明良赓舜日，富寿祝尧心。\n穿仗摇旗影，鸣珂混乐音。\n圣朝敦孝理，百辟尽丕钦。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 羣臣酒三行并用正安之曲 其二",
        "author": "崔敦诗",
        "content": "缥缈殿中央，红云捧紫皇。\n香风飘綵仗，仙露滴霞觞。\n乐度仪凰曲，恩流振鹭行。\n万年天下养，宝祚享灵长。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 羣臣酒三行并用正安之曲 其三",
        "author": "崔敦诗",
        "content": "清漏滴彤壶，皇仁雨露濡。\n遥瞻天一笑，同效岳三呼。\n御醴传觞速，宫花覆座敷。\n欲知归美意，歌颂在康衢。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 酒一行罢用万寿无疆之舞",
        "author": "崔敦诗",
        "content": "三纪御图，道丰德盛。\n化洽兆民，功光列圣。\n畀託有归，脱屣万乘。\n优游法宫，颐神养性。\n岧岧具阙，丰丽靖渊。\n游神象外，玩意物先。\n为众父父，尊荣配天。\n大福备禄，何千万年。",
        "dynasty": "宋",
        "collection_info": null
    },
    {
        "title": "皇帝上太上皇帝寿乐曲 酒再行罢用圣德重光之舞",
        "author": "崔敦诗",
        "content": "于穆圣子，仁天智神。\n体刚立极，宝俭化民。\n美政毕举，旧章聿遵。\n舞以象德，拟韶实伦。\n龙楼问寝，前殿奉巵。\n密承慈训，不怠其祗。\n海宇丰阜，边陲晏夷。\n于以养志，福禄来宜。",
        "dynasty": "宋",
        "collection_info": null
    },
    {
        "title": "正月六日集玉壶次才元韵",
        "author": "崔敦诗",
        "content": "铃索文书晚罢休，归来欲赋畔牢愁。\n感君尊酒招要意，适我湖山烂熳游。\n隔岸柳烟匀拂掠，近溪梅粉半漂流。\n千林紫翠无穷在，后会应须到上头。",
        "dynasty": "宋",
        "collection_info": null
    },
    {
        "title": "方壶",
        "author": "崔敦诗",
        "content": "垂杨阴下小亭池，浓绿繁红掩映宜。\n挟册独来谁共语，海棠相对笑人痴。",
        "dynasty": "宋",
        "collection_info": null
    },
    {
        "title": "和唐致远蜡梅",
        "author": "崔敦诗",
        "content": "万木折冰雪，千葩谢华秾。\n谁约金童仙，衝寒下严风。\n恼人风味深，缕衣立隆冬。\n旁有玉京子，含香笑相逢。\n夜水吐玉龙，月窗影相重。\n诗情太牢落，聊以二友供。\n清标体黄裳，素姿掩凡容。\n东君着意先，群英绝追踪。",
        "dynasty": "宋",
        "collection_info": null
    },
    {
        "title": "和甄监簿述怀",
        "author": "崔敦诗",
        "content": "一鸣当日众俱惊，曾掞天庭赋太清。\n宦路喜君方晚遇，文场推我是虚声。\n短材漫饱支离粟，藻思宜粲沆瀣英。\n近喜和光成莫逆，嘉名洋溢鲁诸生。",
        "dynasty": "宋",
        "collection_info": null
    },
    {
        "title": "少时作",
        "author": "陆九渊",
        "content": "从来胆大胸膈宽，虎豹亿万虬龙千，从头收拾一口吞。\n有时此辈未妥帖，哮吼大嚼无毫全。\n朝饮渤澥水，暮宿昆崙巅。\n连山以为琴，长河为之絃。\n万古不传音，吾当为君宣。",
        "dynasty": "宋",
        "collection_info": null
    },
    {
        "title": "闻鶑",
        "author": "陆九渊",
        "content": "百喙吟春不暂停，长疑春意未丁宁。\n数声绿树黄鹂晓，如笑从前着意听。",
        "dynasty": "宋",
        "collection_info": null
    },
    {
        "title": "鶑",
        "author": "陆九渊",
        "content": "巧啭风台急管，清逾石涧迴溪。\n好去枝枝惊梦，无人心到辽西。",
        "dynasty": "宋",
        "collection_info": null
    },
    {
        "title": "晚春出箭溪  其一",
        "author": "陆九渊",
        "content": "晴云冉冉薄斜晖，春静衡门半掩扉。\n风入墙头丹杏晚，高枝频飐乱花飞。",
        "dynasty": "宋",
        "collection_info": null
    },
    {
        "title": "晚春出箭溪  其二",
        "author": "陆九渊",
        "content": "长蹊窈窕晴沙暖，绿树交加细草香。\n归去不缘吾兴尽，月明应得更褰裳。",
        "dynasty": "宋",
        "collection_info": null
    },
    {
        "title": "子规",
        "author": "陆九渊",
        "content": "柳院竹斋茅店，云芜风树烟溪。\n听彻残阳晓月，不论巴蜀东西。",
        "dynasty": "宋",
        "collection_info": null
    },
    {
        "title": "蝉",
        "author": "陆九渊",
        "content": "风露枯肠裏，宫商两翼头。\n壮号森木晚，清啸茂林秋。",
        "dynasty": "宋",
        "collection_info": null
    },
    {
        "title": "赠化主",
        "author": "陆九渊",
        "content": "学佛居山林，往往仪状野。\n道人翩然来，礼节何尔雅。\n职事方惽惽，言论翻洒洒。\n安得冠其颠，公材岂云寡。",
        "dynasty": "宋",
        "collection_info": null
    },
    {
        "title": "疎山道中",
        "author": "陆九渊",
        "content": "村静蛙声幽，林芳鸟语警。\n山樊纷皓葩，陇麦摇青颖。\n离怀付西江，归心薄东岭。\n忽念饥歉忧，翻令发深省。",
        "dynasty": "宋",
        "collection_info": null
    },
    {
        "title": "鹅湖和教授兄韵",
        "author": "陆九渊",
        "content": "墟墓兴哀宗庙钦，斯人千古不磨心。\n涓流积至沧溟水，拳石崇成泰华岑。\n易简工夫终久大，支离事业竟浮沈。\n欲知自下升高处，真僞先须辨古今。",
        "dynasty": "宋",
        "collection_info": null
    },
    {
        "title": "挽石子重",
        "author": "陆九渊",
        "content": "古重百里长，寄命谋託孤。\n今以京秩授，糜至无贤愚。\n州家督版帐，殿最视所输。\n况乃积弊久，宿负堆文符。\n老姦乘仓皇，阴拱为师模。\n民穷敛愈急，吏饱官自癯。\n天子为焦劳，宵旰思良图。\n高选部使者，庶使德意敷。\n石君在荐剡，闻者皆欢愉。\n不知何方民，凋瘵迟君苏。\n君丞固安日，岁旱当蠲租。\n县白如故事，守怒牢睢盱。\n頼君争之力，意得所请俞。\n揭数授里正，俾后不可渝。\n又尝宰尤溪，吏辈初闚𨵦。\n首以财匮告，欲闢侵民途。\n君乃治税籍，弊蠹穷根株。\n简易以便民，上下交相孚。\n民自不忍负，岂復烦催驱。\n关征且损数，孰谓儒术迂。\n使家得此人，黄屋何忧虞。\n惜哉不及用，重使吾嗟吁。",
        "dynasty": "宋",
        "collection_info": null
    },
    {
        "title": "挽张正应",
        "author": "陆九渊",
        "content": "海门昼夜吼奔雷，却立吴山亦壮哉。\n前殿神仙三岛邃，正门阊阖九天开。\n玉阶恭授大官赐，象简亲承御墨回。\n多少箪瓢蓬瓮士，输君留宿两宫来。",
        "dynasty": "宋",
        "collection_info": null
    },
    {
        "title": "和黄司业喜雪",
        "author": "陆九渊",
        "content": "畴昔诗囊未破悭，琼瑰益自倍枵然。\n才华甘落诸公后，诚实徒居野老前。\n腊雪晚成春雪早，梅花静对雪花妍。\n从今长作丰登瑞，廪庾家家赡九年。",
        "dynasty": "宋",
        "collection_info": null
    },
    {
        "title": "游湖分韵得西字",
        "author": "陆九渊",
        "content": "命驾不辞春径泥，少蓬高会帝城西。\n物非我辈终无頼，书笑蒙庄只强齐。\n天入湖光随广狭，山藏云气互高低。\n谁怜极目茭蒭裏，隠隠苍龙卧古堤。",
        "dynasty": "宋",
        "collection_info": null
    },
    {
        "title": "和杨廷秀送行",
        "author": "陆九渊",
        "content": "学粗知方耻为人，敢崇凶貌蚀诚真。\n义难阿世非忘世，智不谋身岂悞身。\n逐遇宽恩犹得禄，归衝腊雪自生春。\n君诗正似清风快，及我征帆故起苹。",
        "dynasty": "宋",
        "collection_info": null
    },
    {
        "title": "送德麟监院归天童和杨廷秀韵  其一",
        "author": "陆九渊",
        "content": "尽道吾庐登陟难，上人得得到相看。\n莫言无物堪延待，也有茶浇舌本干。",
        "dynasty": "宋",
        "collection_info": null
    },
    {
        "title": "送德麟监院归天童和杨廷秀韵  其二",
        "author": "陆九渊",
        "content": "闻说淮民未免饥，春头已掘草根归。\n羡君稛载还山去，要挟星郎大字诗。",
        "dynasty": "宋",
        "collection_info": null
    },
    {
        "title": "送勾熙载赴浙西盐",
        "author": "陆九渊",
        "content": "平分浙江流，东境浮海角。\n其民仰鱼盐，久已困征榷。\n麦禾与桑麻，耕锄到峣埆。\n往岁比不登，场圃几濯濯。\n荒政劳庙谋，赈廪开数数。\n饥羸不待饱，共感君泽渥。\n仁哉覆育恩，所恶吏龌龊。\n教诏弥谆谆，听受祇藐藐。\n何知国与民，足己肆贪浊。\n流离且未还，已復事椎剥。\n按察殊未曾，圣主独先觉。\n重贻宵旰忧，顾盼求卓荦。\n君固岷峨英，怀抱富荆璞。\n迩来奏对语，朝阳鸣鷟鸑。\n锵然历帝聪，简记谅已确。\n外台适虚席，妙选出亲擢。\n此节岂轻受，委寄重山岳。\n除音九天下，众论靡瑕驳。\n揽辔首越山，青萍方在握。\n送君无杂言，当不负所学。",
        "dynasty": "宋",
        "collection_info": null
    },
    {
        "title": "题慧照寺",
        "author": "陆九渊",
        "content": "春日重来慧照山，经年诗债不曾还。\n请君细数题名客，更有何人似我顽。",
        "dynasty": "宋",
        "collection_info": null
    },
    {
        "title": "赠画梅王文显",
        "author": "陆九渊",
        "content": "子作寒梢已逼真，不须向上更称神。\n由来绝艺知音少，只恐今人过古人。",
        "dynasty": "宋",
        "collection_info": null
    },
    {
        "title": "简朱干叔诸友",
        "author": "陆九渊",
        "content": "利名风浪日相催，青眼难于世上开。\n何事诸君冒艰险，杖藜来入白云堆。",
        "dynasty": "宋",
        "collection_info": null
    },
    {
        "title": "书刘定夫诗轴",
        "author": "陆九渊",
        "content": "人生不更涉，何由知险艰。\n观君一巨轴，奚啻百庐山。",
        "dynasty": "宋",
        "collection_info": null
    },
    {
        "title": "玉芝歌",
        "author": "陆九渊",
        "content": "灵华兮英英，芝质兮兰形。\n琼葩兮瑶实，冰叶兮雪茎。\n石室兮宛宛，苔茵兮菁菁。\n阴长松之偃蹇，带飞瀑之琮琤。\n实青端而黄表，眇中藏而不矜。\n匪自昭其明德，羌无愧兮畴能。",
        "dynasty": "宋",
        "collection_info": null
    },
    {
        "title": "应天山",
        "author": "陆九渊",
        "content": "我家应天山，山高数万丈。\n上开园池美，林壑千万状。\n山西有龙虎，烟霞耿相望。\n寒清漾微波，暖翠团层嶂。\n天光入行舟，野色随支杖。\n吾党二三子，幽赏穷清旷。\n引兴谷云边，题名岩石上。\n碧桃吹晓笙，白鹤惊春涨。\n一笑咏而归，千载应可尚。",
        "dynasty": "宋",
        "collection_info": null
    },
    {
        "title": "过普宁寺",
        "author": "陆九渊",
        "content": "偶扶藜杖过南津，野寺长桥发兴新。\n蹔就清溪照鬚鬓，不妨翠雾湿衣巾。\n山萦细栈疑无路，树络崩崖不压人。\n朝暮有程常卒卒，向因携酒上嶙峋。",
        "dynasty": "宋",
        "collection_info": null
    },
    {
        "title": "初夏侍长上郊行分韵得偕字",
        "author": "陆九渊",
        "content": "讲习岂无乐，钻磨未有涯。\n书非贵口诵，学必到心斋。\n酒可陶吾性，诗堪述所怀。\n谁言曾点志，吾得与之偕。",
        "dynasty": "宋",
        "collection_info": null
    },
    {
        "title": "题达本庵",
        "author": "陆九渊",
        "content": "孩提无不爱其亲，不失其心即大人。\n从此劝君休外慕，悦亲端的在诚身。",
        "dynasty": "宋",
        "collection_info": null
    },
    {
        "title": "与僧浄璋",
        "author": "陆九渊",
        "content": "自从相见白云间，离聚常多会聚艰。\n两度逢迎当汝水，数年隔阔是曹山。\n客来濯足傍僧怪，病不烹茶侍者閒。\n不是故人寻旧隠，只应终日闭禅关。",
        "dynasty": "宋",
        "collection_info": null
    },
    {
        "title": "环翠台",
        "author": "陆九渊",
        "content": "直从平地矗崔嵬，南向群山斗次来。\n尽此半春留客醉，莫愁一日不花开。\n水从绿野前头遶，竹向芳菲缺处栽。\n目送断鸿天外去，问他更是几时回。",
        "dynasty": "宋",
        "collection_info": null
    },
    {
        "title": "访余昌言不遇留题",
        "author": "陆九渊",
        "content": "蹇馿清晓破平芜，来访故人村外居。\n门掩却寻山背路，堂虚惟阅案头书。\n不知车马从何往，借问僮奴归得无。\n留待西风日停午，只听松竹响萧疎。",
        "dynasty": "宋",
        "collection_info": null
    },
    {
        "title": "诗一首",
        "author": "姚中",
        "content": "鱼龙吹浪起云烟，来向江湖驾铁船。\n捲地黑风吹海立，直将波浪过西天。",
        "dynasty": "宋",
        "collection_info": null
    },
    {
        "title": "天台道中",
        "author": "谢深甫",
        "content": "溪绕青山路绕溪，山长溪曲路高低。\n晴滩浅湿舟如荡，危磴棱层石作梯。\n晚照荒村飞鸟入，秋风落木败蝉嘶。\n碧云四合长天暮，转使乡关望眼迷。",
        "dynasty": "宋",
        "collection_info": null
    },
    {
        "title": "寄陆子静先生",
        "author": "朱桴",
        "content": "此理于人无间然，昏明何事异天渊。\n自从断却閒牵引，俯仰周旋只事天。",
        "dynasty": "宋",
        "collection_info": null
    },
    {
        "title": "游石通洞",
        "author": "卫石卿",
        "content": "空嵌两洞石相通，翠篠娟娟碧雾笼。\n手扶青藜访奇古，岩洞妙墨识涪翁。",
        "dynasty": "宋",
        "collection_info": null
    },
    {
        "title": "三高亭怀范石湖",
        "author": "周郔",
        "content": "莼脆鲈肥酒细倾，浩歌悲壮欲谁听。\n沈迷簿领头将白，弹压江山眼自青。\n鱼跃紫鳞衝苇岸，鸥翻白雪下沙汀。\n西风散髮危亭上，醉倚丰碑照日星。",
        "dynasty": "宋",
        "collection_info": null
    },
    {
        "title": "丁酉经由三高亭再和",
        "author": "周郔",
        "content": "吴江未到意先倾，杳杳渔歌醉裏听。\n霜晚人家千橘熟，秋晴江上数峰青。\n鱼缘香饵吞残钓，鹤趁归帆下远汀。\n大艑何时眼中见，乘槎拟欲问台星。",
        "dynasty": "宋",
        "collection_info": null
    },
    {
        "title": "挽薛艮斋  其一",
        "author": "陈枢才",
        "content": "耆旧襄阳传，风流月旦评。\n此翁尤间出，当代总销声。\n遇事皆迎刃，游谈可伐兵。\n孰知死诸葛，英气凛如生。",
        "dynasty": "宋",
        "collection_info": null
    },
    {
        "title": "挽薛艮斋  其二",
        "author": "陈枢才",
        "content": "晁董科名累，向雄利禄儒。\n惟公传洛学，处世类齐竽。\n湖外严兵戍，神畿析使符。\n恍然成昨梦，一吊束徐刍。",
        "dynasty": "宋",
        "collection_info": null
    },
    {
        "title": "挽薛艮斋  其一",
        "author": "魏兴祖",
        "content": "奥学传伊洛，平生尽此心。\n多闻推子贡，一唯妙曾参。\n知识皆文武，才猷冠古今。\n斯人苦斯疾，吾党恨尤深。",
        "dynasty": "宋",
        "collection_info": null
    },
    {
        "title": "挽薛艮斋  其二",
        "author": "魏兴祖",
        "content": "至理穷微妙，经纶特绪余。\n鄂城资豫备，淮甸得安居。\n慨慷陆公奏，详明贾谊书。\n今辰恨埋玉，恸哭满乡闾。",
        "dynasty": "宋",
        "collection_info": null
    },
    {
        "title": "挽薛艮斋  其一",
        "author": "钱佖",
        "content": "蚤悟传心学，精微造本原。\n读书残万卷，落笔动千言。\n孤邑验英略，流民感至恩。\n颜亡虽可痛，自有不亡存。",
        "dynasty": "宋",
        "collection_info": null
    },
    {
        "title": "挽薛艮斋  其二",
        "author": "钱佖",
        "content": "伟矣万人杰，精神运五兵。\n议屯谋甚婉，料敌智尤明。\n谨厚唐刘氏，渊源汉贾生。\n斯文嗟遽丧，哀挽泪纵横。",
        "dynasty": "宋",
        "collection_info": null
    },
    {
        "title": "南楼",
        "author": "廖德明",
        "content": "三里之城渺大荒，两江横截壮金汤。\n唐家设险基犹在，圣代增陴虑更长。",
        "dynasty": "宋",
        "collection_info": null
    },
    {
        "title": "鬰林郡城",
        "author": "廖德明",
        "content": "荒烟漠漠双江上，往事悠悠古戍孤。\n春到偏临青草渡，梦中犹记白鸥湖。",
        "dynasty": "宋",
        "collection_info": null
    },
    {
        "title": "四穿楼  其一",
        "author": "廖德明",
        "content": "四壁无遮碍，凭阑豁远胸。\n何须高百尺，亦可卧元龙。",
        "dynasty": "宋",
        "collection_info": null
    },
    {
        "title": "四穿楼  其二",
        "author": "廖德明",
        "content": "南北东西四望开，熙熙人似上春台。\n时平不用筹边策，閒看双江抱郭来。",
        "dynasty": "宋",
        "collection_info": null
    },
    {
        "title": "句",
        "author": "莫漳",
        "content": "一麾出守山水郡，阳山正在君提封。",
        "dynasty": "宋",
        "collection_info": null
    },
    {
        "title": "庆浔州廖太守四首  其一",
        "author": "许县尉",
        "content": "昴宿储精岳降神，天教抱送玉麒麟。\n海中仙草千年实，井底丹砂百岁春。\n历运一同新甲子，日行再见旧壬辰。\n五云多处三光见，南极星中是老人。",
        "dynasty": "宋",
        "collection_info": null
    },
    {
        "title": "庆浔州廖太守四首  其二",
        "author": "许县尉",
        "content": "真儒正学久无传，醖藉如公独粹然。\n要以古人为准的，肯从余子事拘牵。\n词源涌思流三峡，学海波澜障百川。\n灯火夜深犹不倦，口吟六艺相仍编。",
        "dynasty": "宋",
        "collection_info": null
    },
    {
        "title": "庆浔州廖太守四首  其三",
        "author": "许县尉",
        "content": "浔江千骑拥双旌，泮水依然旧贯仍。\n不但袴襦歌惠政，更令衿佩乐师承。\n朱幡太守来何暮，绛帐先生自此升。\n预想下车先教化，再教庠序典谟兴。",
        "dynasty": "宋",
        "collection_info": null
    },
    {
        "title": "庆浔州廖太守四首  其四",
        "author": "许县尉",
        "content": "登瀛学士自瀛归，古锦囊中百政奇。\n春草池塘曾入梦，梅花厅院屡题诗。\n南州暂屈陈文惠，北斗重瞻韩退之。\n惠政三年聊復耳，斯文千载重为期。",
        "dynasty": "宋",
        "collection_info": null
    },
    {
        "title": "赋雪",
        "author": "方恬",
        "content": "睡起眼光的铄，拥衾缩劲高吟。\n推转小窗惊看，松林翻作琼林。",
        "dynasty": "宋",
        "collection_info": null
    },
    {
        "title": "遇昱岭",
        "author": "方恬",
        "content": "直上最高头，无人独少留。\n万山皆在下，千里入双眸。\n马傍松边立，云从脚底浮。\n倚天一长啸，红日满沧洲。",
        "dynasty": "宋",
        "collection_info": null
    },
    {
        "title": "至杭都游湖上",
        "author": "方恬",
        "content": "春闱试罢且徘徊，十里荷花浑未开。\n笑指西湖且归去，閒时应待我重来。",
        "dynasty": "宋",
        "collection_info": null
    },
    {
        "title": "无题",
        "author": "方恬",
        "content": "蹇馿昨日雪蒙蒙，破帽呼舟古渡风。\n吟得诗成还未吐，要留此景着胸中。",
        "dynasty": "宋",
        "collection_info": null
    },
    {
        "title": "句  其一",
        "author": "方恬",
        "content": "长驱笔阵浑无碍，扫尽春蚕食叶声。",
        "dynasty": "宋",
        "collection_info": null
    },
    {
        "title": "句  其二",
        "author": "方恬",
        "content": "微波荡晴墩，倒影动悬壁。",
        "dynasty": "宋",
        "collection_info": null
    },
    {
        "title": "狮子岩",
        "author": "黄梦攸",
        "content": "蛟龙跃，狮子吼，头角峥嵘精神抖。\n若问破天荒，还我霹雳手。",
        "dynasty": "宋",
        "collection_info": null
    },
    {
        "title": "梅峰",
        "author": "许巽",
        "content": "一峰突兀倚天际，千嶂茏葱在眼中。\n宇宙自偏人世远，尘埃不到佛楼空。\n主公真得庵居相，俗子那容线路通。\n山北道人如□市，云门临济各家风。",
        "dynasty": "宋",
        "collection_info": null
    },
    {
        "title": "学士院入直赋景物二首  其一",
        "author": "王希吕",
        "content": "玉堂昼永暑风微，蔌蔌飞花落小池。\n徙倚幽栏凭问讯，夏鶑飞出万年枝。",
        "dynasty": "宋",
        "collection_info": null
    },
    {
        "title": "学士院入直赋景物二首  其二",
        "author": "王希吕",
        "content": "小池倒影弄余辉，照耀虚檐极出奇。\n木杪不鸣风力软，闯萍翻藻有鱼嬉。",
        "dynasty": "宋",
        "collection_info": null
    },
    {
        "title": "湖山十咏  其一",
        "author": "王希吕",
        "content": "瑟瑟轻冰拆御沟，沟边柳色弄春柔。\n数声啼鸟破幽梦，断送西湖寻旧游。",
        "dynasty": "宋",
        "collection_info": null
    },
    {
        "title": "湖山十咏  其二",
        "author": "王希吕",
        "content": "石罅微泉咽浅沙，沙头细草换年华。\n疏篱酒旆管春事，倚马短檐梅着花。",
        "dynasty": "宋",
        "collection_info": null
    },
    {
        "title": "湖山十咏  其三",
        "author": "王希吕",
        "content": "山南山北异阴晴，雨脚垂垂日脚明。\n落尽桃花春事退，柔桑深处一鸠鸣。",
        "dynasty": "宋",
        "collection_info": null
    },
    {
        "title": "湖山十咏  其四",
        "author": "王希吕",
        "content": "冥冥细雨不成泥，十里平沙快马蹄。\n总为好山牵醉眼，不知纵辔过西溪。",
        "dynasty": "宋",
        "collection_info": null
    },
    {
        "title": "湖山十咏  其五",
        "author": "王希吕",
        "content": "雨挟东风作嫩寒，短墙围水柳藏烟。\n游人不出西湖静，白鹭飞来在画船。",
        "dynasty": "宋",
        "collection_info": null
    },
    {
        "title": "湖山十咏  其六",
        "author": "王希吕",
        "content": "雨后桃花脱瘦红，钩窗平揖竹閒风。\n文书满案不经意，心在西湖山水中。",
        "dynasty": "宋",
        "collection_info": null
    },
    {
        "title": "湖山十咏  其七",
        "author": "王希吕",
        "content": "山光拥翠落杯中，水色天容上下同。\n身入蓬山人不悟，碧桃无数倚春风。",
        "dynasty": "宋",
        "collection_info": null
    },
    {
        "title": "湖山十咏  其八",
        "author": "王希吕",
        "content": "露葵抱蕊未全开，翠竹阴凉蔽绿苔。\n贪看青林飞白鸟，丁丁啄木又惊回。",
        "dynasty": "宋",
        "collection_info": null
    },
    {
        "title": "湖山十咏  其九",
        "author": "王希吕",
        "content": "荷花过眼作鲜妍，小艇初疑久自便。\n日日孤山山下路，红菱白藕不论钱。",
        "dynasty": "宋",
        "collection_info": null
    },
    {
        "title": "湖山十咏  其一○",
        "author": "王希吕",
        "content": "窗外平畴交远风，豆花成实谷苗丰。\n向来河朔经行地，尽在江南烟雨中。",
        "dynasty": "宋",
        "collection_info": null
    },
    {
        "title": "本觉寺三过堂",
        "author": "王希吕",
        "content": "门外惊风吹细沙，入门水气湛清华。\n呼童试向林间看，岩桂应开第二花。",
        "dynasty": "宋",
        "collection_info": null
    },
    {
        "title": "句",
        "author": "王希吕",
        "content": "燕居九见岁华周，晚得湖湘斗大州。",
        "dynasty": "宋",
        "collection_info": null
    },
    {
        "title": "和杨廷秀至后睡觉",
        "author": "王蔺",
        "content": "池塘春梦草初生，江左诗来得我惊。\n开秩快观醒倦眼，挑灯细读度寒更。\n追参李杜今无敌，挥斥侯刘独有声。\n一首敬酬三百首，深惭坡老和渊明。",
        "dynasty": "宋",
        "collection_info": null
    },
    {
        "title": "中塔悟空禅院  其一",
        "author": "王蔺",
        "content": "重到招提恰两年，北窗风雪接衾眠。\n客来休说邯郸梦，世事端知不偶然。",
        "dynasty": "宋",
        "collection_info": null
    },
    {
        "title": "中塔悟空禅院  其二",
        "author": "王蔺",
        "content": "富贵危机岂独今，且从麋鹿逐山林。\n只惭莫报君恩重，敢废惓惓畎亩心。",
        "dynasty": "宋",
        "collection_info": null
    },
    {
        "title": "中塔悟空禅院  其三",
        "author": "王蔺",
        "content": "皋亭回首软红尘，晴日僧房暖似春。\n禅老眈眈如卧虎，相逢一笑问前因。",
        "dynasty": "宋",
        "collection_info": null
    },
    {
        "title": "游黄山留题",
        "author": "王揆",
        "content": "地灵山秀景清虚，健羡游人兴有余。\n黄叶尽时分迭嶂，白云深处见精庐。\n去同灵运低前屐，回与浮丘揽右裾。\n自叹尘劳羁鞅甚，林泉高趣苦相疏。",
        "dynasty": "宋",
        "collection_info": null
    },
    {
        "title": "题睢阳五老图",
        "author": "张贵谟",
        "content": "驷马鲜能容白髮，万钉终不润黄垆。\n乌靴席帽红尘裏，幻出睢阳五老图。",
        "dynasty": "宋",
        "collection_info": null
    },
    {
        "title": "句",
        "author": "张贵谟",
        "content": "不见片云头上黑，顿添一夜鬓边霜。",
        "dynasty": "宋",
        "collection_info": null
    },
    {
        "title": "句",
        "author": "毛崈",
        "content": "君家自是为霖手，何止平分月与风。",
        "dynasty": "宋",
        "collection_info": null
    },
    {
        "title": "谋创领要亭",
        "author": "汪熙",
        "content": "生平酷爱山，好山宁相远。\n知吾入山意，幽致竞牵輓。\n信步杖藜轻，升高腰脚健。\n小雨着黄落，索索声相溷。\n僧窗事事幽，蕉肥野菊曼。\n尘市仅隔水，心安即为遯。\n有岩瞰清溪，古木鬰萝蔓。\n前冈连远嶂，万象纷自献。\n人生有物缘，参合甚符券。\n缘外倘强求，十一失千万。\n此地乃天与，一亭吾欲建。\n寄言岩下石，为偿把钓愿。",
        "dynasty": "宋",
        "collection_info": null
    },
    {
        "title": "子陵祠",
        "author": "汪义荣",
        "content": "四皓逃秦终翼惠，伯夷避纣亦归文。\n先生岂是忘君者，最有维持汉鼎勋。",
        "dynasty": "宋",
        "collection_info": null
    },
    {
        "title": "重修山河堰",
        "author": "王素",
        "content": "画隼精明破晓暾，恰逢寒食过江村。\n轻烟飞絮汉中道，白苇黄茅渭上屯。\n人力万工支水派，天心两邑溉川原。\n柳营一饱源头看，夜雨新肥拍岸痕。",
        "dynasty": "宋",
        "collection_info": null
    },
    {
        "title": "次韵答李孟达通判索鄙诗",
        "author": "沈继祖",
        "content": "删后无诗亦可忧，人言赋者古诗流。\n欲闻正始今安在，须向先秦以上求。\n玄酒大羹存至味，子虚亡是谩相酬。\n万人丛裏谁人晓，独有夫君暗点头。",
        "dynasty": "宋",
        "collection_info": null
    },
    {
        "title": "和黄叔万游西湖韵",
        "author": "沈继祖",
        "content": "城西去天纔尺五，遡游从之不修阻。\n西湖春水涨旧痕，葡萄盎盎浮春醑。\n鱼成队阵影虚游，禽呼友朋声乐与。\n船行是处有佳趣，芳草和烟迷断浦。\n小桥曲径通深幽，疑在阆风与玄圃。\n花飞犹有半粧在，柳长尚作画眉妩。\n酒中之仙仅八人，把杯谁是湖山主。\n楼台倒影俯清漪，密树摇风翠交舞。\n妙处政自落笔难，安得君房妙言语。\n只将剧饮饯残春，一醉忘形到尔汝。\n黄香可人招不来，云烟落纸英词吐。\n三年与君巴峡游，至今诗名播西土。\n金华不生有嫡孙，一时纸贵人争覩。\n维莫之春作兹游，绝忆苏仙赋东武。\n从今风月三千篇，要扫冰溪九万楮。\n芰荷立水更重游，当戒行厨治尊俎。",
        "dynasty": "宋",
        "collection_info": null
    },
    {
        "title": "游西湖用中字韵呈直院高舍人",
        "author": "沈继祖",
        "content": "制兼内外文章伯，远过当年高侍中。\n运笔不停池水黑，举觞未厌酒珠红。\n泛舟但仰膺门峻，登岘夫何湛辈同。\n傥以言诗许商赐，诗工宁復恨人穷。",
        "dynasty": "宋",
        "collection_info": null
    },
    {
        "title": "题归州黄教授鲁斋",
        "author": "沈继祖",
        "content": "鲁斋居士自忘机，丈席凝尘日下帷。\n甫也犹为老宾客，参乎独得道精微。\n奏篇已草三千牍，大厦当求四十围。\n行矣道山邻日月，未容巴蜀久相依。",
        "dynasty": "宋",
        "collection_info": null
    },
    {
        "title": "山斋诗",
        "author": "沈继祖",
        "content": "置之一壑谢鲲像，画入三峰潘阆图。\n二子居山真得趣，山斋曾为写真无。",
        "dynasty": "宋",
        "collection_info": null
    },
    {
        "title": "俞舜俞作墨梅八轴皆取古人诗句请余赋之",
        "author": "沈继祖",
        "content": "天生万物俱森罗，诗人于梅诗独多。\n不言成蹊桃与李，何敢当此不类歌。\n由来画中有新诗，俞君造次以笔追。\n浑然莫知诗画异，手与心犹不自知。\n红杏花开惊羯鼓，虞美草认歌声舞。\n笔能招此玉梅梦，花非解语如欲语。\n我生身世两茫茫，独与此花交分长。\n书窗有月半弄影，山驿无风远有香。\n溪流落英送我别，谁念孤芳增皎洁。\n此时我有万斛愁，吹断参差山石裂。\n吴霜忽点双鬓华，故人各在天一涯。\n南望一枝书断绝，临风不復三叹嗟。\n天花何曾着禅定，百忧炼心澄古井。\n世有铁心石肠人，举似我诗应首肯。",
        "dynasty": "宋",
        "collection_info": null
    },
    {
        "title": "昭君村",
        "author": "沈继祖",
        "content": "黄沙漫空天一色，漠北阴山断行迹。\n明妃辞汉适单于，委骨胡沙无来日。\n心事欲向琵琶传，天荒地老何人识。\n胡鴈经年去会还，汉月几夜圆復缺。\n鴈飞那解寄音尘，月明不管人愁绝。\n冢上千年不改青，怨入边风与羌笛。\n谁为君王设此谋，纵杀画工果何益。\n至今犹使昭君村，有女炙面殊不惜。\n汉已无策唐效之，公主沦弃豺狼域。\n何不设备御狂胡，人言仲舒计已疏。\n不以女色媚穹庐，圣宋之德千古无。",
        "dynasty": "宋",
        "collection_info": null
    },
    {
        "title": "杏花村",
        "author": "沈继祖",
        "content": "杏破繁枝春意闹，牙盘堆实荐时新。\n仙家种此应知味，试问庐山姓董人。",
        "dynasty": "宋",
        "collection_info": null
    },
    {
        "title": "爱民堂为涪陵卢使君题",
        "author": "沈继祖",
        "content": "我来盛山郡，从公岁及朞。\n公之字鳏寡，乳保于婴儿。\n公去再改岁，所去尤见思。\n至今盛山民，敬奉卢公祠。\n借留既不遂，涪江移州麾。\n两地虽少异，所爱则均施。\n去秋少城役，与公同试闱。\n把臂道畴昔，耿耿青灯期。\n对床风雨夜，夜语惊闻鷄。\n日有文字乐，唱酬多新诗。\n讫事遍游览，扁舟更同归。\n涪陵五日留，民物何熙熙。\n道中行歌者，拍手童稚嬉。\n终岁闾里间，不闻吏卒追。\n皆曰贤太守，父母其忍欺。\n政成多休暇，百废举无遗。\n美哉轮奂新，有堂崇故基。\n名堂形至意，爱民真天资。\n同时王别驾，誉处出一辞。\n醉余书牓字，银鈎照江湄。\n有客涪陵来，称颂世所稀。\n坐想觞咏乐，形留而神驰。\n愿同邹湛辈，记名千载垂。\n惟公甚盛德，岂待于发挥。\n当闻卜式语，治民适其宜。\n辟如牧羊者，败群当去之。\n雪霜与雨露，天以成四时。\n威克与刚克，要不伤于慈。\n公藴经纶妙，未易坐井窥。\n因诗赞一二，以诏来者知。",
        "dynasty": "宋",
        "collection_info": null
    },
    {
        "title": "友善堂为张以道题",
        "author": "沈继祖",
        "content": "上士与下士，多闻或寡闻。\n子诚能尚友，我亦叹离羣。\n磨琢功当进，金兰志不分。\n孝标何所见，但广绝交文。",
        "dynasty": "宋",
        "collection_info": null
    },
    {
        "title": "送直阁刘郎中知平江府",
        "author": "沈继祖",
        "content": "星郎星使两俱优，三辅黄图帝选侯。\n万里登瀛超弱水，一轮有月照苏州。\n刀飞雪缕夸鲈鲙，云作奇峰簇虎丘。\n太守能书传宝帖，洞庭应寄橘千头。",
        "dynasty": "宋",
        "collection_info": null
    },
    {
        "title": "送洪内翰知太平府",
        "author": "沈继祖",
        "content": "文章有正派，此派公独传。\n中绝仅如綫，鸾胶真续弦。\n自有科举累，吾道几弃捐。\n相挻入茫昧，一律争谈玄。\n谁洗新学肠，少愈自圣颠。\n斯文日琢丧，未丧关诸天。\n上帝实惠顾，为时生此贤。\n高文破崖岸，天地发大全。\n论事似陆贽，实录如史迁。\n绪余寄吟咏，直追风雅篇。\n根本于丘轲，道德其渊源。\n如奏清庙瑟，三叹遗音存。\n如闻阳春曲，和者奚寡焉。\n公昔在西掖，丝纶代王言。\n胥吏俱腕脱，思涌惊飞泉。\n玉堂久挥翰，夜席屡为前。\n禁中得颇牧，可但词采专。\n草书招赞普，传檄定幽燕。\n欲清塞北尘，自许素志坚。\n经纶天下手，绘像期凌烟。\n异论忽矛盾，去国何翩然。\n申伯宣辅相，有时于蕃宣。\n帆锦落天东，寒色与江连。\n雪意聚忽散，鴈字整復偏。\n行行采石江，斗酒酹谪僊。\n古来文士贵，宠数极异恩。\n金井沃醉面，落笔动至尊。\n愿言投谮者，以雪千载冤。\n伟哉扶靴气，宁復事拘挛。\n异世傥同调，一繫五湖船。",
        "dynasty": "宋",
        "collection_info": null
    },
    {
        "title": "上章帅侍郎  其一",
        "author": "沈继祖",
        "content": "太平之兆从西起，西方人兮独宏伟。\n中兴三相西蜀英，魏雍沂国封鼎峙。\n得君之专不约同，应龙翔云鱼有水。\n大勋将集自有时，时望今归章夫子。\n岷峨英气蟠千年，十年鬰蟠一朝启。\n固应世命生大材，天下重轻之所繫。\n六鳌不动海岳崇，八柱檠天穹窿倚。",
        "dynasty": "宋",
        "collection_info": null
    },
    {
        "title": "上章帅侍郎  其二",
        "author": "沈继祖",
        "content": "寿皇燕翼贻孙谋，寘公从橐良有以。\n龙蟠虎踞帝王都，居守重任不轻畀。\n神州陆沉五终星，有雠未復己三世。\n经营江表诚急先，移镇上流实隆委。\n议和但苟朝夕安，岁输金缯殊未已。\n无事坐养百万师，所虑民贫财益匮。\n胡雏何知蓄狂谋，天其启我或在此。\n荆州昔号用武国，曹瞒落笔惊刘备。\n况今吴蜀势连衡，乘时振槁悉披靡。\n料人当要知料己，上策由来当自治。\n实边至计耕与桑，祖逖未可成败议。\n祖宗德泽在遗黎，中原自有壶浆至。\n我公恩信结人深，岂独长城贤万里。\n尝闻机会不容髮，尚父宵征奚暇寐。\n诸葛手握将相权，愿改吾短不自恃。\n其心休休能有容，即是古人勋业地。\n往时韩富屡守藩，以养威望须历试。\n一旦大用无间言，列圣用人有深意。\n虽然五大不在边，端委面槐乃公位。\n玄龄如晦不言功，持效于君兼众美。\n大江之西有癯儒，半生混迹渔樵裏。\n兵书一箧老无功，耿耿但余忧国泪。\n一官漫仕不疗饥，五斗折腰安敢耻。\n沮漳时倚仲宣楼，往事成尘谁復纪。\n此生幸识元紫芝，今为晏御尤自喜。\n冯驩欲歌归来乎，绕朝有策不用耳。\n函关请封一丸泥，赞普可招尺书纸。\n我思古人不可见，空对孤灯慕青史。\n公能挈之于沉渊，犹拟楯墨书檄字。\n举似孙郎帐下儿，或能道人意中事。",
        "dynasty": "宋",
        "collection_info": null
    },
    {
        "title": "上扬州钱帅",
        "author": "沈继祖",
        "content": "名世半千推硕德，淮南第一是扬州。\n一尘不动边民乐，知有威声慑虏酋。\n人谓儒生将略疏，世人元未识真儒。\n天下武夫俱夺气，钱公赤手缚于菟。\n丰水有芑岂不仕，论者以为数世仁。\n寿皇所以遗嗣圣，如此真材有几人。\n夷虏久知唐李揆，近闻松漠抗毡车。\n虏在目中余事耳，不烦遥度扫穹庐。\n天津桥上骑馿客，儒者知兵似晋公。\n五大在边非所称，谋谟合在庙堂中。\n春风十里杨花路，天下花中独有琼。\n樽俎折衝多胜赏，一时纸贵有诗声。\n淮南好客词人盛，风雅而来大小山。\n旧客尚余枚叟在，秋风零落鬓毛班。\n联名鴈塔终呈再，讨贼螺川又几年。\n范叔一寒今若此，绨袍或有故人怜。\n少陵去阆依严郑，彭泽还家太守贤。\n北道主人天下士，何须羞涩问囊钱。\n万事消磨独有诗，人言此派在江西。\n所期诵句百僚上，佳士由来经品题。",
        "dynasty": "宋",
        "collection_info": null
    },
    {
        "title": "又代上张帅太尉",
        "author": "沈继祖",
        "content": "三杰人材有重轻，子房呼字不呼名。\n天授家传此韬略，固应堂上有奇兵。\n方虎成功张仲在，惟忠与孝一心纯。\n英姿鹦鹉洲前见，异日麒麟閤上人。\n挟纩皆由一语温，吮疽效命亦前闻。\n听得武昌军士说，张家军比岳家军。\n元颜辛巳寇边日，十骑能收唐邓州。\n奈何养兵一百万，岁以金缯遗虏囚。\n春秋尚復九世雠，和议于今六十秋。\n诸将宁无持禄念，将军必不为身谋。",
        "dynasty": "宋",
        "collection_info": null
    },
    {
        "title": "三月晦日即席和章帅侍郎",
        "author": "沈继祖",
        "content": "玉帐清无一点尘，浃旬休暇乐延宾。\n二天共醉千钟酒，三月惟余一日春。\n风急鸟雏犹唤友，雨晴燕子也留人。\n骊珠八七盈怀袖，归去行囊喜不贫。",
        "dynasty": "宋",
        "collection_info": null
    },
    {
        "title": "和阎帅侍郎见寄",
        "author": "沈继祖",
        "content": "全荆百万兵屯云，甲光耀日争晶荧。\n中有诗书礼乐帅，声色不动今孔明。\n幕府昼闲多啸咏，风流文采被诸生。\n嗟予入蜀四载久，恨未得承謦欬声。\n今为属县方託迹，似闻号召将朝京。\n荆州一纸贤十部，字画飞动诗语清。\n居然二妙到蔀屋，再拜庄诵心已倾。\n忆昔锦城秋月裏，张侯更迭赋歌行。\n人生聚散不可料，如月圆缺与阴晴。\n岂期斐章辱赐和，骊珠宝璐箧笥盈。\n傥因徐辟见孟子，有志未就公其成。",
        "dynasty": "宋",
        "collection_info": null
    },
    {
        "title": "次瞿塘寄呈杨帅",
        "author": "沈继祖",
        "content": "转柁边楼隔夕阳，竹枝歌断送飞航。\n敢同计事追韩信，每辱扬鞭问葛彊。\n鴈影入江三峡冷，猿音呼月五更长。\n功名岁晚貂裘弊，归鬓应怜已点霜。",
        "dynasty": "宋",
        "collection_info": null
    },
    {
        "title": "送阁学袁尚书帅蜀分得云字韵",
        "author": "沈继祖",
        "content": "秋郊时出祖，秋尽不余分。\n西湖贮秋色，护日浮轻云。\n煌煌元戎乘，行旃驻河濆。\n璧水官僚多，飞盖凝祥氛。\n坐间皆诗流，觞咏更纷纭。\n司成风骚将，诗坛推冠军。\n分韵召众作，号令听鼓鼖。\n古诗重送别，今当超前闻。\n伟哉益州牧，学奥穷典坟。\n知略辏上前，一洗凡马群。\n久着侍臣冠，献纳趋朝昕。\n全蜀谋帅重，临遣上意勤。\n惟先抚摩术，可策恢復勋。\n大雠竟未復，以周事夷獯。\n蜀民贫已甚，苛取犹丝棼。\n公施活国手，如拯溺救焚。\n未省锦城乐，侈靡徒纷纷。\n行看清献归，以道佐吾君。\n百壶致饮饯，宁復惜醉醺。\n蜀都虽可赋，于公何足云。\n诸葛有盛心，独得之河汾。\n赠言吾岂敢，此意渺无垠。\n抑使后来者，有感于斯文。",
        "dynasty": "宋",
        "collection_info": null
    },
    {
        "title": "送杨侍郎帅江陵  其一",
        "author": "沈继祖",
        "content": "王眷勤三接，儒流见一真。\n维申柔且直，于尹学焉臣。\n玉铉当调化，金城要得人。\n行看司马相，端委静边尘。",
        "dynasty": "宋",
        "collection_info": null
    },
    {
        "title": "送杨侍郎帅江陵  其二",
        "author": "沈继祖",
        "content": "蜀道登门日，于今十五秋。\n恩勤怀荐祢，飘泊久依刘。\n兹辍中台望，将宽北顾忧。\n望之多献纳，有欲为王留。",
        "dynasty": "宋",
        "collection_info": null
    },
    {
        "title": "送閤学袁尚书帅蜀  其一",
        "author": "沈继祖",
        "content": "平章西事久仪图，朝有佥言帝曰俞。\n竟识向来袁彦道，无忧今有管夷吾。\n汉中席捲三秦定，卞子功成两虎俱。\n根本所先能用蜀，况乘兴运即擒胡。\n蜀备三边北最多，西南未易便包戈。\n嗟哉作俑茶盐酒，久矣疲民战守和。\n筑室道谋须勇决，养鱼沸鼎益烦苛。\n归来便把中书笔，留与儿童日咏歌。",
        "dynasty": "宋",
        "collection_info": null
    },
    {
        "title": "送閤学袁尚书帅蜀  其二",
        "author": "沈继祖",
        "content": "兵书一箧老空休，尚记当年寓益州。\n扪蝨盖尝谈世事，鲙鲈聊復寄扁舟。\n我方泥饮夸严尹，公喜逢时过武侯。\n作此短歌怀感遇，运斤班郢独包羞。",
        "dynasty": "宋",
        "collection_info": null
    },
    {
        "title": "送杨寺丞浑父帅安康",
        "author": "沈继祖",
        "content": "杨子声名鹤在阴，诗书作帅有谋深。\n开关入洛平如掌，击楫中流酬此心。\n胡运只今那得久，齐疆指日自归侵。\n君当草奏摅忠愤，所领州名力去金。",
        "dynasty": "宋",
        "collection_info": null
    },
    {
        "title": "寄题新昌簿厅绿阴亭",
        "author": "沈继祖",
        "content": "洛下追收黄耳信，林间闻创绿阴亭。\n千章古树虚帘接，四月清风羽扇停。\n兄弟头颅时感叹，江湖岁月久飘零。\n对床夜话知他日，幽赏如何得细听。",
        "dynasty": "宋",
        "collection_info": null
    },
    {
        "title": "雪  其一",
        "author": "黄景说",
        "content": "说道羞明却不羞，日光玉洁共飞浮。\n天人胸次明如洗，肯似人间只暗投。",
        "dynasty": "宋",
        "collection_info": null
    },
    {
        "title": "雪  其二",
        "author": "黄景说",
        "content": "瑶林中有翳桑儿，鼎贵生涯不救饥。\n愿缩天人散花手，放渠奔走趁晨炊。",
        "dynasty": "宋",
        "collection_info": null
    },
    {
        "title": "古风贺周益公休致",
        "author": "黄景说",
        "content": "相公能辞一品官，不能辞他九转丹。\n相公能却万钟粟，不能却他长生箓。\n潭潭之居移气体，新年七十儿童似。\n朝明见客步如飞，窗下时时看细字。\n高车得似垂车荣，巍冠何如挂冠清。\n深衣独乐真天人，谁其友之聃与彭。",
        "dynasty": "宋",
        "collection_info": null
    },
    {
        "title": "诗一首",
        "author": "黄景说",
        "content": "居乡如处子，居官如战士。\n处子常畏人，战士惟有死。\n儿曹书诸绅，勿谓平平耳。",
        "dynasty": "宋",
        "collection_info": null
    },
    {
        "title": "梨岭遇雨",
        "author": "黄景说",
        "content": "黑风吹雨又黄昏，鸡犬数声何处村。\n身在岭云飞处湿，不关别泪溅成痕。",
        "dynasty": "宋",
        "collection_info": null
    },
    {
        "title": "句  其一",
        "author": "黄景说",
        "content": "一落风尘即厚颜。",
        "dynasty": "宋",
        "collection_info": null
    },
    {
        "title": "句  其二",
        "author": "黄景说",
        "content": "侬是水仙鸿雁行。",
        "dynasty": "宋",
        "collection_info": null
    },
    {
        "title": "句  其三",
        "author": "黄景说",
        "content": "谁与诗人管醉魂。",
        "dynasty": "宋",
        "collection_info": null
    },
    {
        "title": "句  其四",
        "author": "黄景说",
        "content": "孤标只合在孤山。",
        "dynasty": "宋",
        "collection_info": null
    },
    {
        "title": "句  其五",
        "author": "黄景说",
        "content": "清杀玉川文字肠。",
        "dynasty": "宋",
        "collection_info": null
    },
    {
        "title": "句  其六",
        "author": "黄景说",
        "content": "临风长作南枝想。",
        "dynasty": "宋",
        "collection_info": null
    },
    {
        "title": "句  其七",
        "author": "黄景说",
        "content": "一身尽着雪衣裳。",
        "dynasty": "宋",
        "collection_info": null
    },
    {
        "title": "句  其八",
        "author": "黄景说",
        "content": "落日天寒客自愁。",
        "dynasty": "宋",
        "collection_info": null
    },
    {
        "title": "句  其九",
        "author": "黄景说",
        "content": "政尔玉壶相俎豆。",
        "dynasty": "宋",
        "collection_info": null
    },
    {
        "title": "句  其一○",
        "author": "黄景说",
        "content": "万木逢霜一劫灰。",
        "dynasty": "宋",
        "collection_info": null
    },
    {
        "title": "句  其一一",
        "author": "黄景说",
        "content": "肯随桃李斗梳妆。",
        "dynasty": "宋",
        "collection_info": null
    },
    {
        "title": "何岭怀古",
        "author": "黄钟",
        "content": "缕缕浮云一线穿，老松窈窕石娟娟。\n五芝采就辞尘𡏖，九鲤飞时忆汉年。\n岭尽斜阳犹迫翠，风清层磴可谈玄。\n庐江去后寻消息，肯与淮南共拍肩。",
        "dynasty": "宋",
        "collection_info": null
    },
    {
        "title": "上亭驿",
        "author": "杨子方",
        "content": "时平总忽忠臣语，世乱仍遭弄臣侮。\n至今说到忒郎当，行路犹能痛千古。",
        "dynasty": "宋",
        "collection_info": null
    },
    {
        "title": "句",
        "author": "杨子方",
        "content": "频看召客趋金马，再见丰年出石鱼。",
        "dynasty": "宋",
        "collection_info": null
    },
    {
        "title": "挽崔舍人  其一",
        "author": "赵彦中",
        "content": "直上青霄早，秋翎插健雕。\n心源九云梦，笔阵几嫖姚。\n视草含英凤，封章落贵貂。\n身前茂陵稿，及谒汉皇朝。",
        "dynasty": "宋",
        "collection_info": null
    },
    {
        "title": "挽崔舍人  其二",
        "author": "赵彦中",
        "content": "仙院分宵直，书庭接翼翔。\n情忘海夫臭，语借令君香。\n壮髮犹藏葆，生刍已奠觞。\n修文平日事，地下亦为郎。",
        "dynasty": "宋",
        "collection_info": null
    },
    {
        "title": "挽崔舍人  其一",
        "author": "史弥大",
        "content": "在昔夸三喜，于今萃一门。\n周还陪帝学，终始代王言。\n晋擢倾人望，规陈悉治原。\n彼苍无处问，才大合调元。",
        "dynasty": "宋",
        "collection_info": null
    },
    {
        "title": "挽崔舍人  其二",
        "author": "史弥大",
        "content": "忆昨登瀛日，相亲意最深。\n耽书加我癖，体国见君心。\n遽就黄粱梦，空遗丹扆箴。\n堂堂那復有，衰涕泫霑襟。",
        "dynasty": "宋",
        "collection_info": null
    },
    {
        "title": "谒越公墓",
        "author": "史弥大",
        "content": "满眼松楸护石茔，此来倍觉暗伤情。\n烟云深处眠翁仲，俎豆香时荐特牲。\n一寺近迴溪水曲，万山青向墓门横。\n杨花无限萦春思，送我轻舟十里程。",
        "dynasty": "宋",
        "collection_info": null
    },
    {
        "title": "斗起亭",
        "author": "陈愿",
        "content": "乞得雨初霁，登临一解颜。\n自携斑竹枝，来对白云山。\n月色朦胧裏，溪声远近间。\n相留且盘礴，莫惜夜深还。",
        "dynasty": "宋",
        "collection_info": null
    },
    {
        "title": "题夹漈草堂",
        "author": "郑侨",
        "content": "杪秋寻远山，幽怀鬰冲冲。\n草堂跨层崖，夕阳山影空。\n高人辞天禄，结交杖藜翁。\n游氛暗九土，岁晚余曷从。\n泠泠夹漈水，谡谡长松风。\n思之不可见，泪落秋云中。",
        "dynasty": "宋",
        "collection_info": null
    },
    {
        "title": "落梅",
        "author": "王时叙",
        "content": "廿年作伴是相知，每岁花开红满枝。\n可惜一朝零落尽，暗香疏影问谁之。",
        "dynasty": "宋",
        "collection_info": null
    },
    {
        "title": "惜母山新路词",
        "author": "王时叙",
        "content": "惜母山前龙女祠，画船送客黄金巵。\n从他坐唱阳关曲，只唱新开石路词。",
        "dynasty": "宋",
        "collection_info": null
    },
    {
        "title": "题图南像",
        "author": "王时叙",
        "content": "西华山中爱睡臣，何曾睡过百年春。\n争如警枕惺惺者，终作干坤不朽人。",
        "dynasty": "宋",
        "collection_info": null
    },
    {
        "title": "句  其一",
        "author": "刘兴祖",
        "content": "无人重高节，徒自抱贞心。",
        "dynasty": "宋",
        "collection_info": null
    },
    {
        "title": "句  其二",
        "author": "刘兴祖",
        "content": "萌开箨已垂，结叶如成枝。",
        "dynasty": "宋",
        "collection_info": null
    },
    {
        "title": "句  其三",
        "author": "刘兴祖",
        "content": "谁能制长笛，当为玉龙吟。",
        "dynasty": "宋",
        "collection_info": null
    },
    {
        "title": "题梵竹卿蓬居",
        "author": "钱文",
        "content": "梅绕蓬居不计株，水仙数畹斗芳腴。\n竺卿白业二香妙，世界红尘一点无。\n可比远公莲社胜，应嗟陶令菊园芜。\n炉熏清鼻茗浇舌，月浸松窗对结趺。",
        "dynasty": "宋",
        "collection_info": null
    },
    {
        "title": "过大桥并出界偶成四绝寄邵阳父老  其一",
        "author": "赵鼐",
        "content": "行过邮亭日未西，遮留父老杂童儿。\n寄言我自无遗爱，底事潸然出涕洟。",
        "dynasty": "宋",
        "collection_info": null
    },
    {
        "title": "过大桥并出界偶成四绝寄邵阳父老  其二",
        "author": "赵鼐",
        "content": "闻说当年送沈君，一城攀卧尽沾巾。\n续貂虽不亲传授，也解规随继后尘。",
        "dynasty": "宋",
        "collection_info": null
    },
    {
        "title": "过大桥并出界偶成四绝寄邵阳父老  其三",
        "author": "赵鼐",
        "content": "邵阳拙政一年余，不暇精思及远图。\n且了眼前无饿殍，家家温饱是良谟。",
        "dynasty": "宋",
        "collection_info": null
    },
    {
        "title": "八咏楼",
        "author": "丁逢",
        "content": "槛外溪山缥缈楼，共看雨歇涨痕收。\n天开图画无穷态，峡束盘涡自在流。\n赋咏偶然休弔古，登临政尔可销忧。\n邛徕九折经行遍，又向东吴寄此游。",
        "dynasty": "宋",
        "collection_info": null
    },
    {
        "title": "后十日重游",
        "author": "丁逢",
        "content": "层楼重到已经旬，远岫晴岚发兴清。\n风送炎天堕冰雪，香清仙界引星辰。\n茶瓜暂唤林间客，杖履长输物外人。\n便欲从游赤松子，君恩应许乞微身。",
        "dynasty": "宋",
        "collection_info": null
    },
    {
        "title": "赠姜邦杰  其一",
        "author": "丁逢",
        "content": "人间谁得似留侯，何但功名唾手收。\n皮裏阳秋有公论，胸中泾渭不同流。\n餐梨久验轻身诀，辟谷长怀许国忧。\n傥非暮年专一壑，岂能真伴赤松游。",
        "dynasty": "宋",
        "collection_info": null
    },
    {
        "title": "赠姜邦杰  其二",
        "author": "丁逢",
        "content": "鹰扬家世尚精神，授钺宣麻命数新。\n眷重先帝传禅日，恩除今上继承辰。\n谋猷合去陪诸老，眉宇重来看万人。\n约我登楼共秋月，少留不负百年身。",
        "dynasty": "宋",
        "collection_info": null
    },
    {
        "title": "次袁尚书巫山十二峰二十五韵",
        "author": "丁逢",
        "content": "半雨半晴山弄姿，湿云吹风不成痴。\n蘼芜渐徧楚宫碧，葡萄未涨巴江迟。\n西南大尹初涉境，山川效职加瑰奇。\n翠屏窥窗故娟妙，松峦映掩相参差。\n浮云击汰睨青壁，灵君一去今安之。\n吟情浩荡隘宇宙，万景敢云骄莫随。\n当年楚境半天下，孱王醉梦方昏疲。\n珊瑚玉佩赤帝女，星髾羽盖蜺旌旗。\n锡符赐荣岂无意，侍臣託讽褰帱帷。\n尹今文采继骚雅，梦得诗魂羞竹枝。\n吾行一百八盘上，钻天但觉天云低。\n荒荒野驿虎豹怒，阴阴岭树猿猱嬉。\n危登险陟倦三伏，口呿背浃嗟胡为。\n岂知舟行有奇观，山灵秘惜留归时。\n青帘白舫夙已具，芒鞋布袜将从兹。\n胸中邱壑未尘土，头上岁月从驱驰。\n虽无胜具逐支许，尚有乐趣同周施。\n何当投劾便归去，发船打鼓清江湄。\n更催尺一唤公觐，同看二六浮修眉。\n常山蛇阵想鱼腹，建溪龙焙倾蟇颐。\n摊钱昼浪看三老，杖藜晚岸寻名缁。\n昔人汶岭寄书帖，更歌蜀道先吁嘻，未若尹外岳牧中丞疑。\n惠爱春江之赴沧海，清明秋月之挂峨嵋。\n尽驱三峡波涛笔，第入思齐访落诗。",
        "dynasty": "宋",
        "collection_info": null
    },
    {
        "title": "东山",
        "author": "丁逢",
        "content": "水绕山围夏木苍，旧时贤相读书堂。\n窗间远岫供吟遍，来倚阑干半月凉。",
        "dynasty": "宋",
        "collection_info": null
    },
    {
        "title": "劝农香山",
        "author": "丁逢",
        "content": "宿云留润欲侵衣，草长山腰路溅泥。\n映屋画图花远近，接畦湍濑水高低。\n人趋南亩生涯乐，春入东菑土脉齐。\n说与老农还自笑，近来辛苦惯扶犁。",
        "dynasty": "宋",
        "collection_info": null
    },
    {
        "title": "到郴",
        "author": "丁逢",
        "content": "眼界山逾碧，腰舆步转高。\n未疑御魑魅，自笑尹鼯猱。\n末路成三折，衰年感二毛。\n次山虽漫仕，安敢遽辞劳。",
        "dynasty": "宋",
        "collection_info": null
    },
    {
        "title": "句  其一",
        "author": "丁逢",
        "content": "山来分楚越，水落会蒸湘。",
        "dynasty": "宋",
        "collection_info": null
    },
    {
        "title": "句  其二",
        "author": "丁逢",
        "content": "鹿走旧随云底去，鹤翻时带雨飞来。",
        "dynasty": "宋",
        "collection_info": null
    },
    {
        "title": "东屯行",
        "author": "白巽",
        "content": "雨足稻畦春水满，插秧未半青短短。\n马尘追逐下关头，北望东屯转山坂。\n一川洗尽峡中想，远浦疎林分气象。\n沟塍漫漫堰源低，滩濑泠泠石矶响。\n中田筑场亦有庐，翚飞夏屋何渠渠。\n李氏之子今地主，少陵祠堂疑故居。",
        "dynasty": "宋",
        "collection_info": null
    },
    {
        "title": "句",
        "author": "白巽",
        "content": "分符真吏隠，燕寝傍岩栖。",
        "dynasty": "宋",
        "collection_info": null
    },
    {
        "title": "句",
        "author": "王繁",
        "content": "万山飞不出，守令最相亲。",
        "dynasty": "宋",
        "collection_info": null
    },
    {
        "title": "小桃源",
        "author": "张师夔",
        "content": "策杖西行路曲斜，一溪春水野人家。\n武陵胜处今何在，不问桃源问落花。",
        "dynasty": "宋",
        "collection_info": null
    },
    {
        "title": "小桃源用张师夔韵",
        "author": "刘仲达",
        "content": "桑麻遍野荫横斜，茅舍人烟四五家。\n便作武陵溪上看，春来何处不开花。",
        "dynasty": "宋",
        "collection_info": null
    },
    {
        "title": "书义倡传后",
        "author": "钟明",
        "content": "洞庭之南潇湘浦，佳人娟娟隔秋渚。\n门前冠盖但如云，玉貌当年谁为主。\n风流学士淮海英，解作多情断肠句。\n流传往往过湖岭，未见谁知心已赴。\n举首却在天一方，直北中原数千里。\n自怜容华能几时，相见河清不可俟。\n北来迁客古藤州，度湘独弔长沙傅。\n天涯流落行路难，暂解征鞍聊一顾。\n横波不作常人看，邂逅乃慰平生慕。\n兰堂置酒罗馐珍，明烛烧膏为延伫。\n清歌宛转遶梁尘，博山空蒙散烟雾。\n雕床斗帐芙蓉褥，上有鸳鸯合欢被。\n红颜深夜承燕娱，玉笋清晨奉巾屦。\n匆匆不尽新知乐，惟有此身为君许。\n但说恩情有重来，何期一别岁将暮。\n午枕孤眠魂梦惊，梦君来别如平生。\n与君已别復何别，此别无乃非吉征。\n万里海风掀雪浪，魂招不归竟长往。\n效死君前君不知，向来宿约无期爽。\n君不见二妃追舜号苍梧，恨染湘竹终不枯。\n无情湘水自东注，至今斑笋盈江隅。\n屈原九歌岂不好，煎胶续絃千古无。\n我今试作义倡传，尚使风期后来见。",
        "dynasty": "宋",
        "collection_info": null
    },
    {
        "title": "绝句",
        "author": "彭正建",
        "content": "天与莲峰作幸民，旧时相识几犹存。\n家书千里懒开眼，僦屋两间长闭门。",
        "dynasty": "宋",
        "collection_info": null
    },
    {
        "title": "吴太守",
        "author": "醉道人",
        "content": "暂别蓬莱海上游，偶逢太守问缘由。\n身居北斗星杓下，剑挂南宫月角头。\n道我醉来真个醉，不知愁是怎生愁。\n相逢何事不相认，却驾白云归去休。",
        "dynasty": "宋",
        "collection_info": null
    },
    {
        "title": "冲虚观",
        "author": "梁真素",
        "content": "三千六百丈罗浮，来今往古得仙游。\n转头丹葛如昨日，接武苏辕能几秋。\n石洞尚听黄鹤语，铁桥仍见紫云留。\n当时野老呕吟地，试问山灵记得否。",
        "dynasty": "宋",
        "collection_info": null
    },
    {
        "title": "题天封寺",
        "author": "释慧明",
        "content": "华顶当空出，云霞宿殿庭。\n八荒同纳纳，一气转冥冥。\n日驭经檐过，天河俯槛听。\n长年苔径合，无客到岩扃。",
        "dynasty": "宋",
        "collection_info": null
    },
    {
        "title": "题陆贾大夫庙",
        "author": "梁竑",
        "content": "刘郎辛苦逐秦鹿，尚欲长鞭及马腹。\n蛮夷大长梦不惊，海边椎髻乘黄屋。\n江淮貔貅始闲暇，忍使驱令渡篁竹。\n陆生手持尺二组，唤起老子同分肉。\n诗书尚晓駡儒翁，岂忧桀骜难拘束。\n筑坛再拜受王印，雄辨泠泠听不足。\n当时未有北人辅，留寓年深染污俗。\n乍闻高论耳目清，如掩笙簧奏冰玉。\n境中胜处应更履，更泝余皇到山麓。\n大夫何独粤人重，汉廷公卿俱竦服。\n陈平奇计须深念，张子全身甘辟谷。\n此外候王希识字，带砺功存半诛戮。\n惟君坐使将相欢，燕喜优游刘氏福。\n年少终军学高步，空有英称命难续。\n乃知智者应世间，妙似庖丁奏刀熟。\n往事浮云变灭尽，越水悠悠浸山绿。\n荒祠寂寞傍僧居，日暮饥鸦噪乔木。\n我来三叹重迟留，为酌寒泉荐秋菊。",
        "dynasty": "宋",
        "collection_info": null
    },
    {
        "title": "湖山楼",
        "author": "梁竑",
        "content": "千峰背负乌聊山，一区面蛰龙停渊。\n壶中日月自天地，淮南鸡犬皆神仙。\n当湖次第列小隠，花坞直与山房连。\n海棠成径当步障，藕花满洲宜泛船。\n竹斋潇潇碧玉干，菊坡采采黄金钱。\n月观无云饱秋色，风松有雷惊昼眠。\n流杯不减昔曲水，烹茶况汲今蒙泉。\n山家四时无不好，跨蹇扶筇性所便。\n主人早岁取科第，策足要津先着鞭。\n声名藉甚四十载，三朝眷注知才贤。\n方今圣人勇于治，搜罗侧隠无弃捐。\n乡里老成相继出，如公自合比其肩。\n遂持一节向江右，即赐十行朝日边。\n那知念念作归计，把玩图画心茫然。\n他日乞身谅未晚，赤松黄石相忘年。\n观公名楼自有意，流行坎止岂非天。\n扁舟过公一夕耳，心屡欲往身无缘。\n逮公来归我亦老，卜隣共赋招隠篇。",
        "dynasty": "宋",
        "collection_info": null
    },
    {
        "title": "与荣西",
        "author": "释怀敞",
        "content": "不露锋芒意已彰，扬眉早堕识情乡。\n着衣吃饭自成现，打瓦钻龟空着忙。\n若信师姑元女子，无疑日本即南唐。\n一天月色澄江上，底意分明不覆藏。",
        "dynasty": "宋",
        "collection_info": null
    },
    {
        "title": "题梅山",
        "author": "赵必橦",
        "content": "一隠吴门访此山，深怜汉鼎尚多艰。\n片言倘得回天听，未必仙名满世间。",
        "dynasty": "宋",
        "collection_info": null
    },
    {
        "title": "句",
        "author": "赵必橦",
        "content": "昔时说易希程氏，今日传经愧伏生。",
        "dynasty": "宋",
        "collection_info": null
    },
    {
        "title": "为三状元咏",
        "author": "干道民谣",
        "content": "翀峰龟岭与龙屿，三处山川实壮哉。\n相去之间不百里，七年三度状元来。",
        "dynasty": "宋",
        "collection_info": null
    },
    {
        "title": "连宵得雨应祷",
        "author": "袁说友",
        "content": "蜀旱昔流行，皇恩念凋瘵。\n饥寒乏冬酒，烹剥仰春菜。\n二麦傥復失，一饱竟安在。\n当春苦旱干，甘泽未沾沛。\n奔走山川灵，翻覆云雨改。\n连宵建瓴水，万亩轻花穗。\n如渴饮得泉，如病药得瘥。\n高原沃清润，热蒸蒙濯洒。\n只今麦陇收，可以日月待。\n喜气挂珠玉，词源拥涛濑。\n自怜忧国愿，窘似生体疥。\n得此霢霂益，遂入清凉界。\n容我早归田，怀章东望拜。",
        "dynasty": "宋",
        "collection_info": null
    },
    {
        "title": "被旨许浦阅舟归",
        "author": "袁说友",
        "content": "皇家百万兵，一一拱行阙。\n肦恩劳军士，有诏涓良月。\n鸣銮肃天仗，君王自亲阅。\n旌旗照鼙鼓，铠甲耀冰雪。\n金缯辱君赐，再拜嵩呼迭。\n天子曰嘻哉，长江殆虚设。\n云屯皆壮士，宁有中外别。\n乃命臣某某，腆犒均行列。\n许之问军旅，利害与优劣。\n臣闻畴昔论，舟师利通捷。\n出入如风驰，进退如电掣。\n乡来经始意，规置有余烈。\n更张一何误，事亦随废缺。\n横舟卧平沙，鍪胄半折裂。\n蒙衝纔什五，水卒无枭杰。\n祇今众弊见，噤不一语决。\n往往忧国者，无路伸喙舌。\n小臣愧不敏，衔命纡华节。\n愿陈一得虑，竹头而木屑。\n方略许图上，稽首思罄竭。\n君王赦其愚，臣敢毕其说。",
        "dynasty": "宋",
        "collection_info": null
    },
    {
        "title": "书怀  其一",
        "author": "袁说友",
        "content": "摊书志尚友，咄咄心如痴。\n上言思尧舜，下言商龙夔。\n搜奇日有富，得句中自怡。\n家人问产业，即曰非所知。",
        "dynasty": "宋",
        "collection_info": null
    },
    {
        "title": "书怀  其二",
        "author": "袁说友",
        "content": "古人不可见，古书今可求。\n寻源谢潢污，至味捐珍羞。\n朝曦去还至，夜炬燃復休。\n从此饱文字，不闻饥饿愁。",
        "dynasty": "宋",
        "collection_info": null
    },
    {
        "title": "采石遇顺风",
        "author": "袁说友",
        "content": "我观挽强弓，去镞不可止。\n弓力小有尽，所至亦无几。\n又观鸿鹄飞，冲霄势难已。\n天高羽翼倦，俄復知还矣。\n何如我行舟，雄风东北起。\n危樯张横幅，波涛涌前水。\n青山掠窗户，白浪送舟尾。\n快哉一帆速，何止万牛比。\n飞蓬偶飐滟，稚子且忧喜。\n众曰无彼惧，天借此风只。\n鸣钲十数过，瞬目三百里。\n嗟我出修门，江浙半经履。\n轻舟纵壑便，未见捷如此。\n颇闻顺逆势，殆似倚伏理。\n逆境当反视，顺亦无自侈。\n今朝进固锐，明日去还弛。\n迟速本何常，付之造物耳。",
        "dynasty": "宋",
        "collection_info": null
    },
    {
        "title": "过风顶山",
        "author": "袁说友",
        "content": "直上风顶山，如接天上语。\n环观千里内，此山峙为主。\n循彼下山脊，翠石满原膴。\n巉岩巧雕刻，诡特效蟠舞。\n青苍高一色，磊块千万数。\n光腻细泼油，滋腴润经雨。\n攒天石林居，绵地三茅宇。\n大湖石可并，灵壁磬同取。\n少却俄回首，一洞视须俯。\n崖深拱四壁，下蛰蛟龙虎。\n梯蹑不可下，蹲望深可怖。\n但觉拂衣尘，微风洞门鼓。\n太息天地间，纷纷诧奇覩。\n云收树阴转，山浄川华吐。\n长吟笔力穷，小憩去程阻。",
        "dynasty": "宋",
        "collection_info": null
    },
    {
        "title": "泊采石登蛾眉亭蛾眉山为云霭所蔽",
        "author": "袁说友",
        "content": "平生山水缘，所阅辄相偶。\n寻幽半江浙，领擥如益友。\n我闻姑孰下，二梁山对守。\n两娥颦黛远，久落诗人手。\n今行适未到，梦寐念殊久。\n今朝古亭上，四望一无有。\n风岚暝四合，云沙涨江口。\n渺渺天际间，了不辨妍丑。\n登临漫连日，所得竟何取。\n嗟予山泽姿，林泉剩奔走。\n岁晚忆蛾眉，欲见事还否。\n人间遇不遇，难以智力诱。\n坠楼人不见，举案情何厚。\n何如对此山，远拂双眉柳。\n风樯明日上，相期后牛首。\n天浄楚江寒，黄昏一杯酒。",
        "dynasty": "宋",
        "collection_info": null
    },
    {
        "title": "过新滩百里小驻峡州城",
        "author": "袁说友",
        "content": "明朝上巴江，日日峡中行。\n天险三峡路，峡险滩头程。\n就中十二滩，新滩尤可惊。\n父老记往时，此地江流平。\n一朝陵谷变，崩裂山峥嵘。\n大崖江裏卧，小石江心横。\n作此一大滩，水石相吞并。\n涛雷殷昼夜，浪雪鸣轩轰。\n空山十里遥，已接千鼓声。\n末流到山尾，犹作汹涌鸣。\n朝家忧病涉，遣使劳经营。\n辇石竟无谋，舟至不敢征。\n东来西上者，因有盘滩名。\n我来滩水傍，滚沸如煎烹。\n众畏岂不畏，稚耋栖檐楹。\n遐观一舟来，掀浪嘈鼓钲。\n羣夫山下蚁，百丈风中筝。\n衝涛已飐滟，转柁犹欹倾。\n戛戛到龙门，艰苦如颉羹。\n须臾近平峡，便觉天地清。\n携孥稳乘舟，相庆如更生。\n蜀道登天难，于此论始明。\n况我衰病余，怀此忧惧情。\n国恩念未报，一叶身为轻。\n小臣抱孤忠，思有称使令。\n举酒望星河，作诗聊自评。",
        "dynasty": "宋",
        "collection_info": null
    },
    {
        "title": "江舟撁夫有唱湖州歌者殊动家山之想赋吴歌行",
        "author": "袁说友",
        "content": "我家苕霅边，更更闻夜船。\n夜船声欵乃，肠断愁不眠。\n一声三四咽，掩抑含凄切。\n宛转断復连，尽是伤离别。\n两月江头程，杳不闻此声。\n身游荆渚路，梦到湖州城。\n但闻空山女儿呼，不见前溪渔父鸣。\n今朝撁头上，忽作吴歌唱。\n初声与后声，一一浑悲怆。\n问汝何所得，昔棹吴中航。\n吟得溪女曲，动君思故乡。\n我方西上夜，夜夜家山侧。\n声声劝早归，霅水年年碧。",
        "dynasty": "宋",
        "collection_info": null
    },
    {
        "title": "和魏南伯县丞寒食西湖韵",
        "author": "袁说友",
        "content": "红尘久厌人，湖山猛从事。\n巾车出西关，触目饱幽致。\n聊从吸鲸饮，发我涌泉思。\n松鸣当丝竹，山肴胜肉味。\n爱此天地宽，无復名利觊。\n淡粧与浓抹，晴雨盖一类。\n车马几驰逐，簪珥颇遗弃。\n稍出鹓鹭行，来与鸥鸟缀。\n归来灯火近，忽枉珠玉遗。\n三復已醒然，袭藏有巾笥。",
        "dynasty": "宋",
        "collection_info": null
    },
    {
        "title": "二月上澣会制司幕属和孟诚之制参韵",
        "author": "袁说友",
        "content": "三刀入梦乡，远作益州镇。\n空怀十驾念，那復一篑进。\n心劳政自拙，愧彼东郊尹。\n得人盛乌幕，澹台不由径。\n竞效有用学，一扫虚名徇。\n雍容三语掾，文润相涵映。\n一樽聚羣彦，坐乏黄封印。\n开怀纵清酌，词锋凛豪隽。\n春花自开落，醒醉百念静。\n谈笑吐胸臆，宁较名与分。\n矧兹宾客贤，讼过便退听。\n吾侪东与西，邂逅喜滋甚。\n惜也民菜色，旦旦急荒政。\n及兹雨膏麦，觞咏是招聘。\n我方道州考，盍抗归老论。\n早上竹笮船，故园松菊盛。",
        "dynasty": "宋",
        "collection_info": null
    },
    {
        "title": "和林子长韵",
        "author": "袁说友",
        "content": "横塘老居士，官意云蹉跎。\n归田百顷溪，一目真恒河。\n春来几栉沐，昧者时工呵。\n惟公独未然，计拙乐且多。\n秧针破水面，照影成婆娑。\n黄梅雨朝昏，已压前溪荷。\n连旬听盆倾，颓空竞嵯峨。\n城头望弥漫，湖海环丘坡。\n横堤荡如洗，灭没相陂陀。\n却闻城南围，千丈一水过。\n坚壁了不动，坐胜洪涛波。\n佛力与愿力，精意驯蛟鼍。\n独此夏日雨，慰公春时簑。\n我方岁事忧，一饱今无何。\n乞我黄淤秋，同此天地和。\n不然遂弹铗，稍续冯君歌。",
        "dynasty": "宋",
        "collection_info": null
    },
    {
        "title": "和林子长韵二首  其一",
        "author": "袁说友",
        "content": "霜风弄衣结，脱木嘶千峰。\n寒暑相主客，造物谁为功。\n百年俯仰间，逸兴追林宗。\n白髮已种丝，飞雪筛长松。\n宦游岂不佳，于我马牛风。",
        "dynasty": "宋",
        "collection_info": null
    },
    {
        "title": "和林子长韵二首  其二",
        "author": "袁说友",
        "content": "我老倦吟哦，君诗如渊明。\n秀句出閒暇，熏然有余情。\n寒深雪意浅，颇厌十日晴。\n东邻买婵娟，一斛明珠轻。\n借我一面看，诗人岂狂生。",
        "dynasty": "宋",
        "collection_info": null
    },
    {
        "title": "又和三首 感鹡鸰原",
        "author": "袁说友",
        "content": "兄弟生同室，长大相差池。\n浮生朝露如，欢乐随忧悲。\n南来几飞鴈，北去归同时。\n嗟君胡不知，恨此何可追。",
        "dynasty": "宋",
        "collection_info": null
    },
    {
        "title": "又和三首 怀萧居",
        "author": "袁说友",
        "content": "前生老居士，识我臭味同。\n诗囊欲往来，一别已再冬。\n相从能几何，岁晚惊飘蓬。\n须赋早归欤，共老千岩松。",
        "dynasty": "宋",
        "collection_info": null
    },
    {
        "title": "又和三首 叹七十",
        "author": "袁说友",
        "content": "人生自作难，百念一已多。\n七十古稀有，况此疾病何。\n纷纷老骀驽，失脚千丈坡。\n行乐当及兹，岁月如经过。",
        "dynasty": "宋",
        "collection_info": null
    },
    {
        "title": "和王德和知县谒萧千岩韵二首  其一",
        "author": "袁说友",
        "content": "虚名误壮夫，黄金变颜色。\n谁欤帛米谋，困此刍狗迹。\n安和一榻上，精神余笔力。\n我欲造之深，剧谈忘漏刻。",
        "dynasty": "宋",
        "collection_info": null
    },
    {
        "title": "和王德和知县谒萧千岩韵二首  其二",
        "author": "袁说友",
        "content": "诗工解穷人，词苦乃见意。\n味公千岩篇，粗了瑟僩义。\n平生师友念，正尔金兰契。\n毋使我迴还，执炙不知味。",
        "dynasty": "宋",
        "collection_info": null
    },
    {
        "title": "和林子长训诸郎韵",
        "author": "袁说友",
        "content": "祝臝不知难，舐犊不知累。\n我生饱经涉，一一如历块。\n泛观孩提儿，铿锵捷应对。\n由其学不学，所入遂同异。\n有子当务教，否则基业坠。\n明经仰韦贤，所重识与器。\n黄金委尘土，教子游于艺。\n父子踵黄阁，功业美且粹。\n最怜房杜家，门户早覆篑。\n纷纷不肖子，扫荡等剧戏。\n贤愚岂少年，成败见晚岁。\n君家万金产，两两兰玉萃。\n儿时见头角，已负食牛气。\n诵诗了瑟僩，引义触俦类。\n长大守经训，含咀乐心醉。\n澜翻纸上语，笔力功凭恃。\n老蚌生明珠，光彩烂足畏。\n渥漥堕龙种，不数蟾蜍辈。\n孟仲叔季间，更盛而迭贵。\n吾儿豚犬耳，衣钵倘可遗。\n登门倚羣玉，辱交每不外。\n譬如般若光，照此大海会。\n愿续无尽灯，庶为宗门慰。",
        "dynasty": "宋",
        "collection_info": null
    },
    {
        "title": "和梁饰甫通判招饮林子长溪堂韵  其一",
        "author": "袁说友",
        "content": "多病苦长夏，炎歊盛朱明。\n得秋如故人，一见意已清。\n夜来风袭月，桂柳窥栏楹。\n颇忆横塘溪，百计无余营。\n清风菡萏秋，摇摇月中声。\n剽闻有新约，宾主意各倾。\n妙语含风漪，一笑槊可横。\n尊前欠佳客，岂无葛强生。",
        "dynasty": "宋",
        "collection_info": null
    },
    {
        "title": "和梁饰甫通判招饮林子长溪堂韵  其二",
        "author": "袁说友",
        "content": "千家满明月，更觉双溪明。\n秋来诗酒无，毋乃亦太清。\n诗筒解我意，续续堆轩楹。\n岂无斗酒藏，而待君所营。\n顿闻别驾贤，行听立鹄声。\n秋光恐无几，有酒何从倾。\n扁舟下沧浪，及此月犹横。\n要当办兹游，奇绝夸平生。",
        "dynasty": "宋",
        "collection_info": null
    },
    {
        "title": "郡寮案乐饮赵判院有诗次其韵",
        "author": "袁说友",
        "content": "簿书纷如丝，取乐得少空。\n悠然杯勺兴，藉此歌舞送。\n从事来官厨，醉不睡隣瓮。\n衣裳剩兰泽，言议杂嚣鬨。\n人生醒忌独，胜日饮须痛。\n向来鞴上鹰，府公解其纵。\n先生作禅卧，肯以静嗤动。\n形臞诗则昌，万境供日用。\n文字与红裙，宁非一理共。\n退之强分别，无乃梦中梦。\n丝竹娱中年，耐此髮种种。\n明当解予酲，酒德赓旧颂。",
        "dynasty": "宋",
        "collection_info": null
    },
    {
        "title": "病不能从沈德远少卿草堂醵饮",
        "author": "袁说友",
        "content": "溪南十里山，有客今渊明。\n归来厌城市，着脚鸥鹭汀。\n客来笑谈剧，日暮车马行。\n我昔曾见之，浩气犹凭陵。\n尊酒浸成列，翰墨时相迎。\n惭渠前日约，念此故旧情。\n衝风走篮舆，剥啄山头扃。\n人生等游戏，底问割与烹。\n但令宾主欢，莫识众我醒。\n毋以患难移，政须公主盟。",
        "dynasty": "宋",
        "collection_info": null
    },
    {
        "title": "李兼济分教江阴",
        "author": "袁说友",
        "content": "结交不在久，但问交者谁。\n相从何用频，要以道谊期。\n我初未识君，已诵班马辞。\n太学金薤篇，烂若琳琅垂。\n妙理遡家学，雄文想英姿。\n天乎慰此心，而获亲芝眉。\n一见语未尽，觉我骄气移。\n荷君偶过听，得我嗟何迟。\n我方缚微官，君亦居所疑。\n于今五六年，见日常差池。\n有时适相逢，一语不及私。\n往往从容间，百篇惟新诗。\n归来念所得，如日身亲之。\n君将抱停涵，一洒澄江缁。\n想君车马至，短褐环旌旗。\n万口如一词，是曰得所师。\n一斑见稍稍，士气今虹霓。\n江城见儒英，而我失所资。\n自惭索米久，不去今何为。\n及瓜早归欤，问舍江之湄。\n政须迩门墙，作意频追随。\n穷达于其天，纷纷徒自欺。\n买羊沽酒日，剖此胸中奇。",
        "dynasty": "宋",
        "collection_info": null
    },
    {
        "title": "沈德远守衢州用林子长通判送行韵",
        "author": "袁说友",
        "content": "宦海足风波，汹涌百态动。\n更嗟为郡难，一木支桡栋。\n利害秦越瘠，谤讟邹鲁鬨。\n区区美众口，于道竟何用。\n一堕怨憎机，玉毁石可贡。\n乡来羞染指，负此淮阳重。\n公今上柯山，威望压羣众。\n州横车马衝，吏黠机巧共。\n宽猛叹何适，往事成一梦。\n利孔百已竭，举手下辄讼。\n其难皆如此，要以人折衷。\n如公补天子，轻重识抱瓮。\n善刀而藏之，游刃真总总。\n政成余啸坐，事定略衔控。\n人生五马贵，愿公还旧供。\n归来佐雄略，一洗潢池弄。\n我方烟霞痼，尔若丹霄凤。\n傥知下愚贤，应笑臧文仲。",
        "dynasty": "宋",
        "collection_info": null
    },
    {
        "title": "王恭父出守洋州二首  其一",
        "author": "袁说友",
        "content": "胸中万卷书，足下四方志。\n士任重道远，渠以中外异。\n肯恋承明直，狭此天下计。\n方此议远略，慷慨谁幞被。\n翻然有抗章，属之英儒耳。",
        "dynasty": "宋",
        "collection_info": null
    },
    {
        "title": "王恭父出守洋州二首  其二",
        "author": "袁说友",
        "content": "我怀粗忧世，所遇辄盾矛。\n自公握手初，臭味一一投。\n一麾咸阳边，而岂但寝谋。\n应有齐人者，归此侵疆不。\n小策洋州勋，不止万户侯。",
        "dynasty": "宋",
        "collection_info": null
    },
    {
        "title": "郑惠叔阁学守建宁三首  其一",
        "author": "袁说友",
        "content": "天生栋梁姿，本作栋梁用。\n岂其天下望，可使觖万众。\n干坤欲开泰，数定不可霿。\n我公胸中秋，万宝一未种。\n士其少须之，要以他日重。",
        "dynasty": "宋",
        "collection_info": null
    },
    {
        "title": "郑惠叔阁学守建宁三首  其二",
        "author": "袁说友",
        "content": "周之士也贵，如圭璧璠玙。\n东陕与南土，出入本裕如。\n高冠不可羁，位次实有余。\n轻此一叶舟，孰肯戏鲁儒。\n自公抗章行，益以贵士夫。",
        "dynasty": "宋",
        "collection_info": null
    },
    {
        "title": "郑惠叔阁学守建宁三首  其三",
        "author": "袁说友",
        "content": "公乎斯文宗，学者仰泰北。\n而我幸姻娅，心切迹每梏。\n龙门甫登进，已动骊驹曲。\n江湖摇归心，我亦慕高躅。\n更愁帆风船，无路送双目。",
        "dynasty": "宋",
        "collection_info": null
    },
    {
        "title": "赠王副伴",
        "author": "袁说友",
        "content": "将军年少时，束髮在行伍。\n西方顷多事，二十勇如虎。\n一身殆百战，手足疮四五。\n征行久边戍，肯惮服役苦。\n西陲五十郡，一一经险阻。\n一官三十年，铢积仅如许。\n我闻中兴后，卷甲久未举。\n宿将零落尽，屈指不可数。\n政恐据鞍者，骄懦如婴乳。\n时平偶无事，酒肉而子女。\n问之行阵事，缩头而栗股。\n有如将军乎，少小服军旅。\n金疮历历在，末老勇亦贾。\n抵掌谈世事，忠愤气如鼓。\n愿欲奏君王，臣不知死所。\n轻舟明月夜，慷慨闻奏语。\n酾酒誓长淮，有力期共努。\n归去觐前旒，此怀须尽吐。",
        "dynasty": "宋",
        "collection_info": null
    },
    {
        "title": "观野塘荷花",
        "author": "袁说友",
        "content": "淤泥生荷化，物外各有性。\n环城散红锦，飐滟满支径。\n人卧莲叶舟，酒吸碧筩柄。\n箇中有真乐，乐尽意不尽。",
        "dynasty": "宋",
        "collection_info": null
    },
    {
        "title": "松坡",
        "author": "袁说友",
        "content": "陵坡擢孤根，生意已翘楚。\n主人岁寒姿，于此眼目具。\n夷荒挺劲节，偃盖浥漙露。\n相对琳琅篇，后来惭骥附。",
        "dynasty": "宋",
        "collection_info": null
    },
    {
        "title": "大石",
        "author": "袁说友",
        "content": "困卧篮舆中，醒视人影直。\n伸头起四望，不断山环碧。\n羊肠路百转，当面一蹲石。\n高广不可际，隆重谁与匹。\n宛如百楹屋，玄缯四笼羃。\n又如龙虎踞，烟云绕其侧。\n突出众山间，旁无他石立。\n古今岁年久，光彩凈如拭。\n儿童梯级上，羣聚相戏剧。\n伟哉殊特观，我来聊扣击。\n汝从何代有，长养成大质。\n汝今阅世多，几见陵谷易。\n汉王欲东时，曾经车马迹。\n武侯三顾后，曾见王师出。\n衮衮千万载，人与事如织。\n兴亡竟何在，而汝独如昔。\n古有石能言，今乃不可诘。\n徘徊不忍去，抚掌重太息。\n安得李将军，一箭夸雄力。",
        "dynasty": "宋",
        "collection_info": null
    },
    {
        "title": "遂宁府库古铜物",
        "author": "袁说友",
        "content": "我貌殊不古，而有好古心。\n未老已成癖，此病那砭鍼。\n本非口腹累，乃困耳目侵。\n遂州古名邦，有物岁月深。\n一一铜作器，得之古墓阴。\n灯罂间管柱，匜耳擎杯斟。\n剑弰累苍节，凤口涂黄金。\n人形杂兽面，诡异难橅临。\n糢糊滓尘土，剥蚀遭晴霖。\n摩挲细拂拭，名代不可寻。\n楛矢辨形质，古磬鸣声音。\n一经圣贤手，疑信别古今。\n佳哉今所藏，历世方骎骎。\n会当有博雅，破此聋与瘖。\n敢效石鼓歌，吾意岂微吟。",
        "dynasty": "宋",
        "collection_info": null
    },
    {
        "title": "苏公内翰柏石图",
        "author": "袁说友",
        "content": "柏生两石间，颜状何落落。\n行鬚接石脉，生理初甚约。\n岂无蝼蚁窥，未免风雨剥。\n孤撑谢栽培，欲取那可攫。\n森然两石意，与柏真不薄。\n峥嵘炎凉外，盘踞互相络。\n千尺意有余，凛凛未可度。\n公看养口体，怪此躯干削。\n满眼较短长，琐细公所略。",
        "dynasty": "宋",
        "collection_info": null
    },
    {
        "title": "题陈氏凈香亭",
        "author": "袁说友",
        "content": "人生乐事难，清节视险夷。\n遇坎而履坦，讵以得丧亏。\n我观万物间，独此琅玕宜。\n颀然挺冰操，得之风雨时。\n秋风桐飞翻，夏雨民怨咨。\n怵迫真乃见，嗟物如一岐。\n此君岂其然，风雨而不移。\n娟娟凈明月，细细香浮漪。\n此理固千载，俗士难与知。\n洮湖着危亭，千亩胸中奇。\n植此凛凛节，照公堂堂姿。\n仕已轻浮云，喜愠不一施。\n山高空翠湿，草劲便疾吹。\n此风此雨至，公乎无磷缁。\n我方索米久，官事成痴儿。\n望公潇洒中，粪壤与菌芝。\n何当亭上游，细诵简斋诗。",
        "dynasty": "宋",
        "collection_info": null
    },
    {
        "title": "题杨诚斋南海集二首  其一",
        "author": "袁说友",
        "content": "君侯大雅姿，万态归物色。\n商略南海句，以心不以迹。\n试吐胸中奇，如臂指运力。\n今推王扬贤，童子漫雕刻。",
        "dynasty": "宋",
        "collection_info": null
    },
    {
        "title": "题杨诚斋南海集二首  其二",
        "author": "袁说友",
        "content": "诗以变成雅，骚以变达意。\n变其权者徒，中有至当义。\n水清石自见，变定道乃契。\n文章岂无底，过此恐少味。",
        "dynasty": "宋",
        "collection_info": null
    },
    {
        "title": "至游堂二首  其一",
        "author": "袁说友",
        "content": "力田须逢年，掘井须及泉。\n学者志于道，如以规正圆。\n及其见道时，揽辔谁争先。\n筌蹄蜕陈迹，羽化而登僊。\n是中时反观，一一人之天。\n森然众妙现，所见惟所便。\n猗与至游者，日运万里船。\n胸中三景轴，与道相因缘。\n道大心以悟，心远见孰偏。\n一室景象存，物物随餐眠。\n不游以为游，至乐无冥颠。\n游非在山水，默与山水联。\n天下有至游，得道有至贤。\n贤者以道游，百游不一愆。\n至于游俱忘，公与道独全。\n谈笑出清风，樽罍益欣然。\n张扁诧中郎，训记增雄编。\n嗟予幸升堂，顿觉尘垢湔。\n从公至游境，左右余芳鲜。\n归来欲语人，心知口难传。",
        "dynasty": "宋",
        "collection_info": null
    },
    {
        "title": "至游堂二首  其二",
        "author": "袁说友",
        "content": "嗟哉予少年，学志如蒙泉。\n区区指漫血，未识方与圆。\n晚于方册间，再拜予公先。\n琳琅粲珠玑，意公真其僊。\n寒窗手不停，朝暮披云天。\n已办膺门登，肯放边腹便。\n一身落宦海，去若不繫船。\n怀此日月长，岁晚而夤缘。\n长安初拜公，抠趋立庭偏。\n一见意未尽，愦愦如醉眠。\n春闱接从容，拜赐喜欲颠。\n夜半呼论文，不復怀官联。\n此身愿持似，稽首从公贤。\n一意门墙归，稍却名利愆。\n寻幽并湖山，百计一未全。\n而公亦倦游，卜筑方怡然。\n把酒问明月，诲我诗成编。\n淋浪身上衣，归喜那更湔。\n雄篇富褒拂，字字华衮鲜。\n吾侪一瓣香，斯文今有传。",
        "dynasty": "宋",
        "collection_info": null
    },
    {
        "title": "仲春劝耕有献两岐麦者和丁端叔茶使韵",
        "author": "袁说友",
        "content": "周原膴膴侔歌颂，我访春郊届羲仲。\n市桥曲屈古招提，媚日暄风傍鞯鞚。\n布宣德意父老喜，醉饱盘餐儿女共。\n眼看秀色垄头多，风落轻花枝穗重。\n东皇生意满阡陌，不待池塘春草梦。\n道傍瑞麦献者谁，秀出双枝骇羣众。\n春风和气下披拂，产出祯祥呈妙用。\n我思昔岁旱为虐，几度笺天香火供。\n悬知政拙漫心劳，自惭弗称甘泉从。\n今年春到一犁雨，是处膏腴饱耕种。\n举趾于耜竞东作，剥枣烹葵弭田讼。\n三农傥遂富庶乐，四体如忘疴痒痛。\n只今贻此来牟喜，大手铺张烦屈宋。\n崆峒有咏拾遗语，茂陵作颂相如讽。\n诗成岂待击钵催，句恶自惭操管弄。\n与君拍手颂丰年，姑置别离倾酒瓮。",
        "dynasty": "宋",
        "collection_info": null
    },
    {
        "title": "行麦垄",
        "author": "袁说友",
        "content": "农操豚蹄竞谋鬼，已信今年非昔比。\n十日五日风雨时，好语急传儿女喜。\n南来麦熟春事收，东郊日落人影稠。\n骚人一见喜不尽，新诗预庆丰年秋。\n悬知圣德回天地，荒政已修非罪岁。\n目前更看牧羊人，不觉维鱼来梦寐。",
        "dynasty": "宋",
        "collection_info": null
    },
    {
        "title": "祷祈喜以甲子日得晴",
        "author": "袁说友",
        "content": "去年闵雨忙，今年以晴祷。\n年年水旱苦关心，忧国不知身暗老。\n蜀田百里无陂池，山头陇亩如画棋。\n平时忧旱不忧水，秋水十日忧雨垂。\n天公忍使垂成阨，但把精诚期感格。\n扶桑忽上东海来，一夜天清风露白。\n今朝甲子逢晴秋，定应无耳生禾头。\n少待余粮栖亩日，倩渠送我归田休。",
        "dynasty": "宋",
        "collection_info": null
    },
    {
        "title": "咏晴",
        "author": "袁说友",
        "content": "农夫一饱尝忧迟，十年五旱无已时。\n今年陇上消息好，天不靳我食与衣。\n黄梅雨了时雨至，三尺稻梗一尺泥。\n不忧夏潦忧甲子，阿香忽放雷车归。\n白波翠浪雨霑足，已觉抄云先簸粞。\n新春入甑供晨炊，吾农自此今无饥。\n迩来更说蠲输好，州邑抚我如婴儿。\n如今不怨田家苦，但忆诗人歌子妇。",
        "dynasty": "宋",
        "collection_info": null
    },
    {
        "title": "喜晴即用前韵",
        "author": "袁说友",
        "content": "春田欲雨常忧迟，夏田得雨嗟踰时。\n春耕夏耨两无及，眼干泪竭空沾衣。\n翻翻联联脚力尽，万车不救一尺泥。\n朝看东南暮西北，晚霞倏忽山头归。\n白日一照黄潦定，秋来准拟筛红粞。\n早田拾得晚田熟，今年更救明年饥。\n念夫陇上一月宿，趁晴归欲呼妻儿。\n与夫岁岁同甘苦，未容恤纬惭嫠妇。",
        "dynasty": "宋",
        "collection_info": null
    },
    {
        "title": "江行有惠梅花者因忆杜少陵云江上被花恼不彻无处告诉只颠狂遂借此意而吟",
        "author": "袁说友",
        "content": "去年短棹孤山阁，寻得横斜在篱落。\n带花饮酒六七人，醉傍钱塘城下泊。\n今年江上花恼时，无处告诉狂如痴。\n一枝的皪对无语，独把诗酒相羁縻。\n平生百念轻于髮，惟有梅花心未歇。\n只愁花谢老相催，老尽头白花又发。",
        "dynasty": "宋",
        "collection_info": null
    },
    {
        "title": "峡中闻杜鹃",
        "author": "袁说友",
        "content": "春风破晓晴岚湿，客子竛竮去程急。\n空山两两杜鹃声，回首家乡无羽翼。\n劝归不归声厌多，旅怀剌剌空奈何。\n君不见秭归城上今啼不，多少行人满江口。",
        "dynasty": "宋",
        "collection_info": null
    },
    {
        "title": "听道人弹琴",
        "author": "袁说友",
        "content": "东城寻春春事浓，长啸理策蓬庵中。\n道人饭了徒快睡，万虑一洗惟丝桐。\n高山不断春啧啧，流水无言声磔磔。\n月明露冷意有余，夜想朝吟恨谁释。\n平生心赏竹间寻，岁晚欣逢正始音。\n烦君更抚文王操，慰我寒窗在此琴。",
        "dynasty": "宋",
        "collection_info": null
    },
    {
        "title": "和林子长海棠韵",
        "author": "袁说友",
        "content": "去年寒食犹依然，海棠花落南溪前。\n风随雨雪作三厄，燕支落尽无人怜。\n今年花下去年色，不暖不寒三月天。\n花间置酒君有意，我负宿约惭周旋。\n年年惜春春易老，春去花残常恨早。\n劝君更办一杯春，明朝捲地东风扫。\n园溪已涨桃花急，月明夜钓渔舟笠。\n君能割我半亭溪，宁嘆此锥无地立。",
        "dynasty": "宋",
        "collection_info": null
    },
    {
        "title": "和赵周锡咏魏南伯家葱茶韵",
        "author": "袁说友",
        "content": "武夷十月尝先春，风生两腋撩诗人。\n玉尘一缕轻且纯，不与凡味争比邻。\n铛中碧玉涛涌银，七碗不厌烹啜频。\n书窗假寐熟欠伸，重煎倍觉滋味匀。\n吾乡此茗孰与伦，谁家却说江茶珍。\n剥葱细切夸珠蠙，泛瓯更骋如铺璘。\n不知珉玉难并陈，从来居上嗟积薪。\n魏君胡为白头新，怀兄讵可论不均。\n我虽曾沃齿下龈，不敢溢美忘乡津。\n方圭圆璧当春晨，请君反本毋予嗔。",
        "dynasty": "宋",
        "collection_info": null
    },
    {
        "title": "和林子长谢徐吉甫蒲萄韵",
        "author": "袁说友",
        "content": "吾儿癸卯豚犬耳，徐家同日生明珠。\n乃翁爱子爱其类，堆盘岁岁分甘腴。\n尝新既足旨甘奉，遣送更欲均有无。\n但肯食芹而美矣，如渠此意夫岂徒。\n嗟予已老将疾至，肉味不啜惟僧蔬。\n忽惊马乳堕几案，未免馋口餐其余。\n及兹满架未零落，少待明月相携壶。",
        "dynasty": "宋",
        "collection_info": null
    },
    {
        "title": "和魏南伯乞酒韵",
        "author": "袁说友",
        "content": "古人行旆夸碧油，我舟寂寞随处留。\n何人夜半诗博酒，鬼神欲泣如楚囚。\n一朝江上同漂泊，莫向樽前情淡薄。\n为君更作白头吟，欲办锦囊惭句恶。",
        "dynasty": "宋",
        "collection_info": null
    },
    {
        "title": "小饮",
        "author": "袁说友",
        "content": "残蝉古路无人迹，瑟瑟西风已三日。\n杜门却扫处一室，颠倒笔砚理书帙。\n平生但恐辜吟笔，薄宦云浮奚固必。\n客来相与入诗律，一叶庭柯恍如失。",
        "dynasty": "宋",
        "collection_info": null
    },
    {
        "title": "和王使君惠诗酒韵",
        "author": "袁说友",
        "content": "我生纪历三逢申，久矣隻影谁为亲。\n恋彼溪山意已在，举目更友君子人。\n言论道德归大醇，葑菲下采颜色温。\n买羊一见慰饥渴，载酒三就忘辛勤。\n今朝好语几盈门，排攒炫晃惊童孙。\n字向纸上欲翻舞，句生妙处增清新。\n推窗更沃嗫嚅口，便觉四体陶然春。\n嗟予从此毋多作，君方袖手韬奇略。\n诗坛行即拜将军，莫谓小儿多浅薄。",
        "dynasty": "宋",
        "collection_info": null
    },
    {
        "title": "和董显叔韵",
        "author": "袁说友",
        "content": "江南人物在觌面，足以慰予畴昔念。\n识公只在文字间，君子若人今子贱。\n江湖路远睽言谈，八年于外自亦閒。\n有时拂拭旧珠玉，端欲论诗伯仲间。\n公怀席珍方就聘，一航我欲长安近。\n只知喜接故人欢，宁羡官高如斗印。\n羁怀寂寞逢春光，未着语意何可当。\n下帷诸孙出新句，如茧抽绪思无疆。\n一诗杰出骇奇创，陡觉诗坛羣胆丧。\n自怜老退无好怀，语不惊人惭少壮。\n宦情不绝真如丝，有愤莫吐谁与咨。\n只今犹得斯人语，剩有风骚同激推。\n不堪人事长乖处，闻说扁舟復西去。\n十年一见意匆匆，更写潇湘别离句。\n男儿气节天所资，道大何计合与违。\n但读诗书谈世事，看公衣锦他年归。",
        "dynasty": "宋",
        "collection_info": null
    },
    {
        "title": "和野堂惠老中秋月蚀韵",
        "author": "袁说友",
        "content": "一年清绝中秋时，仰天高欲攀桂枝。\n干坤镕入玉奁鑑，万象一扫光芒垂。\n今年不见今宵月，有物噉之倾且仄。\n惜哉至此狼狈凶，空效玉川歌月蚀。\n一杯相嘱三更夜，安得飞来明月借。\n明年应解胜今年，莫使诗人愁笔下。\n吁嗟今夕知何夕，且对孤灯照窗隙。\n夜阑搔首独翻书，且喜灯前双眼碧。",
        "dynasty": "宋",
        "collection_info": null
    },
    {
        "title": "和张季长少卿尘外亭韵",
        "author": "袁说友",
        "content": "金城玉垒雄西边，云崖凛凛摩苍天。\n环城万井四十里，无处着眼江头烟。\n我来登临重嘆息，搜索胜景披云巅。\n结亭百雉上南郭，山川映带围桑田。\n春风城南细麦好，夏雨城北圆荷鲜。\n长澜四溢去不断，茂林百种森当前。\n朝光下卷西山雾，界天一白如镕甄。\n两年寂寞谁知己，一日邂逅诗中仙。\n品题印可喜所遇，澜翻笔下源流泉。\n平山醉翁何以重，一词一记垂千年。\n于今尘外已独步，壮观绝致谁争妍。\n痴儿莫苦簿书债，一笑亭上应忘筌。\n春来花柳剩遨乐，念我一舸方东遄。\n甘棠遗爱定无有，赤壁怀去犹能全。\n他年吴蜀问安好，简缯各寄沧浪篇。",
        "dynasty": "宋",
        "collection_info": null
    },
    {
        "title": "和周元吉提刑席上得雨韵三首  其一",
        "author": "袁说友",
        "content": "西山忽作暮捲势，长蜺噀水驱炎晖。\n雷车震动吹海立，火伞退避如鹢飞。\n天公不惮翻覆手，客醉何惜淋浪衣。\n云收暑退夜空阔，归路已觉星河稀。",
        "dynasty": "宋",
        "collection_info": null
    },
    {
        "title": "和周元吉提刑席上得雨韵三首  其二",
        "author": "袁说友",
        "content": "湖山十里围万井，烟云过尽迎朝晖。\n连峦得雨有余态，归鹭倚风无限飞。\n田头远布翠縠浪，池上暗湿红裙衣。\n山翁何惜一倒载，及此讼简人已稀。",
        "dynasty": "宋",
        "collection_info": null
    },
    {
        "title": "和周元吉提刑席上得雨韵三首  其三",
        "author": "袁说友",
        "content": "蓬莱秦望两如峙，中有万顷浮光晖。\n自怜俗吏脚不历，每欣奇观身欲飞。\n芃芃布野翠捲浪，霭霭出袖云为衣。\n诗材满目供不尽，只恐寡和诗人稀。",
        "dynasty": "宋",
        "collection_info": null
    },
    {
        "title": "野堂惠老惠笋",
        "author": "袁说友",
        "content": "骑台落日餐秋菊，寒食江南馔饧粥。\n一年节物正撩人，剩把尝新伴幽独。\n平生惯饱藜藿淡，口腹累人何日足。\n故园又作穿篱态，解箨呈新包一束。\n甘寒不浇礧磈肠，一饭更须炊白玉。\n年来稍学长沙味，一月煨藏爱余馥。\n腥羶弃去不復念，从渠且负将军腹。\n老僧日食常住供，饱坐饥食不论斛。\n春来不讼箨龙冤，每诵坡僊食无肉。\n箇中风味有谁同，付与新诗照湖绿。",
        "dynasty": "宋",
        "collection_info": null
    },
    {
        "title": "谢惠补之送梁杲墨",
        "author": "袁说友",
        "content": "江南黟歙千峰长，盘纡融结百鸟颃。\n钟灵孕秀山之玉，中有石墨时伏翔。\n曹公万斤如赢粮，士龙二螺石髓香。\n人间那得掣笔郎，此物我亦成空囊。\n松煤仅贮陈玄光，磨楯未办文檄梁。\n知公腹稿夸成章，梦中盈袖方椟藏。\n仲将一点容升堂，佳哉秀句来一方。\n愧我学书临池旁，幸公琼报毋相忘。",
        "dynasty": "宋",
        "collection_info": null
    },
    {
        "title": "寄于忠父先生  其一",
        "author": "袁说友",
        "content": "天教英雄声名好，满眼看渠腾蹋早。\n吁嗟世事暗如漆，虞卿穷困刘蕡老。\n平生翰墨弥九州，丰城埋剑干斗牛。\n一官了不受羁束，婆娑风月聊归休。\n天欲成之烦一蹶，子美东屯笑耕月。\n诸山摇落不成林，看取孤松岁寒发。\n西湖十顷玻璃风，酒阑豪气诗千筒。\n请君流水照冰雪，长鱼岂与虾蚬同。",
        "dynasty": "宋",
        "collection_info": null
    },
    {
        "title": "寄于忠父先生  其二",
        "author": "袁说友",
        "content": "诗来已报平安好，犹恨得公诗不早。\n忽闻单舸下沧浪，却喜此翁元未老。\n折腰耐辱来皇州，大手妙割无鷄牛。\n平生拄腹五千卷，百未一究真难休。\n我昔从之曾竭蹶，刮眼期公空岁月。\n老来犹足举千钧，岂是周郎独英发。\n苕溪猎猎苹花风，溪楼万瓦如铺筒。\n未须黄帽催归去，尊酒一笑期君同。",
        "dynasty": "宋",
        "collection_info": null
    },
    {
        "title": "赠青眼杨相士",
        "author": "袁说友",
        "content": "秋风摵摵敲庭槚，独卧孤窗类瘖痖。\n道人剥啄向东塘，欲识酸寒孟东野。\n公今以直不以情，我亦论心不论形。\n平生方寸只如此，政可烦公双眼青。\n年来万事翻成覆，幸有藏家书可读。\n丁宁莫学世间痴，苦欲从公专问福。",
        "dynasty": "宋",
        "collection_info": null
    },
    {
        "title": "潜圣汪君辱借诗编作小诗归之",
        "author": "袁说友",
        "content": "是客胸中春百顷，日夜葩花落毛颖。\n奇芳珍艷亦不乏，绿剩红余尽桃杏。\n定收三冬充腹肆，那费五车压牛领。\n不忧铜雀吻干燥，正喜诗泉势奔猛。\n举檛聊作渔阳掺，成篇半是吴江冷。\n谁忧玄豹老云雾，寒谷空蒙光欲炳。",
        "dynasty": "宋",
        "collection_info": null
    },
    {
        "title": "渡嘉陵江宿什邡驿",
        "author": "袁说友",
        "content": "山程十日不见江，前日初逢黎渡水。\n牵车又到渠江畔，漾漾翻波意尤美。\n今朝嘉陵江水宽，危峰大石更巑岏。\n棹儿艇子呼晚渡，亦刜钲鼓推标竿。\n渡头枫绿蔷薇密，我宿山南雍城侧。\n细思青史什邡侯，君恩何似嗟来食。",
        "dynasty": "宋",
        "collection_info": null
    },
    {
        "title": "过虾蟆泉",
        "author": "袁说友",
        "content": "平生一壑清濯裳，爱泉谨护如堤防。\n酌饮爰至虾蟆涪，水经第四源流长。\n天教神禹使壬甲，幻得蟾蜍半山压。\n建瓴泻出沆瀣清，底事汗流犹背浃。\n惠山车马松江舟，两泉寒冽天下求。\n不知此水更奇品，世间实处多名浮。",
        "dynasty": "宋",
        "collection_info": null
    },
    {
        "title": "过渠江渡",
        "author": "袁说友",
        "content": "棹歌江峡三月程，颇厌风涛困征艣。\n驱车山路两旬浃，又觉崎岖萃劳苦。\n甘溪岭下冉村路，一道渠江拆山坞。\n风平雨细无皱面，浥浥寒漪清客暑。\n渡船也学钲鼓声，催上篮舆傍江浒。\n夷犹短檝瞥眼过，却怀江程久如许。\n山踪水迹本游戏，南北东西惯安处。\n兹行两脚不遗力，千里环山几艰阻。\n一江淼淼横目前，如渴得泉旱得雨。\n流波闻向合州去，却入恭江汇西溆。\n便欲挟浪扁舟西，褰裳回首忻从之。\n君恩如天未酬一，一念惓惓繫孤迹。",
        "dynasty": "宋",
        "collection_info": null
    },
    {
        "title": "过故郡渡",
        "author": "袁说友",
        "content": "山路一千三百里，中间四渡今江流。\n天涯作客壮年事，老马长途几日休。\n谁知江深念归客，日向峨岷无尽头。\n举首白云天共远，四方上下与同愁。",
        "dynasty": "宋",
        "collection_info": null
    },
    {
        "title": "过黄泥坂",
        "author": "袁说友",
        "content": "牵车缓上黄泥坂，复岭重岗甚前日。\n跻攀千级下如之，十里三山三降陟。\n平生两脚疲辛酸，岁晚行路熟蹒跚。\n人言蜀道如登天，未必登天如此难。",
        "dynasty": "宋",
        "collection_info": null
    },
    {
        "title": "登嘉州万景楼",
        "author": "袁说友",
        "content": "我行大江西，胜槩数追逐。\n南楼岳阳上，雄绝快心目。\n今到西南第一楼，嗟哉余子真碌碌。\n岩层嶂迭匝天外，蒲凈葭丛蘸江曲。\n三峩之雪晚在望，九顶之云暗相矗。\n萦纡拱揖俨左右，吞吐澎湃环山腹。\n瀰瀰漭漭三万顷，何止江郊供远瞩。\n俯观大象欲堕地，仰摘星辰几可掬。\n一天万景不可状，尽付此楼归约束。\n危栏徙倚纳清观，蹁跹意已追鸿鹄。\n仙官五千九百到，我亦悠然立于独。\n雾收江际天接水，日动山尖光漾木。\n倚楼拍手叫青天，一笑江横送飞鹜。",
        "dynasty": "宋",
        "collection_info": null
    },
    {
        "title": "舟行遇逆风",
        "author": "袁说友",
        "content": "扁舟直下沧浪绿，百里溪程消一宿。\n天公嘘吸解穷人，逆水衝风何太酷。\n年来矻矻便深居，一动一静诚何如。\n不堪世事苦相逼，政自未免奔走余。\n今朝莫讶东风逆，明日归舟顺如翼。\n世间逆顺岂关人，自是人心长戚戚。",
        "dynasty": "宋",
        "collection_info": null
    },
    {
        "title": "过马肝峡石形与色皆如马肝迸出峭壁之上予观之盖石芝耳大窠一本小者四五不知风雨几百载而质不败赋石芝行",
        "author": "袁说友",
        "content": "巉岩復巉岩，昨日通灵滩。\n通灵二十里，有峡名马肝。\n一山削壁立万仞，中有突兀如芝蟠。\n轮囷累片叶，盘结分枝栾。\n宛然老枝菌，如出枯树端。\n大窠数尺迸崖缝，小者四五高低攒。\n往来竞称马肝石，不悟石芝为异观。\n朝廷日清明，郡国无旷官。\n钟此温厚气，瑞草凝巑岏。\n不见为羊又为马，石芝灵异元非难。\n此芝瑞峡中，一一行人看。\n何人果妙丹青手，便可图上归长安。",
        "dynasty": "宋",
        "collection_info": null
    },
    {
        "title": "舟人强以二锾多取渔人之鱼余增百钱与之作渔父行",
        "author": "袁说友",
        "content": "老父家住逢家洲，无田可种渔为舟。\n春和夏炎网头坐，茫茫不觉秋冬过。\n卖鱼日不满百钱，妻儿三口穷相煎。\n朝餐已了夕不饱，空手归去芦湾眠。\n今朝何人买鲜鲫，直得千钱酬二百。\n抛钱帆去了不譍，却谢君子为增益。\n嗟嗟莫怨行路人，满江风月侬最亲。\n但看渔翁更强健，银刀赤尾长鳞鳞。",
        "dynasty": "宋",
        "collection_info": null
    },
    {
        "title": "峡中瀑布泉",
        "author": "袁说友",
        "content": "万石枕山眠，千峰随路转。\n林深暝岩穴，一道寒泉溅。\n分明冰箒垂空壁，隠约珠帘挂苍石。\n深山寂寞有谁知，只与行人润诗笔。",
        "dynasty": "宋",
        "collection_info": null
    },
    {
        "title": "孔明庙柏",
        "author": "袁说友",
        "content": "陵邱冉冉烟草新，丛祠寂寂君与臣。\n千年不死一庭柏，八阵犹余三峡春。\n昔人已化辽东鹤，古往今来事如昨。\n当年鱼水奋云龙，天不兴刘死诸葛。",
        "dynasty": "宋",
        "collection_info": null
    },
    {
        "title": "题天衣寺",
        "author": "袁说友",
        "content": "稽山道上多名蹟，万顷湖光衬山色。\n云蒸雾集累千年，屈指风流几人物。\n平生佳处身曾经，頼此泉石供余龄。\n爱山何惜买山费，明珠不博娉与婷。\n我闻天衣最奇绝，万顷清凉扫烦热。\n持经夜半鸟鼠听，忽覩金僊起还灭。\n把茅从此成开山，法华妙果僧中贤。\n当时十诏征不起，神奇变化泥生莲。\n山神谨护泥封诏，独有遗风传内教。\n袈裟金缕照琉璃，时放祥光蔽云物。\n我来官守无时閒，着脚未历城南山。\n区区俗眼空自翳，耿耿此意如循环。\n我心岂是真如石，惭愧新诗与推激。\n自怜未到此山中，想见入山深未得。\n要令攻俗如攻城，兹游约与秋风迎。\n吾曹岂办痴儿事，为君一醉南湖清。",
        "dynasty": "宋",
        "collection_info": null
    },
    {
        "title": "朱东父作室",
        "author": "袁说友",
        "content": "贪夫筑室齐云湄，满溢既死不可持。\n佳哉高人世念薄，丈室缉缀如茧丝。\n门前流水照明月，门裏有诗清更绝。\n汲泉欲漱齿怯寒，携杖先登腰易劣。\n客不待速来往频，剥啄扣门有谁譍。\n主人酌酒要客醉，坐客见花心自醒。\n长松古柏垂杨岸，为萁一亩酒无算。\n花开诗酒足逢迎，花谢蝶蜂漫零乱。\n万物荣枯付达观，我欲从君着眼看。\n傥能剩扫床头金，笑彼人间痴死汉。",
        "dynasty": "宋",
        "collection_info": null
    },
    {
        "title": "扬州堡寨",
        "author": "袁说友",
        "content": "西风一舸来扬州，疋马直上新城头。\n环城九里十六步，一一峭壁临深沟。\n俄焉唯喏两军士，众手指示陈其由。\n扬鞭试问筑城意，曰堡曰寨何所谋。\n诵言长淮十六郡，天险地利兹其尤。\n江横万里限南北，藉此屏翰屯咽喉。\n向来强敌蹈此境，夜半一叱遭虔刘。\n平畴旷野不可限，一城未足防侵牟。\n高城西北古城后，因势决策成楚丘。\n四门大开楼橹备，中有万甲藏戈矛。\n譬如一铠何足恃，被之重铠前无忧。\n乃知旧臣建议仅出此，我亦策马嗟去休。\n不知城二势则一，添足画蛇真赘疣。\n君不见紫岩先生昔经理，钓桥深堑先防秋。\n当时方略岂不究，而使浪策为今羞。\n吁哉成事不復说，只恐说计无时酬。\n书生衔命偶经履，一见敢谓可与不。\n世间万事一笑裏，轻帆送我催行舟。",
        "dynasty": "宋",
        "collection_info": null
    },
    {
        "title": "题陈日华二友堂",
        "author": "袁说友",
        "content": "书生作吏从朱墨，官事纷纷何日息。\n不堪鴈鹜对敲朴，宁解诗书伴松竹。\n太丘退食何萧然，笔研不落尘埃边。\n前岁读书山水县，今年二友来通川。\n料君捧诏还朝日，老盖寒梢应的皪。\n此时留与后人看，要使清风继前迹。",
        "dynasty": "宋",
        "collection_info": null
    },
    {
        "title": "送陈景斋宰铅山",
        "author": "袁说友",
        "content": "我昔曾为江左国，剩说鹅湖今壮邑。\n频年官府苦催科，百里齐民犹珥笔。\n男儿遇事难是图，猛士缚兽须于菟。\n才高政不较难易，知公此去无趦趄。\n嗟予仰韩如仰斗，公亦登门及予否。\n为言饥饿六年中，两眼犹能记千首。",
        "dynasty": "宋",
        "collection_info": null
    },
    {
        "title": "送周可大守通州",
        "author": "袁说友",
        "content": "丈夫忧国如忧身，疴痒疾痛均伤生。\n胸中百药寒凉明，有疾一试真权衡。\n我观周郎真豪英，落落磊磊通而清。\n少年志欲天下平，夜光无因匹夫惊。\n万卷堆胸兀相撑，尚论千载欣谈兵。\n不堪北首瞻神京，抵掌不平中屡鸣。\n老来符竹疏新荣，捧檄正须堪一行。\n舌翻衮衮倾波瀛，察讥之说何铿鍧。\n龙头悦怿意若迎，领略健论心为倾。\n朱轓好去方北征，黄堂暇日烦经营。\n老狐恋恋巢穴成，两雏竞斗夸纷争。\n料公志略须纵横，边尘一洗诛长鲸。\n片言定可攻聊城，覆巢熏穴无余氓。\n牢盆细务毋太萦，簿书期会毋留情。\n只今了却功与名，大副昔年梁楚声。\n我来踪迹水上萍，与公相望几连甍。\n交情契合踰弟兄，颉颃上下相嘲评。\n有时立论披腹呈，彼此浩气俱峥嵘。\n公今事业行轩轰，我怀礧磈方聋盲。\n愿公不负忠与诚，归来阔步名公卿。\n愿我百念一羽轻，公乎访我惟岩耕。",
        "dynasty": "宋",
        "collection_info": null
    },
    {
        "title": "送王齐卿教授造朝",
        "author": "袁说友",
        "content": "江浄孤月寒，山空野梅白。\n我是天涯人，却送东行客。\n送君直上蓬山首，莫忘西南困征取。\n功名富贵不须多，只把诗书垂不朽。",
        "dynasty": "宋",
        "collection_info": null
    },
    {
        "title": "寄中都故人",
        "author": "袁说友",
        "content": "千山迭迭高入天，中有缥缈之神仙。\n壁立烟容风虎卧，林深洞启云龙潜。\n长安诗翁有健笔，蜀道客子无新篇。\n尺书万里寄天远，万一故人曾我怜。",
        "dynasty": "宋",
        "collection_info": null
    },
    {
        "title": "用杨诚斋韵题吴梦与集",
        "author": "袁说友",
        "content": "大钧落落元无钩，百尺空卧元龙楼。\n天生斯人竟何用，摇笔仅可供眉愁。\n诗人惯作惊人语，富贵迫人嗟几许。\n世间万事要其终，只今此道犹能东。",
        "dynasty": "宋",
        "collection_info": null
    },
    {
        "title": "陈日华删定读书林",
        "author": "袁说友",
        "content": "雄编已汗南山竹，对坐松篁夸鼎足。\n犹嫌官事作痴儿，故向书林巧征逐。\n苍龙宛转鳞之而，此君寂寞清且高。\n晚来鴈鹜无人进，又报明公欲变骚。",
        "dynasty": "宋",
        "collection_info": null
    },
    {
        "title": "题王顺伯秘书所藏兰亭修禊帖",
        "author": "袁说友",
        "content": "永和九年暮春日，兰亭修禊羣贤集。\n含毫欲下意已先，媚日暄风佐摇笔。\n当时一笔三百字，但说斯文感今昔。\n谁知已作尤物看，流传人间天上得。\n天高地远閟不示，仅许一二翻摹勒。\n忽然飞上白云俱，径入昭陵陪玉骨。\n识真之士已绝少，真者一去嗟难觅。\n纷纷好事眼空眩，只把残碑慕真迹。\n萧郎袖去明真贋，定武传来差甲乙。\n如丁如爪辨形似，不丰不露分肥瘠。\n人亡无復见风流，漫费精神疲得失。\n临川先生天下士，古貌古心成古癖。\n搜奇日富老不厌，如渴欲饮饥欲食。\n有时瞥眼道傍见，倒屣迎之如不及。\n牙籤轴已过三万，集古录多千卷帙。\n平生着意右军处，并蓄兼收一何力。\n赏音本在笔墨外，何必此优而彼劣。\n清波万顷浑一点，明月一轮云半入。\n是中元不碍真趣，气象典刑尤历历。\n知我罪我春秋乎，政尔未容言语直。\n我方随羣厚其嗜，门户弗彊纔仅立。\n几年冥搜政无那，剩欲流涎分半席。\n阅公善本三四五，不觉长歌书卷侧。\n羲之死矣空费公家九万笺，安得斯人写金石。",
        "dynasty": "宋",
        "collection_info": null
    },
    {
        "title": "十月雪四白",
        "author": "袁说友",
        "content": "夜来风絮鸣觚棱，纷纷消息何频仍。\n不堪十月已四白，岂暇一岁夸三登。\n祁寒未必小民怨，哭雪政恐樵夫憎。\n穷阎冷市籴贵谷，破竈湿苇烧层冰。\n寒窗又冻诗翁笔，清夜谁怜贫妇织。\n人言宜瑞不宜多，官放论钱不论日。\n请君高吟祈碧苍，愿天今夕开扶桑。\n寄语龙公且相恤，忍待明年莫仓卒。",
        "dynasty": "宋",
        "collection_info": null
    },
    {
        "title": "效东坡从欧阳公咏雪体不用盐玉鹤鹭絮蝶飞舞为比不使皓白洁素等字",
        "author": "袁说友",
        "content": "楼头一夜寒声促，但怪重衾惯藏六。\n小窗起听枯叶鸣，更觉凝寒透肌粟。\n乃知龙公修故事，幻作轻细巧翻覆。\n抟空积势欺檐楹，过眼随风满坑谷。\n云涛衮衮浩无际，顷刻庭前三万斛。\n小山爱我已霜鬓，老尽苍崖垂布瀑。\n儿童爱雪不爱身，堆削形橅笑盈掬。\n风梢袅娜困无奈，一一扶头恣敲朴。\n我来苕霅四寒暑，破漏怜渠数间屋。\n无人推户起僵卧，漫把清风继前躅。\n寒炉夜拨终不焰，冻笔呵吟已先秃。\n人间忧乐有定分，隣家乃奏琵琶曲。\n回飈落屑点翠袖，纷纷花映花奴肉。\n杜陵老眼不禁寒，只有诗筒再三读。\n请君早办雪儿歌，唤取诗翁醉醽醁。",
        "dynasty": "宋",
        "collection_info": null
    },
    {
        "title": "雪中简林子长",
        "author": "袁说友",
        "content": "玉沙飞堕何衮衮，一夜青山损颜色。\n此山底事厌青姿，故学何郎轻傅粉。\n晓来窗户何人开，僵卧欲起惊皑皑。\n微风淅沥捲还起，片片直上双毛来。\n扁舟剩欲敲邻屋，料得羔羊酒初熟。\n琼瑶欲尽不可留，梁园歌吹须君侯。",
        "dynasty": "宋",
        "collection_info": null
    },
    {
        "title": "巫山十二峰二十五韵",
        "author": "袁说友",
        "content": "巫山磊块山林姿，一邱一壑贪成痴。\n寸峰拳石瞥眼过，张皇攫觅惟忧迟。\n东南佳山多秀丽，就中所欠雄与奇。\n饱闻巫山冠巴峡，奇峰十二相参差。\n昔年图画常一见，欲见此山无路之。\n扁舟西泝上三峡，千岩万壑争追随。\n终朝应接已不暇，心目洞骇俱忘疲。\n蓦然钟鼓高唐上，峰峦二六排旌旗。\n一峰霞彩迥在望，一峰展翠开屏帷。\n无心出岫云吐色，偃盖平峦松并枝。\n仙踪鹤驾羽衣近，坛石瑶台阊阖低。\n白云一起凤皇下，清泉四合蛟龙嬉。\n羣峰角立变态异，一一大巧干坤为。\n外堪击拊试声律，中含造化分四时。\n天下名山亦多矣，未有列岫奇如兹。\n九华一景固天巧，惜与江流相背驰。\n南北两峰喧众口，妆抹却恨同西施。\n何如此峰无限好，行行列列临江湄。\n烟云漠漠出寸碧，风雨时时横黛眉。\n舟人渔子漫回首，骚士墨客劳支颐。\n我来穿水入天去，貂裘章甫生尘缁。\n昂头见此大奇特，跻攀不上空嗟嘻。\n吾将欲访三岛登九嶷，上蓬莱道山之壁，绝泰华终南之嵋。\n飞鳬去舄啸沧海，却来巫峡温前诗。",
        "dynasty": "宋",
        "collection_info": null
    },
    {
        "title": "喜晴放海棠",
        "author": "袁说友",
        "content": "春日海棠早，媚云开远岚。\n醉容犹未足，睡态已微酣。\n嫩绿千枝衬，殷红一点含。\n东君真有助，落笔为渠谈。",
        "dynasty": "宋",
        "collection_info": null
    },
    {
        "title": "常通判惠虞美人花亦名双鱼儿花",
        "author": "袁说友",
        "content": "好景无穷巷，名园有异姿。\n春今十分好，花又一番奇。\n比目红绡结，双鱼碧玉枝。\n孤窗还遣伴，空忆美人词。",
        "dynasty": "宋",
        "collection_info": null
    },
    {
        "title": "盆池荷花",
        "author": "袁说友",
        "content": "根向盆池束，华敷菡萏丛。\n细擎深院宇，低袅半窗风。\n蘸水凝绡翠，当轩试脸红。\n化工虽力浅，犹折小莲蓬。",
        "dynasty": "宋",
        "collection_info": null
    },
    {
        "title": "石上玉簪花",
        "author": "袁说友",
        "content": "根啮棱棱石，香衔寸寸心。\n误人猜落蕊，眩眼拾遗簪。\n掬水滋繁种，柔枝倚短岑。\n清姿浮玉润，不受暗尘侵。",
        "dynasty": "宋",
        "collection_info": null
    },
    {
        "title": "植花于假山",
        "author": "袁说友",
        "content": "岩石棱棱巧，盆池浅浅开。\n空山初幻化，方丈小飞来。\n屈曲清泉溜，参差细草栽。\n只今山在眼，着眼便徘徊。",
        "dynasty": "宋",
        "collection_info": null
    },
    {
        "title": "石上水蕉",
        "author": "袁说友",
        "content": "傍石根斜缀，澄波叶半舒。\n气涵流水润，冷彻内心虚。\n带月轩窗外，凝蓝雨露余。\n凭将摩诘画，雪裏细寻渠。",
        "dynasty": "宋",
        "collection_info": null
    },
    {
        "title": "和林子长种菰韵",
        "author": "袁说友",
        "content": "城郭千林静，菰蒲二顷宜。\n移根元不费，殖利已先知。\n仅脱黄泥贱，相从白玉炊。\n平生惯藜藿，于此羡耘耔。",
        "dynasty": "宋",
        "collection_info": null
    },
    {
        "title": "屋后植竹",
        "author": "袁说友",
        "content": "稳袖三年手，新锄十丈园。\n傍山移早筀，扫径斸孤根。\n琐碎梢头影，凄凉竹外村。\n可人风月地，头角见龙孙。",
        "dynasty": "宋",
        "collection_info": null
    },
    {
        "title": "丹桂",
        "author": "袁说友",
        "content": "月窟分僊种，人间识此花。\n十分晴殢酒，一抹晚呈霞。\n晓镜匀丹脸，香肌挹绛纱。\n相看秋色凈，独映夕阳斜。",
        "dynasty": "宋",
        "collection_info": null
    },
    {
        "title": "水竹",
        "author": "袁说友",
        "content": "拳石环清泚，龙鬚细屈蟠。\n两峰低峍崒，一簇小琅玕。\n密叶风前影，疎枝水底寒。\n相从此君尔，着意问平安。",
        "dynasty": "宋",
        "collection_info": null
    },
    {
        "title": "杨梅",
        "author": "袁说友",
        "content": "酒着圆腮重，珠联细叶芳。\n绛纱笼蜜颗，朱粉皱新粧。\n色渍桑间椹，甘傅荔子浆。\n轻酸认梅种，草木有他杨。",
        "dynasty": "宋",
        "collection_info": null
    },
    {
        "title": "莫子章惠蒲萄",
        "author": "袁说友",
        "content": "惯病宜秋早，分甘荷岁寒。\n骊珠初压架，马乳又堆盘。\n酒美夸重醒，书成欠百端。\n不须烦广利，移种眩长安。",
        "dynasty": "宋",
        "collection_info": null
    },
    {
        "title": "谢周唐卿分惠宣梨二首  其一",
        "author": "袁说友",
        "content": "啄木门初扣，分甘味占高。\n风标夸饤坐，津润忆流膏。\n剩受千梨户，宁辞五藏刀。\n一杯须领意，老欲为渠饕。",
        "dynasty": "宋",
        "collection_info": null
    },
    {
        "title": "谢周唐卿分惠宣梨二首  其二",
        "author": "袁说友",
        "content": "澹澹夕阳远，行秋塞鴈高。\n卷舒连夜烛，长短几檠膏。\n贫岂嗟悬磬，家犹及卖刀。\n藜肠惯羞涩，更觉近来饕。",
        "dynasty": "宋",
        "collection_info": null
    },
    {
        "title": "周可大惠昆崙桃",
        "author": "袁说友",
        "content": "秋雨成萧瑟，缃桃辱记存。\n品高来禁籞，地远想昆崙。\n幸有千年实，愁无五石樽。\n欲修琼玖报，素手愧空言。",
        "dynasty": "宋",
        "collection_info": null
    },
    {
        "title": "谢侃老惠乳糕",
        "author": "袁说友",
        "content": "多病柘浆酒，閒愁梅雨天。\n婆娑清梦断，剥啄好音传。\n怜我虀盐薄，从渠乳酪鲜。\n莫嗟闻道晚，着意问师禅。",
        "dynasty": "宋",
        "collection_info": null
    },
    {
        "title": "尝顾渚新茶",
        "author": "袁说友",
        "content": "碧玉团枝种，青山撷草人。\n先春迎晓至，未雨得芽新。\n云迭枪旗细，风生齿颊频。\n何人修故事，香味彻枫宸。",
        "dynasty": "宋",
        "collection_info": null
    },
    {
        "title": "惠相之惠顾渚芽答以建茗",
        "author": "袁说友",
        "content": "一室环三径，诸郎读五车。\n山高空锁翠，涧阔自流花。\n辍我闽山焙，酬君顾渚芽。\n书来惊岁晚，老去各天涯。",
        "dynasty": "宋",
        "collection_info": null
    },
    {
        "title": "鬬茶",
        "author": "袁说友",
        "content": "截玉夸私斗，烹泉测嫩汤。\n稍堪肤寸舌，一洗苋藜肠。\n千枕消魔障，春芽敌剑铓。\n年年较新品，身老玉瓯尝。",
        "dynasty": "宋",
        "collection_info": null
    },
    {
        "title": "遗建茶于惠老",
        "author": "袁说友",
        "content": "东入吴中晚，团龙第一奁。\n政须香齿颊，莫惯下姜盐。\n笑我便搜搅，从君辨苦甜。\n更烦挥妙手，银粟看纤纤。",
        "dynasty": "宋",
        "collection_info": null
    },
    {
        "title": "沈无隠国正惠殿庐所赐香茶",
        "author": "袁说友",
        "content": "公论归吾党，平生只故人。\n近书时遣况，旧雨日相亲。\n茶辍闽山贡，香分御府珍。\n须公文石陛，回首霅溪滨。",
        "dynasty": "宋",
        "collection_info": null
    },
    {
        "title": "谢吴斗南教授惠贡茶",
        "author": "袁说友",
        "content": "我愧周行久，君方戴席重。\n一缄驰素茧，五玉卧乌龙。\n滴雪浮瓯浅，濡香过齿浓。\n欲酬新句好，官事正填胸。",
        "dynasty": "宋",
        "collection_info": null
    },
    {
        "title": "谢叶秀州惠酒",
        "author": "袁说友",
        "content": "雅况尊罍重，高情翰墨余。\n寒窗半杯醁，老眼数行书。\n旧雨故人少，因风来雁疎。\n君侯独怀旧，一岁几相于。",
        "dynasty": "宋",
        "collection_info": null
    },
    {
        "title": "晚春过雨",
        "author": "袁说友",
        "content": "酒恶病成恼，春深愁转加。\n园林三月事，风雨一庭花。\n燕幕自相语，蜂屯争趁衙。\n傍栏迎霁色，溪上几人家。",
        "dynasty": "宋",
        "collection_info": null
    },
    {
        "title": "梅雨踰月始晴甫两日復大雨",
        "author": "袁说友",
        "content": "猛作连朝雨，愁添一尺溪。\n颓云惊满坐，涨水急平堤。\n泽国几成壑，田家未半犁。\n关心独朝暮，刚认勃姑啼。",
        "dynasty": "宋",
        "collection_info": null
    },
    {
        "title": "和林子长池上听雨韵",
        "author": "袁说友",
        "content": "远浦鸣疎雨，平林送落晖。\n霏烟青柳暗，晚霁白鸥归。\n触目怀心赏，凭川念昔非。\n池塘消息近，一笑莫身违。",
        "dynasty": "宋",
        "collection_info": null
    },
    {
        "title": "归舟遇大风雨",
        "author": "袁说友",
        "content": "客裏纔三日，归来仅一程。\n片云天外立，短棹雨中行。\n小却黄昏路，犹须半夜晴。\n春光又零落，游子不胜情。",
        "dynasty": "宋",
        "collection_info": null
    },
    {
        "title": "夏至日雨",
        "author": "袁说友",
        "content": "烟暝千岩木，溪明一带楼。\n片云封旧恨，急雨罥新愁。\n节又匆匆过，诗从轧轧抽。\n病躯无耐暑，老鬓不禁秋。",
        "dynasty": "宋",
        "collection_info": null
    },
    {
        "title": "暑雨",
        "author": "袁说友",
        "content": "猎猎蒲欹岸，斑斑藓渍墙。\n檐低泣蛛网，叶落溅蜂房。\n西嶂暮凝色，北窗新送凉。\n晚来池上过，风擘藕花香。",
        "dynasty": "宋",
        "collection_info": null
    },
    {
        "title": "溽暑雨后",
        "author": "袁说友",
        "content": "多病愁如许，催人暑奈何。\n檐穷风有限，云薄雨无多。\n浪捲连村麦，珠旋小叶荷。\n炎凉苦多变，四月未清和。",
        "dynasty": "宋",
        "collection_info": null
    },
    {
        "title": "雨中即事",
        "author": "袁说友",
        "content": "夜雨恰一尺，新秧高九分。\n烟深数峰暗，涧急满山闻。\n苍蔚添新翠，溟蒙蔼暮云。\n田家方乐岁，泥淖也忘勤。",
        "dynasty": "宋",
        "collection_info": null
    },
    {
        "title": "喜晴",
        "author": "袁说友",
        "content": "梦断窗全曙，儿童竞报晴。\n层云擘轻絮，飞鹊噪新声。\n一水长天静，双溪万橹鸣。\n傍檐聊觅句，乐处漫蝇营。",
        "dynasty": "宋",
        "collection_info": null
    },
    {
        "title": "久雨霁后见月",
        "author": "袁说友",
        "content": "涨水横侵屋，轻舟半宿溪。\n竹风千影乱，帘月一鈎低。\n鼠黠欺残照，鸦啼识故栖。\n余樽纔稍稍，薄露已凄凄。",
        "dynasty": "宋",
        "collection_info": null
    },
    {
        "title": "暑夜得月",
        "author": "袁说友",
        "content": "风搅桐声碎，蝼鸣鼓吹长。\n半山蟾吐影，一水鑑浮光。\n冷碧迎秋色，清飈借久凉。\n不堪鷄唱晓，归枕报朝阳。",
        "dynasty": "宋",
        "collection_info": null
    },
    {
        "title": "登屋后城",
        "author": "袁说友",
        "content": "笑傲愁如失，登临酒半醒。\n故将双眼碧，割断半山青。\n土沃差宜竹，城高未着亭。\n可人东郭外，绡翠舞娉婷。",
        "dynasty": "宋",
        "collection_info": null
    },
    {
        "title": "双溪亭",
        "author": "袁说友",
        "content": "源委萦苕霅，干坤接水云。\n半天孤月照，两派一溪分。\n日落虹垂影，鱼翻縠断纹。\n烟波岂无义，泾渭固难羣。",
        "dynasty": "宋",
        "collection_info": null
    },
    {
        "title": "题小隠九曲亭",
        "author": "袁说友",
        "content": "小隠前山入，空亭往事忙。\n放泉杯曲水，环坐客流觞。\n雅不寻丝竹，归宜釂酒浆。\n山阴莫专美，更数水云乡。",
        "dynasty": "宋",
        "collection_info": null
    },
    {
        "title": "题墨妙亭",
        "author": "袁说友",
        "content": "茧纸奇踪绝，龟趺古意长。\n怜渠风雨厄，为尔屋庐藏。\n寂寂閒庭静，迢迢永昼忙。\n伤心三废碣，犹识汉文章。",
        "dynasty": "宋",
        "collection_info": null
    },
    {
        "title": "白苹亭",
        "author": "袁说友",
        "content": "苕水夸空阔，苹花笑泬寥。\n楼台溪上女，杨柳岸边桥。\n凉月明烟渚，春水称画桡。\n晚来鱼一跃，带雨识鱼跳。",
        "dynasty": "宋",
        "collection_info": null
    },
    {
        "title": "北园",
        "author": "袁说友",
        "content": "菡萏暑风晓，芙蕖秋露时。\n青山无限好，明月故相宜。\n雨长穿城竹，湖深隔岸池。\n春堂夜留客，举首问南箕。",
        "dynasty": "宋",
        "collection_info": null
    },
    {
        "title": "水西叶氏园",
        "author": "袁说友",
        "content": "风月欲在眼，园林须傍家。\n崚嶒飞翠巘，飐滟舞绡花。\n门近山光入，堂深树影斜。\n犹将小西景，更为石林夸。",
        "dynasty": "宋",
        "collection_info": null
    },
    {
        "title": "俞氏园",
        "author": "袁说友",
        "content": "好景环深院，名园得故家。\n楼高春带月，池曲晓催花。\n亭着城头稳，溪浮眼界赊。\n成阴虽岁月，老树看槎牙。",
        "dynasty": "宋",
        "collection_info": null
    },
    {
        "title": "王氏山居",
        "author": "袁说友",
        "content": "豆粥通幽径，松杉蔽野门。\n眼空楼外碧，身落洞前村。\n荷静风岩晓，梅开雪月昏。\n环山书未捲，林薄鸟声喧。",
        "dynasty": "宋",
        "collection_info": null
    },
    {
        "title": "六客堂",
        "author": "袁说友",
        "content": "山水吴兴窟，风流一代雄。\n满城溪月裏，六客笑谈中。\n玉骨埋黄陌，云书挂碧空。\n声名百年旧，无復二三公。",
        "dynasty": "宋",
        "collection_info": null
    },
    {
        "title": "碧澜堂",
        "author": "袁说友",
        "content": "照影澜飞碧，临深雨过凉。\n夜横千棹月，冷浸一溪堂。\n鱼跃翻寒藻，鸥閒戏夕阳。\n百年数行客，几度落危樯。",
        "dynasty": "宋",
        "collection_info": null
    },
    {
        "title": "题颜鲁公怀忠堂",
        "author": "袁说友",
        "content": "羽化仙家久，祠严霅水东。\n一身终许国，千载独怀忠。\n徙倚丰碑旧，瞻依古像雄。\n堂堂祭如在，从祀有坡公。",
        "dynasty": "宋",
        "collection_info": null
    },
    {
        "title": "慈感寺",
        "author": "袁说友",
        "content": "门近沧浪水，堂深泰华莲。\n光芒珠一粟，相貌佛诸天。\n树老半无叶，僧閒谁问禅。\n雨旸须大士，泽国屡丰年。",
        "dynasty": "宋",
        "collection_info": null
    },
    {
        "title": "游慈感寺用壁间赵安石韵",
        "author": "袁说友",
        "content": "薄俗冷还暖，余年春復秋。\n诗穷无限意，身老半生愁。\n饱睡书慵展，居閒客强留。\n功名羞镜裏，白髮奈盈头。",
        "dynasty": "宋",
        "collection_info": null
    },
    {
        "title": "慈感寺放生",
        "author": "袁说友",
        "content": "生灭成宗劫，慈悲种善因。\n纷纷嗟蠢动，一一付波臣。\n物我形声异，人禽爱恶均。\n不堪明月夜，小艇掷丝纶。",
        "dynasty": "宋",
        "collection_info": null
    },
    {
        "title": "慈感寺四月八日浴佛会",
        "author": "袁说友",
        "content": "一剎传经地，诸天诞佛辰。\n犹将清浄水，更浴涅盘身。\n居士应无垢，菩提各有因。\n要须凭苦海，万里涤情尘。",
        "dynasty": "宋",
        "collection_info": null
    },
    {
        "title": "同周可大莫子章同游证通寺",
        "author": "袁说友",
        "content": "好友频相过，閒愁一笑忘。\n逶迤萧寺径，淡薄老僧房。\n饱饭溪山足，空门日月长。\n归来怀妙语，心地转清凉。",
        "dynasty": "宋",
        "collection_info": null
    },
    {
        "title": "天宁寺有白石曰卞山脚石上多名公题识",
        "author": "袁说友",
        "content": "隠隠来岗续，沈沈土脉萦。\n一峰庭下立，十里地中行。\n石脚犹依佛，山腰恰近城。\n摩挱嗟岁月，风雨几题名。",
        "dynasty": "宋",
        "collection_info": null
    },
    {
        "title": "侃老舍天宁寺往游何道二山二首  其一",
        "author": "袁说友",
        "content": "拍手笑无语，挑包去不还。\n行行余一钵，历历上诸山。\n明月随方照，孤云任意閒。\n猊床待师处，猿鸟撤松关。",
        "dynasty": "宋",
        "collection_info": null
    },
    {
        "title": "侃老舍天宁寺往游何道二山二首  其二",
        "author": "袁说友",
        "content": "飞锡真游戏，论诗解往还。\n一声狮子吼，十里道场山。\n绿竹静无语，白云长自閒。\n赵州应路滑，无復嘆间关。",
        "dynasty": "宋",
        "collection_info": null
    },
    {
        "title": "游清凉寺逢说命者傅会云帅垣星照西方",
        "author": "袁说友",
        "content": "奔走纔千里，辛勤说五行。\n星躔初下照，君命趣东征。\n万壑干坤注，千艘日夜横。\n江山看不暇，此役快平生。",
        "dynasty": "宋",
        "collection_info": null
    },
    {
        "title": "岘山塔院",
        "author": "袁说友",
        "content": "野寺埋荒草，浮屠出近郊。\n松声来葆乐，竹影乱旗梢。\n地僻钟鱼响，庭空燕雀巢。\n断崖流涧远，隠隠下山坳。",
        "dynasty": "宋",
        "collection_info": null
    },
    {
        "title": "送惠老往住上方",
        "author": "袁说友",
        "content": "又作西山去，潮音鼓一通。\n丛林推此老，诗社得诸公。\n着眼浮生外，衝风逆水中。\n殷勤三请已，此意不雷同。",
        "dynasty": "宋",
        "collection_info": null
    },
    {
        "title": "过富池庙",
        "author": "袁说友",
        "content": "祀典名称重，神灵远近闻。\n陈牲共豕一，裹饭集乌羣。\n水旱忧民切，江山护国勤。\n丹诚祷祠下，不敢事虚文。",
        "dynasty": "宋",
        "collection_info": null
    },
    {
        "title": "霸王庙",
        "author": "袁说友",
        "content": "志大无遗策，天亡有愧心。\n威棱空炯炯，祠殿独阴阴。\n木秀千年古，溪流万折深。\n江东父老意，羯鼓奏新音。",
        "dynasty": "宋",
        "collection_info": null
    },
    {
        "title": "过三山矶有庙祀李氏女尝以诗託之过客梦中江神曰游奕将尝求经于陈惠公得冥司迁职",
        "author": "袁说友",
        "content": "矶到三山峻，涛奔乱石滨。\n吟哦灵女庙，游奕护江神。\n古往人何在，幽冥事已深。\n平生仗忠信，持此问天津。",
        "dynasty": "宋",
        "collection_info": null
    },
    {
        "title": "访赵王北园荷池",
        "author": "袁说友",
        "content": "小熟乌程酿，重游习氏园。\n乱蝉依柳噪，疎雨趁荷喧。\n短棹双溪静，轻鸥一羽翻。\n青山满归路，新月送黄昏。",
        "dynasty": "宋",
        "collection_info": null
    },
    {
        "title": "过邻水县横碧川",
        "author": "袁说友",
        "content": "一水横空翠，羣山送远阴。\n临流新柳媚，隔岸小楼深。\n五斗渊明米，朞年子贱琴。\n可人山水县，莫倦读书音。",
        "dynasty": "宋",
        "collection_info": null
    },
    {
        "title": "出东城观水",
        "author": "袁说友",
        "content": "浩荡东城外，微茫病眼开。\n烟帆一鸟过，云插乱峰堆。\n绿水漫漫去，青山衮衮来。\n飞边双鹭没，天末晚风迴。",
        "dynasty": "宋",
        "collection_info": null
    },
    {
        "title": "骆驼桥",
        "author": "袁说友",
        "content": "家住水云窟，路分苕霅溪。\n天高横蝃蝀，水阔跨鲸鲵。\n捲浪去还却，行人东望西。\n帆樯惊岁月，桥柱几人题。",
        "dynasty": "宋",
        "collection_info": null
    },
    {
        "title": "甘棠桥",
        "author": "袁说友",
        "content": "波入南溪绿，荷熏夹岸香。\n一川虹倒影，百步带横塘。\n舟榜桥边柳，鱼惊月下榔。\n人亡遗爱远，谁復赋甘棠。",
        "dynasty": "宋",
        "collection_info": null
    },
    {
        "title": "舟行夜过甘棠桥",
        "author": "袁说友",
        "content": "远鼓三更急，长虹十丈低。\n影浮冰鑑月，身渡玉壶溪。\n画烛人应醉，桃源路肯迷。\n疎星与残月，点点下玻璃。",
        "dynasty": "宋",
        "collection_info": null
    },
    {
        "title": "舟泊竹篠港夜坐诵后山诗",
        "author": "袁说友",
        "content": "沙岸人归后，船窗月上时。\n霜风竹篠港，灯火后山诗。\n岁晚羁怀恶，江空熟路迟。\n邻舟一樽酒，不使老夫知。",
        "dynasty": "宋",
        "collection_info": null
    },
    {
        "title": "舟发黄州连日遇逆风泊赤壁",
        "author": "袁说友",
        "content": "赤壁矶方到，黄州路未遥。\n辛勤四十里，跋涉两三朝。\n戢戢牛羊下，閒閒鸥鹭骄。\n忍将今岁月，容易客中销。",
        "dynasty": "宋",
        "collection_info": null
    },
    {
        "title": "舟遇逆风有叶舟坐二小儿以一竿挂二笠代帆而来",
        "author": "袁说友",
        "content": "小艇浮孤苇，垂髫识二童。\n巧将双箬笠，快夺一帆风。\n去去渔歌裏，翩翩麦浪中。\n吴儿惯浮浪，早已逐飘蓬。",
        "dynasty": "宋",
        "collection_info": null
    },
    {
        "title": "舟行邂逅别吴子明郎中",
        "author": "袁说友",
        "content": "杜宇催归急，青山送客忙。\n去帆辞断港，过眼接危樯。\n亲戚五年别，尊罍一笑长。\n山西堕残照，不忍酹离觞。",
        "dynasty": "宋",
        "collection_info": null
    },
    {
        "title": "庖人舟以风殿后早饭不继",
        "author": "袁说友",
        "content": "帆席搀前去，炊烟落后陈。\n一杯羹已饫，方丈食何因。\n自分贫兼客，休嗟愁杀人。\n江风吹送稳，晚酌待频频。",
        "dynasty": "宋",
        "collection_info": null
    },
    {
        "title": "舟中怀稚子",
        "author": "袁说友",
        "content": "远浦三更月，春风一夜程。\n平生惯安静，多病怯征行。\n急橹夸先后，连山护送迎。\n关心小儿女，幽梦落东城。",
        "dynasty": "宋",
        "collection_info": null
    },
    {
        "title": "观渔舟得巨鱼",
        "author": "袁说友",
        "content": "猛作修鳞想，观渔忆故濠。\n横舟排雪浪，敏手夺银刀。\n过熟偏宜酒，余鲜更带糟。\n忍穷须忍口，老矣为渠饕。",
        "dynasty": "宋",
        "collection_info": null
    },
    {
        "title": "舟过七里店迓客",
        "author": "袁说友",
        "content": "涨水一篙足，环山七里长。\n维舟横略彴，惊鹭入菰蒋。\n话旧人俱老，相嗟鬓各霜。\n年来慵不出，犹未免迎将。",
        "dynasty": "宋",
        "collection_info": null
    },
    {
        "title": "舟中酒味酸许深父漕使以家酿来亦不欲受",
        "author": "袁说友",
        "content": "樽酒称台馈，牢辞以例陈。\n独醒心已醉，不饮意如春。\n凝望嗟陶令，夸醒笑伯伦。\n兼金有前训，寄谢白衣人。",
        "dynasty": "宋",
        "collection_info": null
    },
    {
        "title": "月河",
        "author": "袁说友",
        "content": "路转双溪曲，河湾一径通。\n清秋杨柳月，落日芰荷风。\n直抵濯缨水，当前文笔峰。\n满城佳气聚，擢秀美羣公。",
        "dynasty": "宋",
        "collection_info": null
    },
    {
        "title": "练湖",
        "author": "袁说友",
        "content": "练湖四十里，往往半徐州。\n巨浸膏千亩，余波济万艘。\n回旋迷宿鸟，浩荡狎飞鸥。\n父老相迎问，犹怀旱暵忧。",
        "dynasty": "宋",
        "collection_info": null
    },
    {
        "title": "入淮",
        "author": "袁说友",
        "content": "桐柏分源远，清流接泗滨。\n于何号边境，不忍问淮民。\n北顾关山在，西风草木新。\n天河如可挽，吾欲洗边尘。",
        "dynasty": "宋",
        "collection_info": null
    },
    {
        "title": "上官桀诈令人为燕王旦上书言光疑有非常臣愿归符玺宿卫察变上曰朕知是书诈也后桀燕王等谋废立事觉尽诛",
        "author": "袁说友",
        "content": "燕国归符玺，将军有谤书。\n君王嗟诡诈，党与悉趦趄。\n白日中天照，浮云扫地除。\n狂谋身一败，邪骨满丘墟。",
        "dynasty": "宋",
        "collection_info": null
    },
    {
        "title": "高庙灾董仲舒推说其意稿未上主父偃候仲舒私见嫉之窃其书而奏焉上召视诸儒吕步舒以为大愚下仲舒吏当死诏赦之",
        "author": "袁说友",
        "content": "老学推占后，姦人娼嫉初。\n怀私真诡计，候见窃成书。\n猛欲挤贤辙，宁思戒覆车。\n那知一回首，身已毙诛锄。",
        "dynasty": "宋",
        "collection_info": null
    },
    {
        "title": "文帝登虎圈问尉禽兽簿不能对虎圈啬夫对甚悉上拜啬夫为上林令张释之曰今以口辨超迁恐天下争口辨无实遂不拜",
        "author": "袁说友",
        "content": "辨舌机锋锐，言簧巧意倾。\n一闻贤者议，众鄙啬夫名。\n利口宜深戒，违颜愿力争。\n须知玄默化，帝已久躬行。",
        "dynasty": "宋",
        "collection_info": null
    },
    {
        "title": "文帝议以贾谊任公卿绛灌冯敬等害之乃毁谊曰洛阳年少擅权于是天子疏之以谊为长沙王太傅",
        "author": "袁说友",
        "content": "诸老谗言入，长沙远地留。\n一闻天子议，众嫉少年谋。\n自堕姦谀术，谁宽痛哭忧。\n至今言绛灌，犹为孔门羞。",
        "dynasty": "宋",
        "collection_info": null
    },
    {
        "title": "张汤治狱皆穷根本上欲释严助伍被汤曰弗诛后不可治巧排大臣益见尊任后以怀诈面欺上使使簿责汤汤为书谢遂自杀",
        "author": "袁说友",
        "content": "最是慈祥日，为臣惨刻闻。\n弯弓屠善类，刺骨见深文。\n流毒嗟苛吏，伤恩负此君。\n不知惭簿责，一死尚何云。",
        "dynasty": "宋",
        "collection_info": null
    },
    {
        "title": "遇张玉叔荆漕自潼州易节来言蜀人两载前以制帅相期矣",
        "author": "袁说友",
        "content": "上愧三朝老，深惭四蜀民。\n君恩无语报，世事有前因。\n叱驭宁论远，扪参敢爱身。\n但思强健日，归计莫因循。",
        "dynasty": "宋",
        "collection_info": null
    },
    {
        "title": "孟子开宰余杭二首  其一",
        "author": "袁说友",
        "content": "畿邑三年令，先声百里春。\n公朝勤恤隠，吾道足亲民。\n不作劳人想，犹堪发刃新。\n从渠清俗论，峩豸已知津。",
        "dynasty": "宋",
        "collection_info": null
    },
    {
        "title": "孟子开宰余杭二首  其二",
        "author": "袁说友",
        "content": "得友宁论少，登门不愧迟。\n交游今有几，襟抱独相期。\n笑我方椎钝，如公政骤驰。\n我今怀旧意，不敢爱于诗。",
        "dynasty": "宋",
        "collection_info": null
    },
    {
        "title": "武康县治松桂林二首  其一",
        "author": "袁说友",
        "content": "松桂论交久，诗书造道深。\n犹于官事日，不忘岁寒心。\n此地赓酬句，他年蔽芾阴。\n男邦有佳政，应促诏纶音。",
        "dynasty": "宋",
        "collection_info": null
    },
    {
        "title": "武康县治松桂林二首  其二",
        "author": "袁说友",
        "content": "诗竞山川秀，亭随草木新。\n弦歌鲁言偃，吏隠汉梅真。\n淇苑雪霜操，广寒宫殿春。\n相望不百里，一苇要身亲。",
        "dynasty": "宋",
        "collection_info": null
    },
    {
        "title": "遗云液新醇花胯正焙于制幕",
        "author": "袁说友",
        "content": "彦聚有英伦，公余无杂宾。\n一樽云送液，寸玉雪先春。\n浮蚁酒中圣，团龙天上珍。\n遣之陪幕府，聊以款车巾。",
        "dynasty": "宋",
        "collection_info": null
    },
    {
        "title": "曾同年南仲至自德清二首  其一",
        "author": "袁说友",
        "content": "岁月飞梭疾，交游旧雨疎。\n故人欣戾止，之子最相于。\n话旧须樽酒，奔忙缺饭蔬。\n不酬千种意，空寄一行书。",
        "dynasty": "宋",
        "collection_info": null
    },
    {
        "title": "曾同年南仲至自德清二首  其二",
        "author": "袁说友",
        "content": "老去慵驰骛，诗来慰阔疏。\n吾庐聊復尔，仁里盍依于。\n乞米惭书帖，呼儿笑撷蔬。\n强吟鬚捻句，博得玉鈎书。",
        "dynasty": "宋",
        "collection_info": null
    },
    {
        "title": "和同年张唐英怀弟晋英韵二首  其一",
        "author": "袁说友",
        "content": "旧学知何补，丹心早已平。\n过从欣故侣，慨慕熟英声。\n笑洽愁肠释，诗来俗眼清。\n君家好兄弟，何愧洛中程。",
        "dynasty": "宋",
        "collection_info": null
    },
    {
        "title": "和同年张唐英怀弟晋英韵二首  其二",
        "author": "袁说友",
        "content": "嗜利终羞涩，论交愧懒昏。\n日高忺闭户，客至倦迎门。\n多谢铿金语，来如挟纩温。\n穷年得佳友，花柳乐村村。",
        "dynasty": "宋",
        "collection_info": null
    },
    {
        "title": "和张思济县尉韵二首  其一",
        "author": "袁说友",
        "content": "作计寻山径，论交独两生。\n相过真有意，多病只垂情。\n老怯终年别，诗烦一夜程。\n怀思几秋梦，月落晓溪横。",
        "dynasty": "宋",
        "collection_info": null
    },
    {
        "title": "和张思济县尉韵二首  其二",
        "author": "袁说友",
        "content": "书债频年积，舟行一水期。\n稍吟秋夜雨，不尽故人思。\n正为才高累，宁论事了嗤。\n相忘心屡折，落笔更蜚驰。",
        "dynasty": "宋",
        "collection_info": null
    },
    {
        "title": "和唐英韵",
        "author": "袁说友",
        "content": "客久催归驭，愁牢爱大杯。\n骊驹勤咏叹，行李尚淹回。\n皇甫有书至，盖公何日来。\n巾车莫濡滞，祇此趣盐梅。",
        "dynasty": "宋",
        "collection_info": null
    },
    {
        "title": "和丁端叔九日韵",
        "author": "袁说友",
        "content": "风雨重阳候，旌旗五客游。\n清樽烦卜夜，归鬓但惊秋。\n薄暮霭云散，倾城终日留。\n晚楼东望际，萸菊故园丘。",
        "dynasty": "宋",
        "collection_info": null
    },
    {
        "title": "和人怀归",
        "author": "袁说友",
        "content": "宦海风波恶，穷途故旧新。\n匹夫犹按剑，夜璧莫投人。\n狎水舟沈羽，防城口累身。\n归来老丘壑，一笑乐吾真。",
        "dynasty": "宋",
        "collection_info": null
    },
    {
        "title": "和林子长家庭韵",
        "author": "袁说友",
        "content": "诸郎方竞秀，兰玉谢庭家。\n国士无双誉，蟾宫第一花。\n侍嫔歌采苢，笄鬓绾堆鸦。\n已办如椽笔，绵绵赋瓞瓜。",
        "dynasty": "宋",
        "collection_info": null
    },
    {
        "title": "和惠老自上方来住广福寺",
        "author": "袁说友",
        "content": "岁晚逢三友，身閒爱一丘。\n喜闻孤锡至，又向白苹留。\n失笑拈花手，无人野渡舟。\n个中须具眼，着语待公酬。",
        "dynasty": "宋",
        "collection_info": null
    },
    {
        "title": "乡人徐辩道见过自云有升平遗策当挟之西游乞诗祖行聊作一首",
        "author": "袁说友",
        "content": "乡翁初识面，独往定何如。\n客舍风霜急，权门韦布疎。\n北书应有犬，南食尚无鱼。\n身外祇遗策，苍苔空故庐。",
        "dynasty": "宋",
        "collection_info": null
    },
    {
        "title": "故人爽贷粟之约",
        "author": "袁说友",
        "content": "小泊渔舟晚，春风燕子回。\n从渠三月约，误我一舟来。\n风雨故相厄，溪山犹可陪。\n人生竟何有，此抱向谁开。",
        "dynasty": "宋",
        "collection_info": null
    },
    {
        "title": "谢王进士惠近作",
        "author": "袁说友",
        "content": "秋入淮乡老，风连塞鴈悲。\n一书烦故旧，七字更新奇。\n我已归帆日，公方客馆时。\n天涯每相遇，不敢爱于诗。",
        "dynasty": "宋",
        "collection_info": null
    },
    {
        "title": "谢李兼善书库寄近作",
        "author": "袁说友",
        "content": "笔下陈无己，香分一瓣奇。\n有孙今见嫡，得髓政忘皮。\n怀旧书来日，惊人语妙时。\n犹思频咀嚼，嚥子百篇诗。",
        "dynasty": "宋",
        "collection_info": null
    },
    {
        "title": "谢赵周锡制干和篇",
        "author": "袁说友",
        "content": "甫掷抛砖句，俄惊翻水成。\n源泉夸敏思，击钵噤无声。\n白玉雕镌巧，黄金煅炼精。\n我惭非腹稿，不復敢披呈。",
        "dynasty": "宋",
        "collection_info": null
    },
    {
        "title": "疑独学录屡过仆言诗又遗以成编盖区区每有意于此而拙无佳语为大恨因作鄙言奉报",
        "author": "袁说友",
        "content": "初闻富经术，颇復事风骚。\n作者意不尽，斯人才已高。\n大编来警策，短髮对爬搔。\n好语远相避，独怜曾几遭。",
        "dynasty": "宋",
        "collection_info": null
    },
    {
        "title": "泊金陵得仲元书",
        "author": "袁说友",
        "content": "亲戚不忍别，弟兄那可离。\n枕边鸿鴈信，天外鹡鸰诗。\n老大须长健，音书莫较迟。\n今朝万金至，无语不成思。",
        "dynasty": "宋",
        "collection_info": null
    },
    {
        "title": "兴化吴宰商卿来书",
        "author": "袁说友",
        "content": "百里报消息，一缄劳寄驰。\n但知怀旧切，犹恨得书迟。\n儒者可言政，怀邦当易为。\n问君安否外，别后几篇诗。",
        "dynasty": "宋",
        "collection_info": null
    },
    {
        "title": "读书",
        "author": "袁说友",
        "content": "宦牒刚驰逐，篇章半扫除。\n稍寻无事日，重理旧诗书。\n笔砚寒灯寂，轩窗昼景舒。\n政须堂下问，糟粕意何如。",
        "dynasty": "宋",
        "collection_info": null
    },
    {
        "title": "持课",
        "author": "袁说友",
        "content": "梦接三乘境，香胜一炷熏。\n风窗独趺坐，鸟雀听声闻。\n目想金刚会，心存贝叶文。\n稍蠲烦恼毒，天雨看缤纷。",
        "dynasty": "宋",
        "collection_info": null
    },
    {
        "title": "周可大携子入山读书",
        "author": "袁说友",
        "content": "一日不觌面，三秋应动心。\n刚闻将子去，又惯入山深。\n饭饱羣书乐，窗閒万竹阴。\n扁舟纔十里，得得要相寻。",
        "dynasty": "宋",
        "collection_info": null
    },
    {
        "title": "训子",
        "author": "袁说友",
        "content": "投老寻三窟，传家只一经。\n呼儿亲料理，开卷熟叮咛。\n我已头居白，谁堪芥拾青。\n颇怀兰与玉，长忆谢家庭。",
        "dynasty": "宋",
        "collection_info": null
    },
    {
        "title": "展扫先茔",
        "author": "袁说友",
        "content": "寂寞千松老，萦纡一水通。\n重来惊鬓雪，遗恨满春风。\n拱木人何在，伤心泪已穷。\n羁怀不成寐，月落半山空。",
        "dynasty": "宋",
        "collection_info": null
    },
    {
        "title": "展扫先茔省伯氏用前韵",
        "author": "袁说友",
        "content": "久作弟兄别，相看笑语通。\n寒窗酬酒夜，落月对床风。\n志得宁论晚，名高不畏穷。\n君看天下事，一一漫雕空。",
        "dynasty": "宋",
        "collection_info": null
    },
    {
        "title": "闭户",
        "author": "袁说友",
        "content": "户屦无人满，庭罗尽日张。\n閒窗书白羽，清梦熟黄粱。\n瓦瓮苕溪渌，铜鑪柏子香。\n出门本无碍，龟穴惯深藏。",
        "dynasty": "宋",
        "collection_info": null
    },
    {
        "title": "曝书",
        "author": "袁说友",
        "content": "红日庭初熭，青编手自摩。\n乌踆浮竹简，鱼蠹眩阳和。\n眼恨频催老，书惭未触多。\n相看不相弃，同老故山阿。",
        "dynasty": "宋",
        "collection_info": null
    },
    {
        "title": "试砚",
        "author": "袁说友",
        "content": "断璧推良质，寒窗足雅供。\n点分鸜眼秀，色渍马肝浓。\n岩浸端溪月，纹藏古歙峰。\n可怜方寸石，笔下几迎逢。",
        "dynasty": "宋",
        "collection_info": null
    },
    {
        "title": "治药",
        "author": "袁说友",
        "content": "药采人间足，方从肘后参。\n年来医罕问，老去病多谙。\n风雨关淫疾，刀圭辨苦甘。\n君看不龟手，犹败越人南。",
        "dynasty": "宋",
        "collection_info": null
    },
    {
        "title": "理髮",
        "author": "袁说友",
        "content": "拣髮亭移昼，临风手独搔。\n愁添丝几缕，老怯鬓双毛。\n自叹头颅薄，空怀胆气豪。\n年华莫相逼，疎栉已如缫。",
        "dynasty": "宋",
        "collection_info": null
    },
    {
        "title": "怀仲子病目",
        "author": "袁说友",
        "content": "秋日家乡远，西风去鴈迟。\n小儿应药喜，老父数归期。\n昨夜三江梦，今朝五字诗。\n至情如饮水，冷暖自深知。",
        "dynasty": "宋",
        "collection_info": null
    },
    {
        "title": "家信报仲子目疾已平用前韵",
        "author": "袁说友",
        "content": "岘也平安久，书云传遽迟。\n意宽千里远，归更一旬期。\n眼过无非景，身閒足可诗。\n江湖终欲老，鸥鸟已先知。",
        "dynasty": "宋",
        "collection_info": null
    },
    {
        "title": "有感",
        "author": "袁说友",
        "content": "万事缘憎爱，孤衷只惷愚。\n归与乖俗好，老矣误时须。\n举世冲霄鹄，何人滥吹竽。\n穷通一不问，无復鬼揶揄。",
        "dynasty": "宋",
        "collection_info": null
    },
    {
        "title": "偶成",
        "author": "袁说友",
        "content": "老眼慵开阖，閒窗独欠伸。\n梦残亭过午，漏永箭浮申。\n黄卷卷舒足，黑甜滋味真。\n生涯惟一枕，百虑不关身。",
        "dynasty": "宋",
        "collection_info": null
    },
    {
        "title": "灯花",
        "author": "袁说友",
        "content": "一点寒釭照，楼头夜鼓挝。\n报人初缀玉，戏我只空花。\n身已遗荣辱，灯应误逞夸。\n焚膏畴昔事，墙角几檠斜。",
        "dynasty": "宋",
        "collection_info": null
    },
    {
        "title": "自适",
        "author": "袁说友",
        "content": "有地容投老，无田解赋归。\n浮生几朝露，活计一书帏。\n閒只诗添债，愁应带减围。\n人间翻覆手，莫怨是中非。",
        "dynasty": "宋",
        "collection_info": null
    },
    {
        "title": "绝粮",
        "author": "袁说友",
        "content": "旧索长安米，今无负郭田。\n平生一饱计，岁晚百忧煎。\n漂母今何有，王孙空自怜。\n日高亭欲午，寒屋竈无烟。",
        "dynasty": "宋",
        "collection_info": null
    },
    {
        "title": "淮白",
        "author": "袁说友",
        "content": "未识淮乡味，饕馋老不衰。\n及兹秋水涨，已食小鲜肥。\n众口虽难美，饥肠本易为。\n岂无鲈鲙好，物以罕为奇。",
        "dynasty": "宋",
        "collection_info": null
    },
    {
        "title": "古镜",
        "author": "袁说友",
        "content": "老眼羞看镜，华颠怯半霜。\n栖迟勋业晚，孤负岁年长。\n月透光深杳，花摇影颉颃。\n衣冠从尔正，不趁晓来粧。",
        "dynasty": "宋",
        "collection_info": null
    },
    {
        "title": "景山寺古鼎",
        "author": "袁说友",
        "content": "小憩山前路，清谈得道僧。\n爱渠惟一鼎，持此供三乘。\n制作前无古，摩挲喜不胜。\n兹游真可乐，着句忆吾曾。",
        "dynasty": "宋",
        "collection_info": null
    },
    {
        "title": "灵壁蹲石",
        "author": "袁说友",
        "content": "几朶连峰峻，千年古镜浮。\n气分灵壁秀，声逐泗滨流。\n笑我成孤影，从渠老一丘。\n山川多胜地，击拊嘆中州。",
        "dynasty": "宋",
        "collection_info": null
    },
    {
        "title": "洞庭立峰",
        "author": "袁说友",
        "content": "绝壁横翔势，当轩伟岸姿。\n一峰云欲下，乱藓雨频滋。\n独立霜寒耐，衔空月影筛。\n缅怀黄石事，犹想谷城时。",
        "dynasty": "宋",
        "collection_info": null
    },
    {
        "title": "玲珑山",
        "author": "袁说友",
        "content": "颇怪玲珑景，浑疑雷雨穿。\n灯分岩下径，目骇洞中天。\n傍磴莓苔合，环山草木鲜。\n白云时欲下，烟锁闭神仙。",
        "dynasty": "宋",
        "collection_info": null
    },
    {
        "title": "与副伴王领卫论弈象",
        "author": "袁说友",
        "content": "轻兵三十二，一着见安危。\n疋马渡河日，单车驰敌时。\n棘门漫儿戏，淝水付枰棋。\n小试平戎手，将军更出奇。",
        "dynasty": "宋",
        "collection_info": null
    },
    {
        "title": "扇画雪景",
        "author": "袁说友",
        "content": "杖屦祁寒裏，林峦幻景同。\n生绡明月影，淡墨老霜丛。\n点染三冬雪，招邀六月风。\n呼童小挥手，残吹袭帘栊。",
        "dynasty": "宋",
        "collection_info": null
    },
    {
        "title": "壁画竹鹤",
        "author": "袁说友",
        "content": "风月寒窗寂，丹青半堵开。\n南墙看俨立，华表认归来。\n邈想风声唳，求栖鸟雀猜。\n雨余新着色，点点上苍苔。",
        "dynasty": "宋",
        "collection_info": null
    },
    {
        "title": "卞山石林",
        "author": "袁说友",
        "content": "物是人非旧，堂空语不譍。\n千重云夭矫，百态玉崚嶒。\n断壁苔封径，悬岩树挂藤。\n搘颐重觅日，犹记昔年曾。",
        "dynasty": "宋",
        "collection_info": null
    },
    {
        "title": "午阴小饮",
        "author": "袁说友",
        "content": "草树涧边青，人稀自掩扃。\n阴沈端午水，晴映半天星。\n倦枕敷横榻，枯藜傍小亭。\n谁知一杯酒，小醉不嫌醒。",
        "dynasty": "宋",
        "collection_info": null
    },
    {
        "title": "和惠老元日立春復雪韵",
        "author": "袁说友",
        "content": "一声春正晓，雪裏荐新年。\n揽镜星霜久，催人岁月迁。\n化工原着意，物态漫争妍。\n我老心尤远，居閒觉地偏。",
        "dynasty": "宋",
        "collection_info": null
    },
    {
        "title": "归自郊外遇雪",
        "author": "袁说友",
        "content": "细雨初收脚，飞来已溅身。\n固应宜瑞雪，未必困行人。\n酒裏寒犹重，吟边语未新。\n更怜渠白叟，呵手诉车尘。",
        "dynasty": "宋",
        "collection_info": null
    },
    {
        "title": "和某提举喜雪韵",
        "author": "袁说友",
        "content": "冷彻狐裘薄，风团柳絮堆。\n雪先迎腊至，梅怯后时开。\n晓色连山老，年华两鬓催。\n浮生惊节物，谁与赋归来。",
        "dynasty": "宋",
        "collection_info": null
    },
    {
        "title": "元日立春",
        "author": "袁说友",
        "content": "春入帘帏线几添，更随桃茢快新瞻。\n晓看密密轻丝堕，晚作纤纤细雨兼。\n可喜田家余谷粟，也应泽国饱鱼盐。\n年丰更乐弦歌化，知是曹装渐趣严。",
        "dynasty": "宋",
        "collection_info": null
    },
    {
        "title": "元日得雨",
        "author": "袁说友",
        "content": "知时膏泽下新正，便觉欣欣物意生。\n细雨寒梢半檐滴，单床孤梦五更声。\n两年元日嗟萍梗，万里殊乡付酒觥。\n不似斗杓容易转，只今迎岁指东城。",
        "dynasty": "宋",
        "collection_info": null
    },
    {
        "title": "惜春",
        "author": "袁说友",
        "content": "不缘雨雪不缘风，九十风光半已穷。\n袅娜熟眠杨柳绿，夭娆浓醉海棠红。\n客怀不直韶光好，诗兴犹因景物雄。\n投分东君未应薄，乞花偿酒强迎逢。",
        "dynasty": "宋",
        "collection_info": null
    },
    {
        "title": "梨花",
        "author": "袁说友",
        "content": "东风日日点征衣，野阔林疎四望奇。\n景物剩供行客眼，梨花更索老夫诗。\n登山趁得春三月，带月犹看雪一枝。\n七日崎岖三百里，倡条冶叶故相随。",
        "dynasty": "宋",
        "collection_info": null
    },
    {
        "title": "和杨诚斋春雨韵",
        "author": "袁说友",
        "content": "十年此袂与君分，一笑楼头日过晨。\n真箇愁来真似梦，不因诗到不知春。\n云霄元似非关我，风雨何须故恼人。\n犹得吟边慰怀抱，绝知膏馥乞诸邻。",
        "dynasty": "宋",
        "collection_info": null
    },
    {
        "title": "早行遇雨",
        "author": "袁说友",
        "content": "约得东风二月春，稍陪孤棹晓溪行。\n酒能宽我三更梦，雨不饶人半日程。\n愁对梅残初话别，懒看桃艷欲欣荣。\n红尘未踏心先退，不是宵长故独醒。",
        "dynasty": "宋",
        "collection_info": null
    },
    {
        "title": "四月雨应祷",
        "author": "袁说友",
        "content": "夜半溶溶四面遮，云峰推起阿香车。\n只今陇上夸多麦，谁为丘中赋有麻。\n喜见绿针初剌水，笑渠青笠趁烧畬。\n偶然精祷诚非昧，应有欢娱田舍家。",
        "dynasty": "宋",
        "collection_info": null
    },
    {
        "title": "赵再可邦君六月雨应祷",
        "author": "袁说友",
        "content": "长夏何堪日日晴，德音优渥遍羣氓。\n黄堂少试为霖手，赤地今传喜雨声。\n诚意自知关善政，天心正不远人情。\n四郊已报四家语，一饱应无百计营。",
        "dynasty": "宋",
        "collection_info": null
    },
    {
        "title": "祷雨于保福寺是日大雨至",
        "author": "袁说友",
        "content": "常旸为虐势流金，稽首长松幸屈临。\n一佛等慈清苦海，众生度厄浴甘霖。\n沛然而下期中熟，可以无饥免大祲。\n好雨㥄人愁抱释，退思畴昔尚熏心。",
        "dynasty": "宋",
        "collection_info": null
    },
    {
        "title": "和赵成子提干喜雨韵  其一",
        "author": "袁说友",
        "content": "一天膏泽下民区，此意拳拳敢自居。\n欲写吴歌夸岁好，苦无杰语愧才虚。\n稍留佳客联珠履，共酹余觞笑曲车。\n试问苏州两年熟，岂无名笔作农书。",
        "dynasty": "宋",
        "collection_info": null
    },
    {
        "title": "和赵成子提干喜雨韵  其二",
        "author": "袁说友",
        "content": "十年三已冒为州，每每于民有旱忧。\n午听雷声鸣屋角，晚惊雨脚压云头。\n及时三日为霖好，为汝千箱乐岁求。\n欲办一椽名喜雨，愧无老笔赞宸旒。",
        "dynasty": "宋",
        "collection_info": null
    },
    {
        "title": "和子西喜雨",
        "author": "袁说友",
        "content": "战龙捲水动诗兵，着语才非喜雨亭。\n但得云秔香颗颗，不愁霜髮短星星。\n秧针刺水轻浮绿，麦浪翻风半挟青。\n只愿年年饱忧国，庶几万里一心宁。",
        "dynasty": "宋",
        "collection_info": null
    },
    {
        "title": "鄂渚得雨",
        "author": "袁说友",
        "content": "江头一夜水鸣艖，江外欢声百万家。\n已报主人诗满袖，更夸使者雨随车。\n支离田父烟蓑湿，辟易炎官火伞斜。\n一望阿瞒狼狈地，村村剌水透针芽。",
        "dynasty": "宋",
        "collection_info": null
    },
    {
        "title": "连雨",
        "author": "袁说友",
        "content": "一月长晴窘漕渠，更留残暑要驱除。\n飘风也解终朝久，骤雨新添二尺余。\n但觉天公真有意，不知民力已潜纾。\n田家是处均膏泽，两岸欢吟使者车。",
        "dynasty": "宋",
        "collection_info": null
    },
    {
        "title": "大风雷雨",
        "author": "袁说友",
        "content": "雷风一息到山西，欹侧村花不自持。\n际晚甘霖如倒峡，今年香雪可翻匙。\n绿秧蘸脚元非揠，白水齐腰不恨迟。\n浪说随车夸故事，但知忧国愿无饥。",
        "dynasty": "宋",
        "collection_info": null
    },
    {
        "title": "中秋无月",
        "author": "袁说友",
        "content": "皓魄埋云未肯收，佳娥寂寞为谁羞。\n可怜数点不多雨，误却一轮无限秋。\n急扫妖氛天外去，莫教微影暗中流。\n终当永夜清如水，我为停杯便倚楼。",
        "dynasty": "宋",
        "collection_info": null
    },
    {
        "title": "海棠",
        "author": "袁说友",
        "content": "江行了不按春光，江路欣看得海棠。\n浅蘸深红丛蓓蕾，细开浓白巧梳粧。\n蜀花但斗臙脂湿，荆种新傅腻粉香。\n行客纷纷正寥落，为渠着语快飞觞。",
        "dynasty": "宋",
        "collection_info": null
    },
    {
        "title": "江行得水仙花",
        "author": "袁说友",
        "content": "彻底清姿秀可餐，柔枝不怯胆瓶寒。\n三星细滴黄金盏，六出分成白玉盘。\n是物合陪僊子供，何人遣傍客舟看。\n山矾似俗梅偏瘦，别与诗人较二难。",
        "dynasty": "宋",
        "collection_info": null
    },
    {
        "title": "和施德远双莲韵二首  其一",
        "author": "袁说友",
        "content": "老向尘埃度岁华，不堪才拙负州家。\n天公着意成丰岁，地产无心出异葩。\n乱翠绡中双晕脸，抹青山外两凝霞。\n何人欲采莲归去，我有轻舟试一拏。",
        "dynasty": "宋",
        "collection_info": null
    },
    {
        "title": "和施德远双莲韵二首  其二",
        "author": "袁说友",
        "content": "政拙才疎祇具员，也应和气到吴边。\n乡来偶尔双岐麦，今復申之并蒂莲。\n颇觉园丁惊创见，正须骚客赋新联。\n天休要是传消息，得得装成大有年。",
        "dynasty": "宋",
        "collection_info": null
    },
    {
        "title": "迓金国聘使舟中逢玉簪花",
        "author": "袁说友",
        "content": "扁舟伊轧乱秋声，花下新凉暑不侵。\n浓叶衬成螺展髻，芳苞拆尽玉垂簪。\n谁将茉莉评高下，未必清香较浅深。\n把酒问花花不语，微吟空伴小蛩吟。",
        "dynasty": "宋",
        "collection_info": null
    },
    {
        "title": "新繁县麦秀两岐",
        "author": "袁说友",
        "content": "丰碑喜瑞熟摩挲，后至深惭拙政多。\n鲁国不闻三月治，渔阳敢说两岐歌。\n年丰今日鱼旟梦，农兆前村鹳鹊窠。\n又见东阡西陌雨，倚楼遥望湿轻蓑。",
        "dynasty": "宋",
        "collection_info": null
    },
    {
        "title": "麦秀三岐",
        "author": "袁说友",
        "content": "用过其才愧弗宜，但于牧养要张施。\n未应拙政才兼月，森出来牟过两岐。\n长短异形垂美穗，青黄间色识新枝。\n悬知瑞应由明主，自是丰年属圣时。",
        "dynasty": "宋",
        "collection_info": null
    },
    {
        "title": "午晴观孔雀",
        "author": "袁说友",
        "content": "异雀逢人正美观，一鸣晴日傍栏干。\n昂头未展云霄翼，掉尾先摇锦绣盘。\n危坐我方诗兴切，薄寒谁伴酒肠宽。\n世间最是羁怀恶，犹得亭花着意看。",
        "dynasty": "宋",
        "collection_info": null
    },
    {
        "title": "沿溪转山入野亭小饮甚适",
        "author": "袁说友",
        "content": "惜此青青一日春，爱閒因得两三人。\n放身度密穷山崦，随意居宽趁水滨。\n逸饮不成愁淡薄，苦吟终是喜清新。\n物华时世相流转，今古之间几窖尘。",
        "dynasty": "宋",
        "collection_info": null
    },
    {
        "title": "过霞山小饮",
        "author": "袁说友",
        "content": "霞山书院醉焚香，细雨轻阴见海棠。\n春动旧怀杯酒后，晚吹新恨笛声长。\n或红或白花饶笑，为整为斜草更芳。\n寄语风光易尘土，相看流转且相羊。",
        "dynasty": "宋",
        "collection_info": null
    },
    {
        "title": "张守招饮",
        "author": "袁说友",
        "content": "春风吹作万家春，谁得联镳从使君。\n微径问花同载酒，深堂剪烛细论文。\n王郎把臂簪仍盍，严老呼舟首又分。\n安得云龙随上下，佳辰不復叹离羣。",
        "dynasty": "宋",
        "collection_info": null
    },
    {
        "title": "余应卿招饮",
        "author": "袁说友",
        "content": "东门郭外七桐裏，知有宣州别驾家。\n再世从游心自喜，暂时觞咏语无譁。\n平田寒日行孤鹜，枯木凄风集乱鸦。\n酒圣诗狂休问我，淋漓颠倒任横斜。",
        "dynasty": "宋",
        "collection_info": null
    },
    {
        "title": "陈主管招饮",
        "author": "袁说友",
        "content": "鹊拳庭竹语频频，忽有书来寂寞滨。\n盛事许同花烛夜，芳辰仍醉绮罗春。\n璧联香阁初鸣凤，霞泛仙觞定脯麟。\n更办归装攟珠玉，一时人物各诗人。",
        "dynasty": "宋",
        "collection_info": null
    },
    {
        "title": "霞山叶学谕家梅下饮二首  其一",
        "author": "袁说友",
        "content": "岁阑何地看梅花，霜日新晴晚更嘉。\n古观去寻寒士屋，山园来近旧人家。\n香传细密闻仍久，影倒高深落又斜。\n同是溪南閒澹者，暂时相赏醉无譁。",
        "dynasty": "宋",
        "collection_info": null
    },
    {
        "title": "霞山叶学谕家梅下饮二首  其二",
        "author": "袁说友",
        "content": "不待梅梢三两花，任他酒薄漫殽嘉。\n恍然灵运穿林屐，妙矣王维入画家。\n静听喔咿鸡唱晓，明分疎落鴈行斜。\n醉吟却是寻芳客，借取残冬一笑譁。",
        "dynasty": "宋",
        "collection_info": null
    },
    {
        "title": "同子隆次公小饮",
        "author": "袁说友",
        "content": "老境昏昏只醉眠，不知门外艷阳天。\n奚为有客携壶至，又以閒人到酒边。\n山路试登桃映日，溪城一望草如烟。\n春分花事今多少，未觉心情胜去年。",
        "dynasty": "宋",
        "collection_info": null
    },
    {
        "title": "送彭世昌山台小饮",
        "author": "袁说友",
        "content": "象山只在水西头，云木犹高瀑更流。\n往事何能话师友，时情徒与惜交游。\n东风又绿溪边草，明月还归天际舟。\n白髮苍颜吾亦老，一尊台上洗春愁。",
        "dynasty": "宋",
        "collection_info": null
    },
    {
        "title": "登第一山",
        "author": "袁说友",
        "content": "极目俄登最上岩，秋风衰草塞云閒。\n漫游江浙几千里，今识东南第一山。\n志士逢时宁恨晚，壮怀有泪不须潸。\n兴亡自古知多少，天道何曾不好还。",
        "dynasty": "宋",
        "collection_info": null
    },
    {
        "title": "和南伯山行韵二首  其一",
        "author": "袁说友",
        "content": "日日登山復下山，崎岖分寸绝难攀。\n已无鱼腹江湖虑，肯怯羊肠道路弯。\n满目诗材供客子，一杯醽醁染衰颜。\n四方弧矢男儿事，扪尽参墟莫畏艰。",
        "dynasty": "宋",
        "collection_info": null
    },
    {
        "title": "和南伯山行韵二首  其二",
        "author": "袁说友",
        "content": "千峰踏尽又层坡，冠染征尘不暇峩。\n佳处赏心惟酒尔，愁时引睡奈诗何。\n憩亭尚远日先暮，脚力已穷山更多。\n白髮对山聊自醉，如公自富郢中歌。",
        "dynasty": "宋",
        "collection_info": null
    },
    {
        "title": "游金焦二山至汲江亭用前韵",
        "author": "袁说友",
        "content": "江山万里忆徐州，十月迎风度小舟。\n极目不知天外景，乱云遥接水中丘。\n此身五十昔未到，着语再三今可酬。\n欲把边尘聊一洗，只今更吸大江流。",
        "dynasty": "宋",
        "collection_info": null
    },
    {
        "title": "过扬州平山堂邂逅许深父主漕",
        "author": "袁说友",
        "content": "平生踪迹半江湖，岁晚淮乡识旧都。\n小却车尘行復止，要看山色有还无。\n关山回首嗟何限，风景于人岂不殊。\n犹得故人谈世事，金城方略政堪图。",
        "dynasty": "宋",
        "collection_info": null
    },
    {
        "title": "泊姑苏馆",
        "author": "袁说友",
        "content": "衝风挟雨到苏州，赢得樯乌半日留。\n岂是甘棠无剪伐，浪持使节几经由。\n羣观底事多耆老，一笑犹能认故侯。\n回首齐云旧游处，西山端欲送行舟。",
        "dynasty": "宋",
        "collection_info": null
    },
    {
        "title": "游沧浪亭",
        "author": "袁说友",
        "content": "出门犹未识沧浪，胜日能销一咏觞。\n绿障千峦森羽戟，翠绡十顷飐池塘。\n清谈杖履穷幽径，归路篮舆带夕阳。\n岂是此缨无地濯，可怜长说簿书忙。",
        "dynasty": "宋",
        "collection_info": null
    },
    {
        "title": "和应宪使游沧浪亭韵",
        "author": "袁说友",
        "content": "使星两两照前山，笔下高吟万选钱。\n绝景政须终日款，兹游真可以诗传。\n深林遇雨排清昼，晚日迎风浸碧烟。\n千载不浑亭下水，俯栏犹得继前贤。",
        "dynasty": "宋",
        "collection_info": null
    },
    {
        "title": "和韩倅沧浪亭韵",
        "author": "袁说友",
        "content": "平生公赏最岩居，肯作痴儿失故吾。\n正尔不堪尘满面，为君何惜酒随车。\n十年夜隔青藜杖，一日身游碧玉壶。\n莫道欲归归未得，买山作计定何如。",
        "dynasty": "宋",
        "collection_info": null
    },
    {
        "title": "春日怀钱塘西湖",
        "author": "袁说友",
        "content": "只今春色满皇州，料得西湖已纵游。\n出郭竞联城下骑，循堤同上柳边舟。\n恨无两翼从渠去，曾有诸公念我不。\n到底长安风物外，远方何敢诧遨头。",
        "dynasty": "宋",
        "collection_info": null
    },
    {
        "title": "和董显之留西湖韵",
        "author": "袁说友",
        "content": "开门喜得故人音，访我浮生一旅亭。\n老大区区惊岁月，功名落落负簪缨。\n有谁知己头空白，举世如君眼独青。\n羡子百篇诗在手，湖山相望不胜情。",
        "dynasty": "宋",
        "collection_info": null
    },
    {
        "title": "和忠父于先生西湖韵",
        "author": "袁说友",
        "content": "先生摆脱世间缘，老去犹堪十万钱。\n气节向来投匦意，风流今识咏梅篇。\n饱闻东閤抡材久，未许西湖对客眠。\n圣主如天怀谠论，只今此席为君前。",
        "dynasty": "宋",
        "collection_info": null
    },
    {
        "title": "游武昌东湖",
        "author": "袁说友",
        "content": "只说西湖在帝都，武昌新又说东湖。\n一围烟浪六十里，几队寒鸥千百雏。\n野木迢迢遮去鴈，渔舟点点映飞乌。\n如何不作钱塘景，要与江城作画图。",
        "dynasty": "宋",
        "collection_info": null
    },
    {
        "title": "和赵周锡制干峡中韵四首  其一",
        "author": "袁说友",
        "content": "西陵峭壁路初经，但见搀空两岸青。\n天近下连苍玉嶂，山高傍涌翠云屏。\n划开龙虎流三峡，敕下雷霆遣六丁。\n终日横风倚江转，恍疑身世在沧溟。",
        "dynasty": "宋",
        "collection_info": null
    },
    {
        "title": "和赵周锡制干峡中韵四首  其二",
        "author": "袁说友",
        "content": "千仞山头更有山，一山去后一山还。\n林峦有路春回绿，僊洞无人夜启关。\n岫列千屏森葆卫，石藏五色像形颜。\n举头待向峡中望，见说青天近一斑。",
        "dynasty": "宋",
        "collection_info": null
    },
    {
        "title": "和赵周锡制干峡中韵四首  其三",
        "author": "袁说友",
        "content": "急峡高流日夜东，嵌空怪石浪穿礲。\n涛喧滩口波翻雪，云断山腰气吐虹。\n几阵堂堂峰硉矹，一泉滴滴水玲珑。\n我行天下今将半，安得名山如此工。",
        "dynasty": "宋",
        "collection_info": null
    },
    {
        "title": "和赵周锡制干峡中韵四首  其四",
        "author": "袁说友",
        "content": "绝景都忘峡路长，江风时送野花香。\n峰排玉帐腰凝雪，泉溜珠帘乳滴房。\n后日奇山犹续续，而今伟观已堂堂。\n雄篇曲尽形容妙，满袖珠玑到旅囊。",
        "dynasty": "宋",
        "collection_info": null
    },
    {
        "title": "和同年成峡州韵",
        "author": "袁说友",
        "content": "平生踪迹鴈门踦，投老犹甘万里驰。\n夜永尚迷行客梦，晓来新得故人诗。\n秋高莼美念归处，月白江清下水时。\n此日此身无羽翼，输君先去访鸱夷。",
        "dynasty": "宋",
        "collection_info": null
    },
    {
        "title": "过皂角林",
        "author": "袁说友",
        "content": "南北城高俯堑深，过帆猝猝倦登临。\n两山未远瓜洲渡，十里俄惊皂角林。\n坐想英灵犹炯炯，眼看祠庙独阴阴。\n塘村共说兴亡处，笑指东河血未沉。",
        "dynasty": "宋",
        "collection_info": null
    },
    {
        "title": "和罗春伯奉常寄题稽山阁韵",
        "author": "袁说友",
        "content": "公来祗谒自周行，脚踏稽山意远翔。\n迭嶂排云烟杳霭，半天得月夜凄凉。\n无言可状湖山好，有客来时锦绣张。\n底事东吴声价重，螭头椽笔冠文场。",
        "dynasty": "宋",
        "collection_info": null
    },
    {
        "title": "游齐山用唐杜紫微韵",
        "author": "袁说友",
        "content": "联镳出郭疾于飞，好景留人倦式微。\n尽日山行惟所适，夕阳堤上咏而归。\n摩挲苔壁嗟前事，徙倚岩亭惜寸晖。\n空忆樊川秋影去，为谁重唱缕金衣。",
        "dynasty": "宋",
        "collection_info": null
    },
    {
        "title": "泊沙市",
        "author": "袁说友",
        "content": "雪浪云烟日卷舒，去城远近聚廛居。\n千年堤岸围沙市，十里人烟半竹庐。\n荆国平分荆水阔，楚楼遥接楚天余。\n江民日与波神狎，只把涛雷当噏嘘。",
        "dynasty": "宋",
        "collection_info": null
    },
    {
        "title": "同莫子章方舟下龟溪",
        "author": "袁说友",
        "content": "一舸相从下碧澜，城南百里话更残。\n绝知未减在家好，政自不愁行路难。\n舒望最堪诗眼纵，忘形只觉酒肠宽。\n归来颇讶山头黑，果是西风一夜寒。",
        "dynasty": "宋",
        "collection_info": null
    },
    {
        "title": "顺风至采石",
        "author": "袁说友",
        "content": "快哉真得楚王风，钲鼓喧江四面雄。\n但欲帆樯催上水，敢辞井路傍西戎。\n江空岁晚飞烟外，人静霜明过浪中。\n少泊山腰羌笛断，一樽那肯为诗穷。",
        "dynasty": "宋",
        "collection_info": null
    },
    {
        "title": "过楚州用霍希文韵",
        "author": "袁说友",
        "content": "夜入山阳鹢首东，单车出郭更匆匆。\n欲知势扼三江近，政以城高百尺雄。\n此恨终天身未老，何人抵掌气凌空。\n连云细草秋风下，把酒长吁问化工。",
        "dynasty": "宋",
        "collection_info": null
    },
    {
        "title": "被旨往许浦阅兵风雨中舟过梅里",
        "author": "袁说友",
        "content": "浓云障日卧前山，已觉林深寸步难。\n风雨于人本无意，筋骸如我不禁寒。\n小窗饱听喧江浪，萧寺时惊落岸滩。\n慨念兴亡千古事，夜阑相对说江干。",
        "dynasty": "宋",
        "collection_info": null
    },
    {
        "title": "铜铁堆",
        "author": "袁说友",
        "content": "千峰插碧绕江面，两石中分铜铁堆。\n东岫附庸方崒嵂，西山俨立更崔嵬。\n悬知造物精神巧，几误良工斧凿来。\n万里西舟今蜀境，安流到此莫辞杯。",
        "dynasty": "宋",
        "collection_info": null
    },
    {
        "title": "自常熟敲冰行舟半日一夜仅十里",
        "author": "袁说友",
        "content": "到晓纔通十里冰，颇怜黄帽叹征行。\n半篙不下风霜夜，一日之间水陆程。\n无復稳时村路滑，不胜危处断桥倾。\n驱驰原隰皇华事，筋力犹堪誓此生。",
        "dynasty": "宋",
        "collection_info": null
    },
    {
        "title": "周锡自蜀归浙",
        "author": "袁说友",
        "content": "东瓯西浙两夤缘，齐止金陵万里船。\n风月醉中同客梦，簿书丛裏读诗篇。\n怀归念我方投劾，勇去输君已着鞭。\n岁晚江空帆力满，长安春好正朝天。",
        "dynasty": "宋",
        "collection_info": null
    },
    {
        "title": "送叶表侄归乡",
        "author": "袁说友",
        "content": "枌榆离别几春秋，作计吴中祇谬悠。\n回首故园三叹息，喜公归路两经由。\n怀乡谁不思邱首，游宦余方愧督邮。\n千里相忘未归去，家山时向梦中求。",
        "dynasty": "宋",
        "collection_info": null
    },
    {
        "title": "新河",
        "author": "袁说友",
        "content": "路转风回四面歌，新河磨尽磨盘河。\n一川涨碧分滩远，万柳排青夹岸多。\n此日经行空叹息，当年功绩未镌磨。\n客游为爱潇湘楚，五日之间一再过。",
        "dynasty": "宋",
        "collection_info": null
    },
    {
        "title": "荆州道中",
        "author": "袁说友",
        "content": "硉矹奇峰绕復环，淼茫大水枕前湾。\n望迷荆楚山川外，浮遍干坤日夜间。\n举酒欲吞云梦去，倚楼无復利名干。\n雾船风缆经多少，老尽行人只此山。",
        "dynasty": "宋",
        "collection_info": null
    },
    {
        "title": "观潮",
        "author": "袁说友",
        "content": "倏见江头万鼓催，更闻脚底一声雷。\n怒涛直欲浮天去，急浪犹能带雨来。\n岂但皇都夸伟观，要令区宇绝纤埃。\n灵胥勇志嗟何在，共弔江山付此杯。",
        "dynasty": "宋",
        "collection_info": null
    },
    {
        "title": "闸柱",
        "author": "袁说友",
        "content": "三丈围宽两木灵，千年闸骨状如城。\n扬帆欲过心先动，击柱纔闻念已惊。\n东越梅梁犹逞异，南城老树也为精。\n昔闻求福木居士，今向枯株免祸成。",
        "dynasty": "宋",
        "collection_info": null
    },
    {
        "title": "宿邻水县",
        "author": "袁说友",
        "content": "酒余孤馆梦初回，渐觉茅檐淅淅来。\n夜半山前风荐雨，晓来崖底涧鸣雷。\n剩添岗翠三分色，呈出秧针一寸栽。\n恰得乌云天外少，鶑花无数恼人怀。",
        "dynasty": "宋",
        "collection_info": null
    },
    {
        "title": "绍兴府学斋宿",
        "author": "袁说友",
        "content": "从容黉舍日西流，浅饮犹看夜气浮。\n小款话时殊淡薄，细论文处转清幽。\n诸公学业方加锐，一战功名要早收。\n我了斋祠便归赋，故园已作梦中游。",
        "dynasty": "宋",
        "collection_info": null
    },
    {
        "title": "释奠斋宿",
        "author": "袁说友",
        "content": "云高天白夜沉沉，墙外谁家送远砧。\n有月林梢鸣翠羽，无风窗下落黄金。\n百年已老安仁鬓，三径空怀靖节心。\n病眼细书何龃龉，短檠犹得对孤斟。",
        "dynasty": "宋",
        "collection_info": null
    },
    {
        "title": "和薛公叔留都城韵",
        "author": "袁说友",
        "content": "年来更觉一身难，却扫应须早闭关。\n老矣壮怀空岁月，归欤活计只溪山。\n未堪鵾化摇而上，肯类蝇营去復还。\n白璧深藏有余地，区区何必苦跻攀。",
        "dynasty": "宋",
        "collection_info": null
    },
    {
        "title": "和刘叔骥司户韵",
        "author": "袁说友",
        "content": "不饮无何一味羶，听渠七字辄欣然。\n念非公子谁堪比，可奈吾衰不待年。\n料得诗魔排锦绣，却从笔力裹山川。\n兰亭若未归修禊，更伴刘郎发秘传。",
        "dynasty": "宋",
        "collection_info": null
    },
    {
        "title": "和潘德久韵",
        "author": "袁说友",
        "content": "曾读桐江路上题，斯文便合请君司。\n向来吴会连朝语，晚岁扬州七字诗。\n忧世自怜闻道晚，论心犹恨结交迟。\n帆樯百里孤吟罢，坐爱雄风约雨师。",
        "dynasty": "宋",
        "collection_info": null
    },
    {
        "title": "和陆成父韵",
        "author": "袁说友",
        "content": "功名落落愧强年，晚到淮乡意惘然。\n问月高歌聊自适，吟秋苦思替渠怜。\n据鞍剩欲夸驰骏，酾酒犹堪醉击鲜。\n坐对晴云浄如拭，水光秋色正连天。",
        "dynasty": "宋",
        "collection_info": null
    },
    {
        "title": "和兼善韵",
        "author": "袁说友",
        "content": "江湖踪迹厌萍游，只有诗魔老未休。\n平日故人谈语句，朞年裹眼识风流。\n自能作意閒中趣，无復关心世外愁。\n趁此百年身偶健，为君一语竟须酬。",
        "dynasty": "宋",
        "collection_info": null
    },
    {
        "title": "和惠国博韵",
        "author": "袁说友",
        "content": "平生心赏有高踪，更喜夤缘造化中。\n语次欲传须柳子，诗宗不愧是江翁。\n无言可究称醇德，有眼能看拜下风。\n共覩谢庭兰玉秀，只今攀桂广寒宫。",
        "dynasty": "宋",
        "collection_info": null
    },
    {
        "title": "用吴知立韵",
        "author": "袁说友",
        "content": "老去胸中句甚豪，清风应笑我徒劳。\n可怜官事何时了，肯使诗盟取次逃。\n剩欲论交思击节，不妨饮德要投醪。\n如君岂是长贫者，自古诗成得绣袍。",
        "dynasty": "宋",
        "collection_info": null
    },
    {
        "title": "呈浙西张提仓",
        "author": "袁说友",
        "content": "老掾当年意已倾，执鞭虽晚眼仍青。\n绣衣公子初云汉，璧水先生尚典刑。\n负弩前驱容漫叟，下帷覃思媿玄经。\n催科欲付翻羹手，照我山行定几星。",
        "dynasty": "宋",
        "collection_info": null
    },
    {
        "title": "入山呈孙使君",
        "author": "袁说友",
        "content": "平生懒慢岂能刚，身外微官似漫郎。\n不怪閒居为消渴，何劳多酌本醒狂。\n雪晴欲试穿云履，背冷仍寻曝日床。\n为想骑牛破山碧，晚风吹笛野梅香。",
        "dynasty": "宋",
        "collection_info": null
    },
    {
        "title": "简唐英同年四首  其一",
        "author": "袁说友",
        "content": "春风已落百花中，镜裏空嗟两鬓蓬。\n病懒未能禁酒困，多愁元不为诗穷。\n偶然贞曜生同世，尤喜丁宽易未东。\n聚散由来皆造化，一篇我欲谢天公。",
        "dynasty": "宋",
        "collection_info": null
    },
    {
        "title": "简唐英同年四首  其二",
        "author": "袁说友",
        "content": "早起孤舟掀浪中，自怜老大要飘蓬。\n风前索酒轻寒杀，梦裏寻诗始意穷。\n帆饱急随山脚去，橹回强趁水头东。\n明朝已作扫门计，未必堂堂舍盖公。",
        "dynasty": "宋",
        "collection_info": null
    },
    {
        "title": "简唐英同年四首  其三",
        "author": "袁说友",
        "content": "书生怀贽大门中，一见归来话小蓬。\n坐喜情文浑不薄，退嗟吾道岂忧穷。\n更将儒术重熙载，要使君心亦欲东。\n若也铭勋在彝鼎，古今何止一周公。",
        "dynasty": "宋",
        "collection_info": null
    },
    {
        "title": "简唐英同年四首  其四",
        "author": "袁说友",
        "content": "旧言山色有无中，今日环观在短蓬。\n游子不堪归路冷，篙师愁杀裹囊穷。\n便回溪口风尤急，欲到山头月已东。\n赢得閒言扰诗社，烦君更语主人公。",
        "dynasty": "宋",
        "collection_info": null
    },
    {
        "title": "丁端叔茶马会同年同庚",
        "author": "袁说友",
        "content": "竹林宾主乐襟期，并榜齐年两见之。\n丙午同生虽共老，甲辰笑我独为雌。\n秋鸿社燕时难值，桂酒椒浆醉莫辞。\n半是天涯老行客，耆英当继洛中诗。",
        "dynasty": "宋",
        "collection_info": null
    },
    {
        "title": "登蓬莱閤",
        "author": "袁说友",
        "content": "痴儿官事苦相临，每到蓬莱慰赏心。\n一水萦湖连海去，片云带雨入山深。\n自怜老客从渠晚，喜有诗翁到此寻。\n中外升沉政悬绝，强抽荒思续高吟。",
        "dynasty": "宋",
        "collection_info": null
    },
    {
        "title": "馈春茶于制司属官",
        "author": "袁说友",
        "content": "戊午新芽上蜀江，表情未有敢先尝。\n几年争斗无双品，万里书来第一纲。\n水截龙章浮碾玉，炉煎蟹眼试凭汤。\n知君文字五千卷，正欲冥搜锦绣肠。",
        "dynasty": "宋",
        "collection_info": null
    },
    {
        "title": "求酒于邵元实删定",
        "author": "袁说友",
        "content": "骨相酸寒不足论，平生心赏旧家村。\n七年误索长安米，百病几成楚客魂。\n命薄不堪嗟分定，官閒犹得荷君恩。\n秋风一醉余疴殄，须乞庄生五石樽。",
        "dynasty": "宋",
        "collection_info": null
    },
    {
        "title": "乞酒于林子长通判",
        "author": "袁说友",
        "content": "衰颜得酒尚能赪，笑我维罍耻弗盈。\n无计青州几从事，可怜白面一书生。\n新篘竞说邻家熟，好句惭无健笔成。\n传语白衣人记取，何须秋帽始关情。",
        "dynasty": "宋",
        "collection_info": null
    },
    {
        "title": "谢诚斋惠酒",
        "author": "袁说友",
        "content": "褰裳乐得送迎翁，遣句犹烦七字工。\n颇识当年斤斧手，却惭昔日马牛风。\n平生杨敬惟称项，晚岁侯芭只守雄。\n便把黄封红客眼，一尊已当百壶丰。",
        "dynasty": "宋",
        "collection_info": null
    },
    {
        "title": "馈虾腊弯鱼干于端叔",
        "author": "袁说友",
        "content": "东西万里苦相望，海物时来自故乡。\n两眼尚能驱水族，一弯犹解诧丁香。\n莫孤念远勤将意，且欲均甘未敢尝。\n有诏知君便归去，古人驿寄愿频将。",
        "dynasty": "宋",
        "collection_info": null
    },
    {
        "title": "和沈德远寄江鳐韵",
        "author": "袁说友",
        "content": "粉身截玉慰渠贪，浪迹泥涂遽着篮。\n坐缺江生嗟不乐，诗来东老谢分甘。\n世间风味鄞江颊，传裏形容太史谈。\n欲报琼瑶无一可，移文空到北山南。",
        "dynasty": "宋",
        "collection_info": null
    },
    {
        "title": "橄榄来自嘉州",
        "author": "袁说友",
        "content": "筠笼相逐到天涯，喜见森森色正佳。\n尚想红盐落青子，未夸黄蜜挂苍崖。\n眼中乡味催归梦，足下跫音慰远怀。\n稍待酒残回齿颊，余甘犹足助谈谐。",
        "dynasty": "宋",
        "collection_info": null
    },
    {
        "title": "岳大用寺簿惠佩刀",
        "author": "袁说友",
        "content": "文阵谈锋不可当，小恢游刃向朝行。\n一夫敌尔嗟长剑，十九人中见颖囊。\n徐子身非逢季札，吕虔心已识王祥。\n善刀我亦知藏去，他日犹烦赐尚方。",
        "dynasty": "宋",
        "collection_info": null
    },
    {
        "title": "谢梁饬父通判登楼赏雪之约",
        "author": "袁说友",
        "content": "茏葱天阔晓光浮，满地斜飞玉作毬。\n好趁阳春歌白雪，政须从事谒青州。\n打门报我樽前约，乘兴须君剡上游。\n清绝有人夸盛事，贰车携客醉南楼。",
        "dynasty": "宋",
        "collection_info": null
    },
    {
        "title": "和程阁学观雪韵",
        "author": "袁说友",
        "content": "入竹投窗细细添，两山琼玉称遐瞻。\n巧于夜半将新岁，每以风回蹴上帘。\n寒雀栖枝惊落屑，饥乌鸣食讶堆盐。\n正须度腊成三白，已觉西风势转严。",
        "dynasty": "宋",
        "collection_info": null
    },
    {
        "title": "和梁曹池阳道中遇雪韵",
        "author": "袁说友",
        "content": "痴儿汩汩尚寻梅，点检花梢次第开。\n客裏相逢秋日好，雪中重喜故人来。\n岁寒过我留佳句，夜半论文酹此杯。\n毋疾其驱行有诏，江头准拟送君回。",
        "dynasty": "宋",
        "collection_info": null
    },
    {
        "title": "腊雪二首  其一",
        "author": "袁说友",
        "content": "岁事无多腊近残，谢渠飞屑破天悭。\n褥祠空愧兼旬力，造物惟消一夜间。\n是则化工端有意，要于官政亦相关。\n雪催诗后诗催雪，更欲堆盐满四山。",
        "dynasty": "宋",
        "collection_info": null
    },
    {
        "title": "腊雪二首  其二",
        "author": "袁说友",
        "content": "无计遮留岁月残，颇惊节物愧才悭。\n可人腊雪偏宜处，屈指春风未到间。\n犹得微吟供午枕，不须高卧闭晨关。\n晚来碎玉零珠后，已老苏州一半山。",
        "dynasty": "宋",
        "collection_info": null
    },
    {
        "title": "喜雪",
        "author": "袁说友",
        "content": "玉龙方急战寒声，满阵江风雪作茵。\n准拟丰年须造物，编排佳境付诗人。\n莫辞樽酒偏劳劝，更喜江梅欲斗新。\n愧我为州无善状，杨花何事已先春。",
        "dynasty": "宋",
        "collection_info": null
    },
    {
        "title": "诚斋指檐头雪为诗材二首  其一",
        "author": "袁说友",
        "content": "春风着意向春宵，巧作冰澌细细飘。\n正好千门竞灯火，故添万瓦灿琼瑶。\n谁怜梅蕊犹含玉，大遣杨花为夺标。\n一段风光付诗手，物华正恐为君撩。",
        "dynasty": "宋",
        "collection_info": null
    },
    {
        "title": "诚斋指檐头雪为诗材二首  其二",
        "author": "袁说友",
        "content": "使旌猎猎昼连宵，剩说吟边涌思飘。\n晓枕已哦千树雪，夜船更踏一溪瑶。\n谁将春霰天然巧，来伴寒梅别样标。\n赢得袁家僵卧者，开门今为好诗撩。",
        "dynasty": "宋",
        "collection_info": null
    },
    {
        "title": "立春日雪",
        "author": "袁说友",
        "content": "料理风光兴未残，老无诗手一何悭。\n新传綵胜排枝上，趁得冰花落鬓间。\n噪雀晓来埋屋角，土牛声已动谯关。\n寒窗我欲觞眉寿，不是羊羔醉玉山。",
        "dynasty": "宋",
        "collection_info": null
    },
    {
        "title": "恭和御制赐进士诗韵二首  其一",
        "author": "袁说友",
        "content": "云汉昭回下建章，鸾翔凤翥灿龙光。\n宸奎错落皆谟训，圣语丁宁示抑扬。\n自古求言开数路，只今兼听极羣方。\n一篇默寓忧勤意，正为成王不敢康。",
        "dynasty": "宋",
        "collection_info": null
    },
    {
        "title": "恭和御制赐进士诗韵二首  其二",
        "author": "袁说友",
        "content": "尧言不数汉文章，漫说唐人万丈光。\n百辟共知尊上指，羣儒何止戴言扬。\n丝纶甫幸来中禁，琬琰俄欣奏上方。\n京邑小臣观盛事，愿输忠悃赞明康。",
        "dynasty": "宋",
        "collection_info": null
    },
    {
        "title": "车驾过重华宫和陈止斋韵",
        "author": "袁说友",
        "content": "晓到觚棱簇仗齐，千官星拱马无嘶。\n清尘警跸来宫阙，夹道欢声浃耄倪。\n孝治未应夸郑隧，皇威今已竦边鼙。\n小臣何以扬君德，手舞相呼醉月溪。",
        "dynasty": "宋",
        "collection_info": null
    },
    {
        "title": "拟咏展观太上皇帝御书",
        "author": "袁说友",
        "content": "龙颜祗肃阅尧章，宝轴神毫赫有光。\n八法心传齐帝学，万年奎画与天长。\n袭藏肯比唐三杰，墨妙尤卑晋二王。\n舜治方隆定于一，区区发问陋梁襄。",
        "dynasty": "宋",
        "collection_info": null
    },
    {
        "title": "拟咏宴羣臣",
        "author": "袁说友",
        "content": "宴锡蓬山焕旧章，羣工列席侍龙光。\n加笾折俎君恩重，合奏迴风韵语长。\n击筑为歌嗤汉祖，举觞隆礼视周王。\n幸哉盛事今逢见，愿赴功名敢入襄。",
        "dynasty": "宋",
        "collection_info": null
    },
    {
        "title": "端叔奉诏还朝二首  其一",
        "author": "袁说友",
        "content": "清樽连日话辛酸，正为中年作别难。\n二十年间嗟契阔，八千里外得团栾。\n湖山觉梦俱萍迹，风月题诗徧锦官。\n一舸输君已僊去，微吟空抱屈平嘆。",
        "dynasty": "宋",
        "collection_info": null
    },
    {
        "title": "端叔奉诏还朝二首  其二",
        "author": "袁说友",
        "content": "万目环观一节东，江酣迟日漾春风。\n君王恨见严徐晚，廊庙方资稷契忠。\n四蜀正须烦笔下，一言知已定胸中。\n少焉我欲归田去，拭目期君鼎鼐功。",
        "dynasty": "宋",
        "collection_info": null
    },
    {
        "title": "阅兵给赉",
        "author": "袁说友",
        "content": "小臣衔命入云屯，圣主如天诏语温。\n万甲衝风隆士气，一言挟纩荷君恩。\n颇惊霹雳烧残垒，更想蒙衝上海门。\n欲挽长江问豪杰，岂无击檝叹中原。",
        "dynasty": "宋",
        "collection_info": null
    },
    {
        "title": "卢德华郎中将漕福建",
        "author": "袁说友",
        "content": "畴昔相从在帝关，更于岁晚接清班。\n同朝所恨常疎阔，一岁之中几往还。\n便合横翔来楚路，未应清梦落闽山。\n谁将好雪留征棹，毋疾其驱有诏颁。",
        "dynasty": "宋",
        "collection_info": null
    },
    {
        "title": "和虞仲房潼川运使韵",
        "author": "袁说友",
        "content": "西湖樽俎忆风流，今日樯乌过我州。\n万里相忘嗟又别，九华何惜更同游。\n中郎有字新镌石，小子无言只点头。\n及此公余多暇日，为君作计且邀留。",
        "dynasty": "宋",
        "collection_info": null
    },
    {
        "title": "再赋",
        "author": "袁说友",
        "content": "飘然击檝问中流，仗节观风十四州。\n见说九重天语好，不妨万里蜀山游。\n大书竞照光山色，好句应题滟滪头。\n稍办澄清早归去，周南宁復嘆淹留。",
        "dynasty": "宋",
        "collection_info": null
    },
    {
        "title": "和闾丘资深转运判官送张同年韵",
        "author": "袁说友",
        "content": "造门剥啄笑谈余，过我频迂长者车。\n八咏继吴推翰长，一封谕蜀属相如。\n岷峨诗富追风雅，韶濩声谐復古初。\n仰止骚坛方北面，不堪官事蠹书鱼。",
        "dynasty": "宋",
        "collection_info": null
    },
    {
        "title": "和浦勉道转运判官巡行出关韵",
        "author": "袁说友",
        "content": "涛雷殷昼候前驱，驷马桥边使者车。\n风约江声喧笑语，山迎雨脚傍阎闾。\n城头北海倾樽后，马耳西风揽辔初。\n关外秋来闻小熟，更将余瘵入呵嘘。",
        "dynasty": "宋",
        "collection_info": null
    },
    {
        "title": "和许深父转运判官韵二首  其一",
        "author": "袁说友",
        "content": "我辈难忘故旧情，为君满意说诗清。\n抛砖不愧尘埃想，剖蚌俄惊的皪明。\n宦路几年嗟契阔，长安累月话平生。\n诗筩却趁邮筩急，吟到扬州更袖呈。",
        "dynasty": "宋",
        "collection_info": null
    },
    {
        "title": "和许深父转运判官韵二首  其二",
        "author": "袁说友",
        "content": "诗裏论交淡淡情，箇中风味不胜清。\n锦囊着句知才尽，山色逢人作意明。\n已觉头颅侵晚景，尚堪风月快余生。\n与君握手关心处，媿乏琅玕腹可呈。",
        "dynasty": "宋",
        "collection_info": null
    },
    {
        "title": "送吴子明知阆州",
        "author": "袁说友",
        "content": "圣主方勤西顾忧，大朝临遣遴贤侯。\n兰香昔在潜郎地，符竹今分古阆州。\n蜀道难时虽万里，汉川佳处正三秋。\n莫嗟身落江湖远，魏阙心存记子牟。",
        "dynasty": "宋",
        "collection_info": null
    },
    {
        "title": "送同年曾南仲寺丞知温州",
        "author": "袁说友",
        "content": "久同朝蹟又同年，更送旌麾过海边。\n多士向来亲戴席，斯民今幸得苏天。\n潜心阁上书千卷，鴈荡山中草一川。\n小待公余寻旧迹，便归玉笋听鸣鞭。",
        "dynasty": "宋",
        "collection_info": null
    },
    {
        "title": "送楼攻愧知婺州二首  其一",
        "author": "袁说友",
        "content": "壮年才气压词场，众已相期白玉堂。\n垣制孰非经大手，斯文无復数他杨。\n诸公政尔需调鼎，一语翻然忽抗章。\n汲黯固知当大用，得君徒欲重淮阳。",
        "dynasty": "宋",
        "collection_info": null
    },
    {
        "title": "送楼攻愧知婺州二首  其二",
        "author": "袁说友",
        "content": "三十年间企绝尘，久同朝蹟话平生。\n论文密处虽朋友，投分深时即弟兄。\n自恨我无分袂语，但输君已着鞭行。\n东阳一苇杭之便，毋惜公余蚤寄声。",
        "dynasty": "宋",
        "collection_info": null
    },
    {
        "title": "日华书自通州来言其同僚多唱酬",
        "author": "袁说友",
        "content": "题舆赢得锦囊归，酬唱西昆事可追。\n久不陪君三日语，政须嚥子百篇诗。\n宁甘咄咄痴儿事，稍愧纷纷俗吏为。\n我亦湖山多暇日，秋蝉时解噪寒枝。",
        "dynasty": "宋",
        "collection_info": null
    },
    {
        "title": "饯金使出北关风雨大作",
        "author": "袁说友",
        "content": "出郭初行十里赊，狂风急雨闹田家。\n香秔饱熟云翻浪，荞麦新开雪作花。\n浅水半村环野趣，好山一带接京华。\n晚来踏尽临平路，风脚全收雨脚斜。",
        "dynasty": "宋",
        "collection_info": null
    },
    {
        "title": "次常熟县先君旧所摄宰也",
        "author": "袁说友",
        "content": "衝寒一舸下琴川，小缆依依市柳边。\n花县重来听好语，棠阴深处不论年。\n钓游颇忆儿童旧，风物徒惊岁月迁。\n老恐不任奔走力，问侬何日赋归田。",
        "dynasty": "宋",
        "collection_info": null
    },
    {
        "title": "守郡不能同宪使仓使游灵岩",
        "author": "袁说友",
        "content": "秋风敲叶漾湖光，两两星华古寺傍。\n晓日一川迎使节，晚山十里送归艎。\n风流我已非山简，宾客公应念葛彊。\n岂是清游本无分，纷纷鴈鹜苦相妨。",
        "dynasty": "宋",
        "collection_info": null
    },
    {
        "title": "司庾会稽道中答衢民綵帜送行",
        "author": "袁说友",
        "content": "征车何事不容征，綵旆歌谣塞路津。\n徒以平生多拙政，偶于岁晚得衢民。\n我方州县惭尸禄，汝向闾阎切爱身。\n料得去思均彼此，一诗聊復慰邦人。",
        "dynasty": "宋",
        "collection_info": null
    },
    {
        "title": "过池阳旧治和吕子西韵",
        "author": "袁说友",
        "content": "浮沈宦海几春秋，岁晚重来旧典州。\n昔日青山虽在眼，故侯白髮已盈头。\n吟边感慨关情久，忙裏工夫着意偷。\n闻说峡江春涨晚，捲帆聊为此邦留。",
        "dynasty": "宋",
        "collection_info": null
    },
    {
        "title": "送惠县丞之官",
        "author": "袁说友",
        "content": "立之何事屈蓝田，隠忍功名古已然。\n预信鹓鸿只他日，莫嫌鳬鹜尚频年。\n征帆夜湿三更雨，去路人欣八月天。\n话别匆匆毋重惜，一封丹诏下天边。",
        "dynasty": "宋",
        "collection_info": null
    },
    {
        "title": "和魏南伯县丞韵",
        "author": "袁说友",
        "content": "着语相过见一斑，我惭尺寸强跻攀。\n羁怀衮衮三江水，去路迢迢万里山。\n酒盏逢花寻客处，诗筒将月对船间。\n固应侯喜多知己，未必诗声只汗颜。",
        "dynasty": "宋",
        "collection_info": null
    },
    {
        "title": "和洪叔昞主簿浮玉亭韵",
        "author": "袁说友",
        "content": "亭为君来又得名，公余赢取眼双明。\n溪光影碎黄金艷，波面声流白玉琤。\n夜半吴歌缘底恨，晚来山色不胜情。\n风光我欲平分破，故把吟边当结盟。",
        "dynasty": "宋",
        "collection_info": null
    },
    {
        "title": "肃客借重金紫绶",
        "author": "袁说友",
        "content": "平生青紫滥于身，更冒金章肃使宾。\n何以假为诚岂敢，乌知非有笑无因。\n猨狙自是羞华服，鹓鹭姑容接后尘。\n回首纷纷天下事，有时宜假不宜真。",
        "dynasty": "宋",
        "collection_info": null
    },
    {
        "title": "成都府学释奠",
        "author": "袁说友",
        "content": "西风淅淅露漙漙，释菜雍容礼可观。\n冠带三千严鹄立，风云九万欲鹏抟。\n锦江曾吐胸中凤，泮水新回笔下澜。\n拭目诸君快秋捷，胪传高压万人看。",
        "dynasty": "宋",
        "collection_info": null
    },
    {
        "title": "送吕武仲司户范纯之司法赴南宫试",
        "author": "袁说友",
        "content": "欣然愿作送行诗，盛事江邦独见之。\n酾酒且同明月醉，驱车未怕朔风吹。\n相逢暂入红莲幕，稳去高攀丹桂枝。\n莫负玉阶方寸地，为言民力要扶持。",
        "dynasty": "宋",
        "collection_info": null
    },
    {
        "title": "送柯伯东省试",
        "author": "袁说友",
        "content": "道义如君只几人，相从了不见尘侵。\n一樽但觉论文细，三画从知得意深。\n自是强年应折桂，不妨朞月早传音。\n我今已办如椽笔，拟称琼林最后吟。",
        "dynasty": "宋",
        "collection_info": null
    },
    {
        "title": "送惠补之昆仲秋试",
        "author": "袁说友",
        "content": "斑斑兰玉不胜清，长羡于门久日荣。\n共庆两苏离蜀道，从今二宋到神京。\n三年刻楮真余事，一日乘槎定策名。\n想得颐山来岁好，绿袍黄裏照溪明。",
        "dynasty": "宋",
        "collection_info": null
    },
    {
        "title": "送聘儒侄秋试",
        "author": "袁说友",
        "content": "八月灵槎万里秋，乘风得隽要遨头。\n吾家连已跻儒级，汝业今宜济巨舟。\n掘井莫令嗟九仞，善刀终自见全牛。\n儒冠岂解真相误，有志应当万户侯。",
        "dynasty": "宋",
        "collection_info": null
    },
    {
        "title": "送薛公叔秋试",
        "author": "袁说友",
        "content": "流落相逢霅水滨，与君倾盖即平生。\n湖山十里双溪畔，宾主三年一日情。\n学海波澜夸健笔，夜窗灯火几长檠。\n不堪送客杭州路，更听惊人快一鸣。",
        "dynasty": "宋",
        "collection_info": null
    },
    {
        "title": "鹿鸣宴",
        "author": "袁说友",
        "content": "秋影涵江暇日长，银袍济济宴公堂。\n九华佳气眉间色，千佛高名马上郎。\n剩数连珠夸瑞应，会看僊桂满枝芳。\n春风得意归来好，衣锦联镳入故乡。",
        "dynasty": "宋",
        "collection_info": null
    },
    {
        "title": "成都府鹿鸣宴",
        "author": "袁说友",
        "content": "大启文明会胜流，同升更合上西楼。\n三春得意桃花浪，八月乘槎桂子秋。\n结绶偏应登凤阙，拏云直欲钓鰲头。\n乘除但看今年好，六八名高五十州。",
        "dynasty": "宋",
        "collection_info": null
    },
    {
        "title": "集同年于聚景图",
        "author": "袁说友",
        "content": "慈恩回首几番春，樽酒相期在帝京。\n人事好乖知岁久，天宫作意得朝晴。\n向来禁籞所未到，同此英游真可荣。\n无奈斜阳又催去，更凭余酌话平生。",
        "dynasty": "宋",
        "collection_info": null
    },
    {
        "title": "饯送蜀进士入奉廷对",
        "author": "袁说友",
        "content": "蜀才卓荦照宾筵，秀出斯文万选钱。\n圣主龙飞初策士，皇朝春好正朝天。\n丹墀独对三千字，黄甲重魁四十年。\n归把羣书观未见，要令学业到纯全。",
        "dynasty": "宋",
        "collection_info": null
    },
    {
        "title": "宴许成子魏华文二魁吴文伯节判陈表之教授卢仲修军资以考西省试同集",
        "author": "袁说友",
        "content": "昼绣归来自帝京，魁星双照锦官城。\n持衡称职真能事，劝驾何功亦与荣。\n细与论文重款接，要看落笔更纵横。\n我归便作江湖计，试目需君辅太平。",
        "dynasty": "宋",
        "collection_info": null
    },
    {
        "title": "同张元善集癸未同年",
        "author": "袁说友",
        "content": "同年几合几分违，三十年间见日稀。\n尊酒相逢今也幸，诗书论政旧焉依。\n慈恩故事嗟回首，吴地清谈对落晖。\n平世功臣在公等，尚期努力佐龙飞。",
        "dynasty": "宋",
        "collection_info": null
    },
    {
        "title": "和薛子晋来庆癸未登第韵二首  其一",
        "author": "袁说友",
        "content": "云雾油然託应龙，姓名偶彻大明宫。\n胪传殿庑千官肃，声到旌旗万马雄。\n黄蝶飞来惊拜命，青衫误着敢言功。\n如何李合犹能第，造物何心本至公。",
        "dynasty": "宋",
        "collection_info": null
    },
    {
        "title": "和薛子晋来庆癸未登第韵二首  其二",
        "author": "袁说友",
        "content": "寒荄也趁百花新，眼懒犹贪上国春。\n五技怪能成薄命，一名却喜继前人。\n唤将好意诗频赋，洗却閒忧酒再巡。\n底事牛堪有归序，韩公平日最相亲。",
        "dynasty": "宋",
        "collection_info": null
    },
    {
        "title": "会新第进士和陈振享韵",
        "author": "袁说友",
        "content": "梧桐风细月将楼，犹得公余款俊游。\n喜入芳樽凉彻夜，风生绮席气横秋。\n两魁前躅高三辅，八隽飞觞照一州。\n屈指吴门多盛事，眼看勋业佐宸旒。",
        "dynasty": "宋",
        "collection_info": null
    },
    {
        "title": "蜀进士许成子魁天下用其殿前赋诗韵以志喜",
        "author": "袁说友",
        "content": "岷峨策足问修程，入对明光近太清。\n五十年间多士赋，三千笔下一魁荣。\n斯文焜耀由奎画，是处流传仰蜀缨。\n我已夤缘观盛事，更看公等致隆平。",
        "dynasty": "宋",
        "collection_info": null
    },
    {
        "title": "送诚斋二首  其一",
        "author": "袁说友",
        "content": "谁作朝阳一凤鸣，公朝今復叹斯人。\n抗章宁夺三军帅，去国尤轻一叶身。\n政以青蒲姑夕驻，更闻白简为前陈。\n只今小试回天力，它日擎天看柱臣。",
        "dynasty": "宋",
        "collection_info": null
    },
    {
        "title": "送诚斋二首  其二",
        "author": "袁说友",
        "content": "长裾端欲曳宾墀，人事何乖遽别离。\n未尽胸中怀旧意，又吟江上送行诗。\n公名此去如山重，我老谁怜似足踦。\n凭得征鸿寄消息，书来犹记别君时。",
        "dynasty": "宋",
        "collection_info": null
    },
    {
        "title": "寄李兼善",
        "author": "袁说友",
        "content": "湖山昔日记清游，百遍相过语未休。\n远迩漫劳人室念，东西空望浙江流。\n中年别去情尤恶，幅纸书来意转愁。\n岁晚渐于诗兴好，待君归后饱赓酬。",
        "dynasty": "宋",
        "collection_info": null
    },
    {
        "title": "祝子正从范使君锻以诗寄之",
        "author": "袁说友",
        "content": "柳下嵇郎好在无，深居应得静工夫。\n丹成便许随鸡犬，分定初知豢鹤鳬。\n痒处端能窥鸟爪，梦中不用断龙胡。\n别来亦有閒忙事，日向黄家问酒垆。",
        "dynasty": "宋",
        "collection_info": null
    },
    {
        "title": "赠应童子",
        "author": "袁说友",
        "content": "闽山佳气毓英儒，丱角胸中敌万夫。\n黄石固应传孺子，玄文真可与童乌。\n饱充器识观他日，莫负声名满上都。\n更忆韩公序文好，成人之礼正相须。",
        "dynasty": "宋",
        "collection_info": null
    },
    {
        "title": "姚行简抚干归霅川",
        "author": "袁说友",
        "content": "一见油然慰所望，巾车更辱到他乡。\n相从乐处光阴速，索笑浓时意味长。\n樽酒未堪留好客，湖山早已送归艎。\n秋来尚忆门前路，莫惜溪头屡买航。",
        "dynasty": "宋",
        "collection_info": null
    },
    {
        "title": "和杨诚斋韵谢惠南海集诗三首  其一",
        "author": "袁说友",
        "content": "斯文宗主頼公归，不使它杨僭等夷。\n四海声名今大手，万人辟易几降旗。\n天方欲治将焉往，用不崇朝尚窃迟。\n整顿干坤从小试，南州昔日洗潢池。",
        "dynasty": "宋",
        "collection_info": null
    },
    {
        "title": "和杨诚斋韵谢惠南海集诗三首  其二",
        "author": "袁说友",
        "content": "玉海书来喜欲狂，餐霞食瀣齿牙香。\n固应宗派名江右，底用宫袍入建章。\n今代欧黄真有种，向来沈鲍肯同行。\n只今五集三千首，但觉荧煌锦绣张。",
        "dynasty": "宋",
        "collection_info": null
    },
    {
        "title": "和杨诚斋韵谢惠南海集诗三首  其三",
        "author": "袁说友",
        "content": "芸阁登儒拜黼衣，凤凰来泊凤凰枝。\n待教黄阁调元去，暂对青藜下烛时。\n身到三山真得路，君留羣玉几题诗。\n十年前访岷峨事，也作书郎慕左思。",
        "dynasty": "宋",
        "collection_info": null
    },
    {
        "title": "胡元迈编吕仙翁传",
        "author": "袁说友",
        "content": "工夫未达性中天，九转还丹漫费年。\n至理本无多智巧，此公自有一神仙。\n绝知开卷翁如在，剩欲忘言意自传。\n功行世间千百亿，诸天更办笔如椽。",
        "dynasty": "宋",
        "collection_info": null
    },
    {
        "title": "同鄂州都统制司登压云亭",
        "author": "袁说友",
        "content": "一带城头四望全，压云亭上更无边。\n手攀北斗轻飞肉，目盼南楼仅及肩。\n城郭千年高復下，江湖万里后还先。\n平生颇负昂霄志，便欲乘风送上天。",
        "dynasty": "宋",
        "collection_info": null
    },
    {
        "title": "张思济县尉创舞翠亭",
        "author": "袁说友",
        "content": "新筑成时秋事高，满天风月下岧峣。\n佳名欲夺双溪景，淡墨须烦六幅绡。\n一簇穿杨夸箭羽，几番伐鼓动溪潮。\n此亭政合贪山水，百里之间患已销。",
        "dynasty": "宋",
        "collection_info": null
    },
    {
        "title": "题庙池上新创瀛红舞绡亭",
        "author": "袁说友",
        "content": "高青远绿映回塘，菡萏菰蒲细细凉。\n蘸水瀛红罗袜渡，舞霓绡翠绮襦香。\n琼珠碎落风前雨，兰棹夷犹月下觞。\n老帅如何太风味，两年池上送残阳。",
        "dynasty": "宋",
        "collection_info": null
    },
    {
        "title": "庙南新创尘外亭",
        "author": "袁说友",
        "content": "城头拄颊俯横塘，尘外跻攀四面凉。\n南渎夜鸣江水泷，北窗晓浥芰荷香。\n着亭尽得山川景，携客同甘醴盎觞。\n寄兴江村家八九，平分我欲卧南阳。",
        "dynasty": "宋",
        "collection_info": null
    },
    {
        "title": "和资深同游尘外亭韵",
        "author": "袁说友",
        "content": "城南绝景半林端，城北荷塘十亩宽。\n风月无尘频入座，江山弔古一凭栏。\n瀛红浅露娇啼脸，绡翠轻飔醉倚干。\n日暮对花吟不足，三翁步屧小桥看。",
        "dynasty": "宋",
        "collection_info": null
    },
    {
        "title": "用刘汀洲左顾亭韵",
        "author": "袁说友",
        "content": "杖屦东风欲滥巾，小舟重泊一亭春。\n醉看梅月无新语，老与溪山作故人。\n意气不惊双白鬓，功名忍负百年身。\n我来又续题诗柱，敬为刘郎细拂尘。",
        "dynasty": "宋",
        "collection_info": null
    },
    {
        "title": "用陈和父太博韵题江州高远亭四首  其一",
        "author": "袁说友",
        "content": "鲜新栋宇出楼颠，尽得江山四面全。\n高摘星辰风月夜，远迷河岳水云天。\n一湖尚想甘棠爱，万井谁呼大隠廛。\n见说松关频却扫，两贤吟处日回旋。",
        "dynasty": "宋",
        "collection_info": null
    },
    {
        "title": "用陈和父太博韵题江州高远亭四首  其二",
        "author": "袁说友",
        "content": "亭高未涉意先申，五马同来却报春。\n一笑孰知今在旅，兹游端不厌居尘。\n分张好景因人重，排拶佳篇逐日新。\n我是东州西上客，也来吟作社中人。",
        "dynasty": "宋",
        "collection_info": null
    },
    {
        "title": "用陈和父太博韵题江州高远亭四首  其三",
        "author": "袁说友",
        "content": "浔阳名郡敢言支，最爱江山左右之。\n松盖前倾浑似故，诗兵捷出愈称奇。\n案头朱墨无多事，亭面东风足四时。\n相与平分剩遗爱，未饶白傅去时思。",
        "dynasty": "宋",
        "collection_info": null
    },
    {
        "title": "用陈和父太博韵题江州高远亭四首  其四",
        "author": "袁说友",
        "content": "久说匡庐喜暂经，遐观但觉眼青青。\n倚栏万事双颓鬓，抚掌千年一古亭。\n珠玉名章方竞赋，江山喜色已先形。\n我来落笔真如助，撩得诗狂不为醒。",
        "dynasty": "宋",
        "collection_info": null
    },
    {
        "title": "清晖阁",
        "author": "袁说友",
        "content": "清晖杰阁几朝昏，吟咏曾喧白下门。\n一别朱栏陪绮席，重来青草接荒村。\n名章尚忆江秋句，短些谁招月夜魂。\n老去情怀更萧瑟，懒从孤馆觅清樽。",
        "dynasty": "宋",
        "collection_info": null
    },
    {
        "title": "会文堂",
        "author": "袁说友",
        "content": "束带峩冠集会文，郡侯着语到诸君。\n平居讲习须朋友，退食工夫在典坟。\n士学何先先尚志，书生务业业惟勤。\n鵾鹏他日扶摇上，共致云霄庆策勋。",
        "dynasty": "宋",
        "collection_info": null
    },
    {
        "title": "善颂堂",
        "author": "袁说友",
        "content": "庭前云盖碧巉严，堂上先生雪满髯。\n说药客来聊下榻，谒斋僧去便垂帘。\n种时法好花难谢，买处钱多石易添。\n子舍光荣身壮健，只将香火事华严。",
        "dynasty": "宋",
        "collection_info": null
    },
    {
        "title": "桂椿堂",
        "author": "袁说友",
        "content": "欈李于门伯仲佳，声名籍籍到天涯。\n一经早已传韦氏，五桂今重说窦家。\n满眼衣冠真盛事，几年棠棣看联华。\n兰台曷与编青史，要使文风万世夸。",
        "dynasty": "宋",
        "collection_info": null
    },
    {
        "title": "白雪堂",
        "author": "袁说友",
        "content": "今代斯文只此翁，干旋坤转独孤忠。\n千年此地江山裏，一日东坡翰墨中。\n莫起黄泉空老泪，可怜赤壁几春风。\n潇潇暮雨双双竹，白雪堂前忍酹公。",
        "dynasty": "宋",
        "collection_info": null
    },
    {
        "title": "知止堂",
        "author": "袁说友",
        "content": "先生七十已垂车，父子俱荣出帝都。\n当世若无知止者，公朝何以励贪夫。\n升堂展卷人何在，访竹寻梅色尚臞。\n我老自怜生也后，拊编犹得叹前芜。",
        "dynasty": "宋",
        "collection_info": null
    },
    {
        "title": "题韩元吉可止斋",
        "author": "袁说友",
        "content": "平生我亦爱知休，三径如公最早谋。\n归意酒醲何切切，宦情纸薄正悠悠。\n书来诲语如亲面，别后光阴叹转头。\n更为苍生须一起，志功元自合封留。",
        "dynasty": "宋",
        "collection_info": null
    },
    {
        "title": "游扬子云墨池",
        "author": "袁说友",
        "content": "平堤修柏转林塘，飞盖同升吐凤堂。\n后世有传由准易，斯文无復数他扬。\n草玄大启天人奥，池色犹关翰墨场。\n弔古怀贤尚遗恨，不然晁董可相颃。",
        "dynasty": "宋",
        "collection_info": null
    },
    {
        "title": "遂宁府境内火池",
        "author": "袁说友",
        "content": "泽中有火犹为革，焰出方池更异常。\n气烈羣山酣土赤，阳潜深地液硫黄。\n书生考订言虽确，造化工夫理甚彰。\n君看舆薪一杯水，物因偏胜故为强。",
        "dynasty": "宋",
        "collection_info": null
    },
    {
        "title": "过广安军王恭父大着墓",
        "author": "袁说友",
        "content": "与君执友共为郎，尚忆松江送客艎。\n在昔清班方衮衮，至今衰草恨茫茫。\n百年名世嗟天丧，一日修文在帝傍。\n云槚风杉空挂剑，不胜老泪洒危冈。",
        "dynasty": "宋",
        "collection_info": null
    },
    {
        "title": "谒洪泽镇龙祠",
        "author": "袁说友",
        "content": "平生忠孝彻幽冥，稽首龙祠鉴此诚。\n自是皇灵频震迭，也知神力解因成。\n片帆以往无多路，百里之间只一程。\n目断长淮嗟往事，孤哀有泪落边城。",
        "dynasty": "宋",
        "collection_info": null
    },
    {
        "title": "游江渎庙用故侯吴龙图韵",
        "author": "袁说友",
        "content": "马嘶杨柳泊林塘，六月城南趁晓凉。\n万古丛祠千木暗，五风十雨一炉香。\n翚飞栋宇新轮奂，鼓奏牺牲荐豆觞。\n努力为民祈福地，年丰今已格阴阳。",
        "dynasty": "宋",
        "collection_info": null
    },
    {
        "title": "刘德修殿院持节归蜀",
        "author": "袁说友",
        "content": "堂堂柏府几人过，屈指精忠竟若何。\n正尔浮云遮白日，頼公砥柱立颓波。\n回天力挽千钧重，去国身轻一叶多。\n万里长江向东去，清明无日可镌磨。",
        "dynasty": "宋",
        "collection_info": null
    },
    {
        "title": "过忠州酆都观",
        "author": "袁说友",
        "content": "古柏修篁万木颠，盘山百折叩真僊。\n便疑脚踏如来地，已觉身游洞府天。\n空翠遐观浮海日，偃云时汲濯缨泉。\n我来只恨无僊骨，未必丹炉不再燃。",
        "dynasty": "宋",
        "collection_info": null
    },
    {
        "title": "和野堂僧子惠韵",
        "author": "袁说友",
        "content": "与公林下昔閒人，别后书来意转亲。\n老去兴怀空缱绻，诗来得句爱清新。\n眼看吴地千峰月，心在苕溪一钓纶。\n犹得支郎消息好，锦囊时寄笔端春。",
        "dynasty": "宋",
        "collection_info": null
    },
    {
        "title": "坚老住广福",
        "author": "袁说友",
        "content": "高僧七十未龙钟，飞锡飘然百里中。\n正欲逢场施手段，不妨临老入花丛。\n把茅便可传宗旨，一钵由来是祖风。\n直要空门高着眼，看渠拍手任西东。",
        "dynasty": "宋",
        "collection_info": null
    },
    {
        "title": "饭西湖兜率寺",
        "author": "袁说友",
        "content": "风炉煮餠梵王家，一日平湖十里赊。\n游子政须供杖屦，老僧应有痼烟霞。\n绝知咳唾新珠玉，想见冰霜遶齿牙。\n我恨三山无路到，望中赢得眼昏花。",
        "dynasty": "宋",
        "collection_info": null
    },
    {
        "title": "题浄相寺",
        "author": "袁说友",
        "content": "清诗冷阁更佳名，一段家风太瘦生。\n东老悬知有余乐，西湖今可问前盟。\n年来信觉青山好，老去休惊白髮更。\n欲识箇中无尽意，挑包急急看吾行。",
        "dynasty": "宋",
        "collection_info": null
    },
    {
        "title": "过怀安军云顶寺",
        "author": "袁说友",
        "content": "拂云绝顶俯金囦，直上重山最上颠。\n一佛嚮来临大地，万松今独近高天。\n枯楠夭矫浑生意，断石盘陀几合年。\n大士重来闻嘱付，毫光端欲扫烽烟。",
        "dynasty": "宋",
        "collection_info": null
    },
    {
        "title": "善颂堂",
        "author": "袁说友",
        "content": "家法传忠孝，朝英仰正平。\n抗词严庙制，勇去乐亲荣。\n一室从新扁，羣公咏落成。\n清风天籁静，斜日雪山横。\n养志闵曾重，浮名广受轻。\n闻风千载下，凛凛万夫惊。",
        "dynasty": "宋",
        "collection_info": null
    },
    {
        "title": "和程泰之阁学春雪韵",
        "author": "袁说友",
        "content": "妬腊三呈白，欺春六出花。\n玉层浑欲堕，珠霰一何奢。\n巧态穿庭树，余寒恋钓槎。\n积难殊未密，散易已成赊。\n有客门间卧，何人帐裏遮。\n浅斟羞独举，低唱敢言譁。\n故压梅花信，犹先柳絮斜。\n晚澌方历乱，夜橹正咿哑。\n剩把新年雪，初烹改火茶。\n剪裁归妙造，比兴属诗家。\n应有呵纤手，朝窗学画鸦。",
        "dynasty": "宋",
        "collection_info": null
    },
    {
        "title": "饮寓隠轩",
        "author": "袁说友",
        "content": "轩亭晓清旷，行乐未妨频。\n无客不堪醉，有花长是春。\n凭栏尚红药，结伴擅芳辰。\n笑驻凌波步，香分折角巾。\n鶑声殊自健，杏子况尝新。\n仰止宗英伯，来为郑驿宾。\n言辞独乐乐，仍命可人人。\n鸿弄舞时影，梁蜚歌处尘。\n棋枰谁得隽，诗笔自疑神。\n欹倒何妨屡，歌呼却甚真。\n升沈塞上马，容易鬓如银。\n奈许追欢地，回头迹便陈。",
        "dynasty": "宋",
        "collection_info": null
    },
    {
        "title": "赠相士林石",
        "author": "袁说友",
        "content": "岂是无仙骨，平生百念轻。\n但存方寸地，吾不计前程。",
        "dynasty": "宋",
        "collection_info": null
    },
    {
        "title": "题关都官西湖孤山四照阁图",
        "author": "袁说友",
        "content": "三贤堂趣远，四照阁诗传。\n高节无人继，孤山只俨然。",
        "dynasty": "宋",
        "collection_info": null
    },
    {
        "title": "跋本朝六名公帖",
        "author": "袁说友",
        "content": "道丧嗟耆旧，人亡独简编。\n家藏六君帖，何必万人传。",
        "dynasty": "宋",
        "collection_info": null
    },
    {
        "title": "十三日饮俞园昌甫斯远彦章毕至",
        "author": "袁说友",
        "content": "忽尔严冬设鲙，更于晴日观梅。\n人道荒寻邂逅，我忻良集而来。",
        "dynasty": "宋",
        "collection_info": null
    },
    {
        "title": "题米元晖太湖图卷",
        "author": "袁说友",
        "content": "水际天低岸远，山腰雾捲云铺。\n拟唤松江小艇，归来好趁莼鲈。",
        "dynasty": "宋",
        "collection_info": null
    },
    {
        "title": "题东坡苏公三笑图帖",
        "author": "袁说友",
        "content": "不觉虎溪过却，轩渠一笑而归。\n此笑此心真处，自然鱼跃鸢飞。",
        "dynasty": "宋",
        "collection_info": null
    },
    {
        "title": "和程泰之阁学泛舟南溪遇雪韵三首  其一",
        "author": "袁说友",
        "content": "目断山前浮玉，春回雪裏宜城。\n得意扁舟乘兴，归来好语增明。",
        "dynasty": "宋",
        "collection_info": null
    },
    {
        "title": "和程泰之阁学泛舟南溪遇雪韵三首  其二",
        "author": "袁说友",
        "content": "怜我闭门卧雪，惭渠有酒盈樽。\n老尽青山晓色，愁添白髮霜根。",
        "dynasty": "宋",
        "collection_info": null
    },
    {
        "title": "和程泰之阁学泛舟南溪遇雪韵三首  其三",
        "author": "袁说友",
        "content": "孤鴈声悲南浦，渔人冷彻归蓑。\n独有耐寒琼玉，一枝先夺阳和。",
        "dynasty": "宋",
        "collection_info": null
    },
    {
        "title": "和康叔探梅韵三首  其一",
        "author": "袁说友",
        "content": "今年人忆去年梅，试问今年花已开。\n见说春风正料理，不应小雨便花摧。",
        "dynasty": "宋",
        "collection_info": null
    },
    {
        "title": "和康叔探梅韵三首  其二",
        "author": "袁说友",
        "content": "诗坛传檄未应虚，忍负东君自作疎。\n急急花前岩下看，横斜清浅两何如。",
        "dynasty": "宋",
        "collection_info": null
    },
    {
        "title": "和康叔探梅韵三首  其三",
        "author": "袁说友",
        "content": "寻梅着语乐清閒，已觉孤山气象还。\n未办轻舟行百里，也须踏脚法华山。",
        "dynasty": "宋",
        "collection_info": null
    },
    {
        "title": "题石上玉簪花  其一",
        "author": "袁说友",
        "content": "欲访招提倦不禁，空怀落落海潮音。\n如今不作维摩病，犹记年时赋玉簪。",
        "dynasty": "宋",
        "collection_info": null
    },
    {
        "title": "题石上玉簪花  其二",
        "author": "袁说友",
        "content": "翠钿琼葩别样芳，凉风微雨淡梳粧。\n姮娥夜半朝天阙，应有遗簪坠帝旁。",
        "dynasty": "宋",
        "collection_info": null
    },
    {
        "title": "和范石湖咏双莲三首  其一",
        "author": "袁说友",
        "content": "江妃瑟裏恨沈沈，万点红边意转深。\n拥出三千歌舞罢，翠绡萦得两同心。",
        "dynasty": "宋",
        "collection_info": null
    },
    {
        "title": "和范石湖咏双莲三首  其二",
        "author": "袁说友",
        "content": "天泉池上舞晴晖，一别人家未肯归。\n千载却随湘女泣，风前时学凤凰飞。",
        "dynasty": "宋",
        "collection_info": null
    },
    {
        "title": "和范石湖咏双莲三首  其三",
        "author": "袁说友",
        "content": "鑑湖一曲记蓬莱，棹入红蕖挽不回。\n今日池光少公事，好怀聊復为渠开。",
        "dynasty": "宋",
        "collection_info": null
    },
    {
        "title": "题尤提举惠双莲二首  其一",
        "author": "袁说友",
        "content": "十年踪迹落修门，剩忆西湖菡萏风。\n今日江城秋浦上，舞绡依约旧相逢。",
        "dynasty": "宋",
        "collection_info": null
    },
    {
        "title": "题尤提举惠双莲二首  其二",
        "author": "袁说友",
        "content": "六月炎歊苦盛长，一枝遣伴北窗凉。\n此花便合雄文记，拟为君书瑞应堂。",
        "dynasty": "宋",
        "collection_info": null
    },
    {
        "title": "致菊种于子长",
        "author": "袁说友",
        "content": "好花一岁几回开，喜见东篱旧信来。\n不惜移根到邻里，离披也入画堂栽。",
        "dynasty": "宋",
        "collection_info": null
    },
    {
        "title": "致盆栀子于同年楼大防天官",
        "author": "袁说友",
        "content": "一轮月影涨幽香，碧玉钗头白玉粧。\n持似此花供燕几，玉堂端可寿萱堂。",
        "dynasty": "宋",
        "collection_info": null
    },
    {
        "title": "和程阁学送小春茶韵四首  其一",
        "author": "袁说友",
        "content": "眼看节物去重来，又见寒梢数点梅。\n草木已随新岁好，冬芽豫占一年魁。",
        "dynasty": "宋",
        "collection_info": null
    },
    {
        "title": "和程阁学送小春茶韵四首  其二",
        "author": "袁说友",
        "content": "物物呈祥岂偶然，新芽新味更新年。\n灵苗却解为人寿，请为君谟续此篇。",
        "dynasty": "宋",
        "collection_info": null
    },
    {
        "title": "和程阁学送小春茶韵四首  其三",
        "author": "袁说友",
        "content": "七椀由来厌八珍，犹堪代酒亦生春。\n箇中风味须知趣，惭愧刘公独倚新。",
        "dynasty": "宋",
        "collection_info": null
    },
    {
        "title": "和程阁学送小春茶韵四首  其四",
        "author": "袁说友",
        "content": "家山历历未归来，投老江湖祇自咍。\n頼有年年乡信好，一瓯浮玉饱春台。",
        "dynasty": "宋",
        "collection_info": null
    },
    {
        "title": "和子长见招韵四首  其一",
        "author": "袁说友",
        "content": "攻击愁城从事裏，消磨日月手谈中。\n不缘我辈真风味，安得尊前笑语同。",
        "dynasty": "宋",
        "collection_info": null
    },
    {
        "title": "和子长见招韵四首  其二",
        "author": "袁说友",
        "content": "青林绿幄春归后，翠岫苍崖雨过初。\n作意寻幽还得笑，随宜供客莫求余。",
        "dynasty": "宋",
        "collection_info": null
    },
    {
        "title": "和子长见招韵四首  其三",
        "author": "袁说友",
        "content": "清游已恨朞年别，胜处能消一日情。\n莫对浮山无好语，相逢草木有佳声。",
        "dynasty": "宋",
        "collection_info": null
    },
    {
        "title": "和子长见招韵四首  其四",
        "author": "袁说友",
        "content": "飞香雨过双溪阁，舞翠荷开十丈花。\n佳处正须供一赏，相从吾亦岂匏瓜。",
        "dynasty": "宋",
        "collection_info": null
    },
    {
        "title": "招山阳高徐二生饮二首  其一",
        "author": "袁说友",
        "content": "梅花时节屡开樽，欲赠梅花欠可人。\n今日有人梅样好，逢君同赏雪中春。",
        "dynasty": "宋",
        "collection_info": null
    },
    {
        "title": "招山阳高徐二生饮二首  其二",
        "author": "袁说友",
        "content": "欲作山阴兴尽回，良思与子把离杯。\n要须人境俱清绝，好抱瑶琴踏雪来。",
        "dynasty": "宋",
        "collection_info": null
    },
    {
        "title": "到房山交代招饮四首  其一",
        "author": "袁说友",
        "content": "蹑尽巉岩气未苏，悔来坡下独长吁。\n一观烟雾南山面，从昔名坡信厚诬。",
        "dynasty": "宋",
        "collection_info": null
    },
    {
        "title": "到房山交代招饮四首  其二",
        "author": "袁说友",
        "content": "檐外浮岚㬉翠堆，道人清眼为渠开。\n餐钱官薄何须计，直为南山亦合来。",
        "dynasty": "宋",
        "collection_info": null
    },
    {
        "title": "到房山交代招饮四首  其三",
        "author": "袁说友",
        "content": "胜日山堂共一樽，未妨窈窕对嶙峋。\n髻分翠影眉争绿，人与南山各可人。",
        "dynasty": "宋",
        "collection_info": null
    },
    {
        "title": "到房山交代招饮四首  其四",
        "author": "袁说友",
        "content": "妓围檐额润空青，岫幌云关夜不扃。\n吏隠风流输我辈，不须逋客诧山灵。",
        "dynasty": "宋",
        "collection_info": null
    },
    {
        "title": "再次韵四首  其一",
        "author": "袁说友",
        "content": "山好能令肺病苏，诗来把玩更惊吁。\n蜀人例作残山看，端喜因诗免受诬。",
        "dynasty": "宋",
        "collection_info": null
    },
    {
        "title": "再次韵四首  其二",
        "author": "袁说友",
        "content": "语不能工恨作堆，捻髭空对翠屏开。\n清吟頼有雕龙手，绣段联翩诏后来。",
        "dynasty": "宋",
        "collection_info": null
    },
    {
        "title": "再次韵四首  其三",
        "author": "袁说友",
        "content": "荦确悍顽经数驿，醒然初挹碧嶙峋。\n眼明骤与真山晤，不比逃虚见似人。",
        "dynasty": "宋",
        "collection_info": null
    },
    {
        "title": "再次韵四首  其四",
        "author": "袁说友",
        "content": "山色阴晴远更青，谁教睥睨枕岩扃。\n诗翁意欲移千步，安得朱符祝巨灵。",
        "dynasty": "宋",
        "collection_info": null
    },
    {
        "title": "再次交代韵四首  其一",
        "author": "袁说友",
        "content": "笔力潜窥大小苏，诗传诸老定嚱吁。\n从今订价连城重，政使羣儿有善诬。",
        "dynasty": "宋",
        "collection_info": null
    },
    {
        "title": "再次交代韵四首  其二",
        "author": "袁说友",
        "content": "昔夸石廪祝融堆，骤见人家画轴开。\n坐挹高寒吾愿足，此行似为此山来。",
        "dynasty": "宋",
        "collection_info": null
    },
    {
        "title": "再次交代韵四首  其三",
        "author": "袁说友",
        "content": "环秀亭中命渌樽，云烟明灭映嶙峋。\n佐州不喜分风月，喜与南山作主人。",
        "dynasty": "宋",
        "collection_info": null
    },
    {
        "title": "再次交代韵四首  其四",
        "author": "袁说友",
        "content": "诗人妙思天同巧，鬼守玄关不及扃。\n閒挹山光诵奇语，断无尘滓溷襟灵。",
        "dynasty": "宋",
        "collection_info": null
    },
    {
        "title": "再次交代韵四首  其一",
        "author": "袁说友",
        "content": "嗣皇仁覆物昭苏，皋自陈谟鲧自吁。\n闻道诸公扶国论，须君左袒订邦诬。",
        "dynasty": "宋",
        "collection_info": null
    },
    {
        "title": "再次交代韵四首  其二",
        "author": "袁说友",
        "content": "今朝着我簿书堆，领客樽罍未办开。\n始信南山是知己，露奇呈秀斩关来。",
        "dynasty": "宋",
        "collection_info": null
    },
    {
        "title": "再次交代韵四首  其三",
        "author": "袁说友",
        "content": "漫叟当年臼作樽，侑樽青嶂漫嶙峋。\n与君屡共山前醉，似觉清欢胜昔人。",
        "dynasty": "宋",
        "collection_info": null
    },
    {
        "title": "再次交代韵四首  其四",
        "author": "袁说友",
        "content": "传闻洞府锁高清，探着诗成数启扃。\n想见羣僊书玉叶，更应交口叹精灵。",
        "dynasty": "宋",
        "collection_info": null
    },
    {
        "title": "再次韵四首  其一",
        "author": "袁说友",
        "content": "君家诗价自姑苏，系胄蝉联世唶吁。\n欲把阿元轻辈行，古今俗子喜相诬。",
        "dynasty": "宋",
        "collection_info": null
    },
    {
        "title": "再次韵四首  其二",
        "author": "袁说友",
        "content": "眼底蔷薇玉雪堆，过从休待牡丹开。\n送春疎酒山应笑，底用奚囊日往来。",
        "dynasty": "宋",
        "collection_info": null
    },
    {
        "title": "再次韵四首  其三",
        "author": "袁说友",
        "content": "视草行看赐上樽，浊醪付我酹嶙峋。\n扶携谁共山前醉，从此无君度外人。",
        "dynasty": "宋",
        "collection_info": null
    },
    {
        "title": "再次韵四首  其四",
        "author": "袁说友",
        "content": "诗愁磨尽鬓边青，玄钥无施闭理扃。\n牛渚锦官祠庙古，瓣香傥格在天灵。",
        "dynasty": "宋",
        "collection_info": null
    },
    {
        "title": "復次韵四首  其一",
        "author": "袁说友",
        "content": "诸李辞章推李白，向来蜀道赋噫吁。\n房陵山险犹如许，石穴巴邛定不诬。",
        "dynasty": "宋",
        "collection_info": null
    },
    {
        "title": "復次韵四首  其二",
        "author": "袁说友",
        "content": "昔上瞿塘滟滪堆，盘涡如井放舡开。\n山行欢喜今非错，备见捎濆撇漩来。",
        "dynasty": "宋",
        "collection_info": null
    },
    {
        "title": "復次韵四首  其三",
        "author": "袁说友",
        "content": "十里髻鬟谁绾结，半天苍翠自嶙峋。\n教儿莫惮依山住，阔领裁衣尽土人。",
        "dynasty": "宋",
        "collection_info": null
    },
    {
        "title": "復次韵四首  其四",
        "author": "袁说友",
        "content": "病肺还沽竹叶青，小园春去尚深扃。\n春衫红药强相比，婢子可怜无性灵。",
        "dynasty": "宋",
        "collection_info": null
    },
    {
        "title": "夜饮朱国宝家",
        "author": "袁说友",
        "content": "又见僊潭二月春，一番官柳市桥新。\n重来莫讶星星髮，樽酒相看只故人。",
        "dynasty": "宋",
        "collection_info": null
    },
    {
        "title": "二十日新田清江一曲小饮",
        "author": "袁说友",
        "content": "一曲清江古岸头，茅檐初日照高秋。\n数声又得閒身到，相对绿漪横小舟。",
        "dynasty": "宋",
        "collection_info": null
    },
    {
        "title": "晦日昌甫见过因约伯皋小饮黄守继至三首  其一",
        "author": "袁说友",
        "content": "满檐风动海棠雨，北客江南诗酒中。\n华髮尊前无好句，飞花常望夕阳红。",
        "dynasty": "宋",
        "collection_info": null
    },
    {
        "title": "晦日昌甫见过因约伯皋小饮黄守继至三首  其二",
        "author": "袁说友",
        "content": "章泉泉水在玉山，有客岁时来往间。\n今古风烟只如此，见君生怕又言还。",
        "dynasty": "宋",
        "collection_info": null
    },
    {
        "title": "晦日昌甫见过因约伯皋小饮黄守继至三首  其三",
        "author": "袁说友",
        "content": "靖州太守诗自佳，留连浊酒看残花。\n涧上久矣无此乐，落拓尤怜云月家。",
        "dynasty": "宋",
        "collection_info": null
    },
    {
        "title": "饮归",
        "author": "袁说友",
        "content": "醉饮寒窗惯击鲜，扶头岌岌似乘船。\n赓酬磊落成佳致，糠秕谁令辄在前。",
        "dynasty": "宋",
        "collection_info": null
    },
    {
        "title": "谢王提干召饮三首  其一",
        "author": "袁说友",
        "content": "坐上红衣未放歌，客间冷面釂金荷。\n惊飞可待闻檀板，拟奈吾家故事何。",
        "dynasty": "宋",
        "collection_info": null
    },
    {
        "title": "谢王提干召饮三首  其二",
        "author": "袁说友",
        "content": "宾筵笑语杂丝絃，说到山翁更粲然。\n衰鬓岂应粧面侧，陈编只合粉袍前。",
        "dynasty": "宋",
        "collection_info": null
    },
    {
        "title": "谢王提干召饮三首  其三",
        "author": "袁说友",
        "content": "不惯香风拥妓车，分当清坐冷官卫。\n归来自笑杀风景，却把茶瓯对菊花。",
        "dynasty": "宋",
        "collection_info": null
    },
    {
        "title": "学宫诸生饮邀予与予野同之二首  其一",
        "author": "袁说友",
        "content": "同簉儒宫把一觞，鹿鸣伐木奏深堂。\n要防技痒论文地，莫忆前宵放酒狂。",
        "dynasty": "宋",
        "collection_info": null
    },
    {
        "title": "学宫诸生饮邀予与予野同之二首  其二",
        "author": "袁说友",
        "content": "少日峨冠英俊场，课余觞饮共徜徉。\n孰知薄宦江湖去，频梦炉亭餠饦香。",
        "dynasty": "宋",
        "collection_info": null
    },
    {
        "title": "求酒于邻",
        "author": "袁说友",
        "content": "太息官寒独养疴，浮生半作病维摩。\n新凉欲学东城醉，亡奈维罍已耻何。",
        "dynasty": "宋",
        "collection_info": null
    },
    {
        "title": "求酒于周时仲教授",
        "author": "袁说友",
        "content": "寒窗矻矻数更声，灯火无多独自亲。\n忽报周郎好消息，明朝应遣白衣人。",
        "dynasty": "宋",
        "collection_info": null
    },
    {
        "title": "谢曹宗臣惠诗酒二首  其一",
        "author": "袁说友",
        "content": "公今自是客中身，更为閒人念客情。\n料得酒肠终易放，一樽相寄拓愁城。",
        "dynasty": "宋",
        "collection_info": null
    },
    {
        "title": "谢曹宗臣惠诗酒二首  其二",
        "author": "袁说友",
        "content": "方册相看四十年，客中寻得旧夤缘。\n与君一夜清谈约，已觉羁怀寝不然。",
        "dynasty": "宋",
        "collection_info": null
    },
    {
        "title": "和同年张季良少卿馈家酿韵三首  其一",
        "author": "袁说友",
        "content": "六十衰颓愧鬓蓬，黄花更负一年中。\n白衣谁荐红萸酒，吸尽残荷碧玉筒。",
        "dynasty": "宋",
        "collection_info": null
    },
    {
        "title": "和同年张季良少卿馈家酿韵三首  其二",
        "author": "袁说友",
        "content": "与君昔日赋斜阳，绮语曾窥万丈光。\n节物撩人人更老，篱边犹是去年黄。",
        "dynasty": "宋",
        "collection_info": null
    },
    {
        "title": "和同年张季良少卿馈家酿韵三首  其三",
        "author": "袁说友",
        "content": "拭目高吟陋戴盆，续貂何敢曳诗门。\n百壶荡桨惟公尔，此外应无说尹村。",
        "dynasty": "宋",
        "collection_info": null
    },
    {
        "title": "谢魏南伯馈假河鲀羹",
        "author": "袁说友",
        "content": "江南风物与君论，芦笋蒌蒿荐晚樽。\n举酒不知身在远，隔江谁送假河鲀。",
        "dynasty": "宋",
        "collection_info": null
    },
    {
        "title": "先遗二子鱼于子长踰旬而子长以四子鱼来",
        "author": "袁说友",
        "content": "诗来愧我秕糠前，四尾堆盘胜酒船。\n席上已无弹铗恨，感恩何止二赢钱。",
        "dynasty": "宋",
        "collection_info": null
    },
    {
        "title": "泊吴江食莼鲈菰菜二首  其一",
        "author": "袁说友",
        "content": "青丝簇饤莼羹味，白雪堆盘缕鲙鲈。\n我向松江饫鲜美，菜肠今更食新菰。",
        "dynasty": "宋",
        "collection_info": null
    },
    {
        "title": "泊吴江食莼鲈菰菜二首  其二",
        "author": "袁说友",
        "content": "一舸清风四牡还，垂虹亭上几栏干。\n季鹰命驾劳千里，如我清游却不难。",
        "dynasty": "宋",
        "collection_info": null
    },
    {
        "title": "庖人舟殿后馁甚以葱虀佐饭",
        "author": "袁说友",
        "content": "黄州狭港半江空，白饭青葱酒一钟。\n莫厌路贫愁欲绝，稍还瓮牖旧家风。",
        "dynasty": "宋",
        "collection_info": null
    },
    {
        "title": "谢侃老送苦笋",
        "author": "袁说友",
        "content": "箨老泥黄千仞种，箇中风味亦佳哉。\n误人政为甘言诱，爱我从渠苦口来。",
        "dynasty": "宋",
        "collection_info": null
    },
    {
        "title": "谢侃老惠蜜",
        "author": "袁说友",
        "content": "酿花流蜜傍虚檐，乞我分甘要属餍。\n刚被平生饱辛苦，自怜嚼蜡不知甜。",
        "dynasty": "宋",
        "collection_info": null
    },
    {
        "title": "咏墨",
        "author": "袁说友",
        "content": "奚李名高三百秋，只今良法信源流。\n裕陵独宝君家物，犹带祥光灿斗牛。",
        "dynasty": "宋",
        "collection_info": null
    },
    {
        "title": "瑞孙周岁",
        "author": "袁说友",
        "content": "头颅七十已看看，喜抱孙来傍晬盘。\n敢望吾家有英物，箕裘且欲恋儒冠。",
        "dynasty": "宋",
        "collection_info": null
    },
    {
        "title": "题邵氏集瑞图",
        "author": "袁说友",
        "content": "诗歌召伯意怀哉，爱及甘棠勿剪摧。\n自是庆源钟草木，故将多瑞秀云来。",
        "dynasty": "宋",
        "collection_info": null
    },
    {
        "title": "题江月图",
        "author": "袁说友",
        "content": "剩爱江边月满衣，云高天阔数星稀。\n如今解组浮家去，准拟扁舟满载归。",
        "dynasty": "宋",
        "collection_info": null
    },
    {
        "title": "题惠老所藏岁寒图",
        "author": "袁说友",
        "content": "寒梢独挺昂霄意，苍盖犹矜傲雪颜。\n盘膝倦吟无一事，老僧心与白云閒。",
        "dynasty": "宋",
        "collection_info": null
    },
    {
        "title": "冰解图",
        "author": "袁说友",
        "content": "游鱼岂解知人意，孝子精诚一念深。\n乐事世间如此少，我怀风木只伤心。",
        "dynasty": "宋",
        "collection_info": null
    },
    {
        "title": "题信相寺黄筌画花竹",
        "author": "袁说友",
        "content": "生成造化夺工夫，尽入黄家几画图。\n可惜春来误游子，攀花不落有还无。",
        "dynasty": "宋",
        "collection_info": null
    },
    {
        "title": "题牧隠二首  其一",
        "author": "袁说友",
        "content": "年来厌索长安米，老去犹居大隠廛。\n岂是红尘故相挽，枉令空愧牧牛篇。",
        "dynasty": "宋",
        "collection_info": null
    },
    {
        "title": "题牧隠二首  其二",
        "author": "袁说友",
        "content": "钟鼎山林志则均，未须牧隠卧漳滨。\n要令天下归吾牧，莫为牛羊遽绝人。",
        "dynasty": "宋",
        "collection_info": null
    },
    {
        "title": "题寄颜画士姜元恺",
        "author": "袁说友",
        "content": "丹青以意不以色，人不论形当论心。\n我有平生方寸地，烦君更向笔端寻。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其一",
        "author": "袁说友",
        "content": "犹得十篇慰旅思，坐吟行咏只相随。\n岂无一箇閒宾客，便有谁来得似诗。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其二",
        "author": "袁说友",
        "content": "东风一夜转西南，分外羁愁分外寒。\n秋裏酒肠浑不放，一杯全似十杯宽。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其三",
        "author": "袁说友",
        "content": "老来无復梦清都，到得清都却守株。\n些子行期犹自拙，箇中能巧定应无。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其四",
        "author": "袁说友",
        "content": "一去重来髮已星，八年归老卧漳滨。\n似曾相识满天下，不信怜渠未有人。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其五",
        "author": "袁说友",
        "content": "闷杀楼居隘似囚，一楼四壁障双眸。\n趁晴下得楼来看，又被西风赶上楼。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其六",
        "author": "袁说友",
        "content": "有愁无睡照灯青，鼠啮虫吟到五更。\n不分小黥同作祟，呼牌也作百般声。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其七",
        "author": "袁说友",
        "content": "世事全无只恁閒，光阴閒裏故相关。\n欲将睡去消磨日，睡得醒时日未阑。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其八",
        "author": "袁说友",
        "content": "只作离家一月程，如今一月正飘零。\n定非官禄星临命，想见流年是客星。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其九",
        "author": "袁说友",
        "content": "急雨斜风一夜狂，客衾愁枕五更长。\n问君箇裏情怀恶，不听鹃啼也断肠。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其一○",
        "author": "袁说友",
        "content": "挑灯拭眼聚诗材，捻断鬚时句欲裁。\n判却三更犹不寐，待渠明月过楼来。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其一一",
        "author": "袁说友",
        "content": "万瓦丛中客裏身，可怜虚度一番春。\n日长寻得宽心术，唤取门前卖卜人。",
        "dynasty": "宋",
        "collection_info": null
    },
    {
        "title": "临安邸中即事且谢诚斋惠诗十二首  其一二",
        "author": "袁说友",
        "content": "男儿弧矢四方居，何以家为莫念渠。\n打扑精神希一遇，书来不必问何如。",
        "dynasty": "宋",
        "collection_info": null
    },
    {
        "title": "题端上人诗卷",
        "author": "袁说友",
        "content": "般若经中正续灯，可怜白足赤髭人。\n头陀临水曾观影，应识圆光宝盖身。",
        "dynasty": "宋",
        "collection_info": null
    },
    {
        "title": "万元亨名所居为景马堂于其家求书记额",
        "author": "袁说友",
        "content": "公居虽未称潭潭，占尽湖山直到南。\n觅我新题留琬琰，少游高处要同谙。",
        "dynasty": "宋",
        "collection_info": null
    },
    {
        "title": "泊金山观虞仲房书云峰扁榜",
        "author": "袁说友",
        "content": "平生笔法蔡中郎，到处标名忆仲房。\n一涕无从人不见，云峰亭下水茫茫。",
        "dynasty": "宋",
        "collection_info": null
    },
    {
        "title": "题汪伯时家藏颜鲁公书裴将军帖",
        "author": "袁说友",
        "content": "诗成小见英雄手，笔落能令风雨惊。\n万古言言有余烈，从今词翰岂虚名。",
        "dynasty": "宋",
        "collection_info": null
    },
    {
        "title": "跋苏文忠公帖",
        "author": "袁说友",
        "content": "世言晚食同于肉，缓步犹云可当车。\n三復文忠二三帖，古人深意在徐徐。",
        "dynasty": "宋",
        "collection_info": null
    },
    {
        "title": "题山谷居士书坡公帖",
        "author": "袁说友",
        "content": "当年二老叹云云，犹喜坡翁返故乡。\n展卷如今但陈迹，丘原无復起苏黄。",
        "dynasty": "宋",
        "collection_info": null
    },
    {
        "title": "跋冯文简公赠朱忠靖公帖四首  其一",
        "author": "袁说友",
        "content": "三魁天下极登庸，具眼相看识巨公。\n翰墨密传心印子，勋名同在百年中。",
        "dynasty": "宋",
        "collection_info": null
    },
    {
        "title": "跋冯文简公赠朱忠靖公帖四首  其二",
        "author": "袁说友",
        "content": "人间事了乞身归，想见萧然闭户时。\n钟鼎山林元不二，惟公全德两无亏。",
        "dynasty": "宋",
        "collection_info": null
    },
    {
        "title": "跋冯文简公赠朱忠靖公帖四首  其三",
        "author": "袁说友",
        "content": "传家二帖到今存，岁月君看上相言。\n大似涪翁推酉日，永平七禩记盐盘。",
        "dynasty": "宋",
        "collection_info": null
    },
    {
        "title": "跋冯文简公赠朱忠靖公帖四首  其四",
        "author": "袁说友",
        "content": "忠靖由来世不殊，昔年我亦见今謩。\n至今犹有家风在，却恨丘原起日无。",
        "dynasty": "宋",
        "collection_info": null
    },
    {
        "title": "题胡待制平贼帖",
        "author": "袁说友",
        "content": "误国何人作计疎，满朝元未识真儒。\n至今恨却无颇牧，不念丘原起日无。",
        "dynasty": "宋",
        "collection_info": null
    },
    {
        "title": "题徐氏子所藏四贤帖",
        "author": "袁说友",
        "content": "十年寻梦旧江湖，岁晚寻幽爱此居。\n今日门前山色好，客来衔袖有文书。",
        "dynasty": "宋",
        "collection_info": null
    },
    {
        "title": "题徐氏手帖二首  其一",
        "author": "袁说友",
        "content": "不作朝家青紫绨，笑看金鼎识刀圭。\n右军六帖家藏在，乞与安西手自题。",
        "dynasty": "宋",
        "collection_info": null
    },
    {
        "title": "题徐氏手帖二首  其二",
        "author": "袁说友",
        "content": "我昔曾窥玉海书，画图今见泽僊癯。\n为君持似人间世，凛凛犹堪立懦夫。",
        "dynasty": "宋",
        "collection_info": null
    },
    {
        "title": "将至慎邑寄鼎",
        "author": "袁说友",
        "content": "踏尽琼瑶百里山，欲投城郭暮云间。\n红炉速置一壶酒，故岁谁家新岁还。",
        "dynasty": "宋",
        "collection_info": null
    },
    {
        "title": "叶信父家听琵琶",
        "author": "袁说友",
        "content": "娉婷未嫁惜琵琶，借与诗人着意夸。\n不数前人推引曲，只矜赵女绮罗花。",
        "dynasty": "宋",
        "collection_info": null
    },
    {
        "title": "观盐井二首  其一",
        "author": "袁说友",
        "content": "桔槹汲水三千丈，顷转轮余一日回。\n蓑笠傍城埋井底，皮囊挈出滷泉来。",
        "dynasty": "宋",
        "collection_info": null
    },
    {
        "title": "观盐井二首  其二",
        "author": "袁说友",
        "content": "私井公盐日夜煎，力劳功寡废民田。\n不如大噫驱东海，捲取洪波向蜀川。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 看雪",
        "author": "袁说友",
        "content": "僵卧谁怜此意真，开门羞见玉为尘。\n休穿东郭先生履，要踏蜂巢满地银。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 煮雪",
        "author": "袁说友",
        "content": "春芽初趁六花光，嫩火新烹唤客尝。\n政藉琼浆浮点乳，浪云胜雪诧余香。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 留雪",
        "author": "袁说友",
        "content": "相看景物又年华，淅淅投窗意转嘉。\n冷落不堪春信晚，稍留六出待梅花。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 饯雪",
        "author": "袁说友",
        "content": "阳春有脚时难驻，见睍初消意已先。\n我亦鬓蓬飞雪满，与君相遇约年年。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 藏雪",
        "author": "袁说友",
        "content": "凛节清姿老更坚，不须藏雪待炎天。\n明年归拜颁冰宠，吉甫清风在舜絃。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 招雪",
        "author": "袁说友",
        "content": "一别瑶池辄去思，明年农事要先知。\n天风夜半旛旗动，便欲欺梅更压枝。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 闻雪",
        "author": "袁说友",
        "content": "洒窗犹作故人来，声到楼头画角猜。\n闻罢更须凭目力，箇中时欲认真梅。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 饮雪",
        "author": "袁说友",
        "content": "饮冰受命元非僻，啮雪充饥岂是狂。\n何似催班僊仗裏，一堂均宴近臣觞。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 打雪",
        "author": "袁说友",
        "content": "庭柯风动还筛玉，稍稍柔条醉欲持。\n刚道琼瑶未轻扫，晚鸦栖处已摇枝。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 嘲雪",
        "author": "袁说友",
        "content": "浪走娇儿意却痴，长安饿客最忧时。\n尤怜甲士寒侵骨，十万边兵政有辞。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 弄雪",
        "author": "袁说友",
        "content": "天与骚人景物宜，风流嘲戏恰相知。\n长安道上吟诗罢，笑裏骑馿缓勒羁。",
        "dynasty": "宋",
        "collection_info": null
    },
    {
        "title": "和程泰之阁学咏雪十二题 挂雪",
        "author": "袁说友",
        "content": "一庭冰柱初融湿，满阵飞沙又压檐。\n夺得琼花消息早，扬州十里上珠帘。",
        "dynasty": "宋",
        "collection_info": null
    },
    {
        "title": "江上度元宵节",
        "author": "袁说友",
        "content": "一舟元夕卧孤村，夜半相呼了不应。\n说与儿曹休谇语，黄州明日买残灯。",
        "dynasty": "宋",
        "collection_info": null
    },
    {
        "title": "上元次日至黄州遇雨",
        "author": "袁说友",
        "content": "谁说黄州斗样微，满城灯火亦相辉。\n痴儿方有揶揄意，却得连江雨解围。",
        "dynasty": "宋",
        "collection_info": null
    },
    {
        "title": "遇顺风",
        "author": "袁说友",
        "content": "天高江阔快飞篷，云去山移过眼中。\n江上鼓鼙惊不断，连朝送我岳阳风。",
        "dynasty": "宋",
        "collection_info": null
    },
    {
        "title": "遇顺风不及到齐山",
        "author": "袁说友",
        "content": "爱渠风伯送行舟，莫作齐山一日留。\n直向峡江千里去，搀天绝壁快吟眸。",
        "dynasty": "宋",
        "collection_info": null
    },
    {
        "title": "发山阳得顺风二首  其一",
        "author": "袁说友",
        "content": "晓入山阳古渡头，轻帆猎猎送行舟。\n风师怜我征程滞，顷刻扬舲到泗州。",
        "dynasty": "宋",
        "collection_info": null
    },
    {
        "title": "发山阳得顺风二首  其二",
        "author": "袁说友",
        "content": "一阵南风更带回，轻扶柂橹疾于飞。\n舟行若借帆樯便，细数何须十日归。",
        "dynasty": "宋",
        "collection_info": null
    },
    {
        "title": "被旨许浦蒐兵道中冻合舍舟行陆二首  其一",
        "author": "袁说友",
        "content": "已办轻舟着脚登，笑渠河伯故阴凝。\n征车政欲周阡陌，赢得天教一夜冰。",
        "dynasty": "宋",
        "collection_info": null
    },
    {
        "title": "被旨许浦蒐兵道中冻合舍舟行陆二首  其二",
        "author": "袁说友",
        "content": "荒村十里展琉璃，依旧篮舆涉水湄。\n自是小臣怀恐惧，要令履薄但兢危。",
        "dynasty": "宋",
        "collection_info": null
    },
    {
        "title": "有感",
        "author": "袁说友",
        "content": "半生宦海几途穷，岁晚扁舟繫此中。\n料得江神知我意，明朝好赠一帆风。",
        "dynasty": "宋",
        "collection_info": null
    },
    {
        "title": "解机政得请题归舟",
        "author": "袁说友",
        "content": "浮沉宦海笑童颠，好上鸱夷老子船。\n今日君恩赐骸骨，半篙秋水送归田。",
        "dynasty": "宋",
        "collection_info": null
    },
    {
        "title": "常熟敲冰行舟三首  其一",
        "author": "袁说友",
        "content": "岸头猛作敲冰势，船下俄闻戛玉声。\n寸进未应容退尺，要于此地卜平生。",
        "dynasty": "宋",
        "collection_info": null
    },
    {
        "title": "常熟敲冰行舟三首  其二",
        "author": "袁说友",
        "content": "画鹢悠悠辄退飞，一程百里两程归。\n天公若念羁怀恶，一夜东风便解围。",
        "dynasty": "宋",
        "collection_info": null
    },
    {
        "title": "常熟敲冰行舟三首  其三",
        "author": "袁说友",
        "content": "一枕更阑客梦回，冰声犹作浪声来。\n并刀曾剪松江水，更欲从渠为剪开。",
        "dynasty": "宋",
        "collection_info": null
    },
    {
        "title": "舟行跨江之南北随流以行夜船多在淮西",
        "author": "袁说友",
        "content": "蜀道登天在一涯，干旋坤转任推排。\n此身已是萍游客，终日行江夜宿淮。",
        "dynasty": "宋",
        "collection_info": null
    },
    {
        "title": "渡杨子江遇颠风和霍希文韵三首  其一",
        "author": "袁说友",
        "content": "危樯恰恰傍金山，风送船回势莫攀。\n忘却波涛望金碧，无边阁上几层栏。",
        "dynasty": "宋",
        "collection_info": null
    },
    {
        "title": "渡杨子江遇颠风和霍希文韵三首  其二",
        "author": "袁说友",
        "content": "衝涛逐浪不禁寒，何止舟行百丈滩。\n柂橹一声江已转，瓜州岸上报平安。",
        "dynasty": "宋",
        "collection_info": null
    },
    {
        "title": "渡杨子江遇颠风和霍希文韵三首  其三",
        "author": "袁说友",
        "content": "朝暾下接水光明，风激涛头浪捲层。\n衮衮舟帆来復往，江心笑杀几閒僧。",
        "dynasty": "宋",
        "collection_info": null
    },
    {
        "title": "过赤壁",
        "author": "袁说友",
        "content": "几年青史说周郎，赤壁乌林在武昌。\n明日有人山下过，一樽容我弔兴亡。",
        "dynasty": "宋",
        "collection_info": null
    },
    {
        "title": "泊荆南二首  其一",
        "author": "袁说友",
        "content": "荆州天险大江蟠，坐制金陵自不难。\n却遣千艘沉赤壁，至今耆老笑曹瞒。",
        "dynasty": "宋",
        "collection_info": null
    },
    {
        "title": "泊荆南二首  其二",
        "author": "袁说友",
        "content": "可怜吴蜀爱荆州，胜赏相当卒罢休。\n何地无城堪保障，此城端为据咽喉。",
        "dynasty": "宋",
        "collection_info": null
    },
    {
        "title": "金陵",
        "author": "袁说友",
        "content": "青衫往事几经秋，白首重来忆旧游。\n今夜台城无限月，更凭樽酒豁羁愁。",
        "dynasty": "宋",
        "collection_info": null
    },
    {
        "title": "泊真州沙岸",
        "author": "袁说友",
        "content": "终朝百尺掣风槎，半夜将星到白沙。\n休说元戎夸十乘，且随商橹傍村家。",
        "dynasty": "宋",
        "collection_info": null
    },
    {
        "title": "白鹭洲",
        "author": "袁说友",
        "content": "可惜洲亭已渐荒，了无鸥鹭白双双。\n摩挲石上琳琅句，犹得斯文镇大江。",
        "dynasty": "宋",
        "collection_info": null
    },
    {
        "title": "翻流水",
        "author": "袁说友",
        "content": "荆江七百拗如雠，尽日萦纡倒转舟。\n不必潇湘时逆泛，清波今日不翻流。",
        "dynasty": "宋",
        "collection_info": null
    },
    {
        "title": "西湖",
        "author": "袁说友",
        "content": "西湖历历旧嬉游，佳处欣逢辄少留。\n却恨草堂元不识，故教俗眼为君羞。",
        "dynasty": "宋",
        "collection_info": null
    },
    {
        "title": "过洞庭",
        "author": "袁说友",
        "content": "两湖绵亘连千里，万古苍梧说二妃。\n最羡巴童并蜀客，饱看日月去还归。",
        "dynasty": "宋",
        "collection_info": null
    },
    {
        "title": "重湖",
        "author": "袁说友",
        "content": "夷犹画舫入重湖，野蝶閒鸥自笑呼。\n踏遍北园桃李径，又寻芳草到南郛。",
        "dynasty": "宋",
        "collection_info": null
    },
    {
        "title": "楚渚宫",
        "author": "袁说友",
        "content": "楚王下见泝江舟，岂是城隅沮洳头。\n自古循名多失实，不妨犹记旧风流。",
        "dynasty": "宋",
        "collection_info": null
    },
    {
        "title": "过道人矶",
        "author": "袁说友",
        "content": "几年烟雨锁苍苔，咫尺侯门路不开。\n夜半一声横笛处，道人随月过山来。",
        "dynasty": "宋",
        "collection_info": null
    },
    {
        "title": "汨罗",
        "author": "袁说友",
        "content": "怀沙元不为谗嚣，要与江山作美谣。\n千载孤忠动神物，三湖今向汨罗朝。",
        "dynasty": "宋",
        "collection_info": null
    },
    {
        "title": "息壤",
        "author": "袁说友",
        "content": "石城出壤水怀州，息壤藏城水復收。\n千载故侯犹未识，土能胜水有深谋。",
        "dynasty": "宋",
        "collection_info": null
    },
    {
        "title": "祀江神",
        "author": "袁说友",
        "content": "古庙阴阴不记年，扬帆逆浪几舟船。\n我舟小泊沙洲下，也谂江神问济川。",
        "dynasty": "宋",
        "collection_info": null
    },
    {
        "title": "游武担山",
        "author": "袁说友",
        "content": "叟邪歌漫遏行云，抔土千年几昼曛。\n石鑑可磨人不见，东西台下泪泉闻。",
        "dynasty": "宋",
        "collection_info": null
    },
    {
        "title": "游中岩",
        "author": "袁说友",
        "content": "篮舆屈曲上中岩，峻壁危峰面面山。\n心月亭前何世界，不知天上与人间。",
        "dynasty": "宋",
        "collection_info": null
    },
    {
        "title": "峡路山行即事十首  其一",
        "author": "袁说友",
        "content": "环山翠幄远尤清，柏叶丛枝到地生。\n恰傍浓阴深处过，无端杜宇两三声。",
        "dynasty": "宋",
        "collection_info": null
    },
    {
        "title": "峡路山行即事十首  其二",
        "author": "袁说友",
        "content": "短篱深閟两三家，门外低畦长豆麻。\n急繫芒鞋看行客，野花犹带一枝斜。",
        "dynasty": "宋",
        "collection_info": null
    },
    {
        "title": "峡路山行即事十首  其三",
        "author": "袁说友",
        "content": "旌旗猎猎晓云风，扑面清微破午烘。\n更度幽香来细细，转头寻见野花红。",
        "dynasty": "宋",
        "collection_info": null
    },
    {
        "title": "峡路山行即事十首  其四",
        "author": "袁说友",
        "content": "跳山踏草笑迎逢，要识新侯过眼中。\n寄语山翁吾老矣，冬裘夏葛与伊同。",
        "dynasty": "宋",
        "collection_info": null
    },
    {
        "title": "峡路山行即事十首  其五",
        "author": "袁说友",
        "content": "双牛隻叟一横犁，白水青秧透面肥。\n是处喜经连夜雨，田家十口可无饥。",
        "dynasty": "宋",
        "collection_info": null
    },
    {
        "title": "峡路山行即事十首  其六",
        "author": "袁说友",
        "content": "老去纡行盍罢休，忙身閒虑足搔头。\n林烟岩雾鸟声远，独对遥山无限愁。",
        "dynasty": "宋",
        "collection_info": null
    },
    {
        "title": "峡路山行即事十首  其七",
        "author": "袁说友",
        "content": "鼙鼓鸣山绿叶摇，繁声嚣杂漫终朝。\n不如涧下一杯水，沃起行人心肺焦。",
        "dynasty": "宋",
        "collection_info": null
    },
    {
        "title": "峡路山行即事十首  其八",
        "author": "袁说友",
        "content": "倚风修竹叶滋繁，穿石湍流浪吐吞。\n薄暮柴门人影寂，晓风烟树鸟鸣喧。",
        "dynasty": "宋",
        "collection_info": null
    },
    {
        "title": "峡路山行即事十首  其九",
        "author": "袁说友",
        "content": "浩荡东风晚更严，黄埃得得上霜髯。\n细题今日山中景，更有前头万点尖。",
        "dynasty": "宋",
        "collection_info": null
    },
    {
        "title": "峡路山行即事十首  其一○",
        "author": "袁说友",
        "content": "千里山行一月程，攀层蹑级几宵征。\n明朝猛入遂宁路，闻说夷途砥样平。",
        "dynasty": "宋",
        "collection_info": null
    },
    {
        "title": "和丁端叔月窟韵",
        "author": "袁说友",
        "content": "几度飘零满地金，移根堂下豁尘襟。\n主翁自是曾修月，更为人间着翠阴。",
        "dynasty": "宋",
        "collection_info": null
    },
    {
        "title": "瑞香亭和丁端叔韵",
        "author": "袁说友",
        "content": "拍手阑干看锦堆，留翁未肯十分开。\n惜花惜别情相似，急急从今载酒来。",
        "dynasty": "宋",
        "collection_info": null
    },
    {
        "title": "吕公亭",
        "author": "袁说友",
        "content": "僊翁何地不翱翔，底事三游只岳阳。\n不是朗吟飞过疾，洞庭张乐要迎将。",
        "dynasty": "宋",
        "collection_info": null
    },
    {
        "title": "题乌程簿厅浮玉亭七首  其一",
        "author": "袁说友",
        "content": "道场山顶出南溪，苍弁峰头正直西。\n更割东桥仪凤水，如今定不怨鸾栖。",
        "dynasty": "宋",
        "collection_info": null
    },
    {
        "title": "题乌程簿厅浮玉亭七首  其二",
        "author": "袁说友",
        "content": "人言苕霅下千崖，一水中分两派开。\n但怪玉浮浮似磬，不知原自泗滨来。",
        "dynasty": "宋",
        "collection_info": null
    },
    {
        "title": "题乌程簿厅浮玉亭七首  其三",
        "author": "袁说友",
        "content": "谁将绝景傍家边，举足溪山已满前。\n莫恨微官清俸少，一亭风月不论钱。",
        "dynasty": "宋",
        "collection_info": null
    },
    {
        "title": "题乌程簿厅浮玉亭七首  其四",
        "author": "袁说友",
        "content": "一日溪流万橹声，簿书丛裏眼偏明。\n青衫不怕笼朱墨，直下沧浪便濯缨。",
        "dynasty": "宋",
        "collection_info": null
    },
    {
        "title": "题乌程簿厅浮玉亭七首  其五",
        "author": "袁说友",
        "content": "霅川今是辋川图，城郭中藏十顷湖。\n空说侯门深似海，得如簿领一亭无。",
        "dynasty": "宋",
        "collection_info": null
    },
    {
        "title": "题乌程簿厅浮玉亭七首  其六",
        "author": "袁说友",
        "content": "浮屠高直一溪云，水面浑如镜面分。\n此景正缘高士得，不然何以独输君。",
        "dynasty": "宋",
        "collection_info": null
    },
    {
        "title": "题乌程簿厅浮玉亭七首  其七",
        "author": "袁说友",
        "content": "误把新题涴彩梁，我书元不是中郎。\n亭前若解真浮玉，成我蒹葭倚玉堂。",
        "dynasty": "宋",
        "collection_info": null
    },
    {
        "title": "用左康叔知府韵题龟溪左顾亭",
        "author": "袁说友",
        "content": "风下疎櫺月下溪，愁边拓尽剖藩篱。\n平生漫说江湖客，未解人间手不龟。",
        "dynasty": "宋",
        "collection_info": null
    },
    {
        "title": "再至左顾亭用前韵二首  其一",
        "author": "袁说友",
        "content": "春入桃花水涨溪，蔷薇隔屋粲成篱。\n湖山正为诗人好，早赋归欤要抵龟。",
        "dynasty": "宋",
        "collection_info": null
    },
    {
        "title": "再至左顾亭用前韵二首  其二",
        "author": "袁说友",
        "content": "晓日摇光下钓溪，鸣舷布网竹编篱。\n枯鱼泣与鲂鱼钓，要学亭前曳尾龟。",
        "dynasty": "宋",
        "collection_info": null
    },
    {
        "title": "用洪叔昞题左顾亭韵",
        "author": "袁说友",
        "content": "龟老一溪怀旧事，人亡千载尚虚名。\n亭前独有山川在，付与诗人着语明。",
        "dynasty": "宋",
        "collection_info": null
    },
    {
        "title": "雄楚亭",
        "author": "袁说友",
        "content": "江山万里接西东，吴蜀咽喉此地中。\n奄宅荆州夸楚势，此亭所以得称雄。",
        "dynasty": "宋",
        "collection_info": null
    },
    {
        "title": "陈氏子读书堂",
        "author": "袁说友",
        "content": "为公相与年犹小，拾芥明经意转非。\n惟有城南贤父子，读书元只为传衣。",
        "dynasty": "宋",
        "collection_info": null
    },
    {
        "title": "王醇父统帅舫斋",
        "author": "袁说友",
        "content": "将军忠勇贯家声，独擅长江十万兵。\n早誓中流夸击檝，料公犹小舫斋名。",
        "dynasty": "宋",
        "collection_info": null
    },
    {
        "title": "题简斋",
        "author": "袁说友",
        "content": "胸中元自有江山，故向巴丘见一斑。\n明月清风收拾尽，简斋诗遂满人间。",
        "dynasty": "宋",
        "collection_info": null
    },
    {
        "title": "御书阁",
        "author": "袁说友",
        "content": "宝阁翚飞灿碧霄，中藏奎画叹先朝。\n要令冠带升堂者，日日羹墙遂见尧。",
        "dynasty": "宋",
        "collection_info": null
    },
    {
        "title": "楚楼",
        "author": "袁说友",
        "content": "东江风月夜潮平，西望巫山白帝城。\n止为山川增楚观，惜哉徒沸市廛声。",
        "dynasty": "宋",
        "collection_info": null
    },
    {
        "title": "江汉楼",
        "author": "袁说友",
        "content": "楼高百雉楚城东，吴蜀衣冠邂逅逢。\n自是荆山为屏翰，更看江汉日朝宗。",
        "dynasty": "宋",
        "collection_info": null
    },
    {
        "title": "庾公楼",
        "author": "袁说友",
        "content": "危楼千尺俯江津，天外飞帆点点匀。\n作此雄观真壮士，奈何犹说污人尘。",
        "dynasty": "宋",
        "collection_info": null
    },
    {
        "title": "登张说楼",
        "author": "袁说友",
        "content": "谯楼伟观接城西，天遣公来重以诗。\n岂是江山与人助，江山元是以人知。",
        "dynasty": "宋",
        "collection_info": null
    },
    {
        "title": "和丁端叔双清韵",
        "author": "袁说友",
        "content": "翠云白雪两僊容，未怯姮娥傍月宫。\n若把佳人较清绝，争妍应愧伯夷风。",
        "dynasty": "宋",
        "collection_info": null
    },
    {
        "title": "和丁端叔晓红韵",
        "author": "袁说友",
        "content": "晓红着意一番新，稳送公归上国春。\n花下剩传多好客，满园浑是爱棠人。",
        "dynasty": "宋",
        "collection_info": null
    },
    {
        "title": "呵笔  其一",
        "author": "袁说友",
        "content": "呵笔小吟消白日，闭门高卧却红尘。\n平生笑我千方误，投老从公两岁隣。",
        "dynasty": "宋",
        "collection_info": null
    },
    {
        "title": "呵笔  其二",
        "author": "袁说友",
        "content": "欲放酒肠愁酒病，强投诗社阙诗声。\n浮生失意每如此，薄命何人详细评。",
        "dynasty": "宋",
        "collection_info": null
    },
    {
        "title": "送沈商卿知府入觐二首  其一",
        "author": "袁说友",
        "content": "樯乌猛作朝天去，君到长安着脚初。\n若访西湖问西子，朋游应亦念其余。",
        "dynasty": "宋",
        "collection_info": null
    },
    {
        "title": "送沈商卿知府入觐二首  其二",
        "author": "袁说友",
        "content": "山行已办犹嫌晚，天意多悭未放晴。\n无奈公车留不住，片帆催听棹歌声。",
        "dynasty": "宋",
        "collection_info": null
    },
    {
        "title": "和丁端叔书怀韵二首  其一",
        "author": "袁说友",
        "content": "养花藏日半笼晴，尚有娇红照眼明。\n却恨中年怕离别，好诗撩动故乡情。",
        "dynasty": "宋",
        "collection_info": null
    },
    {
        "title": "和丁端叔书怀韵二首  其二",
        "author": "袁说友",
        "content": "春江稳去趣东归，折尽亭前杨柳丝。\n我欲吴江办投劾，与君花下说襟期。",
        "dynasty": "宋",
        "collection_info": null
    },
    {
        "title": "和同年春日韵五首  其一",
        "author": "袁说友",
        "content": "寻花喜见去年人，点检枝头次第春。\n踏遍云塘旧游处，漾波涨碧更粼粼。",
        "dynasty": "宋",
        "collection_info": null
    },
    {
        "title": "和同年春日韵五首  其二",
        "author": "袁说友",
        "content": "伤心客裏子规啼，自笑情怀更小儿。\n短策强随杨柳去，归来却喜燕衔泥。",
        "dynasty": "宋",
        "collection_info": null
    },
    {
        "title": "和同年春日韵五首  其三",
        "author": "袁说友",
        "content": "一川晴草竞春光，绿抹红匀日日忙。\n榼酒莫辞花下醉，相将堤上柳花黄。",
        "dynasty": "宋",
        "collection_info": null
    },
    {
        "title": "和同年春日韵五首  其四",
        "author": "袁说友",
        "content": "雨膏风软草烟低，处处春来处处知。\n尤喜梅花未轻褪，枝头一朶尚凝脂。",
        "dynasty": "宋",
        "collection_info": null
    },
    {
        "title": "和同年春日韵五首  其五",
        "author": "袁说友",
        "content": "雄篇多幸到柴扉，祇恨空留最后枝。\n收拾愧同螬食李，侯生谁復敢言诗。",
        "dynasty": "宋",
        "collection_info": null
    },
    {
        "title": "和友人秋日韵二首  其一",
        "author": "袁说友",
        "content": "楼外西山日脚低，萸觞新唱缕金衣。\n十年为客秋风裏，空负黄花几赋归。",
        "dynasty": "宋",
        "collection_info": null
    },
    {
        "title": "和友人秋日韵二首  其二",
        "author": "袁说友",
        "content": "了无风雨夕阳低，多少诗翁问白衣。\n把酒西风暗相约，年年篱下菊时归。",
        "dynasty": "宋",
        "collection_info": null
    },
    {
        "title": "和艮斋赠轮道者韵",
        "author": "袁说友",
        "content": "血指濡毫字字工，赤髭白足会常同。\n从今定了沙弥相，总为先生一语中。",
        "dynasty": "宋",
        "collection_info": null
    },
    {
        "title": "和仲躬赠轮道者韵",
        "author": "袁说友",
        "content": "孤峰顶上阿谁能，苦竹怜渠着意曾。\n他日林间重勘辨，我身元是在家僧。",
        "dynasty": "宋",
        "collection_info": null
    },
    {
        "title": "赠徐相士",
        "author": "袁说友",
        "content": "欲归公未许身閒，欲外云云去亦难。\n我意公言两矛盾，料公犹作世情看。",
        "dynasty": "宋",
        "collection_info": null
    },
    {
        "title": "书魏元益便面",
        "author": "袁说友",
        "content": "闭门终老幽人事，负笈担簦学者宜。\n过我莫虚黄卷日，还乡须念锦衣时。",
        "dynasty": "宋",
        "collection_info": null
    },
    {
        "title": "怀借舟主人",
        "author": "袁说友",
        "content": "自怜五十鬓如丝，更把閒身与物驰。\n惟有高人收倦翼，世间万事一弹棋。",
        "dynasty": "宋",
        "collection_info": null
    },
    {
        "title": "寄同年怀安曹守二首  其一",
        "author": "袁说友",
        "content": "慈恩犹记北山游，四十年间几别愁。\n岁晚天涯重握手，两翁齐白九分头。",
        "dynasty": "宋",
        "collection_info": null
    },
    {
        "title": "寄同年怀安曹守二首  其二",
        "author": "袁说友",
        "content": "我丈之贤今老成，题舆剖竹傍青城。\n从容官事一时了，莫忘莼鲈秋日羹。",
        "dynasty": "宋",
        "collection_info": null
    },
    {
        "title": "和陆成父司户过淮阴县韵三首  其一",
        "author": "袁说友",
        "content": "谁云追信属酇侯，政为高皇意欲留。\n岁晚不疑云梦计，那知大业已兴刘。",
        "dynasty": "宋",
        "collection_info": null
    },
    {
        "title": "和陆成父司户过淮阴县韵三首  其二",
        "author": "袁说友",
        "content": "当年三杰共封侯，谁念淮阴为汉留。\n不是向来曾蹑足，未容平勃独安刘。",
        "dynasty": "宋",
        "collection_info": null
    },
    {
        "title": "和陆成父司户过淮阴县韵三首  其三",
        "author": "袁说友",
        "content": "论功久已冠羣侯，更欲王齐愿自留。\n从此朝家若惩创，王侯应得戒非刘。",
        "dynasty": "宋",
        "collection_info": null
    },
    {
        "title": "和成父过宝应县韵",
        "author": "袁说友",
        "content": "趁得花封八月凉，相家有子绾铜章。\n习华指日神京路，此地方知宝应祥。",
        "dynasty": "宋",
        "collection_info": null
    },
    {
        "title": "和梁转运判官韵",
        "author": "袁说友",
        "content": "古括人豪醉墨鲜，一樽宁怯酒如船。\n新诗磊磊珠玑落，不记梅花在眼前。",
        "dynasty": "宋",
        "collection_info": null
    },
    {
        "title": "李君量晋州奉诏还朝",
        "author": "袁说友",
        "content": "厌直承明两建牙，更将义槩浃朝家。\n举杯珍重吾归矣，林下需君步软沙。",
        "dynasty": "宋",
        "collection_info": null
    },
    {
        "title": "岳之妇人多以白练蒙首俗传马伏波征蛮死于岳至今不为之易素",
        "author": "袁说友",
        "content": "将军久已归黄壤，江妇如何未黑头。\n若使将军知此意，素缣蒙首也应休。",
        "dynasty": "宋",
        "collection_info": null
    },
    {
        "title": "江岸茅舍傍古梅奇甚携酒即之",
        "author": "袁说友",
        "content": "不为村深与水隈，也依篱落及时开。\n几年寂寞无人问，一日声名动客杯。",
        "dynasty": "宋",
        "collection_info": null
    },
    {
        "title": "用谢艮斋韵题欧阳长老墨梅  其一",
        "author": "袁说友",
        "content": "误墨虽藏白，飞埃欲敛昏。\n谁将草玄手，着意写前村。",
        "dynasty": "宋",
        "collection_info": null
    },
    {
        "title": "用谢艮斋韵题欧阳长老墨梅  其二",
        "author": "袁说友",
        "content": "屏灯红灼烁，窗月正黄昏。\n印出横斜影，分明竹外村。",
        "dynasty": "宋",
        "collection_info": null
    },
    {
        "title": "用谢艮斋韵题欧阳长老墨梅  其三",
        "author": "袁说友",
        "content": "溪藤横翠约，老眼颇眵昏。\n唤入凌烟后，江村不是村。",
        "dynasty": "宋",
        "collection_info": null
    },
    {
        "title": "用杨诚斋韵再题欧阳长老墨梅  其一",
        "author": "袁说友",
        "content": "红粧夸睡足，粉额趁颜开。\n惟有江梅样，蛾眉淡拂来。",
        "dynasty": "宋",
        "collection_info": null
    },
    {
        "title": "用杨诚斋韵再题欧阳长老墨梅  其二",
        "author": "袁说友",
        "content": "玉容曾浥麝，彷佛带香开。\n不比真花怯，斓斑怕雨来。",
        "dynasty": "宋",
        "collection_info": null
    },
    {
        "title": "用杨诚斋韵再题欧阳长老墨梅  其三",
        "author": "袁说友",
        "content": "从来冰雪体，引墨为君开。\n寄语金鸾客，和羹人正来。",
        "dynasty": "宋",
        "collection_info": null
    },
    {
        "title": "李英才作墨梅于天庆观壁",
        "author": "袁说友",
        "content": "小折霜林半壁间，春风日日付毫端。\n秋高为借横斜影，留与吾师岁晚看。",
        "dynasty": "宋",
        "collection_info": null
    },
    {
        "title": "题墨梅",
        "author": "袁说友",
        "content": "轻楳疑当作煤拂拂有余清，笔下翻成月下横。\n昨夜小屏幽梦断，恍如烟雨瘴江城。",
        "dynasty": "宋",
        "collection_info": null
    },
    {
        "title": "过袁村",
        "author": "袁说友",
        "content": "在昔有袁村，今到袁村路。\n峰傍呼父老，同姓亦三数。\n贵贱本无种，苗裔有疏附。\n我家建安派，一经立门户。\n安用黄金籯，守此青简蠹。\n庶几亢吾宗，百世传儒素。\n作诗示云来，聊并城南句。",
        "dynasty": "宋",
        "collection_info": null
    },
    {
        "title": "季提刑自夔宪知常德府",
        "author": "袁说友",
        "content": "十年踪迹两参商，解后天涯一咏觞。\n老景不堪朋旧别，客怀惟觉岁时长。\n猛辞蜀道浮江白，稳上吴船逆诏黄。\n我欲着鞭归路日，更期相过水云乡。",
        "dynasty": "宋",
        "collection_info": null
    },
    {
        "title": "送资深知潼川府",
        "author": "袁说友",
        "content": "昔日班行忆旧游，天涯今已说离愁。\n珠玑咳唾频倾倒，风月江山几倡酬。\n三接自应还北阙，一麾犹欲惠东州。\n与君久赋莼鲈约，更约同登竹笮舟。",
        "dynasty": "宋",
        "collection_info": null
    },
    {
        "title": "句  其一",
        "author": "袁说友",
        "content": "水暗人家水拍堤。",
        "dynasty": "宋",
        "collection_info": null
    },
    {
        "title": "句  其二",
        "author": "袁说友",
        "content": "坐来客子浑忘倦。",
        "dynasty": "宋",
        "collection_info": null
    },
    {
        "title": "句  其三",
        "author": "袁说友",
        "content": "扁舟繫柳向朱扉。",
        "dynasty": "宋",
        "collection_info": null
    },
    {
        "title": "元日",
        "author": "辛弃疾",
        "content": "老病忘时节，空斋晓尚眠。\n儿童唤翁起，今日是新年。",
        "dynasty": "宋",
        "collection_info": null
    },
    {
        "title": "偶题",
        "author": "辛弃疾",
        "content": "逢花眼倦开，见酒手频推。\n不恨吾年老，恨他将病来。",
        "dynasty": "宋",
        "collection_info": null
    },
    {
        "title": "哭㔶十五章  其一",
        "author": "辛弃疾",
        "content": "方看竹马戏，已作薤露歌。\n哀哉天丧予，老泪如倾河。",
        "dynasty": "宋",
        "collection_info": null
    },
    {
        "title": "哭㔶十五章  其二",
        "author": "辛弃疾",
        "content": "玉雪色可爱，金石声更清。\n孰知摧轮早，跬步不可行。",
        "dynasty": "宋",
        "collection_info": null
    },
    {
        "title": "哭㔶十五章  其三",
        "author": "辛弃疾",
        "content": "念汝虽孩童，气已负山岳。\n送汝已成人，行路已悲愕。",
        "dynasty": "宋",
        "collection_info": null
    },
    {
        "title": "哭㔶十五章  其四",
        "author": "辛弃疾",
        "content": "他年驷马车，谓可高吾门。\n只今关心处，政在青枫根。",
        "dynasty": "宋",
        "collection_info": null
    },
    {
        "title": "哭㔶十五章  其五",
        "author": "辛弃疾",
        "content": "糊涂不成书，把笔意甚喜。\n举头见爷笑，持付三四纸。",
        "dynasty": "宋",
        "collection_info": null
    },
    {
        "title": "哭㔶十五章  其六",
        "author": "辛弃疾",
        "content": "笑揖索酒罢，高吟关关鸠。\n至今此篇诗，狼籍在床头。",
        "dynasty": "宋",
        "collection_info": null
    },
    {
        "title": "哭㔶十五章  其七",
        "author": "辛弃疾",
        "content": "汝父诚有罪，汝母孝且慈。\n独不为母计，仓皇去何之。",
        "dynasty": "宋",
        "collection_info": null
    },
    {
        "title": "哭㔶十五章  其八",
        "author": "辛弃疾",
        "content": "泪尽眼欲枯，痛深肠已绝。\n汝方游浩荡，万里挟雄铁。",
        "dynasty": "宋",
        "collection_info": null
    },
    {
        "title": "哭㔶十五章  其九",
        "author": "辛弃疾",
        "content": "中堂与曲室，闻汝啼哭声。\n汝父与汝母，何处可坐行。",
        "dynasty": "宋",
        "collection_info": null
    },
    {
        "title": "哭㔶十五章  其一○",
        "author": "辛弃疾",
        "content": "从人索莲花，手持双白羽。\n莲花不可见，莲子心独苦。",
        "dynasty": "宋",
        "collection_info": null
    },
    {
        "title": "哭㔶十五章  其一一",
        "author": "辛弃疾",
        "content": "足音答答来，多在雪楼下。\n尚忆附爷耳，指问壁间画。",
        "dynasty": "宋",
        "collection_info": null
    },
    {
        "title": "哭㔶十五章  其一二",
        "author": "辛弃疾",
        "content": "我痛须自排，汝痴故难忘。\n何时篆冈竹，重来看眉藏。",
        "dynasty": "宋",
        "collection_info": null
    },
    {
        "title": "哭㔶十五章  其一三",
        "author": "辛弃疾",
        "content": "昨宵北窗下，不敢高声语。\n悲深意颠倒，尚疑惊着汝。",
        "dynasty": "宋",
        "collection_info": null
    },
    {
        "title": "哭㔶十五章  其一四",
        "author": "辛弃疾",
        "content": "世无扁和手，遗恨归砭剂。\n嗟谁使之然，刻舟宁復记。",
        "dynasty": "宋",
        "collection_info": null
    },
    {
        "title": "哭㔶十五章  其一五",
        "author": "辛弃疾",
        "content": "百年风雨过，达者齐殇彭。\n嗟我反不如，其下不及情。",
        "dynasty": "宋",
        "collection_info": null
    },
    {
        "title": "闻科诏勉诸子",
        "author": "辛弃疾",
        "content": "秋举无多日，天书已十行。\n绝编能自苦，下笔定成章。\n不见三公后，空长七尺强。\n明年吏部选，梅福更仇香。",
        "dynasty": "宋",
        "collection_info": null
    },
    {
        "title": "第四子学春秋发愤不辍书以勉之",
        "author": "辛弃疾",
        "content": "春雨昼连夜，春江冷欲冰。\n清愁殊浩荡，莫景剧飞腾。\n身是归休客，心如入定僧。\n西园曾到不，要学仲舒能。",
        "dynasty": "宋",
        "collection_info": null
    },
    {
        "title": "送悟老住明教禅院",
        "author": "辛弃疾",
        "content": "道人匡庐来，籍籍倾众耳。\n规摹小轩中，坐稳得坎止。\n慈云为谁出，法席应众启。\n招提隠山腹，深浄端可喜。\n夜禅余机锋，文字入游戏。\n会有化人来，伽陀开短纸。",
        "dynasty": "宋",
        "collection_info": null
    },
    {
        "title": "感怀示儿辈",
        "author": "辛弃疾",
        "content": "穷处幽人乐，徂年烈士悲。\n归田曾有志，责子且无诗。\n旧恨王夷甫，新交蔡克儿。\n渊明去我久，此意有谁知。",
        "dynasty": "宋",
        "collection_info": null
    },
    {
        "title": "即事示儿",
        "author": "辛弃疾",
        "content": "扫迹衡门下，终朝抱膝吟。\n贫须依稼穑，老不厌山林。\n有酒无余愿，因闲得此心。\n西园早行乐，桃李渐成阴。",
        "dynasty": "宋",
        "collection_info": null
    },
    {
        "title": "答余叔良和韵",
        "author": "辛弃疾",
        "content": "东舍延朝爽，西林媚夕曛。\n有生同扰扰，何路出纷纷。\n暖日鹓鸾伴，空山鸟兽羣。\n本来同一致，休笑众人醺。",
        "dynasty": "宋",
        "collection_info": null
    },
    {
        "title": "咏雪",
        "author": "辛弃疾",
        "content": "书窗夜生白，城角晓增悲。\n未奏蔡州捷，且歌梁苑诗。\n餐毡怀雁使，无酒羡羔儿。\n农事勤忧国，明年喜可知。",
        "dynasty": "宋",
        "collection_info": null
    },
    {
        "title": "蒌蒿宜作河豚羹",
        "author": "辛弃疾",
        "content": "河豚挟鸩毒，杀人一脔足。\n蒌蒿或济之，赤心置人腹。\n方其在野中，卫青混奴仆。\n及登君子堂，园绮成骨肉。\n暴干及为脯，拳曲猬毛缩。\n寄君频咀嚼，去翳如折屋。",
        "dynasty": "宋",
        "collection_info": null
    },
    {
        "title": "吴克明广文见和再用韵答之",
        "author": "辛弃疾",
        "content": "彼茁江汉姿，当春风露足。\n美芹或以献，深媿野人腹。\n君诗穷草木，命骚可奴仆。\n更怜无俗韵，爱竹不爱肉。\n渠侬如石鼎，正作蛟龙缩。\n欲烹无鱼来，苍蝇声绕屋。",
        "dynasty": "宋",
        "collection_info": null
    },
    {
        "title": "仙蹟岩",
        "author": "辛弃疾",
        "content": "地秘岩藏骨，溪灵膝印痕。\n虚床惟太姥，别席尽曾孙。\n披牒秦朝远，遗坛汉祀存。\n何时幔亭侧，重復见幢幡。",
        "dynasty": "宋",
        "collection_info": null
    },
    {
        "title": "周氏敬荣堂诗",
        "author": "辛弃疾",
        "content": "泰伯古至德，以逊天下闻。\n周公去未远，二叔乃流言。\n春风棠棣萼，秋日脊令原。\n岂无良友生，岁晏谁急难。\n当年召公诗，虑缺兄弟恩。\n贤哉首阳子，此粟久不餐。\n末俗益可嗟，有货无天伦。\n仓卒竞锱铢，或不暇掩亲。\n朝从官府去，暮与妻妾论。\n手植父桑柘，俄顷楚越分。\n口泽母杯圈，改作唇齿寒。\n我观天地间，孰不知爱身。\n有伐其左臂，那復右者存。\n君看百足虫，至死身不颠。\n一矢折甚易，累十力则艰。\n世其有不知，利欲令智昏。\n周君千载士，金玉四弟昆。\n状如商山皓，雍雍古衣冠。\n又如孔门科，行义皆可尊。\n我行前冈上，人指孝友门。\n邀我饮其家，本末能具陈。\n我家所自出，嘉佑刘三元。\n至今起俗说，闻者薄夫醇。\n逮我先君子，仁孝俭且文。\n室有相乳猫，庭有同心兰。\n推梨更逊枣，左右儿曹欢。\n尺布与斗粟，咄哉彼何人。\n比屋二百年，试比东西隣。\n东家余破釜，西里今颓垣。\n萁豆自煎煮，拔地无本根。\n逼逼守遗戒，岂不在子孙。\n矧復学圣贤，遑恤后富贫。\n谁书百忍字，何不一笑温。\n我老悲古道，闻此摧肺肝。\n洗盏前致词，福善天匪悭。\n圣朝重揖逊，欲尧舜此民。\n请君大其门，车马行便蕃。\n长歌谪仙李，茂记文公韩。\n我诗聊復再，语拙意则真。\n此书君勿嗤，傥俟采诗官。",
        "dynasty": "宋",
        "collection_info": null
    },
    {
        "title": "和赵晋臣敷文积翠岩去颣石",
        "author": "辛弃疾",
        "content": "两峰如长喉，有石鲠其内。\n千金随侯珠，磊落见微颣。\n何言西子美，捧心作颦态。\n夷齐立着肩，欲间使分背。\n小亏或大全，知恶及真爱。\n堂堂老充国，荒寻得幽对。\n朝夕与山语，俯仰弥三载。\n谓我知子心，茅塞厌荟薱。\n有美玉于斯，雕琢那可废。\n芝兰生当户，虽芳亦芟刈。\n邑有从事贤，闻之重慷慨。\n太清点浮云，谁令久滓秽。\n指挥俄顷间，急雨破春块。\n开豁喜新闢，偪仄忘旧碍。\n得非神禹手，勇凿耻不逮。\n又如持金篦，刮膜生美睐。\n渠言农去草，见恶佩前诲。\n主人吟古风，格调剧清裁。\n我评此章句，真是杜陵辈。\n入蜀脚未定，欲掷石笋退。\n火与金水同，其石为铄焠。\n劝君莫放手，玉石恐俱碎。\n纍然颈下瘿，割之命随溃。\n此石幸胜之，此举君勿再。\n姑置毋多谈，俱想增胜槩。\n会当携酒去，物理剖茫昧。\n此邦刘知道，光焰文章在。\n今将清风峡，与岩传百代。",
        "dynasty": "宋",
        "collection_info": null
    },
    {
        "title": "题金相寺浄照轩诗",
        "author": "辛弃疾",
        "content": "浄是浄空空即色，照应照物物非心。\n请看窗外一轮月，正在碧潭千丈深。",
        "dynasty": "宋",
        "collection_info": null
    },
    {
        "title": "和傅岩叟梅花二首  其一",
        "author": "辛弃疾",
        "content": "月澹黄昏欲雪时，小窗犹欠岁寒枝。\n暗香疎影无人处，唯有西湖处士知。",
        "dynasty": "宋",
        "collection_info": null
    },
    {
        "title": "和傅岩叟梅花二首  其二",
        "author": "辛弃疾",
        "content": "灵均恨不与同时，欲把幽香赠一枝。\n堪入离骚文字不，当年何事未相知。",
        "dynasty": "宋",
        "collection_info": null
    },
    {
        "title": "江山庆云桥  其一",
        "author": "辛弃疾",
        "content": "草梢出水已无多，村路瀰漫奈雨何。\n水底有桥桥有月，只今平地怕风波。",
        "dynasty": "宋",
        "collection_info": null
    },
    {
        "title": "江山庆云桥  其二",
        "author": "辛弃疾",
        "content": "断崖老树互撑拄，白水绿畦相灌输。\n焉得溪南一邱壑，放船画作归来图。",
        "dynasty": "宋",
        "collection_info": null
    },
    {
        "title": "赋葡萄",
        "author": "辛弃疾",
        "content": "高架金茎照水寒，纍纍小摘便堆盘。\n喜君不酿凉州酒，来救衰翁舌本干。",
        "dynasty": "宋",
        "collection_info": null
    },
    {
        "title": "题福州参泉二首  其一",
        "author": "辛弃疾",
        "content": "两泉水出更温泉，这裏原无一二三。\n欲识当年参字意，行人浴罢试求参。",
        "dynasty": "宋",
        "collection_info": null
    },
    {
        "title": "题福州参泉二首  其二",
        "author": "辛弃疾",
        "content": "三泉参错本儿嬉，认作参星转更痴。\n却笑世间真狡狯，古今能有几人知。",
        "dynasty": "宋",
        "collection_info": null
    },
    {
        "title": "赠延福端老二首  其一",
        "author": "辛弃疾",
        "content": "飘然瓶锡信行藏，偶驻姜峰古道场。\n欲识高人用心处，白云堂下一垆香。",
        "dynasty": "宋",
        "collection_info": null
    },
    {
        "title": "赠延福端老二首  其二",
        "author": "辛弃疾",
        "content": "我来欲问小乘禅，惭愧尘埃未了缘。\n忽忆去年秋夜话，共听山雨不成眠。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其一",
        "author": "辛弃疾",
        "content": "一水奔流迭嶂开，溪头千步响如雷。\n扁舟费尽篙师力，咫尺平澜上不来。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其二",
        "author": "辛弃疾",
        "content": "山上风吹笙鹤声，山前人望翠云屏。\n蓬莱枉觅瑶池路，不道人间有幔亭。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其三",
        "author": "辛弃疾",
        "content": "玉女峰前一棹歌，烟鬟雾髻动清波。\n游人去后枫林夜，月满空山可奈何。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其四",
        "author": "辛弃疾",
        "content": "见说仙人此避秦，爱随流水一溪云。\n花开花落无寻处，彷佛吹箫月夜闻。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其五",
        "author": "辛弃疾",
        "content": "千丈搀天翠壁高，定谁狡狯插遗樵。\n神仙万里乘风去，更度槎枒箇样桥。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其六",
        "author": "辛弃疾",
        "content": "山头有路接无尘，欲觅王孙试问津。\n瞥向苍崖高处见，三三两两看游人。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其七",
        "author": "辛弃疾",
        "content": "巨石亭亭缺啮多，悬知千古也消磨。\n人间正觅擎天柱，无奈风吹雨打何。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其八",
        "author": "辛弃疾",
        "content": "自有山来几许年，千奇万怪只依然。\n试从精舍先生问，定在包牺八卦前。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其九",
        "author": "辛弃疾",
        "content": "山中有客帝王师，日日吟诗坐钓矶。\n费尽烟霞供不足，几时西伯载将归。",
        "dynasty": "宋",
        "collection_info": null
    },
    {
        "title": "游武夷作棹歌呈晦翁十首  其一○",
        "author": "辛弃疾",
        "content": "行尽桑麻九曲天，更寻佳处可留连。\n如今归棹如掤箭，不似来时上水船。",
        "dynasty": "宋",
        "collection_info": null
    },
    {
        "title": "鹤鸣亭绝句四首  其一",
        "author": "辛弃疾",
        "content": "饱饭闲游遶小溪，却将往事细寻思。\n有时思到难思处，拍碎阑干人不知。",
        "dynasty": "宋",
        "collection_info": null
    },
    {
        "title": "鹤鸣亭绝句四首  其二",
        "author": "辛弃疾",
        "content": "安石榴花翠竹枝，婆娑其下更何为。\n溪流自有无声处，鹤舞不如闲立时。",
        "dynasty": "宋",
        "collection_info": null
    },
    {
        "title": "鹤鸣亭绝句四首  其三",
        "author": "辛弃疾",
        "content": "旧时秋水醉吟者，且作西山病叟呼。\n可惜黄花逢令节，樽中酒燥笔头枯。",
        "dynasty": "宋",
        "collection_info": null
    },
    {
        "title": "鹤鸣亭绝句四首  其四",
        "author": "辛弃疾",
        "content": "清欢那復笑开口，閒事长令闷破头。\n更有不堪萧索处，西风过了菊花秋。",
        "dynasty": "宋",
        "collection_info": null
    },
    {
        "title": "鹤鸣亭独饮",
        "author": "辛弃疾",
        "content": "小亭独酌兴悠哉，忽有清愁到酒杯。\n四面青山围欲合，不知愁自那边来。",
        "dynasty": "宋",
        "collection_info": null
    },
    {
        "title": "即事  其一",
        "author": "辛弃疾",
        "content": "野人日日献花来，只倩渠侬取意栽。\n高下参差无次序，要令不似俗亭台。",
        "dynasty": "宋",
        "collection_info": null
    },
    {
        "title": "即事  其二",
        "author": "辛弃疾",
        "content": "百忧常与事俱来，莫把胸中荆棘栽。\n但只熙熙闲过日，人间无处不春台。",
        "dynasty": "宋",
        "collection_info": null
    },
    {
        "title": "重午日戏书",
        "author": "辛弃疾",
        "content": "青山吞吐古今月，绿树低昂朝暮风。\n万事有为应有尽，此身无我自无穷。",
        "dynasty": "宋",
        "collection_info": null
    },
    {
        "title": "林贵文买牡丹见赠至彭村偶题",
        "author": "辛弃疾",
        "content": "宝刀和雨剪流霞，送到彭村刺史家。\n闻道名园春已过，千金还买暨家花。",
        "dynasty": "宋",
        "collection_info": null
    },
    {
        "title": "移竹",
        "author": "辛弃疾",
        "content": "每因种树悲年事，待看成阴是几时。\n眼见子孙孙又子，不如栽竹绕园池。",
        "dynasty": "宋",
        "collection_info": null
    },
    {
        "title": "和赵茂嘉郎中双头芍药二首  其一",
        "author": "辛弃疾",
        "content": "昨日梅华同语笑，今朝芍药并芬芳。\n弟兄殿住春风了，却遣花来送一觞。",
        "dynasty": "宋",
        "collection_info": null
    },
    {
        "title": "和赵茂嘉郎中双头芍药二首  其二",
        "author": "辛弃疾",
        "content": "当年负鼎去干汤，至味须参芍药芳。\n岂是调羹双妙手，故教初发劝持觞。",
        "dynasty": "宋",
        "collection_info": null
    },
    {
        "title": "寿赵茂嘉郎中二首  其一",
        "author": "辛弃疾",
        "content": "玉色长身白首郎，当年麾节几甘棠。\n力贫活物阴功大，未老垂车逸兴长。\n久矣如今太公望，岿然真是鲁灵光。\n朝廷正尔尊黄髮，稳驾蒲轮觐玉皇。",
        "dynasty": "宋",
        "collection_info": null
    },
    {
        "title": "寿赵茂嘉郎中二首  其二",
        "author": "辛弃疾",
        "content": "鹅湖山麓湛溪湄，华屋眈眈照绿漪。\n子侄日为真率会，弟兄剩有唱酬诗。\n杨花榆荚浑如许，苦笋樱桃正是时。\n待酌西江援北斗，摩挲金狄与君期。",
        "dynasty": "宋",
        "collection_info": null
    },
    {
        "title": "同杜叔高祝彦集观天保庵瀑布主人留饮两日且约牡丹之饮  其一",
        "author": "辛弃疾",
        "content": "竹杖芒鞋看瀑回，暮年筋力倦崔嵬。\n桃花落尽无春思，直待牡丹开后来。",
        "dynasty": "宋",
        "collection_info": null
    },
    {
        "title": "同杜叔高祝彦集观天保庵瀑布主人留饮两日且约牡丹之饮  其二",
        "author": "辛弃疾",
        "content": "只要寻花子细看，不妨草草有杯盘。\n莫因红紫倾城色，却去摧残黑牡丹。",
        "dynasty": "宋",
        "collection_info": null
    },
    {
        "title": "读语孟二首  其一",
        "author": "辛弃疾",
        "content": "道言不死真成妄，佛语无生更转诬。\n要识死生真道理，须凭邹鲁圣人儒。",
        "dynasty": "宋",
        "collection_info": null
    },
    {
        "title": "读语孟二首  其二",
        "author": "辛弃疾",
        "content": "屏去佛经与道书，只将语孟味真腴。\n出门俯仰见天地，日月光中行坦途。",
        "dynasty": "宋",
        "collection_info": null
    },
    {
        "title": "再用儒字韵二首  其一",
        "author": "辛弃疾",
        "content": "人才长与世相疎，若谓无才即厚诬。\n方朔长身无饭吃，人间饱死几侏儒。",
        "dynasty": "宋",
        "collection_info": null
    },
    {
        "title": "再用儒字韵二首  其二",
        "author": "辛弃疾",
        "content": "是是非非好读书，莫将名实自相诬。\n由来废冢谁为者，诗礼相传大小儒。",
        "dynasty": "宋",
        "collection_info": null
    },
    {
        "title": "和任师见寄之韵  其一",
        "author": "辛弃疾",
        "content": "老来功业已蹉跎，买得生涯復不多。\n十顷芰荷三径菊，醉乡容我住无何。",
        "dynasty": "宋",
        "collection_info": null
    },
    {
        "title": "和任师见寄之韵  其二",
        "author": "辛弃疾",
        "content": "昨梦春风花满枝，是花到眼是新诗。\n如今梦断春无迹，不记题诗付与谁。",
        "dynasty": "宋",
        "collection_info": null
    },
    {
        "title": "和任师见寄之韵  其三",
        "author": "辛弃疾",
        "content": "几年魂梦隔高门，叹息潭间阙异闻。\n剩喜风情筋力在，尚能诗似鲍参军。",
        "dynasty": "宋",
        "collection_info": null
    },
    {
        "title": "和杨民瞻韵",
        "author": "辛弃疾",
        "content": "拄杖闲题祖印来，壁间有句试参怀。\n从来歌舞新罗袜，不识溪山旧草鞋。",
        "dynasty": "宋",
        "collection_info": null
    },
    {
        "title": "和诸葛元亮韵",
        "author": "辛弃疾",
        "content": "偊泛清溪李郭船，路旁人已羡登仙。\n看君不似南阳卧，只似哦诗孟浩然。",
        "dynasty": "宋",
        "collection_info": null
    },
    {
        "title": "和周显先韵二首  其一",
        "author": "辛弃疾",
        "content": "暖日晴风晚蝶忙，平林先着夜来霜。\n寒花毕竟亡聊甚，野菜畦边惨淡黄。",
        "dynasty": "宋",
        "collection_info": null
    },
    {
        "title": "和周显先韵二首  其二",
        "author": "辛弃疾",
        "content": "怒涛千里破空飞，洗尽青衫辇路泥。\n更惜秋风一帆足，南楼只在远山西。",
        "dynasty": "宋",
        "collection_info": null
    },
    {
        "title": "和郭逢道韵  其一",
        "author": "辛弃疾",
        "content": "枣树平生叹子阳，里歌虽短意偏长。\n东家昨夜梅花发，愧我分他一半香。",
        "dynasty": "宋",
        "collection_info": null
    },
    {
        "title": "和郭逢道韵  其二",
        "author": "辛弃疾",
        "content": "君家富贵有汾阳，只要文章光焰长。\n莫为梅花费诗句，细思丹桂是天香。",
        "dynasty": "宋",
        "collection_info": null
    },
    {
        "title": "黄沙书院",
        "author": "辛弃疾",
        "content": "隠几南窗万念灰，只疑土木是形骸。\n柴门不用常关着，怕有文殊问疾来。",
        "dynasty": "宋",
        "collection_info": null
    },
    {
        "title": "信笔再和二首  其一",
        "author": "辛弃疾",
        "content": "此心一似篆烟灰，好向君王早乞骸。\n何处幽人来问讯，横担竹杖过溪来。",
        "dynasty": "宋",
        "collection_info": null
    },
    {
        "title": "信笔再和二首  其二",
        "author": "辛弃疾",
        "content": "春酒频开赤印灰，一尊忘我更忘骸。\n青山只隔二三里，恰似高人呼不来。",
        "dynasty": "宋",
        "collection_info": null
    },
    {
        "title": "和李都统诗",
        "author": "辛弃疾",
        "content": "破屋那堪急雨淋，且欣断港运篙深。\n老农定向中宵望，太岁今年合守心。",
        "dynasty": "宋",
        "collection_info": null
    },
    {
        "title": "再用韵",
        "author": "辛弃疾",
        "content": "自古蛾眉嫉者多，须防按剑向随和。\n此身更似沧浪水，听取当年孺子歌。",
        "dynasty": "宋",
        "collection_info": null
    },
    {
        "title": "书渊明诗后",
        "author": "辛弃疾",
        "content": "渊明避俗未闻道，此是东坡居士云。\n身似枯株心似水，此非闻道更谁闻。",
        "dynasty": "宋",
        "collection_info": null
    },
    {
        "title": "读邵尧夫诗",
        "author": "辛弃疾",
        "content": "饮酒已输陶靖节，作诗犹爱邵尧夫。\n若论老子胸中事，除却溪山一事无。",
        "dynasty": "宋",
        "collection_info": null
    },
    {
        "title": "再用韵",
        "author": "辛弃疾",
        "content": "欲把身心入太虚，要须勤着浄工夫。\n古人有句须参取，穷到今年锥也无。",
        "dynasty": "宋",
        "collection_info": null
    },
    {
        "title": "偶题  其一",
        "author": "辛弃疾",
        "content": "人生忧患始于名，旦喜无闻过此生。\n却得少年耽酒力，读书学剑两无成。",
        "dynasty": "宋",
        "collection_info": null
    },
    {
        "title": "偶题  其二",
        "author": "辛弃疾",
        "content": "人言大道本强名，毕竟名从有处生。\n昭氏鼓瑟谁解听，亦无亏处亦无成。",
        "dynasty": "宋",
        "collection_info": null
    },
    {
        "title": "偶题  其三",
        "author": "辛弃疾",
        "content": "闲花浪蕊不知名，又是一番春草生。\n病起小园无一事，杖藜看得绿阴成。",
        "dynasty": "宋",
        "collection_info": null
    },
    {
        "title": "偶作",
        "author": "辛弃疾",
        "content": "至性由来禀太和，善人何少恶人多。\n君看泻水着平地，正作方圆有几何。",
        "dynasty": "宋",
        "collection_info": null
    },
    {
        "title": "和赵晋臣送糟蟹",
        "author": "辛弃疾",
        "content": "人间缓急正须才，郭索能令酒禁开。\n一水一山十五日，从来能事不相催。",
        "dynasty": "宋",
        "collection_info": null
    },
    {
        "title": "止酒",
        "author": "辛弃疾",
        "content": "渊明爱酒得之天，岁晚还吟止酒篇。\n日醉得非促龄具，只今病渴已三年。",
        "dynasty": "宋",
        "collection_info": null
    },
    {
        "title": "送剑与傅岩叟",
        "author": "辛弃疾",
        "content": "镆邪三尺照人寒，试与挑灯子细看。\n且挂空斋作琴伴，未须携去斩楼兰。",
        "dynasty": "宋",
        "collection_info": null
    },
    {
        "title": "江郎山和韵",
        "author": "辛弃疾",
        "content": "三峰一一青如削，卓立千寻不可干。\n正直相扶无倚傍，撑持天地与人看。",
        "dynasty": "宋",
        "collection_info": null
    },
    {
        "title": "送别湖南部曲",
        "author": "辛弃疾",
        "content": "青衫匹马万人呼，幕府当年急急符。\n愧我明珠成薏苡，负君赤手缚于菟。\n观书到老眼如镜，论事惊人胆满躯。\n万里云霄送君去，不妨风雨破吾庐。",
        "dynasty": "宋",
        "collection_info": null
    },
    {
        "title": "感怀示儿辈",
        "author": "辛弃疾",
        "content": "安乐常思病苦时，静观山下有雷颐。\n十千一斗酒无分，六十三年事自知。\n错处真成九州铁，乐时能得几絇丝。\n新春老去惟梅在，一任狂风日夜吹。",
        "dynasty": "宋",
        "collection_info": null
    },
    {
        "title": "赵文远见和用韵答之",
        "author": "辛弃疾",
        "content": "粝食粗衣饱暖时，从他鼻涕自垂颐。\n万金药岂世无有，九折臂余人始知。\n过雨沾香辞落蔕，随风飞絮趁游丝。\n我无妙语酬春事，惭愧新歌值凤吹。",
        "dynasty": "宋",
        "collection_info": null
    },
    {
        "title": "傅岩叟见和用韵答之",
        "author": "辛弃疾",
        "content": "万里鱼龙会有时，壮怀歌罢涕交颐。\n一毛未许杨朱拔，三战空怀鲍叔知。\n明月夜光多白眼，高山流水自朱丝。\n尘埃野马知多少，拟倩撩天鼻孔吹。",
        "dynasty": "宋",
        "collection_info": null
    },
    {
        "title": "诸葛元亮见和復用韵答之",
        "author": "辛弃疾",
        "content": "大儒学礼小儒诗，听取胪传夜控颐。\n事出肺肝人易见，道如饮食味难知。\n此生能着几緉屐，何处高悬一缕丝。\n却笑空山顽老子，年来堪受八风吹。",
        "dynasty": "宋",
        "collection_info": null
    },
    {
        "title": "寿朱晦翁",
        "author": "辛弃疾",
        "content": "西风卷尽护霜筠，碧玉壶天月色新。\n凤历半千开诞日，龙山重九逼佳辰。\n先心坐使鬼神伏，一笑能回宇宙春。\n历数唐尧千载下，如公仅有两三人。",
        "dynasty": "宋",
        "collection_info": null
    },
    {
        "title": "和赵昌父问讯新居之作",
        "author": "辛弃疾",
        "content": "草堂经始上元初，四面溪山画不如。\n畴昔人怜翁失马，只今自喜我知鱼。\n苦无突兀千间庇，岂负辛勤一束书。\n种木十年浑未办，此心留待百年余。",
        "dynasty": "宋",
        "collection_info": null
    },
    {
        "title": "题鹤鸣亭  其一",
        "author": "辛弃疾",
        "content": "种竹栽花猝未休，乐天知命且无忧。\n百年自运非人力，万事从今与鹤谋。\n用力何如巧作凑，封侯原自曲如钩。\n请看鱼鸟飞潜处，更有鸡虫得失不。",
        "dynasty": "宋",
        "collection_info": null
    },
    {
        "title": "题鹤鸣亭  其二",
        "author": "辛弃疾",
        "content": "莫被閒愁挠太和，愁来只用暗消磨。\n随流上下宁能免，惊世功名不用多。\n閒看蜂衙足官府，梦随蚁斗有干戈。\n疎帘竹簟山茶碗，此是幽人安乐窝。",
        "dynasty": "宋",
        "collection_info": null
    },
    {
        "title": "题鹤鸣亭  其三",
        "author": "辛弃疾",
        "content": "林下萧然一秃翁，斜阳扶杖对西风。\n功名此去心如水，富贵由来色是空。\n便好洗心依佛祖，不妨强笑伴儿童。\n客来閒说那堪听，且喜新来耳渐聋。",
        "dynasty": "宋",
        "collection_info": null
    },
    {
        "title": "和泉上人",
        "author": "辛弃疾",
        "content": "芒鞋踏遍万山松，得得归来丈室中。\n破裓一身在悬磬，清谈对客似撞钟。\n名家要看惊人举，觅句何须效我穷。\n春雨地垆分半坐，便疑身住古禅丛。",
        "dynasty": "宋",
        "collection_info": null
    },
    {
        "title": "玉真书院经德堂",
        "author": "辛弃疾",
        "content": "平生经德几人知，莫忘当年两字师。\n绝代本无空谷叹，逢人且觅瑱山诗。\n千章古木阴浓处，万卷藏书读尽时。\n却把一杯堂上笑，世间多少噉名儿。",
        "dynasty": "宋",
        "collection_info": null
    },
    {
        "title": "和赵直中提干韵",
        "author": "辛弃疾",
        "content": "万事推移本偶然，无亏何处更求全。\n折腰曾愧五斗米，负郭元无三顷田。\n城碍夕阳宜杖履，山供醉眼费云烟。\n怪君不顾笙歌误，政拟新诗去鸟边。",
        "dynasty": "宋",
        "collection_info": null
    },
    {
        "title": "有以事来请者效康节体作诗以答之",
        "author": "辛弃疾",
        "content": "未能立得自家身，何暇将身更为人。\n借使有求能尽与，也知方笑已生嗔。\n器纔满后须招损，镜太明时易受尘。\n终日闭门无客至，近来鱼鸟却相亲。",
        "dynasty": "宋",
        "collection_info": null
    },
    {
        "title": "江行弔宋齐邱",
        "author": "辛弃疾",
        "content": "尝笑韩非死说难，先生事业最相关。\n能令父子君臣际，常在干戈揖逊间。\n秋浦山高明月在，丹阳人去晚风闲。\n可怜千古长江水，不与渠侬洗厚颜。",
        "dynasty": "宋",
        "collection_info": null
    },
    {
        "title": "新年团拜后和主敬韵并呈雪平",
        "author": "辛弃疾",
        "content": "已把年华逊得翁，满前依旧祖遗踪。\n谢家固不多安石，阮氏还能几嗣宗。\n今是昨非当谓梦，富妍贫丑各为容。\n修然白髮犹何事，祇好三人自一龙。",
        "dynasty": "宋",
        "collection_info": null
    },
    {
        "title": "和人韵",
        "author": "辛弃疾",
        "content": "老奴权至使将军，非所宜蒙定可黥。\n嫫母侏儒曾一笑，瓠壶藤蔓便相萦。\n解纷已见立谈顷，漏网从今太横生。\n岂是人间重生女，只应诗老例多情。",
        "dynasty": "宋",
        "collection_info": null
    },
    {
        "title": "和前人韵  其一",
        "author": "辛弃疾",
        "content": "池鱼岂足较浮沉，邱貉何曾异古今。\n末路长怜鞭马腹，淡交端可炙牛心。\n山方高卧云长乱，松本忘言风自吟。\n昨日溪南鸡酒社，长卿多病不能临。",
        "dynasty": "宋",
        "collection_info": null
    },
    {
        "title": "和前人韵  其二",
        "author": "辛弃疾",
        "content": "茶瓜不作片时留，又向悠然作胜游。\n花径似经新扫洒，竹林唤起旧风流。\n天教有象皆楷写，世已无书可校讐。\n长日苦遭蝉噪聒，杖藜拟访涧泉秋。",
        "dynasty": "宋",
        "collection_info": null
    },
    {
        "title": "和人韵",
        "author": "辛弃疾",
        "content": "老来筋力上山迟，过眼风光自崛奇。\n拟放狂歌花已笑，正羞短髮雪偏垂。\n溪山能破几緉屐，风雨连催十二时。\n且锁君诗怕飞去，从人唤我虎头痴。",
        "dynasty": "宋",
        "collection_info": null
    },
    {
        "title": "和前人观梅雪有怀见寄",
        "author": "辛弃疾",
        "content": "相思几欲扣停云，抱疾还嗟老不文。\n满眼梅花深雪片，何人野鹤在鷄羣。\n诗肩相见高如旧，酒甲而今蘸几分。\n且向梁园赋清景，自知才思不如君。",
        "dynasty": "宋",
        "collection_info": null
    },
    {
        "title": "丙寅岁山间竞传诸将有下棘寺者",
        "author": "辛弃疾",
        "content": "去年骑鹤上扬州，意气平吞万户侯。\n谁使匈奴来塞上，却从廷尉望山头。\n荣华大抵有时歇，祸福无非自己求。\n记取山西千古恨，李陵门下至今羞。",
        "dynasty": "宋",
        "collection_info": null
    },
    {
        "title": "丙寅九月二十八日作来年将告老",
        "author": "辛弃疾",
        "content": "渐识空虚不二门，扫除诸幻绝根尘。\n此心自拟终成佛，许事从今只任真。\n有我故应还起灭，无求何自别冤亲。\n西山病叟支离甚，欲向君王乞此身。",
        "dynasty": "宋",
        "collection_info": null
    },
    {
        "title": "偶作  其一",
        "author": "辛弃疾",
        "content": "儿曹谈笑觅封侯，自喜婆娑老此丘。\n棋斗机关嫌狡狯，鹤贪吞啖损风流。\n强留客饮浑忘倦，已办官租百不忧。\n我识箪瓢真乐处，诗书执礼易春秋。",
        "dynasty": "宋",
        "collection_info": null
    },
    {
        "title": "偶作  其二",
        "author": "辛弃疾",
        "content": "一气同生天地人，不知何者是吾身。\n欲依佛老心难住，却对渔樵语益真。\n静处时呼酒贤圣，病来稍识药君臣。\n由来不乐金朱事，且喜长同壠亩民。",
        "dynasty": "宋",
        "collection_info": null
    },
    {
        "title": "偶作  其三",
        "author": "辛弃疾",
        "content": "老去都无宠辱惊，静中时见古今情。\n大凡物必有终始，岂有人能脱死生。\n日月相催飞似箭，阴阳为寇惨于兵。\n此身果欲参天地，且读中庸尽至诚。",
        "dynasty": "宋",
        "collection_info": null
    },
    {
        "title": "和吴克明广文赋梅",
        "author": "辛弃疾",
        "content": "谁咏寒枝入国风，广文官冷更诗穷。\n偶随岸柳春先觉，试比山樊韵不同。\n十顷清风明月外，一杯疎影暗香中。\n遥知一夜相思后，铁石心肠也恼翁。",
        "dynasty": "宋",
        "collection_info": null
    },
    {
        "title": "和赵茂嘉郎中赋梅",
        "author": "辛弃疾",
        "content": "空谷春迟懒却梅，年年不肯犯寒开。\n怕看零落雁先去，欲伴孤高人未来。\n解后平生惟酒可，风流抵死要诗催。\n更怜雪屋君家树，三十年来手自栽。",
        "dynasty": "宋",
        "collection_info": null
    },
    {
        "title": "和赵国兴知录赠琴",
        "author": "辛弃疾",
        "content": "赵君胸中何瑰奇，白日照耀珊瑚枝。\n新诗哦成七字句，孤桐赠我千金资。\n人间皓齿蛾眉斧，筝笛纷纷君未许。\n自言工作古离骚，十指黄钟挟大吕。\n芙蓉清江薜荔塘，灵均一去乘鸾凰。\n君试一弹来故乡，荷衣蕙带芳椒堂。\n往时嵇阮二三子，能以遗音还正始。\n谁令窈窕从户窥，曾闻长卿心好之。\n低头儿女调音节，此器岂因渠辈设。\n劝君往和熏风絃，明光佩玉声璆然。\n此时高山与流水，应有钟期知妙旨。\n只今欲解无絃嘲，听取长松万壑风萧骚。",
        "dynasty": "宋",
        "collection_info": null
    },
    {
        "title": "赠申孝子世宁",
        "author": "辛弃疾",
        "content": "六月烈日日正中，时有叛将号羣凶。\n平人血染大溪浪，比屋焰照鹅湖峰。\n白刃纷纷避行路，六合茫茫何处去。\n妻见夫亡不敢啼，母弃儿奔那忍顾。\n药市申公鬓有霜，卧病经时不下床。\n平生未省见兵革，出门正尔逢豺狼。\n豺狼满市如流水，追索金缯心未已。\n可怜累世积阴功，今日将为兵死鬼。\n世宁孝行何高高，慨慷性命轻鸿毛。\n尔时自欲赴黄壤，欣然延颈迎霜刀。\n至孝感兮天地动，白日无光百川涌。\n三刀不死古今稀，一命自有神灵拥。\n羣贤激赏争作歌，要使汝名长不磨。\n何时上书达天听，诏加旌赏高嵯峨。",
        "dynasty": "宋",
        "collection_info": null
    },
    {
        "title": "重叶梅  其一",
        "author": "辛弃疾",
        "content": "百花头上开，冰雪寒中见。\n霜月定相知，先识春风面。",
        "dynasty": "宋",
        "collection_info": null
    },
    {
        "title": "重叶梅  其二",
        "author": "辛弃疾",
        "content": "主人情意深，不管江妃怨。\n折我最繁枝，还许冰壶荐。",
        "dynasty": "宋",
        "collection_info": null
    },
    {
        "title": "宿驿  其一",
        "author": "辛弃疾",
        "content": "他乡异县老何堪，短髮萧萧不胜簪。\n旋买一樽持自贺，病身安稳到江南。",
        "dynasty": "宋",
        "collection_info": null
    },
    {
        "title": "宿驿  其二",
        "author": "辛弃疾",
        "content": "云外丹青万仞梯，木阴合处子规啼。\n嘉陵栈路吾能说，略似黄亭到紫溪。",
        "dynasty": "宋",
        "collection_info": null
    },
    {
        "title": "郡斋怀隠庵  其一",
        "author": "辛弃疾",
        "content": "天寒秋色入平林，更着西风月下砧。\n旧日醉吟浑不管，如今节物总关心。",
        "dynasty": "宋",
        "collection_info": null
    },
    {
        "title": "郡斋怀隠庵  其二",
        "author": "辛弃疾",
        "content": "空山钟鼓梵王家，小立西风数过鸦。\n秋色无多谁占断，长廊西畔佛桑花。",
        "dynasty": "宋",
        "collection_info": null
    },
    {
        "title": "忆李白",
        "author": "辛弃疾",
        "content": "当年宫殿赋昭阳，岂信人间过夜郎。\n明月入江依旧好，青山埋骨至今香。\n不寻饭颗山头伴，却趁汨罗江上狂。\n定要骑鲸归汗漫，故来濯足戏沧浪。",
        "dynasty": "宋",
        "collection_info": null
    },
    {
        "title": "题鹅湖壁",
        "author": "辛弃疾",
        "content": "昔年留此苦思归，为忆啼门玉雪儿。\n鸾鹄飞残梧竹冷，只今归兴却迟迟。",
        "dynasty": "宋",
        "collection_info": null
    },
    {
        "title": "书清凉境界壁  其一",
        "author": "辛弃疾",
        "content": "从今数到七十岁，一十四度见梅花。\n何况人生七十少，云胡不归留此耶。",
        "dynasty": "宋",
        "collection_info": null
    },
    {
        "title": "书清凉境界壁  其二",
        "author": "辛弃疾",
        "content": "江左何时见王谢，风流且对竹间梅。\n最怜飞雪苍苔上，时有珍禽蹴地来。",
        "dynasty": "宋",
        "collection_info": null
    },
    {
        "title": "书停云壁  其一",
        "author": "辛弃疾",
        "content": "学作尧夫自在诗，何曾因物说天机。\n斜阳草舍迷归路，却与牛羊作伴归。",
        "dynasty": "宋",
        "collection_info": null
    },
    {
        "title": "书停云壁  其二",
        "author": "辛弃疾",
        "content": "万事随缘无所为，万法皆空无所思。\n惟有一条生死路，古今来往更何疑。",
        "dynasty": "宋",
        "collection_info": null
    },
    {
        "title": "书鹤鸣亭壁",
        "author": "辛弃疾",
        "content": "翠竹栽成占一丘，清溪映带极风流。\n山翁一向贪奇趣，更引飞泉在上头。",
        "dynasty": "宋",
        "collection_info": null
    },
    {
        "title": "醉书其壁  其一",
        "author": "辛弃疾",
        "content": "颇觉参禅近有功，因空成色色成空。\n色空静处如何说，且坐清凉境界中。",
        "dynasty": "宋",
        "collection_info": null
    },
    {
        "title": "醉书其壁  其二",
        "author": "辛弃疾",
        "content": "去年冠盖长安道，客裏因循过了梅。\n今岁花开转多事，簿书丛裏两三杯。",
        "dynasty": "宋",
        "collection_info": null
    },
    {
        "title": "书寿宁寺壁",
        "author": "辛弃疾",
        "content": "门前幽径踏苍苔，犹忆前回信步来。\n午醉正酣归未得，斜阳古殿橘花开。",
        "dynasty": "宋",
        "collection_info": null
    },
    {
        "title": "读书",
        "author": "辛弃疾",
        "content": "是非得失两茫茫，闲把遗书细较量。\n掩卷古人堪笑处，起来摩腹步长廊。",
        "dynasty": "宋",
        "collection_info": null
    },
    {
        "title": "戏书圆觉经后",
        "author": "辛弃疾",
        "content": "圆觉十二菩萨问，吾取一二余鄙哉。\n若是如来真实语，众生却自胜如来。",
        "dynasty": "宋",
        "collection_info": null
    },
    {
        "title": "读圆觉经",
        "author": "辛弃疾",
        "content": "二十五轮清浄观，上中下期春夏斋。\n本来欲造空虚地，那得许多缠绕来。",
        "dynasty": "宋",
        "collection_info": null
    },
    {
        "title": "寿朱文公",
        "author": "辛弃疾",
        "content": "玉漏声沉晓色回，五云绚綵映庭槐。\n持巾珠履搀称贺，飞鞚貂珰押赐来。\n黄菊尚迟三日约，碧桃已作十分开。\n洞天春色非人世，不记河第几回。",
        "dynasty": "宋",
        "collection_info": null
    },
    {
        "title": "寿赵守",
        "author": "辛弃疾",
        "content": "天孙锦字织云烟，来向红尘了世缘。\n前去中秋犹十日，后来甲子更千年。\n墙南竹韵调琴谱，堂北萱香载酒船。\n且与剪圭旧约，不妨却伴橘中仙。",
        "dynasty": "宋",
        "collection_info": null
    },
    {
        "title": "句  其一",
        "author": "辛弃疾",
        "content": "身为参禅老，家因赴诏贫。",
        "dynasty": "宋",
        "collection_info": null
    },
    {
        "title": "句  其二",
        "author": "辛弃疾",
        "content": "酒肠未减长鲸吸，诗思如抽独茧丝。",
        "dynasty": "宋",
        "collection_info": null
    },
    {
        "title": "句  其三",
        "author": "辛弃疾",
        "content": "多情为我香成阵。",
        "dynasty": "宋",
        "collection_info": null
    },
    {
        "title": "句  其四",
        "author": "辛弃疾",
        "content": "来看红衫百子图。",
        "dynasty": "宋",
        "collection_info": null
    },
    {
        "title": "句  其五",
        "author": "辛弃疾",
        "content": "岁月都将曲糵埋。",
        "dynasty": "宋",
        "collection_info": null
    },
    {
        "title": "御书阁额  其一",
        "author": "辛弃疾",
        "content": "杰阁侵霄汉，宸章焕壁奎。\n内廷颁宝宴，中使揭璇题。\n信誓山河固，恩宠雨露低。\n寒儒倚天禄，目断五云西。",
        "dynasty": "宋",
        "collection_info": null
    },
    {
        "title": "御书阁额  其二",
        "author": "辛弃疾",
        "content": "功掩萧何第，名越崔氏堂。\n孤忠扶社稷，一德契穹苍。\n金碧飞翚外，鸾虬结绮旁。\n落成纷燕贺，弱羽得高翔。",
        "dynasty": "宋",
        "collection_info": null
    },
    {
        "title": "存目  其一",
        "author": "辛弃疾",
        "content": "诗题：赠黄冠首句：秋至忆乘槎。",
        "dynasty": "宋",
        "collection_info": null
    },
    {
        "title": "存目  其二",
        "author": "辛弃疾",
        "content": "诗题：鹅湖夜坐首句：士生始堕地。",
        "dynasty": "宋",
        "collection_info": null
    },
    {
        "title": "三冈湖观月",
        "author": "魏叔介",
        "content": "波月互吐吞，清光忽下上。\n风来山影开，空水相磨荡。\n烟树映交加，碎入渔家网。\n仿佛华子冈，吟诗独来往。",
        "dynasty": "宋",
        "collection_info": null
    },
    {
        "title": "火后寄诠老",
        "author": "木待问",
        "content": "搀枪堕九霄，列缺乱阡陌。\n西城若黔庐，东墟已堆甓。\n幽栖仅容膝，隠市意自适。\n天公不我相，同此编户厄。\n平生一丘壑，未信天地窄。\n终焉感穷途，万虑集中夕。\n载观宇宙内，在在等公宅。\n鄙夫六尺躯，俯仰叹逼仄。\n炙手事当路，快意已烂额。\n野子今兀然，乘除付陈迹。\n此身亦何有，而復身外惑。\n相逢肯分山，试面九年壁。",
        "dynasty": "宋",
        "collection_info": null
    },
    {
        "title": "千里思",
        "author": "木待问",
        "content": "君行千里轻所历，妾驰千里心匪石。\n春房酌酒意匆匆，愁不在离愁在忆。\n鸳鸯瓦上昏无色，鹦鹉杯中尘更积。\n灯前独坐制君衣，泪湿剪刀裁不得。",
        "dynasty": "宋",
        "collection_info": null
    },
    {
        "title": "郊寺",
        "author": "木待问",
        "content": "红委墙阴花寂寂，翠滋亭角草纤纤。\n风翻书叶常交案，雨压炉烟不过帘。",
        "dynasty": "宋",
        "collection_info": null
    },
    {
        "title": "留别杨慈湖之鹅湖",
        "author": "沈焕",
        "content": "任地从天景孰真，何须向北定三辰。\n天涯未遇蜃楼市，仙峤偏多采药人。\n分手传资每歧路，知心讲道更情亲。\n离亭信宿梅花驿，只恐霏霏雨雪频。",
        "dynasty": "宋",
        "collection_info": null
    },
    {
        "title": "句",
        "author": "沈焕",
        "content": "为学未能识肩背，读书万卷空亡羊。",
        "dynasty": "宋",
        "collection_info": null
    },
    {
        "title": "神秀楼落成",
        "author": "赵汝愚",
        "content": "鲁侯作南门，春秋书不时。\n嗟予春暮来，復遣秋暮归。\n岩岩龙固山，迢迢括苍溪。\n孤城煨烬余，栋宇烟尘飞。\n悠悠客行路，一夕固藩篱。\n城中十万家，奠枕将何期。\n宾僚贾马俦，邑下循良师。\n经营有余地，所就踰前规。\n西风散黄菊，天宇澄清晖。\n浩歌留飞仙，击鼓惊冯夷。\n分题杂险怪，醉墨翻淋漓。\n别来册府英，往往梦见之。\n恍然今夕游，似梦疑復非。\n夜深灯火阑，露下星斗移。\n父老呼童儿，挽裳或褰衣。\n来饮史君酒，听歌史君词。\n有泪不忍弹，恐遂行人悲。",
        "dynasty": "宋",
        "collection_info": null
    },
    {
        "title": "刘阮庙",
        "author": "赵汝愚",
        "content": "当年刘阮意何穷，莫谓仙凡事不同。\n解到琼台双阙下，遥知道骨与僊风。",
        "dynasty": "宋",
        "collection_info": null
    },
    {
        "title": "石桥",
        "author": "赵汝愚",
        "content": "法身遍满三千界，影现天台水石间。\n我欲直从心地见，来看磊磈听淙潺。",
        "dynasty": "宋",
        "collection_info": null
    },
    {
        "title": "送学士汪大猷归鄞",
        "author": "赵汝愚",
        "content": "尚书天官贵，持经侍帷幄。\n青冥欲无际，白首非故约。\n连樯动南浦，父老望岩壑。\n下车入里门，执手问欢乐。\n十年几风雨，寒鸡叫屋角。\n勤劳毕吾分，帝赉出宠渥。\n殊适奉香火，禁直连六阁。\n遂令宣室思，从今问晦朔。",
        "dynasty": "宋",
        "collection_info": null
    },
    {
        "title": "题竹赠卫清叔之潭州",
        "author": "赵汝愚",
        "content": "飔飔忽见青鸾尾，扫遍翠崖冈上头。\n昨夜月明仙子过，玉笙吹彻万山秋。",
        "dynasty": "宋",
        "collection_info": null
    },
    {
        "title": "致爽轩",
        "author": "赵汝愚",
        "content": "浓阴夹道水流渠，吹尽残花不復余。\n唯有范家千亩竹，青青依旧色侵书。",
        "dynasty": "宋",
        "collection_info": null
    },
    {
        "title": "同林择之姚宏甫游鼓山",
        "author": "赵汝愚",
        "content": "几年奔走厌尘埃，此日登临亦快哉。\n江月不随流水去，天风直送海涛来。\n故人契阔情何厚，禅客飘零事已灰。\n堪叹世人祇如此，危栏独倚更徘徊。",
        "dynasty": "宋",
        "collection_info": null
    },
    {
        "title": "金溪寺梅花",
        "author": "赵汝愚",
        "content": "金溪有梅花矗矗，平生爱之看不足。\n故人爱我如爱梅，来共寒窗伴幽独。\n纷纷俗子何足云，眼看桃李醉红裙。\n酒狂耳热仰天笑，不特恶我仍憎君。\n但令梅花绕僧屋，梅裏扶疎万竿竹。\n相逢岁晚两依依，故人冰清我如玉。",
        "dynasty": "宋",
        "collection_info": null
    },
    {
        "title": "句  其一",
        "author": "赵汝愚",
        "content": "早晚扁舟会东下，莫占衡岳问归程。",
        "dynasty": "宋",
        "collection_info": null
    },
    {
        "title": "句  其二",
        "author": "赵汝愚",
        "content": "寒雪冥蒙外，山云显晦中。",
        "dynasty": "宋",
        "collection_info": null
    },
    {
        "title": "哭赵忠定  其一",
        "author": "范模",
        "content": "日月开黄道，干坤奠浑仪。\n斯人今已矣，吾道竟何之。\n玉铉忧思苦，金縢感慨迟。\n仆碑今復立，恨不见封彝。",
        "dynasty": "宋",
        "collection_info": null
    },
    {
        "title": "哭赵忠定  其二",
        "author": "范模",
        "content": "鼌董青冥上，夔龙紫极边。\n五龙方夹日，九虎已当天。\n夷险丹心直，安危白髮卷。\n吊湘人不去，何用解胶弦。",
        "dynasty": "宋",
        "collection_info": null
    },
    {
        "title": "致爽轩",
        "author": "刘永叔",
        "content": "近山已作岩壑想，道边名园堪税鞅。\n谁家屋上无青山，惟有心清见山爽。",
        "dynasty": "宋",
        "collection_info": null
    },
    {
        "title": "芹斋诗",
        "author": "林光宗",
        "content": "春风芹下足迟留，白鸟平田忆旧游。\n阅尽轩裳还过眼，读残书卷復从头。\n偶逢隠几何须问，不到投簪便拟休。\n平世声名如皦日，欲将何地置巢由。",
        "dynasty": "宋",
        "collection_info": null
    },
    {
        "title": "次韵奉酬赵校书子直",
        "author": "林光宗",
        "content": "雁塔新题墨未干，去年灯火向秋阑。\n趣看天禄青藜杖，怕着王孙紫绮冠。\n好在三山寻浩渺，何如一纸问平安。\n觚棱皎月无人到，玉糁初成许共餐。",
        "dynasty": "宋",
        "collection_info": null
    },
    {
        "title": "九日同出真珠园再用前韵",
        "author": "林光宗",
        "content": "来自清源葛已覃，君王问猎我犹堪。\n百年耆旧如重见，九日登临得纵谈。\n才子不知汾水上，仙人长在大江南。\n明珠夜照应无数，要是层波更好探。",
        "dynasty": "宋",
        "collection_info": null
    },
    {
        "title": "辞众偈",
        "author": "释法祚",
        "content": "七十七年，幻缘忽破。\n秋水无痕，霜天月堕。",
        "dynasty": "宋",
        "collection_info": null
    },
    {
        "title": "宗老堂",
        "author": "吴镒",
        "content": "八十郎君类若翁，一门两世寿吾宗。\n晴空矫矫归来鹤，冬岭槃槃晚秀松。\n重见堂悬宗老牓，大胜身袭列封侯。\n宦游良苦端居乐，小弟输兄冰雪容。",
        "dynasty": "宋",
        "collection_info": null
    },
    {
        "title": "崇仙观  其一",
        "author": "吴镒",
        "content": "浮丘仙袂风中挹，子晋吹笙月下闻。\n翠盖霓裳君过我，尻舆神马我从君。",
        "dynasty": "宋",
        "collection_info": null
    },
    {
        "title": "崇仙观  其二",
        "author": "吴镒",
        "content": "人生尘土不可耐，天上高寒定自嘉。\n但约麻姑擘麟脯，莫寻句漏问丹砂。",
        "dynasty": "宋",
        "collection_info": null
    },
    {
        "title": "送客香山寺",
        "author": "吴镒",
        "content": "十里香山寺，三年到几回。\n不嫌送客远，端是爱山来。\n老木生僧住，閒云为我开。\n归鞍意未足，城鼓莫相催。",
        "dynasty": "宋",
        "collection_info": null
    },
    {
        "title": "野石岩",
        "author": "吴镒",
        "content": "夏夜深如秋气清，梦回风露湿桃笙。\n渐忻月色分山色，所恨蛙声乱水声。",
        "dynasty": "宋",
        "collection_info": null
    },
    {
        "title": "题敬荣堂",
        "author": "王自中",
        "content": "白首同居四弟兄，由渠能敬故能荣。\n细看鸿雁飞翔意，可见鸤鸠均一情。\n绝少分甘贫亦乐，较长争夺势终倾。\n黄堂今日亲行酒，欲与邦人作范程。",
        "dynasty": "宋",
        "collection_info": null
    },
    {
        "title": "迓杨诚斋",
        "author": "王自中",
        "content": "江东使者行部归，信帆一隻桨四枝。\n昨夜水深泥三尺，繫在谁家屋外篱。\n我欲遣人问消息，箇样船多人不识。\n却有一事差可征，隔船听得哦诗声。",
        "dynasty": "宋",
        "collection_info": null
    },
    {
        "title": "玉泉瀑",
        "author": "蔡必胜",
        "content": "珠箔飞空涧布流，卷舒曾不用银鈎。\n悬崖洒洒清涵雪，越壑溶溶冷涩秋。\n势动羽鳞应若是，韵谐宫征亦相侔。\n水晶不碍晴峰月，分付山灵夜莫收。",
        "dynasty": "宋",
        "collection_info": null
    },
    {
        "title": "题嘉佑院东轩",
        "author": "林师蒧",
        "content": "到处已无花可吹，东风犹自舞残枝。\n山僧只解关门睡，春去春来总不知。",
        "dynasty": "宋",
        "collection_info": null
    },
    {
        "title": "熊守子復左史刻九朝宸翰寘于台学赋诗记之",
        "author": "林师蒧",
        "content": "皇天佑宋实历昌，列圣功德高虞唐。\n万机余暇不自逸，银鈎铁画挥天章。\n洋洋谟训揭日月，留心庶事宁少忘。\n当时赐予皆贤杰，至今缇袭为珍藏。\n丹邱史君武夷仙，快凌紫清登玉堂。\n亲从芸阁获墨本，宝如金玉留巾箱。\n承明厌直暂出守，邦人尽喜来龚黄。\n公余铃斋静无事，祖宗盛烈思发扬。\n编摩允属大手笔，白玉镂牒陈胶庠。\n要令衿佩覩盛事，端拜伏读思激昂。\n明如星斗丽霄汉，奎躔壁宿纷光芒。\n翻如和气结云雾，氛氲融液为嘉祥。\n龙蛇委迤欲飞举，鸾凤宛转争翱翔。\n晋唐数君无出右，王颜诸子难比方。\n史君一旦出奇秘，岂与刘洎争升床。\n亟聆飞诏下丹阙，指日入觐登明光。\n云龙风虎庆会遇，股肱元首歌明良。\n邦人颂戴自今始，为公纪德龟趺旁。",
        "dynasty": "宋",
        "collection_info": null
    },
    {
        "title": "诗二首  其一",
        "author": "王恕",
        "content": "地高风易作，天漏雨偏多。\n访橘苏仙井，看碑义帝坡。",
        "dynasty": "宋",
        "collection_info": null
    },
    {
        "title": "诗二首  其二",
        "author": "王恕",
        "content": "忆昔韩退之，南征过吾州。\n持觞看叉鱼，妙句落芳洲。",
        "dynasty": "宋",
        "collection_info": null
    },
    {
        "title": "句",
        "author": "王恕",
        "content": "太守班春五岭边。",
        "dynasty": "宋",
        "collection_info": null
    },
    {
        "title": "句",
        "author": "吕辨",
        "content": "仰看宫殿浮天半，想见笙箫在月中。",
        "dynasty": "宋",
        "collection_info": null
    },
    {
        "title": "刘敬子心所题桂林栖霞洞诗见寄梦想之余次韵奉酬",
        "author": "杨绛",
        "content": "从教扰扰校亏成，且可蘧蘧了死生。\n八极神游应有分，几时杖屦得同行。",
        "dynasty": "宋",
        "collection_info": null
    },
    {
        "title": "垂虹亭",
        "author": "杨绛",
        "content": "垂虹临绝景，仙隠寄人间。\n远水吞平野，归云补断山。\n空明宽眼界，秀迥破天悭。\n深羡鸱夷子，扁舟竟不还。",
        "dynasty": "宋",
        "collection_info": null
    },
    {
        "title": "谨次府判朝议江公之韵 道中二首 其一",
        "author": "陈邦庆",
        "content": "未分中厚长夜曼，果闻胡虏胆先寒。\n干坤正頼英豪整，肯赋诗人行路难。",
        "dynasty": "宋",
        "collection_info": null
    },
    {
        "title": "谨次府判朝议江公之韵 道中二首 其二",
        "author": "陈邦庆",
        "content": "别驾来临值晚晴，眼中黑白甚分明。\n飞黄此去腾夷路，应念区区负弩迎。",
        "dynasty": "宋",
        "collection_info": null
    },
    {
        "title": "谨次府判朝议江公之韵 游阳华",
        "author": "陈邦庆",
        "content": "断崖藏胜境，别是一壶天。\n怪石垂云乳，飞虹跨玉泉。\n丹青难下笔，造化不知年。\n文字工题品，漫郎优史迁。",
        "dynasty": "宋",
        "collection_info": null
    },
    {
        "title": "游武夷",
        "author": "叶枢",
        "content": "孤台起天半，羣峰罗崔巍。\n大王挺其间，玉女相因依。\n上攀牛斗墟，下窥鸥鹭矶。\n神仙遥可接，灵草正秋肥。\n念此结绸缪，岂谓赏心违。\n浮云乱幽壑，明月流清辉。\n白云凄以寒，游子各言归。\n玄鹤向我鸣，秋风吹我衣。\n愿借凌风翮，送君西北飞。",
        "dynasty": "宋",
        "collection_info": null
    },
    {
        "title": "蒋洋道中望太姥山四首  其一",
        "author": "陈嘉言",
        "content": "问俗驱王事，斋宫耐可期。\n寒花明绛节，孤月映摩尼。\n缥渺浮虚廓，苍茫弄晚曦。\n三山如可接，莫遣汉臣归。",
        "dynasty": "宋",
        "collection_info": null
    },
    {
        "title": "蒋洋道中望太姥山四首  其二",
        "author": "陈嘉言",
        "content": "望裏仙踪渺，烟霞沧海东。\n径迷丹竈外，人转大还中。\n虬偃千林日，鸾吹一夕风。\n停骖迟太姥，蓝水洗尘容。",
        "dynasty": "宋",
        "collection_info": null
    },
    {
        "title": "蒋洋道中望太姥山四首  其三",
        "author": "陈嘉言",
        "content": "绝巘云霄外，嵯峨杳霭间。\n云将山岫湿，鹤伴月华閒。\n流水溪溪静，琪花树树殷。\n攀跻犹未得，清梦遶禅关。",
        "dynasty": "宋",
        "collection_info": null
    },
    {
        "title": "蒋洋道中望太姥山四首  其四",
        "author": "陈嘉言",
        "content": "层崖缘石涧，孤树耸危桥。\n海色侵衣袂，松风破泬寥。\n佛门苔藓古，山寺薜萝饶。\n回首斜阳外，神仙未可招。",
        "dynasty": "宋",
        "collection_info": null
    },
    {
        "title": "四贤堂",
        "author": "汤起岩",
        "content": "猗与四公，棠棣之华。\n秀韡一时，茂兴两家。\n宋公联翩，鄂不相鲜。\n万里风云，上负青天。\n连公戾契，渊冰澄结。\n进而蹩躃，砥砺其节。\n其光晔晔。\n追惟平生，法兴是仪。\n邑人之思，右史之词。\n雨箔风楹，岁环几经，筑此特堂。\n吾今令君，令君勤民。\n民燕其德，振滞补弊，此焉居一。\n于时四公，序集其觞。\n生气津津，冠佩有光。\n古之为政，崇德尚贤。\n居今笃古，令君有焉。\n君系陇西，绍祖维名。\n起岩作诗，辑和厥声。\n敢告典者，毋替其承。",
        "dynasty": "宋",
        "collection_info": null
    },
    {
        "title": "拜于湖张状元墓留题",
        "author": "朱旷",
        "content": "瘦马踏乱山，盘折度村坞。\n处处花柳明，耕锄徧壠亩。\n麦苗见肤寸，拳屈方出土。\n乃知去夏旱，布种坐迟暮。\n夏租竟如何，未免催迫苦。\n投鞭扣萧寺，来谒张公墓。\n再拜拭泪行，畴昔感知遇。\n盛年厌纷华，骑鲸上天去。\n校雠三洞章，飞仙自俦侣。\n笑唾人间世，一品竟何补。\n世人患死生，未究死生故。\n是生本不灭，来往若寒暑。\n休矣勿復言，僧窗睡春雨。",
        "dynasty": "宋",
        "collection_info": null
    },
    {
        "title": "题辛稼轩斋",
        "author": "彭止",
        "content": "棋子声干案接尘，午窗诗梦暖于春。\n清风不动阶前竹，谁道今朝有故人。",
        "dynasty": "宋",
        "collection_info": null
    },
    {
        "title": "四贤古风寿帅阃 老聃子",
        "author": "彭止",
        "content": "昔在羲皇前，遂有鬰华子。\n苍姬握图箓，更出为柱史。\n应世抑何久，万有千余祀。\n一日将度关，昆崙且西指。\n短车驾青犊，上有紫云起。\n占风知圣人，再拜勤尹喜。\n授之五千言，试一撮玄旨。\n是身求不殆，其要在知止。\n万事皆倘来，轩冕直寄耳。\n乘云游太清，坐进长生理。",
        "dynasty": "宋",
        "collection_info": null
    },
    {
        "title": "四贤古风寿帅阃 广成子",
        "author": "彭止",
        "content": "崆峒鬰岧峣，直上万丈强。\n中有广成居，白石砌华房。\n抱神靡自役，室静蔼生光。\n岁丁千二百，来今讵可量。\n土德方在御，斋心造其旁。\n至道顾何在，愿一示其方。\n云飞不待族，木落不待黄。\n形劳精则摇，于道未相当。\n失之下为士，得者上为皇。\n妙训閟玄局，为公发天藏。\n诚能守其一，智故兼相忘。\n往游无极乐，二仪久相长。",
        "dynasty": "宋",
        "collection_info": null
    },
    {
        "title": "四贤古风寿帅阃 赤松子",
        "author": "彭止",
        "content": "古之得道士，住世讵可期。\n吾观赤松子，宛在神农时。\n随飈欻上下，分职为雨师。\n炎皇女得仙，驭气常追随。\n帝降以逮王，嬴氏接苍姬。\n更革非一代，隠见不可知。\n赤精制六合，子房定王基。\n功成应天道，挺身往从之。\n名列太玄童，玉女如婴儿。\n愿言踵高躅，寿命一如斯。",
        "dynasty": "宋",
        "collection_info": null
    },
    {
        "title": "四贤古风寿帅阃 和安老人",
        "author": "彭止",
        "content": "煌煌王侯族，富贵甘如蜜。\n飘飘学仙侣，翅举自蓬荜。\n且如王子晋，玉笙吹已毕。\n白鹤忽来寻，乘虚气何逸。\n刘安振其后，飞腾闻举室。\n微如鸡犬类，云间讵相失。\n斯乃帝王孙，安在岩穴出。\n至今和安老，千载与相匹。\n沙土暨云阳，闻诸经所述。\n此地可长生，得之养形质。\n乃知朝市隠，胜彼山林日。\n和平能毓气，安静常抱一。\n号名岂虚假，是谓练形术。\n焉用采昌阳，宁须茹芝朮。\n从今列仙传，当续更生笔。",
        "dynasty": "宋",
        "collection_info": null
    },
    {
        "title": "句  其一",
        "author": "彭止",
        "content": "天西玉一鈎。",
        "dynasty": "宋",
        "collection_info": null
    },
    {
        "title": "句  其二",
        "author": "彭止",
        "content": "吾生良可嗟。",
        "dynasty": "宋",
        "collection_info": null
    },
    {
        "title": "句  其三",
        "author": "彭止",
        "content": "可怜踪迹似流萍。",
        "dynasty": "宋",
        "collection_info": null
    },
    {
        "title": "赋滕王阁谒辛稼轩",
        "author": "胡时可",
        "content": "滕王高阁临江渚，帝子不来春已暮。\n鶑啼红树柳摇风，犹似当年旧歌舞。",
        "dynasty": "宋",
        "collection_info": null
    },
    {
        "title": "歌",
        "author": "莎衣道人",
        "content": "胡孙死，闹啾啾，也须还我一百州。",
        "dynasty": "宋",
        "collection_info": null
    },
    {
        "title": "饯张平甫折海棠赠之",
        "author": "蔡戡",
        "content": "天公作晚晴，得得送行客。\n海棠新过雨，染就胭脂色。\n醉脸娇未匀，啼粧红欲滴。\n劝君白玉巵，一醉不足惜。\n我生酷爱花，为君须小摘。\n后夜月满船，持此伴幽寂。",
        "dynasty": "宋",
        "collection_info": null
    },
    {
        "title": "同张叔囦顾致尧游金山受之惮于涉险爽约不行因以诗简之",
        "author": "蔡戡",
        "content": "我昔游天都，策足蓬莱山。\n风日不到处，意谓非人寰。\n一涉势利涂，未免尘埃间。\n了知此身累，痛自镌冥顽。\n浩然动归志，暂得浮心閒。\n金焦胜绝地，自古名东南。\n两峰鬰相望，宛若双云鬟。\n我欲事幽讨，不惮涉险艰。\n同行二三子，壮气不可干。\n欣然从我游，竟日劳跻攀。\n江神亦可人，为我风少悭。\n要知仗忠信，可以行百蛮。\n阿连有童心，平生怯波澜。\n欲去足先涩，未语胆已寒。\n谓有性命忧，力勉终辞难。\n我行自不恶，尽得奇绝观。\n匆匆理回棹，此兴殊未阑。\n阿连惊我归，喜气形眉端。\n殷勤为我贺，不意能生还。\n索酒共一醉，相对俱欢颜。",
        "dynasty": "宋",
        "collection_info": null
    },
    {
        "title": "忆小儿",
        "author": "蔡戡",
        "content": "中年再举子，可喜亦可怜。\n半晬已知父，举手拊我肩。\n欲别不忍去，离怀重悽然。\n儿生苦多病，此念有拳拳。\n江声鏖旅枕，展转不得眠。\n恍若闻儿声，常如在目前。\n我思不能已，汝病何当痊。\n王事相促迫，平明又加鞭。",
        "dynasty": "宋",
        "collection_info": null
    },
    {
        "title": "赵季若染髭走笔简之",
        "author": "蔡戡",
        "content": "赵子方五十，鬚鬓何斑斑。\n身老心未伏，揽镜嗟衰残。\n染髭学年少，整容向云鬟。\n世间有仙诀，坐使壮岁还。\n霜华喜顿改，霞脚惊先斓。\n乃知人力穷，欲夺造化难。\n黑白变朝暮，相对真面谩。\n眉目且作僞，而况方寸间。\n劝君循天理，颓然任苍颜。\n汉廷方贵老，白首尚握兰。",
        "dynasty": "宋",
        "collection_info": null
    },
    {
        "title": "琼花",
        "author": "蔡戡",
        "content": "平生湖海气，浪自青云期。\n一为蓬莱游，时动泉石思。\n徒糜太仓粟，饱食终日嬉。\n尸素亦已甚，勇退夫何疑。\n直道无所愧，愿学柳士师。\n归来食不足，三叹汝坟诗。\n亲老尚择禄，富贵当何时。\n捧檄强自喜，安敢辞驱驰。\n顾我性萧散，轩裳缚伊尼。\n何当出幕府，还把江海麾。\n思亲匪怀土，此意惟君知。\n君抱四方志，扁舟羡鸱夷。\n要先句践霸，乃以西子随。\n不妨食肉相，兼有绝俗姿。\n暂淹芙蓉幕，亟归凤凰池。",
        "dynasty": "宋",
        "collection_info": null
    },
    {
        "title": "姚干舜陟约观琼花因循未能往以诗相促因次前韵",
        "author": "蔡戡",
        "content": "少年逐春心，作意酬花期。\n壮大颇更事，举足先三思。\n况有简书畏，本非倦游嬉。\n姚子磊落人，自信了不疑。\n应变似乃祖，未肯为猎师。\n婉画多暇日，余事长于诗。\n秀句摹胜景，清尊乐芳时。\n对花不忍去，唯恐光景驰。\n愧我但局促，洁心似毗尼。\n门墙可罗雀，敢作扬雄麾。\n高轩时过我，不遣俗客知。\n幕中向无事，世路方坦夷。\n要当休沐日，飞盖还相随。\n灵祠花药丽，皎皎方含姿。\n何妨修禊事，流杯宴瑶池。\n我欲为亲寿，凭君折繁枝。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其一",
        "author": "蔡戡",
        "content": "我家本儒素，为吏廉而贫。\n所仰斗升禄，役役常苦辛。\n无地可置锥，有釜多生尘。\n空余清白操，以此遗后人。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其二",
        "author": "蔡戡",
        "content": "忆昔少年日，抗志期青云。\n宦游三十载，所历多艰勤。\n四持湖海节，再饷江淮军。\n全家得饱暖，何以报吾君。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其三",
        "author": "蔡戡",
        "content": "独醒众所忌，尸素心怀惭。\n既有不堪七，岂止宜休三。\n再刖皆自取，百谪其犹甘。\n归欤一邱壑，卜筑兰陵南。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其四",
        "author": "蔡戡",
        "content": "晏子近嚣尘，萧何处穷僻。\n我居城市间，而有山林适。\n一水带清泚，万竹环翠密。\n亦足了此生，人寿稀七十。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其五",
        "author": "蔡戡",
        "content": "南轩款佳客，北堂奉高年。\n两庑闢数舍，幼累聊伏跧。\n未能大门闾，岂暇週墙垣。\n求足何时足，万事姑随缘。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其六",
        "author": "蔡戡",
        "content": "我居本宽余，湫隘良有以。\n子舍虽不多，聚族五百指。\n月俸均薄少，晨炊共甘美。\n忧责丛一身，冥行不知止。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其七",
        "author": "蔡戡",
        "content": "庭前植三桂，门外栽五柳。\n有禽号仙客，爱莲呼静友。\n邻墙竹千挺，晚色落杯酒。\n终日对此君，乌知非我有。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其八",
        "author": "蔡戡",
        "content": "旁有十亩园，荒秽久不理。\n荷锄薙榛芜，连筒灌桃李。\n因高筑小坡，就下凿深沚。\n杖屦日往来，居閒頼有此。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其九",
        "author": "蔡戡",
        "content": "我亦大痴人，劝者多不足。\n抖擞囊中金，倾倒囷内粟。\n虽云壁徒立，尚有田可鬻。\n百口勿啼饥，张颐仰看屋。",
        "dynasty": "宋",
        "collection_info": null
    },
    {
        "title": "新居用韩昌黎诗辛勤三十年以有此屋庐为韵作十诗  其一○",
        "author": "蔡戡",
        "content": "平生湖海气，志广更才疎。\n致君初无术，许身一何愚。\n慨念天下士，四海无家居。\n但愿庇广厦，不唯爱吾庐。",
        "dynasty": "宋",
        "collection_info": null
    },
    {
        "title": "朱丈朝宗索壶村落成之集次韵简之",
        "author": "蔡戡",
        "content": "我本岩壑姿，浪谓蓬瀛客。\n下惠犹三黜，孟公甘百谪。\n况如腹背毛，敢意青云翮。\n一麾江海去，自分仙凡隔。\n税驾荆溪东，屏居在幽穴。\n虽无二顷田，頼有一区宅。\n壶村咫尺地，聊以适其适。\n公家百亩园，下视云梦窄。\n风云满襟袖，烟霞拂巾帻。\n清溪一派流，端疑巨灵擘。\n桃李自成蹊，皆公手封植。\n顾我郐无讥，敢比齐楚国。\n大厦未落成，何事先促迫。\n一笑真莫逆，两贤岂相厄。\n我贫釜生鱼，传家尚清白。\n八珍绝肥甘，一枕但甜黑。\n抹月批清风，客至聊具食。\n乃知造物公，独此每无择。\n书生耳目寒，得之即声色。\n公若肯一来，与公分所得。",
        "dynasty": "宋",
        "collection_info": null
    },
    {
        "title": "病中纪事",
        "author": "蔡戡",
        "content": "我生天地间，甲子倏一周。\n岁与命相迫，灾衅非人谋。\n抱病卧漳浦，荏苒久不瘳。\n伛偻腰欲折，偃仰筋如抽。\n痛楚彻心膂，呻吟损咽喉。\n浃背汗淋沥，环膝寒飕飗。\n晨兴服絺绤，夜卧重衾裯。\n垢腻生虮蝨，爬搔变疮疣。\n寝食殆俱废，起处宁自由。\n跬步远千里，窘局如拘囚。\n艾火既妄灼，药剂还轻投。\n以此千金躯，寄命庸医流。\n展转几十旬，初夏俄清秋。\n去死一间耳，自叹如浮沤。\n有身即有患，无生乃无忧。\n彭殇齐寿夭，蝼蚁同王侯。\n四大非我有，外物何劳求。\n委心以待尽，死生任浮休。",
        "dynasty": "宋",
        "collection_info": null
    },
    {
        "title": "效白乐天体自咏二十韵",
        "author": "蔡戡",
        "content": "人生七十稀，我今六十六。\n幼小承门资，长大窃科目。\n平步登瀛洲，超迁应郎宿。\n省寺久徊翔，京华厌驰逐。\n七持使者节，三剖刺史竹。\n晚玷两禁班，滥纡三品服。\n游宦四十年，徒糜太仓粟。\n君恩无以报，扪心自惭恧。\n吾闻老氏言，知足乃不辱。\n力辞会稽组，愿赋祠庭禄。\n举首谢鹓鸿，甘心友麋鹿。\n家有十顷田，居多数椽屋。\n长子通朝籍，二女归仕族。\n貤恩沾弟侄，余俸赡亲属。\n始望岂及此，平生不啻足。\n无奈百病侵，齿豁头已秃。\n指挛足蹒跚，背驼腰屈曲。\n消长自乘除，祸福多倚伏。\n枚数亲旧间，十九登鬼录。\n自怜衰病翁，讵知不为福。",
        "dynasty": "宋",
        "collection_info": null
    },
    {
        "title": "又自咏效乐天体",
        "author": "蔡戡",
        "content": "我家曾高来，享年稀六十。\n吾祖逾九龄，屈指十之一。\n嗟予蒲柳姿，不觉开七秩。\n虽幸延残年，其奈婴末疾。\n人生一世间，无异驹过隙。\n孔跖俱尘埃，彭殇漫欣戚。\n苟免饥寒忧，况又婚嫁毕。\n生亦何可恋，死固不足惜。\n棺椁已素具，坟壠渐加葺。\n委顺以待时，腊月三十日。",
        "dynasty": "宋",
        "collection_info": null
    },
    {
        "title": "题端约喜神诗",
        "author": "蔡戡",
        "content": "高楼结蜃桥垂虹，人间梦幻色即空。\n何劳愚智徒相攻，无异蛮触战蜗虫。\n先生学道尤温恭，皎然明月来窗栊。\n幅巾宛有林下风，身虽隠约声如镛。\n何人为写冰雪容，屹若山立凝神锋。\n长松诘曲盘虬龙，朱藤缓步行松中。\n治世乃有商山翁，青鞋不踏京尘红。\n宦游已悟禽入笼，谁能薄禄仰釜钟。\n百年驹隙成匆匆，一廛可老荆溪东。",
        "dynasty": "宋",
        "collection_info": null
    },
    {
        "title": "家父约端约饭端约以疾辞乃作古风併送腊梅数枝因次前韵",
        "author": "蔡戡",
        "content": "诗仙逸气舒长虹，一洗万古凡马空。\n五车蠹字勤且攻，不肯区区辨鱼虫。\n雪中鹤氅如王恭，谁能低唱深帘栊。\n年来何事怯霜风，闭门索句鸣笙镛。\n新诗为我开愁容，退避岂敢争词锋。\n君不可屈真卧龙，小窗独坐时一中。\n故折金蓓赠我翁，绝胜桃杏漫山红。\n君诗当得碧纱笼，此花宜侑琉璃钟。\n走笔寄谢仍匆匆，昏暮叩户惊隣东。",
        "dynasty": "宋",
        "collection_info": null
    },
    {
        "title": "再用前韵酬端约",
        "author": "蔡戡",
        "content": "君才千丈腾彩虹，挥毫落纸万象空。\n我犹顽石不可攻，愁吟嘈杂鸣寒虫。\n典刑况有先文恭，短檠终夜临书栊。\n骚雅不减陶谢风，箫韶迭奏鼓与镛。\n顾我羞涩难为容，铅刀一割无余锋。\n古人相遇如云龙，交情自得气槩中。\n翛然坐对两臞翁，一笑莫逆醉脸红。\n世间万事空牢笼，信知我辈情所钟。\n举杯属君无匆匆，人生聚散西復东。",
        "dynasty": "宋",
        "collection_info": null
    },
    {
        "title": "送张安国舍人",
        "author": "蔡戡",
        "content": "若有人兮下天陬，乘云戏作人间游。\n飘飘逸气横九州，明光射策动冕旒。\n一挥坐遣千人休，老生瑟缩徒包羞。\n余子走僵汗且流，自顾跛鼈惊骅骝。\n大儿文举小儿修，眼高四海非吾俦。\n堂堂人物倾曹刘，冰壶玉尺悬清秋。\n胸次二十八宿周，笔力乃与造化侔。\n挥毫落纸蟠龙虬，残篇醉墨人争收。\n蚤年嬉笑登瀛洲，螭坳凤阁增皇猷。\n出典方面分顾忧，昔襦今袴欢成讴。\n六州父老思故侯，往往在处甘棠留。\n祠庭均逸心夷犹，祇恐富贵来相求。\n公今起自曲江头，蒲帆十幅风飕飗。\n微官拘缚如楚囚，虽欲从公嗟无由。\n君王仄席勤咨诹，姓字当已覆金瓯。\n入登廊庙参筹谋，勋庸併使书银鈎。\n他时东阁罗枚邹，贱子还许登门不。",
        "dynasty": "宋",
        "collection_info": null
    },
    {
        "title": "送莫子漳还朝",
        "author": "蔡戡",
        "content": "长安车马声隆隆，千官朝入明光宫。\n我时迹通金闺籍，猥以麋鹿参鹓鸿。\n魏阙联镳竞趋走，汉殿属袂陪肃雍。\n银章朱绂赤县令，一见倾盖稠人中。\n搢绅交口誉盛美，政有三异如鲁恭。\n不劳烹鲜抚赤子，不惮拔薤锄强宗。\n二年惠泽洽百里，一日治行闻九重。\n帝曰卿才当大用，乃使骥騄试蚁封。\n毗陵今日股肱郡，往来水陆当其衝。\n比年积蠹寖不治，公私赤立帑廪空。\n与我共理二千石，无以踰此强项公。\n割鷄焉用庖丁手，斲鼻乃见匠石工。\n公初下车问疾苦，万家和气生春风。\n政平讼理百废举，昔襦今袴喧儿童。\n铃斋宴坐未暖席，宣室趣召还追锋。\n公来邦人叹何暮，不谓公去仍匆匆。\n依刘多士愿莫遂，借寇千里嗟无从。\n圣朝吁俊方重内，此行自与登仙同。\n高士不妨为主簿，先儒盖亦尝司农。\n功名富贵傥来物，宁论小釜与大钟。\n古人立朝有始末，出处进退常雍容。\n君家伯氏典刑在，愿君勉力追前踪。\n赠言敢窃仁者号，聊以写我磊磈胸。\n方今天子尧舜上，安得稷契输诚衷。\n士气委靡思苟得，民力雕弊屡告穷。\n闻君欲草三千牍，宜以此语裨宸聪。",
        "dynasty": "宋",
        "collection_info": null
    },
    {
        "title": "长风沙",
        "author": "蔡戡",
        "content": "舟人指点长风沙，寂寞烟村三数家。\n寒日荧荧照枫叶，霜风槭槭飞芦花。\n江头景物自不恶，买鱼沽酒时独酌。\n扁舟日日弄烟波，此生空羡渔家乐。",
        "dynasty": "宋",
        "collection_info": null
    },
    {
        "title": "和杨廷秀游蒲涧之什",
        "author": "蔡戡",
        "content": "我来戏作南海游，两惊落叶鸣新秋。\n文书暇日得胜侣，登临清赏追遨头。\n万壑争流如爪裂，天公幻出神仙窟。\n岩前滴水七月寒，岩下飞涛四时雪。\n要当蹑履携枯藤，跻攀石磴褰裳行。\n勿令俗物败人意，暂止喝道听松声。\n安期已去宁復见，井竈漫传丹九转。\n尚余玉舄在人间，特特追寻不辞远。\n脚力已尽病莫兴，好山无穷相送迎。\n山林钟鼎虽异趣，嵚崎荦确皆劳生。\n更上危楼临峭壁，时见疎林鸟飞白。\n一峰突兀鬰相望，万顷沧波湛空碧。\n此身疑是在蓬壶，下瞰城郭如盘盂。\n恨无诗才可八斗，领略羣山但巵酒。\n人生上寿不百年，白云驾我我即仙。\n从此去天只尺五，俯仰人间自今古。",
        "dynasty": "宋",
        "collection_info": null
    },
    {
        "title": "筇竹杖歌",
        "author": "蔡戡",
        "content": "我有一枝筇，夭矫如游龙。\n由来博望使西域，万里持寄衰病翁。\n自蜀历楚入吴越，名山胜地多留踪。\n先排衡山云，直上南台升祝融。\n次登岘山首，北望京洛浮尘中。\n白鹭洲前弄明月，黄鹤楼上迎清风。\n东游秦望探禹穴，天台鴈荡观奇峰。\n孤根端有岁寒操，劲节肯染京尘红。\n飘然飞去不可执，西山南浦聊从容。\n放行天地无障碍，倚观宇宙皆虚空。\n横挑斜曳任所适，去来无定如飞鸿。\n提携九节常在手，四方上下俱相从。\n我常病足不能履，頼汝左右扶持功。\n老形已具身伛偻，讵可一日无此公。\n杖兮切勿化龙去，留取百岁扶衰慵。",
        "dynasty": "宋",
        "collection_info": null
    },
    {
        "title": "奉和子真学士咏雪之什",
        "author": "蔡戡",
        "content": "千里同云欲曛黑，风掠寒郊声摵摵。\n初疑窗外忽增明，俄见阶前已纷积。\n晓来戏作漫天飞，腊后喜占平地尺。\n回飙凌乱竞穿帘，作态横斜巧投隙。\n干坤浩荡迷俯仰，唯有寒江湛空碧。\n扁舟远访漫乘兴，败履徐行间留迹。\n向晚渔蓑入画图，清夜鸡窗映文籍。\n从教高卧野人庐，未饶低谒王侯宅。\n灞桥才子更清绝，强把枯肠苦搜索。\n最怜扰扰雪中人，晨突无烟有饥色。\n何当三白兆丰年，尽挽八荒归乐国。\n不但新春压灾瘴，且喜明年饫麸麦。\n我家頼有二顷田，老去功名慵转剧。\n人生一饱復何求，卒岁优游聊自得。",
        "dynasty": "宋",
        "collection_info": null
    },
    {
        "title": "再次前韵上呈",
        "author": "蔡戡",
        "content": "云幙四垂头上黑，微霰飞霙初摵摵。\n衾裯不暖夜更寒，庭户无声晓仍积。\n漫空龙凤落万家，入地螟蝗想千尺。\n因风作响争敲窗，得月交光先透隙。\n园林巧缀斗新奇，楼观匀铺失金碧。\n今朝知是谪仙来，门前踏作琼瑶迹。\n雪车句好忆刘叉，缟带诗成走张籍。\n但得同倾北海尊，不妨屡过扬雄宅。\n须知里社乐有余，正恐太仓米徒索。\n愁吟时作郊岛寒，饱食幸无陈蔡色。\n破贼空惭李常侍，仗节未许苏属国。\n祇今力穑学老农，剩喜流膏滋宿麦。\n杜陵一饭不忘君，忧国丹心老弥剧。\n愿言玉烛常均调，万物忻忻俱自得。",
        "dynasty": "宋",
        "collection_info": null
    },
    {
        "title": "大雪不止再次前韵",
        "author": "蔡戡",
        "content": "玄冥一怒天地黑，巽二前驱声摵摵。\n须臾白帝振轩裳，龙凤幡旗交委积。\n旧传洛邑深丈余，今比常山纔数尺。\n天公作意逞阴机，翦水裁霜巧无隙。\n云涛万顷俱浩荡，海风吹散琉璃碧。\n坤轴摧压几欲颓，日轮埋没浑无迹。\n定知谪堕万玉妃，紫府清都削名籍。\n可惜飞琼天不管，等閒幻作神仙宅。\n诗人嘲弄困万象，苦思不妨闭门索。\n攒眉呵手捻冻髯，得意忻然见颜色。\n英词逸气吞江湖，窃比君才如楚国。\n看花君子待新晴，又见春风摇燕麦。\n我方迭石筑小坡，人笑老翁似儿剧。\n何当蹑履共登临，一览山川皆尽得。",
        "dynasty": "宋",
        "collection_info": null
    },
    {
        "title": "子真新篇愈出愈工压倒元白三叹不已勉强再次前韵",
        "author": "蔡戡",
        "content": "独守寒窗坐昏黑，怪底打门声摵摵。\n呼童秉烛诵新诗，箧笥珠玑喜盈积。\n君家文焰万丈长，愧我才悭真退尺。\n往来政自足风流，唱酬聊可供閒隙。\n剧谈快饮坐生春，一笑相看眼俱碧。\n晓来百鸟报新晴，渐喜门前多辙迹。\n眼明顿觉有春意，耳冷况闻开乐籍。\n何劳空泛剡溪舟，不如沉醉高阳宅。\n楼迥吹残玉笛寒，杯干笑指银瓶索。\n遥知塞上积雪深，千里关山同一色。\n夕烽罢警铁衣閒，聘币星驰交两国。\n使华不用吞旃毛，边吏何忧取温麦。\n祇怜鱼贯挽舟人，堕指裂肤声苦剧。\n东风吹作一尺泥，山鸟却愁行不得。",
        "dynasty": "宋",
        "collection_info": null
    },
    {
        "title": "朱朝宗割爱嫁遣侍儿忘情如此是可尚也因作忘情吟以道哀怨之意",
        "author": "蔡戡",
        "content": "风流汉署尚书郎，蛾眉列屋呈新粧。\n中有一人十四五，雪肤花艷倾后房。\n妬宠负恃亦常理，何乃弃置行路傍。\n妾如桃李眩颜色，君如铁石为心肠。\n忆昔赠君绿绮琴，佳期密意寓琴心。\n白雪阳春世寡和，高山流水谁知音。\n燕子楼中空寂寞，凤凰台上忍登临。\n瓶沉簪断不堪说，钗分镜破何由寻。\n君不见韩退之，绛桃柳枝二侍儿。\n别来柳枝已飞去，故作镇州初归诗。\n又不见白乐天，小蛮樊素争取怜。\n晚年樊素欲谢遣，因赋不能忘情篇。\n从来我辈情所钟，绵绵此恨今古同。\n世间尤物最为累，须信万事浮云空。\n二公号为知道者，未免爱慾缠胸中。\n果能脱去如敝屣，自古未有贤于公。\n料得文君对长卿，小窗时鼓一再行。\n幽愁暗恨欲备写，离鸾别鹤难成声。\n知君手种堂前柳，春风披拂还轻盈。\n怜新弃旧似浅薄，如君未必真忘情。",
        "dynasty": "宋",
        "collection_info": null
    },
    {
        "title": "有感",
        "author": "蔡戡",
        "content": "人生一世间，常苦不自足。\n冬寒但重裘，日食唯一肉。\n所须能几何，甘心事驰逐。\n何郎费万钱，徒令厌僮仆。\n长卿乘驷马，祇欲夸世俗。\n于我何有哉，浮荣不偿辱。\n回思五鼎烹，焉用万钟禄。\n朱紫蒙陷穽，簪笏如桎梏。\n勿为觳觫牛，宁作拥肿木。\n君看白玉堂，未比黄茅屋。\n卧听元戎报五更，何如日高三丈春睡熟。",
        "dynasty": "宋",
        "collection_info": null
    },
    {
        "title": "晚泊江皋",
        "author": "蔡戡",
        "content": "日暮西江远，停桡傍水村。\n叶舟横野渡，茅店掩柴门。\n牧笛随风远，渔灯带雨昏。\n一枝梅照水，行客总消魂。",
        "dynasty": "宋",
        "collection_info": null
    },
    {
        "title": "送介卿之官金台  其一",
        "author": "蔡戡",
        "content": "四海皆兄弟，情亲能几人。\n相看青眼旧，总作白头新。\n直道何妨拙，微官祇为贫。\n老来仍惜别，把酒话酸辛。",
        "dynasty": "宋",
        "collection_info": null
    },
    {
        "title": "送介卿之官金台  其二",
        "author": "蔡戡",
        "content": "渊明去彭泽，斯立佐蓝田。\n家近真良便，官閒任左迁。\n相望虽百里，此别又三年。\n拟办登山屐，从君访洞天。",
        "dynasty": "宋",
        "collection_info": null
    },
    {
        "title": "梦介卿感而有作  其一",
        "author": "蔡戡",
        "content": "湖海三年别，关山万里程。\n故人频入梦，游子若为情。\n家近吴王苑，身居义帝城。\n平生鸡黍约，何日更寻盟。",
        "dynasty": "宋",
        "collection_info": null
    },
    {
        "title": "梦介卿感而有作  其二",
        "author": "蔡戡",
        "content": "忆昔儿童日，光阴急鸟飞。\n旧游浑似梦，倦客只思归。\n青眼还如昨，朱颜渐觉非。\n郴阳纵无雁，音问未应稀。",
        "dynasty": "宋",
        "collection_info": null
    },
    {
        "title": "孝宗皇帝灵驾发引诗  其一",
        "author": "蔡戡",
        "content": "历数承尧禅，讴歌戴舜仁。\n规模自宏远，法度谨持循。\n俭约身先下，忧勤志在民。\n万方无以报，雨泣但霑巾。",
        "dynasty": "宋",
        "collection_info": null
    },
    {
        "title": "孝宗皇帝灵驾发引诗  其二",
        "author": "蔡戡",
        "content": "舜禹相传日，元非倦万几。\n慈闱躬至养，别殿奉遗衣。\n易月心何忍，通丧礼不违。\n煌煌新庙号，万古播音徽。",
        "dynasty": "宋",
        "collection_info": null
    },
    {
        "title": "岩仲八兄有苕溪之行草酌话别而次何叔养正十二兄爽约不至坐客唯三人因以诗纪之",
        "author": "蔡戡",
        "content": "自古推同姓，相从弟与兄。\n已占东井聚，谁谓泰阶平。\n龙友当为首，鹓行近有声。\n同坚岁寒操，终始勿渝盟。",
        "dynasty": "宋",
        "collection_info": null
    },
    {
        "title": "即席和端约韵",
        "author": "蔡戡",
        "content": "竹溪追胜槩，得侣最为多。\n自觉功名懒，空嗟岁月磨。\n梦惊风落叶，心破雨鸣荷。\n无此杯中物，其如良夜何。",
        "dynasty": "宋",
        "collection_info": null
    },
    {
        "title": "舟行有感",
        "author": "蔡戡",
        "content": "仕路多艰棘，人生更转篷。\n浮云偏蔽日，骇浪不因风。\n世事愁眉外，人情醉眼中。\n老来齐得丧，方寸等虚空。",
        "dynasty": "宋",
        "collection_info": null
    },
    {
        "title": "予顷岁持节湖湘今二十四年白首重来亲旧十无二三感而有作",
        "author": "蔡戡",
        "content": "落日放扁舟，潇湘生暮愁。\n故人疑不见，离思渺难收。\n鼓瑟空遗恨，吹箫忆旧游。\n刘郎今老矣，霜鬓不禁秋。",
        "dynasty": "宋",
        "collection_info": null
    },
    {
        "title": "秋日书怀  其一",
        "author": "蔡戡",
        "content": "游宦轻千里，閒愁度一秋。\n衰颜慵揽镜，病足怯登楼。\n事业因循废，功名取次休。\n人生聊復尔，一饱更何求。",
        "dynasty": "宋",
        "collection_info": null
    },
    {
        "title": "秋日书怀  其二",
        "author": "蔡戡",
        "content": "刻意搜诗句，清心玩易爻。\n几尘留鼠迹，窗影印梅梢。\n泉石频招隠，壶觞已绝交。\n横挑一楖栗，在处寄僧包。",
        "dynasty": "宋",
        "collection_info": null
    },
    {
        "title": "送九兄佥书归二首  其一",
        "author": "蔡戡",
        "content": "离别一何久，漂流不记年。\n昔君犹壮岁，今我亦华鬋。\n隔阔疑如梦，从容喜欲颠。\n弟兄能有几，及此对床眠。",
        "dynasty": "宋",
        "collection_info": null
    },
    {
        "title": "送九兄佥书归二首  其二",
        "author": "蔡戡",
        "content": "中年仍再别，归意苦难留。\n风雨伤心夜，江山满目秋。\n西堂诗入梦，东阁酒添愁。\n他日荆溪上，无违具一舟。",
        "dynasty": "宋",
        "collection_info": null
    },
    {
        "title": "先人尝宰贵池今二十五年矣舟行经此不胜黯然",
        "author": "蔡戡",
        "content": "夜泊贵池口，此情殊黯然。\n思亲空有泪，感旧不成眠。\n棠舍清阴在，桐乡旧政传。\n终天成永感，忍听蓼莪篇。",
        "dynasty": "宋",
        "collection_info": null
    },
    {
        "title": "至日书怀",
        "author": "蔡戡",
        "content": "病起逢佳节，羁怀只自伤。\n老来衰自至，身与世相忘。\n髮引千丝乱，愁添一綫长。\n功名真已矣，此意付沧浪。",
        "dynasty": "宋",
        "collection_info": null
    },
    {
        "title": "乙卯春病中书",
        "author": "蔡戡",
        "content": "老去那堪病，春来总自愁。\n关心惟药物，寄命向医流。\n世事多翻覆，吾生任去留。\n一廛真可老，此外更何求。",
        "dynasty": "宋",
        "collection_info": null
    },
    {
        "title": "遣兴  其一",
        "author": "蔡戡",
        "content": "世味只如许，人情亦可怜。\n禅心甘寂寞，病体觉轻便。\n梦裏身非我，閒中日似年。\n还家真復乐，此去若登仙。",
        "dynasty": "宋",
        "collection_info": null
    },
    {
        "title": "遣兴  其二",
        "author": "蔡戡",
        "content": "醉裏干坤大，閒中日月长。\n静观佛理妙，顿与世缘忘。\n晚景无多日，浮生有底忙。\n渔翁真得趣，一叶寄沧浪。",
        "dynasty": "宋",
        "collection_info": null
    },
    {
        "title": "遣兴  其三",
        "author": "蔡戡",
        "content": "江海倦游客，干坤老病身。\n傥来皆外物，自在作閒人。\n睡足从吾懒，欢来任我真。\n治生且耕凿，无愧葛天民。",
        "dynasty": "宋",
        "collection_info": null
    },
    {
        "title": "遣兴  其四",
        "author": "蔡戡",
        "content": "衰病人应弃，穷愁孰与亲。\n同行木上座，并卧竹夫人。\n习定调千息，谈空外一身。\n辙环天下半，送老楚江滨。",
        "dynasty": "宋",
        "collection_info": null
    },
    {
        "title": "独立",
        "author": "蔡戡",
        "content": "独立寒江上，萧然一秃翁。\n梦魂惊雪浪，病骨怯霜风。\n远树斜阳外，荒村暮霭中。\n閒身无一事，樽酒与谁同。",
        "dynasty": "宋",
        "collection_info": null
    },
    {
        "title": "丐祠得请喜而有作示介卿  其一",
        "author": "蔡戡",
        "content": "多病身先懒，閒居乐有余。\n山林真可老，故事未应疎。\n性与禽鱼适，身便水竹居。\n非无轩冕志，吾亦爱吾庐。",
        "dynasty": "宋",
        "collection_info": null
    },
    {
        "title": "丐祠得请喜而有作示介卿  其二",
        "author": "蔡戡",
        "content": "人心轻万仞，吾志在兼山。\n知止今真止，求閒復得閒。\n天应念衰病，人免笑痴顽。\n二老风流在，何妨日往还。",
        "dynasty": "宋",
        "collection_info": null
    },
    {
        "title": "丙辰罢郡得祠",
        "author": "蔡戡",
        "content": "世论可怜哉，无心任去来。\n狙公徒自喜，鸥鸟浪相猜。\n塞马宁非福，池鱼枉见灾。\n扁舟从此去，回首谢氛埃。",
        "dynasty": "宋",
        "collection_info": null
    },
    {
        "title": "水阁偶成二首  其一",
        "author": "蔡戡",
        "content": "小阁枕横塘，荷花渡晚香。\n月华秋更白，水气夜偏凉。\n地僻人稀到，心閒梦亦长。\n北窗聊寄傲，身世两相忘。",
        "dynasty": "宋",
        "collection_info": null
    },
    {
        "title": "水阁偶成二首  其二",
        "author": "蔡戡",
        "content": "徙倚危楼久，无言对夕晖。\n野花随处发，水鸟傍人飞。\n自觉身无累，那知世有机。\n何劳战蜗角，万事转头非。",
        "dynasty": "宋",
        "collection_info": null
    },
    {
        "title": "书怀",
        "author": "蔡戡",
        "content": "消息观天道，炎凉阅世情。\n禅心了生死，病骨识阴晴。\n杜宇伤心切，梅花照眼清。\n焚香读周易，顿觉此身轻。",
        "dynasty": "宋",
        "collection_info": null
    },
    {
        "title": "淳熙戊戌将命广东侍亲携孥十一月至安仁留云锦驿一宿而去时晋卿侄偕行后二十三年分阃桂林晋卿主余干簿復以是月来会于此把琖道旧为之怆然因成一诗示晋卿",
        "author": "蔡戡",
        "content": "忆昨南游日，今余二十年。\n扶舆潘母健，举案孟光贤。\n远宦徒劳耳，重来倍怆然。\n若非吾小阮，隻影更谁怜。",
        "dynasty": "宋",
        "collection_info": null
    },
    {
        "title": "胡端约挽诗  其一",
        "author": "蔡戡",
        "content": "一代风流尽，如公能几人。\n病来犹笔健，老去更诗新。\n握手言无间，伤心迹已陈。\n墨君时一玩，感慨泪霑巾。",
        "dynasty": "宋",
        "collection_info": null
    },
    {
        "title": "胡端约挽诗  其二",
        "author": "蔡戡",
        "content": "长卿多酒病，子美太诗癯。\n谈笑随时乐，风标绝代无。\n遗编应百卷，怪石漫千株。\n頼此青毡物，传家有凤雏。",
        "dynasty": "宋",
        "collection_info": null
    },
    {
        "title": "颜鲁子挽诗  其一",
        "author": "蔡戡",
        "content": "耆旧三朝望，廉平百吏师。\n爱民先节用，直道靡容私。\n自视一无愧，真成三不欺。\n遗民应罢市，泪堕岘山碑。",
        "dynasty": "宋",
        "collection_info": null
    },
    {
        "title": "颜鲁子挽诗  其二",
        "author": "蔡戡",
        "content": "昔年颜氏子，当代鲁公孙。\n德行端能继，典刑今尚存。\n平生窥圣阃，晚岁踏空门。\n归即归兜率，云堂第几尊。",
        "dynasty": "宋",
        "collection_info": null
    },
    {
        "title": "代赵仪可挽刘叔丙",
        "author": "蔡戡",
        "content": "此士不可得，乡人今始思。\n迎宾多事日，教子废科时。\n望屋讼自止，弄丸争者谁。\n京华携手处，忆着最伤悲。",
        "dynasty": "宋",
        "collection_info": null
    },
    {
        "title": "王季立安抚挽诗  其一",
        "author": "蔡戡",
        "content": "世袭枢庭贵，仍专帅府权。\n公忠由性禀，清白自家传。\n剖决神明速，安怀畏爱全。\n功名方迫逐，天不假长年。",
        "dynasty": "宋",
        "collection_info": null
    },
    {
        "title": "王季立安抚挽诗  其二",
        "author": "蔡戡",
        "content": "相门叨下客，帅幕得佳宾。\n玉树连阶砌，芙蕖泛水滨。\n通家仍有契，论世岂无人。\n埋玉空遗恨，潸然泪满襟。",
        "dynasty": "宋",
        "collection_info": null
    },
    {
        "title": "康素居士邵君挽诗  其一",
        "author": "蔡戡",
        "content": "当代求遗逸，斯人尚典刑。\n云愁富春渚，月掩少微星。\n易箦无多语，空籯但一经。\n遗休宜有后，兰玉满阶庭。",
        "dynasty": "宋",
        "collection_info": null
    },
    {
        "title": "康素居士邵君挽诗  其二",
        "author": "蔡戡",
        "content": "世儒多户牖，家学自渊源。\n处士名兼美，先王道益尊。\n黄金散闾里，白玉揜丘原。\n猿鹤空凄怨，清江遶故园。",
        "dynasty": "宋",
        "collection_info": null
    },
    {
        "title": "提举中奉程公挽诗  其一",
        "author": "蔡戡",
        "content": "典午源流远，安乡世胄隆。\n廉平儒者政，朴素古人风。\n五福身兼备，三尊德最崇。\n善人无復见，忍看一旌红。",
        "dynasty": "宋",
        "collection_info": null
    },
    {
        "title": "提举中奉程公挽诗  其二",
        "author": "蔡戡",
        "content": "静退身无累，安閒意有余。\n一麾真漫尔，三径盍归与。\n肯酌贪泉水，甘乘下泽车。\n后生知敬慕，遗行蔼乡闾。",
        "dynasty": "宋",
        "collection_info": null
    },
    {
        "title": "张有年提举挽诗  其一",
        "author": "蔡戡",
        "content": "天上张公子，家声四海知。\n晚方持使节，聊復拥州麾。\n岭峤多遗爱，蕃人亦去思。\n远民应罢市，泪堕岘山碑。",
        "dynasty": "宋",
        "collection_info": null
    },
    {
        "title": "张有年提举挽诗  其二",
        "author": "蔡戡",
        "content": "挺出英雄后，居多长者称。\n祖风知未泯，世德自相承。\n口不谈臧否，人应寡怨憎。\n善人宜有后，衮衮看鶱腾。",
        "dynasty": "宋",
        "collection_info": null
    },
    {
        "title": "丁收仲寺丞挽诗  其一",
        "author": "蔡戡",
        "content": "元佑名卿后，甘盘旧学臣。\n肯堂真有子，论世岂无人。\n仕至二千石，年垂八十春。\n哀荣子毋憾，全福更谁伦。",
        "dynasty": "宋",
        "collection_info": null
    },
    {
        "title": "丁收仲寺丞挽诗  其二",
        "author": "蔡戡",
        "content": "耆旧凋零尽，吾犹及此公。\n典刑前辈近，气概古人同。\n抵掌谈如在，掀髯笑已空。\n堂堂宁復见，萧瑟九原中。",
        "dynasty": "宋",
        "collection_info": null
    },
    {
        "title": "丁收仲寺丞挽诗  其三",
        "author": "蔡戡",
        "content": "华屋平生处，伤心事已非。\n綵衣方共乐，宝剑忽双飞。\n漫说乘鸾去，终期化鹤归。\n长年知有泪，感慨一沾衣。",
        "dynasty": "宋",
        "collection_info": null
    },
    {
        "title": "沈朝议之渊挽诗  其一",
        "author": "蔡戡",
        "content": "早擅云间誉，唯公伯仲贤。\n谏篇余祖烈，经学自家传。\n出处无余恨，哀荣得两全。\n善人今已矣，埋玉向新阡。",
        "dynasty": "宋",
        "collection_info": null
    },
    {
        "title": "沈朝议之渊挽诗  其二",
        "author": "蔡戡",
        "content": "仕至二千石，年余七十秋。\n长生应有诀，勇退復何求。\n耆旧凋零尽，功名取次休。\n莫陪蒿里饯，东望陇云愁。",
        "dynasty": "宋",
        "collection_info": null
    },
    {
        "title": "故庐陵府君葛公挽诗  其一",
        "author": "蔡戡",
        "content": "家风惟孝友，世系本神僊。\n丹药能延寿，衣冠不乏贤。\n享龄余七十，积行满三千。\n存殁无遗恨，青毡有子传。",
        "dynasty": "宋",
        "collection_info": null
    },
    {
        "title": "故庐陵府君葛公挽诗  其二",
        "author": "蔡戡",
        "content": "耆旧如公少，明时岂弃材。\n一麾聊出守，三径即归来。\n白璧人何在，黄粱梦已回。\n秋风正摇落，楚挽不胜哀。",
        "dynasty": "宋",
        "collection_info": null
    },
    {
        "title": "张晋英侍郎挽诗  其一",
        "author": "蔡戡",
        "content": "当代推耆旧，如公能几人。\n典刑唐阁老，风采汉廷臣。\n直笔书青史，巍冠侍紫宸。\n壶公非不遇，犹未究经纶。",
        "dynasty": "宋",
        "collection_info": null
    },
    {
        "title": "张晋英侍郎挽诗  其二",
        "author": "蔡戡",
        "content": "贾傅年方少，词场屡策勋。\n贤关驰隽誉，仕路蔼清芬。\n德望三朝重，声名四海闻。\n僊游向何许，地下亦修文。",
        "dynasty": "宋",
        "collection_info": null
    },
    {
        "title": "韩子温母秦国太夫人挽诗  其一",
        "author": "蔡戡",
        "content": "际会中兴日，来归异姓王。\n艰危从战陈，淑谨自闺房。\n眼看儿孙盛，身膺福寿长。\n平生修凈业，一念即西方。",
        "dynasty": "宋",
        "collection_info": null
    },
    {
        "title": "韩子温母秦国太夫人挽诗  其二",
        "author": "蔡戡",
        "content": "八座太夫人，疏封大国秦。\n酇侯仍有子，陶母不忧贫。\n四纪恩光渥，三朝锡赉频。\n哀荣极终始，当代更谁伦。",
        "dynasty": "宋",
        "collection_info": null
    },
    {
        "title": "齐子余母太夫人王氏挽诗  其一",
        "author": "蔡戡",
        "content": "江左推门地，华阳接洞天。\n嫔夫成宅相，教子作时贤。\n富贵三从备，哀荣五福全。\n平生勤事佛，兜率是良缘。",
        "dynasty": "宋",
        "collection_info": null
    },
    {
        "title": "齐子余母太夫人王氏挽诗  其二",
        "author": "蔡戡",
        "content": "向来小宗伯，日侍太夫人。\n地占梁溪胜，风流岘首春。\n版舆随处乐，綵服逐时新。\n欻断萱堂梦，居然迹已陈。",
        "dynasty": "宋",
        "collection_info": null
    },
    {
        "title": "齐子余母太夫人王氏挽诗  其三",
        "author": "蔡戡",
        "content": "石窌恩虽渥，兰陔事已非。\n升堂人不见，执绋泪频挥。\n树竞晚风急，草明朝露晞。\n他年黄閤宴，不及奉慈闱。",
        "dynasty": "宋",
        "collection_info": null
    },
    {
        "title": "赵从善母吉国夫人刘氏挽诗  其一",
        "author": "蔡戡",
        "content": "钟英推后族，择配得王孙。\n两大夫仍贵，三从母益尊。\n版舆欣就养，钿轴屡承恩。\n尚想平反日，慈颜一笑温。",
        "dynasty": "宋",
        "collection_info": null
    },
    {
        "title": "赵从善母吉国夫人刘氏挽诗  其二",
        "author": "蔡戡",
        "content": "令子方通显，神京更浩穰。\n珍羞供鼎食，綵服贲金章。\n大国初封吉，佳城忽葬防。\n贰卿哀慕切，老泪浥千行。",
        "dynasty": "宋",
        "collection_info": null
    },
    {
        "title": "刘公实母夫人董氏挽诗  其一",
        "author": "蔡戡",
        "content": "杏圃僊游远，桃源往事亏。\n名高孝妇传，词掞外孙碑。\n孟鼎方知贵，莱衣不復嬉。\n生男有如此，天道岂无知。",
        "dynasty": "宋",
        "collection_info": null
    },
    {
        "title": "刘公实母夫人董氏挽诗  其二",
        "author": "蔡戡",
        "content": "列寺名卿重，慈闱寿母尊。\n眼中看五世，膝下拥重孙。\n九九登遐算，三三达妙门。\n哀荣极终始，全福更何言。",
        "dynasty": "宋",
        "collection_info": null
    },
    {
        "title": "感事",
        "author": "蔡戡",
        "content": "亲旧频凋丧，于今能几人。\n光阴双转毂，富贵一微尘。\n自叹痴顽老，人怜衰病身。\n直饶心似铁，未免鬓如银。\n安乐能延寿，忧劳漫损神。\n平生齐得丧，六十六年春。",
        "dynasty": "宋",
        "collection_info": null
    },
    {
        "title": "送张子仪尚书起镇东阳",
        "author": "蔡戡",
        "content": "自古双溪山水乡，风流仍继沈东阳。\n禁庭久曳尚书履，辅郡方怀太守章。\n再世甘棠留勿翦，百年乔木鬰相望。\n公家况有青毡在，会见登庸坐庙堂。",
        "dynasty": "宋",
        "collection_info": null
    },
    {
        "title": "送蒋子立赴河南试  其一",
        "author": "蔡戡",
        "content": "槐花拂拂弄轻黄，白纻云趋翰墨场。\n鲁国儒冠能有几，长沙舞袖颇相妨。\n英材自是千人敌，小试犹争一日长。\n来岁皇都春色好，马蹄应带百花香。",
        "dynasty": "宋",
        "collection_info": null
    },
    {
        "title": "送蒋子立赴河南试  其二",
        "author": "蔡戡",
        "content": "平生天上张公子，一旦翻从地下游。\n不特文章传籍湜，定知礼乐付程仇。\n高山流水无真赏，白璧明珠勿暗投。\n他日大廷承顾问，好将忠谠荐宸旒。",
        "dynasty": "宋",
        "collection_info": null
    },
    {
        "title": "观雪  其一",
        "author": "蔡戡",
        "content": "天公一笑喜生春，坐见丘原物物新。\n素色连空迷俯仰，寒光借月作精神。\n千金子宴无虚日，万玉妃来不动尘。\n斗米如珠薪比桂，可怜扰扰雪中人。",
        "dynasty": "宋",
        "collection_info": null
    },
    {
        "title": "观雪  其二",
        "author": "蔡戡",
        "content": "干坤浩荡渺无涯，龙凤纵横落万家。\n似与宓妃矜态度，未应姑射并容华。\n排檐巧缀纤纤玉，着树齐开种种花。\n料得琼瑶天不惜，等閒狼籍委泥沙。",
        "dynasty": "宋",
        "collection_info": null
    },
    {
        "title": "用前韵  其一",
        "author": "蔡戡",
        "content": "裁霜翦水戏成春，琼蕊瑶华巧斗新。\n馿帽清寒诗得助，渔簑幽绝画通神。\n峰峦幻出千寻玉，宇宙空无一点尘。\n我欲乘风入阊阖，不知飞佩更何人。",
        "dynasty": "宋",
        "collection_info": null
    },
    {
        "title": "用前韵  其二",
        "author": "蔡戡",
        "content": "江梅欺压任横斜，愁杀西湖处士家。\n頼有冻醪供熟醉，断无杰句写芳华。\n玉楼不夜家家月，琼树先春处处花。\n想见寒江最奇绝，扁舟簑笠钓云沙。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "蔡戡",
        "content": "东君作意欲先春，故放千林火速新。\n风急乱飘初眩眼，地空远望忽迷神。\n檐楹不动垂冰柱，庭户无声糁玉尘。\n留取寒光待元夕，一时灯月付游人。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "蔡戡",
        "content": "不用扁舟寻故友，但穿败履访邻家。\n雪堂归去东坡老，云驭飞来萼绿华。\n稚子欢呼惊柳絮，佳人疑悞认梅花。\n出门天地俱无碍，却意江空月在沙。",
        "dynasty": "宋",
        "collection_info": null
    },
    {
        "title": "雪中端约相招因以诗简之",
        "author": "蔡戡",
        "content": "纤纤暮雨变飞霙，夜听敲窗泻竹声。\n柳絮因风诚可拟，梅花带月有余清。\n梁园公子方开宴，姑射神人最赋情。\n可笑寒儒无秀句，一诗聊欲问前盟。",
        "dynasty": "宋",
        "collection_info": null
    },
    {
        "title": "易地湖外喜而有作",
        "author": "蔡戡",
        "content": "平生何意作南游，直为饥驱不自由。\n天外飞鸢惊昨梦，峰前回雁唤离愁。\n再赓汉节君恩重，一笑潘舆喜气浮。\n惭愧向来三百指，团栾归去更何求。",
        "dynasty": "宋",
        "collection_info": null
    },
    {
        "title": "为赵氏题三桂堂",
        "author": "蔡戡",
        "content": "千佛联名未足多，书生荣遇已如何。\n钟英况出神明胄，接武仍登甲乙科。\n郗氏一枝犹可贵，燕山五桂未能过。\n矧君四世推良吏，信史垂芳永不磨。",
        "dynasty": "宋",
        "collection_info": null
    },
    {
        "title": "观雪",
        "author": "蔡戡",
        "content": "卧听跳珠落瓦沟，晓来飞雪冻云稠。\n晃观佛国三千界，幻出僊家十二楼。\n公子休夸梁苑宴，高人空泛剡溪舟。\n何如缚取吴元济，夜半衔枚入蔡州。",
        "dynasty": "宋",
        "collection_info": null
    },
    {
        "title": "再用观雪韵",
        "author": "蔡戡",
        "content": "幽居穷僻傍邗沟，晚岁天寒雪意稠。\n高卧但知深闭户，纵观何敢共登楼。\n寒惊远塞孤飞雁，重压清江独钓舟。\n遥想千官驰入贺，葱葱和气满皇州。",
        "dynasty": "宋",
        "collection_info": null
    },
    {
        "title": "忆故园梅花",
        "author": "蔡戡",
        "content": "遥忆家山千树梅，几年心力费栽培。\n雪中最喜登楼望，月下偏宜傍水开。\n东阁自怜诗兴懒，平泉不见信音来。\n主人行矣休官去，怨鹤惊猿勿浪猜。",
        "dynasty": "宋",
        "collection_info": null
    },
    {
        "title": "鴈荡",
        "author": "蔡戡",
        "content": "又持一节向东州，自怪平生欠此游。\n胜地百年开鴈荡，漏天千古泻龙湫。\n云生半岫轻随足，泉落空岩急打头。\n却恨昔贤无辙迹，谢公岭上更迟留。",
        "dynasty": "宋",
        "collection_info": null
    },
    {
        "title": "道中述怀",
        "author": "蔡戡",
        "content": "分阃南来两见秋，不才多病合归休。\n奔驰水陆三千里，经历江湖十四洲。\n鲈鲙莼丝怀古里，梅花雪片送行舟。\n自惭尸素终无补，只为忧边白尽头。",
        "dynasty": "宋",
        "collection_info": null
    },
    {
        "title": "送胡季玉还毗陵",
        "author": "蔡戡",
        "content": "瘴雨蛮烟昼不开，问君底事亦南来。\n外台总计惭无术，内府输珍信有才。\n我去鴈峰同北乡，子行梅岭带春回。\n故园花竹平安否，何日从容共一杯。",
        "dynasty": "宋",
        "collection_info": null
    },
    {
        "title": "元夕出游",
        "author": "蔡戡",
        "content": "九衢灯火万家春，岭外风光自可人。\n剩喜丰登好时节，会须打扑困精神。\n嬉游要属风流帅，衰懒何堪老病身。\n勉意追陪非得已，由来忧乐本吾民。",
        "dynasty": "宋",
        "collection_info": null
    },
    {
        "title": "思归  其一",
        "author": "蔡戡",
        "content": "世事端如一局碁，光阴还若掷梭飞。\n亡弓休问人得失，佩剑那知孰是非。\n每对西山看不厌，何当南浦送将归。\n不如从此扁舟去，江上秋高蟹正肥。",
        "dynasty": "宋",
        "collection_info": null
    },
    {
        "title": "思归  其二",
        "author": "蔡戡",
        "content": "久留瘴岭苦思归，安得身如越鸟飞。\n老去宦情真是薄，年来乐事觉全稀。\n衰颜得酒还如少，病骨添衣却似肥。\n只为莼鲈动归思，非关勇退早知几。",
        "dynasty": "宋",
        "collection_info": null
    },
    {
        "title": "登榕溪阁",
        "author": "蔡戡",
        "content": "公余赢得暂时休，归骑匆匆更少留。\n古木千章环美荫，危亭百尺枕清流。\n诗翁僊去留遗迹，病守重来访昔游。\n坐久西山衔落照，一行鸥鹭起汀洲。",
        "dynasty": "宋",
        "collection_info": null
    },
    {
        "title": "陪宪使登榕溪阁",
        "author": "蔡戡",
        "content": "归途重约使轺临，为爱榕溪十亩阴。\n俯瞰江流青一带，坐看山色碧千寻。\n共拚沉醉酬佳节，暂驻斜晖纵赏心。\n因念玉关人已老，不堪摇落又秋深。",
        "dynasty": "宋",
        "collection_info": null
    },
    {
        "title": "用前韵成二首一以谢宪使和章一以述怀  其一",
        "author": "蔡戡",
        "content": "五岭何烦汉节临，暂来南国种棠阴。\n诗亲老杜真无敌，迹访涪翁尚可寻。\n登览漫穷千里目，衰迟唯有五湖心。\n江山弹压归诗伯，诗赋梅花雪片深。",
        "dynasty": "宋",
        "collection_info": null
    },
    {
        "title": "用前韵成二首一以谢宪使和章一以述怀  其二",
        "author": "蔡戡",
        "content": "老去重阳又再临，等閒驹隙度光阴。\n虚名何苦劳方寸，直道焉能枉尺寻。\n夜雨梧桐惊客梦，秋风鲈鲙动归心。\n诏恩若许休官去，笑指山林远更深。",
        "dynasty": "宋",
        "collection_info": null
    },
    {
        "title": "再用前韵",
        "author": "蔡戡",
        "content": "当代名流共一临，胜游应不减山阴。\n寸莛讵可撞千石，短绠徒劳汲百寻。\n松竹要坚三友操，金兰默契二人心。\n时平岁稔文书省，缓引清觞莫厌深。",
        "dynasty": "宋",
        "collection_info": null
    },
    {
        "title": "丁未立春日读白乐天浩歌行不觉身年四十七之句时方悼亡有感而作",
        "author": "蔡戡",
        "content": "不觉身年四十七，此身虽在鬓如霜。\n平生意气空摧索，老去功名付渺茫。\n愁裏不知佳节至，尊前那復少年狂。\n梅花纸帐焚香坐，感旧伤怀泪两行。",
        "dynasty": "宋",
        "collection_info": null
    },
    {
        "title": "芍药",
        "author": "蔡戡",
        "content": "自古维扬厥草夭，露红烟紫不胜娇。\n郑风已久名溱洧，洛品犹堪压魏姚。\n痛饮莫辞金凿落，清标偏爱玉逍遥。\n楚狂小子嗟多病，坐对珍丛不自聊。",
        "dynasty": "宋",
        "collection_info": null
    },
    {
        "title": "过鄱阳湖适遇便风湖面如镜喜而有作",
        "author": "蔡戡",
        "content": "多谢江神不世情，为怜逐客送归程。\n一帆风力如飞疾，千里湖光似掌平。\n要是吾生仗忠信，自然此意格神明。\n反思宦路风波恶，屡触危机梦亦惊。",
        "dynasty": "宋",
        "collection_info": null
    },
    {
        "title": "十月十六日发南昌下半月过建康便风顺流日行二百里舟人云未有如此速者",
        "author": "蔡戡",
        "content": "钟陵一水下金陵，轻舸何劳半月程。\n千里快风衝雪浪，一天寒日弄霜晴。\n天公有意如相念，川后安流自不惊。\n料得还家时节近，买羊沽酒互逢迎。",
        "dynasty": "宋",
        "collection_info": null
    },
    {
        "title": "南昌大阅",
        "author": "蔡戡",
        "content": "自昔洪都地望雄，剑光直与斗牛通。\n角声悲壮秋风裏，旗影横斜晚照中。\n帘幕万家观小队，弓刀千骑拥元戎。\n此身虽老心犹壮，自笑凭鞍矍铄翁。",
        "dynasty": "宋",
        "collection_info": null
    },
    {
        "title": "滕王阁",
        "author": "蔡戡",
        "content": "杰阁峥嵘枕古城，公余扶病一登临。\n西山拄笏增诗兴，南浦飞帆动客心。\n白鸟去边迎落日，青林断处认遥岑。\n摩挲石刻空三嘆，吏部文章绝古今。",
        "dynasty": "宋",
        "collection_info": null
    },
    {
        "title": "至日书怀",
        "author": "蔡戡",
        "content": "自笑痴儿得许忙，闭门便觉日舒长。\n作诗拟学江西派，起疾多求海上方。\n老去光阴空嘆息，病逢时节转凄凉。\n可怜隻影无聊頼，儿女三人各一方。",
        "dynasty": "宋",
        "collection_info": null
    },
    {
        "title": "咏雪和介卿韵",
        "author": "蔡戡",
        "content": "诗翁咳唾自成珠，画笔新传粉墨图。\n大白赓酬金潋滟，小红团坐锦糢糊。\n纵观佛界成银色，疑入僊家醉玉壶。\n应笑阴何用心苦，愁吟终夜拨寒炉。",
        "dynasty": "宋",
        "collection_info": null
    },
    {
        "title": "再和前韵",
        "author": "蔡戡",
        "content": "郢客清歌若贯珠，迴风妙舞巧难图。\n漫空片片匀如翦，投隙纷纷密似糊。\n溪月一鈎窥玉镜，江梅千树插冰壶。\n何人乞我僊家帽，共傲禅床与药炉。",
        "dynasty": "宋",
        "collection_info": null
    },
    {
        "title": "浙东宪司会同年八人以诗记之",
        "author": "蔡戡",
        "content": "干道龙飞二纪前，一时再会八同年。\n诸公谁念广文冷，三已方知令尹贤。\n别乘达尊人共敬，轺车并驾我叨先。\n兰亭又见羣贤集，盛事宜将琬琰镌。",
        "dynasty": "宋",
        "collection_info": null
    },
    {
        "title": "重九日陪诸公游花田  其一",
        "author": "蔡戡",
        "content": "天遣奇花择地生，为怜体素更轻盈。\n一天秋色风光好，十顷寒香露气清。\n不特炉熏资剩馥，最宜宝髻缀繁英。\n凭谁移向琼林去，乞与江梅作弟兄。",
        "dynasty": "宋",
        "collection_info": null
    },
    {
        "title": "重九日陪诸公游花田  其二",
        "author": "蔡戡",
        "content": "此花亦是可怜生，刻玉融酥万数盈。\n素质更兼秋色静，幽香暗逐晓风清。\n不须篱菊浮纤蕊，好学官梅缀落英。\n来岁龙山高会在，又呼张丈唤殷兄。",
        "dynasty": "宋",
        "collection_info": null
    },
    {
        "title": "重九日陪诸公游花田  其三",
        "author": "蔡戡",
        "content": "作意登临快此生，爱花莫惜酒杯盈。\n水沉风味香仍远，冰雪肌肤韵更清。\n名字不须联十友，品题犹頼有三英。\n定知茉莉真瓜葛，连璧谁家弟与兄。",
        "dynasty": "宋",
        "collection_info": null
    },
    {
        "title": "重九日陪诸公游花田  其四",
        "author": "蔡戡",
        "content": "瑞叶嘉禾亦旅生，琼田十顷足丰盈。\n色侵粉面人争羡，香入奇熏心自清。\n宝盖缉成双缟带，筠笼采尽万琼英。\n若逢靖节为佳妃，肯让黄花作女兄。",
        "dynasty": "宋",
        "collection_info": null
    },
    {
        "title": "再成二诗录呈诸公  其一",
        "author": "蔡戡",
        "content": "渐老寻花学后生，琼玫折得我怀盈。\n纤枝瘦叶还相称，道骨僊风得许清。\n懒共山矾对春色，搀先篱菊荐秋英。\n由来玉树阶庭秀，不减风流谢氏兄。",
        "dynasty": "宋",
        "collection_info": null
    },
    {
        "title": "再成二诗录呈诸公  其二",
        "author": "蔡戡",
        "content": "为嫌桃李太麤生，晚殿羣芳不自盈。\n冷艷坐消三伏暑，高标独占九秋清。\n簪花拟欲酬佳节，落帽从教笑众英。\n最有诗翁被花恼，从今唤作友于兄。",
        "dynasty": "宋",
        "collection_info": null
    },
    {
        "title": "再用韵呈薛士昭提举",
        "author": "蔡戡",
        "content": "天公作戏为谁生，不数芳兰九畹盈。\n美景良辰无限好，奇花妙句有余清。\n一枝潇洒闺中秀，百卉纷华粪上英。\n闻道河东有三凤，诗名还是属难兄。",
        "dynasty": "宋",
        "collection_info": null
    },
    {
        "title": "拨置吏牍再作一诗以酬相恼之什",
        "author": "蔡戡",
        "content": "朝来衙集事还生，不觉文书几上盈。\n顾我尘埃败佳思，羡君心迹得双清。\n也知静色撩诗兴，无奈芜辞愧俊英。\n得句已推三昧手，论交当拜十年兄。",
        "dynasty": "宋",
        "collection_info": null
    },
    {
        "title": "偶得兄字再成一诗",
        "author": "蔡戡",
        "content": "年来习气尚书生，喜得珠玑箧笥盈。\n不羡奇葩争妩媚，且看丽藻斗新清。\n禅心欲向花前定，佳句难酬座上英。\n知是诗人故相恼，只愁无处问家兄。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "蔡戡",
        "content": "秋着寒花取次生，千丛向晓露珠盈。\n根灵不止芝房秀，香远仍分桂子清。\n弄雪飘飖疑玉女，迎风绰约认瑶英。\n品题自是推词伯，谁道诗中只庶兄。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "蔡戡",
        "content": "梅花料得是前生，楚些招魂魄已盈。\n却笑横枝太消瘦，不堪淡月助凄清。\n风流有客传花谱，火速无人集韵英。\n江左诗僧浑压倒，每惭得句犯师兄。",
        "dynasty": "宋",
        "collection_info": null
    },
    {
        "title": "用前韵简赵薛二丈  其一",
        "author": "蔡戡",
        "content": "谁遣閒愁百种生，消除惟有酒尊盈。\n自知老去风流尽，暂得官閒气味清。\n香阁寂寥谩隣女，罗帏调护想宗英。\n二君此举宜先罚，大白先浮伯雅兄。",
        "dynasty": "宋",
        "collection_info": null
    },
    {
        "title": "用前韵简赵薛二丈  其二",
        "author": "蔡戡",
        "content": "满目凄凉秋思生，寒香万本绿畴盈。\n风回兰蕙由来远，露浥蔷薇分外清。\n取次梳妆呈素面，等閒流落惜芳英。\n凤楼大手须公等，好把蛮笺寄老兄。",
        "dynasty": "宋",
        "collection_info": null
    },
    {
        "title": "用前韵简赵薛二丈  其三",
        "author": "蔡戡",
        "content": "瓜时正值一阳生，已见眉间喜气盈。\n诏下鰲头恩数宠，香含鸡舌省曹清。\n西湖好去穷清赏，南国无从恋蕣英。\n自此达尊兼德爵，不唯年事合推兄。",
        "dynasty": "宋",
        "collection_info": null
    },
    {
        "title": "游归来园追想主人高风恨不及见因赋二诗  其一",
        "author": "蔡戡",
        "content": "相门戚畹昔无邻，令代衣冠不乏人。\n怪底山林成独往，从渠钟鼎漫横陈。\n居官政自风流在，教子空余翰墨新。\n蕙帐寂寥人不见，几多花鸟怨青春。",
        "dynasty": "宋",
        "collection_info": null
    },
    {
        "title": "游归来园追想主人高风恨不及见因赋二诗  其二",
        "author": "蔡戡",
        "content": "几年奔走困尘埃，愧仰高风得得来。\n乔木参天应手种，好花夹路为谁开。\n芳辰不惜终朝醉，晚色何堪恶雨催。\n极目青林无限意，归鞍欲去更徘徊。",
        "dynasty": "宋",
        "collection_info": null
    },
    {
        "title": "岁暮有感",
        "author": "蔡戡",
        "content": "久困京尘厌剧烦，一麾江海养衰残。\n簿书丛裏身空老，鼓角声中岁又阑。\n赢得星星双鬓白，空余耿耿寸心丹。\n自怜憔悴今如许，盍向明时早挂冠。",
        "dynasty": "宋",
        "collection_info": null
    },
    {
        "title": "同顾广文游西湖",
        "author": "蔡戡",
        "content": "老来多病盍归休，祇为江山得少留。\n万顷澄波环胜境，千峰倒影漾中流。\n十年两作西湖长，一日同为北牖游。\n预约他时官事了，与君重醉百花洲。",
        "dynasty": "宋",
        "collection_info": null
    },
    {
        "title": "登岸山观用前韵",
        "author": "蔡戡",
        "content": "病足蹒跚好罢休，又登绝顶故迟留。\n霜明枫叶红如染，露挹岚光翠欲流。\n远目无穷休更望，赏心未足卜重游。\n超然胜绝非人世，疑是身居麟凤洲。",
        "dynasty": "宋",
        "collection_info": null
    },
    {
        "title": "水栀",
        "author": "蔡戡",
        "content": "谁移花本瓦盆中，怪底幽香度晓风。\n白石清泉助潇洒，疎枝瘦叶缀玲珑。\n晴窗坐对情无那，午枕清眠梦亦通。\n小品纷敷生意足，信知人力夺天工。",
        "dynasty": "宋",
        "collection_info": null
    },
    {
        "title": "不寐",
        "author": "蔡戡",
        "content": "独卧虚斋百念衰，枕边犹有数枝梅。\n青灯看尽愁肠断，画角吹残旅梦回。\n髮为忧时浑欲雪，心存报国未全灰。\n功名蹭蹬身先老，那更骎骎急景催。",
        "dynasty": "宋",
        "collection_info": null
    },
    {
        "title": "有感  其一",
        "author": "蔡戡",
        "content": "宦涂慾海久沉冥，自念虚为一世人。\n不向精微穷性理，多于蹇浅敝精神。\n休论今古无穷事，且乞江湖自在身。\n富贵功名付儿辈，一邱一壑任吾真。",
        "dynasty": "宋",
        "collection_info": null
    },
    {
        "title": "有感  其二",
        "author": "蔡戡",
        "content": "仕路驱驰老不堪，自怜踪迹徧东南。\n人间失意常八九，海内同心无二三。\n蝴蝶梦中心自适，蜗牛角上战方酣。\n要知世事皆虚幻，且向禅林更饱参。",
        "dynasty": "宋",
        "collection_info": null
    },
    {
        "title": "有感  其三",
        "author": "蔡戡",
        "content": "老来触目总堪悲，点检尊前事已非。\n方叹娇娆随月落，何堪樊素与春归。\n梨花着雨还空委，柳絮因风只欲飞。\n唯有庭前柏子树，岁寒相对两依依。",
        "dynasty": "宋",
        "collection_info": null
    },
    {
        "title": "有感  其四",
        "author": "蔡戡",
        "content": "蚤岁登瀛浪自期，一为俗吏困驱驰。\n平生不得文章力，老去宁求世俗知。\n到底粗官是男子，从渠了事笑痴儿。\n全家饱暖还知否，欲报君恩力已疲。",
        "dynasty": "宋",
        "collection_info": null
    },
    {
        "title": "有感  其五",
        "author": "蔡戡",
        "content": "我本湖山一老僧，业缘未断尚贪荣。\n重来且了前生债，死去宁须后世名。\n已绝尘嗔心不竞，那堪衰老病相萦。\n散花天女今何用，为问维摩作么生。",
        "dynasty": "宋",
        "collection_info": null
    },
    {
        "title": "有感  其六",
        "author": "蔡戡",
        "content": "百年光景急如梭，揽镜登楼奈若何。\n岁月不堪供把玩，亲朋已觉渐消磨。\n功名自是身心懒，忧惧端由患难多。\n富贵傥来非我有，恍如一枕梦南柯。",
        "dynasty": "宋",
        "collection_info": null
    },
    {
        "title": "自咏  其一",
        "author": "蔡戡",
        "content": "自怜衰病力难胜，岂不怀归畏友朋。\n随牒偶来真漫士，打包即去类孤僧。\n头颅种种何劳问，面目棱棱自取憎。\n頼有一廛今可老，不妨饮水曲吾肱。",
        "dynasty": "宋",
        "collection_info": null
    },
    {
        "title": "自咏  其二",
        "author": "蔡戡",
        "content": "浮生一梦疾南柯，白髮人间所阅多。\n土木形骸齐物我，萍蓬踪迹惯风波。\n可怜造化小儿耳，其奈痴顽老子何。\n毁誉是非何足较，百年颜跖共山阿。",
        "dynasty": "宋",
        "collection_info": null
    },
    {
        "title": "奉祠东归  其一",
        "author": "蔡戡",
        "content": "老来不復叹飘零，游宦真如水上萍。\n绵力何堪分阃寄，宽恩犹许奉祠庭。\n休夸仙去骑鲸李，剩喜归来化鹤丁。\n料得亲朋相慰藉，还惊双鬓失青青。",
        "dynasty": "宋",
        "collection_info": null
    },
    {
        "title": "奉祠东归  其二",
        "author": "蔡戡",
        "content": "书生贱分动多奇，浪得声名毁亦随。\n绝口不须谈世事，扪心唯有仗天知。\n人间变态浑如戏，眼底风光总是诗。\n白石清泉无限好，挂冠神武未为迟。",
        "dynasty": "宋",
        "collection_info": null
    },
    {
        "title": "书怀",
        "author": "蔡戡",
        "content": "扁舟东下自夷犹，胸次浑无一物留。\n世味横陈如嚼蜡，人生变灭似浮沤。\n休休且毕山林愿，去去空怀畎亩忧。\n自念秋毫皆帝力，衔环结草若为酬。",
        "dynasty": "宋",
        "collection_info": null
    },
    {
        "title": "江行阻风",
        "author": "蔡戡",
        "content": "鴈峰飘泊又经年，却忆槎头缩项鳊。\n三伏炎光真烁石，重湖骇浪远连天。\n快风坐阅千帆过，上水徒劳百丈牵。\n坎止流行随所遇，便当归去访林泉。",
        "dynasty": "宋",
        "collection_info": null
    },
    {
        "title": "舟过池阳许仓蔡守留饮不果赴以诗谢之",
        "author": "蔡戡",
        "content": "小泊池阳暮霭中，故人留我一尊同。\n归心已逐东流水，快意仍逢下水风。\n自念相逢非草草，也知别去太匆匆。\n归来独酌寒江上，空想宾筵蜡炬红。",
        "dynasty": "宋",
        "collection_info": null
    },
    {
        "title": "夜宿交石峡凌晨舟行适遇便风俄顷至小孤山",
        "author": "蔡戡",
        "content": "好风特特送征帆，百里俄惊指顾间。\n薄暮暂留交石峡，迟明已到小孤山。\n峰峦过目非吾有，鸥鹭无心似我閒。\n幸得年丰归去好，长腰玉粒未应悭。",
        "dynasty": "宋",
        "collection_info": null
    },
    {
        "title": "金陵道中",
        "author": "蔡戡",
        "content": "蚤年游历徧诸方，触处无心是道场。\n三已不须形喜愠，两来宁肯异炎凉。\n落霞孤鹜仍秋水，衰草残云又夕阳。\n天假一帆风力便，回头五日到家乡。",
        "dynasty": "宋",
        "collection_info": null
    },
    {
        "title": "东归喜而有作",
        "author": "蔡戡",
        "content": "投老何堪再落南，病躯宁敢望生还。\n空惭马援标铜柱，自分班超老玉关。\n万里梅花愁思外，五湖烟水梦魂间。\n诏恩幸喜归田里，旋筑新堂榜爱閒。",
        "dynasty": "宋",
        "collection_info": null
    },
    {
        "title": "荆溪即事",
        "author": "蔡戡",
        "content": "我爱荆溪拟卜居，万家人物在蓬壶。\n湖光潋滟新磨镜，山色葱茏罨画图。\n顾渚茶甘风袂爽，石亭梅老月轮孤。\n功名已矣君休问，一舸从教寄五湖。",
        "dynasty": "宋",
        "collection_info": null
    },
    {
        "title": "新居偶成二诗示邻人李子真  其一",
        "author": "蔡戡",
        "content": "薄宦归来卜数椽，悭囊倍费买山钱。\n地幽不减林泉盛，天阔浑疑风月偏。\n事与心违方问舍，客将老至合归田。\n平生豪气今如此，百尺楼高空自怜。",
        "dynasty": "宋",
        "collection_info": null
    },
    {
        "title": "新居偶成二诗示邻人李子真  其二",
        "author": "蔡戡",
        "content": "我得祇园十亩间，清沟一带巧萦环。\n芟夷丛竹通幽径，指点荒城当远山。\n欹枕清宵闻鹤唳，凭栏终日伴鸥閒。\n西邻頼有诗人在，二老风流任往还。",
        "dynasty": "宋",
        "collection_info": null
    },
    {
        "title": "爱閒堂",
        "author": "蔡戡",
        "content": "归来筑室傍城阴，旋揭新名雅意深。\n因病爱閒多得趣，逢场作戏亦何心。\n鸟鱼飞泳全真性，水石风流有至音。\n衰朽自知无所用，量才祇合在山林。",
        "dynasty": "宋",
        "collection_info": null
    },
    {
        "title": "刘公实以淮白为饷喜而作诗",
        "author": "蔡戡",
        "content": "食指朝来应吉占，淮鱼远寄喜开奁。\n肥鲜正自资糟粕，甘美何劳佐酪盐。\n未信鹿头堪并进，定知熊掌不能兼。\n慈闱一笑尝珍味，留与儿童例属餍。",
        "dynasty": "宋",
        "collection_info": null
    },
    {
        "title": "以淮白南京山药为子真太夫人寿即用前韵",
        "author": "蔡戡",
        "content": "鹊噪虚檐喜可占，奇熏得得出珍奁。\n山藷尚带中原土，淮白仍余东海盐。\n北物远来难再致，南烹久饫喜相兼。\n分甘拟作亲庭寿，料想齐眉亦共餍。",
        "dynasty": "宋",
        "collection_info": null
    },
    {
        "title": "和李子真八月十四日夜赏月之什",
        "author": "蔡戡",
        "content": "西园清夜喜追随，唯恐冰轮出海迟。\n不但旷怀皆我辈，要知痛饮是吾师。\n十分未放蟾盈魄，三匝先惊鹊遶枝。\n此夕清欢那復有，世间能得几人知。",
        "dynasty": "宋",
        "collection_info": null
    },
    {
        "title": "咏橘",
        "author": "蔡戡",
        "content": "江上霜明十月寒，枝头颗颗缀金丸。\n王孙抛却黄金弹，酒伴收归白玉槃。\n乍见浑疑卢橘熟，初尝犹带越梅酸。\n洞庭风味真相似，试与尊前比并看。",
        "dynasty": "宋",
        "collection_info": null
    },
    {
        "title": "以莲实饷李子真作诗为谢因用其韵",
        "author": "蔡戡",
        "content": "穷巷深居摆俗缘，幽芳偏爱小池莲。\n戏将凈色供斋钵，走送新房荐酒船。\n怀橘孰无慈母念，觅梨应有小儿怜。\n行看绿水芙蕖丽，漫遣登临忆仲宣。",
        "dynasty": "宋",
        "collection_info": null
    },
    {
        "title": "金坛灯市甚盛介卿见招不能往以诗谢之",
        "author": "蔡戡",
        "content": "可堪回首少年强，灯夕追游得许忙。\n老去情怀甘寂寞，年来节物转凄凉。\n出门有碍身如绊，异县相望道且长。\n漫想故人行乐处，水晶宫裏醉霞觞。",
        "dynasty": "宋",
        "collection_info": null
    },
    {
        "title": "灯夕不出偶成",
        "author": "蔡戡",
        "content": "晚岁光阴只自惊，眼中乐事叹何曾。\n雕鞍绣幰多游子，纸帐蒲龛一病僧。\n尘翳扫除方寸地，光明散作百千灯。\n维摩丈室跏趺坐，千息调匀唤不譍。",
        "dynasty": "宋",
        "collection_info": null
    },
    {
        "title": "奉酬介卿惜春之什",
        "author": "蔡戡",
        "content": "屈指骎骎向六旬，每于春事尚关情。\n病逢时节还虚度，老去光阴只暗惊。\n剩喜清新诗句好，休辞潋滟酒杯盈。\n荣枯代谢年年事，怪底鶑声诉不平。",
        "dynasty": "宋",
        "collection_info": null
    },
    {
        "title": "介卿送方竹杖以诗谢之",
        "author": "蔡戡",
        "content": "何必穷搜到大宛，仰山龙种出天然。\n直方自得坤爻动，坚瘦宜居灵寿先。\n剩喜登山扶病足，不妨倚壁伴清眠。\n故人若问今无恙，不似山僧故削圆。",
        "dynasty": "宋",
        "collection_info": null
    },
    {
        "title": "游金山",
        "author": "蔡戡",
        "content": "幞被归来万事轻，此行得得为登临。\n苍崖斗绝山浮玉，碧瓦鳞差地布金。\n千里江淮穷远目，十年尘土愧初心。\n何人为击中流楫，北望神州泪满襟。",
        "dynasty": "宋",
        "collection_info": null
    },
    {
        "title": "题东皋",
        "author": "蔡戡",
        "content": "归来相望筑东皋，千载风流独慕陶。\n两地林泉俱胜绝，二难人物总孤高。\n地连衡岳浮空翠，天与湘江隔世鏖。\n祇恐山灵回俗驾，可容暇日再游遨。",
        "dynasty": "宋",
        "collection_info": null
    },
    {
        "title": "燕坐小阁",
        "author": "蔡戡",
        "content": "丈室翛然一物无，平生习气痛消除。\n药炉经卷常为伴，酒盏茶瓶自作疎。\n老去头颅休更问，本来面目竟何如。\n泛观博览浑无用，且读西方贝叶书。",
        "dynasty": "宋",
        "collection_info": null
    },
    {
        "title": "雪中用王使君韵招介卿",
        "author": "蔡戡",
        "content": "江南雪片一冬深，欺压梅花瘦不禁。\n入地遗蝗应扫迹，连阡宿麦始抽心。\n幻成玉界清无滓，踏碎瑶阶迹可寻。\n剩喜扁舟来访我，何妨乘兴共清斟。",
        "dynasty": "宋",
        "collection_info": null
    },
    {
        "title": "雪中用前韵示汝咨汝功二侄",
        "author": "蔡戡",
        "content": "策试中庭雪已深，玉楼冻合冷难禁。\n哦成风絮频呵手，拨尽寒灰苦用心。\n梁苑巧粧花满树，蓝田幻出玉千寻。\n吾家二谢多才思，莫惜高吟更浅斟。",
        "dynasty": "宋",
        "collection_info": null
    },
    {
        "title": "次蔡介卿雪中见寄  其一",
        "author": "蔡戡",
        "content": "玄冥作意逞雄豪，陵压东君惨不骄。\n一气回春何太晚，羣阴见睍未全消。\n漫夸呈瑞宜新麦，那似为霖救旱苗。\n造物深机虽莫测，愿言六气自均调。",
        "dynasty": "宋",
        "collection_info": null
    },
    {
        "title": "次蔡介卿雪中见寄  其二",
        "author": "蔡戡",
        "content": "等閒栽遍小园花，剩拟春来赏物华。\n不觉琼英先满树，更看缟带暗随车。\n光摇玉镜冰初泮，冻屈金鈎草未芽。\n料得小桥人不到，江梅欺压任横斜。",
        "dynasty": "宋",
        "collection_info": null
    },
    {
        "title": "病中书",
        "author": "蔡戡",
        "content": "短褐颓然一病僧，支离瘦骨伴枯藤。\n扫除习气嗟犹在，摆脱尘缘愧未能。\n案上纵横堆药裹，箧中颠倒贮书縢。\n青鞋布袜从兹始，试叩如来大小乘。",
        "dynasty": "宋",
        "collection_info": null
    },
    {
        "title": "挽胡通判",
        "author": "蔡戡",
        "content": "胡公家学本中庸，挺挺云来有祖风。\n但得年皆余八十，何妨位不至三公。\n方期束帛迎申老，忽举空衣葬葛洪。\n江左祇今推甲族，庆源衮衮自无穷。",
        "dynasty": "宋",
        "collection_info": null
    },
    {
        "title": "齐子余侍郎挽诗  其一",
        "author": "蔡戡",
        "content": "玉笋班中第一人，堂堂风采照公卿。\n箕裘四世儒科贵，簪橐三朝法从荣。\n广厦细旃多启沃，黄扉青琐罄忠诚。\n经纶未了犹遗恨，信史空留后世名。",
        "dynasty": "宋",
        "collection_info": null
    },
    {
        "title": "齐子余侍郎挽诗  其二",
        "author": "蔡戡",
        "content": "哀荣终始冠当时，何况人生七十稀。\n岘首正思羊叔子，宣城还忆谢玄晖。\n松阶方俟甘泉对，蒿里俄惊朝露晞。\n他日西州忍重过，为公回首一霑衣。",
        "dynasty": "宋",
        "collection_info": null
    },
    {
        "title": "李粹伯侍御挽诗  其一",
        "author": "蔡戡",
        "content": "妙龄才气已无双，军阵飞扬翰墨场。\n白简空余遗藁在，锦囊应有近诗藏。\n生前且尽杯中物，死去犹堪地下郎。\n逸气不应埋宿草，会看千丈吐光芒。",
        "dynasty": "宋",
        "collection_info": null
    },
    {
        "title": "李粹伯侍御挽诗  其二",
        "author": "蔡戡",
        "content": "犹记当年玉笋班，凛然风采动朝端。\n壮怀漫拟麒麟阁，直气曾缨獬豸冠。\n太白风姿图像见，卫公英爽梦魂寒。\n四州巷哭多遗爱，留取甘棠勿翦残。",
        "dynasty": "宋",
        "collection_info": null
    },
    {
        "title": "胡长文给事挽诗  其一",
        "author": "蔡戡",
        "content": "中庸天下有胡公，儒者端宜给事中。\n华国高文推大手，回天谠论罄孤忠。\n晨班玉笋人何在，夜赐金莲事已空。\n惆怅故园招隠地，唯余猿鹤怨西风。",
        "dynasty": "宋",
        "collection_info": null
    },
    {
        "title": "胡长文给事挽诗  其二",
        "author": "蔡戡",
        "content": "大才深结九重知，亲洒宸章出禁闱。\n壶遂暮年非不遇，谢公雅志或相违。\n虎龙倍觉钟山重，龟鹤还从蜀道归。\n故吏门生半天下，空垂老泪一霑衣。",
        "dynasty": "宋",
        "collection_info": null
    },
    {
        "title": "钱大受挽诗  其一",
        "author": "蔡戡",
        "content": "少年豪气已如虹，抵掌论兵一世雄。\n智略独超伦辈上，功名只在笑谈中。\n弄兵坐扫潢池盗，卖剑潜回渤海风。\n恢復未酬人奄忽，佳城那忍葬滕公。",
        "dynasty": "宋",
        "collection_info": null
    },
    {
        "title": "钱大受挽诗  其二",
        "author": "蔡戡",
        "content": "淝水功名取次休，空令遗恨满沧洲。\n禁中新赐黄金带，天上俄成白玉楼。\n京岘儿童应堕泪，江淮草木亦生愁。\n一朝双剑齐飞去，会见光芒射斗牛。",
        "dynasty": "宋",
        "collection_info": null
    },
    {
        "title": "和胡秉彝敷文岩桂四首  其一",
        "author": "蔡戡",
        "content": "翠葆金英天与奇，清香十里已先知。\n春光不似秋光好，桃李纷纷何所施。",
        "dynasty": "宋",
        "collection_info": null
    },
    {
        "title": "和胡秉彝敷文岩桂四首  其二",
        "author": "蔡戡",
        "content": "移根月窟最珍奇，料得姮娥谁不知。\n挽住西风拚一醉，玉杯从此不徒施。",
        "dynasty": "宋",
        "collection_info": null
    },
    {
        "title": "和胡秉彝敷文岩桂四首  其三",
        "author": "蔡戡",
        "content": "独占秋光自一奇，深藏岩壑少人知。\n招还茉莉同为伴，欺压黄花不得施。",
        "dynasty": "宋",
        "collection_info": null
    },
    {
        "title": "和胡秉彝敷文岩桂四首  其四",
        "author": "蔡戡",
        "content": "秋入东山景物奇，花开亦遣野人知。\n二难佳句真连璧，顾我深惭嫫与施。",
        "dynasty": "宋",
        "collection_info": null
    },
    {
        "title": "端约遗墨梅以诗谢之  其一",
        "author": "蔡戡",
        "content": "先生出语已惊人，戏作梅花又逼真。\n眼底江山诗有助，胸中丘壑画精神。",
        "dynasty": "宋",
        "collection_info": null
    },
    {
        "title": "端约遗墨梅以诗谢之  其二",
        "author": "蔡戡",
        "content": "清香素质恼诗情，更倩挥毫为写真。\n共挽东风拚一醉，不须摹仿费精神。",
        "dynasty": "宋",
        "collection_info": null
    },
    {
        "title": "龚彦则送水栀小盆口占为谢",
        "author": "蔡戡",
        "content": "动人春色不须多，一点幽香叵奈何。\n薝卜林中谁折得，故令相恼病维摩。",
        "dynasty": "宋",
        "collection_info": null
    },
    {
        "title": "王东卿惠墨戏副之以诗因次韵谢之  其一",
        "author": "蔡戡",
        "content": "戏拈秃笔聊復尔，一翦吴淞半江水。\n归心已逐水东流，梦到家山四千里。",
        "dynasty": "宋",
        "collection_info": null
    },
    {
        "title": "王东卿惠墨戏副之以诗因次韵谢之  其二",
        "author": "蔡戡",
        "content": "枯槎怪石出天然，笔力挽回三百年。\n但见毫端侔造化，不知胸次藴天渊。",
        "dynasty": "宋",
        "collection_info": null
    },
    {
        "title": "王东卿惠墨戏副之以诗因次韵谢之  其三",
        "author": "蔡戡",
        "content": "挥翰等閒游戏尔，谁能十日画一水。\n烟云杳霭咫尺间，远势应须论万里。",
        "dynasty": "宋",
        "collection_info": null
    },
    {
        "title": "王东卿惠墨戏副之以诗因次韵谢之  其四",
        "author": "蔡戡",
        "content": "玉篸罗带故依然，吏部文章二百年。\n画笔诗篇两奇绝，正须妙手写龙渊。",
        "dynasty": "宋",
        "collection_info": null
    },
    {
        "title": "王东卿惠墨戏副之以诗因次韵谢之  其五",
        "author": "蔡戡",
        "content": "轩冕傥来真漫尔，稳泛潇湘弄烟水。\n凭君收入画图中，一抹云山数千里。",
        "dynasty": "宋",
        "collection_info": null
    },
    {
        "title": "王东卿惠墨戏副之以诗因次韵谢之  其六",
        "author": "蔡戡",
        "content": "近时画手说超然，小景仍推赵大年。\n谁识当家老摩诘，有如珠玉韫深渊。",
        "dynasty": "宋",
        "collection_info": null
    },
    {
        "title": "和胡端约岩桂六首  其一",
        "author": "蔡戡",
        "content": "万妃蕊佩影珊珊，沉水熏肌栗玉颜。\n曾记广寒宫裏见，谁移仙种下人间。",
        "dynasty": "宋",
        "collection_info": null
    },
    {
        "title": "和胡端约岩桂六首  其二",
        "author": "蔡戡",
        "content": "蔷薇清露染衣裳，绰约仙姿淡淡粧。\n碧玉参差张翠幄，黄金错落缀珠珰。",
        "dynasty": "宋",
        "collection_info": null
    },
    {
        "title": "和胡端约岩桂六首  其三",
        "author": "蔡戡",
        "content": "羞涩东篱九日黄，拒霜粗俗不宜霜。\n此花底事小如许，无那恼人风味长。",
        "dynasty": "宋",
        "collection_info": null
    },
    {
        "title": "和胡端约岩桂六首  其四",
        "author": "蔡戡",
        "content": "幽香拂拂影珊珊，宜在江梅伯仲间。\n懒对春风争妩媚，从他桃李自漫山。",
        "dynasty": "宋",
        "collection_info": null
    }
]