[
    {
        "uuid": "7c7a117ef22e567f363a674dc9fb49f2",
        "title": "宣城马御史酒阑一夕而西因以寄之御史尝留老马与予仆",
        "author": "梅尧臣",
        "content": "三更醉下陵阳峯，平明溪上去无踪。\n叉牙铁锁谩横绝，湿橹不惊潭底龙。\n断肠吴姬指如笋，欲剥玉棐将何从。\n短翎水鸭飞不远，那经细雨山重重。\n却顾旧埒老病马，尘沙历尽空龙钟。",
        "dynasty": "宋",
        "collection_info": null
    },
    {
        "uuid": "3c8c1077d7bc83f0a96324c57eec33f5",
        "title": "咏怀",
        "author": "梅尧臣",
        "content": "西方有鸟鼠，生死同穴居。\n物理固不测，孰言飞走殊。\n雄雌岂相匹，饮啄岂相须。\n一为枝上鸣，一为莽下趋。\n苟合而异嚮，世道当何如。",
        "dynasty": "宋",
        "collection_info": null
    },
    {
        "uuid": "89a3c0c58494fb99bd2bf158ab693f21",
        "title": "答冲雅上人遗草书并诗",
        "author": "梅尧臣",
        "content": "经月不出户，堂上多绿苔。\n忽有方外客，衣披稻畦来。\n来从青山下，手把纨素裁。\n笔草数行字，瘦蛇起春雷。\n渴墨未散雾，屈角麟欲开。\n装为两大轴，置我并琼瑰。\n懒瞋长鬚奴，挂壁不扫埃。\n智永与怀素，其名久崔嵬。\n师今继此学，入神在徘徊。\n未料辄以我，便比和羹梅。\n我心常苦酸，得姓何可能。",
        "dynasty": "宋",
        "collection_info": null
    },
    {
        "uuid": "ee667553d501c375c86d579e2314a2e3",
        "title": "读吴季野芝草篇",
        "author": "梅尧臣",
        "content": "阮生存咏怀，美彼曜朱堂。\n一荣不復枯，五色异众芳。\n众芳发朝露，俄以敛夕阳。\n丹茎起瓦砾，又匪媚栋梁。\n此禀由至和，君子要有常。",
        "dynasty": "宋",
        "collection_info": null
    },
    {
        "uuid": "1561f97827d98f22526763a5d8cc235c",
        "title": "送吴季野",
        "author": "梅尧臣",
        "content": "赠言必有规，无规固无言。\n强言苟无补，何异秋虫喧。\n君行蜀道难，不厌治轻轩。\n母殁未归土，女长未出门。\n谁能力为此，劳苦游墙藩。",
        "dynasty": "宋",
        "collection_info": null
    },
    {
        "uuid": "b3ed6c0e7fd05af457644d6427510b20",
        "title": "袁大监挽词三首  其一",
        "author": "梅尧臣",
        "content": "昔罢宣城守，将归尚抚予。\n殷勤为开径，惨怆遂登车。\n告老闻还楚，遗荣喜效疏。\n西山忽埋玉，松露助涟如。",
        "dynasty": "宋",
        "collection_info": null
    },
    {
        "uuid": "28126e9f7c71d9b7c76dc646932dd04a",
        "title": "袁大监挽词三首  其二",
        "author": "梅尧臣",
        "content": "西蜀何夫子，濡毫作冢铭。\n辽辽传耳目，炳炳若丹青。\n罢市知遗爱，存祠识旧形。\n生刍莫能置，江阔底沧溟。",
        "dynasty": "宋",
        "collection_info": null
    },
    {
        "uuid": "79c07f2cecbd4221ff24c517956cca60",
        "title": "袁大监挽词三首  其三",
        "author": "梅尧臣",
        "content": "不向斗牛望，已闻风雨哀。\n沉埋太阿剑，毁折豫章材。\n百炼饱于锻，九层谁起台。\n平生嗟泯泯，逝水讵重来。",
        "dynasty": "宋",
        "collection_info": null
    },
    {
        "uuid": "0d855559f9b339f1243842f753be85e5",
        "title": "篱上牵牛花",
        "author": "梅尧臣",
        "content": "楚女雾露中，篱上摘牵牛。\n花蔓相连延，星宿光未收。\n采之一何早，日出颜色休。\n持置梅卤间，染姜奉盘羞。\n烂如珊瑚枝，恼翁牙齿柔。\n齿柔不能食，粱肉坐为雠。",
        "dynasty": "宋",
        "collection_info": null
    },
    {
        "uuid": "25db013163801add135bd05f865a42f4",
        "title": "吴正仲同诸宾泛舟归池上",
        "author": "梅尧臣",
        "content": "轻舟与客归，竹下闲棋局。\n煮鲎吴味新，篘醪楚酿熟。\n风吹山雨来，冷射肤生粟。\n醉昏笑语同，不看西斋录。",
        "dynasty": "宋",
        "collection_info": null
    },
    {
        "uuid": "5051869fec12d6eeba6fff4a84f132df",
        "title": "吴季野话抚州潜心阁",
        "author": "梅尧臣",
        "content": "高阁潜心所，图书曝蠹收。\n青山随宅转，远水向门流。\n迤逦看无厌，潺湲听不休。\n一闻秦洞说，便欲泛渔舟。",
        "dynasty": "宋",
        "collection_info": null
    },
    {
        "uuid": "5048922bf099439293f415ce4557ce53",
        "title": "咏怀  其一",
        "author": "梅尧臣",
        "content": "一身头面间，所用盖有长。\n两耳主于聪，两目主于光。\n维鼻主于嗅，维舌主于尝。\n以耳辨黑白，以目分宫商。\n以鼻识酸咸，以舌闻嗅香。\n各各反尔用，安得无悲伤。\n此能而兼彼，自劳由不量。\n寄言世上人，欣欣蹈其常。",
        "dynasty": "宋",
        "collection_info": null
    },
    {
        "uuid": "82e5344683ef64df01e866579b076c74",
        "title": "咏怀  其二",
        "author": "梅尧臣",
        "content": "东方有野父，禳田一豚蹄。\n復操一盂酒，祝谷满吾栖。\n百金请救兵，所欲奢所赍。\n彼何滑稽生，仰天独笑齐。",
        "dynasty": "宋",
        "collection_info": null
    },
    {
        "uuid": "d04cf7aa057362ce79b4c53ccc3c81fd",
        "title": "咏怀  其三",
        "author": "梅尧臣",
        "content": "自余居田里，未免病与贫。\n常把神农书，每以药物亲。\n处方犹持法，义比君使臣。\n但恨无余资，岂及疗我邻。\n笔头不中书，聊可备急人。\n昨日除吏来，吾邦为长民。\n欲溺復燃灰，败笔前已陈。",
        "dynasty": "宋",
        "collection_info": null
    },
    {
        "uuid": "a833b1173fea41c3dc5d6275ad3c95a3",
        "title": "咏怀  其四",
        "author": "梅尧臣",
        "content": "风驱暴雨来，雷声出云背。\n若决千仞溪，追奔下天铠。\n堂堂亚夫军，吴楚不足碎。\n旱气沃原田，烦蒸洗阛阓。\n深料生注射，聚沫犹壅碍。\n青葱草树鲜，断殁虹霓在。\n向晚留霁晖，天容染新黛。",
        "dynasty": "宋",
        "collection_info": null
    },
    {
        "uuid": "4cb4c080675060c66a9d87c4a898d44f",
        "title": "送人入都下",
        "author": "梅尧臣",
        "content": "梁虽千里近，楚隔九江深。\n卑湿嗟犹剧，炎蒸老不禁。\n高怀云出没，寄信鸟浮沉。\n君去逢亲旧，微吟亦见心。",
        "dynasty": "宋",
        "collection_info": null
    },
    {
        "uuid": "0ca52f3c4652d17ff70bafa26e427179",
        "title": "送毛秘校罢宣城主簿被荐入补令",
        "author": "梅尧臣",
        "content": "良骥不必大，腾羁已超迈。\n良弓不待寒，调弦自劲快。\n宣城古大邑，听讼易聋聩。\n君能抉其塞，宰与民共頼。\n自当割鸡用，刃必无钝败。\n尝闻开元时，令长多赐戒。\n戒石今尚存，世异事不背。\n以此赠行行，无酒勿我怪。",
        "dynasty": "宋",
        "collection_info": null
    },
    {
        "uuid": "a063c77a722772c30abb2a83e3972fe0",
        "title": "鸭脚子",
        "author": "梅尧臣",
        "content": "魏帝昧远图，于吴求斗鸭。\n乃为吴人料，重玩志已陿。\n江南有嘉树，修耸入天插。\n叶如栏边迹，子剥杏中甲。\n持之奉汉宫，百果不相压。\n非甘復非酸，淡苦众所狎。\n千里竞赍贡，何异贵争啑。",
        "dynasty": "宋",
        "collection_info": null
    },
    {
        "uuid": "e813dd7825d9c731fbf931f78a2d6ae3",
        "title": "八月十五日夜东轩",
        "author": "梅尧臣",
        "content": "隔竹已见月，清光度溪来。\n移影上素壁，与我相徘徊。\n是夜正中秋，天地雾露开。\n人疑玉兔出，药仵不生埃。\n嫦娥倚冰轮，艳色若自媒。\n他夕岂不好，物意为之摧。",
        "dynasty": "宋",
        "collection_info": null
    },
    {
        "uuid": "447c532460e78efec5a7c9eb08f3523d",
        "title": "送杨辩青州司理",
        "author": "梅尧臣",
        "content": "儒者服襃衣，气志轻王公。\n一落该网中，折节长俯躬。\n山东多豪士，片言不可穷。\n青土饶嘉枣，无以人钝蒙。\n彼知南楚轻，强始必弱终。\n矫志合其情，乃是吾徒通。\n行当问友生，为我举杯空。",
        "dynasty": "宋",
        "collection_info": null
    },
    {
        "uuid": "5d2da335a3d0673d6b5863ef1803d2fb",
        "title": "隠静山访怀贤上人不遇",
        "author": "梅尧臣",
        "content": "松上垂青蔓，蒲根泻碧泉。\n高僧来不见，却返五峯前。",
        "dynasty": "宋",
        "collection_info": null
    },
    {
        "uuid": "f2874bd7aa54e941b578c3d5a89584c1",
        "title": "游隠静山",
        "author": "梅尧臣",
        "content": "心存名山久，积岁未及游。\n将过值风雨，路不通马牛。\n丁壮四五人，篮轝时更休。\n转谷逢烟火，下隰多田畴。\n偃穟黄压亩，刈麻东盈丘。\n始觉山门深，长松如腾虬。\n直上百余尺，苍髯叶修修。\n五峯迎人来，冷逼台殿秋。\n石泉出云中，引入舍下流。\n缘源至岩口，岩底鱼可钩。\n天昏碧溪去，果熟青猿偷。\n草树不尽识，自起诗人羞。\n溅溅涧水浅，苒苒菖蒲稠。\n菖蒲花已晚，菖蒲茸尚柔。\n灵根采九节，试共野僧求。\n逡巡能致之，衰疾无甚忧。\n昔闻有释子，渡江用杯浮。\n栖心向兹地，埋骨在林陬。\n驳阴漏斜光，徒欲穷巅幽。\n夜还南陵郭，几落猛虎喉。",
        "dynasty": "宋",
        "collection_info": null
    },
    {
        "uuid": "f1dd0f570ca3f59e0b0cf29a86d6ba9d",
        "title": "路咏",
        "author": "梅尧臣",
        "content": "五里十里销磨尽，千蹄万蹄来往踪。\n古今不是不经历，踏破青山重復重。",
        "dynasty": "宋",
        "collection_info": null
    },
    {
        "uuid": "80e2c264e5dd17dbbb49781221ab7ffd",
        "title": "次韵和吴正仲以予往南陵见寄兼惠新醖早蟹",
        "author": "梅尧臣",
        "content": "我念仲氏疾，走毂不暇膏。\n久处田园閒，风日惯犯冒。\n暮过春谷溪，亭长或前劳。\n乃心在手足，岂得事请造。\n邑僚相哀怜，曾未曰简傲。\n朝夕论药品，况是素所好。\n颇能识精麤，固靡穷突奥。\n吾亲日倚户，西首只待报。\n不知羸苶剧，饮饵须谕导。\n既平忧已宽，胜境思一到。\n原田经秋霖，步履畏宿潦。\n山中趣多幽，松下浄不扫。\n言归尚泥涂，云绽喜暂曝。\n还将奉谈笑，近已逢问耗。\n入门得寄诗，欲览整白帽。\n酒壶及霜蟹，致酿知谈操。\n岂同里中俗，唯罪往不告。\n醉来夜挥毫，明月为绝倒。",
        "dynasty": "宋",
        "collection_info": null
    },
    {
        "uuid": "287065a8143b9a76ef606aab4142b0be",
        "title": "书席语送马御史",
        "author": "梅尧臣",
        "content": "天意漫漫物自供，闻香能至是喧蜂。\n野人割蜜不须尽，留与寒脾作御冬。",
        "dynasty": "宋",
        "collection_info": null
    },
    {
        "uuid": "4a9bcb3d618ed91d33f96b3bd047dcf2",
        "title": "送李南玉",
        "author": "梅尧臣",
        "content": "小人贫于资，君子贫于时。\n小人富于货，君子富于辞。\n贫虽同寒饥，富不同路岐。\n彼富殁则已，此富名不移。\n丈夫事百变，未死安可期。\n明明趋财利，莫恤前人嗤。\n举家如春蚕，仰食不可迟。\n况念宿债窘，何愧贱士为。\n买臣尝负薪，相如犹涤巵。\n君思此二人，信吾言不欺。\n迩者有赵壹，穷愤自兴诗。\n乘骥抱美玉，乐与和未知。\n古来鲜逢遇，后世无苦悲。",
        "dynasty": "宋",
        "collection_info": null
    },
    {
        "uuid": "9eb6e6a40e73f7a8a7520d1bcbbfefc3",
        "title": "代书寄鸭脚子于都下亲友",
        "author": "梅尧臣",
        "content": "予指老无力，不能苦多书。\n书苟过百字，便觉筋挛拘。\n京都多豪英，往往处石渠。\n作书未可周，寄声亦已疎。\n后园有嘉果，远赠当鲤鱼。\n中虽闻尺素，加餐意何如。",
        "dynasty": "宋",
        "collection_info": null
    },
    {
        "uuid": "1a73966c860d48f0099e889de53e2240",
        "title": "秋日家居",
        "author": "梅尧臣",
        "content": "移榻爱晴晖，翛然世虑微。\n悬虫低復上，斗雀堕还飞。\n相趁入寒竹，自收当晚闱。\n无人知静景，苔色照人衣。",
        "dynasty": "宋",
        "collection_info": null
    },
    {
        "uuid": "3eeed0240d898035f746e1a135d4a53d",
        "title": "昭亭别施度支",
        "author": "梅尧臣",
        "content": "昭亭送客地，来往四十年。\n常视松端日，每稽潭上船。\n风移虎旗脚，寒入牛童肩。\n待访名山去，相期庐阜前。",
        "dynasty": "宋",
        "collection_info": null
    },
    {
        "uuid": "8d49cbced7f845b222d1bc4ade02afff",
        "title": "潘歙州话庐山",
        "author": "梅尧臣",
        "content": "潘侯话庐山，落落尤可伏。\n初云江上来，远见云中瀑。\n舍舟到云外，观瀑已岩麓。\n往往逢平田，攒攒爱深木。\n竹门悬径微，源水阴藤覆。\n坐石浸两骹，炎肤起芒粟。\n夕阳穿万峯，高下相出缩。\n寻常杳不分，但被烟岚畜。\n绝顶水底花，开谢向渊腹。\n风力岂能加，日气岂能𣋉。\n揽之不可得，滴沥空在掬。\n夜昏投僧居，孤灯望溪曲。\n忽闻清磬音，渐近幽林屋。\n止侯休多谈，已满我心目。\n怀游二十年，梦寐今固熟。\n何当借轻舠，一往如飞鹜。",
        "dynasty": "宋",
        "collection_info": null
    },
    {
        "uuid": "e9b7f12a3641c5ec7f1d5e3f20d77368",
        "title": "秋日村行",
        "author": "梅尧臣",
        "content": "溪雾昼又收，山村夜初晦。\n饥禽来往飞，远树清红碎。\n原上楚牛童，屋头吴妇碓。\n鸡肥酒已熟，野老邀同辈。",
        "dynasty": "宋",
        "collection_info": null
    },
    {
        "uuid": "1f02bb69ff81915707c7c3bd06d0955f",
        "title": "吴正仲遗蛤蜊",
        "author": "梅尧臣",
        "content": "紫缘常为海错珍，吴乡传入楚乡新。\n罇前已夺蟹螯味，当日莼羹枉对人。",
        "dynasty": "宋",
        "collection_info": null
    },
    {
        "uuid": "0ea0f6e2fe9910c09eecc15170ae374e",
        "title": "送潘歙州",
        "author": "梅尧臣",
        "content": "一见新安守，便若新安江。\n洞澈物不隔，演漾心所降。\n远指治所山，已入邻斋窗。\n捧舆登南岭，策马怀旧邦。\n养亲将为寿，倾甘抱玉缸。\n观军将劳士，脔肥堆羊腔。\n下车谈诗书，上世拥旄幢。\n勿窥渊游鳞，无吠夜惊尨。\n他日闻课第，天下谁能双。",
        "dynasty": "宋",
        "collection_info": null
    },
    {
        "uuid": "d61c4be593c6093a88dea9ab4538b3a0",
        "title": "马都官行之惠黄柑荔枝醋壶",
        "author": "梅尧臣",
        "content": "染霜胡甘熟，烘日荔枝美。\n橘柚未为精，葡萄安可拟。\n郭生始能赞，魏文何谬比。\n二果皆世珍，乃遗及贱士。\n而復副醇{酉盆}，或乞自诸己。\n岂唯享远味，终得为直矣。",
        "dynasty": "宋",
        "collection_info": null
    },
    {
        "uuid": "1c52d0f0361c9ac855f366b0c0aa3626",
        "title": "前以甘子诗酬行之既食乃绿橘也顷年襄阳人遗甘予辨是绿橘今反自笑之",
        "author": "梅尧臣",
        "content": "昔辨荆州悞，今为越叟迷。\n黄甘与绿橘，正似珷玞圭。",
        "dynasty": "宋",
        "collection_info": null
    },
    {
        "uuid": "82bb4fd6f94177477ce30a1c6b889b58",
        "title": "新安潘侯将行约游山门寺予以泞淖遂止因为诗以见怀",
        "author": "梅尧臣",
        "content": "苍山自为门，呀豁异镌镵。\n路通石壁尽，潦起田穟陷。\n傍岭有结庐，潜潭浄于鑑。\n闻之固欲往，久雨湿泥埿。\n莫陪太守车，然诺岂诳赚。\n遥遥桥上去，望望马犹站。\n畏滑不肯行，非关惜鞯䪌。",
        "dynasty": "宋",
        "collection_info": null
    },
    {
        "uuid": "b5aafd440a68399fae71c312e8f0b9f7",
        "title": "依韵自和送诗寄潘歙州",
        "author": "梅尧臣",
        "content": "潘侯擅诗笔，五色神授江。\n世家有大勋，佐舜同厖降。\n子孙逢太平，少小事书窗。\n源流本慷慨，吐论皆经邦。\n量犹函牛鼎，吾徒媿罂缸。\n开口必典实，省腹唯空腔。\n作者过我门，应笑无戟幢。\n穷老在弊庐，何异守户尨。\n有心希买交，白璧无一双。",
        "dynasty": "宋",
        "collection_info": null
    },
    {
        "uuid": "94bbc6c2ce651243db2a7ea72364eb6c",
        "title": "避为师依韵答李献甫",
        "author": "梅尧臣",
        "content": "蛟龙养鬐鬛，当在浩浩浔。\n虎豹养文采，当在巍巍岑。\n我无太山高，我无沧海深。\n斗水与堆阜，恐未慰此心。",
        "dynasty": "宋",
        "collection_info": null
    },
    {
        "uuid": "75e39bf5553a60fb48a0cbf5decac3cd",
        "title": "送李逢原",
        "author": "梅尧臣",
        "content": "祢衡负其才，沉没鹦鹉洲。\n李白负其才，飘落沧江头。\n后亦多效此，才薄空覊囚。\n文章本济时，反不能自周。\n吾尝戒吾曹，慎勿异尔流。\n臧仓毁孟轲，桓魋迫圣丘。\n虽云推之天，未免皇皇求。\n吾今重子学，无力荐公侯。\n行当思吾言，非教子佞柔。",
        "dynasty": "宋",
        "collection_info": null
    },
    {
        "uuid": "02a3e1c006318808a6ab81d130636040",
        "title": "重送李逢原归苏州",
        "author": "梅尧臣",
        "content": "吴客归从楚，霜华着马蹄。\n倦童持弊橐，呼艇过寒溪。\n索寞区中饭，依稀日午鸡。\n张仪犹舌在，不必愧于妻。",
        "dynasty": "宋",
        "collection_info": null
    },
    {
        "uuid": "a0989ede5876b7d450f7745b06c2b561",
        "title": "黄国博遗银鱼干二百枚",
        "author": "梅尧臣",
        "content": "干若会稽笋，色比荆州银。\n熟宜煨栗火，饮助拥炉人。\n低阴欲飞雪，酒微生颊热。\n海上使方来，多饟不为餮。",
        "dynasty": "宋",
        "collection_info": null
    },
    {
        "uuid": "6fb402b9594764597e7879dd7bc1c2c3",
        "title": "三和寄潘歙州",
        "author": "梅尧臣",
        "content": "昔固闻陆海，今復有潘江。\n文章吞时英，光芒瞻星降。\n如游太室阳，仰见玉女窗。\n高才生大国，试政来远邦。\n道傍一相顾，冰壶临瓦缸。\n逸骥美丰肉，老䍽惭瘦腔。\n藻咏答下俚，玉铃锵宝幢。\n寻言不悟言，自笑趁块尨。\n终知将门豪，射雕常贯双。",
        "dynasty": "宋",
        "collection_info": null
    },
    {
        "uuid": "3adcfbb6fbf4108012af3ce32ac5ff04",
        "title": "送天台李令庭芝",
        "author": "梅尧臣",
        "content": "吾闻天台久，未见天台状。\n去海知几里，去天知几丈。\n峯岭隠与出，岩壑背与向。\n云雷反在下，泉瀑反在上。\n幽深无穷窥，杳渺无穷望。\n至险可悸栗，至怪可骇丧。\n石桥弯长弓，跨绝絃未放。\n当时白道猷，平步入青嶂。\n去为六百石，亦见志所尚。\n子欲广异闻，可以一寻访。",
        "dynasty": "宋",
        "collection_info": null
    },
    {
        "uuid": "e70aa70e52f059df063e7ce748116f94",
        "title": "李令将行返遗以茶",
        "author": "梅尧臣",
        "content": "宏词郎，姑苏住，千千蚨母丝绳度。\n谁将为寿不肯收，上马慨然如脱兔。\n独持茶丳过江来，已把赠人空手去。\n雨雪绥绥出楚关，我无鲁酒徒相顾。",
        "dynasty": "宋",
        "collection_info": null
    },
    {
        "uuid": "df62df7901153a54012fe238d43e42ec",
        "title": "十一月十二日赛昭亭神",
        "author": "梅尧臣",
        "content": "冷雨凝雪未成雪，潭空鱼寒归石穴。\n长篙扣穴倩鲤鱼，寄信山头来奠设。\n鱼传水鸟飞上山，山木槎槎干吹咽。\n旋灰起角巫鼓鸣，漆俎铜盘颤牲血。\n瑟琶嘈嘈神降言，福汝佑汝无灾蘗。\n西向啐饮东向迴，溪心却望山崔嵬。",
        "dynasty": "宋",
        "collection_info": null
    },
    {
        "uuid": "0a5bab96201afd964f2d4f1e299bfffd",
        "title": "依韵和吴正仲冬至",
        "author": "梅尧臣",
        "content": "流光冉冉即衰迟，物趣迴环似转规。\n长景已知今日至，孤怀不比少年时。\n阻陪上閤鸳鸾后，且与南州父老期。\n况有舂禾新酒熟，百分休放手中巵。",
        "dynasty": "宋",
        "collection_info": null
    },
    {
        "uuid": "96bbd9857de48a8e9015c44105defe29",
        "title": "施君挽歌",
        "author": "梅尧臣",
        "content": "哀铎悽悽裏，铭旌杳杳中。\n涧云销繐帐，山雨入蒿官。\n世路行来久，泉途去莫穷。\n素吟应共葬，饮韵在松风。",
        "dynasty": "宋",
        "collection_info": null
    },
    {
        "uuid": "7b3155b8e592afb8cab66c589d30309c",
        "title": "泾尉徐绛于其廨得鲁公破碑二十六字近又于碑阴得二十八字寄予及吴正仲正仲有诗答亦答之",
        "author": "梅尧臣",
        "content": "颜公忠血化为碧，颜公奇笔留在石。\n十存三四復不完，完者椎模少棱壁。\n许昌断碣称最佳，已经田火侵钩画。\n今復泾山好事人，别识偶得从粪砾。\n青天云破星辰明，牵牛半没河叙白。\n日来翻覆又覩字，久苦堙埋窟蝼蝈。\n碑身上下亡八九，况乃龟蚨与螭额。\n不知岁月纪述由，真卿二字如新蹟。\n蚕头缺齾燕尾断，斩玉摧金竞𦵧藉。\n颜公名与乔岳齐，置在穷乡犹弃掷。\n孤城野鬼多神灵，守此隳残应自惜。\n不虞发掘出幽沉，泣雨霏霏愁向夕。\n毡敲墨刷将寄谁，不付惊弦付鸾翮。\n鸾飞万里徧八荒，岂止持传吴楚客。\n中郎有孙能此书，要官木刻输金帛。\n方为大尹虽少闲，得之究玩如毂炙。\n我鬓蓬然两眼花，欲学辛勤定无益。\n人生爱留身后名，□□立勋书史册。\n□□终知有磨灭，至刚可销坚可折。\n欲图亿载安所设，世上转头方耳热。",
        "dynasty": "宋",
        "collection_info": null
    },
    {
        "uuid": "ebd621d79a45a14f807a8011a1c80102",
        "title": "杜和州寄新醅吴正仲云家有海鲜约予携往就酌逡巡又云幙中有会且罢此饮",
        "author": "梅尧臣",
        "content": "淮南寄我玉醅酒，白蚶海月君家有。\n欲持就味明日期，穷羹易覆已反手。\n从事开筵不可辞，燕脂秀脸罗前后。\n长颈善讴须剩讴，只恐老来欢意休。",
        "dynasty": "宋",
        "collection_info": null
    },
    {
        "uuid": "3baa99bbef8499eb0fdca3a690ac8876",
        "title": "依韵答吴正仲罢饮",
        "author": "梅尧臣",
        "content": "君辞予家倾蚁醅，自有嘉味须持来。\n青篾络缾方出户，红粧侑席已邀杯。\n穷愁一饮犹关分，侧望羣贤不可陪。\n静坐纸窗无所得，只将文字眼前堆。",
        "dynasty": "宋",
        "collection_info": null
    },
    {
        "uuid": "608cf76018a1e03b5c368f62156d6b4a",
        "title": "送王景宪奉职",
        "author": "梅尧臣",
        "content": "清羸将家子，苦节自寒儒。\n四壁我何有，一钱君亦无。\n下滩船自急，闻雁日将晡。\n行爱青山口，人烟事网罛。",
        "dynasty": "宋",
        "collection_info": null
    },
    {
        "uuid": "dfa82ca4639767c2be1380a0e6693c41",
        "title": "读毛秘校新诗",
        "author": "梅尧臣",
        "content": "毛公明于诗，其系宜善续。\n前示五长篇，大须倾几曲。\n岂特元和间，咳唾成珠玉。",
        "dynasty": "宋",
        "collection_info": null
    },
    {
        "uuid": "8f1cd0bc96c903920236ef80a5ad3cea",
        "title": "送允从上人还庐山",
        "author": "梅尧臣",
        "content": "山高云在下，诸壑藏半空。\n千重万重翠，正望落日中。\n不知野僧归，石径寒易通。\n松间无人扫，陨叶如断鬉。\n独行逢暮寒，衣裂溪上风。",
        "dynasty": "宋",
        "collection_info": null
    },
    {
        "uuid": "6733fc6a7b020708e40b14679657aba4",
        "title": "依韵诸公寻灵济重台梅",
        "author": "梅尧臣",
        "content": "梅要山傍水次栽，非同弱柳近章台。\n重重叶叶花依旧，岁岁年年客又来。\n虽爱千枝竞繁密，还嗟短髮已衰颓。\n郎官博士留车骑，拥蔽修篁为斫开。",
        "dynasty": "宋",
        "collection_info": null
    },
    {
        "uuid": "80af0bb366c2ae021a667d9e72d828dc",
        "title": "和正仲再和罢饮",
        "author": "梅尧臣",
        "content": "吴味期君强饮开，楚醅因我破愁来。\n何言合美将虚馆，却忆争妍就捧杯。\n夜霰已先庭雪集，单衣难与毳裘陪。\n践盟几欲驱车去，尘事无端日日堆。",
        "dynasty": "宋",
        "collection_info": null
    },
    {
        "uuid": "dd2b422186947314f7e9224999d1892c",
        "title": "和韵三和戏示",
        "author": "梅尧臣",
        "content": "笭箐画蛤瓦缸醅，海若淮壖各寄来。\n将学时人斗牛饮，还从上客舞娥杯。\n蓬蒿自有蒋生乐，珠翠宁容郑氏陪。\n莫计暄寒与风雪，古来黄土北邙堆。",
        "dynasty": "宋",
        "collection_info": null
    },
    {
        "uuid": "5b988619a9d3db04cb1ad9587cf25f81",
        "title": "嘉雪应祈呈权郡通判",
        "author": "梅尧臣",
        "content": "腊近冬残云未合，江南青壠麦休肥。\n谁将太守随车雨，一夜从风作雪飞。",
        "dynasty": "宋",
        "collection_info": null
    },
    {
        "uuid": "7780be8e01bdd32fee1d4fba81f3a000",
        "title": "依韵四和正仲",
        "author": "梅尧臣",
        "content": "四和还如九酘醅，更醇更美未嫌来。\n相逢莫作两般眼，一饮不辞三百杯。\n嵇阮当时无俗虑，山王虽贵亦能陪。\n如今世态尤堪薄，只把官资满眼堆。",
        "dynasty": "宋",
        "collection_info": null
    },
    {
        "uuid": "0003715ea64d2f45d24dee90e0a5307c",
        "title": "雪",
        "author": "梅尧臣",
        "content": "朔云生晚雨，腊霰集狂风。\n不数花多出，安知天更工。\n漫阶夜已积，万物晓初蒙。\n谁忆新丰酒，乘馿灞水东。",
        "dynasty": "宋",
        "collection_info": null
    },
    {
        "uuid": "0df10c36febe6cc64870e90d39c8e579",
        "title": "依韵和郭祥正秘校遇雨宿昭亭见怀",
        "author": "梅尧臣",
        "content": "君乘瘦马来，骨竦毛何长。\n下马与我语，满屋声琅琅。\n一诵庐山高，万景不得藏。\n出没望林寺，远近数鸟行。\n鬼神露怪变，天地无炎凉。\n设令古画师，极意未能详。\n诵说冒雨去，夜宿昭亭傍。\n明朝有使至，寄多惊俗章。",
        "dynasty": "宋",
        "collection_info": null
    },
    {
        "uuid": "30249167e91e76167b219684ea754f46",
        "title": "采石月赠郭功甫",
        "author": "梅尧臣",
        "content": "采石月下闻谪仙，夜披锦袍坐钓船。\n醉中爱月江底悬，以手弄月身翻然。\n不应暴落饥蛟涎，便当骑鱼上九天。\n青山有冢人谩传，却来人间知几年。\n在昔熟识汾阳王，纳官贳死义难忘。\n今观郭裔奇俊郎，眉目真似攻文章。\n死生往復犹康庄，树穴探环知姓羊。",
        "dynasty": "宋",
        "collection_info": null
    },
    {
        "uuid": "84379fa9ebbbd51eda41954088c94514",
        "title": "依韵和郭秘校苦寒",
        "author": "梅尧臣",
        "content": "噫风鸣悲鸢鸣哀，雨霰枯木为之摧。\n昭亭山头野火灭，海水夜冻迷蓬莱。\n烛笼以爪自掩耳，酒盏生冰拈不起。\n陶潜弃官屋无米，儿嚎妻啼付邻里。",
        "dynasty": "宋",
        "collection_info": null
    },
    {
        "uuid": "1cf1ca1ed43825deeadb5b64eb62060d",
        "title": "依韵和郭秘校昭亭山偶作",
        "author": "梅尧臣",
        "content": "知君弃官后，江上寻名山。\n心既惯世内，迹欲还人间。\n昭亭忽来过，览古兴长叹。\n野寺拂尘壁，丹阳已斓斒。\n殿角虚宝铎，微风声珊珊。\n遗像与笔蹟，始得观裴颜。\n浅井何泠泠，前溪何潺潺。\n幽幽随猿鸟，浑浑忘区寰。\n裂裳不为媿，饵芝不为难。\n坐对寒雨中，松上孤鹤还。",
        "dynasty": "宋",
        "collection_info": null
    },
    {
        "uuid": "1c65e9e26037f647797c379902119d94",
        "title": "送郭功甫还青山",
        "author": "梅尧臣",
        "content": "来何迟迟去何勇，羸马寒僮肩竦竦。\n昨日弃为梅福官，扁舟早胜大夫种。\n负经不厌关山遥，访我犹将岁月恐。\n得言会意若秋鹰，反翅归飞轻饱氄。\n明朝到家年始开，椒花寿酒期亲捧。\n何当交臂须强行，莫作区区事丘壠。",
        "dynasty": "宋",
        "collection_info": null
    },
    {
        "uuid": "e368cba7f11a221e4d74f3479acfe06b",
        "title": "送邓生",
        "author": "梅尧臣",
        "content": "哀哀彼邓子，扶柩归长沙。\n朝暮哭失声，惊聒墙上鸦。\n飞去復飞还，相与栖水涯。\n卜葬不当缓，早晚能到家。",
        "dynasty": "宋",
        "collection_info": null
    },
    {
        "uuid": "cf250cc9e4332715918a357410003eae",
        "title": "送才上人还雪窦寄达观禅师",
        "author": "梅尧臣",
        "content": "春雪满簑笠，海边先燕归。\n千林新改叶，百衲旧来衣。\n溪水从何至，山云自解飞。\n报言岩下客，斋钵笋应肥。",
        "dynasty": "宋",
        "collection_info": null
    },
    {
        "uuid": "2e2b79dd8fead6c52894669562fbe1a5",
        "title": "乐椽自淮南迴示新诗",
        "author": "梅尧臣",
        "content": "淮南历览还宣城，囊多嘉句何冰清。\n入门先叫十年兄，袖中大卷持来评。\n我虽暗愚眼不盲，要识合如刘长卿。\n举头不言笑且惊，此兄议论颇称情。\n我亦感君知我名，阮籍从呼作老兵。",
        "dynasty": "宋",
        "collection_info": null
    },
    {
        "uuid": "9824facc4ae28271450cb38bbdec4038",
        "title": "苏州曹琰虞部浩然堂",
        "author": "梅尧臣",
        "content": "姑苏台上麋鹿嚎，夫差城中楼观高。\n荒榛尽已付明月，万古愤怒空秋涛。\n吴亡越霸能几日，后世扰扰犹鸿毛。\n孟轲善养浩然气，充塞天地无饥嗷。\n慕而为堂亦有意，不学屈子成离骚。",
        "dynasty": "宋",
        "collection_info": null
    },
    {
        "uuid": "9b4bf1f706dd99cd548b59aee685ace7",
        "title": "红梅篇",
        "author": "梅尧臣",
        "content": "昨夜轻雷起风雨，芍药红牙竹栏土。\n南庭梅花如杏花，东家残朱涂颊䩉。\n萼为裳衣蕊为组，枝为高居干为户。\n蛱蝶未生蜂未来，赤身掩敛无金缕。\n终然有子当助傅说羹，落亦不学飞燕皇后迴风舞。\n此意又笑麻姑与王母，勾引何人擗麟脯。\n是非方朔谩汉武，只知此桃不知语。\n树不着口数，而今言之已莫补，放我浑丹凤皇羽。",
        "dynasty": "宋",
        "collection_info": null
    },
    {
        "uuid": "03036f2f6501a614652d3cec41600c8e",
        "title": "依韵和吴正仲闻重梅已开见招",
        "author": "梅尧臣",
        "content": "难开密叶不因寒，谁翦鹅儿短羽攒。\n犹是去年惊目艳，不知从此几人观。\n重重好蕊重重惜，日日攀枝日日残。\n我为病衰方止酒，愿携茶具作清欢。",
        "dynasty": "宋",
        "collection_info": null
    },
    {
        "uuid": "13988e9c761f1b01b7a30462a6758e8f",
        "title": "寄送吴公明屯田通判秦州",
        "author": "梅尧臣",
        "content": "一闻春禽婆餠焦，竹林山木生萧条。\n忆君将向洛门去，胡马无尘塞路遥。\n将军本是汉丞相，玉帐坐辨牙旗枭。\n白面书生有肝胆，少年曾过咸阳桥。\n今虽老病由庐巷，为报缓制秦兵骄。",
        "dynasty": "宋",
        "collection_info": null
    },
    {
        "uuid": "b9b7651a89b086803534bcc532061d7c",
        "title": "吴正仲求红梅接头",
        "author": "梅尧臣",
        "content": "君家梅溪上，但见梅花白。\n我家家树红，求枝寄归客。\n翦接如交情，本末不相隔。\n明年举酒时，醉颊生微赤。",
        "dynasty": "宋",
        "collection_info": null
    },
    {
        "uuid": "34d55ef4b807cf5e9742181a3e6dd1f0",
        "title": "初闻蛙",
        "author": "梅尧臣",
        "content": "朝开南篱梅，暮闻北池蛙。\n何时科斗生，草根已吐牙。\n只畏草叶长，其下可隠蛇。\n游子且勿行，科斗成虾蟆。",
        "dynasty": "宋",
        "collection_info": null
    },
    {
        "uuid": "cb34e752699a23eba996744f066c9dc4",
        "title": "百舌",
        "author": "梅尧臣",
        "content": "一冬常噤默，乘春何多舌。\n苍毛无文章，尖啄苦腾说。\n晓升高高树，百鸟言漏泄。\n只未学凤皇，有亦学不彻。\n伤哉古辩士，往往遭车裂。",
        "dynasty": "宋",
        "collection_info": null
    },
    {
        "uuid": "62a3732b52fbde4232442219aa37f2ab",
        "title": "万表臣报山傍有重梅花叶又繁诸君往观之",
        "author": "梅尧臣",
        "content": "前时见多叶，曾何数寻常。\n今见叶又多，移赏南涧阳。\n寄言莫苦恃，更多殊未央。",
        "dynasty": "宋",
        "collection_info": null
    },
    {
        "uuid": "eb87cc15c9878d2cd9d333046f047512",
        "title": "去腊隠静山僧寄榧树子十二本柏树子十四本种于新坟",
        "author": "梅尧臣",
        "content": "棐柏移皆活，风霜不变青。\n冢垣虽阒寂，田客每丁宁。\n不待为书几，常流作鬼庭。\n东边夹路少，更致傥能令。",
        "dynasty": "宋",
        "collection_info": null
    },
    {
        "uuid": "befbda0c0c487b8640d4d0382745d235",
        "title": "新除广东常平之节感恩书怀",
        "author": "杨万里",
        "content": "已愧双旌古晋陵，更堪一节古羊城。\n偶逢旧治年频熟，忽署新衔手尚生。\n山与君恩谁是重，身如秋叶不胜轻。\n向来百炼今绕指，一寸丹心白日明。",
        "dynasty": "宋",
        "collection_info": null
    },
    {
        "uuid": "57e7da2b5844c3e9b2164489f8b2910e",
        "title": "芥齑",
        "author": "杨万里",
        "content": "茈姜馨辣最佳蔬，孙芥芳辛不让渠。\n蟹眼嫩汤微熟了，鹅儿新酒未醒初。\n枨香醋酽作三友，露叶霜芽知几锄。\n自笑枯肠成破瓮，一生只解贮寒葅。",
        "dynasty": "宋",
        "collection_info": null
    },
    {
        "uuid": "cf1d6ffd4a89f83cef6e2e3ed6551a52",
        "title": "正月将晦繁星满天",
        "author": "杨万里",
        "content": "兔冷蟾寒不出时，羣仙无睡尚游嬉。\n可怜深夜无灯火，碧玉枰前暗着棋。",
        "dynasty": "宋",
        "collection_info": null
    },
    {
        "uuid": "476d4bfd3f71dd452b0b566149cdb00a",
        "title": "辞满代者未至",
        "author": "杨万里",
        "content": "一麾来此恰三年，到得终更分外难。\n老眼看灯浑作晕，愁心得酒不成欢。",
        "dynasty": "宋",
        "collection_info": null
    },
    {
        "uuid": "b5efaafa4765e43221dfd02309b00d11",
        "title": "试毗陵周寿墨池样笔",
        "author": "杨万里",
        "content": "旧来鸡距说宣城，近来墨池说毗陵。\n不知阿谁喜柔懦，毛颖只今泥样软。\n笔头政要挽千钧，渠自无力随人转。\n兔尖如针利如锥，方能幻出抉石猊。\n少年免冠已秃鬓，老去种种将奚为。\n就中周寿差可意，锐头将军殊解事。\n铦锋不用洮州砺，刚肠颇学汲都尉。\n先生焚香坐明窗，中书奋髯猬毛张。\n愿翻墨汁诗战场，先生一挥十万行。\n梅花微笑看在旁，吾诗虽非云锦章，中有梅花玉雪香。",
        "dynasty": "宋",
        "collection_info": null
    },
    {
        "uuid": "165f176367f97f561ccf2ca039e4efcc",
        "title": "春寒初晴",
        "author": "杨万里",
        "content": "峭寒穿屋透衣裘，欺得诗人两鬓秋。\n从此莫教三日暖，花开花落却成愁。",
        "dynasty": "宋",
        "collection_info": null
    },
    {
        "uuid": "56c58a194ab6351a0b05c617addcb5e4",
        "title": "柳色",
        "author": "杨万里",
        "content": "春到四经旬，元来未见春。\n柳条将软碧，争献上番新。",
        "dynasty": "宋",
        "collection_info": null
    },
    {
        "uuid": "33744f99188bb8a913dc9818a151ac07",
        "title": "行圃二首  其一",
        "author": "杨万里",
        "content": "摘杞搜枯梗，攀花脱脆包。\n蝶呈新样粉，柳送隔城梢。",
        "dynasty": "宋",
        "collection_info": null
    },
    {
        "uuid": "627f9769e028e547664280d1dde2a2de",
        "title": "行圃二首  其二",
        "author": "杨万里",
        "content": "澹天薄日倦春游，苍桧丛篁引径幽。\n忽有小风人未觉，荠花无数总摇头。",
        "dynasty": "宋",
        "collection_info": null
    },
    {
        "uuid": "766094964c5e85d9978d56a9e05d5eb6",
        "title": "春半闻归雁",
        "author": "杨万里",
        "content": "春光深浅没人知，我正南归雁北归。\n头上一声如话别，一生长是背人飞。",
        "dynasty": "宋",
        "collection_info": null
    },
    {
        "uuid": "c8fc28a0ba91facfd0fa4895770b861e",
        "title": "毗陵辞满出舍添倅厅",
        "author": "杨万里",
        "content": "小住丞厅更一旬，客魂先入故乡春。\n未离鼓角声中梦，已是谯门外面人。",
        "dynasty": "宋",
        "collection_info": null
    },
    {
        "uuid": "577f5de7c1544ca792a2eba0e3caa953",
        "title": "寓倅厅寒夜不寐",
        "author": "杨万里",
        "content": "不堪斜雨打虚窗，只愿晴阳送晓光。\n自是老人眠不着，近来春夜几曾长。\n楼头吹动梅花曲，梦裏犹疑燕寝香。\n道是官居如客舍，等闲一宿两年强。",
        "dynasty": "宋",
        "collection_info": null
    },
    {
        "uuid": "1bb68a960ad91f70db4979013ee1ed28",
        "title": "春望二首  其一",
        "author": "杨万里",
        "content": "春光放尽百花房，开到林檎与海棠。\n青却子城千树柳，高枝犹有一梢黄。",
        "dynasty": "宋",
        "collection_info": null
    },
    {
        "uuid": "b0963250097a0ade7da0405fa5d79fdc",
        "title": "春望二首  其二",
        "author": "杨万里",
        "content": "掠削娇云放嫩晴，三朝五日即清明。\n垂杨幸自风流杀，莫着啼乌只着鶑。",
        "dynasty": "宋",
        "collection_info": null
    },
    {
        "uuid": "3537a32564183e4769e23a1943ab0fbb",
        "title": "送医家孟宗良汉卿",
        "author": "杨万里",
        "content": "医家者流多卢人，亦如许靖浪得名。\n有眼何曾识内经，有手何曾赦方兄。\n一丸足可杀一命，却道良医逢死病。\n荆溪此辈端不稀，向来吾儿命如丝。\n孟君谈笑能起死，吾儿更生一弹指。\n我今挂帆上江西，君来送我别荆溪。\n赠别只有七字诗，千万珍重慰相思。\n它年荆溪说神医，非吾孟君更阿谁，仓公华佗何必奇。",
        "dynasty": "宋",
        "collection_info": null
    },
    {
        "uuid": "2745a3110ca9629775449d8d402d064f",
        "title": "游翟园三首  其一",
        "author": "杨万里",
        "content": "花枝劣相絓人衣，蜂子颠狂触面皮。\n一巷海棠千架锦，两堤杨柳万窝丝。",
        "dynasty": "宋",
        "collection_info": null
    },
    {
        "uuid": "05eb2cc144df12ae61279fe5cd0c12a8",
        "title": "游翟园三首  其二",
        "author": "杨万里",
        "content": "柔风软日斩新晴，酽白娇红鼎盛春。\n借问主人何处去，春光分付守园人。",
        "dynasty": "宋",
        "collection_info": null
    },
    {
        "uuid": "402f5475c8849899caa7ec555837100c",
        "title": "游翟园三首  其三",
        "author": "杨万里",
        "content": "翟园从此即相辞，园裏春归我亦归。\n蜂踏残花容易落，蝶随数片往来飞。",
        "dynasty": "宋",
        "collection_info": null
    },
    {
        "uuid": "2a008ef2be51368c964a07735722b182",
        "title": "上印有日代者未至",
        "author": "杨万里",
        "content": "不是新人不肯来，天教老子小徘徊。\n坐看桃李缤纷落，等得酴醾烂熳开。",
        "dynasty": "宋",
        "collection_info": null
    },
    {
        "uuid": "11010ca4370f52f87769d55b48b686a1",
        "title": "初离常州夜宿小井清晓放船三首  其一",
        "author": "杨万里",
        "content": "拦街父老不教行，出得东门已一更。\n一事新来偏可意，梦中闻打放船钲。",
        "dynasty": "宋",
        "collection_info": null
    },
    {
        "uuid": "1a9bc1df98f85bf24cde37b94dffad50",
        "title": "初离常州夜宿小井清晓放船三首  其二",
        "author": "杨万里",
        "content": "晨炊只煮野蔬汤，更拣鲜鱼买一双。\n病眼未能禁晓日，西窗莫闭闭东窗。",
        "dynasty": "宋",
        "collection_info": null
    },
    {
        "uuid": "624368e882cda41fbc4f78d8b15be8b0",
        "title": "初离常州夜宿小井清晓放船三首  其三",
        "author": "杨万里",
        "content": "春旱愁人是去年，如今说着尚心酸。\n篙师莫遣船迟着，见说苏州好牡丹。",
        "dynasty": "宋",
        "collection_info": null
    },
    {
        "uuid": "9f03fe1c3eb331231e6341f4bb61b3ec",
        "title": "雨中远望惠山二首  其一",
        "author": "杨万里",
        "content": "准拟归时到未迟，归时不到悔来时。\n惠山不识空归去，枉与常州作住持。",
        "dynasty": "宋",
        "collection_info": null
    },
    {
        "uuid": "09e8fb49d8f1845eeaf623077917e1d0",
        "title": "雨中远望惠山二首  其二",
        "author": "杨万里",
        "content": "诗人也是可怜生，不及穿云渡水僧。\n不是惠山看不见，只教遥见不教登。",
        "dynasty": "宋",
        "collection_info": null
    },
    {
        "uuid": "6fffa24c0ee4e39526bc0c66c60ea467",
        "title": "酌惠山泉瀹茶",
        "author": "杨万里",
        "content": "锡作诸峰玉一涓，麯生堪酿茗堪煎。\n诗人浪语元无据，却道人间第二泉。",
        "dynasty": "宋",
        "collection_info": null
    },
    {
        "uuid": "6686b7f94993b15b8448f465105fb2fc",
        "title": "舟中雨望二首  其一",
        "author": "杨万里",
        "content": "雨裏船中只好眠，不堪景物妬人闲。\n岩如玉案平铺却，饤饾真山作假山。",
        "dynasty": "宋",
        "collection_info": null
    },
    {
        "uuid": "eb5819936597feeac238ce7926b62050",
        "title": "舟中雨望二首  其二",
        "author": "杨万里",
        "content": "船窗深闭懒看书，独倚船门捻白鬚。\n雨共长河织青锦，金钱晕上滴真珠。",
        "dynasty": "宋",
        "collection_info": null
    },
    {
        "uuid": "325510791ee9af54408e4e3a9212654e",
        "title": "晓经潘葑",
        "author": "杨万里",
        "content": "油窗着雨光不湿，东风忽转西风急。\n篷声萧萧河水涩，牵船不行人却立。\n雨中篙师风堕笠，潘葑未到眼先入。\n岸柳垂头向人揖，一时唤入诚斋集。",
        "dynasty": "宋",
        "collection_info": null
    },
    {
        "uuid": "bef87e90e7e4ee95f7028eb479ae3007",
        "title": "惠山云开復合",
        "author": "杨万里",
        "content": "二年常州不识山，惠山一见开心颜。\n只嫌雨裏不子细，髣髴隔帘青玉鬟。\n天风忽吹白云坼，翡翠屏开倚南极。\n政缘一雨染山色，未必雨前如此碧。\n看山未了云復还，云与诗人偏作难。\n我船自向苏州去，白云稳向山头住。",
        "dynasty": "宋",
        "collection_info": null
    },
    {
        "uuid": "952b23017ee94c533fbc0d30f1f752f1",
        "title": "泊舟无锡雨止遂游惠山",
        "author": "杨万里",
        "content": "天教老子不空回，船泊山根雨顿开。\n归去江西人问我，也曾一到惠山来。",
        "dynasty": "宋",
        "collection_info": null
    },
    {
        "uuid": "66c93843e598d0b706614c1d5234d776",
        "title": "出惠山遥望横山",
        "author": "杨万里",
        "content": "三日横山反覆看，殷勤送我惠山前。\n常州更在横山外，只望横山已杳然。",
        "dynasty": "宋",
        "collection_info": null
    },
    {
        "uuid": "91bbaf054b89d27841b01c8b4b99476a",
        "title": "舟过望亭三首  其一",
        "author": "杨万里",
        "content": "常州尽处是望亭，已离常州第四程。\n柳线绊船知不住，却教飞絮送侬行。",
        "dynasty": "宋",
        "collection_info": null
    },
    {
        "uuid": "41b9c2061dc8788a1047a09276d1114a",
        "title": "舟过望亭三首  其二",
        "author": "杨万里",
        "content": "雨罢风回花柳晴，忽然数点打窗声。\n游蜂误入船窗裏，飞去飞来总是情。",
        "dynasty": "宋",
        "collection_info": null
    },
    {
        "uuid": "becb566956952692097c001886f1064b",
        "title": "舟过望亭三首  其三",
        "author": "杨万里",
        "content": "此去苏州半日期，归心长是觉船迟。\n一村树暗知何处，两岸草青无了时。",
        "dynasty": "宋",
        "collection_info": null
    },
    {
        "uuid": "67a873298f6d5cb5bd74308d1627f882",
        "title": "将近许市望见虎丘",
        "author": "杨万里",
        "content": "许市人家远树前，虎丘山色夕阳边。\n石桥分水入别港，茅屋垂杨仍钓船。",
        "dynasty": "宋",
        "collection_info": null
    },
    {
        "uuid": "40331a22e0fe12c63aa099922d5df509",
        "title": "舟中晚酌二首  其一",
        "author": "杨万里",
        "content": "竹陵春酒绝清严，解割诗肠快似鎌。\n雪藕逢暄偏觉爽，鹅梨欲烂不胜甜。",
        "dynasty": "宋",
        "collection_info": null
    },
    {
        "uuid": "5c3e5f71f1cad54eea0971a29912afe1",
        "title": "舟中晚酌二首  其二",
        "author": "杨万里",
        "content": "一日寒暄自不同，绣帘下却护轻风。\n杨花可是多情思，飞入船中落酒中。",
        "dynasty": "宋",
        "collection_info": null
    },
    {
        "uuid": "53a62893a660cc301d5b21bbc62a13cf",
        "title": "泊船百花洲登姑苏台二首  其一",
        "author": "杨万里",
        "content": "二月尽头三月初，繫船杨柳拂菰蒲。\n姑苏台上斜阳裏，眼度灵岩到太湖。",
        "dynasty": "宋",
        "collection_info": null
    },
    {
        "uuid": "407fe3d43d6bbbbaf14b6cd128b70d54",
        "title": "泊船百花洲登姑苏台二首  其二",
        "author": "杨万里",
        "content": "客裏逢春了不知，牡丹剩买十来枝。\n东风动地从渠恶，吹尽杨花无可吹。",
        "dynasty": "宋",
        "collection_info": null
    },
    {
        "uuid": "d7d964a9f74f1f9ead193258b94e13ac",
        "title": "舟中小雨",
        "author": "杨万里",
        "content": "漠漠轻寒粟晓肤，酴醾半落牡丹初。\n颠风无頼难拘管，小雨多情为破除。\n半世光阴行路裏，一年春事客愁余。\n浙西尚远江西在，何日章江买白鱼。",
        "dynasty": "宋",
        "collection_info": null
    },
    {
        "uuid": "45308173e3a74fa74bc1089fe2a77b81",
        "title": "从范至能参政游石湖精舍坐间走笔二首  其一",
        "author": "杨万里",
        "content": "孤塔鸥边迥，千岩镜裏看。\n折花倩人插，摘叶护窗寒。\n不是无相识，相从却是难。\n归舟望精舍，已在白云端。",
        "dynasty": "宋",
        "collection_info": null
    },
    {
        "uuid": "70b4fb2084510b934534bad9d8fa6c08",
        "title": "从范至能参政游石湖精舍坐间走笔二首  其二",
        "author": "杨万里",
        "content": "震泽分波入，垂虹隔水看。\n何须小风起，生怕牡丹寒。\n政坐诸峰好，端令落笔难。\n催人理归棹，落日许无端。",
        "dynasty": "宋",
        "collection_info": null
    },
    {
        "uuid": "b3c5bdb06e764a0e7fb219e60221beb2",
        "title": "夜饮周同年权府家",
        "author": "杨万里",
        "content": "老趁渔船泊馆娃，月明夜饮故人家。\n春风吹酒不肯醒，嚼尽酴醾一架花。",
        "dynasty": "宋",
        "collection_info": null
    },
    {
        "uuid": "7d973f7cc01c52fd8e62d72df5872047",
        "title": "再登垂虹亭三首  其一",
        "author": "杨万里",
        "content": "红尘不解送诗来，身在烟波句自佳。\n银汉光中有诗客，玉虹背上曳芒鞋。",
        "dynasty": "宋",
        "collection_info": null
    },
    {
        "uuid": "c1990a7a3ec2fa72b81cc92e902eb283",
        "title": "再登垂虹亭三首  其二",
        "author": "杨万里",
        "content": "宿酲作恼未惺松，一对湖光酒病空。\n身到吴中无好处，三年两度上垂虹。",
        "dynasty": "宋",
        "collection_info": null
    },
    {
        "uuid": "e638549507191216ade41776a7bfd33b",
        "title": "再登垂虹亭三首  其三",
        "author": "杨万里",
        "content": "长年三老不须催，且据胡床未拟回。\n白昼惊人星满地，日光碎处万波来。",
        "dynasty": "宋",
        "collection_info": null
    },
    {
        "uuid": "4b2051c74d7d19b0c750c1a07b917cde",
        "title": "已过吴江阻风上湖口二首  其一",
        "author": "杨万里",
        "content": "五日姑苏一醉中，醉中看尽牡丹红。\n阻风只怕松江渡，过了松江却阻风。",
        "dynasty": "宋",
        "collection_info": null
    },
    {
        "uuid": "a882d00f793aeb71a9774fe891209432",
        "title": "已过吴江阻风上湖口二首  其二",
        "author": "杨万里",
        "content": "南风捲水入湖去，落尽波痕不復回。\n更被纲船碍归舫，一船过尽一船来。",
        "dynasty": "宋",
        "collection_info": null
    },
    {
        "uuid": "b0e29761e3ded48a94e8c25c021d98a0",
        "title": "夜泊平望终夕不寐三首  其一",
        "author": "杨万里",
        "content": "船中新热睡难成，听尽渔舟掠水声。\n不分两窗窗外月，如何不为别人明。",
        "dynasty": "宋",
        "collection_info": null
    },
    {
        "uuid": "60299e531384e5ead88fe183685d7ea8",
        "title": "夜泊平望终夕不寐三首  其二",
        "author": "杨万里",
        "content": "樱桃湖裏月如霜，偏照征人寸断肠。\n醉裏不知家尚远，梦回忽觉路初长。",
        "dynasty": "宋",
        "collection_info": null
    },
    {
        "uuid": "3d6c1ed6b853f6f7cbc1b3d05eb41e81",
        "title": "夜泊平望终夕不寐三首  其三",
        "author": "杨万里",
        "content": "一生行路便多愁，落得星星两鬓秋。\n数尽归程到家了，此身犹未出苏州。",
        "dynasty": "宋",
        "collection_info": null
    },
    {
        "uuid": "fad907dcdadb9a023f79d520adbf8a16",
        "title": "小泊梅堰登明孝寺",
        "author": "杨万里",
        "content": "泊船梅堰日微昇，一径深深唤我登。\n随分垂杨兼老桧，备员野寺更残僧。",
        "dynasty": "宋",
        "collection_info": null
    },
    {
        "uuid": "308a889ec46d6d20ac86c37b419c88e5",
        "title": "湖州三里桥取道德清",
        "author": "杨万里",
        "content": "浙西只欠到湖州，三里桥头转却舟。\n不到湖州妨底事，不如元不到桥头。",
        "dynasty": "宋",
        "collection_info": null
    },
    {
        "uuid": "eb22a498c87dcc58e3f7c16c97f27a12",
        "title": "宿湖甫山",
        "author": "杨万里",
        "content": "夜泊湖甫山，绿杨护危堤。\n迅雷将残雨，似猛竟復微。\n晓月解风缆，熟睡初不知。\n起来问宿处，千山翠相围。\n霁峰有剩谒，旭溪无停辉。\n远树芦外出，若与船争驰。\n多情东林塔，寸步不相离。\n后送欣已远，前迎復在兹。\n不知塔意厚，为復船行迟。\n谁能仆此塔，庶不淹吾归。\n独感夜来雨，政作朝凉资。",
        "dynasty": "宋",
        "collection_info": null
    },
    {
        "uuid": "1393f3e2bae8bee07f2b30f717d59109",
        "title": "过霅川大溪",
        "author": "杨万里",
        "content": "菰蒲际天青无边，只堪莲荡不堪田。\n中有一溪元不远，摺作三百六十湾。\n政如绿锦地衣上，玉龙盘屈于其间。\n前船未转后船隔，前湾望得到不得。\n及至前湾到得时，只与后湾纔咫尺。\n朝来已度数百萦，问知德清犹半程。\n老夫乍喜棹夫闷，管有到时君莫问。",
        "dynasty": "宋",
        "collection_info": null
    },
    {
        "uuid": "b05e1658439e53011e83e51c94fe4758",
        "title": "霅溪",
        "author": "杨万里",
        "content": "道场山背是吴兴，只不教人到德清。\n霅水相留别无计，却将溪曲暗添程。",
        "dynasty": "宋",
        "collection_info": null
    },
    {
        "uuid": "dc101070d5eb001958bdbb3b56305c5d",
        "title": "春尽舍舟余杭雨后山行二首  其一",
        "author": "杨万里",
        "content": "前夕船中索簟眠，今朝山下觉衣单。\n春归便肯平平过，须做桐花一信寒。",
        "dynasty": "宋",
        "collection_info": null
    },
    {
        "uuid": "fce0a809961d58b2ac8312ccf6d0e3da",
        "title": "春尽舍舟余杭雨后山行二首  其二",
        "author": "杨万里",
        "content": "树树低桑不要梯，溪溪新涨总平堤。\n杜鹃知我归心急，林外飞来头上啼。",
        "dynasty": "宋",
        "collection_info": null
    },
    {
        "uuid": "21ab6b06e98f1d64cf878c0b5bff56d4",
        "title": "新竹",
        "author": "杨万里",
        "content": "东风弄巧补残山，一夜吹添玉数竿。\n半脱锦衣犹半着，箨龙未信没春寒。",
        "dynasty": "宋",
        "collection_info": null
    },
    {
        "uuid": "625edeeba4c6985d7c125b5fc6ec582a",
        "title": "轿中绝句",
        "author": "杨万里",
        "content": "雪洗林花颊，金挼陇麦髯。\n捲帘双眼远，隔树一峰尖。",
        "dynasty": "宋",
        "collection_info": null
    },
    {
        "uuid": "e6e8f5bae7ed3e8ae71d261547833a56",
        "title": "晨炊白昇山",
        "author": "杨万里",
        "content": "千峰为我旋生妍，我为千峰一洒然。\n云掠石崖啼鸟树，雨添山涧落花泉。\n心知僮仆多饥色，目断茅檐半穗烟。\n只道晨炊食无肉，竹根斤笋两三钱。",
        "dynasty": "宋",
        "collection_info": null
    },
    {
        "uuid": "0f90dc673ac1797e1d267149a1cf94a6",
        "title": "晚憩富阳二首  其一",
        "author": "杨万里",
        "content": "苕溪到得富春滩，度绿穿青半日间。\n未出浙西心已喜，眼中初见浙东山。",
        "dynasty": "宋",
        "collection_info": null
    },
    {
        "uuid": "01d70896021795b16337ddd503f9c1b9",
        "title": "晚憩富阳二首  其二",
        "author": "杨万里",
        "content": "春余客裏政无聊，忽报潮头雪样高。\n急唤清空竹陵酒，旋尝梅子与樱桃。",
        "dynasty": "宋",
        "collection_info": null
    },
    {
        "uuid": "2c07191d8b6dc169c695f8675214f332",
        "title": "富阳登舟待潮回文",
        "author": "杨万里",
        "content": "山接江清江接天，老人渔钓下前滩。\n寒潮晚到风无定，船泊小湾春日残。",
        "dynasty": "宋",
        "collection_info": null
    },
    {
        "uuid": "5530eed41be7f4edec1c0aceb7d81b04",
        "title": "小舟晚兴四首  其一",
        "author": "杨万里",
        "content": "篛篷旧屋雨声干，芦䕠新檐暖日眠。\n枕底席边俱绿水，脚根头上两青天。",
        "dynasty": "宋",
        "collection_info": null
    },
    {
        "uuid": "9ddf8c714fd45b92e068d554399efe4a",
        "title": "小舟晚兴四首  其二",
        "author": "杨万里",
        "content": "人在非晴非雨天，船行不浪不风间。\n坐来堪喜还堪恨，看得南山失北山。",
        "dynasty": "宋",
        "collection_info": null
    },
    {
        "uuid": "44cf098108661bb2a8980943e2da7618",
        "title": "小舟晚兴四首  其三",
        "author": "杨万里",
        "content": "潮痕初落水犹肥，雨点纔来已復微。\n半湿岸沙危欲落，牵船稚子去如飞。",
        "dynasty": "宋",
        "collection_info": null
    },
    {
        "uuid": "f1583e6417693aa63ff33e84aaa92d50",
        "title": "小舟晚兴四首  其四",
        "author": "杨万里",
        "content": "一船在后忽搀前，前后篙师各粲然。\n山入春来肥更秀，向人依旧耸寒肩。",
        "dynasty": "宋",
        "collection_info": null
    },
    {
        "uuid": "f65a3898a1dd20ebf69f87b8e1771df1",
        "title": "明发窄溪晚次严州",
        "author": "杨万里",
        "content": "夕照落帆乌石滩，朝来解缆窄溪边。\n篙师好语君知否，一日风行两日船。",
        "dynasty": "宋",
        "collection_info": null
    },
    {
        "uuid": "ec26e7444c0ff1314c3e08522a26d936",
        "title": "过横山塔下",
        "author": "杨万里",
        "content": "六年三度过兰溪，总是残春首夏时。\n最感横山山上塔，迎人东去送人西。",
        "dynasty": "宋",
        "collection_info": null
    },
    {
        "uuid": "7fb6945b38e4fbe51c8b115becf02a17",
        "title": "过金台天气顿热三首  其一",
        "author": "杨万里",
        "content": "江云山翠借朝凉，晚日晴波挟暑光。\n旧说长江无六月，暮春已自不禁当。",
        "dynasty": "宋",
        "collection_info": null
    },
    {
        "uuid": "e955a4b60657c4fb5b425dde681e9918",
        "title": "过金台天气顿热三首  其二",
        "author": "杨万里",
        "content": "日晒船篷四面炊，几时却得出船时。\n江西未到何须恨，且到三衢也自奇。",
        "dynasty": "宋",
        "collection_info": null
    },
    {
        "uuid": "77d7dc783508cfd3c4f21bd6c2c7703c",
        "title": "过金台天气顿热三首  其三",
        "author": "杨万里",
        "content": "入到船中气鬰蒸，出来船外日侵陵。\n绿波欲沸清何在，青盖张来似不曾。",
        "dynasty": "宋",
        "collection_info": null
    },
    {
        "uuid": "677f4321a9e66780ee8fe80815192ff0",
        "title": "宿潭石步",
        "author": "杨万里",
        "content": "三更无月天正黑，电光一掣随霹雳。\n雨穿天心落篷脊，急风横吹斜更直。\n疎篷穿漏湿床席，波声打枕一纸隔。\n梦中惊起眠不得，揽衣危坐三嘆息。\n行路艰难非不历，平生不曾似今夕。\n天公吓客恶作剧，不相关白出不测。\n收风拾雨猝无策，如何乞得东方白。\n垂头缩脚正偪仄，忽然头上復一滴。",
        "dynasty": "宋",
        "collection_info": null
    },
    {
        "uuid": "64d98d19aafa256cc7c6e0a099eea636",
        "title": "过安仁市得风挂帆二首  其一",
        "author": "杨万里",
        "content": "明发山溪一雨余，昨来暑气半分无。\n何人道是三衢远，挂起东风十幅蒲。",
        "dynasty": "宋",
        "collection_info": null
    },
    {
        "uuid": "2d89d97145dbe4adebd5652175ab94b9",
        "title": "过安仁市得风挂帆二首  其二",
        "author": "杨万里",
        "content": "西望柯山正蔚蓝，衢州只在此山南。\n却愁路尽风犹剩，回纳清风与破帆。",
        "dynasty": "宋",
        "collection_info": null
    },
    {
        "uuid": "f3a7bb5e00d10eff1b2ec71c21f8dd4d",
        "title": "舟中戏题",
        "author": "杨万里",
        "content": "花处青山柳处溪，新来宿处旧曾炊。\n到家失却行程历，只检西归小集诗。",
        "dynasty": "宋",
        "collection_info": null
    },
    {
        "uuid": "35d991ddb46ec8b03e835aca49b0f3dc",
        "title": "上章戴滩",
        "author": "杨万里",
        "content": "脱巾枕手仰哦诗，醉上诸滩总不知。\n回看他船上滩苦，方知它看我船时。",
        "dynasty": "宋",
        "collection_info": null
    },
    {
        "uuid": "7a334d605ac0d45c6abca1da502f29f0",
        "title": "三月二十七日送春绝句",
        "author": "杨万里",
        "content": "只余三日便清和，尽放春归莫恨他。\n落尽千花飞尽絮，留春肯住欲如何。",
        "dynasty": "宋",
        "collection_info": null
    },
    {
        "uuid": "e1d6b2fbd163777b7486fc9e391554b3",
        "title": "春尽感兴",
        "author": "杨万里",
        "content": "春事匆匆掠眼过，落花寂寂奈愁何。\n故人南北音书少，野渡东西芳草多。\n笋借一风争作竹，燕分数子别成窠。\n青灯白酒长亭夜，不胜孤舟兀绿波。",
        "dynasty": "宋",
        "collection_info": null
    },
    {
        "uuid": "022fe9f7591f8569b5efcc6766cfc890",
        "title": "四月一日三衢阻雨二首  其一",
        "author": "杨万里",
        "content": "无朝无夕雨翻盆，村北村南水接天。\n断却市桥君莫笑，前头野渡更无船。",
        "dynasty": "宋",
        "collection_info": null
    },
    {
        "uuid": "f67abf766378555f1acbf24919d71304",
        "title": "四月一日三衢阻雨二首  其二",
        "author": "杨万里",
        "content": "小诗苦雨当云笺，寄似南风一问天。\n漏得银河干见底，却将什么作丰年。",
        "dynasty": "宋",
        "collection_info": null
    },
    {
        "uuid": "20a3060edd409051835a8128c3aa3166",
        "title": "明发三衢三首  其一",
        "author": "杨万里",
        "content": "拔尽新秧插尽田，出城一眼翠无边。\n不关雨水愁行客，政是年年雨水天。",
        "dynasty": "宋",
        "collection_info": null
    },
    {
        "uuid": "002e083df1112f59dab2d66cbe734413",
        "title": "明发三衢三首  其二",
        "author": "杨万里",
        "content": "衝风破雨正愁人，愁得心情没半分。\n风处吹来好消息，诸峰放散夜来云。",
        "dynasty": "宋",
        "collection_info": null
    },
    {
        "uuid": "869f60b14fe5298c937a488b8b635f25",
        "title": "明发三衢三首  其三",
        "author": "杨万里",
        "content": "云欲开时又不开，问天觅阵好风催。\n雨无多落泥偏滑，溪不胜深岸故颓。",
        "dynasty": "宋",
        "collection_info": null
    },
    {
        "uuid": "c98c0986423bdef38da5b652d7067979",
        "title": "插秧歌",
        "author": "杨万里",
        "content": "田夫抛秧田妇接，小儿拔秧大儿插。\n笠是兜鍪蓑是甲，雨从头上湿到胛。\n唤渠朝餐歇半霎，低头折腰只不答。\n秧根未牢莳未匝，照管鹅儿与雏鸭。",
        "dynasty": "宋",
        "collection_info": null
    },
    {
        "uuid": "57b0c6f0114348b260e325c308675e50",
        "title": "明发平坦市",
        "author": "杨万里",
        "content": "花霏滋晓寒，叶咔新野听。\n万象宿雨余，洁斋无欠浄。\n霁曦耿欲吐，远峰忽復暝。\n林庐居者谁，户与碧山映。\n蔷薇上木末，不架得初性。\n彼卧晏未兴，我征漂靡定。\n悁然怀吾庐，花竹幽更盛。\n兹焉独足羡，自视不差胜。\n顾瞻江之西，心速路逾夐。\n似闻前溪水，尽还旧沙径。",
        "dynasty": "宋",
        "collection_info": null
    },
    {
        "uuid": "bb6626e411b212508fde8607287e3b5a",
        "title": "晨炊江山县驿",
        "author": "杨万里",
        "content": "闻道常山水壮哉，问途何惜小纡回。\n平生不到江山县，临老须教作一来。",
        "dynasty": "宋",
        "collection_info": null
    },
    {
        "uuid": "d2258dd6bb31a43d66bf6f527907e804",
        "title": "过景星山山顶一石孤立又名突星山",
        "author": "杨万里",
        "content": "山头孤立玉竛𥪁，天上何年堕景星。\n四面万峰非不峻，如何只是一峰青。",
        "dynasty": "宋",
        "collection_info": null
    },
    {
        "uuid": "c74df3d52a0f7abe34b98b583d03d159",
        "title": "江山道中蚕麦大熟三首  其一",
        "author": "杨万里",
        "content": "衢信中央两尽头，蚕麰今岁十分收。\n穗初黄后枝无绿，不但麦秋桑亦秋。",
        "dynasty": "宋",
        "collection_info": null
    },
    {
        "uuid": "ea3ec71a8e910ca8cde2a8cbeb77f3b5",
        "title": "江山道中蚕麦大熟三首  其二",
        "author": "杨万里",
        "content": "黄云割露几肩归，紫玉炊香一饭肥。\n却破麦田秧晚稻，未教水牯卧斜晖。",
        "dynasty": "宋",
        "collection_info": null
    },
    {
        "uuid": "fc4e9123a99e80f576dc54e65885161b",
        "title": "江山道中蚕麦大熟三首  其三",
        "author": "杨万里",
        "content": "新晴户户有欢颜，晒茧摊丝立地干。\n却遣缲车声独怨，今年不及去年闲。",
        "dynasty": "宋",
        "collection_info": null
    },
    {
        "uuid": "094991e10aa5e6a010541e05ab9f744e",
        "title": "午憩二首  其一",
        "author": "杨万里",
        "content": "嫩绿桐阴夹道遮，烂红野果压枝斜。\n日烘细草香无价，况有三枝两朶花。",
        "dynasty": "宋",
        "collection_info": null
    },
    {
        "uuid": "13140d9696a477eab6d6f519b985fca0",
        "title": "午憩二首  其二",
        "author": "杨万里",
        "content": "晴边雨后麦秋时，风色轻轻日色微。\n已隔深溪仍蘸水，却教人折野蔷薇。",
        "dynasty": "宋",
        "collection_info": null
    },
    {
        "uuid": "61397a8581ce307095fa06abba32e5b9",
        "title": "过髦塘渡",
        "author": "杨万里",
        "content": "雪浪无坚岸，金沙有退痕。\n断桥犹半板，漱树欲枯根。\n为问新来涨，今年第几番。\n昨来愁此渡，已济不堪论。",
        "dynasty": "宋",
        "collection_info": null
    },
    {
        "uuid": "04c9f2af7169b2fd0302fcadb588129b",
        "title": "江郎峰三石山在江山县南三十五里礼贤镇望之极正里人又呼为郎峰",
        "author": "杨万里",
        "content": "走徧名山脚不停，见渠令我眼偏明。\n郎峰好处端何似，笋剥三竿紫水精。",
        "dynasty": "宋",
        "collection_info": null
    },
    {
        "uuid": "5cd7ce11b94eb32ad2e3477b038a940e",
        "title": "轿中望泛仙山",
        "author": "杨万里",
        "content": "上却篮舆卷却帘，晓寒旋索熟衣添。\n孤松已自三千丈，更在仙山第一尖。",
        "dynasty": "宋",
        "collection_info": null
    },
    {
        "uuid": "ae54fd65f812980489e975a60896f133",
        "title": "度小桥",
        "author": "杨万里",
        "content": "危桥度中半，深溪动人心。\n欲返业至此，将进眩下临。\n已涉尚回顾，溪水知几深。\n谁能大此桥，以安往来人。",
        "dynasty": "宋",
        "collection_info": null
    },
    {
        "uuid": "9c090601c1d1fb980fef0c516d16bbb0",
        "title": "小憩二龙争珠盖两长岭夹一圜峰故名自此出官路入山路云",
        "author": "杨万里",
        "content": "田路直復萦，肩舆斜还正。\n如何晴三日，犹自滑一径。\n缺岸有危践，方轸无稳兴。\n不跌先独惊，稍坦深自庆。\n肯信坐者安，不及行者病。\n昨来九轨涂，可思不可更。\n忽逢两苍虬，争此一照乘。\n颇欲问故老，双争谁孤胜。\n水声乱人语，一辞无真听。\n轻风泛秧畴，众绿久未定。\n崎岖从此始，辛苦何时竟。",
        "dynasty": "宋",
        "collection_info": null
    },
    {
        "uuid": "8da5e69474c248209d031964b009ffe3",
        "title": "早炊杨家塘",
        "author": "杨万里",
        "content": "枯树藤为叶，遥峰石作鬟。\n如何每行路，不劝自加餐。\n浙界残零处，江东咫尺间。\n炊烟恋茅店，飞出却飞还。",
        "dynasty": "宋",
        "collection_info": null
    },
    {
        "uuid": "0dcea8cea28dff6c3a583a6273c9dc25",
        "title": "四月四日午初出浙东界入信州永丰界",
        "author": "杨万里",
        "content": "外面千峰合，中间一径通。\n日光自摇水，天静本无风。\n村酒渟春绿，林花倦午红。\n莫欺山堠子，知我入江东。",
        "dynasty": "宋",
        "collection_info": null
    },
    {
        "uuid": "5156b174b18ae47ea2ab1f76c388445c",
        "title": "过苏岩",
        "author": "杨万里",
        "content": "仰望苍岩高更深，岩中佳处着禅林。\n琼泉万仞峰头落，一滴泉声一醒心。",
        "dynasty": "宋",
        "collection_info": null
    },
    {
        "uuid": "5dd82c76c346d6a333a10199075116c2",
        "title": "松阴小憩",
        "author": "杨万里",
        "content": "不但先生倦不苏，仆夫也自要人扶。\n青松数了还重数，只是从前八九株。",
        "dynasty": "宋",
        "collection_info": null
    },
    {
        "uuid": "12dc70dd4f2f26ac19916978e7020cd0",
        "title": "宿灵鹫禅寺二首  其一",
        "author": "杨万里",
        "content": "暑中带汗入山中，霜满风篁雪满松。\n只是山寒清到骨，也无霜雪也无风。",
        "dynasty": "宋",
        "collection_info": null
    },
    {
        "uuid": "b2ce0065a7654135464dc1b5aeef222a",
        "title": "宿灵鹫禅寺二首  其二",
        "author": "杨万里",
        "content": "初疑夜雨忽朝晴，乃是山泉终夜鸣。\n流到前溪无半语，在山做得许多声。",
        "dynasty": "宋",
        "collection_info": null
    },
    {
        "uuid": "e1aa58b966face5fc7cdcbf93811032f",
        "title": "初五日晓寒浙人谓之蚕寒盖麦秋寒也",
        "author": "杨万里",
        "content": "岁岁春寒欲去时，麦牵蚕惹不教归。\n早知今晓犹差冷，未肯疎它旧夹衣。",
        "dynasty": "宋",
        "collection_info": null
    },
    {
        "uuid": "8a383682c3af2919d4fae1084ce15686",
        "title": "道傍小憩观物化",
        "author": "杨万里",
        "content": "蝴蝶新生未解飞，鬚拳粉湿睡花枝。\n后来借得风光力，不记如痴似醉时。",
        "dynasty": "宋",
        "collection_info": null
    },
    {
        "uuid": "28d0087f3b9b8b6dd038681c5f36cff9",
        "title": "山行",
        "author": "杨万里",
        "content": "山行两日厌荒凉，田少山多多更长。\n一望不曾亏碧草，半分何似借青秧。",
        "dynasty": "宋",
        "collection_info": null
    },
    {
        "uuid": "4a549a7ea4305505eb24983c8342d43b",
        "title": "晨炊玉田闻鶑观鹭二首  其一",
        "author": "杨万里",
        "content": "晓寒顾影惜金衣，着意听时不肯啼。\n飞入柳阴多去处，数声只许落花知。",
        "dynasty": "宋",
        "collection_info": null
    },
    {
        "uuid": "d0da6075ac9236a549e07e8d727aaff9",
        "title": "晨炊玉田闻鶑观鹭二首  其二",
        "author": "杨万里",
        "content": "清溪欲下影先翻，隻鹭还将双鹭看。\n绿玉胫长聊试浅，素琼裳冷不禁寒。",
        "dynasty": "宋",
        "collection_info": null
    },
    {
        "uuid": "43876b96d5b5dd1c2203cb6384624eb4",
        "title": "过石磨岭岭皆创为田直至其顶",
        "author": "杨万里",
        "content": "翠带千镮束翠峦，青梯万级搭青天。\n长淮见说田生棘，此地都将岭作田。",
        "dynasty": "宋",
        "collection_info": null
    },
    {
        "uuid": "77cc76257f5f73380a63b7b58bac1de2",
        "title": "将至永丰县",
        "author": "杨万里",
        "content": "清和天气半阴晴，下轿携筇取次行。\n不奈永丰山色好，云窥雾看未分明。",
        "dynasty": "宋",
        "collection_info": null
    },
    {
        "uuid": "c1d5370b7791910813951ccab2a0de0d",
        "title": "永丰驿逢故人赵伯庭过叔",
        "author": "杨万里",
        "content": "同官赣水总青春，消息中间两不闻。\n道我未衰君莫戏，不须看我只看君。",
        "dynasty": "宋",
        "collection_info": null
    },
    {
        "uuid": "5abea81d79b73fe6362268351c092e0e",
        "title": "出永丰县西石桥上闻子规二首  其一",
        "author": "杨万里",
        "content": "花愁月恨只长啼，雨夕风晨不住飞。\n自出锦江归未得，至今犹劝别人归。",
        "dynasty": "宋",
        "collection_info": null
    },
    {
        "uuid": "26689eb79929af34cedb36f3251bbddb",
        "title": "出永丰县西石桥上闻子规二首  其二",
        "author": "杨万里",
        "content": "怨笛哀筝总不如，一声声彻九天虚。\n若逢雨夜如何听，幸得花时莫管渠。",
        "dynasty": "宋",
        "collection_info": null
    },
    {
        "uuid": "3065748983c1550a50f4a48eaef5549c",
        "title": "入上饶界道中野酴醾盛开二首  其一",
        "author": "杨万里",
        "content": "千朶齐开雪面皮，一芽初长紫兰枝。\n一芽来岁还千朶，谁见开花似雪时。",
        "dynasty": "宋",
        "collection_info": null
    },
    {
        "uuid": "f696dc602fceb5f273a18e7336af1866",
        "title": "入上饶界道中野酴醾盛开二首  其二",
        "author": "杨万里",
        "content": "走上松梢绕却它，为它满插一头花。\n未论似得酴醾否，且是幽香野得些。",
        "dynasty": "宋",
        "collection_info": null
    },
    {
        "uuid": "b2fca3127e0934b3e668dc8214183ad2",
        "title": "憩冷水村道傍榴花初开",
        "author": "杨万里",
        "content": "蒨罗绉薄剪熏风，已自花明蔕亦同。\n不肯染时轻着色，却将密绿护深红。",
        "dynasty": "宋",
        "collection_info": null
    },
    {
        "uuid": "4512bc5dc6c771f3d83af6b218560b77",
        "title": "晚云酿雨二首  其一",
        "author": "杨万里",
        "content": "昨来一雨断人行，恰则晴时云又生。\n梅月如何休得雨，麦秋却是要它晴。",
        "dynasty": "宋",
        "collection_info": null
    },
    {
        "uuid": "01e63327b752ae0688f23a2f9499877c",
        "title": "晚云酿雨二首  其二",
        "author": "杨万里",
        "content": "只消旧雨已惊心，莫遣新晴更作阴。\n路转绿荷仍翠柳，眼随白鸟度青林。",
        "dynasty": "宋",
        "collection_info": null
    },
    {
        "uuid": "8877ad15747c0b9b7733173c98c677ea",
        "title": "诗情",
        "author": "杨万里",
        "content": "只要琱诗不要名，老来也復减诗情。\n虚名满世真何用，更把虚名赚后生。",
        "dynasty": "宋",
        "collection_info": null
    },
    {
        "uuid": "623398e87ffb1f7907c058536ac4b90f",
        "title": "四月十三日度鄱阳湖",
        "author": "杨万里",
        "content": "泊舟番君湖，风雨至夜半。\n求济敢自必，苟安固所愿。\n孤愁知无益，暂忍復永叹。\n夜久忽自睡，倦极不知旦。\n舟人呼我起，顺风不容缓。\n半篙已湖心，一叶恰镜面。\n仰见云衣开，侧视帆腹满。\n天如瑠璃钟，下覆水晶椀。\n波光金汁泻，日影银柱贯。\n康山杯中蛭，庐阜帆前幔。\n豁然地无蔕，渺若海不岸。\n是身若虚空，御气游汗漫。\n初忧触危涛，不意拾奇观。\n近岁六暄凉，此水三往返。\n未涉每不宁，既济辄復玩。\n游倦当自归，非为猿鹤怨。",
        "dynasty": "宋",
        "collection_info": null
    },
    {
        "uuid": "5d01d28ec0b2d2cefa7b1a7b51ec956c",
        "title": "已至湖尾望见西山三首  其一",
        "author": "杨万里",
        "content": "好风稳送五湖船，万顷银涛半霎间。\n已入江西犹未觉，忽然对面是西山。",
        "dynasty": "宋",
        "collection_info": null
    },
    {
        "uuid": "b4765d286b6bacb8cb114691096a46cb",
        "title": "已至湖尾望见西山三首  其二",
        "author": "杨万里",
        "content": "芦荻中间一港深，蒌蒿如柱不成簪。\n正愁半日无村落，远有人家在树林。",
        "dynasty": "宋",
        "collection_info": null
    },
    {
        "uuid": "e42fc9b8b125b4a45cd6aa2a121d1e05",
        "title": "已至湖尾望见西山三首  其三",
        "author": "杨万里",
        "content": "千里都无半点山，如何敢望有人烟。\n不教远树遮拦却，芦荻生来直到天。",
        "dynasty": "宋",
        "collection_info": null
    },
    {
        "uuid": "3b6f6f81c26b259e4758f8f9db5b4e26",
        "title": "送乡余文明劝之以归",
        "author": "杨万里",
        "content": "一别高人又十年，霜筋雪骨健依然。\n席门未害车多辙，斗酒尚能诗百篇。\n苍狗白衣俱昨梦，长庚孤月自青天。\n故山松菊平安在，何日归欤解钓船。",
        "dynasty": "宋",
        "collection_info": null
    },
    {
        "uuid": "37191a561e2d91bfafb1f20fcd0cd0d7",
        "title": "送王季山主簿省觐枢府",
        "author": "杨万里",
        "content": "六馆名流王季山，十年风雨短檠寒。\n不曾文字饶羣子，勉为庭闱就一官。\n伯也腾身紫极上，叔兮着眼白云端。\n会当再奏河东赋，姓字从头揭牓看。",
        "dynasty": "宋",
        "collection_info": null
    },
    {
        "uuid": "86922390b98f2c98664e8e0baa4de5fa",
        "title": "豫章光华馆苦雨",
        "author": "杨万里",
        "content": "阻水水不退，苦雨雨不收。\n天不遣人行，我岂愿此留。\n客间亦何娱，胜践或销忧。\n西山天下奇，东湖尘外幽。\n驾言欲一往，雨湿且復休。\n怀哉滕王阁，咫尺城南陬。\n举武便可至，登临亦无由。\n平陆幻成海，高屋瞬失楼。\n南浦水正长，何时放归舟。",
        "dynasty": "宋",
        "collection_info": null
    },
    {
        "uuid": "60a52dd2f9f3393d4d098cf4e489e566",
        "title": "叶教授镐乃翁致政一百三岁屡加封仍锡朱银取告命之词名其堂曰介寿",
        "author": "杨万里",
        "content": "兰玉初攀桂，朱银降自天。\n堂中有一老，物外百三年。\n紫诰行充栋，霜毛尽满颠。\n仁人元自寿，端不羡臞仙。",
        "dynasty": "宋",
        "collection_info": null
    },
    {
        "uuid": "6941982ec46beeb62e5615688dbbd027",
        "title": "秋虫",
        "author": "杨万里",
        "content": "蝉哀落日恰纔收，蛩怨黄昏正未休。\n催得世人头总白，不知替得二虫愁。",
        "dynasty": "宋",
        "collection_info": null
    },
    {
        "uuid": "c6e3cd51b48530cc25f9da6c24a72b30",
        "title": "病中感秋时初丧寿佺子",
        "author": "杨万里",
        "content": "临晓睡偏重，不知窗已明。\n高梧下清露，宿鸟有寒声。\n愁岂关鬚事，秋来添雪茎。\n病身仍哭子，併作老来情。",
        "dynasty": "宋",
        "collection_info": null
    },
    {
        "uuid": "6313013ebcf38bf949737b176d1da41c",
        "title": "秋热二首  其一",
        "author": "杨万里",
        "content": "多难幽怀惨不舒，秋风残暑扫难除。\n一生最怕西窗日，长是酴醾架子疎。",
        "dynasty": "宋",
        "collection_info": null
    },
    {
        "uuid": "368f11074e6aa0b84f1f7166719138bb",
        "title": "秋热二首  其二",
        "author": "杨万里",
        "content": "年年极暑与秋期，日日秋阳在暮时。\n我自愁吟无意思，蝉声移近入檐枝。",
        "dynasty": "宋",
        "collection_info": null
    },
    {
        "uuid": "a6e77393d0331642e48ec4945d60bd67",
        "title": "夜坐",
        "author": "杨万里",
        "content": "夜永留清坐，诗臞称病容。\n溪鸣风处竹，月湿露中松。\n喜事何曾梦，灯花诳杀侬。\n欲归归已得，归得却无悰。",
        "dynasty": "宋",
        "collection_info": null
    },
    {
        "uuid": "35366ad7f593bfa9d018199843b0d9da",
        "title": "中秋病中不饮二首后一首用辘轳体  其一",
        "author": "杨万里",
        "content": "去年两浙浙西州，今夕南溪溪上头。\n满着玻瓈一盆水，洗开玉镜十分秋。\n病来不饮非无酒，老去追驩总是愁。\n自笑独醒仍苦咏，枯肠雷转不禁搜。",
        "dynasty": "宋",
        "collection_info": null
    },
    {
        "uuid": "d0f4d944146eabf09027317ff6291323",
        "title": "中秋病中不饮二首后一首用辘轳体  其二",
        "author": "杨万里",
        "content": "无风无雨併无云，今岁中秋尽十分。\n毕竟冰轮谁为转，碾穿玉宇不生痕。\n坐看儿辈纷然饮，也遣先生半欲醺。\n自是清樽负明月，不关明月负清樽。",
        "dynasty": "宋",
        "collection_info": null
    },
    {
        "uuid": "e0e1945520e01f044207562d02974d33",
        "title": "中秋月长句",
        "author": "杨万里",
        "content": "西山走下丹砂丸，东山飞上黄金盘。\n径从碧海昇青天，半湿尚带波涛痕。\n初辉淡淡寒不动，月华犹轻桂华重。\n黄罗团扇暗花纹，蹙金突起双龙凤。\n须臾正面天中央，银钲退尽向来黄。\n干坤镕入冰壶裏，万象都无只有光。\n平生爱月爱今夕，古人与我同此癖。\n去年中秋天漆黑，今年中秋月雪白。\n先生旧不论升斗，近来畏病不饮酒。\n月下醒眼搔白首，明年月似今宵否。",
        "dynasty": "宋",
        "collection_info": null
    },
    {
        "uuid": "2a74bd71e20bfc37187dd75f24967d14",
        "title": "秋雨初霁",
        "author": "杨万里",
        "content": "松竹阴寒分外苍，芭蕉花湿梦中香。\n抽身朱墨尘埃裏，入眼山林气味长。\n今日更无秋热去，晓晴犹带雨余凉。\n却将白髮三千丈，缲作霜丝补锦囊。",
        "dynasty": "宋",
        "collection_info": null
    },
    {
        "uuid": "79a8d1d1e005e67188a280c917da6614",
        "title": "子上弟折赠木犀数枝走笔谢之",
        "author": "杨万里",
        "content": "我家殊未有秋色，君家先得秋消息。\n西风夜入小池塘，木犀漏洩月中香。\n一粒粟中香万斛，君看一梢几金粟。\n门前双桂更作门，路人知是幽人屋。\n数枝寄我开愁眉，欲状黄香无好诗。\n君到广寒折一枝，香无两般君自知。",
        "dynasty": "宋",
        "collection_info": null
    },
    {
        "uuid": "e6d58bcea12eb91c1c6bc0ffff5aed21",
        "title": "西斋旧无竹予归自毗陵斋前忽有竹满庭盖墙外之竹迸逸而生此也喜而赋之",
        "author": "杨万里",
        "content": "平生取友孤竹君，馆之山崦与卜邻。\n风衿月佩霜雪身，只谈风节不论文。\n我开西斋对清润，每嫌隔窗不相近。\n别来桃李一再花，我长在外君在家。\n归来西斋挂窗处，此君忽在窗前住。\n绕墙检校无来路，此君来路从何许。\n向来先生初出去，遣猿看墙鹤看户。\n如何鹤睡眼未开，此君一夜过墙来。\n明朝穉子满庭砌，豹文玉骨龙苗裔。\n春风吹堕锦衣裳，仰看青士冠剑长。\n先生岂惜窗前地，与君同醒復同醉。",
        "dynasty": "宋",
        "collection_info": null
    },
    {
        "uuid": "c77a24c0ed2840527a1751f4ba34ed77",
        "title": "病后觉衰",
        "author": "杨万里",
        "content": "病着初无恼，安来始觉衰。\n人谁长健底，老有顿来时。\n山意凄寒日，秋光染瘦诗。\n小松能许劣，学我弄吟髭。",
        "dynasty": "宋",
        "collection_info": null
    },
    {
        "uuid": "3b06f5b927e37f076f4195a4960c41fa",
        "title": "昨日访子上不遇裴回庭砌观木犀而归再以七言乞数枝",
        "author": "杨万里",
        "content": "昨携儿辈扣云关，绕遍岩花恣意看。\n苔砌落深金布地，水沉烝透粟堆盘。\n寄诗北阮赊秋色，供我西窗当晚餐。\n小朶出丛须折却，莫教折破碧团栾。",
        "dynasty": "宋",
        "collection_info": null
    },
    {
        "uuid": "92eb2ac7000555c191f96e51eb46b683",
        "title": "芭蕉三首  其一",
        "author": "杨万里",
        "content": "骨相玲珑透八窗，花头倒挂紫荷香。\n绕身无数青罗扇，风不来时也不凉。",
        "dynasty": "宋",
        "collection_info": null
    },
    {
        "uuid": "be96ffc25602f40e9782ed705aa8d4d4",
        "title": "芭蕉三首  其二",
        "author": "杨万里",
        "content": "萧萧洒洒復婷婷，一半风流一半清。\n不为暑窗添午荫，却来愁枕作秋声。",
        "dynasty": "宋",
        "collection_info": null
    },
    {
        "uuid": "469fde1f5fd1dc30d7409f205b0212d4",
        "title": "芭蕉三首  其三",
        "author": "杨万里",
        "content": "檐牙窗额两三株，只欠王维画雪图。\n开卷不题元字脚，碧窗圜蜡有如无。",
        "dynasty": "宋",
        "collection_info": null
    },
    {
        "uuid": "5f5b939f88af158868111ddc1a367b3a",
        "title": "拒霜花",
        "author": "杨万里",
        "content": "木蕖何似水芙蕖，同箇声名各自都。\n风露商量借膏沐，燕脂深浅入肌肤。\n唤回春色秋光裏，饶得红妆翠盖无。\n字曰拒霜浑不恶，却愁霜重要人扶。",
        "dynasty": "宋",
        "collection_info": null
    },
    {
        "uuid": "b65b39f7de82ae8ada037425789fcce5",
        "title": "不寐四首  其一",
        "author": "杨万里",
        "content": "老来只愿酒难醒，酒力纔醒梦便惊。\n露滴新寒欺病骨，宦游如梦记平生。\n深山五鼓鸡吹角，落月一窗鹅打更。\n等待晓光琱好句，晓光未白句先成。",
        "dynasty": "宋",
        "collection_info": null
    },
    {
        "uuid": "612c96f6ff7a50a9ef78696e5191d5f0",
        "title": "不寐四首  其二",
        "author": "杨万里",
        "content": "非关枕上爱哦诗，聊復销愁片子时。\n老眼强眠终不梦，空肠暗响诉长饥。\n翻来覆去体都痛，乍暗忽明灯为谁。\n只道昼长无那着，夜长难奈不曾知。",
        "dynasty": "宋",
        "collection_info": null
    },
    {
        "uuid": "4ff7e62ac6d9d20116106a65d22a6276",
        "title": "不寐四首  其三",
        "author": "杨万里",
        "content": "暗虫夜啼不肯停，直从黄昏啼到明。\n不知讨论底事着，为復怨嗟谁子生。\n至竟通宵千万语，真实只是两三声。\n唧唧唧唧復唧唧，此外何言君试听。",
        "dynasty": "宋",
        "collection_info": null
    },
    {
        "uuid": "e5229b6e8d565c536cb60f076f79c93e",
        "title": "不寐四首  其四",
        "author": "杨万里",
        "content": "初闻一犬两犬声，次第远近鸡都鸣。\n今夕明朝何日了，南村北巷几人行。\n忽思春雨宿茅店，最苦仆夫催去程。\n是时懒起惜残睡，如今不眠愁独醒。",
        "dynasty": "宋",
        "collection_info": null
    },
    {
        "uuid": "779f6eaacc544f2b2084811b82a0740b",
        "title": "寄题保静庵",
        "author": "杨万里",
        "content": "洙泗九渊閟玄珠，没人下取龙怒鬚。\n迂叟勃兴章甫徒，刺手一探珠炯如。\n正心保躬四颗余，一颗光照千乘车。\n艮斋竖起麈拂子，保静居士一笑喜。\n试着此珠狂波底，波自拍天珠在水。\n江南江北起秋风，庵前庵后吹霜松。\n居士焚香于其中，手挥五絃送归鸿。",
        "dynasty": "宋",
        "collection_info": null
    },
    {
        "uuid": "94109449e1c87628bdced8f30be3fa29",
        "title": "戏题常州草虫枕屏",
        "author": "杨万里",
        "content": "黄蜂作歌紫蝶舞，蜻蜓蚱蜢如风雨。\n先生昼眠纸帐温，无那此辈喧梦魂。\n眼中了了华胥国，蜂催蝶唤到不得。\n觉来忽见四摺屏，野花红白野草青。\n勾引飞虫作许声，何缘先生睡不惊。",
        "dynasty": "宋",
        "collection_info": null
    },
    {
        "uuid": "bfe4daccc90681cce7837336ba35d960",
        "title": "子上持豫章画扇其上牡丹三株黄白相间盛开一猫将二子戏其旁",
        "author": "杨万里",
        "content": "暄风暖景政春迟，开尽好花人未知。\n输与狸奴得春色，牡丹香裏弄双儿。",
        "dynasty": "宋",
        "collection_info": null
    },
    {
        "uuid": "ee3592b74330190027e87f732008bc57",
        "title": "和李与贤投赠之韵",
        "author": "杨万里",
        "content": "云海不教鹏怒飞，玉阶也合凤来仪。\n如何天下李元礼，未遇人间钟子期。\n夜诵子虚无路达，梦生春草只心知。\n愿君更奏三千牍，金榜青衫染柳丝。",
        "dynasty": "宋",
        "collection_info": null
    },
    {
        "uuid": "63142a5b7113b63451205cc7c31b8649",
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其一",
        "author": "杨万里",
        "content": "玉壶冰段露金茎，未抵闲居五咏清。\n休道曹诗成七步，不须三步已诗成。",
        "dynasty": "宋",
        "collection_info": null
    },
    {
        "uuid": "b59c3482851b8d3e70f1adf0d3f2c61a",
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其二",
        "author": "杨万里",
        "content": "山似剡溪溪似油，人如诗句句如秋。\n无边春裏花饶笑，有底忙时草唤愁。",
        "dynasty": "宋",
        "collection_info": null
    },
    {
        "uuid": "08a7c10c3c0f9bf1ad1dcdff668f97bb",
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其三",
        "author": "杨万里",
        "content": "溪上新桥是凤林，残风剩雨做秋阴。\n先生小试南风手，写得一川山水音。",
        "dynasty": "宋",
        "collection_info": null
    },
    {
        "uuid": "8db944a0a19fd19dd82dedd279fce000",
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其四",
        "author": "杨万里",
        "content": "见说幽居绕万松，栽梅能白杏能红。\n人行剡曲溪山裏，家住辋川图画中。",
        "dynasty": "宋",
        "collection_info": null
    },
    {
        "uuid": "cf45c538b2d852be317a2744a40e451a",
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其五",
        "author": "杨万里",
        "content": "漫浪江湖天一方，故人不见两三霜。\n对床说尽平生话，黄叶声中秋夜长。",
        "dynasty": "宋",
        "collection_info": null
    },
    {
        "uuid": "8449a93a248ef1c4163a14f1bdecd602",
        "title": "寄题李与贤似剡庵",
        "author": "杨万里",
        "content": "四明狂客一茅屋，敕赐剡川纔一曲。\n安福诗人李与贤，大书似剡山扉前。\n我曾着脚勾践国，奉诏昭陵省松柏。\n是时八月欲半头，镜湖不是人间秋。\n稽山影落水精阙，荷花露滴波中月。\n季真茅屋荒苍苔，古木哀猿啼禹穴。\n今君结屋阿那边，疋似剡川若箇言。\n我到剡川君未到，似和不似然不然。\n君不见兴公旧草天台赋，元不曾识天台路。\n一俛仰间已再升，何用瘦藤与芒屦。",
        "dynasty": "宋",
        "collection_info": null
    },
    {
        "uuid": "85607baa0f371fb1115283272fa7c8a2",
        "title": "试蜀中梁杲桐烟墨书玉板纸",
        "author": "杨万里",
        "content": "木犀煮泉漱寒齿，残滴更将添砚水。\n子规乡裏桐花烟，浣花溪头琼叶纸。\n先生老去怯苦吟，琢无肝肺呕无心。\n芙蓉在左木犀右，漫与七言真藉手。\n秋光一点入骨清，有笔如椽描不就，先生不瘦教谁瘦。",
        "dynasty": "宋",
        "collection_info": null
    },
    {
        "uuid": "0c68f8f17df5be3e681fc1ffcd7cd59a",
        "title": "蕙花初开五言",
        "author": "杨万里",
        "content": "幽人非爱山，出山将何之。\n山居种兰蕙，岁寒久当知。\n初艺止百亩，余地惜奚为。\n先生无广居，千岩一茅茨。\n四面祇艺蕙，中间纔置锥。\n锐绿纷宿丛，修紫擢幼枝。\n孤榦八九花，一花破初蕤。\n西风澹无味，微度成香吹。\n灯梦得幽馥，月写传静姿。\n我欲掇芳英，和露充晨炊。\n眷然恻不忍，环翫自忘饥。\n岂无众花草，不愿秋不迟。\n种时乱不择，岁晚悔可追。",
        "dynasty": "宋",
        "collection_info": null
    },
    {
        "uuid": "9c7e0d424a027a210fc8d78beb8cdcce",
        "title": "木犀落尽有感二首  其一",
        "author": "杨万里",
        "content": "一岁秋香又一空，落英顦顇怨西风。\n开时占断西风晓，岂念荷花脱病红。",
        "dynasty": "宋",
        "collection_info": null
    },
    {
        "uuid": "ee510c0d8a1c543e41b89e8c6a5663a0",
        "title": "木犀落尽有感二首  其二",
        "author": "杨万里",
        "content": "姮娥收去广寒秋，太息花中无此流。\n花品已高香更绝，却缘韵胜得清愁。",
        "dynasty": "宋",
        "collection_info": null
    },
    {
        "uuid": "a53e56ae74d69aeb07d61446ef25aa3b",
        "title": "秋蝇",
        "author": "杨万里",
        "content": "秋蝇知我政哦诗，得得缘眉復入髭。\n欲打群飞还歇去，风光乞与几多时。",
        "dynasty": "宋",
        "collection_info": null
    },
    {
        "uuid": "8b24b07591c61f48b1e124764a47795a",
        "title": "白鱼羹戏题",
        "author": "杨万里",
        "content": "秋水寒鱼白锦鳞，姜花枨实献芳辛。\n东坡玉糁真穷相，得似先生此味珍。",
        "dynasty": "宋",
        "collection_info": null
    },
    {
        "uuid": "f939eb5178fb9c99390882ce5e9f61c9",
        "title": "松声",
        "author": "杨万里",
        "content": "哦诗口角恰微鸣，唤得风从月胁生。\n端为先生醒醉耳，绕山搜出万松声。",
        "dynasty": "宋",
        "collection_info": null
    },
    {
        "uuid": "7ba5d6c72d3e0b5fc2629cc3d2619305",
        "title": "寄题邵武张汉杰运干万卷楼",
        "author": "杨万里",
        "content": "书生都将命乞书，愿身化作蠹书鱼。\n蠹鱼生得针来大，日啖银鈎三万箇。\n书生一腹无十围，经炊史酌不曾饥。\n君家一编本黄石，积书至今与山齐。\n玉川搜肠纔一半，邺侯插架端无羡。\n如何万卷楼上人，却去黄鹤楼前作宾赞。",
        "dynasty": "宋",
        "collection_info": null
    },
    {
        "uuid": "469d489bf4b1fd72ff7a746458d1a2b5",
        "title": "戏笔二首  其一",
        "author": "杨万里",
        "content": "野菊荒苔各铸钱，金黄铜绿两争妍。\n天公支与穷诗客，只买清愁不买田。",
        "dynasty": "宋",
        "collection_info": null
    },
    {
        "uuid": "17ff49301f191fde0b4139ae70139c0b",
        "title": "戏笔二首  其二",
        "author": "杨万里",
        "content": "哦诗只道更无题，物物秋来总是诗。\n着意染鬚玄尚白，梳头得蝨素成缁。",
        "dynasty": "宋",
        "collection_info": null
    },
    {
        "uuid": "2e03553fe0dfa16449f609b345e1fbec",
        "title": "饭罢散策遇细雨二首  其一",
        "author": "杨万里",
        "content": "秋暄团扇尚堪携，病脚朝来健似飞。\n偶到溪头晴唤出，未穷山顶雨催归。",
        "dynasty": "宋",
        "collection_info": null
    },
    {
        "uuid": "a71adca88eb595da33903396f876ff1c",
        "title": "饭罢散策遇细雨二首  其二",
        "author": "杨万里",
        "content": "极知秋旱已难医，所喜阴云忽四垂。\n毕竟不成檐半滴，辛勤枉费雨千丝。",
        "dynasty": "宋",
        "collection_info": null
    },
    {
        "uuid": "14dafec98ddbd01c4cc1078fc17da7e4",
        "title": "重九日雨仍菊花未开用辘轳体",
        "author": "杨万里",
        "content": "良辰巧与赏心违，四者能并自古稀。\n恰则今年重九日，也无黄菊两三枝。\n闭门幸免吹乌帽，有酒何须望白衣。\n政坐满城风雨句，平生不喜老潘诗。",
        "dynasty": "宋",
        "collection_info": null
    },
    {
        "uuid": "7ed838d4361ddf4d184aaea7027a65f8",
        "title": "西斋睡起",
        "author": "杨万里",
        "content": "小睡西斋听雨凉，竹鸡声裏梦难长。\n开门山色都争入，只放青苍一册方。",
        "dynasty": "宋",
        "collection_info": null
    },
    {
        "uuid": "dabd5ba97021e3de4dac1d8ef9c8c007",
        "title": "读陈蕃传",
        "author": "杨万里",
        "content": "仲举高谈亦壮哉，白头狼狈只堪哀。\n枉教一室尘如积，天下何曾扫得来。",
        "dynasty": "宋",
        "collection_info": null
    },
    {
        "uuid": "3587cb722df73446a020dbb154c8f404",
        "title": "铜雀砚",
        "author": "杨万里",
        "content": "摸索陶泓不忍研，阿瞒故物尚依然。\n浪传铜雀檐间瓦，恐是金鳬海底砖。",
        "dynasty": "宋",
        "collection_info": null
    },
    {
        "uuid": "d134b9a2eaeacabac6996ec6b3b43418",
        "title": "黄雀食新二首  其一",
        "author": "杨万里",
        "content": "鹅黄染线织秋衣，杨柳吹绵细细披。\n诗债被渠浑索尽，醉乡邀我不容归。",
        "dynasty": "宋",
        "collection_info": null
    },
    {
        "uuid": "194b04aed5478fbcaf4d684867acb189",
        "title": "黄雀食新二首  其二",
        "author": "杨万里",
        "content": "侯门信口总称珍，只见陈人不见新。\n三日荔枝香味变，况开醤瓿拂蛛尘。",
        "dynasty": "宋",
        "collection_info": null
    },
    {
        "uuid": "84dd6ddd21c19d18e835c8d9d0c7d6a4",
        "title": "夜寒独觉",
        "author": "杨万里",
        "content": "儿啼惊觉梦中身，恰则华胥政问津。\n脚到五更偏作冷，老来万事不如人。\n若无窗月谁相伴，听尽鸡声不肯晨。\n尚有布衾寒似铁，无衾似铁始言贫。",
        "dynasty": "宋",
        "collection_info": null
    },
    {
        "uuid": "5d98f618f95f78010e7dacaa2e2cb0a3",
        "title": "雨晴得毗陵故旧书",
        "author": "杨万里",
        "content": "雀声只喜晚晴新，不管畦蔬雨未匀。\n日与山光弄秋色，风将竹影扫窗尘。\n多时浙右无消息，忽有书来问老人。\n知我近来头白尽，寒暄语外更情亲。",
        "dynasty": "宋",
        "collection_info": null
    },
    {
        "uuid": "0fb1d70bd15638b2eeeb92db354f5d51",
        "title": "忧患感叹二首  其一",
        "author": "杨万里",
        "content": "醉裏还多感，醒来却更愁。\n醉醒都不是，愁感几时休。",
        "dynasty": "宋",
        "collection_info": null
    },
    {
        "uuid": "ba0c6bee0df64fd80fad4a8a46a0922a",
        "title": "忧患感叹二首  其二",
        "author": "杨万里",
        "content": "老去情怀已不胜，愁边灾患更相仍。\n胸中莫着伤心事，东处销时西处生。",
        "dynasty": "宋",
        "collection_info": null
    },
    {
        "uuid": "711114e2381887ace6716c71cdb0cb59",
        "title": "霜晓",
        "author": "杨万里",
        "content": "荒荒瘦日作秋晖，稍稍微暄破晓霏。\n只有江枫偏得意，夜挼霜水染红衣。",
        "dynasty": "宋",
        "collection_info": null
    },
    {
        "uuid": "219b3280c24447b54123d671988a9bac",
        "title": "寄题萧邦怀步芳园",
        "author": "杨万里",
        "content": "群鶑乱飞春昼长，极目千里春草香。\n幽人自煮蟹眼汤，茶瓯影裏见山光。\n欣然药囿聊步屧，戏随蜜蜂与蝴蝶。\n杨花糁径白于雪，桃花夹径红于襭。",
        "dynasty": "宋",
        "collection_info": null
    },
    {
        "uuid": "9d80451a581dd8e5e8fb8ecaf2a5ad39",
        "title": "庆长叔招饮一杯未釂雪声璀然即席走笔赋十诗  其一",
        "author": "杨万里",
        "content": "晚饮西邻大阮家，天风吹雪入檐牙。\n呼僮浄扫青苔地，莫遣纤尘涴玉花。",
        "dynasty": "宋",
        "collection_info": null
    },
    {
        "uuid": "136029293e322efacfa30ef17e7b543b",
        "title": "庆长叔招饮一杯未釂雪声璀然即席走笔赋十诗  其二",
        "author": "杨万里",
        "content": "长廊尽处绕梅行，过尽风声得雪声。\n醉裏不愁飘湿面，自舒翠袖点琼英。",
        "dynasty": "宋",
        "collection_info": null
    },
    {
        "uuid": "6001be5a1bbd1a021f20d2e774df268a",
        "title": "庆长叔招饮一杯未釂雪声璀然即席走笔赋十诗  其三",
        "author": "杨万里",
        "content": "老子那知鬓脚凋，忍寒拚命看珠跳。\n却嫌地暖无冰冻，恰则飞来恰则销。",
        "dynasty": "宋",
        "collection_info": null
    },
    {
        "uuid": "971b7836a37711a18e7c2ad6c49815e7",
        "title": "庆长叔招饮一杯未釂雪声璀然即席走笔赋十诗  其四",
        "author": "杨万里",
        "content": "梅花得雪更清妍，折入灯前细捻看。\n下却珠帘教到地，横枝太瘦不禁寒。",
        "dynasty": "宋",
        "collection_info": null
    },
    {
        "uuid": "6d2c0b4ed18cda1b3233bb4f618faf6e",
        "title": "庆长叔招饮一杯未釂雪声璀然即席走笔赋十诗  其五",
        "author": "杨万里",
        "content": "雪政飞时梅政开，倩人和雪折庭梅。\n莫教颤脱梢头雪，千万轻轻折取来。",
        "dynasty": "宋",
        "collection_info": null
    },
    {
        "uuid": "c20848ddb079a42b98f977408c21cdc5",
        "title": "庆长叔招饮一杯未釂雪声璀然即席走笔赋十诗  其六",
        "author": "杨万里",
        "content": "急雪穿帘绕蜡灯，梅花微笑古铜瓶。\n朔风恶剧惊人杀，吹倒琉璃六曲屏。",
        "dynasty": "宋",
        "collection_info": null
    },
    {
        "uuid": "95baad86bf59632abf624b07dff510fd",
        "title": "庆长叔招饮一杯未釂雪声璀然即席走笔赋十诗  其七",
        "author": "杨万里",
        "content": "南烹北果聚君家，象箸冰盘物物佳。\n只有蔗霜分不得，老夫自要嚼梅花。",
        "dynasty": "宋",
        "collection_info": null
    },
    {
        "uuid": "def2bc95246834d45cbe47ebe94ad6cb",
        "title": "庆长叔招饮一杯未釂雪声璀然即席走笔赋十诗  其八",
        "author": "杨万里",
        "content": "不是今宵雪不清，只愁清杀老书生。\n不知落得几多雪，做尽北风无限声。",
        "dynasty": "宋",
        "collection_info": null
    },
    {
        "uuid": "d266ac7deaf85aaff00ea73672acc115",
        "title": "庆长叔招饮一杯未釂雪声璀然即席走笔赋十诗  其九",
        "author": "杨万里",
        "content": "酒香端的似梅无，小摘梅花浸酒壶。\n莫遣南枝独醒着，一杯聊劝雪肌肤。",
        "dynasty": "宋",
        "collection_info": null
    },
    {
        "uuid": "53ed59975b5595f480e4a741a757daab",
        "title": "庆长叔招饮一杯未釂雪声璀然即席走笔赋十诗  其一○",
        "author": "杨万里",
        "content": "燕宁轩裏集羣仙，薄宦归来又两年。\n梅影舞风风舞雪，劝人何苦怯金船。",
        "dynasty": "宋",
        "collection_info": null
    },
    {
        "uuid": "3ae56889a6ec2d4f7ac1956658849c52",
        "title": "糟蟹六言二首  其一",
        "author": "杨万里",
        "content": "霜前不落第二，糟余也復无双。\n一腹金相玉质，两螯明月秋江。",
        "dynasty": "宋",
        "collection_info": null
    },
    {
        "uuid": "77a43c91d4f1b5e98f2fd300e62b03d6",
        "title": "糟蟹六言二首  其二",
        "author": "杨万里",
        "content": "别业抛离水国，失身堕在糟丘。\n莫笑草泥郭索，策勋作醉乡侯。",
        "dynasty": "宋",
        "collection_info": null
    },
    {
        "uuid": "145f64d094640a9c4db8520895185e12",
        "title": "克信弟坐上赋梅花二首  其一",
        "author": "杨万里",
        "content": "对酒初惊髮半华，折梅还觉兴殊佳。\n如何屋角西南月，只照梢头一两花。\n自是向来香寂寞，不须更道影横斜。\n北枝别有春无价，和靖何曾觅得些。",
        "dynasty": "宋",
        "collection_info": null
    },
    {
        "uuid": "dc92b4b90f0a7cc2e77d01fb1cdfb09b",
        "title": "克信弟坐上赋梅花二首  其二",
        "author": "杨万里",
        "content": "月波成露露成霜，借与南枝作淡妆。\n寒入玉衣灯下薄，春撩雪骨酒边香。\n却于老树半枯处，忽走一梢如许长。\n道是疎花不解语，伴人醒醉替人狂。",
        "dynasty": "宋",
        "collection_info": null
    },
    {
        "uuid": "7436e16985c76c306dc9133e043e680c",
        "title": "德远叔坐上赋肴核八首 糟蟹",
        "author": "杨万里",
        "content": "横行湖海浪生花，糟粕招邀到酒家。\n酥片满螯凝作玉，金穰镕腹未成沙。",
        "dynasty": "宋",
        "collection_info": null
    },
    {
        "uuid": "78392fabcbe7752758ba05190f96d891",
        "title": "德远叔坐上赋肴核八首 牛尾狸",
        "author": "杨万里",
        "content": "琼瑶风骨褐衣裘，野果初红玉露秋。\n僧孺唤渠登榜尾，季狸只合隠山头。",
        "dynasty": "宋",
        "collection_info": null
    },
    {
        "uuid": "7b5729684d6bc69a2a7dd71328c7b56f",
        "title": "德远叔坐上赋肴核八首 蔊菜",
        "author": "杨万里",
        "content": "齑臼文辞粲受辛，子牙为祖芥为孙。\n劝君莫谒独醒客，只谒高阳社裏人。",
        "dynasty": "宋",
        "collection_info": null
    },
    {
        "uuid": "57d4fb3f6147e6001d8a17a34e87c1f2",
        "title": "德远叔坐上赋肴核八首 蜜金橘",
        "author": "杨万里",
        "content": "风餐露饮橘洲仙，胸次清于月样圜。\n侠客偶遗金弹子，蜂王捻作菊花钿。",
        "dynasty": "宋",
        "collection_info": null
    },
    {
        "uuid": "9bf808c99791844e52038914f617c8a0",
        "title": "德远叔坐上赋肴核八首 藕",
        "author": "杨万里",
        "content": "荷衣芰制雪为容，家住云烟太华峰。\n外面看来真璞玉，胸中琱出许玲珑。",
        "dynasty": "宋",
        "collection_info": null
    },
    {
        "uuid": "1dbc1a3048daa453556461971a8e0114",
        "title": "德远叔坐上赋肴核八首 人面子",
        "author": "杨万里",
        "content": "喜时能笑醉能歌，眉映青山眼映波。\n旧日美如潘骑省，只今瘦似病维摩。",
        "dynasty": "宋",
        "collection_info": null
    },
    {
        "uuid": "f6d5134ba4eb56b2101e203e50913b4d",
        "title": "德远叔坐上赋肴核八首 糖霜",
        "author": "杨万里",
        "content": "亦非崖蜜亦非饧，青女吹霜冻作冰。\n透骨清寒轻着齿，嚼成人迹板桥声。",
        "dynasty": "宋",
        "collection_info": null
    },
    {
        "uuid": "e24ea91d6729acf5926d438759fa8358",
        "title": "德远叔坐上赋肴核八首 银杏",
        "author": "杨万里",
        "content": "深灰浅火略相遭，小苦微甘韵最高。\n未必鸡头如鸭脚，不妨银杏伴金桃。",
        "dynasty": "宋",
        "collection_info": null
    },
    {
        "uuid": "635a6feb79f483d191a213f008678f4f",
        "title": "送谈命曾南翔二首  其一",
        "author": "杨万里",
        "content": "官职牵人也可怜，老来那更问行年。\n渠侬解事无它语，道我慈亲寿八千。",
        "dynasty": "宋",
        "collection_info": null
    },
    {
        "uuid": "77455da3cd08d445d2c263c029c7a988",
        "title": "送谈命曾南翔二首  其二",
        "author": "杨万里",
        "content": "今年见说也无锥，政坐谈天泄密机。\n举世近来憎直语，贵人剩许未为痴。",
        "dynasty": "宋",
        "collection_info": null
    },
    {
        "uuid": "fe2e5696feccfd95dab7f4a6c6a7ad4e",
        "title": "题孙舜俞府判瑞石图",
        "author": "杨万里",
        "content": "鸡冠山青龟浦碧，松桂捎云三万尺。\n何年星霣化为石，风吹未凝冰玉色。\n仙人擘开光烛天，山下人家夜不眠。\n松花桂子落如雪，飞入石中坚似铁。\n石中种树人不知，石中生树人始奇。\n君不见只今瑞图满四海，骚人诗卷牛腰大。",
        "dynasty": "宋",
        "collection_info": null
    },
    {
        "uuid": "ebf027f06e0a2e4fb39280aea9eaa66f",
        "title": "过周陂江",
        "author": "杨万里",
        "content": "溪暖无冰可得销，清波白石小鱼跳。\n忽逢寸碧翩然起，翡翠惊飞上柳条。",
        "dynasty": "宋",
        "collection_info": null
    },
    {
        "uuid": "fba5de21a68bde9e06227681bbc8e4fc",
        "title": "送谈星辰许季升二首  其一",
        "author": "杨万里",
        "content": "许子儒冠怨误身，如今投笔说星辰。\n未须道我何时贵，且道何时子脱贫。",
        "dynasty": "宋",
        "collection_info": null
    },
    {
        "uuid": "4861c98117b9ca83542b518cfa66b0b8",
        "title": "送谈星辰许季升二首  其二",
        "author": "杨万里",
        "content": "连珠合璧转璇霄，也被星家不见饶。\n灾曜元来怯梼杌，福星不是背箪瓢。",
        "dynasty": "宋",
        "collection_info": null
    },
    {
        "uuid": "911bfcefca3567bdbd55ea1e65a2124e",
        "title": "纪罗杨二子游南岭石人峰",
        "author": "杨万里",
        "content": "二子同游石人峰，深行翠篠黄茅中。\n初嫌微径无人踪，行到半岭径亦穷。\n来时犹自闻鸡犬，且行且语不觉远。\n上头无梯下无岸，前头难攀后难返。\n黄茅翠篠深復深，忽有笛声出暗林。\n草根一把牛骨骼，血点溅地惊人心。\n二子相看面无色，疾趋山后空王宅。\n野僧闻此叫绝天，拊破禅床椎倒壁。\n荒山岂有吹笛声，乃是卧虎鼻息鸣。\n二子归来向侬说，犹道兹游最清绝。\n兹游清绝岂不佳，二子性命如泥沙。",
        "dynasty": "宋",
        "collection_info": null
    },
    {
        "uuid": "febec989897a7bc250849dc712744319",
        "title": "题黄辰告愚斋",
        "author": "杨万里",
        "content": "圣门如天不可梯，诸子欲以智取之。\n杏坛独立无箇事，只有回愚也大奇。\n吾党少年子黄子，问津陋巷参颜氏。\n只今此事冷如浆，来年八月槐花黄。",
        "dynasty": "宋",
        "collection_info": null
    },
    {
        "uuid": "940c5265683d699da44eb18b26bc1033",
        "title": "寄题万安县刘元袭横秀阁",
        "author": "杨万里",
        "content": "玉簪成阵雪成堆，秀气横空拨不开。\n楚岫苍寒五云外，赣江白写九天来。\n烟销日出皆诗句，月色波声唤梦回。\n早晚携家过高阁，寄诗聊当一枝梅。",
        "dynasty": "宋",
        "collection_info": null
    },
    {
        "uuid": "a33df818e73dfae8b9490de3a7f9e11c",
        "title": "廷弼弟座上绝句",
        "author": "杨万里",
        "content": "黄雀初肥入口销，玉醅新熟得春饶。\n主人更恐香无味，沉水龙涎作伴烧。",
        "dynasty": "宋",
        "collection_info": null
    },
    {
        "uuid": "c8d7343a92cb48451a45f88c6188b814",
        "title": "十二月二十七日大雪中过吉水小盘渡西归三首  其一",
        "author": "杨万里",
        "content": "风卷寒江浪湿天，斜吹乱雪忽平船。\n碧琉璃上琼花裏，独载诗人孟浩然。",
        "dynasty": "宋",
        "collection_info": null
    },
    {
        "uuid": "69d19ace8989dff066a2bc583c036608",
        "title": "十二月二十七日大雪中过吉水小盘渡西归三首  其二",
        "author": "杨万里",
        "content": "腊残滕六不归家，白昼乘风撒玉沙。\n旋种琼田茁瑶草，更栽琪树着银花。",
        "dynasty": "宋",
        "collection_info": null
    },
    {
        "uuid": "ea18e98ba622276d5a71aa55556464e8",
        "title": "十二月二十七日大雪中过吉水小盘渡西归三首  其三",
        "author": "杨万里",
        "content": "雪吹醉面不知寒，信脚千山与万山。\n天甃琼街三十里，更飞柳絮与君看。",
        "dynasty": "宋",
        "collection_info": null
    },
    {
        "uuid": "100f6d03fb454854abeca9e3d866204f",
        "title": "山居雪后二首  其一",
        "author": "杨万里",
        "content": "春近能余几许寒，雪花纔落便销残。\n青松梢上兰根下，犹得三朝两日看。",
        "dynasty": "宋",
        "collection_info": null
    },
    {
        "uuid": "83cd0427b321cee8e59513896623faca",
        "title": "山居雪后二首  其二",
        "author": "杨万里",
        "content": "一点红尘未敢生，松间雪后政堪行。\n日光半破风微度，时作高林落果声。",
        "dynasty": "宋",
        "collection_info": null
    },
    {
        "uuid": "e4eb039b813280941571c01c91bc954f",
        "title": "庚子正月五日晓过大皋渡二首  其一",
        "author": "杨万里",
        "content": "雾外江山看不真，只凭鸡犬认前村。\n渡船满板霜如雪，印我青鞋第一痕。",
        "dynasty": "宋",
        "collection_info": null
    },
    {
        "uuid": "4303c143813eb5deda7ea7db7c24554c",
        "title": "庚子正月五日晓过大皋渡二首  其二",
        "author": "杨万里",
        "content": "危沙崩岸欲侵墙，直下清江百尺强。\n过了笋舆元未觉，忽然回首冷思量。",
        "dynasty": "宋",
        "collection_info": null
    },
    {
        "uuid": "ebf13dbf7d7a3da651effa766e59ec72",
        "title": "晓雾",
        "author": "杨万里",
        "content": "不知香务湿人鬚，日照鬚端细有珠。\n政是春山眉样翠，被渠淡粉作糊涂。",
        "dynasty": "宋",
        "collection_info": null
    },
    {
        "uuid": "66aff20c2b3725d6119588e97d29023f",
        "title": "送胡端明赴召",
        "author": "杨万里",
        "content": "紫泥夜下日星晖，赤舄朝看衮绣归。\n中国如今相司马，四夷见说问非衣。\n金鱼玉带明霜鬓，斗极台符拱太微。\n卫武年龄子仪考，一身双美古来稀。",
        "dynasty": "宋",
        "collection_info": null
    },
    {
        "uuid": "d580d79c07d2bcf2d13d714e9346bf0c",
        "title": "晚出郡城往值夏谒胡端明泛舟夜归",
        "author": "杨万里",
        "content": "郡城至值夏，两日非宽程。\n奔走岂吾愿，诏书促南征。\n出郭星未已，归棹月已生。\n问人水深浅，舟子喧未应。\n水石代之对，淙然落滩声。\n危峰起夕苍，暗潭生夜清。\n江转风飒至，病肩难隠棱。\n添衣初懒寻，忍寒良不能。\n近城一二里，远岸三四灯。\n望关恐早闭，驱舟祗迟行。\n多情半环月，久矣将西倾。\n欲落且小留，知我要入城。\n月细光未多，大星助之明。\n至舍心未稳，丽谯才一更。",
        "dynasty": "宋",
        "collection_info": null
    },
    {
        "uuid": "2158948b2e1fdb5053816d8de075003f",
        "title": "之官五羊过太和县登快阁观山谷石刻赋两绝句呈知县李绅公垂主簿赵蕃昌父  其一",
        "author": "杨万里",
        "content": "阁中陈迹故依然，欲问风流已百年。\n南岸一峰东一塔，自言曾识老诗仙。",
        "dynasty": "宋",
        "collection_info": null
    },
    {
        "uuid": "f7cc8214317226faa71293c223485385",
        "title": "之官五羊过太和县登快阁观山谷石刻赋两绝句呈知县李绅公垂主簿赵蕃昌父  其二",
        "author": "杨万里",
        "content": "庐陵山水说西昌，天遣金华印此邦。\n诗本道他将取去，如何遗下一澄江。",
        "dynasty": "宋",
        "collection_info": null
    },
    {
        "uuid": "badd8d7b0c0b74b1b1747c935411dd33",
        "title": "题龙舜臣逊志斋",
        "author": "杨万里",
        "content": "龙子辛勤莳纸田，少年笔势已翩翩。\n欲知圣处真消息，不是原夫一两联。",
        "dynasty": "宋",
        "collection_info": null
    },
    {
        "uuid": "03b62053c956d9598f8eee0b7ebc087a",
        "title": "二月一日晓渡太和江三首  其一",
        "author": "杨万里",
        "content": "绿杨接叶杏交花，嫩水新生尚露沙。\n过了春江偶回首，隔江一片好人家。",
        "dynasty": "宋",
        "collection_info": null
    },
    {
        "uuid": "d1cfff68a3628aba782cf53af9b4c31b",
        "title": "二月一日晓渡太和江三首  其二",
        "author": "杨万里",
        "content": "晓翠妨人看远山，小风偏入客衣单。\n桃花爱做春寒信，只恐桃花也自寒。",
        "dynasty": "宋",
        "collection_info": null
    },
    {
        "uuid": "b5b49960e9ebe3c01ee96bfbafd5498b",
        "title": "二月一日晓渡太和江三首  其三",
        "author": "杨万里",
        "content": "二月初头春向中，花梢薄日柳梢风。\n折花客子浑无頼，狼藉须教满路红。",
        "dynasty": "宋",
        "collection_info": null
    },
    {
        "uuid": "f9e22e14e29cafebfd7a7dd56c7ccc18",
        "title": "晨炊黄宙铺饭后山行",
        "author": "杨万里",
        "content": "山行行得软如绵，急上篮舆睡霎间。\n梦裏只闻人喝道，不知过尽数重山。",
        "dynasty": "宋",
        "collection_info": null
    },
    {
        "uuid": "50d16aaa02ffedc5263bbe77b427fd3c",
        "title": "宿滩头海智寺",
        "author": "杨万里",
        "content": "平生行路敢求安，便要求安也大难。\n古寺无门更无壁，若教半夜作春寒。",
        "dynasty": "宋",
        "collection_info": null
    },
    {
        "uuid": "980f84f772b427b84841168314fe007a",
        "title": "明发海智寺遇雨二首  其一",
        "author": "杨万里",
        "content": "枉教一月费春风，不及朝来细雨功。\n草色染来蓝样翠，桃花洗得肉般红。",
        "dynasty": "宋",
        "collection_info": null
    },
    {
        "uuid": "3052fc0d39d1d10b888bb91b2f7953d8",
        "title": "明发海智寺遇雨二首  其二",
        "author": "杨万里",
        "content": "可惜新年雨未多，不妨剩与决天河。\n农人皱得眉头破，无水种秧君奈何。",
        "dynasty": "宋",
        "collection_info": null
    },
    {
        "uuid": "54ae723202b5e95d42bb7c86bab4efd2",
        "title": "题太和主簿赵昌父思隠堂",
        "author": "杨万里",
        "content": "西昌主簿如禅僧，日餐秋菊嚼春冰。\n西昌官舍如佛屋，一物也无唯有竹。\n俸钱三月不曾支，竹阴过午未晨炊。\n大儿叫怒小儿啼，乃翁对竹方哦诗。\n诗人与竹一样瘦，诗句与竹一样秀。\n故山苍玉摇绿云，月梢风叶最关身。\n劝渠未要思旧隠，且与西昌作好春。",
        "dynasty": "宋",
        "collection_info": null
    },
    {
        "uuid": "93975d83e4a311dfd14c89aae7664c3e",
        "title": "万安道中书事三首  其一",
        "author": "杨万里",
        "content": "玉峰云剥逗斜明，花径泥干得晚行。\n细细一风寒裏暖，时时数点雨中晴。",
        "dynasty": "宋",
        "collection_info": null
    },
    {
        "uuid": "2817de893114db2b024953f09cee0237",
        "title": "万安道中书事三首  其二",
        "author": "杨万里",
        "content": "携家满路踏春华，儿女欣欣不忆家。\n骑吏也忘行役苦，一人人插一枝花。",
        "dynasty": "宋",
        "collection_info": null
    },
    {
        "uuid": "ec88894b33ec162c7d9a9ce7636e71f1",
        "title": "万安道中书事三首  其三",
        "author": "杨万里",
        "content": "桃花薄相点燕脂，输与梨花雪作肌。\n只有垂杨不脂粉，缕金铺翠衬腰支。",
        "dynasty": "宋",
        "collection_info": null
    },
    {
        "uuid": "27159ab0a485b3db01a3b61c8a39cb3a",
        "title": "万安出郭早行",
        "author": "杨万里",
        "content": "玉花小朶是山矾，香杀行人只欲颠。\n风掠水衣无处去，柳塘着在角头边。",
        "dynasty": "宋",
        "collection_info": null
    },
    {
        "uuid": "eda4caf4d4f0af00f4fea2a40129cc8c",
        "title": "皇恐滩三首  其一",
        "author": "杨万里",
        "content": "两山夹岸走苍龙，未放中间过玉虹。\n只爱当头一峰好，一峰外面更三峰。",
        "dynasty": "宋",
        "collection_info": null
    },
    {
        "uuid": "f4dd02d1cfb41217fd8c8ed4416be493",
        "title": "皇恐滩三首  其二",
        "author": "杨万里",
        "content": "只愁江水去无还，石打银涛倒上滩。\n道是此滩天下恶，古今放过几樯竿。",
        "dynasty": "宋",
        "collection_info": null
    },
    {
        "uuid": "0b788380fbdbc23b8bba959a4b8b44c6",
        "title": "皇恐滩三首  其三",
        "author": "杨万里",
        "content": "小烦溪友语阳侯，好遣漂沙盖石头。\n能费奔流多少力，前头幸有一沙洲。",
        "dynasty": "宋",
        "collection_info": null
    },
    {
        "uuid": "dc7f16bd439006dbbb8eaf561184f023",
        "title": "过皂口",
        "author": "杨万里",
        "content": "赣石三百里，春流十八滩。\n路从青壁绝，船到半江寒。\n不是春光好，谁供客子看。\n犹须一尊渌，併遣百忧宽。",
        "dynasty": "宋",
        "collection_info": null
    },
    {
        "uuid": "480b5da0b0e774b6a321b9f6313b770d",
        "title": "宿皂口驿",
        "author": "杨万里",
        "content": "倦投破驿歇征骖，喜见山光政蔚蓝。\n不奈东风无检束，乱吹花片点春衫。",
        "dynasty": "宋",
        "collection_info": null
    },
    {
        "uuid": "5f9995b10c67a9445ea3735086c9c606",
        "title": "晓过皂口岭",
        "author": "杨万里",
        "content": "夜渡惊滩有底忙，晓攀绝磴更禁当。\n周遭碧嶂无人迹，围入青天小册方。\n半世功名一鸡肋，平生道路九羊肠。\n何时上到梅花岭，北望螺峰半点苍。",
        "dynasty": "宋",
        "collection_info": null
    },
    {
        "uuid": "1e39bb1937f6c72769e3459cdc0ac44a",
        "title": "道傍小桃",
        "author": "杨万里",
        "content": "吹尽残桃无可残，也无地上落花痕。\n独行寻到青苔处，拾得嫣红一片看。",
        "dynasty": "宋",
        "collection_info": null
    },
    {
        "uuid": "6206580f7e721580c0c321e2b708b1d5",
        "title": "晨炊皂径",
        "author": "杨万里",
        "content": "问路无多子，驱车半日间。\n行穿崖石古，踏破藓花斑。\n绿语鶑边柳，青眠水底山。\n人家岂无地，争住小溪湾。",
        "dynasty": "宋",
        "collection_info": null
    },
    {
        "uuid": "74a0dadbceadd5f633d7f363adac1f87",
        "title": "步过分水岭",
        "author": "杨万里",
        "content": "路险劳人杀，侬须下轿行。\n石从何代落，蕨傍旧根生。\n古树无今态，幽泉有暗声。\n只言章贡近，犹自两三程。",
        "dynasty": "宋",
        "collection_info": null
    },
    {
        "uuid": "46d91a91f63f3876de082a0d12c62c01",
        "title": "憩分水岭望乡二首  其一",
        "author": "杨万里",
        "content": "岭头泉眼一涓流，南入虔州北吉州。\n只隔中间些子地，水声滴作两乡愁。",
        "dynasty": "宋",
        "collection_info": null
    },
    {
        "uuid": "5a253a5ba736788e244d068c2f1c42b9",
        "title": "憩分水岭望乡二首  其二",
        "author": "杨万里",
        "content": "岭北泉流分外忙，一声一滴断人肠。\n浪愁出却庐陵界，未入梅山总故乡。",
        "dynasty": "宋",
        "collection_info": null
    },
    {
        "uuid": "2897c444c7e383169675745fabc71545",
        "title": "桂源铺",
        "author": "杨万里",
        "content": "万山不许一溪奔，拦得溪声日夜喧。\n到得前头山脚尽，堂堂溪水出前村。",
        "dynasty": "宋",
        "collection_info": null
    },
    {
        "uuid": "70643dab4f896939a96909ba0b4a2a82",
        "title": "社日南康道中",
        "author": "杨万里",
        "content": "东风试暖却成寒，春恰平分又欲残。\n淡着烟云轻着雨，近遮草树远遮山。\n人行柳色花光裏，天接江西岭北间。\n管领社公须竹叶，在家在外匹如闲。",
        "dynasty": "宋",
        "collection_info": null
    },
    {
        "uuid": "e58310601492c7fca2f91c7989298085",
        "title": "小溪至新田四首  其一",
        "author": "杨万里",
        "content": "人烟懡㦬不成村，溪水微茫劣半分。\n流到前滩忙似箭，不容雨点稍成纹。",
        "dynasty": "宋",
        "collection_info": null
    },
    {
        "uuid": "3d39157369a9c5cf3b81d6d753206f99",
        "title": "小溪至新田四首  其二",
        "author": "杨万里",
        "content": "只爱孤峰惹寸云，忽惊头上雨翻盆。\n北来南去缘何事，路上君看屐子痕。",
        "dynasty": "宋",
        "collection_info": null
    },
    {
        "uuid": "5c054b25761e59c90ea542e4657b7fc0",
        "title": "小溪至新田四首  其三",
        "author": "杨万里",
        "content": "晚云解事忽离披，放出千峰特地奇。\n欲拣一峰谁子是，总如笔未退尖时。",
        "dynasty": "宋",
        "collection_info": null
    },
    {
        "uuid": "b291469d483dec225e7d9f1f2ff88d34",
        "title": "小溪至新田四首  其四",
        "author": "杨万里",
        "content": "懊恼春光欲断肠，来时长缓去时忙。\n落红满路无人惜，踏作花泥透脚香。",
        "dynasty": "宋",
        "collection_info": null
    },
    {
        "uuid": "ab4f784e3e1603f2bd9690a0cc25c3a7",
        "title": "二月十九日度大庾岭题云封寺四首  其一",
        "author": "杨万里",
        "content": "梅山未到未教休，到得梅山始欲愁。\n知道望乡看不见，也须一步一回头。",
        "dynasty": "宋",
        "collection_info": null
    },
    {
        "uuid": "4be19524612adf63cfaed0f20ec3eb62",
        "title": "二月十九日度大庾岭题云封寺四首  其二",
        "author": "杨万里",
        "content": "小立峰头望故乡，故乡不见只苍苍。\n客心恨杀云遮却，不道无云即断肠。",
        "dynasty": "宋",
        "collection_info": null
    },
    {
        "uuid": "2df95decffc288ebc599992b6dfe458d",
        "title": "二月十九日度大庾岭题云封寺四首  其三",
        "author": "杨万里",
        "content": "梅叶成阴梅子肥，梅花应恨我来迟。\n明年若寄江西信，莫折南枝折北枝。",
        "dynasty": "宋",
        "collection_info": null
    },
    {
        "uuid": "9b63e854dc64dcc7616b70897f12765d",
        "title": "二月十九日度大庾岭题云封寺四首  其四",
        "author": "杨万里",
        "content": "行者南来今几春，一回举似一回新。\n钵盂夺得知何用，不怕梅花解笑人。",
        "dynasty": "宋",
        "collection_info": null
    },
    {
        "uuid": "62d3658376916b4476e82f48bbe649c0",
        "title": "题南雄驿外计堂",
        "author": "杨万里",
        "content": "携家度岭夜乘槎，小泊凌江水北涯。\n二月山城无菜把，一年春事又杨花。\n举头海国星辰近，回顾梅山草树遮。\n客子相逢闻好语，看山只欠到南华。",
        "dynasty": "宋",
        "collection_info": null
    },
    {
        "uuid": "302362c91c45ffc2af03a6cf826682c5",
        "title": "二月二十三日南雄解舟二首  其一",
        "author": "杨万里",
        "content": "昨夜新雷九地鸣，今朝春涨一篙清。\n顺流更借江风便，此去韶州只两程。",
        "dynasty": "宋",
        "collection_info": null
    },
    {
        "uuid": "0a10e7aedd820d80c3e1f6aa8aab7ca2",
        "title": "二月二十三日南雄解舟二首  其二",
        "author": "杨万里",
        "content": "水没蒲芽尚有梢，风吹屋角半无茅。\n急滩未到先闻浪，枯树遥看只见巢。",
        "dynasty": "宋",
        "collection_info": null
    },
    {
        "uuid": "5b90145a52cd0bddb4a413d69ff0d561",
        "title": "舟过黄田谒龙母护应庙二首  其一",
        "author": "杨万里",
        "content": "远山相别忽相寻，水到黄田渐欲深。\n见说前头山更好，且留好句未须吟。",
        "dynasty": "宋",
        "collection_info": null
    },
    {
        "uuid": "4e5bb7f135983dec6cccdbaacb25a909",
        "title": "舟过黄田谒龙母护应庙二首  其二",
        "author": "杨万里",
        "content": "南康名酒有残樽，急唤荷杯作好春。\n紫幕能排北风冷，夕阳偏惜半船温。",
        "dynasty": "宋",
        "collection_info": null
    },
    {
        "uuid": "589a17fbd0e110c5f5605a4846944748",
        "title": "舟过谢潭三首  其一",
        "author": "杨万里",
        "content": "风头纔北忽成南，转眼黄田到谢潭。\n髣髴一峰船外影，褰帷急看紫巉岩。",
        "dynasty": "宋",
        "collection_info": null
    },
    {
        "uuid": "e8cd85c35019894bd0411d577ca64b65",
        "title": "舟过谢潭三首  其二",
        "author": "杨万里",
        "content": "夹江百里没人家，最苦江流曲更斜。\n岭草已青今岁叶，岸芦犹白去年花。",
        "dynasty": "宋",
        "collection_info": null
    },
    {
        "uuid": "46e0071ecdb206b389b454f6e6c6650d",
        "title": "舟过谢潭三首  其三",
        "author": "杨万里",
        "content": "碧酒时倾一两杯，船门纔闭又还开。\n好山万皱无人见，都被斜阳拈出来。",
        "dynasty": "宋",
        "collection_info": null
    },
    {
        "uuid": "414d858876fa366a207ada67deeed437",
        "title": "明发阶口岸下",
        "author": "杨万里",
        "content": "破晓篙师报放船，今朝不似昨朝寒。\n梦中草草披衣起，爱看轻舟下急滩。",
        "dynasty": "宋",
        "collection_info": null
    },
    {
        "uuid": "0db4ab54ea140c002b116afd47e260cc",
        "title": "过郑步",
        "author": "杨万里",
        "content": "渐有人家松桂丛，韶州山水胜南雄。\n未须青惜峰峦过，过了诸峰得好峰。",
        "dynasty": "宋",
        "collection_info": null
    },
    {
        "uuid": "beaa30ec983bb71247bf957d1ffe14e9",
        "title": "过鼓鸣林小雨二首  其一",
        "author": "杨万里",
        "content": "淅淅船篷雨点声，疎疎江面縠纹生。\n石峰斗起三千丈，身在假山园裏行。",
        "dynasty": "宋",
        "collection_info": null
    },
    {
        "uuid": "9bc75e9e27c93301e65170ae6c2d33a8",
        "title": "过鼓鸣林小雨二首  其二",
        "author": "杨万里",
        "content": "下泷小舫戴尖篷，未论千峰与万峰。\n只是舟人头上笠，也堪收入画图中。",
        "dynasty": "宋",
        "collection_info": null
    },
    {
        "uuid": "353afc2bebaf9ea45e6518867ae6db83",
        "title": "明发韶州过赤水渴尾滩",
        "author": "杨万里",
        "content": "船下惊滩浪政喧，花汀水退走沙痕。\n一峰忽自云端出，只见孤尖不见根。",
        "dynasty": "宋",
        "collection_info": null
    },
    {
        "uuid": "5d19320f27ad8be14807c208270f9ace",
        "title": "三月一日过摩舍那滩阻雨泊清溪镇二首  其一",
        "author": "杨万里",
        "content": "一声霹雳霁光收，急泊荒茅野渡头。\n摩舍那滩衝石过，曼阤罗影漾江流。\n山纔入眼云遮断，船欲追程雨见留。\n夜宿清溪望清远，举头不见隔英州。",
        "dynasty": "宋",
        "collection_info": null
    },
    {
        "uuid": "60dfebf39556ab6f0cb0c8f7323c4e46",
        "title": "三月一日过摩舍那滩阻雨泊清溪镇二首  其二",
        "author": "杨万里",
        "content": "过尽危滩百不堪，忽惊绝壁翠巉巉。\n倒垂不死千年树，下拂奔流万丈潭。\n隔岸数峰如笔格，倚天一色染春蓝。\n真阳此去无多子，到日应逢三月三。",
        "dynasty": "宋",
        "collection_info": null
    },
    {
        "uuid": "707c8ae8a9298b44ba07e6cf79241547",
        "title": "小泊英洲二首  其一",
        "author": "杨万里",
        "content": "人人藤叶嚼槟榔，户户茅檐覆土床。\n只有春风不寒乞，隔溪吹度柚花香。",
        "dynasty": "宋",
        "collection_info": null
    },
    {
        "uuid": "6f4843a50e9097223d0b1eb236854f9b",
        "title": "小泊英洲二首  其二",
        "author": "杨万里",
        "content": "数家草草劣无多，跕水飞鸢也不过。\n道是荒城斗来大，向来此地着东坡。",
        "dynasty": "宋",
        "collection_info": null
    },
    {
        "uuid": "494da8ffc7c32ec8658db6b457438f5c",
        "title": "过真阳峡六首  其一",
        "author": "杨万里",
        "content": "玉削双崖一水通，一重一掩更重重。\n平生山水看多少，最爱真阳第二峰。",
        "dynasty": "宋",
        "collection_info": null
    },
    {
        "uuid": "b35b5400c666348c2d086bdb4996a5af",
        "title": "过真阳峡六首  其二",
        "author": "杨万里",
        "content": "莫道无人径亦穷，尚余碧篠伴青枫。\n白云不是从天降，坐看生从翠崦中。",
        "dynasty": "宋",
        "collection_info": null
    },
    {
        "uuid": "49772f5c2911084e6bed8999f3e5629d",
        "title": "过真阳峡六首  其三",
        "author": "杨万里",
        "content": "仰见青天尺许青，无波江水不胜平。\n只惊白昼山竹裂，杜宇初闻第一声。",
        "dynasty": "宋",
        "collection_info": null
    },
    {
        "uuid": "586886611bb8ae76ee2015e905532afc",
        "title": "过真阳峡六首  其四",
        "author": "杨万里",
        "content": "堪笑跳波数百滩，如何入峡顿无喧。\n人言此峡如巴峡，只欠三声堕泪猿。",
        "dynasty": "宋",
        "collection_info": null
    },
    {
        "uuid": "e6ca1d3097245c017fa0d121fca45207",
        "title": "过真阳峡六首  其五",
        "author": "杨万里",
        "content": "榕树阴中一苇横，鹧鸪声裏数峰青。\n南人到此亦肠断，一是南人作么生。",
        "dynasty": "宋",
        "collection_info": null
    },
    {
        "uuid": "3ac91844ec6699ed9e3b530124d7fcc9",
        "title": "过真阳峡六首  其六",
        "author": "杨万里",
        "content": "百滩千港几涛波，聚入真阳也未多。\n若遣峡山生塞了，不知江水倒流么。",
        "dynasty": "宋",
        "collection_info": null
    },
    {
        "uuid": "4bd2fae47cd820645e41c925fa0a068b",
        "title": "晨炊光口砦",
        "author": "杨万里",
        "content": "泊船光口荐晨炊，野饭匆匆不整齐。\n新摘柚花熏熟水，旋捞莴苣浥生虀。\n尽教坡老食无肉，未害山公醉似泥。\n过了真阳到清远，好山自足乐人饥。",
        "dynasty": "宋",
        "collection_info": null
    },
    {
        "uuid": "0041dbe5451f628cd72f5b1b266c5db0",
        "title": "出蛱二首  其一",
        "author": "杨万里",
        "content": "朝来入峡闷船迟，也有欣然出峡时。\n山色亦如人送客，送行倦了自应归。",
        "dynasty": "宋",
        "collection_info": null
    },
    {
        "uuid": "5e7bc6e63552b1fe73eb13789cf7b26e",
        "title": "出蛱二首  其二",
        "author": "杨万里",
        "content": "船行尽缓底须忙，诗卷聊堪度日长。\n瓶裏柚花偷触鼻，忽然将谓是烧香。",
        "dynasty": "宋",
        "collection_info": null
    },
    {
        "uuid": "6eda0b096d42bea5d94bbf2072a9febc",
        "title": "过沙头三首  其一",
        "author": "杨万里",
        "content": "非烟非雨淡蒙蒙，深闭窗扉护晚风。\n船外山光帘裏翠，岸头花影镜中红。",
        "dynasty": "宋",
        "collection_info": null
    },
    {
        "uuid": "e25814b32105b14194b33e53c71b360f",
        "title": "过沙头三首  其二",
        "author": "杨万里",
        "content": "过了沙头渐有村，地平江阔气清温。\n暗潮已到无人会，只有篙师识水痕。",
        "dynasty": "宋",
        "collection_info": null
    },
    {
        "uuid": "f30aaae094fba25e97e0512343ddea3c",
        "title": "过沙头三首  其三",
        "author": "杨万里",
        "content": "昨来飞樐下危泷，不敢窥窗只闭窗。\n莫叹江平船不进，只将行役当游江。",
        "dynasty": "宋",
        "collection_info": null
    },
    {
        "uuid": "7c022fa788f57a36f5c068973b087ca7",
        "title": "题清远峡峡山寺二首  其一",
        "author": "杨万里",
        "content": "只道真阳天下稀，不知清远亦幽奇。\n攀崖下照龙湫水，细咏东坡老子诗。",
        "dynasty": "宋",
        "collection_info": null
    },
    {
        "uuid": "5f3316b46e626fe58293050d352fe408",
        "title": "题清远峡峡山寺二首  其二",
        "author": "杨万里",
        "content": "见说岩中雪色猿，啸声时出翠微间。\n不看新月初三夜，却觅当时旧玉环。",
        "dynasty": "宋",
        "collection_info": null
    },
    {
        "uuid": "9f1bbccd57555e7346b5fe43a85d7f00",
        "title": "船中蔬饭",
        "author": "杨万里",
        "content": "食蕨食臂莫食拳，食笋食梢莫食根。\n何曾万钱方下筯，先生把菜亦饱去。\n岭南风物似江南，笋如束薪蕨作篮。\n先生食籍知几卷，千岩万壑皆厨传。",
        "dynasty": "宋",
        "collection_info": null
    },
    {
        "uuid": "43b7d3df71684577b68784a5ed02006b",
        "title": "过胥口镇",
        "author": "杨万里",
        "content": "桄榔叶垂翠羽鲜，木绵花暖紫霞翻。\n疾雷急雨忽开霁，淡白云拂浓清山。",
        "dynasty": "宋",
        "collection_info": null
    },
    {
        "uuid": "984181e2d65b068050aa9a805296f9fe",
        "title": "清明日欲宿石门未到而风雨大作泊灵星小海六首  其一",
        "author": "杨万里",
        "content": "风雨来从海外天，灵星海裏泊楼船。\n坐吟苦句斟愁酒，也是清明过一年。",
        "dynasty": "宋",
        "collection_info": null
    },
    {
        "uuid": "1ef8bc4e4a5e6a4d736fc5c1d73beafa",
        "title": "清明日欲宿石门未到而风雨大作泊灵星小海六首  其二",
        "author": "杨万里",
        "content": "峡山前夕石间行，泊得船时破胆惊。\n惊到今宵已无胆，听风听浪到天明。",
        "dynasty": "宋",
        "collection_info": null
    },
    {
        "uuid": "4c9ff1b2168ca88617f010dccbb5b5a7",
        "title": "清明日欲宿石门未到而风雨大作泊灵星小海六首  其三",
        "author": "杨万里",
        "content": "石门欲到更无疑，隔海风涛未可期。\n到得石门非不好，只愁未到石门时。",
        "dynasty": "宋",
        "collection_info": null
    },
    {
        "uuid": "6c546fae01fdfaf016d71149ff84695a",
        "title": "清明日欲宿石门未到而风雨大作泊灵星小海六首  其四",
        "author": "杨万里",
        "content": "一生行路竟如何，乐事还稀苦事多。\n知是风波欺客子，不知客子犯风波。",
        "dynasty": "宋",
        "collection_info": null
    },
    {
        "uuid": "beea304a42e5090b8bbfb4a0f7698f47",
        "title": "清明日欲宿石门未到而风雨大作泊灵星小海六首  其五",
        "author": "杨万里",
        "content": "波涛端不为君休，风雨何曾管客愁。\n自古诗人磨不倒，一樽大笑谢阳侯。",
        "dynasty": "宋",
        "collection_info": null
    },
    {
        "uuid": "c30d9b16b1806a8359338b047d2d3756",
        "title": "清明日欲宿石门未到而风雨大作泊灵星小海六首  其六",
        "author": "杨万里",
        "content": "石门未到未为迟，小泊灵星也自奇。\n此去五羊三十里，明朝还有到城时。",
        "dynasty": "宋",
        "collection_info": null
    },
    {
        "uuid": "d8e5c105c9a0e685ac689e2da65c62b8",
        "title": "五羊官舍春尽晚步西园荷桥",
        "author": "杨万里",
        "content": "波底金鸦夺眼明，脚根螮蝀界天横。\n瘦藤欲度还休去，试数荷钱几箇生。",
        "dynasty": "宋",
        "collection_info": null
    },
    {
        "uuid": "d657098996daa3358c06b818ba5fe7b6",
        "title": "读天宝事",
        "author": "杨万里",
        "content": "日晚无烟起御厨，野人豆饭未嫌粗。\n问知云子炊香日，政是梨花带雨初。",
        "dynasty": "宋",
        "collection_info": null
    },
    {
        "uuid": "8f65c7eb1998fa91f289ceec024f7892",
        "title": "西园晚步二首  其一",
        "author": "杨万里",
        "content": "龙眼初如菉豆肥，荔枝已似佛螺儿。\n南荒北客难将息，最是残春首夏时。",
        "dynasty": "宋",
        "collection_info": null
    },
    {
        "uuid": "a3eb14e2ee461e99ccf171323f4bd6e8",
        "title": "西园晚步二首  其二",
        "author": "杨万里",
        "content": "为爱荷池日日来，一来一度眼双开。\n画船不晓风相戏，猛触花堤得倒回。",
        "dynasty": "宋",
        "collection_info": null
    },
    {
        "uuid": "9ae522376fafac0728082e48ad6eb035",
        "title": "三月晦日游越王台二首  其一",
        "author": "杨万里",
        "content": "榕树梢头访古台，下看碧海一琼杯。\n越王歌舞春风处，今日春风独自来。",
        "dynasty": "宋",
        "collection_info": null
    },
    {
        "uuid": "8291c7d0780659706b19f60c34aa0223",
        "title": "三月晦日游越王台二首  其二",
        "author": "杨万里",
        "content": "越王台上落花春，一掬山光两袖尘。\n随分杯盘随处醉，自怜不及踏青人。",
        "dynasty": "宋",
        "collection_info": null
    },
    {
        "uuid": "b4ff9e99b4e1f155bf356b010353d03c",
        "title": "四月八日尝新荔子",
        "author": "杨万里",
        "content": "一点臙脂染蔕旁，忽然红遍绿衣裳。\n紫琼骨骼丁香瘦，白雪肌肤午暑凉。\n掌上冰丸那忍触，樽前风味独难忘。\n老饕要啖三百颗，却怕甘寒冻断肠。",
        "dynasty": "宋",
        "collection_info": null
    },
    {
        "uuid": "04a062366ba56be9fca146609dc90350",
        "title": "夏日书事",
        "author": "杨万里",
        "content": "一字看成两，霜鬚摘转多。\n既无书册分，奈此日长何。\n荔子红初皱，春醅碧欲波。\n醉来愁自去，不去亦从它。",
        "dynasty": "宋",
        "collection_info": null
    },
    {
        "uuid": "d8a69e20cb371b993e02076fda8afe96",
        "title": "四月中休日闻蝉",
        "author": "杨万里",
        "content": "荔枝叶底暑阴清，已有新蝉一两声。\n荷露柳风餐未饱，怪来学语不分明。",
        "dynasty": "宋",
        "collection_info": null
    },
    {
        "uuid": "0b0278e2b434ec2d57a3820e3dd94f2d",
        "title": "观书",
        "author": "杨万里",
        "content": "客从远方至，遗我书一编。\n览旧眼全痛，诵新神顿还。\n初披愁欲尽，久翫翳不妍。\n情知无佳处，闵免復竟篇。\n庶几槁滓中，或沥腴一涓。\n终然寂无获，所获倦且昏。\n倦甚得佳睡，犹胜不得眠。",
        "dynasty": "宋",
        "collection_info": null
    },
    {
        "uuid": "399bc2fdc0f85b1870c6e34d920b3018",
        "title": "得寿仁寿俊二子中涂家书三首  其一",
        "author": "杨万里",
        "content": "二子别我归，兼旬无消息。\n客有馈荔枝，盈篮风露色。\n绛罗蹙宝髻，冰弹溅柘液。\n老夫非不馋，忍馋不忍吃。\n急呼两健步，为我致渠侧。\n默数川陆程，几日当返役。\n惟愁香味坏，色变那敢惜。\n十日两骑还，千里一纸墨。\n把书五行下，废书双泪滴。\n不如未到时，当喜翻不怿。",
        "dynasty": "宋",
        "collection_info": null
    },
    {
        "uuid": "a6689cd85d0e5e16b7918027fd9e969e",
        "title": "得寿仁寿俊二子中涂家书三首  其二",
        "author": "杨万里",
        "content": "子壮祇觉幼，子学祇觉迟。\n二子忽颀然，语离又作悲。\n今年来官下，二子暂我随。\n悬知住不久，且復相从嬉。\n鹤书自天降，槐花呼汝归。\n伯也恐我愁，愿留不忍辞。\n仲也惨不释，飞鸣思及时。\n岂有凤将雏，雏长禁其飞。\n决焉遣还家，一笑更不疑。\n傍人怪无泪，泪入肝与脾。",
        "dynasty": "宋",
        "collection_info": null
    },
    {
        "uuid": "f57b260e396f404a2309ed4f64d8b0d0",
        "title": "得寿仁寿俊二子中涂家书三首  其三",
        "author": "杨万里",
        "content": "我昔如汝长，壮志在四方。\n集贤给笔札，秉烛促夜装。\n平明出门去，振衣不彷徨。\n先君泫然泣，感我令我伤。\n先君顾我语，汝行勿断肠。\n它日汝养子，此悲会身当。\n老怀追陈迹，心折涕泗滂。",
        "dynasty": "宋",
        "collection_info": null
    },
    {
        "uuid": "9cc8efb9eacbacf1b25b812a18a10b47",
        "title": "翻破箧得张钦夫唱和诗",
        "author": "杨万里",
        "content": "年年不是不吟诗，吟得诗成寄阿谁。\n留取朱絃不须断，只将瑶匣锁蛛丝。",
        "dynasty": "宋",
        "collection_info": null
    },
    {
        "uuid": "10f8cbe34764548fa36bc9f916ea0e25",
        "title": "休日",
        "author": "杨万里",
        "content": "休日稀公事，炎天废故书。\n未须搔白首，留取试新梳。\n不是平生懒，何缘作计疎。\n闲携小儿女，桥上看芙蕖。",
        "dynasty": "宋",
        "collection_info": null
    },
    {
        "uuid": "d1ef2055698fb3345997d0acb5fe913d",
        "title": "宴客夜归六言",
        "author": "杨万里",
        "content": "月在荔支梢上，人行抹利花间。\n但觉胸吞碧海，不知身落南蛮。",
        "dynasty": "宋",
        "collection_info": null
    },
    {
        "uuid": "76e8b8280d1de5386a20dabb72aa9a87",
        "title": "端午后顿热",
        "author": "杨万里",
        "content": "只今新暑已歊然，作么禁当六月天。\n飞上风前最凉处，年年输与柳梢蝉。",
        "dynasty": "宋",
        "collection_info": null
    },
    {
        "uuid": "28a540751355a4bbcef4233360357baa",
        "title": "夏至后初暑登连天观",
        "author": "杨万里",
        "content": "登台长早下台迟，移遍胡床无处移。\n不是清凉罢挥扇，自缘手倦歇些时。",
        "dynasty": "宋",
        "collection_info": null
    },
    {
        "uuid": "aabe2b0d979d4bcb1ff01c220e9bdb2b",
        "title": "六月九日晓登连天观",
        "author": "杨万里",
        "content": "小立层台岸幅巾，除鶑作伴更无人。\n晓风草草君知么，不为高荷惜水银。",
        "dynasty": "宋",
        "collection_info": null
    },
    {
        "uuid": "5ed62259068a3ef80c0cc7ed54a2e1c9",
        "title": "七夕新凉",
        "author": "杨万里",
        "content": "商量秋思是寒螀，将息荷花得早凉。\n五岭从来说炎热，朝来已怯葛衣裳。",
        "dynasty": "宋",
        "collection_info": null
    },
    {
        "uuid": "158d84ef26ede31026cfdd4e9cc21405",
        "title": "雨霁登连天观",
        "author": "杨万里",
        "content": "高台十日不曾登，雨后搘藤拄晚晴。\n城外诸峰迎落照，松根细草总斜明。\n眼穿岭北书不到，秋入海南愁顿生。\n只有荷花旧相识，风前翠盖为人倾。",
        "dynasty": "宋",
        "collection_info": null
    },
    {
        "uuid": "54c27358200c71fcf825f51a780886aa",
        "title": "秋夕雨余",
        "author": "杨万里",
        "content": "虚堂无人独自行，画檐雨歇残点声。\n朝来余暑忽然过，昨来初暑谁能那。\n一生畏暑如于菟，老年畏暑菟不如。\n人言岭南分外热，匹似江南犹可说。\n今年六月雨如秋，只今七月当更愁。\n短檠幸未卧墙角，唤取渠来相博约。\n老眼那能舒简编，只要玉虫伴杯酌。",
        "dynasty": "宋",
        "collection_info": null
    },
    {
        "uuid": "a749a2da1db17358bf0611afcbb2ed51",
        "title": "游蒲涧呈周帅蔡漕张舶",
        "author": "杨万里",
        "content": "胜日从公蒲涧游，万壑声满千崖秋。\n一径如蛇三百曲，绕尽山腹到山头。\n穹岩千仞欹欲裂，仰看飞泉泻云窟。\n锵成环佩奏成琴，溅作珠玑霏作雪。\n步穿危磴攀苍藤，忽上穹岩顶上行。\n人在半天泉在井，不敢下瞰惟闻声。\n只怪前驱深不见，须臾却向前山转。\n海风吹袖万丈长，海水去人一弓远。\n老僧云卧晏未兴，先遣长松夹道迎。\n小参古殿黄面老，不见旧日安期生。\n景泰上方半堵壁，城中望之雪山白。\n却从景泰望城中，晓日楼台焕金碧。\n君不见中流千金博一壶，不如游山饥时粥一盂。\n金印繫肘大如斗，不如游山倦时一杯酒。\n安期飞昇今几年，祖龙不是不求仙。\n至今年年七月二十五，倾城游人来访古。",
        "dynasty": "宋",
        "collection_info": null
    },
    {
        "uuid": "a0ba03da329b891adaf64c5f43248d08",
        "title": "得寿仁寿俊二子书皆以病不及就试且报来期二首  其一",
        "author": "杨万里",
        "content": "二子何时到，三秋欲尽头。\n收渠半张纸，洗我一年愁。\n不得毛锥力，元非子墨羞。\n海山寒更碧，整驾待同游。",
        "dynasty": "宋",
        "collection_info": null
    },
    {
        "uuid": "15ecea1140d7bf61a1576374323a4897",
        "title": "得寿仁寿俊二子书皆以病不及就试且报来期二首  其二",
        "author": "杨万里",
        "content": "满望鹏飞上，谁令马不前。\n草玄真浪苦，曳白亦无缘。\n兄弟年二十，尘埃路四千。\n速来饮官酒，不用一铜钱。",
        "dynasty": "宋",
        "collection_info": null
    },
    {
        "uuid": "e7cefeb910e47d014e429410ae833e57",
        "title": "送蔡定夫赴湖南提刑二首  其一",
        "author": "杨万里",
        "content": "菊后霜前换绣衣，湘南岭北看梅枝。\n还将方策汗青语，拈出圜扉草绿时。\n四海几人怜我老，三年两作送君诗。\n借令贵杀衡阳纸，半幅无妨慰梦思。",
        "dynasty": "宋",
        "collection_info": null
    },
    {
        "uuid": "bdf4e75e7c71eaee26ec55072cfda853",
        "title": "送蔡定夫赴湖南提刑二首  其二",
        "author": "杨万里",
        "content": "方丈蓬莱第一人，星轺玉节正青春。\n只今回雁峰头客，曾触神龙颔下鳞。\n未遣五纹朝补衮，便应三字夜司纶。\n湘江绿浄不可唾，却要珠玑欬唾新。",
        "dynasty": "宋",
        "collection_info": null
    },
    {
        "uuid": "ecc08cc2bb023b37906a1957662d110c",
        "title": "和石湖居士范至能与周子充夜游石湖松江诗韵",
        "author": "杨万里",
        "content": "石湖醉眼小太空，乌纱白纻双鬓蓬。\n翰林来从昭回上，满袖天香山水中。\n青山半边日欲没，珠宫涌出初圜月。\n两仙一棹软琉璃，碎撼广寒桂花雪。\n中流浪作凛不回，两手播洒千银堆。\n不知浩浩洪流后，曾有兹游奇特来。\n古人今人烟一抹，谁煎麟角续弦绝。\n一生句裏万斛愁，只白秋来千丈髮。",
        "dynasty": "宋",
        "collection_info": null
    },
    {
        "uuid": "b7b679cea4d6b1d3fa1c16459a4a590d",
        "title": "遣骑问讯范明州参政报章寄二绝句和韵谢之  其一",
        "author": "杨万里",
        "content": "南海人从东海归，新诗到日恰梅时。\n捻梅细比新诗看，未必梅花瘦似诗。",
        "dynasty": "宋",
        "collection_info": null
    },
    {
        "uuid": "9ab2846534e9d9301175c726d1737654",
        "title": "遣骑问讯范明州参政报章寄二绝句和韵谢之  其二",
        "author": "杨万里",
        "content": "一别姑苏江上台，绿波碧草恨悠哉。\n忽然两袖珠玑满，割取三吴风月来。",
        "dynasty": "宋",
        "collection_info": null
    },
    {
        "uuid": "ea80e7a1b0f5f79638c84d5f8c42e01d",
        "title": "至日薄寒",
        "author": "杨万里",
        "content": "旧传冬不到南中，今岁南中稍稍冬。\n曦幕暖吹红皱起，霜桥冷步缟声松。\n裁缝苦思诗千首，排遣清愁酒一钟。\n不是梅花开独早，似怜北客老相逢。",
        "dynasty": "宋",
        "collection_info": null
    },
    {
        "uuid": "62e1a19d85ab96e3c459e6b0a04fe449",
        "title": "晚登连天观望越台山",
        "author": "杨万里",
        "content": "暮山如淡復如浓，烟拂山前一两重。\n山背更将霞万疋，生红锦障裹青峰。",
        "dynasty": "宋",
        "collection_info": null
    },
    {
        "uuid": "0ac20a807042f46798b2a9357af80665",
        "title": "近腊暄甚",
        "author": "杨万里",
        "content": "霜日知春有信归，腊前偷暖漏春晖。\n北风也翦寒梢叶，吹作鹅黄乱蝶飞。",
        "dynasty": "宋",
        "collection_info": null
    },
    {
        "uuid": "ff5f7ca72fbfba027149c925df47fe73",
        "title": "西园早梅二首  其一",
        "author": "杨万里",
        "content": "已刻酥花趁腊前，更团蜡糁等春妍。\n不知天巧能多少，一朶梅花占两年。",
        "dynasty": "宋",
        "collection_info": null
    },
    {
        "uuid": "82cd7e4c3728f326e91e6477a3dd6855",
        "title": "西园早梅二首  其二",
        "author": "杨万里",
        "content": "小朶生来便瘦斜，蕊宫桂殿即渠家。\n只言瘴雨无南雪，为底横枝雪作花。",
        "dynasty": "宋",
        "collection_info": null
    },
    {
        "uuid": "ea414adfcb51b01a69ff1f0454746161",
        "title": "病中夜坐",
        "author": "杨万里",
        "content": "月流银汉小徘徊，似恋空庭独树梅。\n玉漏听来更二点，烛花翦了晕重开。\n病身不饮看人醉，干雪无端上鬓来。\n后日老衰知健否，只今六九已摧隤。",
        "dynasty": "宋",
        "collection_info": null
    },
    {
        "uuid": "88dd95886fe785c944208ee156534238",
        "title": "辛丑正月二十五日游蒲涧晚归",
        "author": "杨万里",
        "content": "桃李深酣日，池塘浅试春。\n霁晖摇远水，新暖软游人。\n生酒清无色，青梅脆有仁。\n烟钟能底急，催我入城闉。",
        "dynasty": "宋",
        "collection_info": null
    },
    {
        "uuid": "5b2b479b62f67eec2f46e078a92e4c9d",
        "title": "二月一日雨寒五首  其一",
        "author": "杨万里",
        "content": "南方气候北方殊，春裏清寒腊裏无。\n雨入竹林浑不见，只来叶尾作真珠。",
        "dynasty": "宋",
        "collection_info": null
    },
    {
        "uuid": "0404be5cdcb92a6a5ca5dfdaf052e4a9",
        "title": "二月一日雨寒五首  其二",
        "author": "杨万里",
        "content": "补尽窗櫺闭尽门，茶瓯火阁对炉熏。\n中庭浅水休教扫，政要留看雨点纹。",
        "dynasty": "宋",
        "collection_info": null
    },
    {
        "uuid": "f2a08d23942b881da662159e61afe44b",
        "title": "二月一日雨寒五首  其三",
        "author": "杨万里",
        "content": "梳头正美睡相催，理尽霜丝梦恰回。\n窗隙小风能几许，也吹蛛网去还来。",
        "dynasty": "宋",
        "collection_info": null
    },
    {
        "uuid": "7dd570c5ecd5c393320768f14d51828a",
        "title": "二月一日雨寒五首  其四",
        "author": "杨万里",
        "content": "姚黄魏紫向谁赊，郁李樱桃也没些。\n却是南中春色别，满城都是木绵花。",
        "dynasty": "宋",
        "collection_info": null
    },
    {
        "uuid": "aba114e38aff6cc3c1f7a6dd1878f8d2",
        "title": "二月一日雨寒五首  其五",
        "author": "杨万里",
        "content": "只见春晴道是晴，不知半夜嫩寒生。\n疾风吹落林间雨，细雨还成大雨声。",
        "dynasty": "宋",
        "collection_info": null
    },
    {
        "uuid": "b254a7e44d58439046c9c339cbebd4e6",
        "title": "谢福建茶使吴德华送东坡新集",
        "author": "杨万里",
        "content": "黄金白璧明月珠，清歌妙舞倾城姝。\n他家都有侬家无，却有四壁环相如。\n此外更有一床书，不堪自饱饱蠹鱼。\n故人远送东坡集，旧书避席皆让渠。\n儿时作剧百不懒，说着读书偏起晚。\n乃翁作恶嗔儿痴，强遣饥肠馋蠹简。\n老来万事落人后，浪取故书遮病眼。\n病眼逢书辄着花，笔下蝇头成老鸦。\n病眼将奈故书何，故书一开一长嗟。\n东坡文集侬亦有，未及终篇已停手。\n印墨模糊纸不佳，亦非鱼网非科斗。\n富沙枣木新雕文，传刻疎瘦不失真。\n纸如雪茧出玉盆，字如霜雁点秋云。\n老来两眼如隔雾，逢柳逢花不曾觑。\n只逢书册佳且新，把翫崇朝那肯去。\n东坡痴绝过于侬，不将一褐易三公。\n只将笔头挂月胁，万古凡马不足空。\n故人怜我老愈拙，不寄金丹扶病骨。\n却寄此书来恼人，挑落青灯搔白髮。",
        "dynasty": "宋",
        "collection_info": null
    },
    {
        "uuid": "5ffbf745c10ccbe5a448fa8a137e16c2",
        "title": "新晴西园散步四首  其一",
        "author": "杨万里",
        "content": "久雨令人不出门，新晴唤我到西园。\n要知春事深和浅，试看青梅大几分。",
        "dynasty": "宋",
        "collection_info": null
    },
    {
        "uuid": "25dd16b8cbea985d609bff199cf1df51",
        "title": "新晴西园散步四首  其二",
        "author": "杨万里",
        "content": "池水初生盖玉沙，雨余碧草卧堤斜。\n日摇波影缠桥柱，绣出栾枝遍地花。",
        "dynasty": "宋",
        "collection_info": null
    },
    {
        "uuid": "29ca3947b74033bd8a2dc2b1b4c4163c",
        "title": "新晴西园散步四首  其三",
        "author": "杨万里",
        "content": "红雨斑斑竹外蹊，黄金袅袅水边丝。\n举头拣遍低阴处，带叶青梅摘一枝。",
        "dynasty": "宋",
        "collection_info": null
    },
    {
        "uuid": "290dc4486d840a6960a15914bd52e23c",
        "title": "新晴西园散步四首  其四",
        "author": "杨万里",
        "content": "厌见山居要出来，出来厌了却思回。\n人生毕竟如何是，且看桃花晚莟开。",
        "dynasty": "宋",
        "collection_info": null
    },
    {
        "uuid": "73d7be23a11828fd08333643fa180189",
        "title": "连天观望春忆毗陵翟园",
        "author": "杨万里",
        "content": "中和节后社前时，春到园林最晚枝。\n弄水不冰携扇手，登台犹粟向风肌。\n鸟乌声裏山光湿，花柳阴中日脚迟。\n北望翟园春正闹，海棠锦绕雪酴醾。",
        "dynasty": "宋",
        "collection_info": null
    },
    {
        "uuid": "a12ee44716e9dcd32b1ba67406ef507d",
        "title": "二月将半寒暄不常",
        "author": "杨万里",
        "content": "南中冷暖直难齐，一日之间具四时。\n脱了又添添又脱，寒衣暑服镇相随。",
        "dynasty": "宋",
        "collection_info": null
    },
    {
        "uuid": "f46d8a44653866f0dea02c95322acfa6",
        "title": "二月十三日谒西庙早起",
        "author": "杨万里",
        "content": "起来洗面更焚香，粥罢东窗未肯光。\n古语旧传春夜短，漏声新觉五更长。\n近来事事都无味，老去波波有底忙。\n还忆山居桃李晓，酴醾为枕睡为乡。",
        "dynasty": "宋",
        "collection_info": null
    },
    {
        "uuid": "d28b663d2289710f79a0faf00cddfe95",
        "title": "寄题萧国贤佚我堂",
        "author": "杨万里",
        "content": "软红尘裏几时休，重碧杯中且拍浮。\n坐看痴儿夸绝足，可怜到老不回头。\n幅巾藜杖聊三径，明月清风自一丘。\n我亦年来厌奔走，梦骑野鹤访沙鸥。",
        "dynasty": "宋",
        "collection_info": null
    },
    {
        "uuid": "66411e4f6e42f7b00b2a7a797cd59849",
        "title": "题桄榔树",
        "author": "杨万里",
        "content": "化工到得巧穷时，东补西移也大奇。\n君看桄榔一窠子，竹身杏叶海棕枝。",
        "dynasty": "宋",
        "collection_info": null
    },
    {
        "uuid": "27254839a3fdef877e238283de9a9374",
        "title": "春晴怀故园海棠二首  其一",
        "author": "杨万里",
        "content": "故园今日海棠开，梦入江西锦绣堆。\n万物皆春人独老，一年过社燕方回。\n似青如白天浓淡，欲堕还飞絮往来。\n无那风光餐不得，遣诗招入翠琼杯。",
        "dynasty": "宋",
        "collection_info": null
    },
    {
        "uuid": "98d614d89a985a05ab603cf04bdf9791",
        "title": "春晴怀故园海棠二首  其二",
        "author": "杨万里",
        "content": "竹边台榭水边亭，不要人随只独行。\n乍暖柳条无气力，淡晴花影不分明。\n一番过雨来幽径，无数新禽有喜声。\n只欠翠纱红映肉，两年寒食负先生。",
        "dynasty": "宋",
        "collection_info": null
    },
    {
        "uuid": "127d1003f0fb3ee7fbb561492a30f9fe",
        "title": "初食笋蕨",
        "author": "杨万里",
        "content": "庖凤烹龙世浪传，猩唇熊掌我无缘。\n只逢笋蕨杯盘日，便是山林富贵天。\n穉子玉肤新脱锦，小儿紫臂未开拳。\n只嫌岭外无珍馔，一味春蔬不直钱。",
        "dynasty": "宋",
        "collection_info": null
    },
    {
        "uuid": "bb9256b9d396f9d2fc1542863c909c5b",
        "title": "上巳前一日欲雨復晴",
        "author": "杨万里",
        "content": "去年上巳政南来，明日初三忽又催。\n雨压云头浑欲落，风翻日脚急吹开。\n莫因岭外无花卉，便对春光废酒杯。\n只拣茂林修竹处，兰亭禊事足追回。",
        "dynasty": "宋",
        "collection_info": null
    },
    {
        "uuid": "e6a54bff8fbb80584863e2a6111e0c94",
        "title": "寒食对酒",
        "author": "杨万里",
        "content": "荔支园园花，寒食日日雨。\n先生老多病，颇已疎绿醑。\n儿童喜时节，笑语治樽俎。\n南烹俱前陈，北果亦草具。\n蝤蛑方绝甘，笋蕨未作苦。\n先生欲独醒，儿意难多拒。\n初心且一杯，三杯亦漫许。\n醒时本强饮，醉后忽快举。\n一杯至三杯，一二三四五。\n偶然问儿辈，卒爵是何处。\n儿言翁但醉，已忘酒巡数。",
        "dynasty": "宋",
        "collection_info": null
    },
    {
        "uuid": "abad30a1d77afb824c978835925c452b",
        "title": "三月晦日闲步西园",
        "author": "杨万里",
        "content": "岭南春去尽从伊，元自无花可得飞。\n只有草花偏称意，强留蝴蝶不教归。",
        "dynasty": "宋",
        "collection_info": null
    },
    {
        "uuid": "818a2563252ee2741e4c4dcd6c1689f3",
        "title": "闰三月二日发船广州来归亭下之官宪台",
        "author": "杨万里",
        "content": "诗人政坐爱闲游，天遣南游天尽头。\n到得广州天尽处，方教回首向韶州。",
        "dynasty": "宋",
        "collection_info": null
    },
    {
        "uuid": "4d314b5cd86bc36fb88ce0d014e568c0",
        "title": "晓过石门回望浄慧塔",
        "author": "杨万里",
        "content": "昨晚匆匆解画船，石门未到已黄昏。\n殷勤浄慧烟中塔，送我今朝过石门。",
        "dynasty": "宋",
        "collection_info": null
    },
    {
        "uuid": "7bd8a5b90d4be023687ae7fe0af2d1a7",
        "title": "舟行得风晚至灵洲",
        "author": "杨万里",
        "content": "春尽侬随去，江行兴未穷。\n时烦数点雨，轻洒一孤篷。\n岸树苍茫外，人家点缀中。\n海神能饯我，借与半帆风。",
        "dynasty": "宋",
        "collection_info": null
    },
    {
        "uuid": "0436ae6390e5620c4498536af86e1f77",
        "title": "明发青塘芦包",
        "author": "杨万里",
        "content": "青塘无店亦无人，只有青蛙紫蚓声。\n芦荻叶深蒲叶浅，荔支花暗楝花明。\n船行两岸山都动，水入诸村海旋成。\n回望越台烟雨外，万峰尽处五羊城。",
        "dynasty": "宋",
        "collection_info": null
    },
    {
        "uuid": "44b82b01c51b504376016ad4e28c4882",
        "title": "过胥口江水大涨舟楫不进",
        "author": "杨万里",
        "content": "北江西水两相逢，胥口波涛特地雄。\n万事向侬冰与炭，一生行役雨和风。\n急流欲上人声闹，近岸还移牵路穷。\n河伯喜欢侬苦恼，併将恩怨恼天公。",
        "dynasty": "宋",
        "collection_info": null
    },
    {
        "uuid": "36a9b6c8821a583d7565a76bace2f4c3",
        "title": "岸沙",
        "author": "杨万里",
        "content": "水嫌岸窄要衝开，细荡沙痕似翦裁。\n荡去荡来元不觉，忽然一片岸沙摧。",
        "dynasty": "宋",
        "collection_info": null
    },
    {
        "uuid": "8bba6e8a4006085b518308df234d36a1",
        "title": "遣闷",
        "author": "杨万里",
        "content": "江树深春色，村鸡薄晚声。\n雨添青笠重，人减画船轻。\n遣闷惟须睡，哦诗只强成。\n独判连日雨，却惜半朝晴。",
        "dynasty": "宋",
        "collection_info": null
    },
    {
        "uuid": "04b92d88d59a0625d50336c6a5029338",
        "title": "晓发黄巢矶芭蕉林中",
        "author": "杨万里",
        "content": "清远山前烟雨蒙，黄巢矶畔水连空。\n旋芟芦荻炊朝饭，更斫芭蕉补漏篷。",
        "dynasty": "宋",
        "collection_info": null
    },
    {
        "uuid": "f58547a2c6c441cd51b45468abec1093",
        "title": "水落二首  其一",
        "author": "杨万里",
        "content": "桑椹垂红似荔支，荻芽如臂与人齐。\n夜来水落知深浅，看取芭蕉五尺泥。",
        "dynasty": "宋",
        "collection_info": null
    },
    {
        "uuid": "47c5f0ebb019849867b07dc5b21c6282",
        "title": "水落二首  其二",
        "author": "杨万里",
        "content": "轻寒瑟瑟入船中，闭却船门下却篷。\n要得新晴江水落，不应更恨打头风。",
        "dynasty": "宋",
        "collection_info": null
    },
    {
        "uuid": "9fcb29edfad808d47c1213847f017459",
        "title": "蜑户",
        "author": "杨万里",
        "content": "天公分付水生涯，从小教它踏浪花。\n煮蟹当粮那识米，缉蕉为布不须纱。\n夜来春涨吞沙觜，急遣儿童斸荻芽。\n自笑平生老行路，银山堆裏正浮家。",
        "dynasty": "宋",
        "collection_info": null
    },
    {
        "uuid": "ac63923b70ce4409e6f0c99d1639225c",
        "title": "回望黄巢矶之险心悸久之",
        "author": "杨万里",
        "content": "夜云到晓不教收，初日微明又却休。\n雨为岸花新洗面，水撩江草只摇头。\n千篙百棹力都竭，十里九矶船正愁。\n若到峡中应更险，却思峡外是安流。",
        "dynasty": "宋",
        "collection_info": null
    },
    {
        "uuid": "5864b887530e0a41c03d58d45a64530c",
        "title": "入峡歌",
        "author": "杨万里",
        "content": "峡山未到日日愁，峡山已到愁却休。\n不是朝来愁便散，愁杀人来山不管。\n昨宵远望最高尖，今朝近看云隔帘。\n楼船衝雨过山下，两扇屏风生色画。\n江神不遣客心惊，云去云来遮岩扃。\n忽然褰云露山脚，仰见千丈翠玉削。\n篙师相贺涨痕落，今夕可到鸦矶泊。",
        "dynasty": "宋",
        "collection_info": null
    },
    {
        "uuid": "c40ee449bf91eed15d96c45b184c77e4",
        "title": "峡山寺竹枝词五首  其一",
        "author": "杨万里",
        "content": "峡裏撑船更不行，棹郎相语改行程。\n却从西岸抛东岸，依旧船头不可撑。",
        "dynasty": "宋",
        "collection_info": null
    },
    {
        "uuid": "5c99f3ad95fb502a67a9a953eaf07b6c",
        "title": "峡山寺竹枝词五首  其二",
        "author": "杨万里",
        "content": "一水双崖千万萦，有天无地只心惊。\n无人打杀杜鹃子，雨外飞来头上声。",
        "dynasty": "宋",
        "collection_info": null
    },
    {
        "uuid": "ea98e3b627daae4aa8cbfe85807b09ec",
        "title": "峡山寺竹枝词五首  其三",
        "author": "杨万里",
        "content": "龟鱼到此总回头，不但龟鱼蟹亦愁。\n底事诗人轻老命，犯滩衝石去韶州。",
        "dynasty": "宋",
        "collection_info": null
    },
    {
        "uuid": "43748d655140f4b1179bde1ef8c4ee07",
        "title": "峡山寺竹枝词五首  其四",
        "author": "杨万里",
        "content": "一滩过了一滩奔，一石横来一石蹲。\n若怨古来天设险，峡山不到也由君。",
        "dynasty": "宋",
        "collection_info": null
    },
    {
        "uuid": "65ab8a4cd8250f91f4a6633de2f833c3",
        "title": "峡山寺竹枝词五首  其五",
        "author": "杨万里",
        "content": "天齐浪自说浯溪，峡与天齐真箇齐。\n未必峡山高尔许，看来只恐是天低。",
        "dynasty": "宋",
        "collection_info": null
    },
    {
        "uuid": "31ff79aa44a0ea8371a36b29308644d1",
        "title": "峡中得风挂帆",
        "author": "杨万里",
        "content": "楼船上水不寸步，两山惨惨愁将暮。\n一声霹雳天欲雨，隔江草树忽起舞。\n风从海南天外来，怒吹峡山山倒开。\n百夫绝叫椎大鼓，一夫飞上千尺桅。\n布帆挂了却袖手，坐看水上鹅毛走。",
        "dynasty": "宋",
        "collection_info": null
    },
    {
        "uuid": "484c6f2c1709f1f81401d69bfc35dfc3",
        "title": "夜泊鸦矶",
        "author": "杨万里",
        "content": "峡中尽日没人烟，船泊鸦矶也有村。\n已被子规酸骨死，今宵第一莫啼猿。",
        "dynasty": "宋",
        "collection_info": null
    },
    {
        "uuid": "feaea3b45c612b3597010ca1a4ae5665",
        "title": "过显济庙前石矶竹枝词二首  其一",
        "author": "杨万里",
        "content": "石矶作意恼舟人，束起波涛遣怒奔。\n撑折万篙浑不枉，石矶赢得万余痕。",
        "dynasty": "宋",
        "collection_info": null
    },
    {
        "uuid": "2f1f40c2b4c154b18da3751b2b2f07c2",
        "title": "过显济庙前石矶竹枝词二首  其二",
        "author": "杨万里",
        "content": "大矶愁似小矶愁，篙稍宽时船即流。\n撑得篙头都是血，一矶又復在前头。",
        "dynasty": "宋",
        "collection_info": null
    },
    {
        "uuid": "b2b002b6192439ca968fb5f2fcde5899",
        "title": "泊光口",
        "author": "杨万里",
        "content": "风平浪静不生纹，水面浑如镜面新。\n忽有暗流江底出，衮翻水面作车轮。",
        "dynasty": "宋",
        "collection_info": null
    },
    {
        "uuid": "d198a60b3bb227e350bc75ed91db15d8",
        "title": "过虎头矶",
        "author": "杨万里",
        "content": "虎卧中流扼两涯，目光鬚怒首仍回。\n真阳峡裏君须记，箇是瞿塘滟滪堆。",
        "dynasty": "宋",
        "collection_info": null
    },
    {
        "uuid": "de4f4b5ae42fb08ace482439377d675f",
        "title": "真阳峡",
        "author": "杨万里",
        "content": "清远虽佳未足观，真阳佳绝冠南蛮。\n一泉岭背悬崖出，乱洒江边怪石间。\n夹岸对排双玉笋，此峰外面万青山。\n险艰去处多奇观，自古何人爱险艰。",
        "dynasty": "宋",
        "collection_info": null
    },
    {
        "uuid": "907627b22fdc340ae4edc96ef5b5dd33",
        "title": "夜泊英州",
        "author": "杨万里",
        "content": "旅病情先恶，愁眠梦更惊。\n犬须终夕吠，月到五更明。\n未解波头意，偏来枕底声。\n平生厌行路，投老正追程。",
        "dynasty": "宋",
        "collection_info": null
    },
    {
        "uuid": "f0be0c4b5c3e3251d9f26275452f2d37",
        "title": "阻风钟家村观岸傍物化二首  其一",
        "author": "杨万里",
        "content": "水虫纔出绿波来，细看爬沙上石崖。\n化作蜻蜓忽飞去，几时飞去却飞回。",
        "dynasty": "宋",
        "collection_info": null
    },
    {
        "uuid": "7080cd5cad9cd446869fbded80bce70a",
        "title": "阻风钟家村观岸傍物化二首  其二",
        "author": "杨万里",
        "content": "殻如蝉蜕湿仍新，那復浮嬉浪底春。\n却把今身飞照水，不知石上是前身。",
        "dynasty": "宋",
        "collection_info": null
    },
    {
        "uuid": "3a5b7f98741859e6f3358ba55def8085",
        "title": "题钟家村石崖二首  其一",
        "author": "杨万里",
        "content": "莫爱悬崖万丈高，只工险峭作风涛。\n看来一一生窠眼，解与行人着过篙。",
        "dynasty": "宋",
        "collection_info": null
    },
    {
        "uuid": "590f2871e6d8caba2bb7d852626e6cf5",
        "title": "题钟家村石崖二首  其二",
        "author": "杨万里",
        "content": "水与高崖有底冤，相逢不得镇相喧。\n若教渔父头无笠，只着蓑衣便是猿。",
        "dynasty": "宋",
        "collection_info": null
    },
    {
        "uuid": "30082edd0ce863ac215d0cd0fabe0070",
        "title": "阻风泊钟家村离英州已三日纔行二十里二首  其一",
        "author": "杨万里",
        "content": "南游端为看山来，过眼匆匆首屡回。\n不是阻风船不进，何缘看尽万崔嵬。",
        "dynasty": "宋",
        "collection_info": null
    },
    {
        "uuid": "33de763233de8cb07c79adc71a4eae86",
        "title": "阻风泊钟家村离英州已三日纔行二十里二首  其二",
        "author": "杨万里",
        "content": "满船儿女厌江行，我爱江行怕入城。\n惭愧风师教款曲，为分一舍作三程。",
        "dynasty": "宋",
        "collection_info": null
    },
    {
        "uuid": "07f8df5b1bd79d0e13ada0ae09755a41",
        "title": "檄风伯",
        "author": "杨万里",
        "content": "峭壁呀呀虎擘口，恶滩汹汹雷出吼。\n泝流更着打头风，如撑铁船上牛斗。\n风伯劝尔一杯酒，何须恶剧惊诗叟。\n端能为我霁威否，岸柳掉头荻摇手。",
        "dynasty": "宋",
        "collection_info": null
    },
    {
        "uuid": "725d86a3fdd3ac87649fc87f7488f52d",
        "title": "岭云",
        "author": "杨万里",
        "content": "好山幸自绿崭崭，须把轻云护浅岚。\n天女似怜山骨瘦，为缝雾縠作春衫。",
        "dynasty": "宋",
        "collection_info": null
    },
    {
        "uuid": "744d42ea65cb1bc473501c05dbeb3f5c",
        "title": "病中止酒二首  其一",
        "author": "杨万里",
        "content": "葛衣着了却生寒，风势颠时正上滩。\n客裏无聊已无奈，更教止酒过春残。",
        "dynasty": "宋",
        "collection_info": null
    },
    {
        "uuid": "9bd511ca7a3fd7ac0214c672f729372a",
        "title": "病中止酒二首  其二",
        "author": "杨万里",
        "content": "江草江花怨阿谁，山风山雨总成悲。\n春愁万斛无安顿，旋旋分张乞小诗。",
        "dynasty": "宋",
        "collection_info": null
    },
    {
        "uuid": "be7c631605fdb430ac5b6a7641ad6c45",
        "title": "明发陈公径过摩舍那滩石峰下十首  其一",
        "author": "杨万里",
        "content": "遥松烟未销，近竹露犹滴。\n石峰矜孤锐，喜以江自隔。\n清潭涵曦紫，碧岫过云白。\n回瞻宿处堤，路转不可觅。",
        "dynasty": "宋",
        "collection_info": null
    },
    {
        "uuid": "bda74daf5b71a89b03bb774b9c4e2de6",
        "title": "明发陈公径过摩舍那滩石峰下十首  其二",
        "author": "杨万里",
        "content": "地迥人绝影，山僻虎留迹。\n下有无底潭，上有欲落石。\n是间一径横，夹以万松直。\n树从何时有，陈公所手植。\n陈公今焉在，径松自寒碧。",
        "dynasty": "宋",
        "collection_info": null
    },
    {
        "uuid": "b41dce5307bb08252cdc83edd4ab7e34",
        "title": "明发陈公径过摩舍那滩石峰下十首  其三",
        "author": "杨万里",
        "content": "昨宵望石峰，相去无一尺。\n今日行终朝，祇遶石峰侧。\n石峰何曾远，江路自不直。\n仰瞻碧孱颜，清峻如立壁。\n反覆得细看，何必更登陟。",
        "dynasty": "宋",
        "collection_info": null
    },
    {
        "uuid": "23e88a498b385447e542ed1c960b38ca",
        "title": "明发陈公径过摩舍那滩石峰下十首  其四",
        "author": "杨万里",
        "content": "后顾江已远，前睨山若塞。\n棹进岸自回，天水未有极。\n帘欣入绝巘，舟愕触潜石。\n东暾澹未熹，北吹寒更寂。\n岸草不知愁，向人弄晴碧。",
        "dynasty": "宋",
        "collection_info": null
    },
    {
        "uuid": "e55981afae1643f0eba396e7ea3f47b3",
        "title": "明发陈公径过摩舍那滩石峰下十首  其五",
        "author": "杨万里",
        "content": "澄潭涌暗晕，不风自成花。\n回流如倦客，出门復还家。\n江晴已数日，新涨没旧沙。\n知是前溪雨，湿云尚横斜。",
        "dynasty": "宋",
        "collection_info": null
    },
    {
        "uuid": "3d9cdf8eb59d5380d16d0af39c7d10b7",
        "title": "明发陈公径过摩舍那滩石峰下十首  其六",
        "author": "杨万里",
        "content": "山转江亦转，江行山亦行。\n风鬟照玉镜，素练萦青屏。\n我本山水客，澹无轩冕情。\n尘中悔一来，事外怀孤征。\n忽乘沧浪舟，仰高俯深清。\n餐翠腹可饱，饮渌身顿轻。\n鹧鸪不相识，还作故园声。",
        "dynasty": "宋",
        "collection_info": null
    },
    {
        "uuid": "1e942266dfc62aae5542088b9f2ef3cb",
        "title": "明发陈公径过摩舍那滩石峰下十首  其七",
        "author": "杨万里",
        "content": "危峰莹无土，平地岌孤石。\n如何半岩间，亦有小树碧。\n走空根苦辛，倚险榦寒瘠。\n芳兰间丛生，紫蕤濯幽色。\n近香许世闻，远秀绝人摘。\n而我云外身，方兹喟行役。",
        "dynasty": "宋",
        "collection_info": null
    },
    {
        "uuid": "40c38597e1bbcabdc228dfe388a1f987",
        "title": "明发陈公径过摩舍那滩石峰下十首  其八",
        "author": "杨万里",
        "content": "城中安得山，无山安得诗。\n我入五羊城，遂与山水辞。\n有镜不敢览，尘面我自知。\n解维来归亭，山水奔相随。\n水光动我巾，山色染我衣。\n舟行将一月，恨速不恨迟。\n山云来未已，江月皎无滓。\n开怀放之入，出语颇似之。",
        "dynasty": "宋",
        "collection_info": null
    },
    {
        "uuid": "3223ff5e77cded7254c720161f8322c4",
        "title": "明发陈公径过摩舍那滩石峰下十首  其九",
        "author": "杨万里",
        "content": "我从灵洲来，惟见芳草渡。\n蒹葭随水远，旷野无立树。\n挂席上真阳，好山忽无数。\n好山如隠士，避世不自露。\n不应官道傍，乃有见山处。\n借识卫叔玠，未覩乐彦辅。\n石峰难再得，舟过更回顾。",
        "dynasty": "宋",
        "collection_info": null
    },
    {
        "uuid": "8afe133b1210ee70dcf71f8fa7fb0eab",
        "title": "明发陈公径过摩舍那滩石峰下十首  其一○",
        "author": "杨万里",
        "content": "南中山绝佳，所恨人烟稀。\n略无好事人，结茅临深溪。\n峰顶可月亭，岸石即钓矶。\n空令烟中猿，挂崖弄涟漪。\n山多人自少，人远山益奇。\n我舟行不留，过眼山如驰。\n过眼意已足，久留亦何为。",
        "dynasty": "宋",
        "collection_info": null
    },
    {
        "uuid": "ecbbe636b981be76789614288f9cc7a8",
        "title": "远峰",
        "author": "杨万里",
        "content": "孤巘秀何似，碧莲含未开。\n谁将修月斧，斸取一尖来。",
        "dynasty": "宋",
        "collection_info": null
    },
    {
        "uuid": "59d1ca5354a23c90c45834b9aa5efd33",
        "title": "江上松径",
        "author": "杨万里",
        "content": "一日江行百折中，回头犹见夜来峰。\n好山十里都如画，更与横排一径松。",
        "dynasty": "宋",
        "collection_info": null
    },
    {
        "uuid": "f80cfd533c6ffe17c8c0434e8b4904d4",
        "title": "上蒙顇滩",
        "author": "杨万里",
        "content": "清江斜抱岭根来，暗石衝波却倒回。\n幸自瑠璃青一片，落滩碎作雪花堆。",
        "dynasty": "宋",
        "collection_info": null
    },
    {
        "uuid": "48b555a609f4344ef95aeda4e7ffb056",
        "title": "回望摩舍那滩石峰",
        "author": "杨万里",
        "content": "好山近看未为奇，远看全胜近看时。\n回望七峰云外笋，两峰高绝五峰低。",
        "dynasty": "宋",
        "collection_info": null
    },
    {
        "uuid": "21cb5fb86feba1614b0874ef0b6574d2",
        "title": "明发白沙滩闻布谷有感",
        "author": "杨万里",
        "content": "提壶劝我饮，杜鹃劝我归。\n不如布谷子，劝我勤耘耔。\n我少贫且贱，不但无置锥。\n笔耒垦纸田，黑水导墨池。\n借令字堪煮，识字亦几希。\n啼饥如不闻，饥惯自不啼。\n骏奔三十年，辛勤竟何为。\n髮从道涂白，面为风雪黧。\n夜来白沙滩，老命轻如丝。\n洪涛舞一叶，呼天叫神祇。\n生全乃偶然，人力初何施。\n晓闻布谷声，如在故山时。\n坐令万感集，初悟半世非。\n一险靡不悔，数悔庸何追。\n有田不归耕，布谷真吾师。",
        "dynasty": "宋",
        "collection_info": null
    },
    {
        "uuid": "911c858c794f6d691bee5c95c0a490b5",
        "title": "寄贺建康留守范参政端明二首  其一",
        "author": "杨万里",
        "content": "寄衣不是未教归，不合威名满四夷。\n天与中兴开日月，帝分万乘半旌旗。\n春生锦绣山河早，秋到江淮草木迟。\n卧护北门朞月尔，却专堂印凤凰池。",
        "dynasty": "宋",
        "collection_info": null
    },
    {
        "uuid": "8ac26e20808d90dc3d3c49283cb10146",
        "title": "寄贺建康留守范参政端明二首  其二",
        "author": "杨万里",
        "content": "一生狂杀老犹狂，只炷先生一瓣香。\n不为渠侬在廊庙，无端将相更文章。\n江南海北三千里，玉唾银鈎十万行。\n早整干坤早岩壑，石湖风月剩分张。",
        "dynasty": "宋",
        "collection_info": null
    },
    {
        "uuid": "5e60cc6f0fceb5c31a01cc707d21fe65",
        "title": "荔枝堂昼憩",
        "author": "杨万里",
        "content": "荔子阴中风绝凉，菖蒲节后日偏长。\n落残数柄荷花蕊，浸得一瓶泉水香。\n多病早衰非破砚，欲行復倦且胡床。\n曲江近北差迟暑，不道江山胜五羊。",
        "dynasty": "宋",
        "collection_info": null
    },
    {
        "uuid": "8c18580a2719131d40d7e185a7f067c8",
        "title": "风雨",
        "author": "杨万里",
        "content": "残风剩雨故欺人，垂箔关窗护病身。\n自拾荷花揩面汗，新将笋箨制头巾。\n梅天笔墨都生醭，棐几文书懒拂尘。\n帽子一峰青可掇，隔墙不敢略开门。",
        "dynasty": "宋",
        "collection_info": null
    },
    {
        "uuid": "e3dbd107d4529a365355dbc95fa3f23c",
        "title": "谢从善挽词",
        "author": "杨万里",
        "content": "一腹储三箧，双鈎挽万牛。\n行身平中准，阅世澹于秋。\n紫诰犹新墨，霜髯忽古丘。\n清风未作记，挂剑泪川流。",
        "dynasty": "宋",
        "collection_info": null
    },
    {
        "uuid": "ef46a789ad7041daa03990cf3e924318",
        "title": "送彭元忠县丞北归",
        "author": "杨万里",
        "content": "君从循州来，却向饶州去。\n拍天海浪拂日峰，琼尺裁成锦机句。\n学诗初学陈后山，霜皮脱尽山骨寒。\n近来别具一隻眼，要踏唐人最上关。\n三春弱柳三秋月，半溪清冰半峰雪。\n只今六月无此物，君能唤渠来入笔。\n恰则新鶑百啭声，忽有寒蛩终夜鸣。\n潇湘故人江汉客，为君一夜头尽白。\n我欠天公诗债多，霜髭捻尽未偿它。\n君怀玉盘金叵罗，合骑天驷超天河。\n如何也铸一大错，自古诗人多命薄。\n黄茅起烟如黄沙，瘴母照永曼陀花。\n广东之游乐復乐，劝君不如早还家。",
        "dynasty": "宋",
        "collection_info": null
    },
    {
        "uuid": "eec8b5deb93394fe80610dcab633a691",
        "title": "行部决狱宿新隆寺观邹至完题壁",
        "author": "杨万里",
        "content": "道乡千古一清风，雪壁银鈎墨尚浓。\n若爱殿前苍玉佩，断无身后碧纱笼。",
        "dynasty": "宋",
        "collection_info": null
    },
    {
        "uuid": "849aed59f1a2672402a162e4be1c5dd5",
        "title": "题望韶亭",
        "author": "杨万里",
        "content": "新隆寺后看韶石，三三两两略依稀。\n金坑津头看韶石，十十五五不整齐。\n一来望韶亭上看，九韶八音堆一案。\n金钟大镛浮水涯，玉瑟瑶琴倚天半。\n尧时文物也粗疎，礼乐犹带鸿荒余。\n茅茨殿上槌土鼓，苇籥声外无笙竽。\n黄能郎君走川岳，领取后夔搜礼乐。\n峄山桐树半夜鸣，泗水石头清昼跃。\n山祇川后争献珍，姚家制作初一新。\n帝思南岳来时巡，宫琛庙宝皆骏奔。\n曲江清澈碧琼软，海山孤尖翠屏展。\n天颜有喜后夔知，一奏云韶供亚饭。\n帝登九疑忘却归，不知斑尽湘笛枝。\n后夔一胫跛莫随，坐委众乐江之湄。\n仪凤舞兽扫无迹，独留一狻守其侧。\n至今唤作狮子石，雨淋日炙烂不得。\n洞庭张乐已莓苔，犍为获磬亦尘埃。\n不如九韶故无恙，戛击尚可冬起雷。\n何时九秋霜月裏，来听湘妃瑟声美。\n曲终道是不见人，江上数峰是谁子。",
        "dynasty": "宋",
        "collection_info": null
    },
    {
        "uuid": "63c087de8b7f5d067863318e6f3d11fc",
        "title": "憩楹塘驿二首  其一",
        "author": "杨万里",
        "content": "夹路黄茅与树齐，人行茅裏似山鸡。\n长松不与遮西日，却送清阴过隔溪。",
        "dynasty": "宋",
        "collection_info": null
    },
    {
        "uuid": "a2f668da7e1d750ffc96bd34bfe37384",
        "title": "憩楹塘驿二首  其二",
        "author": "杨万里",
        "content": "松鸣竹啸响千崖，为底炎蒸吹不开。\n自是笋舆趋北去，熏风不是不南来。",
        "dynasty": "宋",
        "collection_info": null
    },
    {
        "uuid": "80a9f405af0ab0ac2a156ac719d6e47a",
        "title": "官道古松",
        "author": "杨万里",
        "content": "翠旌绿纛夹车轮，龙作长身铁作鳞。\n莫笑道傍数松树，古来老却几官人。",
        "dynasty": "宋",
        "collection_info": null
    },
    {
        "uuid": "df9b31562d74db622d93ff450dfaa5f7",
        "title": "南雄驿前双柳",
        "author": "杨万里",
        "content": "外计堂前柳绝奇，南中无此两涡丝。\n午风不动休嫌暑，要看枝枝自在垂。",
        "dynasty": "宋",
        "collection_info": null
    },
    {
        "uuid": "8864c583df76e162ef7c86ede079ca3f",
        "title": "南雄解舟",
        "author": "杨万里",
        "content": "一昨春江上水船，即非上水是登天。\n如今下濑江无水，始信登天却易然。",
        "dynasty": "宋",
        "collection_info": null
    },
    {
        "uuid": "8afe5555b13db783dc18dcf9aedbd216",
        "title": "过建封寺下连鱼滩二首  其一",
        "author": "杨万里",
        "content": "江收众水赴单槽，石壁当流斗雪涛。\n将取危舟飞过去，黄头郎只两三篙。",
        "dynasty": "宋",
        "collection_info": null
    },
    {
        "uuid": "7e04a3e269515045e19a550d18d80650",
        "title": "过建封寺下连鱼滩二首  其二",
        "author": "杨万里",
        "content": "梦裏篙师忽叫滩，老夫惊杀起来看。\n前船过尽知无虑，末后孤舟胆自寒。",
        "dynasty": "宋",
        "collection_info": null
    },
    {
        "uuid": "e85027301f2e1f8668668905f97fde31",
        "title": "六月十八日立秋送客夜归雨作",
        "author": "杨万里",
        "content": "青天赤日更黄埃，迎送纷纷正往来。\n一夜炎蒸无计奈，三更风雨领秋回。\n人生作么禁寒暑，世事何如付酒杯。\n遮莫髯间点霜雪，何曾笔下减琼瑰。",
        "dynasty": "宋",
        "collection_info": null
    },
    {
        "uuid": "84e98a6f362a29ff8f3316e9b34a0630",
        "title": "送广帅秩满之官丹阳二首  其一",
        "author": "杨万里",
        "content": "北门卧护要耆英，小试胸中十万兵。\n天借金山吟落月，身兼铁瓮作长城。\n何如岭上因归路，摘取梅酸去作羹。\n已有紫泥教诣阙，便应留住付钧衡。",
        "dynasty": "宋",
        "collection_info": null
    },
    {
        "uuid": "8b1aa6b5a80dcda63176170dfa42f56d",
        "title": "送广帅秩满之官丹阳二首  其二",
        "author": "杨万里",
        "content": "南海元戎禁从臣，却昇北斗捧星辰。\n回头五岭忽千里，屈指十贤添一人。\n笑别广平堂下月，归看太极殿前春。\n一尊话别端何有，绿水青山更白云。",
        "dynasty": "宋",
        "collection_info": null
    },
    {
        "uuid": "6e2e9acf334b86d00f8e1b3f31ab1617",
        "title": "晚步",
        "author": "杨万里",
        "content": "晚暑无凉可得寻，小风一点慰人心。\n斜阳碎入高榕叶，翻作青瑶覆作金。",
        "dynasty": "宋",
        "collection_info": null
    },
    {
        "uuid": "43b2a5f107b9faa6c51dc27546d704cc",
        "title": "寄题临武知县李子西公廨君子亭",
        "author": "杨万里",
        "content": "王家唤竹作此君，周家唤莲作君子。\n泥中怀玉避俗尘，水上开花超大地。\n红裳翠盖在眼中，欲往从之隔秋水。\n牡丹贵人非吾徒，篱菊隠士堪邻居。\n李侯岸巾对芙蕖，不寄新诗来起予。",
        "dynasty": "宋",
        "collection_info": null
    },
    {
        "uuid": "4dd0030cbe7eecb50531ae8e337717a7",
        "title": "谢木韫之舍人分送讲筵赐茶",
        "author": "杨万里",
        "content": "吴绫缝囊染菊水，蛮砂涂印题进字。\n淳熙锡贡新水芽，天珍误落黄茅地。\n故人鸾渚紫微郎，金华讲彻花草香。\n宣赐龙焙第一纲，殿上走趋明月珰。\n御前啜罢三危露，满袖香烟怀璧去。\n归来拈出两蜿蜒，雷电晦冥惊破柱。\n北苑龙芽内样新，铜围银范铸琼尘。\n九天宝月霏五云，玉龙双舞黄金鳞。\n老夫平生爱煮茗，十年烧穿折脚鼎。\n下山汲井得甘冷，上山摘芽得苦硬。\n何曾梦到龙游窠，何曾梦吃龙芽茶。\n故人分送玉川子，春风来自玉皇家。\n锻圭椎璧调冰水，烹龙庖凤搜肝髓。\n石花紫笋可衙官，赤印白泥牛走尔。\n故人气味茶样清，故人风骨茶样明。\n开缄不但似见面，叩之咳唾金石声。\n曲生劝人堕巾帻，睡魔遣我抛书册。\n老夫七椀病未能，一啜犹堪坐秋夕。",
        "dynasty": "宋",
        "collection_info": null
    },
    {
        "uuid": "9336cb30b0833bf23038bc605cb23693",
        "title": "荔枝堂夕眺三首  其一",
        "author": "杨万里",
        "content": "夕峰褪日半钲多，秋汉吹云一絮过。\n寂寂庭松今两月，鹤雏去尽只留窠。",
        "dynasty": "宋",
        "collection_info": null
    },
    {
        "uuid": "707154786a2751ef3c033f3da555dc50",
        "title": "荔枝堂夕眺三首  其二",
        "author": "杨万里",
        "content": "病骨秋臞怯暮清，凉风偷带北风轻。\n迎寒窗隔重糊遍，只放书边数眼明。",
        "dynasty": "宋",
        "collection_info": null
    },
    {
        "uuid": "a0962c5c7edb8bc5092a8d09cd864f1b",
        "title": "荔枝堂夕眺三首  其三",
        "author": "杨万里",
        "content": "闰年秋浅似秋深，蟋蟀将愁傍砌吟。\n今夕初三元未觉，西楼西角一鈎金。",
        "dynasty": "宋",
        "collection_info": null
    },
    {
        "uuid": "7cb4c6316f181d8c0ccc9f518aa7bea8",
        "title": "罗仲宪送蔊菜谢以长句",
        "author": "杨万里",
        "content": "学琴自有谱，相鹤自有经。\n蔬经我翻尽，不见蔊菜名。\n金华诗裏初相识，玉友尊前每相忆。\n坐令芥孙姜子芽，一见风流俱避席。\n取士取名多失真，向来许靖亦误人。\n君不见郑花不得半山句，却参鲁直称门生。",
        "dynasty": "宋",
        "collection_info": null
    },
    {
        "uuid": "49f920c9d5905fdfeba4d2422a5179e7",
        "title": "曲江重阳",
        "author": "杨万里",
        "content": "烟描水写老秋容，岭外秋容也自浓。\n如见大宾新露菊，若歌商颂晓风松。\n插花醉照濂溪井，吹髮慵登帽子峰。\n莫问明年衰与健，茱萸何处不相逢。",
        "dynasty": "宋",
        "collection_info": null
    },
    {
        "uuid": "d5cbab6ee63a51ec3f99a584b14c5736",
        "title": "九日郡中送白菊",
        "author": "杨万里",
        "content": "未应白菊减于黄，金作钿心玉作裳。\n一夜西风开瘦蕾，两年南海伴重阳。\n若言佳节如常日，为底寒花分外香。\n挼蕊浮杯莫多着，一枝留插鬓边霜。",
        "dynasty": "宋",
        "collection_info": null
    },
    {
        "uuid": "9a0300733d643f39618b5760264460cb",
        "title": "拟题绵州推官厅六一堂",
        "author": "杨万里",
        "content": "一代今文伯，三巴昔产贤。\n白珩光宇宙，蓝水暗风烟。\n有客曾高枕，升堂见老仙。\n梦中五色笔，犹为写鸣蝉。",
        "dynasty": "宋",
        "collection_info": null
    },
    {
        "uuid": "a4a08749b9c9e7291a3c268b2ddbc68c",
        "title": "拟进士金波丽鳷鹊诗",
        "author": "杨万里",
        "content": "曳练为银汉，镕金作月波。\n桂华斜丽处，鳷鹊得光多。\n云叶三秋浄，菱花一镜磨。\n宫檐晖水竹，观影澹星河。\n雾湿残宵柝，霜明欲晓珂。\n螭头余映在，剑佩已相摩。",
        "dynasty": "宋",
        "collection_info": null
    },
    {
        "uuid": "50625b25f597daa8dc0e0612fbbb4d35",
        "title": "督诸军求盗梅州宿曹溪呈叶景伯陈守正溥禅师",
        "author": "杨万里",
        "content": "南斗东偏第一山，白头初得扣禅关。\n祖衣半似云来薄，金钥纔开雾作团。\n一钵可能盈尺许，千年有底万人看。\n今宵雪乳分龙焙，明日黄泥又马鞍。",
        "dynasty": "宋",
        "collection_info": null
    },
    {
        "uuid": "1d4c80ed1d0a2b9f131e8a29b20941f0",
        "title": "晓炊黄竹庄三首  其一",
        "author": "杨万里",
        "content": "染练江山宿雨余，枝枝叶叶润如酥。\n丝窠璎珞消多少，破费天公百斛珠。",
        "dynasty": "宋",
        "collection_info": null
    },
    {
        "uuid": "5ddd75df0a5666ae4b58b1c08fcef8ee",
        "title": "晓炊黄竹庄三首  其二",
        "author": "杨万里",
        "content": "管灰蔌蔌欲飞声，日到牵牛第几星。\n地底阳生人不觉，烧痕未冷已青青。",
        "dynasty": "宋",
        "collection_info": null
    },
    {
        "uuid": "048c0c5ebe55fb8d58b1d6c4caff077e",
        "title": "晓炊黄竹庄三首  其三",
        "author": "杨万里",
        "content": "城中殊未有梅看，莫是冬暄欠浅寒。\n行到深山最寒处，两株香雪照冰滩。",
        "dynasty": "宋",
        "collection_info": null
    },
    {
        "uuid": "d9f5f549adb88cb2a80be74ebf0ec4b2",
        "title": "上岑水岭二首  其一",
        "author": "杨万里",
        "content": "危峰上面更危峰，特地无梯上碧空。\n遥望白云生绝顶，如今身在白云中。",
        "dynasty": "宋",
        "collection_info": null
    },
    {
        "uuid": "15c7974482df68b262fcd4ffcfbbd238",
        "title": "上岑水岭二首  其二",
        "author": "杨万里",
        "content": "天上云泉脚下鸣，玉虹倒挂客心惊。\n试教转落峰头石，衮到深溪作么声。",
        "dynasty": "宋",
        "collection_info": null
    },
    {
        "uuid": "d034922245496454bed156226dac2397",
        "title": "过岑水",
        "author": "杨万里",
        "content": "石瘦铜苗绿，溪腥胆水黄。\n是间无马迹，何处更羊肠。\n恶路今方始，平生梦未尝。\n如何寒刮骨，行得汗如浆。",
        "dynasty": "宋",
        "collection_info": null
    },
    {
        "uuid": "de4adf9859c59f3bab2062fcf4428e0c",
        "title": "野炊白沙沙上",
        "author": "杨万里",
        "content": "半日山行底路涂，欲炊无店籴无珠。\n旋将白石支燃鼎，却展青油当野庐。\n一望平田皆沃壤，只生枯苇与寒芦。\n风餐露宿何亏我，玉馔琼楼合属渠。",
        "dynasty": "宋",
        "collection_info": null
    },
    {
        "uuid": "58637331a18521158da0fec9598e6f52",
        "title": "至节宿翁源县与叶景伯小酌",
        "author": "杨万里",
        "content": "此县谁言是强名，古来十室亦琴鸣。\n只嫌六七茅竹舍，也有两三鸡犬声。\n村酒分冬胜虚度，霜风一夜办新晴。\n半生客路逢佳节，佳节何曾负半生。",
        "dynasty": "宋",
        "collection_info": null
    },
    {
        "uuid": "8f33138480c1d1e007725fc642c7e0e8",
        "title": "至日宿蓝坑小民居竹柱荻壁壁皆不土",
        "author": "杨万里",
        "content": "一路都岑寂，蓝坑分外荒。\n屋疎茅送月，壁密荻分霜。\n病趾催趺坐，残更妬晓光。\n暖寒无上策，来早借朝阳。",
        "dynasty": "宋",
        "collection_info": null
    },
    {
        "uuid": "27f8f5d75544e48a862bc3c646ead0a6",
        "title": "晓晴过猿藤径",
        "author": "杨万里",
        "content": "厌雨欣初霁，贪程敢晏眠。\n排天双壁起，受日一峰先。\n入径惟逢树，无人况有烟。\n藤深猿不见，声到客愁边。",
        "dynasty": "宋",
        "collection_info": null
    },
    {
        "uuid": "7a6a86e79d23b70a4835d5c189945904",
        "title": "古路",
        "author": "杨万里",
        "content": "我生倦行路，此行欣不辞。\n我岂与人异，厌闲乐驱驰。\n王事当有行，忘身那自知。\n闽盗入吾部，梅川作潢池。\n白羽飞赤囊，碧油走红旗。\n履霜戒不早，蔓草要勿滋。\n士皆衝冠怒，人挟报国私。\n我行梅始花，我归柳应丝。\n会当挥蝥弧，一笑封鲸鲵。\n休愁荦确路，即赋竞病诗。",
        "dynasty": "宋",
        "collection_info": null
    },
    {
        "uuid": "5d0f93bd4a4070a5821897625b1867b5",
        "title": "野炊猿藤径树下",
        "author": "杨万里",
        "content": "径仄旁无地，林开忽有天。\n丹枫明远树，黄叶暗鸣泉。\n苔锦银枪竈，芦茸玉帐毡。\n从军古云乐，乞与箇山川。",
        "dynasty": "宋",
        "collection_info": null
    },
    {
        "uuid": "8d87f8c95014847490f923f9add8cda1",
        "title": "泉声",
        "author": "杨万里",
        "content": "初闻蟹眼雪花声，忽有仙人玉佩鸣。\n时作微吟清入骨，又成幽咽怨多情。\n问知古涧飞泉落，起看寒泓遶石行。\n欲解尘缨聊一濯，无尘可濯濯谁缨。",
        "dynasty": "宋",
        "collection_info": null
    },
    {
        "uuid": "f787592cf901f52b0a9049fced6e7b42",
        "title": "羽檄召诸郡兵",
        "author": "杨万里",
        "content": "闽盗宵窥粤，南兵晓尽东。\n军声动岩谷，旗影喜霜风。\n貔虎诸方集，欃枪一笑空。\n区区鼠子辈，不足奏肤公。",
        "dynasty": "宋",
        "collection_info": null
    },
    {
        "uuid": "e6810b64b90bae6e5feeebd10735051e",
        "title": "明发泷头",
        "author": "杨万里",
        "content": "黑甜偏至五更浓，强起侵星敢小慵。\n轮与山云能样懒，日高犹宿夜来峰。",
        "dynasty": "宋",
        "collection_info": null
    },
    {
        "uuid": "59a85a36534ec5e23fa6eed177c316fa",
        "title": "过乌沙望大塘石峰",
        "author": "杨万里",
        "content": "城中长恨不见山，出城见山如等闲。\n曹溪过了过岑岭，不惟山粗石仍犷。\n山如可师癞满顶，石如陈三瘿联颈。\n一路令人眼不开，眼开令人闷不醒。\n乌沙未到一溪横，水清见底心已清。\n大塘六峰争出迎，水精笔架琉璃屏。\n两峰玉笋初出土，三峰冰盘饤角黍。\n一峰新琢金博山，雾作沈烟云作缕。\n忽然前冈平截断，万丈青尖余寸许。\n山神解怜客子愁，平地跳出苍琳璆。\n更借天公修月斧，神工一夜忙琱锼。\n近看定何者，远看真可画。\n山神自贺应自诧，古来此地无车马。",
        "dynasty": "宋",
        "collection_info": null
    },
    {
        "uuid": "15cf0aa8d3cfc4646cf1927afee5b5d1",
        "title": "竹鱼",
        "author": "杨万里",
        "content": "银鱼色如银，竹鱼色如竹。\n渭川千亩秀可掬，都将染成一身绿。\n鱼生竹溪中，家在竹根菱荇丛。\n昼餐竹叶与竹米，夜饮竹露吹竹风。\n前身王子猷，今身赤鯶公。\n只知爱竹判却命，化作此君苍雪容。\n渔翁夜傍竹溪宿，鱼惊钓丝冰底缩。\n朝来钓得水苍玉，先生笑扪藜苋腹。",
        "dynasty": "宋",
        "collection_info": null
    },
    {
        "uuid": "339989d6619687c00ecd5cfebe00dc2e",
        "title": "蕈子",
        "author": "杨万里",
        "content": "空山一雨山溜急，漂流桂子松花汁。\n土膏松暖都渗入，蒸出蕈花团戢戢。\n戴穿落叶忽起立，拨开落叶百数十。\n蜡面黄紫光欲湿，酥茎娇脆手轻拾。\n响如鹅掌味如蜜，滑似莼丝无点涩。\n伞不如笠钉胜笠，香留齿牙麝莫及。\n菘羔楮鸡避席揖，餐玉茹芝当却粒。\n作羹不可疎一日，作腊仍堪贮盈笈。",
        "dynasty": "宋",
        "collection_info": null
    },
    {
        "uuid": "c2125c0fda57c55788118317dab605fa",
        "title": "食鹧鸪",
        "author": "杨万里",
        "content": "江南厌听鹧鸪曲，岭南初尝鹧鸪肉。\n年年细雨落花春，鈎辀格磔恼杀人。\n竹鸡泥滑报行客，鹧鸪更道行不得。\n方兄百辈买一隻，可惜羽衣锦狼藉。",
        "dynasty": "宋",
        "collection_info": null
    },
    {
        "uuid": "0d87f0afa6b2d200ad6210e9fdc95fba",
        "title": "宿小粉村",
        "author": "杨万里",
        "content": "暮宿溪边小粉村，一峰如笔正当门。\n看来山色元无粉，拂杀浓蓝浅黛痕。",
        "dynasty": "宋",
        "collection_info": null
    },
    {
        "uuid": "2f3bb8b2201589ac4f52b67e43da8288",
        "title": "塘闸",
        "author": "杨万里",
        "content": "山逢塘闸冠南中，小大高低十九峰。\n东畔连尖尤秀绝，一双铜绿翠铺茸。",
        "dynasty": "宋",
        "collection_info": null
    },
    {
        "uuid": "7f562dd6842f043a7631f66ad42076c4",
        "title": "入陂子径",
        "author": "杨万里",
        "content": "下一岭，上一岭，上如登天下如井，人言箇是陂子径。\n猿藤径裏无居民，陂子径裏无行人。\n冷风萧萧日杲杲，露湿半青半黄草。\n前日猿藤犹有猿，今此一鸟亦不喧。\n树无红果草无蕊，纵有猿鸟将何餐。\n两山如壁岸如削，一径缘空劣容脚。\n溪声千仞撼林壑，崖石欲崩人欲落。\n来日长峰径更长，陂子径荒未是荒。\n蒋家三径未入手，岭南三径先断肠。",
        "dynasty": "宋",
        "collection_info": null
    },
    {
        "uuid": "c5c72301ebf03b6cf201dcbbe45aa17b",
        "title": "过陂子径五十余里乔木蔽天遣闷柒绝句  其一",
        "author": "杨万里",
        "content": "林中亭午始微明，枫倒杉倾满路横。\n黄叶青苔深一丈，先生却爱此中行。",
        "dynasty": "宋",
        "collection_info": null
    },
    {
        "uuid": "8bdb49ecf1c4833080f0949051b139d4",
        "title": "过陂子径五十余里乔木蔽天遣闷柒绝句  其二",
        "author": "杨万里",
        "content": "草光叶润亦清佳，翠裏生香不是花。\n一事说来人不信，蕨长如树蚓如蛇。",
        "dynasty": "宋",
        "collection_info": null
    },
    {
        "uuid": "71c83ee6c2f5fc4c2e782e21f1a04295",
        "title": "过陂子径五十余里乔木蔽天遣闷柒绝句  其三",
        "author": "杨万里",
        "content": "芦深石路旋芟开，藤絓肩舆却倒回。\n兰蕙连山为谁好，芭蕉满谷不缘栽。",
        "dynasty": "宋",
        "collection_info": null
    },
    {
        "uuid": "5e5d504298130bfb3ce5616070e84ed2",
        "title": "过陂子径五十余里乔木蔽天遣闷柒绝句  其四",
        "author": "杨万里",
        "content": "为怜上轿啮人肩，下轿行来脚底穿。\n客子心心愁欲暮，碧云偏作半阴天。",
        "dynasty": "宋",
        "collection_info": null
    },
    {
        "uuid": "f1560c2fb76b274ab99ceacc8241e0fb",
        "title": "过陂子径五十余里乔木蔽天遣闷柒绝句  其五",
        "author": "杨万里",
        "content": "晚风寂寂树阴阴，松不悲鸣竹不吟。\n只有清泉逢白石，向人刺口说山林。",
        "dynasty": "宋",
        "collection_info": null
    },
    {
        "uuid": "dcea21b7714aee62b2263be52af586d6",
        "title": "过陂子径五十余里乔木蔽天遣闷柒绝句  其六",
        "author": "杨万里",
        "content": "涧泉劝我出山迟，曲曲遮留步步随。\n泉自多情侬自闷，今宵会有出山时。",
        "dynasty": "宋",
        "collection_info": null
    },
    {
        "uuid": "7ecf4d6d1634f3760395f9b18f7edabf",
        "title": "过陂子径五十余里乔木蔽天遣闷柒绝句  其七",
        "author": "杨万里",
        "content": "山穷喜见一平川，不似林中不识天。\n只出此山灾便散，何须更问小行年。",
        "dynasty": "宋",
        "collection_info": null
    },
    {
        "uuid": "7d6542ef630fd23527e8aad178d47e9a",
        "title": "过长峰径遇雨遣闷十绝句  其一",
        "author": "杨万里",
        "content": "说着长峰十日愁，夜来发处四更头。\n莫令炬火风吹黑，未说红纱绛蜡休。",
        "dynasty": "宋",
        "collection_info": null
    },
    {
        "uuid": "83fea02b18fead1904a28728772fb5c0",
        "title": "过长峰径遇雨遣闷十绝句  其二",
        "author": "杨万里",
        "content": "百里如何一日行，晴天犹自急追程。\n山云管得侬愁雨，强做催诗数点声。",
        "dynasty": "宋",
        "collection_info": null
    },
    {
        "uuid": "c341ad905ec45b3645acc91c832177b5",
        "title": "过长峰径遇雨遣闷十绝句  其三",
        "author": "杨万里",
        "content": "野炊未到也饥嗔，到得炊边却可人。\n伞作旅亭泥处坐，水漂地竈雨中薪。",
        "dynasty": "宋",
        "collection_info": null
    },
    {
        "uuid": "3a6d4270514b9ad6f5881845045264db",
        "title": "过长峰径遇雨遣闷十绝句  其四",
        "author": "杨万里",
        "content": "石上菖蒲铁作鬚，寸根九节许清臞。\n安期自是参渠底，却重安期不重渠。",
        "dynasty": "宋",
        "collection_info": null
    },
    {
        "uuid": "7a6b326d60247f4cefff82d534c971d2",
        "title": "过长峰径遇雨遣闷十绝句  其五",
        "author": "杨万里",
        "content": "一眼空山空復空，欹芦倒荻雨和风。\n却缘小队旌旗过，教得青枫学着红。",
        "dynasty": "宋",
        "collection_info": null
    },
    {
        "uuid": "21d1a532668f313269cc9f1d94965e28",
        "title": "过长峰径遇雨遣闷十绝句  其六",
        "author": "杨万里",
        "content": "何须人迹到来曾，点污松风涧水声。\n不是先生爱山水，是间却遣阿谁行。",
        "dynasty": "宋",
        "collection_info": null
    },
    {
        "uuid": "295d9ac814311a8d027ba132b2e08b30",
        "title": "过长峰径遇雨遣闷十绝句  其七",
        "author": "杨万里",
        "content": "猿藤陂子枉惊吁，未抵长峰小半涂。\n今夕前头何许宿，不知出得径来无。",
        "dynasty": "宋",
        "collection_info": null
    },
    {
        "uuid": "5a57a734516e3fc905c2ff86ab6fb2dd",
        "title": "过长峰径遇雨遣闷十绝句  其八",
        "author": "杨万里",
        "content": "下到危坡斗处泥，旁临崩岸仄边溪。\n不须杜句能驱疟，只诵长峰遣闷诗。",
        "dynasty": "宋",
        "collection_info": null
    },
    {
        "uuid": "95de8e74b5952ad6e1c3105906779fac",
        "title": "过长峰径遇雨遣闷十绝句  其九",
        "author": "杨万里",
        "content": "出得山来未见村，已知村近稍多田。\n坐看云脚都垂地，回望峰头已入天。",
        "dynasty": "宋",
        "collection_info": null
    },
    {
        "uuid": "b2b44bae17b1b87ed20d4fe2f0fd261a",
        "title": "过长峰径遇雨遣闷十绝句  其一○",
        "author": "杨万里",
        "content": "鰌是虾兄非善地，橘和瓣种带禳灾。\n乌椑不熟还无事，小艇难乘莫载来。",
        "dynasty": "宋",
        "collection_info": null
    },
    {
        "uuid": "9c2dcb29ff51d2c5e734110e2a024b4a",
        "title": "明发曲坑二首  其一",
        "author": "杨万里",
        "content": "云横平野近人低，似縠如纱只隔溪。\n行到溪东元不见，回头却復在溪西。",
        "dynasty": "宋",
        "collection_info": null
    },
    {
        "uuid": "1c14ecb3a32655a7eb037c5426ea15cb",
        "title": "明发曲坑二首  其二",
        "author": "杨万里",
        "content": "露草欣逢晓日新，各将珠琲斗呈珍。\n红光影裏如何拣，颗颗圜明颗颗匀。",
        "dynasty": "宋",
        "collection_info": null
    },
    {
        "uuid": "dd9f5f68dffb3e2b12dc0bfd3865b1c3",
        "title": "明发龙川二首  其一",
        "author": "杨万里",
        "content": "山有浓岚水有氛，非烟非雾亦非云。\n北人不识南中瘴，只到龙川指似君。",
        "dynasty": "宋",
        "collection_info": null
    },
    {
        "uuid": "99fea8092fe7d24f3d76b9892c0263be",
        "title": "明发龙川二首  其二",
        "author": "杨万里",
        "content": "优入蛮溪受瘴烟，一生谁料到龙川。\n早书实历远山考，便是中书九闰年。",
        "dynasty": "宋",
        "collection_info": null
    },
    {
        "uuid": "e151c7d17e9ac0b476dabbf5640e76fc",
        "title": "发通衢驿见梅有感",
        "author": "杨万里",
        "content": "忙中掠眼雪枝斜，落片纷纷点玉沙。\n虚过一冬妨底事，不曾款曲是梅花。",
        "dynasty": "宋",
        "collection_info": null
    },
    {
        "uuid": "908b6bbcea0135abb351f5e4fd196ab1",
        "title": "过五里径三首  其一",
        "author": "杨万里",
        "content": "瘦日当中暖稍回，冷山未许瘴全开。\n溪光远隔深深竹，特地穿帘入轿来。",
        "dynasty": "宋",
        "collection_info": null
    },
    {
        "uuid": "d8592f2e0a88e10d5d3eed33d9e5c5fa",
        "title": "过五里径三首  其二",
        "author": "杨万里",
        "content": "野水奔流不小停，知渠何事太忙生。\n也无一箇人催促，自爱争先落涧声。",
        "dynasty": "宋",
        "collection_info": null
    },
    {
        "uuid": "19e9d825d60cf7c459239dd5f39e9ab0",
        "title": "过五里径三首  其三",
        "author": "杨万里",
        "content": "入山无路出无门，鸟语猿声更断魂。\n当处迷涂何处问，一溪引我得前村。",
        "dynasty": "宋",
        "collection_info": null
    },
    {
        "uuid": "cbf5e89b14de00b0d1fd5d6a99bd593a",
        "title": "晨炊浦村",
        "author": "杨万里",
        "content": "水出何村尾，桥横乱篠丛。\n隔溪三四屋，对面一双峰。\n过午非常暖，疑他不是冬。\n疎梅照清浅，作意为谁容。",
        "dynasty": "宋",
        "collection_info": null
    },
    {
        "uuid": "572caf5479409c2b320134a1dbc8a187",
        "title": "宿长乐县驿驿皆用葵叶盖屋状如椶叶云",
        "author": "杨万里",
        "content": "都将葵叶盖亭中，树似桄榔叶似椶。\n欲问天公觅微雪，装成急响打船篷。",
        "dynasty": "宋",
        "collection_info": null
    },
    {
        "uuid": "9de20853ea98dd09487e42b13a1b4cf0",
        "title": "题兴宁县东文岭瀑泉在夜明场驿之东",
        "author": "杨万里",
        "content": "笋舆路转崖欹倾，只闻满山泉水呜。\n卷书急看已半失，眼不停注耳细听。\n石如铁色黑，壁立镜面平。\n水从镜面一飞下，蕲笛织簟风漪生。\n石知水力倦，半壁钟作天一泓。\n水行到此欲小憩，后水忽至前水惊。\n分清裂白两派出，跳珠跃雪双龙争。\n不知落处深几许，千丈井底碎玉声。\n安得好事者，泉上作小亭。\n酿泉为酒不用曲，春风吹作蒲萄绿。\n醉写泉声入柘木，何处更寻响泉曲。",
        "dynasty": "宋",
        "collection_info": null
    },
    {
        "uuid": "12c261ad4be783018becc2a59368474b",
        "title": "入程乡县界",
        "author": "杨万里",
        "content": "长乐昏岚着地凝，程乡毒雾噀人腥。\n吾诗不是南征集，只合标题作瘴经。",
        "dynasty": "宋",
        "collection_info": null
    },
    {
        "uuid": "a5d824c34404dd1edee41545935210f3",
        "title": "明发梅州",
        "author": "杨万里",
        "content": "市小山城寂，船稀野渡忙。\n金暄梅蕊日，玉冷草根霜。",
        "dynasty": "宋",
        "collection_info": null
    },
    {
        "uuid": "32cb1e305026b9207a3ca088a22c1f92",
        "title": "霜草",
        "author": "杨万里",
        "content": "霜前乱碧未全枯，霜后纷黄却更苏。\n偷吃瑶台青女粉，都生琼髮与银鬚。",
        "dynasty": "宋",
        "collection_info": null
    },
    {
        "uuid": "66a8ed2bae8c959328732980a7640a9a",
        "title": "夜宿房溪饮野人张珦家桂叶鹿蹄酒其法以桂叶为餠以鹿蹄煮酒酿以八月过是则味减云",
        "author": "杨万里",
        "content": "桂叶揉青作曲投，鹿蹄煮醁趁凉篘。\n落杯莹滑冰中水，过口森严菊底秋。\n玉友黄封犹退舍，齑汤蜜汁更输筹。\n野人未许传醅法，剩买双缾过别州。",
        "dynasty": "宋",
        "collection_info": null
    },
    {
        "uuid": "06418fdf307567d28fc814f86f895e72",
        "title": "明发房溪二首  其一",
        "author": "杨万里",
        "content": "山路婷婷小树梅，为谁零落为谁开。\n多情也恨无人赏，故遣低枝拂面来。",
        "dynasty": "宋",
        "collection_info": null
    },
    {
        "uuid": "b555e33599e633b44bbf4f1c7deba9f7",
        "title": "明发房溪二首  其二",
        "author": "杨万里",
        "content": "青天白日十分晴，轿上萧萧忽雨声。\n却是松梢霜水落，雨声那得此声清。",
        "dynasty": "宋",
        "collection_info": null
    },
    {
        "uuid": "9b84111caa4b3dcc086e779963982379",
        "title": "瘴雾",
        "author": "杨万里",
        "content": "午时犹未识金乌，对面看人一似无。\n腊月黄茅犹尔许，不知八月却何如。",
        "dynasty": "宋",
        "collection_info": null
    },
    {
        "uuid": "4a35b5bb7a059d83f3c841de37adbd6b",
        "title": "过水车铺二首  其一",
        "author": "杨万里",
        "content": "尽日涂中断客行，两边山色到云青。\n溪光摇碎黄金日，波面跳成白玉星。",
        "dynasty": "宋",
        "collection_info": null
    },
    {
        "uuid": "9ed01a8e38de0b0261d07de798e4b7b3",
        "title": "过水车铺二首  其二",
        "author": "杨万里",
        "content": "轿裏看书得昼眠，梦中惊浪撼渔船。\n觉来书卷风吹乱，忘却前篇与后篇。",
        "dynasty": "宋",
        "collection_info": null
    },
    {
        "uuid": "e15ea8885d45da378245f1aeeb8004fb",
        "title": "宿万安铺",
        "author": "杨万里",
        "content": "来朝还入鰐鱼乡，未到潮阳到揭阳。\n休说春风归路远，只今去路不胜长。",
        "dynasty": "宋",
        "collection_info": null
    },
    {
        "uuid": "4f5c9f9e9bb13e19d1469318f08bd49a",
        "title": "过单竹洋径",
        "author": "杨万里",
        "content": "两山何许来，此焉忽相寻。\n摩肩不少让，争道各载骎。\n乔木与修竹，相招为茂林。\n无风生翠寒，未夕起素阴。\n天垂木末近，日到谷底深。\n空山时自响，已动客子心。\n行至幽绝处，更闻啼怪禽。",
        "dynasty": "宋",
        "collection_info": null
    },
    {
        "uuid": "9d09486492c26487f2962d2659a13b4e",
        "title": "自彭田铺至汤田道旁梅花十余里",
        "author": "杨万里",
        "content": "一行谁栽十里梅，下临溪水恰齐开。\n此行便是无官事，只为梅花也合来。",
        "dynasty": "宋",
        "collection_info": null
    },
    {
        "uuid": "f5acb6c8e7ddb4ed2d0c8c381e037ca5",
        "title": "观汤田铺溪边汤泉",
        "author": "杨万里",
        "content": "下泓堪浴上堪煎，阴火熬成未必然。\n海底日昇波自沸，偶分一眼作汤泉。",
        "dynasty": "宋",
        "collection_info": null
    },
    {
        "uuid": "94bec038a6e4aaa7b07c90278893b920",
        "title": "汤田早行见李花甚盛二首  其一",
        "author": "杨万里",
        "content": "此地先春信，年年只是梅。\n南中春更早，腊日李花开。",
        "dynasty": "宋",
        "collection_info": null
    },
    {
        "uuid": "d00059ce4ed91a4e214981199d4afe88",
        "title": "汤田早行见李花甚盛二首  其二",
        "author": "杨万里",
        "content": "似妬梅花早，同时斗雪肤。\n新年三二月，还解再开无。",
        "dynasty": "宋",
        "collection_info": null
    },
    {
        "uuid": "d6eac6c5fe48ffdbc1af564070fe099f",
        "title": "雨中道旁丛竹",
        "author": "杨万里",
        "content": "竹色岂不好，道旁端可嗔。\n只教寒雨裏，将冷洒行人。",
        "dynasty": "宋",
        "collection_info": null
    },
    {
        "uuid": "e0230f7c3dd6ed92b82afc6e6fb5313d",
        "title": "雨中梅花",
        "author": "杨万里",
        "content": "霜晴三日不胜佳，忽作阴霖送岁华。\n客裏清愁自无奈，却教和雨看梅花。",
        "dynasty": "宋",
        "collection_info": null
    },
    {
        "uuid": "7f52c722343a3524e179703535067218",
        "title": "过瘦牛岭",
        "author": "杨万里",
        "content": "行尽天涯未遣休，梅州到了又潮州。\n平生岂愿乘肥马，临老须教过瘦牛。\n梦裏长惊炊剑首，春前应许赋刀头。\n夜来尚有余樽在，急唤渠侬破客愁。",
        "dynasty": "宋",
        "collection_info": null
    },
    {
        "uuid": "18740933a16c6a99fb2b6ea456bf98d6",
        "title": "题瘦牛岭",
        "author": "杨万里",
        "content": "牛头定何向，牛尾定何指。\n我不炙汝心，我不穿汝鼻。\n如何不许见全牛，雾隠云藏若相避。\n行行上牛背，上下三十里。\n一雨生新泥，寸步不自致。\n胡不去作牵牛星，渴饮银河天上水。\n胡不去作帝藉牛，天田春风牵黛耜。\n却来蛮村天尽头，塞路长遣行人愁。\n夕阳芳草只依旧，瘦牛何苦年年瘦。",
        "dynasty": "宋",
        "collection_info": null
    },
    {
        "uuid": "8e7160fc4d2e31b7d5a192e852e041e7",
        "title": "道旁草木二首  其一",
        "author": "杨万里",
        "content": "山无人迹草长青，异彩奇香不识名。\n只是苔花兼藓叶，也无半点俗尘生。",
        "dynasty": "宋",
        "collection_info": null
    },
    {
        "uuid": "bebe1de65378b8c3e8907159255421a0",
        "title": "道旁草木二首  其二",
        "author": "杨万里",
        "content": "古树何年涧底生，只今已与岭般平。\n千梢万叶无重数，一一分明报雨声。",
        "dynasty": "宋",
        "collection_info": null
    },
    {
        "uuid": "7639f574cc3731916af3e2a0805c1c7f",
        "title": "葵叶",
        "author": "杨万里",
        "content": "篛笠端能直几钱，骑奴不拟雨连天。\n盖头旋折山葵叶，擘破青青伞半边。",
        "dynasty": "宋",
        "collection_info": null
    },
    {
        "uuid": "eff33ce98bf757d4d45663b218de641f",
        "title": "过金沙洋望小海",
        "author": "杨万里",
        "content": "海雾初开明海日，近树远山青历历。\n忽然咫尺黑如漆，白昼如何成暝色。\n不知一风何许来，雾开还合合还开。\n晦明百变一弹指，特地遣人惊復喜。\n海神无处逞神通，放出一斑夸客子。\n须臾满眼贾胡船，万顷一碧波黏天。\n恰似钱塘江上望，只无两点海门山。\n我行但作游山看，减却客愁九分半。",
        "dynasty": "宋",
        "collection_info": null
    },
    {
        "uuid": "e786cb0974181bb273b352020c454669",
        "title": "揭阳道中二首  其一",
        "author": "杨万里",
        "content": "厌穿山径石嵚𡼭，喜见川原路坦夷。\n更着两行团树子，引人行远不教知。",
        "dynasty": "宋",
        "collection_info": null
    },
    {
        "uuid": "dfcce233412ce79bd7825b72c3e1fff6",
        "title": "揭阳道中二首  其二",
        "author": "杨万里",
        "content": "地平如掌树成行，野有邮亭浦有梁。\n旧日潮州底处所，如今风物冠南方。",
        "dynasty": "宋",
        "collection_info": null
    },
    {
        "uuid": "5ca085638f68fa38c5a20595c3a985f6",
        "title": "宿潮州海阳馆独夜不寐二首  其一",
        "author": "杨万里",
        "content": "醉来还睡睡还醒，长是三更梦便惊。\n细数更声有何益，不然作么到天明。",
        "dynasty": "宋",
        "collection_info": null
    },
    {
        "uuid": "09582d286860b5e46e6aad4266238775",
        "title": "宿潮州海阳馆独夜不寐二首  其二",
        "author": "杨万里",
        "content": "腊前蚊子已能歌，挥去还来奈尔何。\n一隻搅人终夕睡，此声元自不须多。",
        "dynasty": "宋",
        "collection_info": null
    },
    {
        "uuid": "0a425197df42f873132fe47269a11fe1",
        "title": "谒昌黎伯庙",
        "author": "杨万里",
        "content": "南海行几徧，东潮欠一来。\n若无韩子庙，只有越王台。\n文字天垂日，兴亡草上埃。\n聊吹鰐溪水，洒起六丁雷。",
        "dynasty": "宋",
        "collection_info": null
    },
    {
        "uuid": "abb4c753ec5d18b2209aba254a3057be",
        "title": "题韩亭韩木二首  其一",
        "author": "杨万里",
        "content": "老大韩家十八郎，犹将云锦制衣裳。\n至今南斗无精彩，只放文星一点光。",
        "dynasty": "宋",
        "collection_info": null
    },
    {
        "uuid": "7042977e4acb1e09460ef7613235b845",
        "title": "题韩亭韩木二首  其二",
        "author": "杨万里",
        "content": "笑为先生一问天，身前身后两般看。\n亭前树子关何事，也得天公赐姓韩。",
        "dynasty": "宋",
        "collection_info": null
    },
    {
        "uuid": "f326b706b441d28856ae141b60d2c1d7",
        "title": "登南州奇观前临大江浮桥江心起三石台皆有亭子二首  其一",
        "author": "杨万里",
        "content": "梅边楼阁海边山，银竹初收霁日寒。\n看着南州奇观了，人间山水不须看。",
        "dynasty": "宋",
        "collection_info": null
    },
    {
        "uuid": "9237fa14442c7c9a08f641c8b9d5f53e",
        "title": "登南州奇观前临大江浮桥江心起三石台皆有亭子二首  其二",
        "author": "杨万里",
        "content": "玉壶冰底卧青龙，海外三山堕眼中。\n奇观揭名浑未在，只消题作小垂虹。",
        "dynasty": "宋",
        "collection_info": null
    },
    {
        "uuid": "7b8aaf08fc60ae4ab2283b0403f0e2a0",
        "title": "平贼班师明发潮州",
        "author": "杨万里",
        "content": "不是潢池赤白囊，何缘杖屦到潮阳。\n官军已扫狐兔窟，归路莫孤山水乡。\n便去罗浮参玉局，更登浴日折扶桑。\n还家儿女搜行李，满袖云烟雪月香。",
        "dynasty": "宋",
        "collection_info": null
    },
    {
        "uuid": "f49c3f0d53680a20655478935d264621",
        "title": "潮阳海岸望海",
        "author": "杨万里",
        "content": "动地惊风起海陬，为人吹散两眉愁。\n身行岛北新春后，眼到天南最尽头。\n众水更来何处着，千峰赴此却回休。\n客间供给能消底，万顷烟波一白鸥。",
        "dynasty": "宋",
        "collection_info": null
    },
    {
        "uuid": "bea6ccf478c4cf833bb73a030d11d4fa",
        "title": "除夜宿石塔寺",
        "author": "杨万里",
        "content": "醉后先眠客莫嗔，谁能守岁费精神。\n幸无爆竹惊寒梦，休羡椒花颂好春。\n今岁明年纔隔夕，人情物态顿趋新。\n遥怜儿女团栾处，政欠屠酥第十人。",
        "dynasty": "宋",
        "collection_info": null
    },
    {
        "uuid": "94744d899e2ea397e21eea0d5d191a8e",
        "title": "壬寅岁朝发石塔寺",
        "author": "杨万里",
        "content": "晓钟梦裹苦相呼，强裹乌纱照白鬚。\n只有铜炉烧柏子，更无玉盏泻屠酥。\n佛桑解吐四时艳，铁树还如九节蒲。\n省得一朝疲造请，却教终日走长涂。",
        "dynasty": "宋",
        "collection_info": null
    },
    {
        "uuid": "50678ea56d5b1534853f71ead663f619",
        "title": "晨炊黄冈望海",
        "author": "杨万里",
        "content": "望中雪岭界天横，雪外青瑶甃地平。\n白底是沙青是海，捲帘看了却心惊。",
        "dynasty": "宋",
        "collection_info": null
    },
    {
        "uuid": "9b5d11a7190c155243a190c3f5f10831",
        "title": "海岸沙行",
        "author": "杨万里",
        "content": "海滨半程沙上路，海风吹起成烟雾。\n行人合眼不敢觑，一行一步愁一步。\n步步沙痕没芒屦，不是不行行不去。\n若为行到无沙处，宁逢石头啮足拇。\n宁踏黄泥溅袍袴，海滨沙路莫再度。",
        "dynasty": "宋",
        "collection_info": null
    },
    {
        "uuid": "a31c5fb3e2ad2ef212dcabf238224b74",
        "title": "榕树",
        "author": "杨万里",
        "content": "直不为楹圜不轮，斧斤亦復赦渠薪。\n数株连碧真成菌，一胫空肥总是筋。",
        "dynasty": "宋",
        "collection_info": null
    },
    {
        "uuid": "76a75d35f4878d88f0ef88246ab601b0",
        "title": "食车螯",
        "author": "杨万里",
        "content": "珠宫新沐浄琼沙，石鼎初燃瀹井花。\n紫殻旋开微滴酒，玉肤莫熟要鸣牙。\n枨拖金线成双美，姜擘糟丘併一家。\n老子宿酲无解处，半杯羹后半瓯茶。",
        "dynasty": "宋",
        "collection_info": null
    },
    {
        "uuid": "464ae0ecffde218d7897dcd6145c7497",
        "title": "食蛎房",
        "author": "杨万里",
        "content": "蓬山侧畔屹蚝山，怀玉深藏万壑间。\n也被酒徒勾引着，荐它尊俎解它颜。",
        "dynasty": "宋",
        "collection_info": null
    },
    {
        "uuid": "0e47f33ca9053efd36cffdbc2acf0aba",
        "title": "食蛤蜊米脯羹",
        "author": "杨万里",
        "content": "倾来百颗恰盈奁，剥作杯羹未属厌。\n莫遣下盐伤正味，不曾着蜜若为甜。\n雪揩玉质全身莹，金缘冰钿半缕纤。\n更淅香秔轻糁却，发挥风韵十分添。",
        "dynasty": "宋",
        "collection_info": null
    },
    {
        "uuid": "e34425967bd7f3ae08f688676185b4b9",
        "title": "银鱼干",
        "author": "杨万里",
        "content": "初疑柘茧雪争鲜，又恐杨花糁作毡。\n却是翦银成此叶，如何入口软于绵。",
        "dynasty": "宋",
        "collection_info": null
    },
    {
        "uuid": "0652c9d4156a53e75eda28a0720d8d52",
        "title": "乌贼鱼",
        "author": "杨万里",
        "content": "秦帝东巡渡浙江，中流风紧坠书囊。\n至今收得磨残墨，犹带宫车载鲍香。",
        "dynasty": "宋",
        "collection_info": null
    },
    {
        "uuid": "2219bf0840e2dcaccf4aa075221d76ca",
        "title": "泊流潢驿潮风大作二首  其一",
        "author": "杨万里",
        "content": "忽看草树总离披，记得沙行昨日时。\n除却潮来无别事，海风动地亦何为。",
        "dynasty": "宋",
        "collection_info": null
    },
    {
        "uuid": "8f9f8cbd0ec7083041fb3f2793b448c6",
        "title": "泊流潢驿潮风大作二首  其二",
        "author": "杨万里",
        "content": "潮来潮去有何功，费尽辛勤办一风。\n若使无风潮自至，信他海伯有神通。",
        "dynasty": "宋",
        "collection_info": null
    },
    {
        "uuid": "502eb2257c54b4018774db58d9c8d415",
        "title": "正月三日宿范氏庄四首  其一",
        "author": "杨万里",
        "content": "开岁又涉三，我征良未休。\n沙行地一平，百里纵遐眸。\n景穆物自欣，碛迥情反愁。\n中田缅云庄，聊復税我辀。\n追程有底急，行急能至不。\n三峰从何来，骏奔若鸣驺。\n当户不忍去，裴回为人留。\n对之成四友，呼酒与献酬。\n我醉山自醒，相忘却相求。",
        "dynasty": "宋",
        "collection_info": null
    },
    {
        "uuid": "a55b24047591bf32cd612683eb6ef5ce",
        "title": "正月三日宿范氏庄四首  其二",
        "author": "杨万里",
        "content": "野践得幽咏，不吐聊自味。\n健步忽传呼，云有远书至。\n开缄祗暄凉，此外无一事。\n奇怀坐消泯，追省宁復记。\n方驩遽成闷，俗物真败意。\n山鹊下虚庭，对语含喜气。\n一笑起振衣，吾心本无滞。",
        "dynasty": "宋",
        "collection_info": null
    },
    {
        "uuid": "7f957320f78ceb9fe06c8893b15c3ffa",
        "title": "正月三日宿范氏庄四首  其三",
        "author": "杨万里",
        "content": "酒名忘忧物，未尽酒所长。\n醉后忘我身，安得忧可忘。\n我饮初不多，不可无一觞。\n平生难为酒，甘醴断不尝。\n要与水争色，仍復菊敌香。\n气盎春午花，味凛秋旭霜。\n三杯合自然，一滴诣醉乡。\n朅来困行役，名酒安可常。\n甘淡俱不择，芳冽那得将。\n酒味何必佳，一醉径投床。\n但令有可饮，不醉亦何妨。",
        "dynasty": "宋",
        "collection_info": null
    },
    {
        "uuid": "55115efa725c6fb99367b12583657cd5",
        "title": "正月三日宿范氏庄四首  其四",
        "author": "杨万里",
        "content": "山历愁寡天，沙征恨多地。\n两日行海滨，虽近弥不至。\n遐瞻道旁堠，我进渠祗退。\n大风来无隔，午燠皎安避。\n今夕范氏庄，初觌三峰翠。\n愈远故绝瑕，不多始足贵。\n巉然半几出，蹙若一拳细。\n轻霏澹晚秀，隤照烨春媚。\n翫久有余佳，绘苦未必似。\n今夕勿掩扉，月中对山睡。",
        "dynasty": "宋",
        "collection_info": null
    },
    {
        "uuid": "fa0f8f5cc758f07dc569e1c26a4c3d4c",
        "title": "初四日晨炊横翠亭",
        "author": "杨万里",
        "content": "近看三峰失一峰，其余都与昨来同。\n多情横翠亭前玉，伴我同行两日中。",
        "dynasty": "宋",
        "collection_info": null
    },
    {
        "uuid": "857b07e4d55f69d8fa4b8a04c64b018a",
        "title": "人日宿味田驿",
        "author": "杨万里",
        "content": "破驿荒凉晚解鞍，急呼重碧敌轻寒。\n南中气候从头错，人日青梅已酽酸。",
        "dynasty": "宋",
        "collection_info": null
    },
    {
        "uuid": "b171d7a50ebaedc10eaaa6a536b78a06",
        "title": "登大鞋岭望大海",
        "author": "杨万里",
        "content": "杖屦千崖表，波涛万顷前。\n琼天吹不定，银地湿无边。\n一石当流出，孤尖卓笔然。\n更将垂老眼，何许看风烟。",
        "dynasty": "宋",
        "collection_info": null
    },
    {
        "uuid": "c99d1ccd6396e88b1e6caa7a2448b0bd",
        "title": "晨炊叱驭驿观海边野烧",
        "author": "杨万里",
        "content": "南海惊涛卷玉缸，北山野烧展红幢。\n山神海伯争新巧，併慰诗人眼一双。",
        "dynasty": "宋",
        "collection_info": null
    },
    {
        "uuid": "176de4f88491e0ecfe5c778dcba2c31b",
        "title": "海岸七里沙二首  其一",
        "author": "杨万里",
        "content": "大风吹起翠瑶山，近岸还成白雪团。\n一浪搀先千浪怒，打崖裂石与君看。",
        "dynasty": "宋",
        "collection_info": null
    },
    {
        "uuid": "44c8bde4fd1e4c6d37d6ef8bed650fe4",
        "title": "海岸七里沙二首  其二",
        "author": "杨万里",
        "content": "行人莫近岸边行，便恐波头打倒人。\n若道岸高波不到，玉沙犹湿万痕新。",
        "dynasty": "宋",
        "collection_info": null
    },
    {
        "uuid": "2ec0e3f0a26c2853043d70825da79a24",
        "title": "鲊鱼潭登舟",
        "author": "杨万里",
        "content": "船阁寒沙待晚潮，行人舟子各相招。\n银山一朶三千丈，隔海飞来对面销。",
        "dynasty": "宋",
        "collection_info": null
    },
    {
        "uuid": "0fbdfe475c3545b5b741a3cda1990290",
        "title": "宿南岭驿二首  其一",
        "author": "杨万里",
        "content": "蕨手犹拳已箸长，菊苗初甲可羹尝。\n山村富贵无人享，一路春风野菜香。",
        "dynasty": "宋",
        "collection_info": null
    },
    {
        "uuid": "d64da9a19d0fad72d1635546d3d7d007",
        "title": "宿南岭驿二首  其二",
        "author": "杨万里",
        "content": "茅花似雪復如茸，一望平原浅草中。\n尽日向人挥玉麈，知将何事语春风。",
        "dynasty": "宋",
        "collection_info": null
    },
    {
        "uuid": "ec1f7ac9da8199fceaf171503ae982c7",
        "title": "初十日早炊蕉步得家书并家酿二首  其一",
        "author": "杨万里",
        "content": "潢池东定得西还，病后涂中竟鲜懽。\n为许朝来有新喜，庭闱一骑报平安。",
        "dynasty": "宋",
        "collection_info": null
    },
    {
        "uuid": "40b10d270e04af793dd463aa8139476a",
        "title": "初十日早炊蕉步得家书并家酿二首  其二",
        "author": "杨万里",
        "content": "年年自漉雪前醅，今岁无缘得一杯。\n政是荒村愁绝处，家中送得六尊来。",
        "dynasty": "宋",
        "collection_info": null
    },
    {
        "uuid": "9e58e185e6a4270bfc731ecf1dd38ad3",
        "title": "惠州丰湖亦名西湖二首  其一",
        "author": "杨万里",
        "content": "左瞰丰湖右瞰江，五峰出没水中央。\n峰头寺寺楼楼月，清杀东坡锦绣肠。",
        "dynasty": "宋",
        "collection_info": null
    },
    {
        "uuid": "d4732e825f38f288d8de2fb54b3712ea",
        "title": "惠州丰湖亦名西湖二首  其二",
        "author": "杨万里",
        "content": "三处西湖一色秋，钱塘颍水更罗浮。\n东坡元是西湖长，不到罗浮便得休。",
        "dynasty": "宋",
        "collection_info": null
    },
    {
        "uuid": "7346bfb31da4ff24aca531db216a6045",
        "title": "正月十二日游东坡白鹤峰故居其北思无邪斋真蹟犹存",
        "author": "杨万里",
        "content": "诗人自古例迁谪，苏李夜郎并惠州。\n人言造物困嘲弄，故遣各捉一处囚。\n不知天公爱佳句，曲与诗人为地头。\n诗人眼底高四海，万象不足供诗愁。\n帝将湖海赐汤沐，仅仅可以当冥搜。\n却令玉堂挥翰手，为提椽笔判罗浮。\n罗浮山色浓泼黛，丰湖水光先得秋。\n东坡日与群仙游，朝发昆阆夕不周。\n云冠霞佩照宇宙，金章玉句鸣天球。\n但登诗坛将骚雅，底用蚁穴封王侯。\n元符诸贤下石者，祗与千载掩鼻羞。\n我来剥啄王粲宅，鹤峰无恙江空流。\n安知先生百岁后，不来弄月白苹洲。\n无人挽住乞一句，犹道雪乳冰湍不。\n当年醉裏题壁处，六丁已遣雷电收。\n独遗无邪四箇字，鸾飘凤泊蟠银鈎。\n如今亦无合江楼，嘉佑破寺风飕飕。",
        "dynasty": "宋",
        "collection_info": null
    },
    {
        "uuid": "0b1665250ef33dcd7b9a17548963f3d3",
        "title": "解舟惠州东桥",
        "author": "杨万里",
        "content": "南宦宁差北，西归敢再东。\n猿声云树月，客枕露船风。\n绿髮春全白，苍颜酒不红。\n莫憎愁与病，留取伴衰翁。",
        "dynasty": "宋",
        "collection_info": null
    },
    {
        "uuid": "30808225aeb85142c6ee1e4f9a971f5e",
        "title": "放船",
        "author": "杨万里",
        "content": "岸岸人家住，门门面水开。\n老翁扶杖立，穉子看船来。\n一夜鸣春雨，诸滩涨绿醅。\n顺流行自快，更着北风催。",
        "dynasty": "宋",
        "collection_info": null
    },
    {
        "uuid": "a93957b58adcacfb2a40b15fbdf6f126",
        "title": "感兴",
        "author": "杨万里",
        "content": "行役忘衰暮，逢春感物华。\n一来梅岭外，三见木绵花。\n山鹿宁游市，江鸥本卧沙。\n红尘无了日，白髮未还家。",
        "dynasty": "宋",
        "collection_info": null
    },
    {
        "uuid": "f7467f830b445790caee6dd2e1bcdf88",
        "title": "夜泊曲湾",
        "author": "杨万里",
        "content": "顺流一日快舟行，薄暮风涛特地生。\n不是江神惊客子，劝人早泊莫追程。",
        "dynasty": "宋",
        "collection_info": null
    },
    {
        "uuid": "246a732d4c2f0549202b6dd9ff24c600",
        "title": "曲湾放船",
        "author": "杨万里",
        "content": "梅子成阴夹道周，木绵吐焰满江头。\n春来不是无桃李，腊月开花已落休。",
        "dynasty": "宋",
        "collection_info": null
    },
    {
        "uuid": "55b55df6ab5c60c88b58e50ea406c054",
        "title": "石湾雨作得巩帅采若书约观灯",
        "author": "杨万里",
        "content": "昨暮颠风浪打头，那知今日得安流。\n元宵不为游人好，细雨先供客子愁。\n病骨支离妨酒盏，诗仙招唤试灯毬。\n书生薄命多磨折，乐事良辰判却休。",
        "dynasty": "宋",
        "collection_info": null
    },
    {
        "uuid": "49a247cf794c580c6efc21b6cc26df57",
        "title": "舟中望罗浮山",
        "author": "杨万里",
        "content": "罗浮元不是罗浮，自是道家古蓬丘。\n弱水只知断舟楫，葛仙夜偷来惠州。\n罗浮山高七万丈，下视日月地上流。\n黄金为桥接银汉，翠琳作阙横琼楼。\n不知何人汗脚迹，触忤清虚涴寒碧。\n天遣山鬼绝凡客，化金为铁琼为石。\n至今石楼人莫登，铁桥不见空有名。\n玉匙金籥牢锁扃，但见山高水泠泠。\n我欲骑麟翳鸾凤，月为环佩星为从。\n前驱子晋后安期，飞上峰头斸丹汞。",
        "dynasty": "宋",
        "collection_info": null
    },
    {
        "uuid": "71f0ced2b5d8f8d89a754981d86c4571",
        "title": "南海东庙浴日亭",
        "author": "杨万里",
        "content": "南海端为四海魁，扶胥绝境信奇哉。\n日从若木梢头转，潮到占城国裏回。\n最爱五更红浪沸，忽吹万里紫霞开。\n天公管领诗人眼，银汉星槎借一来。",
        "dynasty": "宋",
        "collection_info": null
    },
    {
        "uuid": "96f4f459a5d8903876dbb9eea3a22295",
        "title": "题南海东庙",
        "author": "杨万里",
        "content": "罗浮山如万石钟，一股南走如渴龙。\n雷奔电迈遮不住，直抵海滨无去处。\n低头饮海吐绛霞，举头戴着祝融家。\n珠宫玉室水精殿，万水一日朝再衙。\n青山四围作城郭，海涛半浸青山脚。\n客来莫上浴日亭，亭上见海君始惊。\n青山缺处如玉玦，潮头飞来打双阙。\n晴天无云溅碎雪，天下都无此奇绝。\n大海更在小海东，西庙不如东庙雄。\n南来若不到东庙，西京未睹建章宫。\n海神喜我着绮语，为我改容收雾雨。\n干坤轩豁未能许，小试日光穿漏句。",
        "dynasty": "宋",
        "collection_info": null
    },
    {
        "uuid": "8f1a2614345b8185afeb44da456a5c43",
        "title": "镊白",
        "author": "杨万里",
        "content": "止酒愁无那，哦诗意已阑。\n镊髭非急务，也遣半时闲。",
        "dynasty": "宋",
        "collection_info": null
    },
    {
        "uuid": "4bae3c109cde4be71c9e11e24a882692",
        "title": "和巩采若游蒲涧",
        "author": "杨万里",
        "content": "南中道是岛夷居，也有安期宅一区。\n屐齿苔痕犹故迹，霓旌鸾佩已清都。\n元戎解领三千骑，胜日来寻九节蒲。\n万壑松风和涧水，鸣琴漱玉自相娱。",
        "dynasty": "宋",
        "collection_info": null
    },
    {
        "uuid": "4f9d17821c7ae1817976712ee149ce15",
        "title": "船过灵洲",
        "author": "杨万里",
        "content": "却缘野阔觉天低，政值潮平苦桨迟。\n洲觜两船归别港，岸头数屋出疎篱。\n江山惨淡真如画，烟雨空蒙自一奇。\n病酒春眠不知晓，开门拾得一篇诗。",
        "dynasty": "宋",
        "collection_info": null
    },
    {
        "uuid": "e3faef13cddc36251d1ad01721ebd4ea",
        "title": "近岸",
        "author": "杨万里",
        "content": "十日都无一日晴，牵船客子总斜行。\n一川黄犊朝朝饱，岸草何曾减寸青。",
        "dynasty": "宋",
        "collection_info": null
    },
    {
        "uuid": "d6a28ad142c3c66941ea0e6f0350d6f6",
        "title": "泊鸭步",
        "author": "杨万里",
        "content": "江流自在水风轻，云去天来半欲晴。\n两岸东西三十里，李花独树隔江明。",
        "dynasty": "宋",
        "collection_info": null
    },
    {
        "uuid": "3aef41270d7b1f89dd68d6eb1923ec54",
        "title": "明发鸭步",
        "author": "杨万里",
        "content": "两岁春船各一时，今年船快去年迟。\n青山面目何曾改，清晓看来别样奇。",
        "dynasty": "宋",
        "collection_info": null
    },
    {
        "uuid": "5a92ac6ec411f4c20ecd76b2c85cb3e6",
        "title": "过黄巢矶",
        "author": "杨万里",
        "content": "黄巢矶与白沙滩，只是闻名已胆寒。\n自笑南来三换岁，一年一度犯惊湍。",
        "dynasty": "宋",
        "collection_info": null
    },
    {
        "uuid": "89b3fc4eb06cd037822ff9ac53ac358b",
        "title": "望清远峡",
        "author": "杨万里",
        "content": "刺船又入峡山间，江水初平失恶滩。\n道是峡山天下险，老夫今作坦涂看。",
        "dynasty": "宋",
        "collection_info": null
    },
    {
        "uuid": "e3b416135320722edfc8c34a5164dd30",
        "title": "舟人吹笛",
        "author": "杨万里",
        "content": "长江无风水平绿，也无靴文也无縠。\n东西一望光浮空，莹然千顷无瑕玉。\n船上儿郎不耐闲，醉拈横笛吹云烟。\n一声清长响彻天，山猿啼月涧落泉。\n更打羊皮小腰鼓，头如青峰手如雨。\n中流忽有一大鱼，跳破琉璃丈来许。",
        "dynasty": "宋",
        "collection_info": null
    },
    {
        "uuid": "c1fd27ae20985bd3daab02e94efa884d",
        "title": "近峡",
        "author": "杨万里",
        "content": "望峡初愁远，当前忽不知。\n如何船进处，却在棹停时。",
        "dynasty": "宋",
        "collection_info": null
    },
    {
        "uuid": "3a2876b22da84ecfa7f6582bc948dbc8",
        "title": "清远峡四首  其一",
        "author": "杨万里",
        "content": "峡水都是泉，非雨元自足。\n不知几滴珠，成此一川玉。\n旁将山染翠，仰为天写绿。\n何当雪月夜，孤艇苇间宿。",
        "dynasty": "宋",
        "collection_info": null
    },
    {
        "uuid": "8cce0f3bc5741e6e15f5e2f9231da0a2",
        "title": "清远峡四首  其二",
        "author": "杨万里",
        "content": "清晨雾雨重，不敢开船门。\n小窗试微启，逗入一船云。\n何曾烧龙麝，香霏遶吾身。\n身在云水上，何许觅点尘。",
        "dynasty": "宋",
        "collection_info": null
    },
    {
        "uuid": "f850d49d905e291bed990c7b127b659a",
        "title": "清远峡四首  其三",
        "author": "杨万里",
        "content": "清远望峡山，山脚无半里。\n小舟行其间，五日翠未已。\n并驰两苍龙，中夹一玉水。\n送我到英州，渠当自回辔。",
        "dynasty": "宋",
        "collection_info": null
    },
    {
        "uuid": "52ef8e0bf4e94b839bf1087a8d2644c2",
        "title": "清远峡四首  其四",
        "author": "杨万里",
        "content": "谁开峡山寺，政要避世喧。\n深潭无来路，断崖有青天。\n疗饥摘山果，击磬烦岭猿。\n人迹今扰扰，祗缘一渔船。",
        "dynasty": "宋",
        "collection_info": null
    },
    {
        "uuid": "59d526e830e6d75f3f22de451b23dbba",
        "title": "光口夜雨",
        "author": "杨万里",
        "content": "峡江清空峡雨急，寒声夜半萧萧发。\n玻瓈盆面跳万珠，一颗一声清入骨。\n梦中搔首起来听，听来听去到天明。\n一生听雨今头白，不识春江夜雨声。",
        "dynasty": "宋",
        "collection_info": null
    },
    {
        "uuid": "be48b889edc0d302660937c31e2b5460",
        "title": "出真阳峡十首  其一",
        "author": "杨万里",
        "content": "过尽危矶出小潭，回头失却石峰巉。\n春寒料峭元无事，知我犹藏一布衫。",
        "dynasty": "宋",
        "collection_info": null
    },
    {
        "uuid": "992bc734931e4f0b7b1f76c65f1f3d00",
        "title": "出真阳峡十首  其二",
        "author": "杨万里",
        "content": "细雨初来刺水纹，三针两线未教繁。\n不知忽有何忙处，急洒千千万万痕。",
        "dynasty": "宋",
        "collection_info": null
    },
    {
        "uuid": "3a28cc088b7cfa2356553d9c5adfc0ce",
        "title": "出真阳峡十首  其三",
        "author": "杨万里",
        "content": "峡岭分明是假山，乱堆怪石入云间。\n上头更种青琼树，下照春江玉镜寒。",
        "dynasty": "宋",
        "collection_info": null
    },
    {
        "uuid": "ee6581ea28a6052964d73b5d87b36909",
        "title": "出真阳峡十首  其四",
        "author": "杨万里",
        "content": "峡中出了又逢滩，破浪牵船分外难。\n只是峡山临欲别，此滩留我再看山。",
        "dynasty": "宋",
        "collection_info": null
    },
    {
        "uuid": "76d3964389c168cc179ac1dea890316d",
        "title": "出真阳峡十首  其五",
        "author": "杨万里",
        "content": "江枫新染绿衣衫，知费春风几把蓝。\n道是春光在桃李，试除桃李尽教参。",
        "dynasty": "宋",
        "collection_info": null
    },
    {
        "uuid": "aa5983ed48dcd979ef82609198d8399e",
        "title": "出真阳峡十首  其六",
        "author": "杨万里",
        "content": "入峡长思出峡行，出来却忆峡中清。\n一江碧水供诗砚，两岸青山作砚屏。",
        "dynasty": "宋",
        "collection_info": null
    },
    {
        "uuid": "36ff9bf540c2e8a0d33cfe640df5051d",
        "title": "出真阳峡十首  其七",
        "author": "杨万里",
        "content": "只言英石冠南中，未识真阳一两峰。\n遮莫坡陀将不去，将诗描取小玲珑。",
        "dynasty": "宋",
        "collection_info": null
    },
    {
        "uuid": "725fff9a3bd780878d251d0d15649c84",
        "title": "出真阳峡十首  其八",
        "author": "杨万里",
        "content": "今岁春流涨又销，水痕犹印石间茅。\n浮槎却被春流误，长挂江边小树梢。",
        "dynasty": "宋",
        "collection_info": null
    },
    {
        "uuid": "fec630116045e728672ba75fc34d8bef",
        "title": "出真阳峡十首  其九",
        "author": "杨万里",
        "content": "春光浓裏更江行，画舫分明是水亭。\n出了真阳恰惆怅，数峰如笋雨中青。",
        "dynasty": "宋",
        "collection_info": null
    },
    {
        "uuid": "756ad7f45d1d489b462c314535453fb6",
        "title": "出真阳峡十首  其一○",
        "author": "杨万里",
        "content": "未必阳山天下穷，英州穷到骨中空。\n郡官只怨无供给，支与真阳数石峰。",
        "dynasty": "宋",
        "collection_info": null
    },
    {
        "uuid": "d5d5716759086553d062a8da1d25a5fe",
        "title": "山云",
        "author": "杨万里",
        "content": "春从底处领云来，日日山头絮作堆。\n恋着好峰那肯去，欲开犹遶两三回。",
        "dynasty": "宋",
        "collection_info": null
    },
    {
        "uuid": "a9c89c36f3a86abafa8adb0f0cc75253",
        "title": "碧落洞前滩水三首  其一",
        "author": "杨万里",
        "content": "水知山近已先狂，箭往星奔趁下泷。\n滩下洄流能耐事，漩沤百转看它忙。",
        "dynasty": "宋",
        "collection_info": null
    },
    {
        "uuid": "2e4bca227fd62712b4784a54c6b14b60",
        "title": "碧落洞前滩水三首  其二",
        "author": "杨万里",
        "content": "石峰背后即英州，只不教人到岸头。\n罗带春风吹不直，故将数摺恼行舟。",
        "dynasty": "宋",
        "collection_info": null
    },
    {
        "uuid": "6cfba93fa41f7dbe67b6722e477f8e7f",
        "title": "碧落洞前滩水三首  其三",
        "author": "杨万里",
        "content": "碧落峰前上一滩，篙师叫得口都干。\n开门将谓船行远，只在峰头芦荻湾。",
        "dynasty": "宋",
        "collection_info": null
    },
    {
        "uuid": "9312574e00670c3365c8221073f7947a",
        "title": "北风",
        "author": "杨万里",
        "content": "山雨无休歇，江云政鬰葱。\n如何急滩水，更着打头风。\n草作伤心碧，花能可意红。\n一年春好处，却在道涂中。",
        "dynasty": "宋",
        "collection_info": null
    },
    {
        "uuid": "23d7658baa3968dd0fc44bc918aec89a",
        "title": "正月二十八日峡外见燕子二首  其一",
        "author": "杨万里",
        "content": "社日今年定几时，元宵过了燕先归。\n一双贴水娇无奈，不肯平飞故仄飞。",
        "dynasty": "宋",
        "collection_info": null
    },
    {
        "uuid": "d042f7ec15afe470a489c982e771e57f",
        "title": "正月二十八日峡外见燕子二首  其二",
        "author": "杨万里",
        "content": "不宿青枫学子规，不穿绿柳伴鶑啼。\n双飞只爱清江水，自喜身轻照舞衣。",
        "dynasty": "宋",
        "collection_info": null
    },
    {
        "uuid": "efd05748bf46037c75e321b2ecbfbbf9",
        "title": "回望峡山二首  其一",
        "author": "杨万里",
        "content": "英州挽不来，峡山推不去。\n行了一日船，依旧朝来处。",
        "dynasty": "宋",
        "collection_info": null
    },
    {
        "uuid": "20ab3a9398a8ae3d0e8883072265b259",
        "title": "回望峡山二首  其二",
        "author": "杨万里",
        "content": "浪喜出峡来，峡亦何曾出。\n两岸只无山，依旧江刻屈。",
        "dynasty": "宋",
        "collection_info": null
    },
    {
        "uuid": "ef60426c0792a8902dc532f62522a59c",
        "title": "碧落洞四首  其一",
        "author": "杨万里",
        "content": "碧落诸峰是碧簪，忽于平地插瑶岑。\n洞中定有神仙宅，玉室金堂不可寻。",
        "dynasty": "宋",
        "collection_info": null
    },
    {
        "uuid": "8b8090f0760788ef3fab58c00bc9e206",
        "title": "碧落洞四首  其二",
        "author": "杨万里",
        "content": "梦中曾泊洞前船，落絮飞花是去年。\n今日来寻泊船处，一江风雨草连天。",
        "dynasty": "宋",
        "collection_info": null
    },
    {
        "uuid": "ecf97a056dc6de5593849ffe3ffd98fe",
        "title": "碧落洞四首  其三",
        "author": "杨万里",
        "content": "洞裏仙人枉费功，凿江屈曲做神通。\n千萦万绕留江住，毕竟奔流入峡中。",
        "dynasty": "宋",
        "collection_info": null
    },
    {
        "uuid": "d30ca5c8ca4ef860d1de1ea934513a96",
        "title": "碧落洞四首  其四",
        "author": "杨万里",
        "content": "际会诸滩吼怒雷，遭逢江势更萦回。\n今宵不到英州定，何用山云送雨来。",
        "dynasty": "宋",
        "collection_info": null
    },
    {
        "uuid": "d714ccde40e1b99064cb134035512800",
        "title": "郎石峰",
        "author": "杨万里",
        "content": "四旁不与众山连，特地孤尖立半天。\n碧落诸峰非不好，让它郎石一峰先。",
        "dynasty": "宋",
        "collection_info": null
    },
    {
        "uuid": "2abf45723408f937f07d31e7d03f5e32",
        "title": "正月晦日自英州舍舟出陆北风大作",
        "author": "杨万里",
        "content": "北风吹得山石裂，北风冻得人骨折。\n南来何曾识此寒，便恐明朝丈深雪。\n今朝幸不就船行，白浪打船君更惊。\n只是山行也不好，笋舆寸步风吹倒。",
        "dynasty": "宋",
        "collection_info": null
    },
    {
        "uuid": "391700401192b5edd792bde42b070684",
        "title": "英石铺道中",
        "author": "杨万里",
        "content": "一路石山春更绿，见骨也无斤许肉。\n一峰过了一峰来，病眼将迎看不足。\n先生尽日行石间，恰如蚁子缘假山。\n穿云渡水千万曲，此身元不离岩峦。\n莫嫌宿处破茅屋，四方八面森冰玉。\n孤峰高绝连峰低，圜者如廪尖如锥。\n苍然秀色借不得，春风领入玉东西。\n英州那得许多石，误入天公假山国。",
        "dynasty": "宋",
        "collection_info": null
    },
    {
        "uuid": "555c362e344c67829cd431baf02c234f",
        "title": "神堂铺前桃花",
        "author": "杨万里",
        "content": "北江二月政春寒，初见桃花喜未残。\n腊月潮州见桃李，元来不作好春看。",
        "dynasty": "宋",
        "collection_info": null
    },
    {
        "uuid": "74f31a40fa20d959f6947d7da3181eb4",
        "title": "过陈公径二首  其一",
        "author": "杨万里",
        "content": "去岁陈公径裏松，船中仰看爱松风。\n只今身在松风裏，下看江船西復东。",
        "dynasty": "宋",
        "collection_info": null
    },
    {
        "uuid": "59e817054271eb5b6762f47ffa6478c4",
        "title": "过陈公径二首  其二",
        "author": "杨万里",
        "content": "江行十日厌船迟，却换篮舆踏路泥。\n江水别来纔两日，陈公径下再相随。",
        "dynasty": "宋",
        "collection_info": null
    },
    {
        "uuid": "9cb9a2ca6fcc57ff95a208baab6665a9",
        "title": "鹅鼻铺前桃花",
        "author": "杨万里",
        "content": "归来长恐已春迟，恰是东风二月时。\n路上桃花亦懽喜，为人浓抹湿燕支。",
        "dynasty": "宋",
        "collection_info": null
    },
    {
        "uuid": "a019a586b9065fe6dc0234876cffcf92",
        "title": "南华道中二首  其一",
        "author": "杨万里",
        "content": "清晓新晴物物熙，小风淡日暖归旗。\n不堪回首南华路，去岁梅花细雨时。",
        "dynasty": "宋",
        "collection_info": null
    },
    {
        "uuid": "7c1d9b33ff90456207aef4fe32e2efbf",
        "title": "南华道中二首  其二",
        "author": "杨万里",
        "content": "骑吏欢呼不要嗔，二千里外北归人。\n殷勤自掬曹溪水，浄洗先生面上尘。",
        "dynasty": "宋",
        "collection_info": null
    },
    {
        "uuid": "f3552f1d2958530973956bfdccfab4da",
        "title": "荔枝歌",
        "author": "杨万里",
        "content": "粤犬吠雪非差事，粤人语冰夏虫似。\n北人冰雪作生涯，冰雪一窖活一家。\n帝城六月日卓午，市人如炊汗如雨。\n卖冰一声隔水来，行人未吃心眼开。\n甘霜甜雪如压蔗，年年窨子南山下。\n去年藏冰减工夫，山鬼失守嬉西湖。\n北风一夜动地恶，尽吹北冰作南雹。\n飞来岭外荔枝梢，绛衣朱裳红锦包。\n三危露珠冻寒泚，火伞烧林不成水。\n北人藏冰天夺之，却与南人销暑气。",
        "dynasty": "宋",
        "collection_info": null
    },
    {
        "uuid": "bfa922dfd4b86deb3b8c41c0a2719634",
        "title": "尝瓜二首  其一",
        "author": "杨万里",
        "content": "病骨那禁暑，衰年更作愁。\n有风依旧热，初伏几时秋。\n瓜果谁新饷，馋涎小忍休。\n金盆井花水，且看玉双浮。",
        "dynasty": "宋",
        "collection_info": null
    },
    {
        "uuid": "1225dd5dcd2c0722e34abe76434ed381",
        "title": "尝瓜二首  其二",
        "author": "杨万里",
        "content": "风露盈篮至，甘香隔壁闻。\n绿抟罂一搦，白裂玉平分。\n藓甃开冰段，梅山失火云。\n老夫供晚酌，不用办羶荤。",
        "dynasty": "宋",
        "collection_info": null
    },
    {
        "uuid": "e87e40f6cc16718207c445bd19784ac4",
        "title": "读武惠妃传",
        "author": "杨万里",
        "content": "桂折秋风露折兰，千花无朶可天颜。\n寿王不忍金宫冷，独献君王一玉环。",
        "dynasty": "宋",
        "collection_info": null
    },
    {
        "uuid": "6df451c968d024565210de6c20b26533",
        "title": "圣笔石湖大字歌",
        "author": "杨万里",
        "content": "石湖仙人补天手，整顿干坤屈伸肘。\n尔来化作懒卧龙，簸弄珠玑漱琼玖。\n五云万里天九重，玉皇深拱蓬莱宫。\n岂无九虎守阊阖，北门半扉当朔风。\n夜令云师敕风伯，鞭起卧龙湖底月。\n湖水卷上天中央，却烦北门护风雪。\n仙人驭风乘绿云，玉宸殿上朝帝真。\n帝将北斗酌天酒，冰桃碧藕脯麒麟。\n传呼玉蜍吸银浦，黟霜调冰浇月兔。\n洒成羲画河洛书，白璧一双浮雨露。\n石湖二字天上归，奎星壁宿落山扉。\n昭回下饰吴花草，姑苏台前近太微。\n诗人不直一杯水，自是渠侬命如纸。\n教人妬杀石湖仙，手揽星辰怀袖底。",
        "dynasty": "宋",
        "collection_info": null
    },
    {
        "uuid": "7ce5cba1908ec27ddfcf5f2a7911f8b9",
        "title": "淳熙甲辰十月一日拟省试万民观治象诗",
        "author": "杨万里",
        "content": "魏阙春风裏，王城晓日端。\n三朝垂治象，万姓得荣观。\n老穉看如堵，章程炳若丹。\n九天新雨露，一札妙龙鸾。\n远览周官旧，重瞻汉诏宽。\n欢声将喜气，销尽柳边寒。",
        "dynasty": "宋",
        "collection_info": null
    },
    {
        "uuid": "9aea4409173e02d556ea79258de6beb7",
        "title": "仲冬诏追造朝供尚书郎职舟行阻风青泥三首  其一",
        "author": "杨万里",
        "content": "东阙催人赴赤墀，北风栏我泊青泥。\n会当老子有行日，未信北风无住时。",
        "dynasty": "宋",
        "collection_info": null
    },
    {
        "uuid": "f12845d486d6570dfa5d8740ff219a13",
        "title": "仲冬诏追造朝供尚书郎职舟行阻风青泥三首  其二",
        "author": "杨万里",
        "content": "破篱外面即江流，枯树梢头总客愁。\n隔水远山浓復淡，殷勤点缀一川秋。",
        "dynasty": "宋",
        "collection_info": null
    },
    {
        "uuid": "17ec71f9ef0014fc67895238c614801c",
        "title": "仲冬诏追造朝供尚书郎职舟行阻风青泥三首  其三",
        "author": "杨万里",
        "content": "江神风伯战方酣，北浪吹翻总向南。\n未放人扶下江柁，却教眼看上江帆。",
        "dynasty": "宋",
        "collection_info": null
    },
    {
        "uuid": "2a85d9e94cd0e66ec545def9effe1d9b",
        "title": "明发青泥衝雪刺船三首  其一",
        "author": "杨万里",
        "content": "冰棹风船雪满篷，诗人醉卧水晶宫。\n追程未到君休问，且启琼窗看玉峰。",
        "dynasty": "宋",
        "collection_info": null
    },
    {
        "uuid": "2021e66984751aea85a25430dbda9b1c",
        "title": "明发青泥衝雪刺船三首  其二",
        "author": "杨万里",
        "content": "碧玉波头绿锦絪，玉妃踏舞袜生尘。\n先生奇观谁分却，不分孤舟独钓人。",
        "dynasty": "宋",
        "collection_info": null
    },
    {
        "uuid": "bc22a1ec076f2f5f14de6ef148a32463",
        "title": "明发青泥衝雪刺船三首  其三",
        "author": "杨万里",
        "content": "红玉麒麟未作灰，自温琼液写银杯。\n雪花万片江千顷，更欠人间底物来。",
        "dynasty": "宋",
        "collection_info": null
    },
    {
        "uuid": "3bc6cf3123fdd6f3f7029a263aeb8b6d",
        "title": "过招贤渡",
        "author": "杨万里",
        "content": "归船旧掠招贤渡，恶滩横将船阁住。\n风吹日炙衣满沙，妪牵儿啼投店家。\n一生憎杀招贤柳，一生爱杀招贤酒。\n柳曾为我碍归舟，酒曾为我消诗愁。",
        "dynasty": "宋",
        "collection_info": null
    },
    {
        "uuid": "4c67b317a836cfd7ac39468d9d8a2879",
        "title": "三衢登舟午睡",
        "author": "杨万里",
        "content": "午思昏昏不肯醒，倦投竹枕睡难成。\n晓然有梦疑非梦，听得人声及水声。",
        "dynasty": "宋",
        "collection_info": null
    },
    {
        "uuid": "1987bf623a6708cd0951f011964f5d47",
        "title": "望横山塔",
        "author": "杨万里",
        "content": "水面生风分外严，竹根剩雪更新添。\n六年不见横山塔，茅屋东边忽半尖。",
        "dynasty": "宋",
        "collection_info": null
    },
    {
        "uuid": "f2571817fbcbb04487e5f113f29ba1dc",
        "title": "晓泊兰溪",
        "author": "杨万里",
        "content": "金华山高九天半，夜雪装成珠玉案。\n兰溪水清千顷强，朔风冻作瑠璃釭。\n日光雪光两相射，病眼看来忘南北。\n恨身不如波上鸥，脚指为楫身为舟。\n恨身不如沙上雁，芦花作家梅作伴。\n折绵冰酒未是寒，晓寒真欲冰我肝。\n急闭篛篷拥炉去，竹叶梨花十分注。",
        "dynasty": "宋",
        "collection_info": null
    },
    {
        "uuid": "0b3e5ad16e7694a830c616fb6e61be2d",
        "title": "兰溪解舟四首  其一",
        "author": "杨万里",
        "content": "两岸千千万万峰，看来冷白復寒红。\n人言雪岭非银岭，三日晴光晒不融。",
        "dynasty": "宋",
        "collection_info": null
    },
    {
        "uuid": "dcc62ec313c8286d6dce5e4478b20819",
        "title": "兰溪解舟四首  其二",
        "author": "杨万里",
        "content": "日开五色暖征裘，雪满羣山爽病眸。\n道是诗人穷到骨，暖边爽裏放兰舟。",
        "dynasty": "宋",
        "collection_info": null
    },
    {
        "uuid": "6dea8d5d1a940cb5d65fa042547c0d09",
        "title": "兰溪解舟四首  其三",
        "author": "杨万里",
        "content": "只愁滩浅阁行舟，到得江深又不流。\n水鸟避人飞不彻，看他没去看他浮。",
        "dynasty": "宋",
        "collection_info": null
    },
    {
        "uuid": "69513167befe561bff34a4b04ddbcdca",
        "title": "兰溪解舟四首  其四",
        "author": "杨万里",
        "content": "际晚江风刮面来，晓寒已去却重回。\n也知青女嫁滕六，巽二何须强作媒。",
        "dynasty": "宋",
        "collection_info": null
    },
    {
        "uuid": "1e14306546ed5358d7710bd0a1f07b0c",
        "title": "梳头看可正平诗有寄养直时未祝髮等篇戏题七字二首  其一",
        "author": "杨万里",
        "content": "却因理髮得披文，看尽庐山笔底春。\n寄语可师休祝髮，癞边犹有去年痕。",
        "dynasty": "宋",
        "collection_info": null
    },
    {
        "uuid": "6680c832043062c97cf4eb369767a136",
        "title": "梳头看可正平诗有寄养直时未祝髮等篇戏题七字二首  其二",
        "author": "杨万里",
        "content": "老子平生汤餠肠，客间汤餠亦何尝。\n怪来今晚加餐饭，一味卢山笋蕨香。",
        "dynasty": "宋",
        "collection_info": null
    },
    {
        "uuid": "f77926bd14b213c10aaa1391a6c3cf28",
        "title": "暮泊鼠山闻明朝有石塘之险",
        "author": "杨万里",
        "content": "下水船逢上水船，夕阳仍更涩沙滩。\n雁来野鸭却惊起，我与舟人俱仰看。\n回望雪边山已远，如何篷底暮犹寒。\n今宵莫说明朝路，万石堆心一急湍。",
        "dynasty": "宋",
        "collection_info": null
    },
    {
        "uuid": "1c3bf1d1e12be98c52a151f0a53ea168",
        "title": "夜泊钓台小酌",
        "author": "杨万里",
        "content": "牛狸送我止严陵，黄雀随人或帝城。\n海错未来乡味尽，一杯今夕笑先生。",
        "dynasty": "宋",
        "collection_info": null
    },
    {
        "uuid": "45cdb1c6e75c550857d9ad76da51cd4e",
        "title": "追和尤延之检详紫宸殿贺雪",
        "author": "杨万里",
        "content": "锡山诗老立层霄，黄竹赓歌宴在瑶。\n有客梦中闻雪作，曲肱篷底信船摇。\n遥知端叶飘香袖，笑向梅花趁早朝。\n未嘆山人负猿鹤，负渠缩项与长腰。",
        "dynasty": "宋",
        "collection_info": null
    },
    {
        "uuid": "dde1777f971a26b1dbfd6b92b3a4cc41",
        "title": "和陈蹇叔郎中乙巳上元晴和",
        "author": "杨万里",
        "content": "御柳梢头晚不风，官梅面上雪都融。\n如何阊阖新春夜，顿有芙蕖满眼红。\n十里沙河人最闹，三千世界月方中。\n买灯莫费东坡纸，今岁鳌山不入宫。",
        "dynasty": "宋",
        "collection_info": null
    },
    {
        "uuid": "8b15a724c28421a08ead0a2b50db865b",
        "title": "二月望日递宿南宫和尤延之右司郎署疏竹之韵",
        "author": "杨万里",
        "content": "此君见我眼犹青，笑我吟髭雪点成。\n忆昔与君同舍日，听渠将雨作秋声。\n夜来递宿三更悄，叶底春寒一倍生。\n梦入故园数新笋，穿篱破藓几茎茎。",
        "dynasty": "宋",
        "collection_info": null
    },
    {
        "uuid": "f68e9bbc054064c5a744e13da83ef549",
        "title": "春寒早朝",
        "author": "杨万里",
        "content": "十载江湖今又归，朝鸡不许夙兴迟。\n每闻扑鹿初鸣处，正是䰒松好睡时。\n病眼生憎红蜡烛，晓光未到碧桃枝。\n谁能马上追前梦，坐待金门放玉𥫽。",
        "dynasty": "宋",
        "collection_info": null
    },
    {
        "uuid": "749393c6fb3f326d646aa77e190d6766",
        "title": "二月二十四日寺丞田丈清叔及学中旧同舍诸丈拉予同屈祭酒颜丈几圣学官诸丈集于西湖雨中泛舟坐上二十人用迟日江山丽四句分韵赋诗余得融字呈同社",
        "author": "杨万里",
        "content": "正月一度游玉壶，二月一度游真珠。\n是时新霁晓光初，西湖献状无遗余。\n君王予告作寒食，来看孤山海棠色。\n海棠落尽孤山空，湖上模糊眼中黑。\n夜来三更湖月明，羣仙下堕嬉殊庭。\n东坡和靖相先后，李成郭熙在左右。\n惠崇捧砚大如箕，大年落笔疾于飞。\n磨墨为云洒为雨，湖波掀舞山倾欹。\n画作西湖烟雨障，今晨挂在孤山上。\n同来诸彦文章公，不数钱起兼吴融。\n何如玉船一举百分满，一笑千峰烟雨散。",
        "dynasty": "宋",
        "collection_info": null
    },
    {
        "uuid": "18f4a409c6486f54d3a9ef0849da6c04",
        "title": "类试所戏集杜句跋杜诗呈监试谢昌国察院",
        "author": "杨万里",
        "content": "有客有客字子美，日籴太仓五升米。\n锦官城西生事微，尽醉江头夜不归。\n青山落日江湖白，嗜酒酣歌拓金戟。\n语不惊人死不休，万草千花动凝碧。\n穉子敲针作钓鈎，老夫乘兴欲东流。\n巡檐索共梅花笑，还如何逊在杨州。\n老去诗篇浑漫与，蛱蝶飞来黄鹂语。\n往时文采动人主，来如雷霆收震怒。\n一夜水高数尺强，濯足洞庭望八荒。\n阊阖晴开映荡荡，安得仙人九节杖。\n君不见西汉杜陵老，脱身事幽讨。\n下笔如有神，汝与山东李白好。\n儒术于我何有哉，愿吹野水添金杯。\n焉知饿死填沟壑，如何不饮令心哀。\n名垂万古知何用，万牛回首丘山重。",
        "dynasty": "宋",
        "collection_info": null
    },
    {
        "uuid": "b86c8717c729f8d7a1fa3c8037fa0556",
        "title": "予因集杜句跋杜诗呈监试谢昌国察院谢丈復集杜句见赠予以百家衣报之",
        "author": "杨万里",
        "content": "棘围深锁武成宫，华裾织翠青如葱。\n谢公文章如虎豹，林间一啸四山风。\n天下几人学杜甫，千江隔兮万山阻。\n画地为餠未必似，更觉良工心独苦。\n谁登李杜坛，浩如海波翻。\n奄有二子成三人，古风萧萧笔追还。\n我诗如曹郐，拆东补西裳作带。\n令人还忆谢玄晖，昆崙虞泉入马蹄。\n我愿四方上下逐东野，只有相逢无别离。",
        "dynasty": "宋",
        "collection_info": null
    },
    {
        "uuid": "15006547ca02bc4eac4a07b5a8dcd9a4",
        "title": "杨花",
        "author": "杨万里",
        "content": "只道垂杨管别离，杨花一去不思归。\n浮踪浪迹无拘束，飞到蛛丝也不飞。",
        "dynasty": "宋",
        "collection_info": null
    },
    {
        "uuid": "7c1f654ebfecdbc00cf3ac14ef0ddb0f",
        "title": "拟花蕊亚枝红诗",
        "author": "杨万里",
        "content": "花密非无蕊，缤纷乱眼中。\n千枝相亚闹，一色总成红。\n赴晓桃如积，争晴杏欲烘。\n金鬚迷不见，玉颊醉来同。\n顿觉江山丽，都将锦绣笼。\n春光谁画得，分付少陵翁。",
        "dynasty": "宋",
        "collection_info": null
    },
    {
        "uuid": "6776759753b82c3104cc77ba5a206bb5",
        "title": "四月五日车驾朝献景灵宫省前迎驾起居口号",
        "author": "杨万里",
        "content": "凤辇云行露未销，鸾旗风动柳相高。\n晴雷出地传清跸，霁日吹红染御袍。\n喜见天颜浮玉藻，归从原庙荐樱桃。\n小臣再得瞻黄伞，两鬓星星不满搔。",
        "dynasty": "宋",
        "collection_info": null
    },
    {
        "uuid": "4c0b08e16fe9db06108ac8baf641aae8",
        "title": "沈虞卿秘监招游西湖",
        "author": "杨万里",
        "content": "苏公堤远柳生烟，和靖园深竹映关。\n船入芰荷香处去，人从云水国中还。\n似寒如暖清和在，欲雨翻晴顷刻间。\n能为蓬莱老僊伯，一杯痛快吸湖山。",
        "dynasty": "宋",
        "collection_info": null
    },
    {
        "uuid": "e7bba5bd5db92ddae96907097ebfcc72",
        "title": "陈蹇叔郎中出闽漕别送新茶李圣俞郎中出手分似",
        "author": "杨万里",
        "content": "头纲别样建溪春，小璧苍龙浪得名。\n细泻谷帘珠颗露，打成寒食杏花饧。\n鹧斑椀面云萦字，兔褐瓯心雪作泓。\n不待清风生两腋，清风先向舌端生。",
        "dynasty": "宋",
        "collection_info": null
    },
    {
        "uuid": "ff53bab5f14882a2b5b66b96c5642488",
        "title": "送乡僧德璘监寺缘化结夏归天童山二首  其一",
        "author": "杨万里",
        "content": "一别璘公十二年，故当刮目为相看。\n问侬收得曹溪水，雩下春风吹已干。",
        "dynasty": "宋",
        "collection_info": null
    },
    {
        "uuid": "f212cf26a787c8554a3f02c7a95190aa",
        "title": "送乡僧德璘监寺缘化结夏归天童山二首  其二",
        "author": "杨万里",
        "content": "七百支郎夜忍饥，木鱼闭口等君归。\n还山大众空欢喜，只有诚斋两首诗。",
        "dynasty": "宋",
        "collection_info": null
    },
    {
        "uuid": "b3aeeda52264d9b5656877fb2f956e9a",
        "title": "答提点纲马驿程刘修武翰二首  其一",
        "author": "杨万里",
        "content": "公干当年子建亲，景文今代大苏宾。\n绝知将种仍诗种，不放骚人与外人。",
        "dynasty": "宋",
        "collection_info": null
    },
    {
        "uuid": "93a36d84126c51051e6cb4ac244750c4",
        "title": "答提点纲马驿程刘修武翰二首  其二",
        "author": "杨万里",
        "content": "解道征鸿数字秋，清于雪椀映冰瓯。\n老来笔底心无毒，交割风光与子休。",
        "dynasty": "宋",
        "collection_info": null
    },
    {
        "uuid": "3d0b6f7018b449a27f8c6f167c8a4850",
        "title": "吴春卿郎中饷腊猪肉戏作古句",
        "author": "杨万里",
        "content": "老夫畏热饭不能，先生馈肉香倾城。\n霜刀削下黄水精，月斧斫出红松明。\n君家猪红腊前作，是时雪没吴山脚。\n公子彭生初解缚，糟丘挽上凌烟阁。\n却将一脔配两螯，世间真有杨州鹤。",
        "dynasty": "宋",
        "collection_info": null
    },
    {
        "uuid": "ddc38c0a285efbd8186029fa77a4d51b",
        "title": "戏作司花谣呈詹进卿大监郎中",
        "author": "杨万里",
        "content": "灵君觞客滕王家，鳌头仙人作司花。\n仙人一笑春风起，开尽仙源万桃李。\n李花冶白桃倡红，坐客桃霞李雪中。\n仙人半酣舞造化，风吹雨打千花空。\n嫣香烟色付一扫，病莟残英又嫌老。\n落花已对春风羞，新花也对春风愁。\n姚黄魏紫世无种，且据眼前桃李休。",
        "dynasty": "宋",
        "collection_info": null
    },
    {
        "uuid": "30ebdd5f7681d1f9acd84d1c72680bac",
        "title": "直宿南宫三首  其一",
        "author": "杨万里",
        "content": "独直南宫午独吟，祥云淡淡竹阴阴。\n小风慢落鹅黄雪，看到槐花一寸深。",
        "dynasty": "宋",
        "collection_info": null
    },
    {
        "uuid": "b3b91b547ef698350fc3ff47c8de3c4e",
        "title": "直宿南宫三首  其二",
        "author": "杨万里",
        "content": "今年秋暑更禁它，无计商量奈热何。\n一霎飘萧凉一日，雨来销得几多多。",
        "dynasty": "宋",
        "collection_info": null
    },
    {
        "uuid": "ad8f3efbac712d04989417a3710be4fe",
        "title": "直宿南宫三首  其三",
        "author": "杨万里",
        "content": "秋热连宵睡不成，移床换枕到天明。\n今宵不热还无睡，却为宫檐泻雨声。",
        "dynasty": "宋",
        "collection_info": null
    },
    {
        "uuid": "a5011c56b2cb5d9499cd0196d38fec80",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其一",
        "author": "杨万里",
        "content": "凤城鱼钥晓开银，国子先生领搢绅。\n山水光中金凿落，芙蕖香裏葛头巾。",
        "dynasty": "宋",
        "collection_info": null
    },
    {
        "uuid": "1538dfe7a67dedbfd0c38103913eed07",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其二",
        "author": "杨万里",
        "content": "小步深登野寺幽，古松将影入茶瓯。\n铃声忽起九天半，有塔危峰最上头。",
        "dynasty": "宋",
        "collection_info": null
    },
    {
        "uuid": "329883da2fed0c4ff8e1156659ba8ce3",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其三",
        "author": "杨万里",
        "content": "岸岸园亭傍水滨，裴园飞入水心横。\n旁人莫问游何许，只拣荷花闹处行。",
        "dynasty": "宋",
        "collection_info": null
    },
    {
        "uuid": "6e621fa9e151308e0287c1885c8a99b5",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其四",
        "author": "杨万里",
        "content": "船开便与世尘疎，飘若乘风度太虚。\n坐上偶然遗餠饵，波间无数出龟鱼。",
        "dynasty": "宋",
        "collection_info": null
    },
    {
        "uuid": "24e0b18e87e3afb6fcebde2e0bbf7b03",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其五",
        "author": "杨万里",
        "content": "西湖旧属野人家，今属天家不属他。\n水月亭前且杨柳，集芳园下尽荷花。",
        "dynasty": "宋",
        "collection_info": null
    },
    {
        "uuid": "a24c4c02168eb1851f633a298563a9a9",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其六",
        "author": "杨万里",
        "content": "小泛西湖六月船，船中人即水中仙。\n外铺云锦千弓地，中度瑠璃百摺天。",
        "dynasty": "宋",
        "collection_info": null
    },
    {
        "uuid": "39f38a3fb3c46c4a8de1abe0103bb7ae",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其七",
        "author": "杨万里",
        "content": "城中担上买莲房，未抵西湖泛野航。\n旋折荷花剥莲子，露为风味月为香。",
        "dynasty": "宋",
        "collection_info": null
    },
    {
        "uuid": "bdc06ed9277584830356c841fd12fe60",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其八",
        "author": "杨万里",
        "content": "故人京尹剧风流，走送厨珍佐胜游。\n青李来禽沈冰雪，黄金白璧斫蝤蛑。",
        "dynasty": "宋",
        "collection_info": null
    },
    {
        "uuid": "44d78113455c88af8553c6b4152a2cc5",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其九",
        "author": "杨万里",
        "content": "人间暑气正如炊，上了湖船便不知。\n湖上四时无不好，就中最说藕花时。",
        "dynasty": "宋",
        "collection_info": null
    },
    {
        "uuid": "b770858df9f409d757bc0480edaac781",
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其一○",
        "author": "杨万里",
        "content": "游尽西湖赏尽莲，玉壶落日泊楼船。\n莫嫌当处荷花少，剩展湖光几镜天。",
        "dynasty": "宋",
        "collection_info": null
    },
    {
        "uuid": "823fa468a197701377bbce2728ff8cbd",
        "title": "谢胡子远郎中惠蒲大韶墨报以龙涎心字香",
        "author": "杨万里",
        "content": "墨家者流老蒲仙，碧梧采花和麝烟。\n华阳黑水煎胶漆，太阴玄霜作肌骨。\n龙尾磨肌饮鼠鬚，落点髹几几不如。\n夷甫清瞳光敌日，一见墨卿惊自失。\n后来夔川有梁杲，尔来黟川有吴老。\n亦追时好得时名，竟为蒲生竖降旌。\n吴滋往往玄尚白，梁墨湿湿黐黏壁。\n南宫先生来自西，惠然赠我四玄圭。\n我无鹊返鸾迴字，我无金章玉句子。\n得君此赠端何似，兀者得靴僧得髢。\n安得玉案双鸣珰，金刀绣段底物偿。\n送似龙涎心字香，为君兴云绕明窗。",
        "dynasty": "宋",
        "collection_info": null
    },
    {
        "uuid": "17502f1845c1373cbcd07681194b441f",
        "title": "新凉五言呈尤延之",
        "author": "杨万里",
        "content": "暑极无可增，夏余亦復几。\n幽人暍欲腊，日日望秋至。\n秋至凉不随，夏去热未已。\n一夕睡美余，秋从簟波起。\n新凉来何方，洒若清到髓。\n夕前轻雨作，雨后微风駃。\n凉偶与之偕，未必凉因此。\n向来亦风雨，既止暑更倍。\n但令暑为凉，老病有生意。\n何必问所来，亦莫悲徂岁。",
        "dynasty": "宋",
        "collection_info": null
    },
    {
        "uuid": "125da3120217b2c48e48bd853bc9b177",
        "title": "小斋晚兴",
        "author": "杨万里",
        "content": "不会隣家养鸽儿，清晨齐放晚齐归。\n网丝到处萦人鬓，欲打蜘蛛拣最肥。",
        "dynasty": "宋",
        "collection_info": null
    },
    {
        "uuid": "b399deacb0e946d5eb189f1892c4d062",
        "title": "尤延之和予新凉五言末章有早归山林之句復和谢焉",
        "author": "杨万里",
        "content": "投分讵云稀，会心谅亡几。\n从君澹何奇，与我凛独至。\n相逢情若忘，每别怀不已。\n偶因新凉篇，令予懦全起。\n藉草分涧芳，陟巘共石髓。\n松阴俯逝波，不徐亦不駃。\n平生还山约，终食能忘此。\n可怜各异县，千里復三倍。\n它日寄相思，百书那写意。\n从今可相疎，却嘆日为岁。",
        "dynasty": "宋",
        "collection_info": null
    },
    {
        "uuid": "f391cec1cd963863ccbc8e1a65afbdfd",
        "title": "省宿题天官厅后竹林",
        "author": "杨万里",
        "content": "秋声偷入翠琅玕，叶叶竿竿玉韵寒。\n声在树间元未是，秋声只在竹林间。",
        "dynasty": "宋",
        "collection_info": null
    },
    {
        "uuid": "05be397389524aee9aa0253339c1fbce",
        "title": "贺皇太子九月四日生辰四首  其一",
        "author": "杨万里",
        "content": "地出雷初震，天昇日更重。\n高飞千里鹄，潜跃九渊龙。\n隆准如高帝，虬鬚似太宗。\n八荒阴赐裏，户户是华封。",
        "dynasty": "宋",
        "collection_info": null
    },
    {
        "uuid": "7b09c42fc605b5ede28cca53f66c3db4",
        "title": "贺皇太子九月四日生辰四首  其二",
        "author": "杨万里",
        "content": "代邸躬仁俭，汤孙世圣贤。\n谁云无二日，今恰见三天。\n甲观初寒夕，神光似昼然。\n前星那解老，何但八千年。",
        "dynasty": "宋",
        "collection_info": null
    },
    {
        "uuid": "a39e0bdf55697f7cedc4d28008406eb8",
        "title": "贺皇太子九月四日生辰四首  其三",
        "author": "杨万里",
        "content": "重九吹花节，千龄梦日时。\n东朝分菊水，南内赐萸枝。\n禹酒无多酌，尧樽更一巵。\n三宫千万寿，剩费若干诗。",
        "dynasty": "宋",
        "collection_info": null
    },
    {
        "uuid": "b306f1047bc732fc2397c8a97c63b446",
        "title": "贺皇太子九月四日生辰四首  其四",
        "author": "杨万里",
        "content": "继照姿天纵，分阴学日勤。\n橘中招绮夏，瓜处屏伾文。\n老别鱼竿月，来依鹤禁云。\n还将古为鑑，聊当野人芹。",
        "dynasty": "宋",
        "collection_info": null
    },
    {
        "uuid": "b39fb26e9e84d07c219c802ecd3ebc0d",
        "title": "和同年李子西通判",
        "author": "杨万里",
        "content": "走马看花拂绿杨，曲江同赏牡丹香。\n向来年少今俱老，君拜监州我作郎。\n北阙小迟苍玉佩，南征聊制芰荷裳。\n病身只作家山梦，径菊诗葩两就荒。",
        "dynasty": "宋",
        "collection_info": null
    },
    {
        "uuid": "c5ef1fe2417f5345b1ed9acdb01ed1f6",
        "title": "九日都下黄雀食新",
        "author": "杨万里",
        "content": "九日新霜薄，羣飞一网遮。\n裘披杨柳絮，色染木犀花。\n下箸欣乡味，知侬忆故家。\n金杯浮菊蕊，相映两光华。",
        "dynasty": "宋",
        "collection_info": null
    },
    {
        "uuid": "017a075a3a27015bb391b18fd5a758a0",
        "title": "九日即事呈尤延之",
        "author": "杨万里",
        "content": "昨日茱萸未苦香，今朝篱菊顿然黄。\n浮英泛蕊多多着，旧酒新醅细细尝。\n节裏且追千载事，鬓边管得几茎霜。\n正冠落帽都儿态，自笑狂夫老不狂。",
        "dynasty": "宋",
        "collection_info": null
    },
    {
        "uuid": "a13c1667a80641dc41de21eea31ce025",
        "title": "和周元吉左司东省培竹",
        "author": "杨万里",
        "content": "鸡省有贞植，鹜行销昼烦。\n憎柳媚绿暗，伴梅耿黄昏。\n何须雪贸贸，始爱渠轩轩。\n坚守孤竹国，肯折先轸元。\n如何桃李时，笋短不出垣。\n周郎夜入直，挟策携酒尊。\n为渠问玄夫，乃遇震为坤。\n喜渠必蕃昌，吟到落金盆。\n晓唤郭橐驼，提耳细细言。\n汲水龙井泓，辇土天竺原。\n妙偷造化窟，仁及冰霜根。\n为赋淇奥诗，绝去笔墨痕。\n何时淮阴市，能报漂母恩。\n周郎顾之笑，吾自哀龙孙。",
        "dynasty": "宋",
        "collection_info": null
    },
    {
        "uuid": "dd87a53fa5d2202df5d2a43303afb3c6",
        "title": "和周元吉左司梦归之韵",
        "author": "杨万里",
        "content": "半似清狂半白痴，不须人笑我心知。\n烟霞平日真成癖，山水中年却语离。\n错计浪随云出岫，感君能遣雨催诗。\n居然唤起还家梦，橘刺藤梢隔槿篱。",
        "dynasty": "宋",
        "collection_info": null
    },
    {
        "uuid": "89bf292cbd293826d6fae782f1d0702e",
        "title": "给事葛楚辅侍郎余处恭二詹事招储禁同寮沈虞卿秘监谕德尤延之右司侍讲何自然少监罗春伯大着二宫教及予泛舟西湖步登孤山五言",
        "author": "杨万里",
        "content": "晓雨捣珠屑，吹作空中尘。\n拂水无落晕，映峦有遮痕。\n承华两端尹，嘉招出城闉。\n一尊浇云师，借风开昼昏。\n诸鬟忽脱帽，孤镜亦捲裀。\n西湖翳復皎，南山洗如新。\n舍舟步柳堤，曳杖啄松门。\n乃是小上林，亦有虎守阍。\n桂落剩金粟，蓉粧浓绣屏。\n高堂竹梢上，幽榭荷叶滨。\n羣仙此小憩，呼酒领一欣。\n秋花隔水笑，笑我堕纱巾。\n更酬不知筹，互嘲还作春。\n行乐戒多取，况復仄羲轮。\n归鬉兀颓玉，那知醉与醒。",
        "dynasty": "宋",
        "collection_info": null
    },
    {
        "uuid": "04914ce241b78cd9d61b206735a018ab",
        "title": "贺皇孙平阳郡王十月十九日生辰",
        "author": "杨万里",
        "content": "玉历当千运，天潢第一源。\n本支尧百世，有道宋曾孙。\n接武前星曜，依光太极尊。\n年年会庆节，更庆茁兰孙。",
        "dynasty": "宋",
        "collection_info": null
    },
    {
        "uuid": "7b48cb1b7414108d4cc2041092ed72cb",
        "title": "送王成之中书舍人使虏",
        "author": "杨万里",
        "content": "帝遣唐朝第一人，玉门关外赐金银。\n使星芒动梅花早，汉月光垂塞草春。\n故国山河迎诏旨，中原父老识词臣。\n十分宣慰华戎了，归为君王转大钧。",
        "dynasty": "宋",
        "collection_info": null
    },
    {
        "uuid": "e5e967ef325cd63d483d9e250b77a0f1",
        "title": "李圣俞郎中求吾家江西黄雀醝法戏作醝经遗之",
        "author": "杨万里",
        "content": "江夏无双小道士，一丘一壑长避世。\n裁云缝雾作羽衣，芦花柳绵当裘袂。\n身骑鸿鹄太液池，脚踏金蟇攀桂枝。\n渴饮南阳菊潭水，饥啄蓝田栗玉芝。\n今年天田秋大熟，紫皇遣刈神仓谷。\n一双鳬舄堕云罗，夜随弋人卧茅屋。\n卖身不直程将军，却与彭越俱策勋。\n解衣戏入玉壶底，壶中别是一干坤。\n水精盐山两岐麦，身在椒兰众香国。\n玉条脱下澡凝脂，金叵罗中酌琼液。\n平生学仙不学禅，刳心洗髓糟床边。\n诸公俎豆惊四筵，犹得留侯借箸前。\n昔为飞仙今酒仙，更入太史滑稽篇。",
        "dynasty": "宋",
        "collection_info": null
    },
    {
        "uuid": "b1640f4d3c751dc74c0719ee8b6d2135",
        "title": "食蒸餠作",
        "author": "杨万里",
        "content": "何家笼餠须十字，萧家炊餠须四破。\n老夫饥来不可那，只要鹘崙吞一箇。\n诗人一腹大于蝉，饥饱翻手覆手间。\n须臾放筯付一莞，急唤龙团分蟹眼。",
        "dynasty": "宋",
        "collection_info": null
    },
    {
        "uuid": "de7c68a9f3165b7974cca02d2a8a48f9",
        "title": "早朝紫宸殿贺雪呈尤延之二首  其一",
        "author": "杨万里",
        "content": "雪花将瑞献君王，晴早销迟恋建章。\n不肯独清须带月，犹嫌未冷更吹霜。",
        "dynasty": "宋",
        "collection_info": null
    },
    {
        "uuid": "7764bdc460a0a26eab61b82b4f7f1ba3",
        "title": "早朝紫宸殿贺雪呈尤延之二首  其二",
        "author": "杨万里",
        "content": "雪妃月姊宴羣仙，珠阁银楼集玉鸾。\n老子来看收不彻，梅梢拾得水精盘。",
        "dynasty": "宋",
        "collection_info": null
    },
    {
        "uuid": "dc6f0333552aa433ab249a27c0a3e73e",
        "title": "拟乙巳南郊庆成二首  其一",
        "author": "杨万里",
        "content": "已醊方诸月底泉，更昇爟火桂梢烟。\n熉黄幄坐明金炬，太紫虚皇下碧天。\n玉路旗常龙十二，绣衣卤簿虎三千。\n万人随驾还阊阖，看夺金鸡雪柳边。",
        "dynasty": "宋",
        "collection_info": null
    },
    {
        "uuid": "f10a4e54fddac9e4527fd3a2139ef564",
        "title": "拟乙巳南郊庆成二首  其二",
        "author": "杨万里",
        "content": "上瑞今年特地奇，大田多稼与云齐。\n星沈析木天街北，波静昆崙渤澥西。\n帝在紫坛神在次，穹如苍盖月如珪。\n一人执玉千官肃，万马和霜不敢嘶。",
        "dynasty": "宋",
        "collection_info": null
    },
    {
        "uuid": "c6767207adb345d22bdf0d7653f0a4e0",
        "title": "代贺郊祀庆成二首",
        "author": "杨万里",
        "content": "圣主勤民岁自丰，德威怀远塞尘空。\n鬰金祼鬯周茅屋，瑄玉亲郊汉竹宫。\n已刺六经新作制，却追三代与同风。\n鸡竿更霈如天泽，殿柳宸梅雪正融。\n天为君王幸泰禋，飞雵疎雨凈香尘。\n金波玉李浮苍璧，风马云车降紫旻。\n万宝丰年贞上瑞，八方和气蔼成春。\n受釐未肯专宣室，鸿号还将寿两亲。",
        "dynasty": "宋",
        "collection_info": null
    },
    {
        "uuid": "5d9146bae5e2dd432cf115a4d37d8572",
        "title": "和周元吉左司郊祀庆成韵",
        "author": "杨万里",
        "content": "八觚泰畤六郊天，一柱明堂再飨先。\n日月旗常寒映雪，冕旒珠玉暖生烟。\n风回韶濩龙鳞外，花覆貔貅凤阙前。\n喜溢天颜应未了，又迎庆寿入新年。",
        "dynasty": "宋",
        "collection_info": null
    },
    {
        "uuid": "8bcf614d6cc768be10ee3b8d23ecd00b",
        "title": "送章德茂少卿使虏",
        "author": "杨万里",
        "content": "雪后闻君策马蹄，长缨自请繫撑犁。\n光华剑佩伊吾北，弹压风涛瀚海西。\n汉苑秦关愁外眼，边花塞月醉中题。\n归来听履星辰上，谁道淮阴假镇齐。",
        "dynasty": "宋",
        "collection_info": null
    },
    {
        "uuid": "c712b14a208f3fcf9817f36b0176f9e1",
        "title": "送詹进卿大监出宣城",
        "author": "杨万里",
        "content": "今代稽山贺季真，前身江左谢宣城。\n向来诏策无双手，已逼云霄尺五程。\n银杏木瓜分我否，鸳鸯野鸭莫渠惊。\n玉皇香案方虚伫，看即征黄侍紫清。",
        "dynasty": "宋",
        "collection_info": null
    },
    {
        "uuid": "a7e9bf40f89df8d8fb756d984e4c9823",
        "title": "和章德茂少卿拉馆学之士四人访王德修提干",
        "author": "杨万里",
        "content": "西玉南金价则同，帝城相对落花风。\n人如天上珠星聚，谈到尊中竹叶空。\n白纻乌纱青宝玦，紫鸾黄鹄碧梧桐。\n千龄此遇还孤往，恨杀灯前欠老翁。",
        "dynasty": "宋",
        "collection_info": null
    },
    {
        "uuid": "117f9333763da1921b2490a0868863ad",
        "title": "送何一之右司出守平江",
        "author": "杨万里",
        "content": "十年一别再从游，又见鱼书拜彻侯。\n人物只今何水部，风流不减柳苏州。\n白苹洲上春传语，乌鹊桥边草唤悲。\n报政不应迟五月，鶑花紫禁竚归舟。",
        "dynasty": "宋",
        "collection_info": null
    },
    {
        "uuid": "335bddce72da668b45e3e19fc7f83aae",
        "title": "送罗春伯大着提举浙西",
        "author": "杨万里",
        "content": "晁董声名彼一时，夫君下笔与渠齐。\n承明厌直辞金马，英荡非关访碧鸡。\n山岳动摇增气色，诏书宣布舞羣黎。\n归期只在千秋节，留赋苍苔凤掖西。",
        "dynasty": "宋",
        "collection_info": null
    },
    {
        "uuid": "3b1fcdc0587478ac6eab17c69278f82d",
        "title": "德寿宫庆寿口号  其一",
        "author": "杨万里",
        "content": "长乐宫前望翠华，玉皇来贺太皇家。\n青天白日仍飞雪，错认东风转柳花。",
        "dynasty": "宋",
        "collection_info": null
    },
    {
        "uuid": "073dee8693fc1824e7f11fd24e0b81a2",
        "title": "德寿宫庆寿口号  其二",
        "author": "杨万里",
        "content": "清晓鞭声出禁中，惊开剩雨及残风。\n金鸦衔取红鸾扇，飞上玻瓈碧海东。",
        "dynasty": "宋",
        "collection_info": null
    },
    {
        "uuid": "44f525a4ea959f036137e31a49910c0a",
        "title": "德寿宫庆寿口号  其三",
        "author": "杨万里",
        "content": "春色何须羯鼓催，君王元日领春回。\n牡丹芍药蔷薇朵，都向千官帽上开。",
        "dynasty": "宋",
        "collection_info": null
    },
    {
        "uuid": "5e9f9f834d5dfa72a17bcdda48ab894c",
        "title": "德寿宫庆寿口号  其四",
        "author": "杨万里",
        "content": "双金狮子四金龙，喷出香云绕殿中。\n太上垂衣今上拜，百王曾有箇家风。",
        "dynasty": "宋",
        "collection_info": null
    },
    {
        "uuid": "9728c9241908ffdde95ad1a46278a783",
        "title": "德寿宫庆寿口号  其五",
        "author": "杨万里",
        "content": "帝捧瑶觞玉座前，綵衣三世祝尧年。\n天皇八十一万岁，休说庄椿两八千。",
        "dynasty": "宋",
        "collection_info": null
    },
    {
        "uuid": "48914bf559bd77b3f8cc1671863beaa9",
        "title": "德寿宫庆寿口号  其六",
        "author": "杨万里",
        "content": "天父晨兴未出房，君王忍冷立风廊。\n忽然鸣跸珠帘捲，万岁声传震八荒。",
        "dynasty": "宋",
        "collection_info": null
    },
    {
        "uuid": "2643442fd35555a07bab0bcb85c88e6d",
        "title": "德寿宫庆寿口号  其七",
        "author": "杨万里",
        "content": "花外班行雾外天，何缘子细望龙颜。\n小窥玉色真难老，底用臞仙九转丹。",
        "dynasty": "宋",
        "collection_info": null
    },
    {
        "uuid": "0274370fa138b1f2acb9cbb6c2e56a84",
        "title": "德寿宫庆寿口号  其八",
        "author": "杨万里",
        "content": "甘露祥风天上来，今回恩数赛前回。\n都将四海欢声裏，酿作慈皇万寿杯。",
        "dynasty": "宋",
        "collection_info": null
    },
    {
        "uuid": "f90938e5c29f12b1ab0899e2bb59edd2",
        "title": "德寿宫庆寿口号  其九",
        "author": "杨万里",
        "content": "尧舜同时已甚都，祖孙四世古今无。\n谁将写日摹天手，画作皇王盛事图。",
        "dynasty": "宋",
        "collection_info": null
    },
    {
        "uuid": "90304866d4507679522be7c2ff5df7dc",
        "title": "德寿宫庆寿口号  其一○",
        "author": "杨万里",
        "content": "甲戌王春试集英，小臣曾是老门生。\n苍颜华髮鹓行裏，也听钧天九奏声。",
        "dynasty": "宋",
        "collection_info": null
    },
    {
        "uuid": "3c000d99378f39dbfa9dfa995d3be45a",
        "title": "题曹仲本出示谯国公迎请太后图自肃天仗以下皆纪画也",
        "author": "杨万里",
        "content": "德寿宫前春昼长，宫中花开宫外香。\n太皇颐神玉霄上，都人久不瞻清光。\n今晨忽见肃天仗，翠华黄屋从天降。\n一声清跸万人看，天街冰销楼雪残。\n北来又有一红伞，八鸾三騑金毂端。\n辇中似是瑶池母，凤舄霞裳剪云雾。\n太皇望见天开颜，万国春风百花舞。\n乃是慈宁太母回鸾图，母子如初千古无。\n朔云边雪旗脚湿，御柳宫梅寒影疎。\n向来慈宁隔沙漠，倩雁传书雁难託。\n迎还騩驭彼何人，魏武子孙曹将军。\n将军元是一缝掖，忽攘两臂挽五石。\n长揖单于如小儿，奉归慈辇如折枝。\n功盖天下只戏剧，笑随赤松蜡双屐，飘然南山之南北山北。\n君不见岳飞功成不抽身，却道秦家丞相嗔。",
        "dynasty": "宋",
        "collection_info": null
    },
    {
        "uuid": "a06c2c680819bb25cd66d944c42ed4cd",
        "title": "正月二十四夜朱师古少卿招饮小楼看灯二首  其一",
        "author": "杨万里",
        "content": "光射瑠璃贯水精，玉虹垂地照天明。\n风流谁似朱夫子，解放元宵过后灯。",
        "dynasty": "宋",
        "collection_info": null
    },
    {
        "uuid": "7f7838ab4dc9ca6474b0d885745aa55a",
        "title": "正月二十四夜朱师古少卿招饮小楼看灯二首  其二",
        "author": "杨万里",
        "content": "南北高峰醒醉眸，市喧都寂似岩幽。\n君言去岁西湖雨，城外荷声到此楼。",
        "dynasty": "宋",
        "collection_info": null
    },
    {
        "uuid": "a8dbb06cd0e1aa968b24c58ada128938",
        "title": "送刘孔章县尉得官西归",
        "author": "杨万里",
        "content": "早宴黄花诣粉闱，晚挼春草染朝衣。\n却提猛士弓弯月，去扫封狐雪打围。\n绿鬓朱颜君胜我，青春白日我思归。\n何时共瀹青原茗，下看江鸥来去飞。",
        "dynasty": "宋",
        "collection_info": null
    },
    {
        "uuid": "4cb91df89499b5281ba6a266c8997c33",
        "title": "和陆务观惠五言",
        "author": "杨万里",
        "content": "官缚春无分，髯疎雪更欺。\n云间堕词客，事外得心期。\n我老诗全退，君才句总宜。\n一生非浪苦，醤瓿会相知。",
        "dynasty": "宋",
        "collection_info": null
    },
    {
        "uuid": "e6a0c61fbe424f5eb0e1b969cd5c0144",
        "title": "云龙歌调陆务观",
        "author": "杨万里",
        "content": "墨池杨子云，云间陆士龙。\n天憎二子巧言语，只遣相别无相逢。\n长安市上忽再值，向来一别三千岁。\n王母桃花落几番，北斗柄烂银河干。\n双鬓成丝丝似雪，两翁对面面如丹。\n借问别来各何向，渭水东流我西上。\n金印斗大直几钱，锦囊山齐今几篇。\n诗家不愁吟不彻，只愁天地无风月。\n君不见汉家平津侯，东阁冠盖如云浮。\n又不见当时大将军，公卿雅拜如星奔。\n祗今云散星亦散，也无鹿登台榭羊登坟。\n何时与君上庐阜，都将砚水供瀑布。\n磨鎌更斫扶桑树，捣皮作纸裁烟雾，云锦天机织诗句。\n孤山海棠今已开，上巳未有游人来。\n与君火急到一回，一杯一杯復一杯。\n管他玉山颓不颓，诗名于我何有哉。",
        "dynasty": "宋",
        "collection_info": null
    },
    {
        "uuid": "12889b771eaa76468701f180fe1d0540",
        "title": "再和云龙歌留陆务观西湖小集且督战云",
        "author": "杨万里",
        "content": "我愿身为云，东野化为龙。\n龙会入渊云入岫，韩子却要长相逢。\n作意相寻偏不值，不知今年是何岁。\n剡藤玉板赠一番，廷珪乌丸洒未干。\n乃是故人陆浚仪，诗骨点化黄金丹。\n谓宜天禄贮刘向，不然亦合云台上。\n却令去索催租钱，枉却清风明月三千篇。\n夜装明发走不彻，半篙刺碎严滩月。\n老夫不愿万户侯，但愿与君酒船万斛同拍浮。\n老夫不怯故将军，但怯与君笔阵千里相追奔。\n少陵浣花旧时屋，太白青山何处坟。\n二仙死可埋丘阜，二仙生可着韦布。\n名挂广寒宫裏树，非烟非云亦非雾，长使玉皇掉头诵渠句。\n诗府谁得玉𥫽开，诗坛谁授黄钺来。\n留君不住君急回，不道西出阳关无此杯。\n西山金盆尽渠颓，斯游明日方怀哉。",
        "dynasty": "宋",
        "collection_info": null
    },
    {
        "uuid": "0956cd5d05d866d2322867c84e8a3bd9",
        "title": "上巳日予与沈虞卿尤延之莫仲谦招陆务观沈子寿小集张氏北园赏海棠务观持酒酹花予走笔赋长句",
        "author": "杨万里",
        "content": "东风吹我入锦幄，海堂点注燕支薄。\n不论宜雨更宜晴，莫愁倾国与倾城。\n半浓半淡晚明灭，欲开未开最奇绝。\n只销一线日脚红，顷刻千株开绛雪。\n伟哉诗人桑苎翁，持杯酌酒浇艷丛。\n坐看玉颊添醉晕，为渠一醉何须问。",
        "dynasty": "宋",
        "collection_info": null
    },
    {
        "uuid": "015e782628131b5f74c89d817f6bc9cb",
        "title": "再和",
        "author": "杨万里",
        "content": "太空无壁不可幄，颠风莫动花肌薄。\n一春纔有一日晴，帝里游人争出城。\n青天如水绿烟灭，晴与海棠成两绝。\n坐中宾主诗中仙，开口挥毫俱玉雪。\n清泉白石欠此翁，若为插脚鹓鹭丛。\n老眼作花花作晕，多惭猿鹤频相问。",
        "dynasty": "宋",
        "collection_info": null
    },
    {
        "uuid": "6e4d74a8fbab58da9e66a03e09e23b18",
        "title": "醉卧海棠图歌赠陆务观",
        "author": "杨万里",
        "content": "帝城二三月，海堂一万株。\n向来青女拉滕六，戏与一撼即日枯。\n东皇夜遣司花女，手挼红蓝滴清露。\n染成片片浄练酥，乱点梢梢酣日树。\n蓬莱仙人约老翁，寄笺招唤陆龟蒙，为花一醉也不惜。\n就中一事最奇特，海棠两岸绣帷裳，是间横着双胡床。\n龟蒙踞床忽倒卧，乌纱自落非风堕。\n落花满面雪霏霏，起来索笔手如飞。\n卧来起来都是韵，是醉是醒君莫问。\n好箇海棠花下醉卧图，如今画手谁姓吴。",
        "dynasty": "宋",
        "collection_info": null
    },
    {
        "uuid": "44985c275fbba25471e1abfa08160049",
        "title": "寒食雨中同舍约游天竺得十六绝句呈陆务观  其一",
        "author": "杨万里",
        "content": "游山不合作前期，便被山灵圣得知。\n只等五更倾一雨，三更犹是月明时。",
        "dynasty": "宋",
        "collection_info": null
    },
    {
        "uuid": "37b062cca39a050cc50d282ffd629ec5",
        "title": "寒食雨中同舍约游天竺得十六绝句呈陆务观  其二",
        "author": "杨万里",
        "content": "笋舆衝雨復衝泥，一径深深只觉迟。\n孤塔忽从云外出，寺门渐近报侬知。",
        "dynasty": "宋",
        "collection_info": null
    },
    {
        "uuid": "f8883a0855a719a95c73d7c073e84142",
        "title": "寒食雨中同舍约游天竺得十六绝句呈陆务观  其三",
        "author": "杨万里",
        "content": "住山何敢望他僧，只是游山也不曾。\n可惜一条杉桧路，都将湿了不教行。",
        "dynasty": "宋",
        "collection_info": null
    },
    {
        "uuid": "caf4830a3ddaf04eddc348191edaf263",
        "title": "寒食雨中同舍约游天竺得十六绝句呈陆务观  其四",
        "author": "杨万里",
        "content": "破雨游山也莫嫌，却缘山色雨中添。\n人家屋裏生松树，穿出茅檐却覆檐。",
        "dynasty": "宋",
        "collection_info": null
    },
    {
        "uuid": "5932cc23eea13a5a8424fb42cc65d14b",
        "title": "寒食雨中同舍约游天竺得十六绝句呈陆务观  其五",
        "author": "杨万里",
        "content": "小溪曲曲乱山中，嫩水溅溅一线通。\n两岸桃花总无力，斜红相倚卧春风。",
        "dynasty": "宋",
        "collection_info": null
    },
    {
        "uuid": "605493521357b36ce0c79422b53efc44",
        "title": "寒食雨中同舍约游天竺得十六绝句呈陆务观  其六",
        "author": "杨万里",
        "content": "老桧如幢翠接连，山茶作塔绿萦缠。\n山僧相识浑相忘，不到山中十五年。",
        "dynasty": "宋",
        "collection_info": null
    },
    {
        "uuid": "8be252c19a3857b97acb47b2f6ceb307",
        "title": "寒食雨中同舍约游天竺得十六绝句呈陆务观  其七",
        "author": "杨万里",
        "content": "三峰小石一方池，下有机泉仰面飞。\n坐看跳珠復抛玉，忽然一喷与檐齐。",
        "dynasty": "宋",
        "collection_info": null
    },
    {
        "uuid": "c6978fd447bffe8b7a60ae6000ac0853",
        "title": "寒食雨中同舍约游天竺得十六绝句呈陆务观  其八",
        "author": "杨万里",
        "content": "清远溪中小闸头，遮栏溪水不教流。\n山僧为我放一板，溅雪奔雷怒未休。",
        "dynasty": "宋",
        "collection_info": null
    },
    {
        "uuid": "38f31fa263764329f117eef9a1d43eae",
        "title": "寒食雨中同舍约游天竺得十六绝句呈陆务观  其九",
        "author": "杨万里",
        "content": "城裏哦诗枉断髭，山中物物是诗题。\n欲将数句了天竺，天竺前头更有诗。",
        "dynasty": "宋",
        "collection_info": null
    },
    {
        "uuid": "67b5dabf0e04ecf058153420f41d75a5",
        "title": "寒食雨中同舍约游天竺得十六绝句呈陆务观  其一○",
        "author": "杨万里",
        "content": "忽见金丝袅绮疏，又惊寒食到来初。\n不知折尽西湖柳，插遍长安万户无。",
        "dynasty": "宋",
        "collection_info": null
    },
    {
        "uuid": "8250a0c5561cd13b32db0e2f87a95108",
        "title": "寒食雨中同舍约游天竺得十六绝句呈陆务观  其一一",
        "author": "杨万里",
        "content": "禅房寂寂水潺潺，涧草岩花点缀间。\n忽有仙禽发奇响，频伽来自补陀山。",
        "dynasty": "宋",
        "collection_info": null
    },
    {
        "uuid": "3982518458b5a2af0b62bba2046243e7",
        "title": "寒食雨中同舍约游天竺得十六绝句呈陆务观  其一二",
        "author": "杨万里",
        "content": "雨裏匆匆怨出郊，晴时不出却谁教。\n西湖北畔名园裏，无数桃花只见梢。",
        "dynasty": "宋",
        "collection_info": null
    },
    {
        "uuid": "46aa3ec95ef6d639cb074190d3c2c4eb",
        "title": "寒食雨中同舍约游天竺得十六绝句呈陆务观  其一三",
        "author": "杨万里",
        "content": "户户游春不放春，只愁春去不愁贫。\n今朝道是游人少，处处园亭处处人。",
        "dynasty": "宋",
        "collection_info": null
    },
    {
        "uuid": "0bda5264a263f3accd648d12c5128340",
        "title": "寒食雨中同舍约游天竺得十六绝句呈陆务观  其一四",
        "author": "杨万里",
        "content": "若道寻春被雨催，如何随处两三杯。\n晚晴晓雨如翻手，有底亏侬不好来。",
        "dynasty": "宋",
        "collection_info": null
    },
    {
        "uuid": "8cc5bd180b60f8d4d05427157e4cb48e",
        "title": "寒食雨中同舍约游天竺得十六绝句呈陆务观  其一五",
        "author": "杨万里",
        "content": "万顷湖光一片春，何须割破损天真。\n却将葑草分疆界，葑外垂杨属别人。",
        "dynasty": "宋",
        "collection_info": null
    },
    {
        "uuid": "93a3e3e66ec34167a731388ffbaeef20",
        "title": "寒食雨中同舍约游天竺得十六绝句呈陆务观  其一六",
        "author": "杨万里",
        "content": "轿顶花枝尽闹装，游人未暮已心忙。\n无端更被千株柳，展取苏堤分外长。",
        "dynasty": "宋",
        "collection_info": null
    },
    {
        "uuid": "579fed2a1ec2ca1a8e7dc32a433cd086",
        "title": "和皇太子雨中赏梅偶成二首  其一",
        "author": "杨万里",
        "content": "日到青宫分外长，梅兼白雪一时芳。\n储皇更着琼瑶句，句裏天葩别样香。",
        "dynasty": "宋",
        "collection_info": null
    },
    {
        "uuid": "8aeebcbe87754ee63fa35ce44f54df49",
        "title": "和皇太子雨中赏梅偶成二首  其二",
        "author": "杨万里",
        "content": "玉渊堂下一梢长，倚頼春风压众芳。\n妙句忽从天上落，千花从此总无香。",
        "dynasty": "宋",
        "collection_info": null
    },
    {
        "uuid": "663f9a8cc65df36fc00bc053b1729eb7",
        "title": "谢皇太子三月十九日召宴荣观堂颁赐金杯襭罗",
        "author": "杨万里",
        "content": "春草池塘太液旁，水精宫殿牡丹香。\n惭非绮里攀鸿翼，也侍承华宴凤庄。\n玉唾银鈎看落笔，绣袍金椀拜盈箱。\n迎门儿女牵衣袖，搜得随侯与夜光。",
        "dynasty": "宋",
        "collection_info": null
    },
    {
        "uuid": "c06358eae8d682af8b30f0dbc2e5b448",
        "title": "饯赵子直制置阁学侍郎出帅益州分未到五更犹是春二十八字为韵得犹字",
        "author": "杨万里",
        "content": "锦水花潭照碧油，西清学士旧鳌头。\n随身琴鹤如清献，治蜀功名更武侯。\n无晚十行看暮召，不应三峡隔辰犹。\n垂杨管得人离别，舞破春风劝玉舟。",
        "dynasty": "宋",
        "collection_info": null
    },
    {
        "uuid": "12ae35c5138ed0eb857dd12a30f1deb1",
        "title": "锁宿省中心气大作通昔不寐得两绝句  其一",
        "author": "杨万里",
        "content": "酒病春愁恰併来，更衝花信宿鸾台。\n睡乡堠子无三里，玉漏声声只唤回。",
        "dynasty": "宋",
        "collection_info": null
    },
    {
        "uuid": "52b0eb1f31984530c8eb10d18470b472",
        "title": "锁宿省中心气大作通昔不寐得两绝句  其二",
        "author": "杨万里",
        "content": "绝恨诗人浪许痴，四更无睡只哦诗。\n老铃枕手眠窗底，急雨颠风总不知。",
        "dynasty": "宋",
        "collection_info": null
    },
    {
        "uuid": "66f6feb54aa5ad52c900647d7e35f284",
        "title": "送王恭父监丞倅潼川",
        "author": "杨万里",
        "content": "淡墨抡魁政少年，蓬山璧水得诗仙。\n集贤学士看文笔，国子先生费酒钱。\n濯锦江头频入梦，桃花水面送归船。\n平分风月真聊尔，不日来朝尺五天。",
        "dynasty": "宋",
        "collection_info": null
    },
    {
        "uuid": "7806f83585887b09dbb8d99153002a0e",
        "title": "题徐载叔双桂楼",
        "author": "杨万里",
        "content": "遥怜天上桂华孤，月中何不种两株。\n唐人此句真绝唱，后来诗人半语无。\n向来何夕秋风起，吹脱广寒双桂子。\n落向君家楼阁前，种玉开花今几年。\n清宵双影写窗户，却兼月裏成三树。\n年年八月九月时，黄金粟缀青瑶枝。\n秋风吹香入月去，风回却带天香归。\n容斋仙人为作碑，诚斋老人为作诗。\n金蟇玉兔已传诵，莫问姮娥知不知。",
        "dynasty": "宋",
        "collection_info": null
    },
    {
        "uuid": "5ed0b76f09ee43f7e8767f6131ba6c71",
        "title": "招陈益之李兼济二主管小酌益之指蚕豆云未有赋者戏作七言盖豌豆也吴人谓之蚕豆",
        "author": "杨万里",
        "content": "翠荚中排浅碧珠，甘欺崖蜜软欺酥。\n沙瓶新熟西湖水，漆櫑分尝晓露腴。\n味与樱梅三益友，名因蚕茧一丝絇。\n老夫稼圃方双学，谱入诗中当稼书。",
        "dynasty": "宋",
        "collection_info": null
    },
    {
        "uuid": "0db7703fb7b490518c5306fba892dc01",
        "title": "初夏清晓赴东宫讲堂行经和宁门外卖花市",
        "author": "杨万里",
        "content": "剩雨残风一向颠，花枝酒盏两无缘。\n忽逢野老从湖上，担取名园到内前。\n芍药截留春去路，鹿葱礼上夏初天。\n众红半霎聊经眼，不枉皇州第二年。",
        "dynasty": "宋",
        "collection_info": null
    },
    {
        "uuid": "3e13398fd062208fc186db90e012386a",
        "title": "积雨新晴驾幸聚景园拟口号",
        "author": "杨万里",
        "content": "帝心忧麦復忧桑，一念通天转雨晹。\n五色日华销积霭，三春花草殿余芳。\n黄云暖照天颜喜，红药浓熏禁籞香。\n见说都人争出郭，欢声舞倦万垂杨。",
        "dynasty": "宋",
        "collection_info": null
    },
    {
        "uuid": "24e015f6f90b585fa548b04f37c054c4",
        "title": "跋陆务观剑南诗藁二首  其一",
        "author": "杨万里",
        "content": "今代诗人后陆云，天将诗本借诗人。\n重寻子美行程旧，尽拾灵均怨句新。\n鬼啸狨啼巴峡雨，花红玉白剑南春。\n锦囊翻罢清风起，吹仄西窗月半轮。",
        "dynasty": "宋",
        "collection_info": null
    },
    {
        "uuid": "8036abe8771c0f33672a12e650f824c4",
        "title": "跋陆务观剑南诗藁二首  其二",
        "author": "杨万里",
        "content": "剑外归乘使者车，浙东新得左鱼符。\n可怜霜鬓何人问，焉用诗名绝世无。\n雕得心肝百杂碎，依前涂辙九盘纡。\n少陵生在穷如蝨，千载诗人拜蹇馿。",
        "dynasty": "宋",
        "collection_info": null
    },
    {
        "uuid": "9623eaf4f1f0ca7be98fd50d88634d55",
        "title": "新晴读樊川诗",
        "author": "杨万里",
        "content": "江妃瑟裏芰荷风，浄扫痴云展碧穹。\n嫩热便嗔疎小扇，斜阳酷爱弄飞虫。\n九千刻裏春长雨，万点红边花又空。\n不是樊川珠玉句，日长淡杀箇衰翁。",
        "dynasty": "宋",
        "collection_info": null
    },
    {
        "uuid": "35b5828922735bd7f599df6c8435e5f4",
        "title": "驾幸聚景晚归有旨次日歇泊",
        "author": "杨万里",
        "content": "身在长安梦故山，故山未去且长安。\n落红满地莫教扫，新绿隔墙聊借看。\n竹叶劝人行乐事，榴花为我遣春寒。\n赐休又得明朝睡，不问三竿与两竿。",
        "dynasty": "宋",
        "collection_info": null
    },
    {
        "uuid": "3f3f54a9003f879b59cf237606bb4714",
        "title": "都下食笋自十一月至四月戏题",
        "author": "杨万里",
        "content": "竹祖龙孙渭上居，供侬樽俎半年余。\n斑衣戏綵春无价，玉版谈禅佛不如。\n若怨平生食无肉，何如陋巷饭斯蔬。\n不须庾韭元修菜，吃到憎时始忆渠。",
        "dynasty": "宋",
        "collection_info": null
    },
    {
        "uuid": "2fd58debbb5a586c36ad55f559fd19e9",
        "title": "酴醾",
        "author": "杨万里",
        "content": "以酒为名却谤他，冰为肌骨月为家。\n借令落尽仍香雪，且道开时是底花。\n白玉梢头千点韵，绿云堆裏一枝斜。\n休休莫斸西庄柳，放上松梢分外佳。",
        "dynasty": "宋",
        "collection_info": null
    },
    {
        "uuid": "c28f6aa481c1527e2533e4c5039dcea9",
        "title": "蚤谒景灵宫闻子规",
        "author": "杨万里",
        "content": "帝里都无箇裏宽，苑深地禁到应难。\n蔚然绿树去天近，上有子规啼月残。\n便觉恍如还故里，不知闻处是长安。\n野蔷薇发桐花落，孤负南溪老钓竿。",
        "dynasty": "宋",
        "collection_info": null
    },
    {
        "uuid": "73b0b75602b0df1a5d282bea4a39cc69",
        "title": "南海陶令曾送水沈报以双井茶二首  其一",
        "author": "杨万里",
        "content": "岭外书来谢故人，梅花不寄寄炉熏。\n瓣香急试博山火，两袖忽生南海云。\n苒惹鬚眉清入骨，萦盈窗几巧成文。\n琼琚作报那能办，双井春风辍一斤。",
        "dynasty": "宋",
        "collection_info": null
    },
    {
        "uuid": "37909f6280460864e9a76b4f186210ea",
        "title": "南海陶令曾送水沈报以双井茶二首  其二",
        "author": "杨万里",
        "content": "沈水占城第一良，占城上岸更差强。\n黑藏骨节龙筋瘠，斑出文章鹧翼张。\n衮尽残膏添猛火，熬成熟水趁新汤。\n素馨熏染真何益，毕竟输他本分香。",
        "dynasty": "宋",
        "collection_info": null
    },
    {
        "uuid": "f2b8885cc996b6a4cd71000e3ed157c9",
        "title": "以六一泉煮双井茶",
        "author": "杨万里",
        "content": "鹰爪新茶蟹眼汤，松风鸣雪兔毫霜。\n细参六一泉中味，故有涪翁句子香。\n日铸建溪当退舍，落霞秋水梦还乡。\n何时归上滕王阁，自看风炉自煮尝。",
        "dynasty": "宋",
        "collection_info": null
    },
    {
        "uuid": "bb3c1be9329fbb67823d974ec4344b3b",
        "title": "谢人送常州草虫扇",
        "author": "杨万里",
        "content": "生怕炎天老又逢，草虫扇子献奇功。\n还将多稼亭前月，卷尽西湖柳上风。\n蚱蜢翅轻涂翡翠，蜻蜓腰细滴猩红。\n旧时绿鬓常州守，今作霜髯一秃翁。",
        "dynasty": "宋",
        "collection_info": null
    },
    {
        "uuid": "8a0337b20d186f629642caf43b7cd878",
        "title": "谢福建提举应仲实送新茶",
        "author": "杨万里",
        "content": "词林应玚绣衣新，天上茶仙月外身。\n解赠万钉苍玉胯，分尝一点建溪春。\n三杯大道醺然后，七椀清风爽入神。\n闻道闽山官况好，何时乞得两朱轮。",
        "dynasty": "宋",
        "collection_info": null
    },
    {
        "uuid": "6300419315f0a556e26b50fc26da747a",
        "title": "尝枸杞",
        "author": "杨万里",
        "content": "芥花菘莟饯春忙，夜吠仙苗喜晚尝。\n味抱土膏甘復脆，气含风露嚥犹香。\n作齑淡着微施酪，芼茗临时莫过汤。\n却忆荆溪古城上，翠条红乳摘盈箱。",
        "dynasty": "宋",
        "collection_info": null
    },
    {
        "uuid": "2a308831b4511934be43e989836b9d4a",
        "title": "幼圃",
        "author": "杨万里",
        "content": "寓舍中庭劣半弓，燕泥为圃石为墉。\n瑞香萱草一两本，葱叶蔊苗三四丛。\n穉子落成小金谷，蜗牛卜筑别珠宫。\n也思日涉随儿戏，一径惟看蚁得通。",
        "dynasty": "宋",
        "collection_info": null
    },
    {
        "uuid": "068f598da28767d748ad716d173da6f3",
        "title": "同三馆饯王恭父监丞分韵予得何字",
        "author": "杨万里",
        "content": "去岁从游泛绿波，西湖今日又新荷。\n生来长是欢悰少，老去更堪离别多。\n客裏送君留不住，尊前为我饮无何。\n休休万事付一醉，为报骊驹未要歌。",
        "dynasty": "宋",
        "collection_info": null
    },
    {
        "uuid": "0c5f5ad7365829dda5cfabc4db44b773",
        "title": "送伍耀卿监庙西归",
        "author": "杨万里",
        "content": "敬轩居士子胥孙，河出昆仑学有源。\n秋鹗屡看书祢表，春风两度对尧轩。\n钓竿已拂珊瑚树，拄笏新霑雨露恩。\n暂作祝融香火吏，裹轮早晚到柴门。",
        "dynasty": "宋",
        "collection_info": null
    },
    {
        "uuid": "e83ce681969f7715e4766ee1d4f7a8ad",
        "title": "谢岳大用提举郎中寄茶果药物三首 日铸茶",
        "author": "杨万里",
        "content": "瓷瓶蜡纸印丹砂，日铸春风出使家。\n白锦秋鹰微露爪，青瑶晓树未成芽。\n松梢鼓吹汤翻鼎，瓯面云烟乳作花。\n唤醒老夫江海梦，呼儿索镜整乌纱。",
        "dynasty": "宋",
        "collection_info": null
    },
    {
        "uuid": "64aeac63d4976a2d2b1e92012de80ede",
        "title": "谢岳大用提举郎中寄茶果药物三首 紫团参",
        "author": "杨万里",
        "content": "新罗上党各宗枝，有两曾参果是非。\n入手截来花晕紫，闻香已觉玉池肥。\n旧传饮子安心妙，新捣珠尘看雪飞。\n珍重故人相问意，为言老矣只思归。",
        "dynasty": "宋",
        "collection_info": null
    },
    {
        "uuid": "f73ebd34cf2ffd7dc1bebb1fc5896639",
        "title": "谢岳大用提举郎中寄茶果药物三首 新松实",
        "author": "杨万里",
        "content": "三韩万里半天松，方丈蓬莱东復东。\n珠玉炼成千岁实，冰霜吹落九秋风。\n酒边腷膊牙车响，座上须臾漆櫑空。\n新果新尝正新暑，绣衣使者念山翁。",
        "dynasty": "宋",
        "collection_info": null
    },
    {
        "uuid": "548edbff0b844b76c6739f0bae7a3c19",
        "title": "西府直舍盆池种莲二首  其一",
        "author": "杨万里",
        "content": "飞空天镜堕莓苔，玉井移莲旋旋栽。\n坐看一花随手长，挨开半叶出头来。\n稍添菱荇相萦带，便有龟鱼数往回。\n剩欲遶池三两匝，数声排马苦相催。",
        "dynasty": "宋",
        "collection_info": null
    },
    {
        "uuid": "9206cdcde527758c728694e7363505d7",
        "title": "西府直舍盆池种莲二首  其二",
        "author": "杨万里",
        "content": "西府寒泉汲十寻，深浇浅洒碧森森。\n高花已照红粧镜，小莟新抽紫玉簪。\n钿破尚余新雨恨，伞疎纔作半池阴。\n西湖瘦得盆来大，更伴诗人恐不禁。",
        "dynasty": "宋",
        "collection_info": null
    },
    {
        "uuid": "61d01b39c74d8b8840c8063c602e5aa1",
        "title": "东宫讲退触热入省倦甚小睡",
        "author": "杨万里",
        "content": "承华下直直几廷，新暑醺人睡不成。\n到得曲肱贪梦好，无端急雨打荷声。\n起看翠盖如相戏，乱走明珠却细倾。\n归路关心最凉处，水风四面一桥横。",
        "dynasty": "宋",
        "collection_info": null
    },
    {
        "uuid": "e3fc78f4705b07138a504afd1feae251",
        "title": "和周元吉省中新竹",
        "author": "杨万里",
        "content": "青士何年下大荒，羽仪禁省立如墙。\n锦綳半脱娟娟玉，粉节新涂拂拂霜。\n带雨小酣三日后，出林忽喜一梢长。\n今年秋闰防多暑，剩供先生格外凉。",
        "dynasty": "宋",
        "collection_info": null
    },
    {
        "uuid": "82264a4154291be4b31a7e5bab1ab2f0",
        "title": "题尤延之右司遂初堂二首  其一",
        "author": "杨万里",
        "content": "漫仕风中絮，归心水上鸥。\n把茅新结屋，藜杖旧经丘。\n花底春勾引，灯前夜校雠。\n何如添我住，二老更风流。",
        "dynasty": "宋",
        "collection_info": null
    },
    {
        "uuid": "a3e56b341441947fb6db6e2521153f8e",
        "title": "题尤延之右司遂初堂二首  其二",
        "author": "杨万里",
        "content": "诗瘦山如瘦，人遐室更遐。\n荒林庾信宅，古木谢敷家。\n医国君臣药，逃名子母瓜。\n只愁归未得，绿却白鸥沙。",
        "dynasty": "宋",
        "collection_info": null
    },
    {
        "uuid": "9921a00feb5a17a7d2e7a99aabae42de",
        "title": "七字谢绍兴帅丘宗卿惠杨梅二首  其一",
        "author": "杨万里",
        "content": "梅出稽山世少双，情知风味胜他杨。\n玉肌半醉红生粟，墨晕微深染紫裳。\n火齐堆盘珠径寸，醴泉绕齿柘为浆。\n故人解寄吾家果，未变蓬莱阁下香。",
        "dynasty": "宋",
        "collection_info": null
    },
    {
        "uuid": "d713353815578c8602c2d69566d03f97",
        "title": "七字谢绍兴帅丘宗卿惠杨梅二首  其二",
        "author": "杨万里",
        "content": "越绝诸杨盛一时，与侬瓜葛不曾知。\n老夫自笑吾衰矣，此客何从梦见之。\n也解过江寻德祖，政缘作尹是丘迟。\n渠伊不是南村派，未分先驱事荔支。",
        "dynasty": "宋",
        "collection_info": null
    },
    {
        "uuid": "ec7f6e7d2cf64e1a292bc34aeda8b47b",
        "title": "小桃",
        "author": "杨万里",
        "content": "小桃着子可怜渠，疎处全疎无处无。\n併缀一梢三十颗，缒枝欲折没人扶。",
        "dynasty": "宋",
        "collection_info": null
    },
    {
        "uuid": "9573ec75c17f59e31598838a8a4fad02",
        "title": "送周元吉显谟左司将漕湖北三首  其一",
        "author": "杨万里",
        "content": "君诗日日说归休，忽解西风一叶舟。\n黄鹤楼前作重九，水精宫裏过中秋。\n职亲六阁仍金马，喜入千屯看木牛。\n绣斧光华谁不羡，一贤去国欠人留。",
        "dynasty": "宋",
        "collection_info": null
    },
    {
        "uuid": "897f8200a81a299114f13eb473e6606a",
        "title": "送周元吉显谟左司将漕湖北三首  其二",
        "author": "杨万里",
        "content": "又见周郎携小乔，武昌赤壁醉娇饶。\n蜀江雪水来三峡，吴苑风烟访六朝。\n秋月春花出肝肺，新词丽曲入笙箫。\n归来却侍金銮殿，好看霜毛映珥貂。",
        "dynasty": "宋",
        "collection_info": null
    },
    {
        "uuid": "50c8f52209f32134186b9d2c5bbd88a5",
        "title": "送周元吉显谟左司将漕湖北三首  其三",
        "author": "杨万里",
        "content": "彼此江湖漫浪翁，相逢递宿省西东。\n两穷握手论诗后，一笑投胶入漆中。\n临水登山公别我，青鞋布袜我从公。\n貂裘已博江西艇，只待黄花半席风。",
        "dynasty": "宋",
        "collection_info": null
    },
    {
        "uuid": "05c69c6e1a5b71ef3764575d106a9ba4",
        "title": "简陆务观史君编修二首  其一",
        "author": "杨万里",
        "content": "闻道云间陆士龙，钓台绝顶啸清风。\n却将半掬催诗雨，洒入山村作岁丰。",
        "dynasty": "宋",
        "collection_info": null
    },
    {
        "uuid": "d7497a4a6b25010d993f4c911b8d8bf6",
        "title": "简陆务观史君编修二首  其二",
        "author": "杨万里",
        "content": "员外治中高帝孙，幕中何幸有诗人。\n主人不减西湖长，青眼无妨顾德麟。",
        "dynasty": "宋",
        "collection_info": null
    },
    {
        "uuid": "100dd220a83cdd8d48253f9906e69dc1",
        "title": "送王季德提刑宝文少卿",
        "author": "杨万里",
        "content": "宝储依旧接英游，荡节何曾远藻旒。\n卿月使星银汉晓，绣衣綵服太湖秋。\n豺当道上狐何问，鹰击霜前兔已愁。\n火急平反供一笑，紫荷玉笋待君侯。",
        "dynasty": "宋",
        "collection_info": null
    },
    {
        "uuid": "25b82f144ec32f72c93b5e32dec45800",
        "title": "赠都下写真叶德明",
        "author": "杨万里",
        "content": "我昔山林人不识，或疑谪仙或狂客。\n仰看青天不看人，醉裏那知眼青白。\n一携破砚入长安，素衣成缁绿鬓斑。\n上林麒麟着野马，沧洲鸥鹭缀孔鸾。\n汉宫威仪既不入贵人样，灞桥风雪又不见诗人相。\n不须览镜照清溪，我亦自憎尘俗状。\n叶君着眼秋月明，叶君下笔秋风生。\n市人请画即唾駡，只写龙章凤姿公与卿。\n肯来为予写衰貌，掷笔掉头欣入妙。\n相逢可惜迟十年，不见诗翁昔年少。",
        "dynasty": "宋",
        "collection_info": null
    },
    {
        "uuid": "861ae3707012ce361c106a91fa7b80bd",
        "title": "初秋玩月",
        "author": "杨万里",
        "content": "月华只是寻常月，如何入秋顿清绝。\n泼在中庭满地冰，飞上寒窗一堂雪。\n今宵无雨风亦无，凉气却如风雨余。\n九州四海几人看，作意独来寻老夫。\n仙人餐霞嚥朝日，老夫不愿受此术。\n不如掇月入杯中，酒浪月波供一吸。\n老夫病肺怯清秋，对酒不饮月莫愁。\n老夫未眠月未落，相伴且到三更头。",
        "dynasty": "宋",
        "collection_info": null
    },
    {
        "uuid": "37b8d42613edb73230d3009764178470",
        "title": "送孙检正德操龙图出知镇江二首  其一",
        "author": "杨万里",
        "content": "润州太守去明州，谁寄长江万里流。\n鸡省却烦三语掾，龙章卧护两淮秋。\n古来北府多名酒，今復南徐说胜游。\n聊奉双亲小行乐，即持荷橐侍宸旒。",
        "dynasty": "宋",
        "collection_info": null
    },
    {
        "uuid": "b137794967d01a8d32f42d2ce3f8bf24",
        "title": "送孙检正德操龙图出知镇江二首  其二",
        "author": "杨万里",
        "content": "看花走马绍兴间，彼此春风各少年。\n黄甲诸儒今几许，白头同舍省东偏。\n昨宵归梦月千里，余债欠君诗两篇。\n已乞闽山一窠阙，老身只要早归田。",
        "dynasty": "宋",
        "collection_info": null
    },
    {
        "uuid": "45b264a98c4385d20b8023c8f76dc7ad",
        "title": "食鸡头子二首  其一",
        "author": "杨万里",
        "content": "江妃有诀煮真珠，菰饭牛酥软不如。\n手擘鸡顋金五色，盘倾骊颔琲千余。\n夜光明月供朝嚼，水府龙宫恐夕虚。\n好与蓝田餐玉法，编归辟谷赤松书。",
        "dynasty": "宋",
        "collection_info": null
    },
    {
        "uuid": "3d8b12b2c8a28783cc50729137da493d",
        "title": "食鸡头子二首  其二",
        "author": "杨万里",
        "content": "三危瑞露冻成珠，九转丹砂炼久如。\n鼻观温芳炊桂歇，齿根熟软剥胎余。\n半瓯鹰爪中秋近，一炷龙涎丈室虚。\n却忆吾庐野塘味，满山柿叶正堪书。",
        "dynasty": "宋",
        "collection_info": null
    },
    {
        "uuid": "bd80fa10ea95e0fc2520ba1cd6251d84",
        "title": "跋尤延之左司所藏光尧御书歌",
        "author": "杨万里",
        "content": "鸾台长史老野僧，月前病鹤霜后蝇。\n文书海裏衮不了，黑花乱发双眼睛。\n故人同舍尤太史，敲门未揖心先喜。\n袖中倾下十斛珠，五色光芒射窗几。\n自言天风来帝旁，拾得復古殿中云一张。\n向来太上坐朝罢，胜日光风花柳暇。\n浣花仄理冰雪容，宣城鸡距针芒锋。\n天颜有喜聊小试，西京书目供游戏。\n韩彭卫霍欣挂名，舒向卿云感书字。\n汉廷多少失意人，九京寸恨不作尘。\n一朝翻入圣笔底，昭回之光唤渠起。\n小臣滥巾缝掖行，手抄孝经不彻章。\n何曾下笔写史汉，再拜恭览汗透裳。\n太史结庐伴鸥鹭，锡山山下荆溪渡。\n红光紫气上烛天，箇是深藏宝书处。",
        "dynasty": "宋",
        "collection_info": null
    },
    {
        "uuid": "da8e2a2e606f91cd07bfb6297c19c8f3",
        "title": "贺皇太子九月四日生辰  其一",
        "author": "杨万里",
        "content": "日日龙楼问寝时，鸡人未动漏花迟。\n前星一点朝天帝，只有清台太史知。",
        "dynasty": "宋",
        "collection_info": null
    },
    {
        "uuid": "916fa52bfaff3275da20e9d1d430be66",
        "title": "贺皇太子九月四日生辰  其三",
        "author": "杨万里",
        "content": "子晋吹笙未是仙，阿丕横槊少全篇。\n小吟春着梅梢句，一日东风四海传。",
        "dynasty": "宋",
        "collection_info": null
    },
    {
        "uuid": "a8c781a093c4c1ad39701c2241a0c9a5",
        "title": "贺皇太子九月四日生辰  其四",
        "author": "杨万里",
        "content": "二圣多能似仲尼，储皇家学自庭闱。\n银钩已有淳熙脚，玉句仍传德寿衣。",
        "dynasty": "宋",
        "collection_info": null
    },
    {
        "uuid": "fcc7f56bc0a9b0c17a7db025b0a513c5",
        "title": "贺皇太子九月四日生辰  其五",
        "author": "杨万里",
        "content": "明河查上有仙翁，犯月撞星到碧穹。\n金阙东边银榜处，大书天地长男宫。",
        "dynasty": "宋",
        "collection_info": null
    },
    {
        "uuid": "617ca2d877227d712906728114aa85f4",
        "title": "贺皇太子九月四日生辰  其六",
        "author": "杨万里",
        "content": "大安宫裏漆园椿，子榦孙枝叶叶新。\n今日四株高下碧，相承一样八千春。",
        "dynasty": "宋",
        "collection_info": null
    },
    {
        "uuid": "c2a7b084b5468e8f5bac0534e991147a",
        "title": "贺皇太子九月四日生辰  其七",
        "author": "杨万里",
        "content": "菊花潭上菊花开，不是花潭是寿杯。\n天赐生朝千斛水，一年一斛送将来。",
        "dynasty": "宋",
        "collection_info": null
    },
    {
        "uuid": "8f8b4e05c598e2f70d9922f49ee65bd9",
        "title": "贺皇太子九月四日生辰  其八",
        "author": "杨万里",
        "content": "禹子汤孙兼圣贤，一身双美古无前。\n愿陈万国元良句，不用金昭玉粹篇。",
        "dynasty": "宋",
        "collection_info": null
    },
    {
        "uuid": "2b9ccbdb9cb7e43a01ed2d438c4ea740",
        "title": "贺皇太子九月四日生辰  其九",
        "author": "杨万里",
        "content": "少阳拜赐太阳旁，黄菊红萸满寿觞。\n阳德重重在初四，不须九日是重阳。",
        "dynasty": "宋",
        "collection_info": null
    },
    {
        "uuid": "314b2d0a4b985180553ebe833d005937",
        "title": "贺皇太子九月四日生辰  其一○",
        "author": "杨万里",
        "content": "光尧初御六龙天，上直维参大火躔。\n天意分明昌宋德，诞辰三世总丁年。",
        "dynasty": "宋",
        "collection_info": null
    },
    {
        "uuid": "1c59135ec62e479694701a000daa4103",
        "title": "尤延之检正直庐窗前红木犀一小株盛开戏呈延之",
        "author": "杨万里",
        "content": "水沈国裏御风归，栗玉肌肤不肯肥。\n元是金华学仙子，新将柿叶染秋衣。\n不应装束追时好，无乃清癯悔昨非。\n为妬尤郎得尤物，故将七字恼芳菲。",
        "dynasty": "宋",
        "collection_info": null
    },
    {
        "uuid": "55c15cc4e0c160272ee1d88336d473f4",
        "title": "送张定叟二首  其一",
        "author": "杨万里",
        "content": "直上云霄未遣休，分符京兆帝王州。\n赤丸窟裏无白额，碧落班中政黑头。\n两地好官纔半武，扁舟归兴恰中秋。\n只应银信从天降，莫恋融峰与橘洲。",
        "dynasty": "宋",
        "collection_info": null
    },
    {
        "uuid": "56e632749affd71a3595e3ef8bbda511",
        "title": "送张定叟二首  其二",
        "author": "杨万里",
        "content": "紫岩衣钵付南轩，介弟曾同半夜传。\n师友别来真梦耳，江湖相对各潸然。\n但令门户无遗恨，何必功名在早年。\n君向潇湘我闽粤，寄书只在寄茶前。",
        "dynasty": "宋",
        "collection_info": null
    },
    {
        "uuid": "6df47baf63f70ac85de5356bfa242236",
        "title": "新寒戏简尤延之检正",
        "author": "杨万里",
        "content": "逗晓添衣併数重，隔晡剩热尚斜红。\n秋生露竹风荷外，寒到云窗雾閤中。\n半点暄凉能几许，古来豪杰总成空。\n木犀香杀张园了，雪嗅金挼欠两翁。",
        "dynasty": "宋",
        "collection_info": null
    },
    {
        "uuid": "0d724ce103ca0049a4bf491a451056fc",
        "title": "跋姜春坊梅山诗集二首  其一",
        "author": "杨万里",
        "content": "松风涧水打窗声，玉佩琼琚触眼明。\n当昼如何挂秋月，未春特地转新鶑。\n只销一卷梅山集，幻出多般景物情。\n老子平生有诗癖，为君焚却老陶泓。",
        "dynasty": "宋",
        "collection_info": null
    },
    {
        "uuid": "09fa1eab436cb571efc271c77a1bc6bf",
        "title": "跋姜春坊梅山诗集二首  其二",
        "author": "杨万里",
        "content": "承华寮寀集鸳鸾，不减应徐讌魏园。\n中有钓璜清渭叟，向来授钺少陵坛。\n锦心绣口搴花草，雪椀冰瓯泻肺肝。\n身到梅山得梅魄，老夫更借一枝看。",
        "dynasty": "宋",
        "collection_info": null
    },
    {
        "uuid": "7db91077fa7b139b1b442e8fb613c99e",
        "title": "早朝垂拱殿晚出东省",
        "author": "杨万里",
        "content": "请外天难达，留中日不遑。\n乌啼金殿月，鹭集玉阶霜。\n出晚缘堂白，归时报录黄。\n来年六十一，六十鬓苍苍。",
        "dynasty": "宋",
        "collection_info": null
    },
    {
        "uuid": "361a66c1da55697376eb26c3cba5e3ec",
        "title": "跋京仲远所藏杨补之红绫上所作着色掀篷梅",
        "author": "杨万里",
        "content": "朔云暗天垂到地，朔风裂山吹脱耳。\n长江万顷一艇子，一夜雪寒不成睡。\n诗翁晓起鬓髼松，缩颈微掀黄篾篷。\n夜来急雪已晴了，东方一抹轻霞红。\n江梅的皪开独树，篷间截入梅尺许。\n老榦新枝紫復青，花琱白玉鬚黄金。\n满身满面都是雪，梅雪却与霞争明。\n不知诗翁何处得霜锯，和雪和梅斸将去。\n恐是并州快剪刀，不然吴刚修月斧。\n下无根榦上无梢，一眼横陈梅半腰。\n东省拈出寒萧萧，至今花头雪未销。",
        "dynasty": "宋",
        "collection_info": null
    },
    {
        "uuid": "620fb9b4df09ba7e0409c51818a69a49",
        "title": "秋山",
        "author": "杨万里",
        "content": "梧叶新黄柿叶红，更兼乌臼与丹枫。\n只言山色秋萧索，绣出西湖三四峰。",
        "dynasty": "宋",
        "collection_info": null
    },
    {
        "uuid": "ae8609d8d462b085d19727a18ae98397",
        "title": "秋雨蚤作有叹",
        "author": "杨万里",
        "content": "细雨澹无质，安得更有声。\n如何却作泥，亦能妨晨征。\n宿昔忽过暄，心知非坚晴。\n何须暄晴极，然后寒雨生。\n寒暄使人觉，妙物亦何曾。\n翦翦自神妙，无乃与物矜。\n造物本非作，观者或强名。\n老夫近稍聋，此事无暇听。\n平生感秋至，此意念已平。\n独念老病身，颇不耐夙兴。\n何时归故园，晏眠闭柴荆。\n鸣鷄亦不留，好梦无吾惊。\n他年忆此诗，惘如宿酒醒。\n思归已可喜，而况真归耕。",
        "dynasty": "宋",
        "collection_info": null
    },
    {
        "uuid": "661a4eb78e36c98fad7869e64d4f6427",
        "title": "寄题王梾德修知县成都新居",
        "author": "杨万里",
        "content": "子美百花潭北庄，君今占作咏归堂。\n山分剑阁云根瘦，江送蓬婆雪汁香。\n漱石枕流红锦浪，浮家泛宅白鸥行。\n何人夜诵相如赋，给札兰台看堵墙。",
        "dynasty": "宋",
        "collection_info": null
    },
    {
        "uuid": "2c0fd8ff895e4e6920d80b052a591ee1",
        "title": "左藏南库西庑下纸閤负暄戏题",
        "author": "杨万里",
        "content": "水衡仙客住冰天，雪囓风餐更禁烟。\n不是移来小旸谷，老夫冻折两诗肩。",
        "dynasty": "宋",
        "collection_info": null
    },
    {
        "uuid": "4063e6c05f2c294aa0dc1ac72e3fb248",
        "title": "白纻歌舞四时词 春",
        "author": "杨万里",
        "content": "人生春睡要足时，海波可干山可移。\n珠宫宴罢晓星出，不是天上无鸣鸡。\n昨来坐朝到日落，君王何曾一日乐。\n上林平乐半苍苔，桃花又去杨花来。",
        "dynasty": "宋",
        "collection_info": null
    },
    {
        "uuid": "3f63a30a95bbc64b5e1d2545e4ab2c25",
        "title": "白纻歌舞四时词 夏",
        "author": "杨万里",
        "content": "四月以后五月前，麦风槐雨黄梅天。\n君王若道嫌五月，六月炎蒸又何说。\n水精宫殿冰雪山，芙蕖衣裳菱芡盘。\n老农背脊晒欲裂，君王犹道深宫热。",
        "dynasty": "宋",
        "collection_info": null
    },
    {
        "uuid": "4728e86095024a45cb23073f024b1098",
        "title": "白纻歌舞四时词 秋",
        "author": "杨万里",
        "content": "星芒欲灭天风急，月轮犹带银河湿。\n青女椎冰作冷霜，吹到璇闺飞不入。\n苎罗山下浣纱人，万妃无色抵一身。\n娇余贵极醉玉软，强为君王踏锦絪。",
        "dynasty": "宋",
        "collection_info": null
    },
    {
        "uuid": "73594793a9a4a9d67589adc3e9d01f13",
        "title": "白纻歌舞四时词 冬",
        "author": "杨万里",
        "content": "祗愁穷腊雪作恶，不道雪天好行乐。\n玻瓈盏底回青春，蒲萄锦外舞玉尘。\n阳春一曲小垂手，劝君一杯千万寿。\n今年斛谷才八钱，明年切莫羡今年。",
        "dynasty": "宋",
        "collection_info": null
    },
    {
        "uuid": "c432e38260b344465abbee2f70661042",
        "title": "行路难五首  其一",
        "author": "杨万里",
        "content": "君不见河阳花，今如泥土昔如霞。\n君不见武昌柳，春作金丝秋作帚。\n人生马耳射东风，柳色桃花却长久。\n秦时东陵千户侯，华虫被体腰苍璆。\n汉初沛邑刀笔吏，折腰如磬头抢地。\n萧相厥初谒邵平，中廷百拜百不应。\n邵平后来谒萧相，故侯一拜一惆怅。\n万事反覆何所无，二子岂是大丈夫。\n穷通流坎皆偶尔，抟扶未必贤枪榆。\n华胥别是一天地，醉乡何曾有生死。\n侬欲与君归去来，千愁万恨付一杯。",
        "dynasty": "宋",
        "collection_info": null
    },
    {
        "uuid": "032fd1d0929f86363cda3c4bfa918514",
        "title": "行路难五首  其二",
        "author": "杨万里",
        "content": "老夫少时不信老，长笑老人恃年少。\n如今老矣不笑人，却被少年开口笑。\n少年何苦笑老人，老人旧日颜如春。\n兴来百盏山隤玉，醉后千篇笔有神。\n自古圣贤皆白骨，谁道今人不见古时月。\n孔子盗跖俱尘埃，杜陵老人今亦安在哉。",
        "dynasty": "宋",
        "collection_info": null
    },
    {
        "uuid": "8dd9f18a334ddcecfe449c94fbbdcfd3",
        "title": "行路难五首  其三",
        "author": "杨万里",
        "content": "黄金筑台赐白璧，车前八驺门列戟。\n彻侯万户秩万石，珠户玉房贮倾国。\n传呼一声万人开，将军相国天上来。\n不知道旁雍门子，已叹麋鹿登高台。\n雍门解遣孟尝泣，孟尝不泣渠何急。\n只知富贵如云浮，不知贫贱饥死寒死愁不愁。",
        "dynasty": "宋",
        "collection_info": null
    },
    {
        "uuid": "0ae2bf4d2dc238e321ed2f4a53c79f2d",
        "title": "行路难五首  其四",
        "author": "杨万里",
        "content": "长门陈阿娇，却要一生金屋贮娇饶。\n长信班婕妤，却要一生纨扇从玉车。\n妾心祗作专房地，别人亦有承恩意。\n妾心不肯着别人，君心还肯如妾心。\n春风秋月浑不管，花落花开空自怨。\n千秋万岁一笑休，月明空照古今愁。",
        "dynasty": "宋",
        "collection_info": null
    },
    {
        "uuid": "23c1e49554bbf4c3bc487a80f96419f3",
        "title": "行路难五首  其五",
        "author": "杨万里",
        "content": "造化小儿不耐闲，阿兄阿姊一似颠。\n两手双弄赤白丸，来来去去绕青天。\n赤丸才向西山没，白丸又向东山出。\n只销三万六千回，雪色少年成皱铁，铁色头鬚却成雪。\n双丸绕从地下復上天，少年一入地下更不还。\n日日喜欢能几许，况有烦恼无喜欢。\n莫言酒不到刘伶坟上土，刘伶在时一醉曾三年。\n明珠一百斛，更添百斛也只心不足。\n侯印十九枚，更添一倍也只眉不开。\n先生笑渠不行乐，莫教人笑先生错。",
        "dynasty": "宋",
        "collection_info": null
    },
    {
        "uuid": "7a7538e3eeea9afbb2717efe98de9a0f",
        "title": "寄题喻叔奇国博郎中园亭二十六咏 亦好园",
        "author": "杨万里",
        "content": "金谷惟堪贮俗尘，辋川今復得诗人。\n先生道是贫到骨，犹有山园斗大春。",
        "dynasty": "宋",
        "collection_info": null
    },
    {
        "uuid": "92df25a3e8b2ceefa44bbb989f98639b",
        "title": "寄题喻叔奇国博郎中园亭二十六咏 磬湖",
        "author": "杨万里",
        "content": "洞庭张乐起天风，玉磬吹来堕圃中。\n却被仙人镕作水，为君到底写秋空。",
        "dynasty": "宋",
        "collection_info": null
    },
    {
        "uuid": "116c4290e23b1147302b8b9f76e53e20",
        "title": "寄题喻叔奇国博郎中园亭二十六咏 钓矶",
        "author": "杨万里",
        "content": "乌龙滩下白云堆，上有狂奴旧钓台。\n一夕被君偷取去，至今犹带汉莓苔。",
        "dynasty": "宋",
        "collection_info": null
    },
    {
        "uuid": "af90fc62259bfd2e23baa79754ecc518",
        "title": "寄题喻叔奇国博郎中园亭二十六咏 芦苇林",
        "author": "杨万里",
        "content": "春有儿孙夏有朋，月中寒影雨中声。\n腊晴销尽一园雪，为底林间雪不晴。",
        "dynasty": "宋",
        "collection_info": null
    },
    {
        "uuid": "b1643cacbe76f145d60b713320a1cb13",
        "title": "寄题喻叔奇国博郎中园亭二十六咏 亦好亭",
        "author": "杨万里",
        "content": "亦好园中亦好亭，两重好处两重贫。\n客来莫道无供给，抹月批风当八珍。",
        "dynasty": "宋",
        "collection_info": null
    },
    {
        "uuid": "2ba4ee2051705e16f041eb895b55bb6b",
        "title": "寄题喻叔奇国博郎中园亭二十六咏 横枝",
        "author": "杨万里",
        "content": "冰为仙骨水为肌，意淡香幽祗自知。\n青女素娥非耐冷，一生耐冷是横枝。",
        "dynasty": "宋",
        "collection_info": null
    },
    {
        "uuid": "ced67d9d8861b9ab6e0fe0c5985ec61e",
        "title": "寄题喻叔奇国博郎中园亭二十六咏 清浅池",
        "author": "杨万里",
        "content": "横枝直下是清池，花映清池水映枝。\n知是君描和靖句，不知和靖寄君诗。",
        "dynasty": "宋",
        "collection_info": null
    },
    {
        "uuid": "b2eee57f179576b96e7bd338c217f109",
        "title": "寄题喻叔奇国博郎中园亭二十六咏 荼䕷洞",
        "author": "杨万里",
        "content": "旧绕新萦绿万蟠，架余篱剩復垂栏。\n先生醉帽堆香雪，知自荼䕷洞裏还。",
        "dynasty": "宋",
        "collection_info": null
    },
    {
        "uuid": "a2ce39b3b8530aaa1c1be293fe7462de",
        "title": "寄题喻叔奇国博郎中园亭二十六咏 小山",
        "author": "杨万里",
        "content": "涌岫跳峰尺许宽，坐看云雾起岩间。\n九疑荒远巫阳崄，未必真山胜假山。",
        "dynasty": "宋",
        "collection_info": null
    },
    {
        "uuid": "7f549946b9f9302b7bc1394033d7733a",
        "title": "寄题喻叔奇国博郎中园亭二十六咏 花屏",
        "author": "杨万里",
        "content": "锦障豪华笑騃童，松图冷淡恼山翁。\n玉山颓处谁扶着，花作屏风倚暖红。",
        "dynasty": "宋",
        "collection_info": null
    },
    {
        "uuid": "dfe7d137d3f7518c4a9941dc27c3892f",
        "title": "寄题喻叔奇国博郎中园亭二十六咏 紫君林",
        "author": "杨万里",
        "content": "青士从来一径幽，碧衫翠袖佩苍璆。\n何年笔战明光殿，夺得诗仙紫绮裘。",
        "dynasty": "宋",
        "collection_info": null
    },
    {
        "uuid": "a19a044b7ad015d0473834078f483cbd",
        "title": "寄题喻叔奇国博郎中园亭二十六咏 方池",
        "author": "杨万里",
        "content": "水精方局石桥仙，知是柯山几代孙。\n月借繁星作棋子，夜寒睹得一金盆。",
        "dynasty": "宋",
        "collection_info": null
    },
    {
        "uuid": "5de73a6d5a505ffeb5ef3695cb3547e1",
        "title": "寄题喻叔奇国博郎中园亭二十六咏 野桥",
        "author": "杨万里",
        "content": "亦好亭兼弄月亭，磬湖不许两通行。\n谁抛螮蝀湖光尾，便有先生拄杖声。",
        "dynasty": "宋",
        "collection_info": null
    },
    {
        "uuid": "15ac0c8502fd63f005b22a7b13a3f881",
        "title": "寄题喻叔奇国博郎中园亭二十六咏 菊径",
        "author": "杨万里",
        "content": "身在京师梦在乡，黄花又是一番黄。\n平生不解渊明语，菊却犹存径却荒。",
        "dynasty": "宋",
        "collection_info": null
    },
    {
        "uuid": "e0df4bccde35e1945fbd80d7dc476450",
        "title": "寄题喻叔奇国博郎中园亭二十六咏 药畦",
        "author": "杨万里",
        "content": "雨余想见药苗肥，薯蓣堪羹杞可齑。\n老贼何须投益智，先生只要买当归。",
        "dynasty": "宋",
        "collection_info": null
    },
    {
        "uuid": "120dd015763784803908019990eb3f13",
        "title": "寄题喻叔奇国博郎中园亭二十六咏 弄月亭",
        "author": "杨万里",
        "content": "碧天如水水如天，月入湖中璧样圜。\n却被先生来弄碎，一团成百百成千。",
        "dynasty": "宋",
        "collection_info": null
    },
    {
        "uuid": "6054df9f2a295279ef251ff36a4cf96e",
        "title": "寄题喻叔奇国博郎中园亭二十六咏 花屿",
        "author": "杨万里",
        "content": "桃李无言照水光，玻瓈盆底洗新粧。\n不须水上红云句，水上红云不解香。",
        "dynasty": "宋",
        "collection_info": null
    },
    {
        "uuid": "13ad0035d69755b365e7b05f7c31ac85",
        "title": "寄题喻叔奇国博郎中园亭二十六咏 柳堤",
        "author": "杨万里",
        "content": "柳下湖光浄一天，湖边垂柳起三眠。\n小蛮自倚腰支袅，照镜梳头晓月前。",
        "dynasty": "宋",
        "collection_info": null
    },
    {
        "uuid": "922ab64768810861cf2b404439b54ba6",
        "title": "寄题喻叔奇国博郎中园亭二十六咏 曲水",
        "author": "杨万里",
        "content": "名园曲水费工夫，玉甃琼磨滴水无。\n谁把流觞借诗老，天生九曲一冰渠。",
        "dynasty": "宋",
        "collection_info": null
    },
    {
        "uuid": "323fa6ef4aeb405a452d89f95f128fe0",
        "title": "寄题喻叔奇国博郎中园亭二十六咏 水帘",
        "author": "杨万里",
        "content": "秧畴水落荇渠尖，玉石当中碧一奁。\n石面平铺波面皱，千花织出水精帘。",
        "dynasty": "宋",
        "collection_info": null
    },
    {
        "uuid": "003c0a1ba40a3a5d11c5c50c78ede6a9",
        "title": "寄题喻叔奇国博郎中园亭二十六咏 水乐",
        "author": "杨万里",
        "content": "渠水来从林外泓，水知湖近各争鸣。\n何人月下携枯木，写取穿云落涧声。",
        "dynasty": "宋",
        "collection_info": null
    },
    {
        "uuid": "941fa9c4f525cc213dd9463b3344e40a",
        "title": "寄题喻叔奇国博郎中园亭二十六咏 竹岩",
        "author": "杨万里",
        "content": "石友拳然万仞姿，竹君啸处一川漪。\n更无二客随巾屦，谁见先生觅句时。",
        "dynasty": "宋",
        "collection_info": null
    },
    {
        "uuid": "c14f4e0617cf2d89486993b5c6157a60",
        "title": "寄题喻叔奇国博郎中园亭二十六咏 野塘",
        "author": "杨万里",
        "content": "雁下菰蒲报夕寒，鹭将荇藻作朝餐。\n野塘只许野人到，不要金张许史看。",
        "dynasty": "宋",
        "collection_info": null
    },
    {
        "uuid": "4e30625cf971609f82a91e5c5fcbd9ed",
        "title": "寄题喻叔奇国博郎中园亭二十六咏 爱山堂",
        "author": "杨万里",
        "content": "诗人性癖爱看山，晓坐堂中夕懒还。\n只对月山无限好，月山外面八双鬟。",
        "dynasty": "宋",
        "collection_info": null
    },
    {
        "uuid": "faa25c31c713b502b3629ddc34d6a2bd",
        "title": "寄题喻叔奇国博郎中园亭二十六咏 海棠坞",
        "author": "杨万里",
        "content": "细雨初怜湿翠裳，新晴特地试红粧。\n无人会得东风意，春色都将付海棠。",
        "dynasty": "宋",
        "collection_info": null
    },
    {
        "uuid": "f3f817d74f505bbd45e8e1dfe030e751",
        "title": "寄题喻叔奇国博郎中园亭二十六咏 月山",
        "author": "杨万里",
        "content": "昔人只解笑移山，未信移山不作难。\n一昨月山三里外，先生掇取近栏干。",
        "dynasty": "宋",
        "collection_info": null
    },
    {
        "uuid": "57d4d3ef04560b77d9ed6fd1a27951d4",
        "title": "题永新吴景苏主簿梯云楼",
        "author": "杨万里",
        "content": "谁道青云不可梯，君家楼阁与云齐。\n诤臣内相名垂日，谏草词头字印泥。\n我昔曾为禾水客，梦中犹忆义山西。\n仇香自有家声在，岂使鸾皇棘上栖。",
        "dynasty": "宋",
        "collection_info": null
    },
    {
        "uuid": "9a3faf69260983b1ab3582789ef1307b",
        "title": "题安城赵宽之慈顺堂",
        "author": "杨万里",
        "content": "天潢龙种与人殊，五凤仍传万卷书。\n象服在堂萱草暖，綵衣上寿棣华初。\n雪中密竹能抽笋，冰底寒江更跃鱼。\n赵氏弟兄俱玉树，艮斋文字即琼琚。",
        "dynasty": "宋",
        "collection_info": null
    },
    {
        "uuid": "2a8a36de48c35b29e413bfc345eed1f0",
        "title": "寄题曾子与竞秀亭",
        "author": "杨万里",
        "content": "老夫上下蓼花滩，每过君家辄繫船。\n尊酒灯前山入座，孤鸿月底水连天。\n暄凉书问二千里，场屋声名三十年。\n竞秀主人文似豹，不应雾隠万峰边。",
        "dynasty": "宋",
        "collection_info": null
    },
    {
        "uuid": "53c6dd0c7209dd3ad16ccc477e381414",
        "title": "送朝士使虏",
        "author": "杨万里",
        "content": "又见皇华赋北征，谪仙俊气似秋鹰。\n诗成紫塞三更月，马渡黄河十丈冰。\n赵北燕南有人否，禽胡归汉竟谁曾。\n天家社稷英灵在，佳气时时起五陵。",
        "dynasty": "宋",
        "collection_info": null
    },
    {
        "uuid": "52025cec127febdec3c0babf71d5434f",
        "title": "冬至称贺紫宸殿及德寿宫",
        "author": "杨万里",
        "content": "宫烛奔忙下玉除，晨曦拂掠丽储胥。\n东西班动云开合，警跸声来电卷舒。\n隆准衣裳红一点，御香烟雾碧千庐。\n勋华二圣天齐寿，亚岁年年贺帝居。",
        "dynasty": "宋",
        "collection_info": null
    },
    {
        "uuid": "b2884f5e5d9ccc946ed9e843ae82f452",
        "title": "冬至后贺皇太子及平阳郡王",
        "author": "杨万里",
        "content": "长乐钟声搅梦惊，建章星影照人行。\n千官灯语听残点，一夜霜寒在五更。\n金钥玉𥫽开北阙，银鞍丝控谒东明。\n青宫朱邸环天极，五色祥云覆帝城。",
        "dynasty": "宋",
        "collection_info": null
    },
    {
        "uuid": "cfeb614c236a4e55efe3f86f13db8b44",
        "title": "跋张功父通判直阁所惠约斋诗乙藁",
        "author": "杨万里",
        "content": "句裏勤分似，灯前得细尝。\n孤芳后山种，一瓣放翁香。\n苦处霜争涩，臞来鹤校强。\n不应穷活计，公子也忙忙。",
        "dynasty": "宋",
        "collection_info": null
    },
    {
        "uuid": "0d42c1599f6443ac1d1e5e674eeaf54e",
        "title": "张功父旧字时可慕郭功父故易之求予书其意再赠五字",
        "author": "杨万里",
        "content": "冰雪相投处，风期一笑间。\n只今张桂隠，绝慕郭青山。\n功父双何远，相如了不关。\n鸟飞暮天碧，此句急追还。",
        "dynasty": "宋",
        "collection_info": null
    },
    {
        "uuid": "82108155624700aa6527ee0ab3db8815",
        "title": "走笔和张功父玉照堂十绝句  其一",
        "author": "杨万里",
        "content": "健青新走一梢长，外日东风引得狂。\n定自今番春色裏，新枝别样占年光。",
        "dynasty": "宋",
        "collection_info": null
    },
    {
        "uuid": "ca06665bec97a282ae087fb0b3ba87ac",
        "title": "走笔和张功父玉照堂十绝句  其二",
        "author": "杨万里",
        "content": "年年春信遣人疑，赚出诗人枉觅诗。\n着意探梅偏不发，月斜偶见一横枝。",
        "dynasty": "宋",
        "collection_info": null
    },
    {
        "uuid": "1eaee4fc70d54c4609d1478046cedfc8",
        "title": "走笔和张功父玉照堂十绝句  其三",
        "author": "杨万里",
        "content": "騃女痴儿总爱梅，道人衲子亦争栽。\n何如雪后琼瑶迹，印记诗人独自来。",
        "dynasty": "宋",
        "collection_info": null
    },
    {
        "uuid": "a10deee3dba673afa36a70eea3a94342",
        "title": "走笔和张功父玉照堂十绝句  其四",
        "author": "杨万里",
        "content": "梅诗脱口已流传，要趁梅前更雪前。\n唤醒诚斋山裏梦，落英如雪枕砖眠。",
        "dynasty": "宋",
        "collection_info": null
    },
    {
        "uuid": "f4f49a3a39461f1c881d0d62eb8c6aad",
        "title": "走笔和张功父玉照堂十绝句  其五",
        "author": "杨万里",
        "content": "红红紫紫尽纭纭，韵处终输庾岭君。\n未说玉花冰雪骨，新阴先绿半春云。",
        "dynasty": "宋",
        "collection_info": null
    },
    {
        "uuid": "1975e3ae179c52f53545dee7878908d6",
        "title": "走笔和张功父玉照堂十绝句  其六",
        "author": "杨万里",
        "content": "常年十月未花开，雪片今年九月回。\n便有早梅随早雪，一枝笑看万花摧。",
        "dynasty": "宋",
        "collection_info": null
    },
    {
        "uuid": "825ed7a17cce095caf07c63e0cf542c8",
        "title": "走笔和张功父玉照堂十绝句  其七",
        "author": "杨万里",
        "content": "今岁略无霜报寒，忽然一夜雪漫漫。\n雪花要作梅花地，十月早梅和雪看。",
        "dynasty": "宋",
        "collection_info": null
    },
    {
        "uuid": "db775b35797cda74164ce4b9b8ce3be7",
        "title": "走笔和张功父玉照堂十绝句  其八",
        "author": "杨万里",
        "content": "老见千花眼便昏，忆梅长为赋招魂。\n只今身住西湖上，不羡淮南岭上村。",
        "dynasty": "宋",
        "collection_info": null
    },
    {
        "uuid": "37448964c10cad0c25f8b03eb49389ef",
        "title": "走笔和张功父玉照堂十绝句  其九",
        "author": "杨万里",
        "content": "玉照堂中瀹早茶，下临溪水织纹纱。\n十诗小试春风手，催发溪梅两岸花。",
        "dynasty": "宋",
        "collection_info": null
    },
    {
        "uuid": "6ea28741d0b874844afd67d13252b610",
        "title": "走笔和张功父玉照堂十绝句  其一○",
        "author": "杨万里",
        "content": "老懒狂吟不要工，爱君七字晋唐风。\n更烦传语梅花道，火急齐开小至中。",
        "dynasty": "宋",
        "collection_info": null
    },
    {
        "uuid": "a6feb41311f00a9b26b43ee39257cdc7",
        "title": "晓经八盘岭赴东宫讲堂",
        "author": "杨万里",
        "content": "至前至后恰多晴，山北山南间一登。\n瘦石经霜干脱藓，细泉滴涧旋成冰。\n海波贯日红千丈，江雾萦楼玉万层。\n资善堂前得春早，宫梅一朶掠觚棱。",
        "dynasty": "宋",
        "collection_info": null
    },
    {
        "uuid": "2212cec45296a17466feafc7f25f458a",
        "title": "出北关门送李舍人使虏",
        "author": "杨万里",
        "content": "同寮缓辔出承华，又送双星水北涯。\n霜外汀洲芦叶晓，雪余园圃竹梢斜。\n只惊睡起犹残月，不觉归时已落霞。\n白首鸳行徒索米，故山今日政梅花。",
        "dynasty": "宋",
        "collection_info": null
    },
    {
        "uuid": "f8f2a4143a6d1ff9b13d49b7e5296bf7",
        "title": "赴文德殿听麻仍拜表",
        "author": "杨万里",
        "content": "苍龙观阙启槐宸，白玉阶除振鹭羣。\n仗外诸峰献松雪，霜前一雁度宫云。\n舍人就日宣麻制，丞相瞻天进表文。\n夙退自欣还自笑，素餐便当策殊勋。",
        "dynasty": "宋",
        "collection_info": null
    },
    {
        "uuid": "d6f7a1c1dd98aed6b2b5b7a53fb8fa13",
        "title": "跋尤延之山水两轴二首  其一",
        "author": "杨万里",
        "content": "水际芦青荷叶黄，霜前木落蓼花香。\n渔舟去尽天将夕，雪色飞来鹭一行。",
        "dynasty": "宋",
        "collection_info": null
    },
    {
        "uuid": "6ee47d65d88dcf7ab6abba817a67abec",
        "title": "跋尤延之山水两轴二首  其二",
        "author": "杨万里",
        "content": "水漱琼沙冰已凘，野鳬半起半犹迟。\n千竿修竹一江碧，只欠梅花三两枝。",
        "dynasty": "宋",
        "collection_info": null
    },
    {
        "uuid": "6b76336937312c66cfd97c9270066c58",
        "title": "紫宸殿拜表贺雪二首  其一",
        "author": "杨万里",
        "content": "怪来腊日起春风，一夜琼花发禁中。\n大地山河银色界，九重楼观水精宫。\n紫宸廊迥寒无价，文石庭干扫不融。\n又喜来年书大有，谁知圣主是天公。",
        "dynasty": "宋",
        "collection_info": null
    },
    {
        "uuid": "6f4744b797707b213791a3df2b53ff6e",
        "title": "紫宸殿拜表贺雪二首  其二",
        "author": "杨万里",
        "content": "稍缓鸣靴不住催，一声再拜忽如雷。\n封章进了仪曹退，文武班齐上相来。\n白髮两年陪贺雪，紫衣数辈小传杯。\n赐休退食端何恨，未到西湖探早梅。",
        "dynasty": "宋",
        "collection_info": null
    },
    {
        "uuid": "8f2eaf1f8ee038641a73b4508b341da5",
        "title": "衝雪送陆子静",
        "author": "杨万里",
        "content": "猛落还中歇，疎飞忽骤繁。\n平欺芦屋脊，偏护竹篱根。\n对面看童子，低头印手痕。\n销魂送行客，行客更销魂。",
        "dynasty": "宋",
        "collection_info": null
    },
    {
        "uuid": "8175551664b5b9a99c1e940cac27e2df",
        "title": "雪中送客过清水闸二首  其一",
        "author": "杨万里",
        "content": "雪中出去雪中回，深闭窗櫺偶一开。\n墙裏人家扫檐瓦，玉尘打入轿窗来。",
        "dynasty": "宋",
        "collection_info": null
    },
    {
        "uuid": "97c95aad94c5fb584a3e51fc3a335012",
        "title": "雪中送客过清水闸二首  其二",
        "author": "杨万里",
        "content": "肩舆九步十倾欹，下有冰河不敢窥。\n冰上水禽行似箭，忽逢缺处得鱼儿。",
        "dynasty": "宋",
        "collection_info": null
    },
    {
        "uuid": "5e8ad98e1be9f917991d48bc294065ee",
        "title": "和皇太子梅诗二首  其一",
        "author": "杨万里",
        "content": "清赏堂前隔俗尘，南枝得雪晓争新。\n独将却月凌风影，搀献储皇第一春。",
        "dynasty": "宋",
        "collection_info": null
    },
    {
        "uuid": "5edd44bd85d729f8851b0a72e0883212",
        "title": "和皇太子梅诗二首  其二",
        "author": "杨万里",
        "content": "梅仙踏雪步生尘，储后梅诗雪共新。\n玉句金章云锦字，问天觅得隔年春。",
        "dynasty": "宋",
        "collection_info": null
    },
    {
        "uuid": "d64d043a986b0641b03704a3627b19d5",
        "title": "和吴监丞景雪中湖上访梅四首  其一",
        "author": "杨万里",
        "content": "朔风敢傍贵人严，约束天花莫入檐。\n药玉船宽初潋潋，销金帐暖政厌厌。",
        "dynasty": "宋",
        "collection_info": null
    },
    {
        "uuid": "9046f90f71d62aaa60d8bac41d129d97",
        "title": "和吴监丞景雪中湖上访梅四首  其二",
        "author": "杨万里",
        "content": "七字全胜五字城，清于庾信及钟嵘。\n君诗妙绝端何似，不似梅花似么生。",
        "dynasty": "宋",
        "collection_info": null
    },
    {
        "uuid": "d0e407f4b6db4ee635fd782944b29ec0",
        "title": "和吴监丞景雪中湖上访梅四首  其三",
        "author": "杨万里",
        "content": "雪与梅花两逼真，不知谁好復谁新。\n无端更入吴融手，剪取西湖半段春。",
        "dynasty": "宋",
        "collection_info": null
    },
    {
        "uuid": "b19d257a00c9047c49b80d2fdf3a56ea",
        "title": "和吴监丞景雪中湖上访梅四首  其四",
        "author": "杨万里",
        "content": "闻君踏雪访梅花，不怕苏堤十里赊。\n老子怯寒那敢出，地炉榾柮是生涯。",
        "dynasty": "宋",
        "collection_info": null
    },
    {
        "uuid": "bb9f4df8ea6b5e78a784186518519859",
        "title": "早谒景灵宫",
        "author": "杨万里",
        "content": "夜雪犹飘天目峰，晓晴先暖太清宫。\n云翻孔雀金花碧，日射鸳鸯玉瓦红。\n百辟焚香官柳影，一鸦飞立殿檐东。\n仰瞻九圣联龙衮，万岁千秋对昊穹。",
        "dynasty": "宋",
        "collection_info": null
    },
    {
        "uuid": "ae97ec115d5c37ca5d9b6fecdd0fdc4e",
        "title": "送吴监丞季行知简州",
        "author": "杨万里",
        "content": "勋烈涪阳异姓王，手扶西极汉天长。\n有孙文武千人杰，透纸风骚万字香。\n小涉移中公事笔，又怀剑外史君章。\n同朝多日相从少，不唱阳关也断肠。",
        "dynasty": "宋",
        "collection_info": null
    },
    {
        "uuid": "40f47a91cf081f14f72cc7c6ab67e2a3",
        "title": "送陆子静删定宫使",
        "author": "杨万里",
        "content": "朝路江西不十人，又看一箇奉仙真。\n可怜议论长倾坐，不管声名解误身。\n苦忆去年郊祀日，与渠并辔笑谈春。\n何时相趁沧洲去，雪笠风蓑钓白苹。",
        "dynasty": "宋",
        "collection_info": null
    },
    {
        "uuid": "edd4e06252d92ef03e4dc2d7853a9900",
        "title": "雪晴二首  其一",
        "author": "杨万里",
        "content": "仙人翦水作花飞，忽化琼瑶已大奇。\n復把琼瑶化成水，滴来平地总琉璃。",
        "dynasty": "宋",
        "collection_info": null
    },
    {
        "uuid": "6ed430737a4ae251e8506fc851ee5acf",
        "title": "雪晴二首  其二",
        "author": "杨万里",
        "content": "晴光雪色忽相逢，雨滴空阶日影中。\n珍重北檐殊韵胜，苛留残玉不教融。",
        "dynasty": "宋",
        "collection_info": null
    },
    {
        "uuid": "f5d66def8f74a9762878252d568008c0",
        "title": "和皇太子瑞雪二首  其一",
        "author": "杨万里",
        "content": "白玉花开碧玉天，萦楼绕殿舞翩然。\n储皇善颂天皇德，瑞应金穰万万年。",
        "dynasty": "宋",
        "collection_info": null
    },
    {
        "uuid": "cff36cbefc6aec53f638f24551e6fc4e",
        "title": "和皇太子瑞雪二首  其二",
        "author": "杨万里",
        "content": "揉云挼雾碎成尘，落不曾休酉达辰。\n鹤禁镂冰成七字，野人拜赐敢辞频。",
        "dynasty": "宋",
        "collection_info": null
    },
    {
        "uuid": "32c0aeb0a8471c177b12564d8c9c6ef7",
        "title": "雪后晓过八盘岭诣东宫谢受左司告二首  其一",
        "author": "杨万里",
        "content": "扶桑梢上上朝暾，起早行迟却载奔。\n玉作宫城三万雉，呼僮换马入金门。",
        "dynasty": "宋",
        "collection_info": null
    },
    {
        "uuid": "62d8a4fef0ad598d586a384c40e698a9",
        "title": "雪后晓过八盘岭诣东宫谢受左司告二首  其二",
        "author": "杨万里",
        "content": "玉京世界大千中，银屋楼台一万重。\n好上宝莲山上望，南高峰照北高峰。",
        "dynasty": "宋",
        "collection_info": null
    },
    {
        "uuid": "e98785a3cda597d4859523f5f70f7a5a",
        "title": "晴后再雪四首  其一",
        "author": "杨万里",
        "content": "幸自晴光雪半开，谁将泥脚涴琼瑰。\n水仙上诉姮娥泣，再遣天花散一回。",
        "dynasty": "宋",
        "collection_info": null
    },
    {
        "uuid": "964f670f5c2f2fea661600798cd2ceca",
        "title": "晴后再雪四首  其二",
        "author": "杨万里",
        "content": "滕家仙子六琼娘，煮露为酥不剩浆。\n滴作玉虫千万隻，一时飞满白云乡。",
        "dynasty": "宋",
        "collection_info": null
    },
    {
        "uuid": "b7e0ae965869019e64dd1e3c43d59eec",
        "title": "晴后再雪四首  其三",
        "author": "杨万里",
        "content": "天上琼楼万玉妃，月宫学舞试云衣。\n霓裳未彻天风起，脑子花钿星散飞。",
        "dynasty": "宋",
        "collection_info": null
    },
    {
        "uuid": "ab6415387ef3bfbb552ea95efbbf271c",
        "title": "晴后再雪四首  其四",
        "author": "杨万里",
        "content": "八盘岭上雪偏清，万斛琼尘作一倾。\n空裏仰看都不见，碧山映得却分明。",
        "dynasty": "宋",
        "collection_info": null
    },
    {
        "uuid": "aae9f05cf2bedc8b7062f5fa433579b2",
        "title": "读子房传",
        "author": "杨万里",
        "content": "笑赌干坤看两龙，淮阴目动即雌雄。\n兴王大计无寻处，却在先生一蹑中。",
        "dynasty": "宋",
        "collection_info": null
    },
    {
        "uuid": "58ba803f04eebe04bf84380d84e48678",
        "title": "雪中讲堂赐酒二首  其一",
        "author": "杨万里",
        "content": "玉果金柈码碯觞，春坊传令赐云浆。\n雪中上马浑如梦，一片飞来醉面凉。",
        "dynasty": "宋",
        "collection_info": null
    },
    {
        "uuid": "f0a41a590dee57dfc6182de948b746a2",
        "title": "雪中讲堂赐酒二首  其二",
        "author": "杨万里",
        "content": "袖手垂鞭出帝闉，万花栏马舞新春。\n是时也有青油伞，天上归来雪满身。",
        "dynasty": "宋",
        "collection_info": null
    },
    {
        "uuid": "e7fa8d4510b7b05cb662e06fe89637d7",
        "title": "立春后一日和张功父园梅未花之韵",
        "author": "杨万里",
        "content": "前夕三更月落时，东风已动万花知。\n江梅端合先交割，春色如何未探支。\n只欠梁溪冰柱句，追还和靖暗香诗。\n张家剩有葱根指，不把琼酥滴一枝。",
        "dynasty": "宋",
        "collection_info": null
    },
    {
        "uuid": "facb19ec2f2481dc3813f1ddf2ff7065",
        "title": "白头吟二首  其一",
        "author": "杨万里",
        "content": "文君自制白头吟，怨思来时海未深。\n怨杀相如偿底事，初头苦信一张琴。",
        "dynasty": "宋",
        "collection_info": null
    },
    {
        "uuid": "0161992864566899b10e30f3e2aded7f",
        "title": "白头吟二首  其二",
        "author": "杨万里",
        "content": "除却共姜是女师，柏舟便到白头辞。\n劝渠莫怨终难劝，不道前夫怨阿谁。",
        "dynasty": "宋",
        "collection_info": null
    },
    {
        "uuid": "7ffb706c9ad0399d89a74045066c2fd7",
        "title": "丁未元日大庆殿拜表贺正",
        "author": "杨万里",
        "content": "献岁朝未央，新霁快明发。\n晨曦耿五色，宿霭欻四彻。\n洗清万沟瓦，销尽一月雪。\n素光从何来，晶荧落寒笏。\n回瞻背阴处，犹藏半檐白。\n夜来有微霜，雪上辨不得。\n时于翠幕顶，拂掠见琼屑。\n还将黄金日，正射白银阙。\n忽然捲班出，红绿乱眼襭。\n归来饮屠酥，笑向儿女说。",
        "dynasty": "宋",
        "collection_info": null
    },
    {
        "uuid": "e208284db14f68649179f72efe32df05",
        "title": "元日癸卯占云大熟",
        "author": "杨万里",
        "content": "造物今年印，司花昨夜交。\n雪留芦荻脚，日到瑞香梢。\n白叟占嘉应，青精看满抄。\n游丝也驩喜，不住舞蟏蛸。",
        "dynasty": "宋",
        "collection_info": null
    },
    {
        "uuid": "5bfbbb4163db6de379e1d10a0ace3592",
        "title": "送赵民则少监提举二首  其一",
        "author": "杨万里",
        "content": "汉庭近日少宗盟，博选宗英副匠卿。\n高帝子孙谁宿德，翰林风月得先生。\n又持一节湖南去，政是三湘雁北征。\n但使远民蒙福了，早归词禁赋新鶑。",
        "dynasty": "宋",
        "collection_info": null
    },
    {
        "uuid": "d20ff747c88270943bb9ffa2797f5f9a",
        "title": "送赵民则少监提举二首  其二",
        "author": "杨万里",
        "content": "座主门生四十年，江湖契阔几风烟。\n同朝再接鸳行裏，握手相看鹤髮前。\n误喜论诗追旧事，不知呼酒是离筵。\n老怀只作还山梦，输与先生早着鞭。",
        "dynasty": "宋",
        "collection_info": null
    },
    {
        "uuid": "cb13866e87decc7ca0844acfdd4aa76a",
        "title": "双峰定水璘老送木犀香五首  其一",
        "author": "杨万里",
        "content": "春得鄞江信，香从定水来。\n今年有奇事，正月木犀开。",
        "dynasty": "宋",
        "collection_info": null
    },
    {
        "uuid": "a90039dc1595faf00bed4cd9aa3d5268",
        "title": "双峰定水璘老送木犀香五首  其二",
        "author": "杨万里",
        "content": "万杵黄金屑，九烝碧梧骨。\n诗老坐雪窗，天香来月窟。",
        "dynasty": "宋",
        "collection_info": null
    },
    {
        "uuid": "a70eccbbed4260da6707486695d10b24",
        "title": "双峰定水璘老送木犀香五首  其三",
        "author": "杨万里",
        "content": "山童不解事，着火太酷烈。\n要输不尽香，急唤薄银叶。",
        "dynasty": "宋",
        "collection_info": null
    },
    {
        "uuid": "ff11ba55457f3d14f613983e28a63d34",
        "title": "双峰定水璘老送木犀香五首  其四",
        "author": "杨万里",
        "content": "传语双峰老，汝师是如来。\n如何一瓣香，却为杨诚斋。",
        "dynasty": "宋",
        "collection_info": null
    },
    {
        "uuid": "9746ee3e8225833d943a9540bbf379d8",
        "title": "双峰定水璘老送木犀香五首  其五",
        "author": "杨万里",
        "content": "谁言定水禅，入定似枯木。\n飞入广寒宫，收得香万斛。",
        "dynasty": "宋",
        "collection_info": null
    },
    {
        "uuid": "ebec7084e56ccc68b12754ac9c8dac5a",
        "title": "人日出游湖上十首  其一",
        "author": "杨万里",
        "content": "放闸冷泉亭，抽动一天碧。\n平地跳雪山，晴空下霹雳。",
        "dynasty": "宋",
        "collection_info": null
    },
    {
        "uuid": "d3a1d4397083fcb8d99b09d9bfdeffae",
        "title": "人日出游湖上十首  其二",
        "author": "杨万里",
        "content": "去时数点雨，归时数片雪。\n雨雪两不多，山路双清绝。",
        "dynasty": "宋",
        "collection_info": null
    },
    {
        "uuid": "77bcc3423f6b7227c3f5c2a48e8b15a1",
        "title": "人日出游湖上十首  其三",
        "author": "杨万里",
        "content": "旧腊缘多雪，新年未有梅。\n殷勤下天竺，隔水两株开。",
        "dynasty": "宋",
        "collection_info": null
    },
    {
        "uuid": "b548347e5bd00aed886cabd55eb9f4b3",
        "title": "人日出游湖上十首  其四",
        "author": "杨万里",
        "content": "肩舆岂不稳，万象非我有。\n呼童换马来，湖山落吾手。",
        "dynasty": "宋",
        "collection_info": null
    },
    {
        "uuid": "dcc9aeb8bcca466dc543ff5951dd1bc0",
        "title": "人日出游湖上十首  其五",
        "author": "杨万里",
        "content": "树隠重重竹，溪穿曲曲峰。\n林深那有寺，烟远忽闻钟。",
        "dynasty": "宋",
        "collection_info": null
    },
    {
        "uuid": "d37962b87f142c76b6e7b582402937be",
        "title": "人日出游湖上十首  其六",
        "author": "杨万里",
        "content": "城中雪一尺，山中雪一丈。\n地上都已消，却在松梢上。",
        "dynasty": "宋",
        "collection_info": null
    },
    {
        "uuid": "2ce4aec43e76fdfba97b264e83cdf971",
        "title": "人日出游湖上十首  其七",
        "author": "杨万里",
        "content": "去岁游春屐，苔痕故可寻。\n人家随岸远，塔影落湖深。",
        "dynasty": "宋",
        "collection_info": null
    },
    {
        "uuid": "36a9a89fd29906238d15c6e799dd7421",
        "title": "人日出游湖上十首  其八",
        "author": "杨万里",
        "content": "客爱清殊绝，僧愁冻不胜。\n可怜兜率寺，斋供一湖冰。",
        "dynasty": "宋",
        "collection_info": null
    },
    {
        "uuid": "8cf7d71398a74bfa5bc907a0e6c49bcd",
        "title": "人日出游湖上十首  其九",
        "author": "杨万里",
        "content": "上竺雪来时，四山都作冻。\n团团玉屏风，围绕浑无缝。",
        "dynasty": "宋",
        "collection_info": null
    },
    {
        "uuid": "713c01bc1e23363ed063353ce135b41d",
        "title": "人日出游湖上十首  其一○",
        "author": "杨万里",
        "content": "此行殊匆匆，天色不肯借。\n更待海棠晴，满意孤山下。",
        "dynasty": "宋",
        "collection_info": null
    },
    {
        "uuid": "3ee6173ab06472e6928646e3916e15ac",
        "title": "瑞香花新开五首  其一",
        "author": "杨万里",
        "content": "外着明霞绮，中裁淡玉纱。\n森森千万笋，旋旋两三花。\n小霁迎风喜，轻寒索幕遮。\n香中真上瑞，兰麝敢名家。",
        "dynasty": "宋",
        "collection_info": null
    },
    {
        "uuid": "02cbfe7d79e35369cca913ea3649e179",
        "title": "瑞香花新开五首  其二",
        "author": "杨万里",
        "content": "老子观书倦，昏然睡思来。\n梦中谁唤醒，窗外瑞香开。\n只道花头细，能追国艷回。\n殷勤伴幽独，渠与一瓶梅。",
        "dynasty": "宋",
        "collection_info": null
    },
    {
        "uuid": "9dcc86b5a652caab279ae4e15cda7865",
        "title": "瑞香花新开五首  其三",
        "author": "杨万里",
        "content": "短短熏笼小，团团锦帊围。\n浮阳烘酒思，沈水着人衣。\n抹利通家远，楠花具体微。\n春愁浑瘦尽，别有瘦中肥。",
        "dynasty": "宋",
        "collection_info": null
    },
    {
        "uuid": "5bbf63e1526a11d68f456bae591117ea",
        "title": "瑞香花新开五首  其四",
        "author": "杨万里",
        "content": "雪裏移苍斛，梢头点翠芒。\n只销三日暖，便坼数花房。\n紫袖染难透，琼肤晒转香。\n小留供鼻观，开去未须忙。",
        "dynasty": "宋",
        "collection_info": null
    },
    {
        "uuid": "770af295defbef66d353cecc8a2248a5",
        "title": "瑞香花新开五首  其五",
        "author": "杨万里",
        "content": "馨德潜丘壑，春风是往还。\n新从众香国，移种洞庭山。\n孤韵真无对，千花夐莫攀。\n骚经吾欲续，谱入芷蘅间。",
        "dynasty": "宋",
        "collection_info": null
    },
    {
        "uuid": "3e61cbdaecbf7ef1a4ab63754618e137",
        "title": "谢李元德郎中饷家酿二首  其一",
        "author": "杨万里",
        "content": "长史衔杯太白醺，诙词笑杀古来人。\n至今太白一船酒，不饮还将饮子云。",
        "dynasty": "宋",
        "collection_info": null
    },
    {
        "uuid": "520e8645f63e09225a66099ecdbda60e",
        "title": "谢李元德郎中饷家酿二首  其二",
        "author": "杨万里",
        "content": "惠山山下玉泉香，酿作鹅儿一拂黄。\n吏部只知防姓毕，不知吏部有它杨。",
        "dynasty": "宋",
        "collection_info": null
    },
    {
        "uuid": "bb6189212ea30df51301927b8000f06d",
        "title": "初出贡院买山寒毬花数枝",
        "author": "杨万里",
        "content": "寒毬着意殿余芳，小底来禽大海棠。\n初喜艷红明莟子，忽看淡白散花房。\n风光不到棘围裏，春色也寻茅舍旁。\n便有蜜蜂三两辈，喙长三尺绕枝忙。",
        "dynasty": "宋",
        "collection_info": null
    },
    {
        "uuid": "23abf0b5a86cb03febf248e8fff021ff",
        "title": "紫牡丹二首  其一",
        "author": "杨万里",
        "content": "万花不分不春妍，至竟专春是牡丹。\n紫锦香囊金屑暖，翠罗舞袖掌文寒。\n恨无国色天香句，借与风条日萼看。\n家有洛阳一千朶，三年归梦绕栏干。",
        "dynasty": "宋",
        "collection_info": null
    },
    {
        "uuid": "7d680e318534bddd7a67c5152562f84d",
        "title": "紫牡丹二首  其二",
        "author": "杨万里",
        "content": "岁岁东风二月时，司花辛苦染晴枝。\n夜输百斛蔷薇水，晓洗千层玉雪肌。\n寒食清明空过了，姚黄魏紫不曾知。\n春愁蹙得眉头破，何处如今更有诗。",
        "dynasty": "宋",
        "collection_info": null
    },
    {
        "uuid": "3e24cf9d96ae72eeb8a905fb1078650c",
        "title": "上巳同沈虞卿尤延之王顺伯林景思游湖上得十绝句呈同社  其一",
        "author": "杨万里",
        "content": "鹄袍林裏过芳辰，闻道春来不识春。\n及至识春春已老，于中更老是诗人。",
        "dynasty": "宋",
        "collection_info": null
    },
    {
        "uuid": "923d88f103229d558e6e53e9ce673e6e",
        "title": "上巳同沈虞卿尤延之王顺伯林景思游湖上得十绝句呈同社  其二",
        "author": "杨万里",
        "content": "总宜亭子小如拳，着得西湖不见痕。\n湖上轩窗无不好，何须抵死拣名园。",
        "dynasty": "宋",
        "collection_info": null
    },
    {
        "uuid": "1c090c5c5dde9e95b0df8a9c7ee9dd5f",
        "title": "上巳同沈虞卿尤延之王顺伯林景思游湖上得十绝句呈同社  其三",
        "author": "杨万里",
        "content": "孤山山后北山前，十里长堤隔两边。\n一行垂杨绿无缝，石桥通处过春船。",
        "dynasty": "宋",
        "collection_info": null
    }
]