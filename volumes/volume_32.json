[
    {
        "title": "寄贺李修孺移利宪",
        "author": "冯山",
        "content": "纔出关来又入关，欲閒天意未教閒。\n一生孤直知心处，三度交承隔政间。\n食蔗羡君方有味，过屠怜我尚何颜。\n功名不是蹉跎物，犹惜清时共仰攀。",
        "dynasty": "宋",
        "collection_info": null
    },
    {
        "title": "牟仲甫作鸡终有意趣为予写斗鸡矜骄自得犹有余勇因以绝句题其画云",
        "author": "冯山",
        "content": "忘身为利得忘形，弃弹庄生只自惊。\n嗟汝虚憍气方盛，何时全得似无情。",
        "dynasty": "宋",
        "collection_info": null
    },
    {
        "title": "寄利宪张充宗司勋",
        "author": "冯山",
        "content": "曾言英馆愿重寻，犹记当时恋别心。\n千里江山劳客思，一年风物又春深。\n梦中花发人将老，关外愁生酒不禁。\n引领使台归未得，且疏怀抱寄知音。",
        "dynasty": "宋",
        "collection_info": null
    },
    {
        "title": "木门早行",
        "author": "冯山",
        "content": "白虎前峰数尺高，露华萧飒满征袍。\n只知眼底簿书静，岂意山中车马劳。\n石夹雨余重按辔，草间风动几横刀。\n通途闻说无多地，踊跃身轻意气豪。",
        "dynasty": "宋",
        "collection_info": null
    },
    {
        "title": "送赵悦道叅政大资知越州二首  其一",
        "author": "冯山",
        "content": "乖崖威重兼之恕，正献纯风重以和。\n高世清名公取尽，经邦余事蜀霑多。\n二江遗爱流长在，双剑铭功壁屡磨。\n闻向蓬莱指归路，其如朝野具瞻何。",
        "dynasty": "宋",
        "collection_info": null
    },
    {
        "title": "送赵悦道叅政大资知越州二首  其二",
        "author": "冯山",
        "content": "徒御纷纷拥剑关，蜀人感泣送公还。\n欲知千里讴歌意，半在百篇文字间。\n风霰道途方过阙，烟霞旌旆更寻山。\n重金不负扁舟约，贺老鑑湖春水閒。",
        "dynasty": "宋",
        "collection_info": null
    },
    {
        "title": "和鲜于子骏游沙溪洞",
        "author": "冯山",
        "content": "放辔深穷物外天，少偿游恨十余年。\n诸仙羽化曾由此，千载岩居尚宛然。\n门转青溪空水石，室存丹竈养云烟。\n冰骸坐久虽清澈，独有区中世俗缘。",
        "dynasty": "宋",
        "collection_info": null
    },
    {
        "title": "兴州坐卧二仙",
        "author": "冯山",
        "content": "莫逆真心际混茫，岂将生死系存亡。\n已骖云雾朝丹阙，犹蜕衣冠寄异乡。\n姓氏不传灵秘録，精神长在发圆光。\n洪肩丘袂攀无及，分向尘中到老忙。",
        "dynasty": "宋",
        "collection_info": null
    },
    {
        "title": "寄子骏郎中",
        "author": "冯山",
        "content": "迭迭巴山走使轺，不辞岩险奉寛条。\n频来马足行应惯，重见民情喜自谣。\n雨过寒林微带雪，风生幽谷静闻樵。\n清奇定入骚吟笔，乞取邮筒寄下僚。",
        "dynasty": "宋",
        "collection_info": null
    },
    {
        "title": "送李杞省句赴阙",
        "author": "冯山",
        "content": "使轺西走奉军期，万货泉流向武威。\n纔伴江声关外去，又随秋色日边归。\n千寻蜀岭供吟藁，一道秦川照锦衣。\n莫叹奔驰伤浩气，出羣鸿雁已高飞。",
        "dynasty": "宋",
        "collection_info": null
    },
    {
        "title": "和子骏郎中登高",
        "author": "冯山",
        "content": "曾对炎蒸忆静便，偶逢佳节思超然。\n相将绝顶孤高处，剩看清秋几许天。\n虽欠笙簧留席上，犹胜风雨傍篱边。\n好看菊蕊殷勤别，旦暮除书落枕前。",
        "dynasty": "宋",
        "collection_info": null
    },
    {
        "title": "和子骏郎中文台",
        "author": "冯山",
        "content": "地接松扶绝塞边，星居人户种畬田。\n语音高亢关中俗，风物萧疏剑外天。\n一失覊縻生堡障，十分流运费刀泉。\n闾阎谩作封侯计，几辈伻图到上前。",
        "dynasty": "宋",
        "collection_info": null
    },
    {
        "title": "和山路梅花",
        "author": "冯山",
        "content": "传闻山下数枝梅，不免车帷暂一开。\n试向林梢亲手折，早知春意逼人来。\n何方归路参差见，更託严风次第催。\n莫作寻常花卉看，江南音信隔年回。",
        "dynasty": "宋",
        "collection_info": null
    },
    {
        "title": "和清晖亭",
        "author": "冯山",
        "content": "亭榭轩窗处处开，清晖嘉致号为魁。\n羣峰有景互争出，一水无声相向来。\n已借寒光摇棨戟，莫辞欢赏费瓶罍。\n新诗自属风骚将，何苦登临愧不才。",
        "dynasty": "宋",
        "collection_info": null
    },
    {
        "title": "送范百禄子功学士知谏院二首  其一",
        "author": "冯山",
        "content": "天庭高议破羣姦，先帝曾将侍从班。\n谈笑一辞双阙去，缙绅遗恨十年间。\n倾朝每忆刘蕡对，侧席纔闻贾谊还。\n言责逡巡非久计，行看鸣玉上鳌山。",
        "dynasty": "宋",
        "collection_info": null
    },
    {
        "title": "送范百禄子功学士知谏院二首  其二",
        "author": "冯山",
        "content": "圣贤中道意何如，历历樊川论諌书。\n要在致君成德业，不当沽直徇名誉。\n平生忠义倾心际，后日经纶试手初。\n得意古人多气义，弹冠应有旧簪裾。",
        "dynasty": "宋",
        "collection_info": null
    },
    {
        "title": "和苗时中子君运判亭溪道中双白猿",
        "author": "冯山",
        "content": "雪白霜猿久已灵，江山但觉有余清。\n优游此地不常出，皎洁一身能自明。\n高挂岂知神气王，仰看谁为骨毛惊。\n因吟佳句成遗恨，安得风前闻啸声。",
        "dynasty": "宋",
        "collection_info": null
    },
    {
        "title": "和子骏郎中清江道中",
        "author": "冯山",
        "content": "缭绕川原又载驰，人情风物共依依。\n胶舟野水涸将尽，捲雨岭云寒不飞。\n岂惮长途劳使传，尚寻清景扣禅扉。\n前山次第看梅发，剩带新年春色归。",
        "dynasty": "宋",
        "collection_info": null
    },
    {
        "title": "赴辟利台吕少蒙运判以诗回赠依韵谢之",
        "author": "冯山",
        "content": "随和箧笥号藏珍，物理求多渐失真。\n骐骥已胜千里足，鹪鹩才寄一枝身。\n自怜蹭蹬居前粃，岂意蹉跎接后尘。\n穷达圣贤知有分，不同非望泽中人。",
        "dynasty": "宋",
        "collection_info": null
    },
    {
        "title": "和岑岩起莫轩",
        "author": "冯山",
        "content": "闻在幽轩隐使华，合归清望戴重纱。\n手持温诏方行道，堂有慈亲即是家。\n得意乡山频上看，异时蓬岛合重夸。\n登临强欲留诗句，苦恨风骚力未加。",
        "dynasty": "宋",
        "collection_info": null
    },
    {
        "title": "送文与可知洋州",
        "author": "冯山",
        "content": "何事年年拥使麾，放身閒处避危机。\n为思清汉还重去，犹厌承明未肯归。\n天上荣途方策足，林间轻霭尚沾衣。\n区区斥鷃宁能啸，只得蓬蒿自在飞。",
        "dynasty": "宋",
        "collection_info": null
    },
    {
        "title": "赏梅呈李待制才元",
        "author": "冯山",
        "content": "镇雅墙阴看早梅，满城惟此一株开。\n已驱禽鸟工夫尽，才共宾僚宴赏来。\n月照寒姿凌画烛，风传香蕊堕清杯。\n玉堂深切归期近，少住花前醉几回。",
        "dynasty": "宋",
        "collection_info": null
    },
    {
        "title": "读刘宾客外集",
        "author": "冯山",
        "content": "七言常爱中山好，百首犹存外集多。\n大约晚年知性命，一时清韵入中和。\n森张剑戟虽无敌，隐约瑕疵惜未磨。\n三遶花栏俱读尽，杜陵回首鬰嵯峨。",
        "dynasty": "宋",
        "collection_info": null
    },
    {
        "title": "还杨恬天隐长官家集",
        "author": "冯山",
        "content": "经世才高若命何，微茫骚雅寄编摩。\n纯音已落人间久，孤愤犹存集外多。\n喜看仙巢鸣鸑鷟，重闻古匣奏云和。\n殷勤归秩非无报，谁为沉文弔汨罗。",
        "dynasty": "宋",
        "collection_info": null
    },
    {
        "title": "寄题合江知县杨寿祺着作野亭",
        "author": "冯山",
        "content": "野亭何处访仙翁，安乐风烟逈不同。\n千里清泉来塞外，四时佳景出山中。\n偷身暂逐禽鱼乐，放意翻成笔砚工。\n醉伴逍遥无计去，鈎藤新熟荔枝红。",
        "dynasty": "宋",
        "collection_info": null
    },
    {
        "title": "和吕少蒙题大卿林下轩",
        "author": "冯山",
        "content": "归来何处解尘襟，幽径寻轩入茂林。\n身到静中方有我，事除诗外更无心。\n江山相就能清景，桂柏新成已翠阴。\n闻说逍遥樽酒会，三卿鱼袋斗黄金。",
        "dynasty": "宋",
        "collection_info": null
    },
    {
        "title": "题冯公举郎中清音亭",
        "author": "冯山",
        "content": "山水清音遶翠微，一亭风物里中稀。\n为怜鱼钓生平处，还向功名事了归。\n白傅歌童聊自适，庄生鸥鸟自相依。\n区区贫阮长嗟嘆，纔有林居便拂衣。",
        "dynasty": "宋",
        "collection_info": null
    },
    {
        "title": "行县道中遇暴风雨寄吕少蒙太博",
        "author": "冯山",
        "content": "霖潦经时路未通，公言行县太匆匆。\n安知风雨欺人处，正在溪山绝险中。\n一出到头余日在，少留随分觉途穷。\n却因下马心方悟，欲速无成万事同。",
        "dynasty": "宋",
        "collection_info": null
    },
    {
        "title": "重阳寄文与可",
        "author": "冯山",
        "content": "牛峰秋色翠相摩，还上凌云宴绮罗。\n黄菊纵逢佳节好，清欢不似去年多。\n僧房次第依重到，霜月萧条且强歌。\n闻说洋州时节盛，不知高兴定如何。",
        "dynasty": "宋",
        "collection_info": null
    },
    {
        "title": "过永泰文与可宅因寄",
        "author": "冯山",
        "content": "数程奔走倦征车，喜过蓬仙旧隐居。\n秀气峰峦排户牖，清风楼阁锁图书。\n一从高步东山起，重见深秋少室虚。\n无计墨君堂上看，林间猿鹤共踌躇。",
        "dynasty": "宋",
        "collection_info": null
    },
    {
        "title": "闻内舍榜将至",
        "author": "冯山",
        "content": "元丰内舍初公选，开宝中秋定试期。\n四海诸生趋盛集，一朝新议破羣疑。\n人传学榜才张后，驿递家音未到时。\n莫怪虚名随分喜，文章门户欲支持。",
        "dynasty": "宋",
        "collection_info": null
    },
    {
        "title": "和苗子君新井道中",
        "author": "冯山",
        "content": "阆水兼山斗晓光，星轺亲按古村乡。\n临江麦陇烟云翠，夹道林花锦绣香。\n使旨天边劳按察，人情车下见欢康。\n东风相伴行寛诏，敢恨年来鬓髪苍。",
        "dynasty": "宋",
        "collection_info": null
    },
    {
        "title": "和蒲安行诚之秘丞游乌奴寺",
        "author": "冯山",
        "content": "共随春色探幽奇，春到山中未几时。\n啸傲烟霞凌绝顶，毫芒人物乱交逵。\n已登高阁临清旷，更羡轻舟泛渺瀰。\n落笔停杯遂陈迹，莫辞钟鼓下山迟。",
        "dynasty": "宋",
        "collection_info": null
    },
    {
        "title": "送李才元待制二首  其一",
        "author": "冯山",
        "content": "直道崎岖出禁林，江湖长有爱君心。\n五年汉法更张际，千里潼江惠泽深。\n天下鹓鸿方得侣，道傍桃李正垂阴。\n邦人不用留行色，满旆薫风入舜琴。",
        "dynasty": "宋",
        "collection_info": null
    },
    {
        "title": "送李才元待制二首  其二",
        "author": "冯山",
        "content": "为掾初逢幕府开，便将清望属非才。\n重来门下经年后，始见天边促召回。\n况有平生余事业，此行高步脱风埃。\n孤踪已作沟中断，休费工夫为剪裁。",
        "dynasty": "宋",
        "collection_info": null
    },
    {
        "title": "李待制寄僧诗有歇定之语兼闻有岷峨之游因作诗以寄之二首  其一",
        "author": "冯山",
        "content": "无心宜与物相期，既歇须行似不疑。\n出处休将人事说，功名多在老成时。\n胸中白练何妨洁，足下青云岂自知。\n好取圣贤权进退，莫教轻重失毫釐。",
        "dynasty": "宋",
        "collection_info": null
    },
    {
        "title": "李待制寄僧诗有歇定之语兼闻有岷峨之游因作诗以寄之二首  其二",
        "author": "冯山",
        "content": "春游游尽欲寻山，杖屦岷峨只等閒。\n但放高怀穷物外，不知清誉满人间。\n经年绿野常沉醉，几日香峰暂往还。\n自笑尘辕盘未得，逍遥无路一追攀。",
        "dynasty": "宋",
        "collection_info": null
    },
    {
        "title": "和普守勾辅元郎中见寄均逸亭诗",
        "author": "冯山",
        "content": "春风猎猎卷双旌，太守开罇上子城。\n地僻养成山水趣，民和流入管弦声。\n林花远近参差发，野景朝昏次第生。\n引领英游归未得，东溪遗恨几时平。",
        "dynasty": "宋",
        "collection_info": null
    },
    {
        "title": "和赏海棠",
        "author": "冯山",
        "content": "三春花卉满州城，渠占风流第一名。\n老杏酸寒夸锦绣，野梨干强学瑶琼。\n秾妆雨后频来看，尤物年深特地荣。\n为是翰林亲手植，莫辞欢赏慰民情。",
        "dynasty": "宋",
        "collection_info": null
    },
    {
        "title": "送韩存宝閤使",
        "author": "冯山",
        "content": "君常慷慨论兵机，喜见韩侯定远归。\n将略无穷虽世出，秋毫不犯似君稀。\n封侯气骨青春在，报主功名白日飞。\n龌龊簿书何所恋，拟投儒服换戎衣。",
        "dynasty": "宋",
        "collection_info": null
    },
    {
        "title": "和岑岩起见寄",
        "author": "冯山",
        "content": "一别江皋能几时，相从鸥鹭久无依。\n楼前流水常东去，塞上征鸿又北归。\n交分每传双鲤信，乡心同望白云飞。\n孤吟长啸无俦侣，惟向清宵共月辉。",
        "dynasty": "宋",
        "collection_info": null
    },
    {
        "title": "和后唐王仁裕舍人留题自然观",
        "author": "冯山",
        "content": "黄鹤仙音久寂然，嘉陵江上碧峰端。\n惟余寂寞烟霞馆，空老阴森桧柏坛。\n药竈遶行云彩动，诗牌吟拂玉声寒。\n虚无踪迹何须问，自有清名不死丹。",
        "dynasty": "宋",
        "collection_info": null
    },
    {
        "title": "与陈万石",
        "author": "冯山",
        "content": "千首诗兼百首文，宗韩之子拾遗孙。\n吾乡此道嗟几绝，先世余风喜仅存。\n三变声名徒自惜，平生襟抱向谁论。\n相知惟有贫相见，拨置穷愁付酒樽。",
        "dynasty": "宋",
        "collection_info": null
    },
    {
        "title": "开州道中逢王子严中散惠诗依韵和之",
        "author": "冯山",
        "content": "经年东北望阳台，阻奉从容一笑开。\n良会俱从江上得，清风潜向坐中来。\n诗成不倦乘閒写，酒好何妨尽醉陪。\n百老篇章今少见，满怀归去重琼瑰。",
        "dynasty": "宋",
        "collection_info": null
    },
    {
        "title": "再和子严",
        "author": "冯山",
        "content": "归舡才泊古巴台，遥见诗筒眼豁开。\n摩垒只忧轻挑去，报琼何意误投来。\n老知仙梦终难到，清喜英游屡得陪。\n对酒孤吟重相忆，江前微霰屑瑶瑰。",
        "dynasty": "宋",
        "collection_info": null
    },
    {
        "title": "渝州春雪",
        "author": "冯山",
        "content": "青帝云车碾玉尘，阴机和雨付江神。\n巧将清冷三巴景，妆出繁华二月春。\n已凛寒威驱瘴疠，更流和气助陶钧。\n劝农使者虽欢赏，犹念无衣索拊循。",
        "dynasty": "宋",
        "collection_info": null
    },
    {
        "title": "寄仲贤朝议",
        "author": "冯山",
        "content": "仙雏曾伴学飞翻，三纪光阴一梦间。\n龙坂旧游今独在，凤池高步已难攀。\n衣冠每恨功名晚，风月谁兼富贵閒。\n契阔人情应见念，故人憔悴老巴山。",
        "dynasty": "宋",
        "collection_info": null
    },
    {
        "title": "寿春穆东美有节亭",
        "author": "冯山",
        "content": "淮上仙翁倚岁寒，遶亭閒种碧琅玕。\n林泉莫恨归时晚，风月偏宜静处看。\n为爱萧森从叶密，欲令蕃衍放根蟠。\n阶庭已见清阴合，更长龙孙百十竿。",
        "dynasty": "宋",
        "collection_info": null
    },
    {
        "title": "送李之纯宝文二首  其一",
        "author": "冯山",
        "content": "平生玉帐耻论兵，劝学儒风已自成。\n惟有爱民常惨怛，况曾廉俗旧澄清。\n直将经济为仁术，不假中和助政声。\n从此回翔归柄用，更推忠厚福羣生。",
        "dynasty": "宋",
        "collection_info": null
    },
    {
        "title": "送李之纯宝文二首  其二",
        "author": "冯山",
        "content": "邂逅当年最见知，台光云雾阻重披。\n忽闻颍上还朝日，正是漳滨养病时。\n剑外江山愁远别，天边鸿鹄望归期。\n西南遗爱情何限，千载羊公堕泪碑。",
        "dynasty": "宋",
        "collection_info": null
    },
    {
        "title": "寄题希元承诏堂希元惠诗因次其韵",
        "author": "冯山",
        "content": "鸑鷟峰前旧隐亭，仙翁曾此被弓旌。\n云山每恨未能到，松桂向人如有情。\n共把清尊惭北海，更听余论学南荣。\n何须酩酊为真赏，归袖琼瑰已自盈。",
        "dynasty": "宋",
        "collection_info": null
    },
    {
        "title": "小溪尉丘君父母年皆九十康强精明尚能读书挫箴如五六十岁人相继受恩命某固未尝见也亦未尝闻也因作诗遗丘君且以传诸士大夫如果未尝见闻则宜相与乐道其美而形于歌颂云",
        "author": "冯山",
        "content": "人间夫妇老难期，九十俱全古亦稀。\n沧海蟠桃堪结子，碧梧栖凤久忘归。\n君恩黄髪颁新诰，儿戏青衫着彩衣。\n一尉三公无此乐，百年琴瑟在庭闱。",
        "dynasty": "宋",
        "collection_info": null
    },
    {
        "title": "春游",
        "author": "冯山",
        "content": "邀约东风共出城，云容羞日弄阴晴。\n看人墙外衝花气，下马石间闻水声。\n林蘖半从樵刃起，草牙还傍烧痕生。\n趁时桃李参差发，得意禽虫各自鸣。\n开谢眼前穷物态，丰登时下见民情。\n悔将诗笔随春酒，万景投怀醉不成。",
        "dynasty": "宋",
        "collection_info": null
    },
    {
        "title": "戏题辛叔仪花园",
        "author": "冯山",
        "content": "前载闻君说种花，重来轩槛早芬葩。\n只知造化随人力，岂觉光阴换岁华。\n风雨不容孤客赏，馨香宁待主翁夸。\n牡丹珍重偏开晚，料得开时已到家。",
        "dynasty": "宋",
        "collection_info": null
    },
    {
        "title": "和冯太博归州春望",
        "author": "冯山",
        "content": "闻说巴东暂解颜，两回曾到十年间。\n咤滩自古风波险，玉洞无人水竹閒。\n霜雪凭虚千尺瀑，烟岚弥望四围山。\n登临欲伴春游去，惟恐藤萝不易攀。",
        "dynasty": "宋",
        "collection_info": null
    },
    {
        "title": "和八舍弟赞贤司理  其一",
        "author": "冯山",
        "content": "湖外閒官四见春，就中吟咏费精神。\n青山借得风骚古，白髪相将意思新。\n每向孤高虽得意，要知閒淡苦无人。\n归来幸有鸰原识，为惜鸿毛抵万钧。",
        "dynasty": "宋",
        "collection_info": null
    },
    {
        "title": "和八舍弟赞贤司理  其二",
        "author": "冯山",
        "content": "兄弟当年粗有声，家风传得至今清。\n争先踪迹虽相让，投老情怀共一惊。\n富贵有时当自致，文章无价可能轻。\n期君正在青云上，何止新诗几首行。",
        "dynasty": "宋",
        "collection_info": null
    },
    {
        "title": "再和二首  其一",
        "author": "冯山",
        "content": "归来相值故园春，坐对春风忽怆神。\n十里溪山依旧好，一番花木为谁新。\n青云功业虽留我，白日光阴奈趁人。\n道在不须论用舍，惟将时命托洪钧。",
        "dynasty": "宋",
        "collection_info": null
    },
    {
        "title": "再和二首  其二",
        "author": "冯山",
        "content": "新诗才读眼惺惺，照见词源彻底清。\n白雪乍闻高唱喜，明珠翻值暗投惊。\n儿童一辈年将晚，研席平生分不轻。\n为爱惠连才思好，登临重寄远山行。",
        "dynasty": "宋",
        "collection_info": null
    },
    {
        "title": "再和  其一",
        "author": "冯山",
        "content": "莫厌诗筒来往频，閒中无物可怡神。\n追回风雅篇篇好，炼尽襟怀日日新。\n自笑支离多病客，更随憔悴苦吟人。\n阳州不识英雄器，重问颜高借六钧。",
        "dynasty": "宋",
        "collection_info": null
    },
    {
        "title": "再和  其二",
        "author": "冯山",
        "content": "休向诗中恨不平，范滂留意在澄清。\n烟霄鸿鹄飞将到，雷雨龙蛇蛰未惊。\n声价得来知道长，穷愁消尽觉身轻。\n荣途咫尺非难至，俯拾功名在此行。",
        "dynasty": "宋",
        "collection_info": null
    },
    {
        "title": "滴水岩",
        "author": "冯山",
        "content": "飞泉分下一岩寒，谁识神功借意难。\n泻出龙漦投石上，缀成仙佩落云端。\n离山便有江流杂，当道宁辞宿眼看。\n几把狂吟题不就，十年余思在栏干。",
        "dynasty": "宋",
        "collection_info": null
    },
    {
        "title": "重游滴水岩",
        "author": "冯山",
        "content": "仙佩玲珑白玉寒，每来常与寺僧看。\n忧民未有林泉约，重到岩前为解鞍。",
        "dynasty": "宋",
        "collection_info": null
    },
    {
        "title": "存目",
        "author": "冯山",
        "content": "诗题：冯尧民希元先生承诏堂首句：名南山出。",
        "dynasty": "宋",
        "collection_info": null
    },
    {
        "title": "承诏堂",
        "author": "冯尧民",
        "content": "名因南山出，迹为南山止。\n少室价自高，大劳招不起。\n君恩动林壑，古道变闾里。\n堂下松桂栽，清阴从此始。",
        "dynasty": "宋",
        "collection_info": null
    },
    {
        "title": "鸿鹄诗",
        "author": "王安礼",
        "content": "鸿鹄慕稲粱，日夜疑罝罘。\n蜻蛉善蜚翔，不为食饮留。\n胶丝竹竿杪，童子与我仇。\n出处或类此，明明君子羞。\n近世喜高论，罔知道沉浮。\n朵颐非吉人，赴海岂善谋。\n万事固有理，彼哉宁易求。\n爱子智虑明，吾言非暗投。",
        "dynasty": "宋",
        "collection_info": null
    },
    {
        "title": "常州寄吕进之五言一首",
        "author": "王安礼",
        "content": "峨峨霍邱上，可以望九州。\n衮衮蔡河底，日夜无停留。\n子与山水近，官冗亦少休。\n登高望我居，寄书託东舟。\n非唯慰我思，亦以解子忧。\n我欲问子讯，冰泥塞邗沟。\n又欲识子处，东山岂高邱。\n惜哉所处异，会合宁易求。\n何时春风来，从我繁台游。",
        "dynasty": "宋",
        "collection_info": null
    },
    {
        "title": "游集禧中元东轩分题得东字",
        "author": "王安礼",
        "content": "策马从仙子，探春游帝宫。\n爱此高尚志，开轩池水东。\n鸭绿漾残日，树碧留清风。\n生我潇洒思，超然尘世中。",
        "dynasty": "宋",
        "collection_info": null
    },
    {
        "title": "昔日",
        "author": "王安礼",
        "content": "昔日登名级，天街是胜游。\n昔日初得志，潘鬓未惊秋。\n逸驭乘风远，迁莺出谷幽。\n琼林颁宴处，楼殿彩云浮。",
        "dynasty": "宋",
        "collection_info": null
    },
    {
        "title": "丙寅九月二十日同蒋颖叔从长干雨中登高座寺诗",
        "author": "王安礼",
        "content": "弭节萧帝寺，驱车成子冈。\n莽卉翳涂泥，霖雨霑衣裳。\n跻攀踰百寻，险滑步寸量。\n生公不可见，雨花空此堂。\n当时听说法，神鬼久已藏。\n烟云渺无穷，凄风来我旁。\n山川万邑屋，所见未毫芒。\n驾言吾将归，重劳徒御将。\n迟明羲与和，宇宙观暄晹。\n安行凌太虚，旷朗观八荒。",
        "dynasty": "宋",
        "collection_info": null
    },
    {
        "title": "送别范希声",
        "author": "王安礼",
        "content": "驿吏闯晓鼓，仆夫乐晨征。\n叙别何草草，君今千里行。\n捧檄近京国，拜亲还洛城。\n层峦望太行，慷慨无俗情。\n嗟我寔僚友，追攀劳至诚。\n赠言岂无意，爱子智虑明。\n抱才太华高，视利鸿毛轻。\n世路有夷险，君行常直清。\n朝廷正博采，幕府讵久撄。\n少别勉自爱，他年看名卿。",
        "dynasty": "宋",
        "collection_info": null
    },
    {
        "title": "曲院输麦二十二韵呈开父",
        "author": "王安礼",
        "content": "自讼愚且鄙，平生事辞翰。\n为文谢超卓，得禄未盈寸。\n一官走穷僻，百事真黾勉。\n昨者得州帖，输租被公选。\n曲舍只容膝，侍立如牛喘。\n逢逢鼓咽耳，漠漠尘翳眼。\n微风六月息，烈日四檐短。\n一座洒腥雨，万夫挥午汗。\n斗升烦较量，朱墨谩勾窜。\n岂惟畏刑书，农事宁可缓。\n頼有葛衣翁，志趣颇高简。\n爱民一心劳，慰我百忧遣。\n谁人坐华堂，玉簟罗婉娈。\n清樽近美竹，冰纨依素扇。\n贤愚定劳逸，贵贱天所绾。\n赋分乃自然，何须慕华弁。\n况予山野姿，夙尚本萧散。\n萦纒正自取，有类蚕作蠒。\n得桷未知渐，盈庭巳占艮。\n怳怪旧学凋，冥羞素期舛。\n便当谢官长，趋墀来敛板。\n才谫又不力，引去非宜款。",
        "dynasty": "宋",
        "collection_info": null
    },
    {
        "title": "酒罩",
        "author": "王安礼",
        "content": "妙绝因心匠，华堂此集英。\n轻尘避绿蚁，密影占香琼。\n醉有陶彭泽，狂如阮步兵。\n瓮头篱菊下，弃掷任纵横。",
        "dynasty": "宋",
        "collection_info": null
    },
    {
        "title": "捧香人",
        "author": "王安礼",
        "content": "绮席延佳士，香来似有情。\n当年漫拱默，终日费携擎。\n偶以朱蓝僣，还因刻画成。\n犹胜海上客，逐臭了平生。",
        "dynasty": "宋",
        "collection_info": null
    },
    {
        "title": "赠道光法师",
        "author": "王安礼",
        "content": "闻名非一日，许见便忘年。\n宴坐得真际，与游无俗缘。\n杖藜寻古刹，洗钵试幽泉。\n稍寄钟山约，临风但慨然。",
        "dynasty": "宋",
        "collection_info": null
    },
    {
        "title": "为爱",
        "author": "王安礼",
        "content": "为爱诗家景，分题昼幕褰。\n寒生洞庭石，翠滴华峰莲。\n刷羽天门过，潜鳞海窟眠。\n未饶元白辈，争购百金传。",
        "dynasty": "宋",
        "collection_info": null
    },
    {
        "title": "中父礼院学士挽词",
        "author": "王安礼",
        "content": "汉殿曾亲册，收科咫尺间。\n文成疾翻水，学富似登山。\n夷路方腾驾，重泉忽掩关。\n乡人洒涙送，犹想去车还。",
        "dynasty": "宋",
        "collection_info": null
    },
    {
        "title": "王夫人挽词二首  其一",
        "author": "王安礼",
        "content": "僊去还缑岭，丧行指洛川。\n松楸闲故壠，笳鼓咽新阡。\n制诏隆名定，铭诗具美传。\n王宫尽恩旧，雨泣望云軿。",
        "dynasty": "宋",
        "collection_info": null
    },
    {
        "title": "王夫人挽词二首  其二",
        "author": "王安礼",
        "content": "启国恩章称，颁恩典册徽。\n都人瞻卤簿，王子泣缞衣。\n落日随丹旐，悲风引素帏。\n西城供祖奠，惆怅昔游非。",
        "dynasty": "宋",
        "collection_info": null
    },
    {
        "title": "赠别君重安抚太尉",
        "author": "王安礼",
        "content": "箫鼓纷纷倒酒樽，贤侯于此驻高轩。\n平明受诏辞龙阙，睿圣分忧在雁门。\n种落望尘迎汉使，吏民填道看王孙。\n一瞻车马人皆乐，宁识安边策略存。",
        "dynasty": "宋",
        "collection_info": null
    },
    {
        "title": "宿直二首  其一",
        "author": "王安礼",
        "content": "天上春风水外寒，瑠璃瓦湿月团团。\n千门纳钥尘飞远，一夕联文火禁寛。\n人想柝声来睥睨，鸟惊花影堕栏干。\n少陵老去唯便静，此地优容欲报难。",
        "dynasty": "宋",
        "collection_info": null
    },
    {
        "title": "宿直二首  其二",
        "author": "王安礼",
        "content": "烛泪漼漼罢赋诗，幅巾乘兴步东西。\n银河逼夜光芒堕，玉宇参天次第迷。\n稍梦荆江三里鹄，忽惊汉殿五时鷄。\n平生出处无心较，亦似庄周万物齐。",
        "dynasty": "宋",
        "collection_info": null
    },
    {
        "title": "题灵壁兰皋张氏园亭",
        "author": "王安礼",
        "content": "池塘脉脉春泉动，亭馆阴阴夏木凉。\n砌叶乱风摇月色，檐枝留雪宿年芳。\n四时气象谁长见，一夜追游我太忙。\n从此与君携酒后，梦魂应不隔沧浪。",
        "dynasty": "宋",
        "collection_info": null
    },
    {
        "title": "次韵徽之学士马上口占",
        "author": "王安礼",
        "content": "料峭风来午漏迟，壁门䡾䡾敞轻支。\n侵寻出谷春莺啭，约略营巢社燕期。\n隐几稍同南郭嗒，滥巾未望北山移。\n值君佳句吟哦久，等是官曹得暇时。",
        "dynasty": "宋",
        "collection_info": null
    },
    {
        "title": "游齐山",
        "author": "王安礼",
        "content": "曾随嘉客在层峦，秋色阴晴一望间。\n洞外暂乘云缥缈，林端时露水湾环。\n维舟暇日来寻胜，经世高才却爱闲。\n闻说使君歌舞去，盛游应不减东山。",
        "dynasty": "宋",
        "collection_info": null
    },
    {
        "title": "琼林苑赐燕饯别留守太尉辄继元韵",
        "author": "王安礼",
        "content": "名德从来重四夷，朝廷今日见官仪。\n陪祠自冠三公位，分陜犹为百辟师。\n金谷望尘多眷旧，琼林赐饯尽丞疑。\n都人喜看旗旄美，宁识勋庸在鼎彛。",
        "dynasty": "宋",
        "collection_info": null
    },
    {
        "title": "次韵仆射相公侍燕集英长句  其一",
        "author": "王安礼",
        "content": "天授嘉符帝祖宫，仙枝产秀福来崇。\n金茎对峙灵根固，云朵交升圣泽通。\n法驾留观知锡羡，从臣称庆未辞穷。\n诗人只解歌行苇，宁识君王造化功。",
        "dynasty": "宋",
        "collection_info": null
    },
    {
        "title": "次韵仆射相公侍燕集英长句  其二",
        "author": "王安礼",
        "content": "御沼环流瑞景长，集英宫殿紫宸旁。\n香随银漏留春色，花压琼筵鬬日光。\n仙乐缓调瞻凤扆，天人高拱对龙章。\n皇家多庆千官喜，万岁声中献一觞。",
        "dynasty": "宋",
        "collection_info": null
    },
    {
        "title": "春日即席有题",
        "author": "王安礼",
        "content": "早是天涯多病客，可堪春末少年时。\n风流任使花王笑，懽乐除非酒伯知。\n荆岫定为郊社器，渭川终作帝王师。\n琅玕未实烟空老，不恨年来紫凤饥。",
        "dynasty": "宋",
        "collection_info": null
    },
    {
        "title": "七言一章赠别吴兴太守中父学士兄",
        "author": "王安礼",
        "content": "蓬山仙子任天真，乞领南麾奏疏频。\n金鏁阙边辞黼座，水晶宫裏得朱轮。\n公庭事简烦丞掾，斋阁诗多泣鬼神。\n莫为行春恋苕霅，銮坡挥笔待词臣。",
        "dynasty": "宋",
        "collection_info": null
    },
    {
        "title": "送卢大雅赴阙",
        "author": "王安礼",
        "content": "箫鼓纷纷载酒醪，送行汾水觉秋高。\n吏民遮道瞻思切，车马还朝气势豪。\n圣主询谟忘旰昃，明庭收选尽英髦。\n看君才业何人似，哿矣趋荣勿告劳。",
        "dynasty": "宋",
        "collection_info": null
    },
    {
        "title": "送吕陶赴阙",
        "author": "王安礼",
        "content": "赋比相如已绝伦，即论才识又名臣。\n致身可但诸公右，发策宜为上国珍。\n今日朝廷思谠直，一时贤俊待经纶。\n行看致主唐虞术，与笑淄川曲学人。",
        "dynasty": "宋",
        "collection_info": null
    },
    {
        "title": "送子玉赴阙",
        "author": "王安礼",
        "content": "寂寞扬雄与世疏，頼逢佳友慰穷居。\n深沉智虑三冬学，磊落胸怀万卷书。\n自古贤豪今日盛，看君才调几人如。\n还朝好作登瀛客，闻说元臣荐子虚。",
        "dynasty": "宋",
        "collection_info": null
    },
    {
        "title": "和踏青",
        "author": "王安礼",
        "content": "踏青争惜赏春葩，尽日无辞到月华。\n金谷正宜开锦帐，曲江翻想映毡车。\n侠卿醖藉歌飞雪，游女娉婷脸夺花。\n更咏汉宫传蜡烛，青烟散入五侯家。",
        "dynasty": "宋",
        "collection_info": null
    },
    {
        "title": "清明日赐宴琼林苑奉酬宫使太师相公",
        "author": "王安礼",
        "content": "清明春律十分回，草色连云花尽开。\n禁籞幸随诸彦入，安车仍赐上师陪。\n百壶未许都门饯，九奏先从帝所来。\n鱼钥恩留方锡劝，柳边迟日莫相催。",
        "dynasty": "宋",
        "collection_info": null
    },
    {
        "title": "送吴殿中知景陵",
        "author": "王安礼",
        "content": "柘上论功使节临，奏书倾动士人林。\n沙墀通籍霑新宠，泽国鸣弦试好音。\n郭畔黄芦宜日晚，水边红橘与秋深。\n君才八九吞云梦，应笑离騒向此吟。",
        "dynasty": "宋",
        "collection_info": null
    },
    {
        "title": "赠无为张居士",
        "author": "王安礼",
        "content": "余学无为无所成，每闻风论便神清。\n乡人来问真如理，居士能忘物我情。\n胜业久应三界护，妙言非止百金轻。\n世途多少冥行客，好与分明说化城。",
        "dynasty": "宋",
        "collection_info": null
    },
    {
        "title": "过王整状元墓寄薛唐卿郎中",
        "author": "王安礼",
        "content": "始任监州便殒身，我来临奠重悲君。\n一名曾冠千人榜，三尺翻如百姓坟。\n古木带风号晚照，野花和雨泣秋云。\n贤侯若为刊碑碣，乞取东床内翰文。",
        "dynasty": "宋",
        "collection_info": null
    },
    {
        "title": "恭和御制上元观灯",
        "author": "王安礼",
        "content": "銮舆清晓出瑶台，羽卫瞻迎扇影开。\n凤阙张灯天上坐，鷄林献曲海边来。\n修文可笑秦无策，能赋休夸楚有才。\n星汉末斜钧乐阕，君王宣示万年杯。",
        "dynasty": "宋",
        "collection_info": null
    },
    {
        "title": "谨赋五言一章赠别致政太师",
        "author": "王安礼",
        "content": "封国营邱近，行胪洛水浑。\n位齐师尚父，名重相公孙。\n勋业归宗祏，威声寄塞垣。\n安居今日老，魏阙此心存。\n祖燕临华省，赓歌屈至尊。\n里门多喜色，云汉在瑶琨。",
        "dynasty": "宋",
        "collection_info": null
    },
    {
        "title": "奉和留守太尉赐燕玉津园",
        "author": "王安礼",
        "content": "将相仪刑久，师儒典册新。\n乘车朝魏阙，铭鼎颂舆人。\n高会开名苑，多懽浃辅臣。\n僊葩分巨丽，宸藻赐全醇。\n自昔修天爵，平时秉国钧。\n谁如始终遇，奕叶荷君仁。",
        "dynasty": "宋",
        "collection_info": null
    },
    {
        "title": "上王端明生日",
        "author": "王安礼",
        "content": "梦帝资良辅，生申恊圣期。\n妙龄谈国体，初筮得家规。\n侃侃当官色，循循待士辞。\n法冠曾触佞，諌纸讵容私。\n外历蕃宣久，归参待从宜。\n政声虽召杜，学术本皋夔。\n业履今安匹，贤劳上所知。\n都畿重尹正，延阁旧论思。\n治出诸公右，经为大帝师。\n三边更惠爱，一体繫安危。\n羌虏跳西夏，朝家念北陲。\n秘庭还旧秩，左辖正新仪。\n暂屈并门重，其苏晋国饥。\n指麾柔旅拒，谈笑妥惸嫠。\n邺邑祠河急，荆州祷雨迟。\n怒波回潬碛，旱种变京坻。\n道与千龄遇，身将百禄随。\n民瞻方有裕，天宠盖无疑。\n俊乂思皇日，钦明乐胥时。\n缁衣如宠庆，愿续武公诗。",
        "dynasty": "宋",
        "collection_info": null
    },
    {
        "title": "梦长",
        "author": "王安礼",
        "content": "梦长随永漏，吟苦杂疏钟。\n动盖荷风劲，沾裳菊露浓。",
        "dynasty": "宋",
        "collection_info": null
    },
    {
        "title": "寄君重安抚太尉",
        "author": "王安礼",
        "content": "三伏重冰上五台，葡萄生摘荐新醅。\n雁门太守佳公子，应喜王孙拥节来。",
        "dynasty": "宋",
        "collection_info": null
    },
    {
        "title": "春日感怀",
        "author": "王安礼",
        "content": "柳亭暮霭笼金眼，茶岭寒轻卓翠旗。\n春色正浓人未老，掷觞飞笔好追随。",
        "dynasty": "宋",
        "collection_info": null
    },
    {
        "title": "清明日赐宴琼林苑奉酬宫使太师相公  其一",
        "author": "王安礼",
        "content": "几年留滞起边愁，只忆家园烂熳游。\n今日西来更愁索，却令人意忆并州。",
        "dynasty": "宋",
        "collection_info": null
    },
    {
        "title": "清明日赐宴琼林苑奉酬宫使太师相公  其二",
        "author": "王安礼",
        "content": "戎鼙声裏冷云秋，投老难堪此段愁。\n说似旁人都不管，待凴书札到并州。",
        "dynasty": "宋",
        "collection_info": null
    },
    {
        "title": "清明日赐宴琼林苑奉酬宫使太师相公  其三",
        "author": "王安礼",
        "content": "月墀绣屐想无踪，庭户新凉绿簟空。\n寄语金泥旧裙衩，莫敎放尽石榴红。",
        "dynasty": "宋",
        "collection_info": null
    },
    {
        "title": "驾幸太学",
        "author": "梁焘",
        "content": "原庙亲持十月觞，天迴宝辇款虞庠。\n当阳赭幄翔龙座，属地霜袍振鹭行。\n拭目嚮儒移美俗，虚怀稽古自兴王。\n太平重见清风颂，嘉句飞传到玉堂。",
        "dynasty": "宋",
        "collection_info": null
    },
    {
        "title": "驾幸太学",
        "author": "周商",
        "content": "云覆鸾舆五色章，鸣鞘声肃下儒庠。\n佩衿雾集三千子，仪卫星罗十二行。\n位列夔龙陪帝圣，经陈戊甲献成王。\n元龟象齿方来供，不用论兵政事堂。",
        "dynasty": "宋",
        "collection_info": null
    },
    {
        "title": "走笔代书寄岊仲七弟",
        "author": "钱勰",
        "content": "东方千骑拥朱轮，衣锦归逢故国春。\n莫向西湖恋风月，鸰原知有望归人。",
        "dynasty": "宋",
        "collection_info": null
    },
    {
        "title": "次秦少游春日偶题韵二首  其一",
        "author": "钱勰",
        "content": "藏室委蛇咏素丝，春风初动万年枝。\n如何愁嘆无行路，却似袁安卧雪时。",
        "dynasty": "宋",
        "collection_info": null
    },
    {
        "title": "次秦少游春日偶题韵二首  其二",
        "author": "钱勰",
        "content": "春雪唯添鑑裏丝，慵将泪眼看花枝。\n𨃟跻伏枕呻吟日，枉过还家一笑时。",
        "dynasty": "宋",
        "collection_info": null
    },
    {
        "title": "又二十八字辄送来米二石",
        "author": "钱勰",
        "content": "儒馆优贤盖取颐，校雠犹自困朝饥。\n西邻余禄无多子，稀薄纔堪作淖糜。",
        "dynasty": "宋",
        "collection_info": null
    },
    {
        "title": "再答二十八字",
        "author": "钱勰",
        "content": "春雪严凝暖未回，围炉犹拥已燃灰。\n明朝知是长斋毕，准拟衝泥踏水来。",
        "dynasty": "宋",
        "collection_info": null
    },
    {
        "title": "出省马上有怀蒋颖叔二首  其一",
        "author": "钱勰",
        "content": "春雪京城一尺泥，并鞍还忆蒋征西。\n碧幢红旆出关去，一路东风送马蹄。",
        "dynasty": "宋",
        "collection_info": null
    },
    {
        "title": "出省马上有怀蒋颖叔二首  其二",
        "author": "钱勰",
        "content": "不论埃壒与涂泥，封印还家日已西。\n岂比元戎碧油下，貔貅绕帐马千蹄。",
        "dynasty": "宋",
        "collection_info": null
    },
    {
        "title": "睦州秀亭",
        "author": "钱勰",
        "content": "秀色四时好，探春来此亭。\n花初拥槛发，山晚与云青。\n得鲙严陵濑，评泉陆羽经。\n欢余不尽醉，鼓角限重扃。",
        "dynasty": "宋",
        "collection_info": null
    },
    {
        "title": "甘棠楼",
        "author": "钱勰",
        "content": "楼曲开三面，山重合四围。\n溪衝朝霭出，帆并夕阳飞。\n芳杜供春望，晴云渡袷衣。\n樊川犹未识，清兴莫忘归。",
        "dynasty": "宋",
        "collection_info": null
    },
    {
        "title": "高峰寺",
        "author": "钱勰",
        "content": "苒苒郡城东，穿云入几重。\n已穷难上路，才到最高峰。\n竹老龙孙瘦，泉甘马酒浓。\n何当来潄石，安稳饱疏慵。",
        "dynasty": "宋",
        "collection_info": null
    },
    {
        "title": "东馆楼",
        "author": "钱勰",
        "content": "帘影隔朝暾，云低昼尚昏。\n山形分歙翠，溪色到江浑。\n日尽天垂幕，歌余酒满尊。\n栏干不堪倚，归思断乡魂。",
        "dynasty": "宋",
        "collection_info": null
    },
    {
        "title": "玉泉庵",
        "author": "钱勰",
        "content": "遥派落天潢，分崖射璧光。\n山从千古润，江得一源长。\n风雨无时作，珠玑满谷量。\n淄渑欲谁辨，愿借易牙尝。",
        "dynasty": "宋",
        "collection_info": null
    },
    {
        "title": "分韵奉送中济侍郎出帅环庆得启字",
        "author": "钱勰",
        "content": "除戎问边锁，谋帅繫国体。\n遴简出丝缗，光华建旌棨。\n威谋重兼济，垢翫当一洗。\n游刃无全牛，岂復论肯綮。\n勇猛不为边，九伐秉周礼。\n行期凯歌还，宸廷聊聚米。\n游从惜暌离，合醵置甘醴。\n灵囿鬰敷腴，天潢湛清泚。\n偕赋踵前修，银鈎閟方底。\n从予轻若飞，吾方惭七启。",
        "dynasty": "宋",
        "collection_info": null
    },
    {
        "title": "赴越书呈杭州熊侍郎",
        "author": "钱勰",
        "content": "鑑湖清泚对胥山，两地相望一水间。\n共佩天涯太守印，犹联丹陛侍臣班。\n君方白傅才何愧，我比微之思苦悭。\n莫把旧诗犹见诧，繁雄未必胜清闲。",
        "dynasty": "宋",
        "collection_info": null
    },
    {
        "title": "题万年妙莲阁",
        "author": "钱勰",
        "content": "应真飞锡霭灵踪，智者遗杉尚灌丛。\n宝构迥临清鑑上，妙莲高擢污泥中。\n甚深秘藏资谈席，最上真乘振祖风。\n嗟我拘挛犹未历，坐驰神爽愧兴公。",
        "dynasty": "宋",
        "collection_info": null
    },
    {
        "title": "与辩才东坡道潜倡和诗",
        "author": "钱勰",
        "content": "幻泡昧空色，真梦迷黄邱。\n宦学类狂走，尔来三十秋。\n齿髪非他时，岁月不我留。\n古剎插乱石，蛰龙蟠霞湫。\n天人大导师，驻锡今白头。\n安住善护念，晚节非沉浮。\n昔尝同出处，未用相劣优。\n权寔分二乘，股肱均九流。\n今知搅搅者，讵得逍遥游。\n从兹许礼足，尚可治幽忧。",
        "dynasty": "宋",
        "collection_info": null
    },
    {
        "title": "咏辩才大师",
        "author": "钱勰",
        "content": "辩才天人师，一意演说法。\n犹如一雨倾，药草皆萌达。\n瓮盎及湖海，各观天一月。\n以是度众生，报身随数灭。\n旧龛留香灯，想像瞻华髪。\n应供无时穷，龙渊莫之竭。",
        "dynasty": "宋",
        "collection_info": null
    },
    {
        "title": "和阁老舍人曝书会",
        "author": "钱勰",
        "content": "天禄图书府，芸籤岁曝频。\n翻经穷藏室，赐会集儒绅。\n顾陆高标好，钟王妙入神。\n司无椠俗吏，来预石渠宾。",
        "dynasty": "宋",
        "collection_info": null
    },
    {
        "title": "送奉使钤辖高侯之任成都",
        "author": "钱勰",
        "content": "烈士由来不徇名，西南万里不留行。\n熊罴训整屯千计，尊俎雍容镇百城。\n阃外使华新报聘，山西家法旧论兵。\n封侯富贵须由命，请访沈冥卖卜生。",
        "dynasty": "宋",
        "collection_info": null
    },
    {
        "title": "谢子瞻内翰浙西开府",
        "author": "钱勰",
        "content": "隽庭鸳鹭集珍丛，病翮摧颓下九门。\n罪戾我惭非昼锦，回翔公亦暂朱轮。\n龚黄政化知应尔，夔契谋谟想自存。",
        "dynasty": "宋",
        "collection_info": null
    },
    {
        "title": "成都",
        "author": "钱勰",
        "content": "武侯千载有余灵，盘石刀痕尚未平。\n巴妇自饶丹穴富，汉庭还负碧砮征。\n雨经蜀市应和酒，琴到临卭别寄情。\n知有忠臣能叱驭，不论云栈更峥嵘。",
        "dynasty": "宋",
        "collection_info": null
    },
    {
        "title": "题齐山寺壁",
        "author": "钱勰",
        "content": "来逢采石连江雪，坐见齐山拂槛梅。\n惆怅佳人隔烟水，碧云空谷未归来。",
        "dynasty": "宋",
        "collection_info": null
    },
    {
        "title": "句  其一",
        "author": "钱勰",
        "content": "一来亦甘草，无使君子疑。",
        "dynasty": "宋",
        "collection_info": null
    },
    {
        "title": "句  其二",
        "author": "钱勰",
        "content": "敢云霹雳手，且免鹘鹭蹄。",
        "dynasty": "宋",
        "collection_info": null
    },
    {
        "title": "句  其三",
        "author": "钱勰",
        "content": "梦泽盘山长卿赋，朱栏流水牧之诗。",
        "dynasty": "宋",
        "collection_info": null
    },
    {
        "title": "句  其四",
        "author": "钱勰",
        "content": "衰迟犹许望光尘。",
        "dynasty": "宋",
        "collection_info": null
    },
    {
        "title": "句  其五",
        "author": "钱勰",
        "content": "碧玉簪长生洞府，黄金杯重压银台。",
        "dynasty": "宋",
        "collection_info": null
    },
    {
        "title": "句  其六",
        "author": "钱勰",
        "content": "列圣公规修盛典，万方和气助升烟。",
        "dynasty": "宋",
        "collection_info": null
    },
    {
        "title": "次韵穆父兄见寄",
        "author": "钱龢",
        "content": "乌衣巷裏走双轮，正是家山二月春。\n明日湖平定归去，蓬莱还见谪仙人。",
        "dynasty": "宋",
        "collection_info": null
    },
    {
        "title": "浯溪",
        "author": "钱龢",
        "content": "唐室中兴颂德碑，元颜文字孰宜为。\n天齐崖石磨镌久，万世功名不可隳。",
        "dynasty": "宋",
        "collection_info": null
    },
    {
        "title": "重题江干初雪图",
        "author": "安焘",
        "content": "曾游沧海困惊澜，晚涉风波路更难。\n从此江湖无限兴，不如祇向画图看。",
        "dynasty": "宋",
        "collection_info": null
    },
    {
        "title": "清明日赴玉津园宴集",
        "author": "安焘",
        "content": "帝眷三朝辅弼臣，诏颁禁籞燕慈均。\n已惊贵老恩荣厚，重嘆优贤礼意新。\n使至屡闻天上语，酒酣想见洞中春。\n太平无事忘情久，更接人间事了人。",
        "dynasty": "宋",
        "collection_info": null
    },
    {
        "title": "葛仙洞",
        "author": "孙载",
        "content": "九载功成驾鹤骈，空遗丹竈冷无烟。\n衣冠昔日犹埋冢，鸡犬当时亦上天。\n高步瑶池观日月，几经沧海变桑田。\n可怜黄野归来晚，留与人间作地仙。",
        "dynasty": "宋",
        "collection_info": null
    },
    {
        "title": "景泰禅阁",
        "author": "孙载",
        "content": "二山环合壁相重，禅阁欹危杳霭中。\n云塔孤标凌绝巘，石楼双峙耸晴空。\n灵泉冷透千岩翠，古木阴生万壑风。\n自笑尘劳促归思，懒将身世问禅翁。",
        "dynasty": "宋",
        "collection_info": null
    },
    {
        "title": "题中阁",
        "author": "孙载",
        "content": "中阁犹追旧寺名，凌虚阑槛拂云平。\n烟迷勾漏烧丹竈，雨杂尚书旧履声。\n泉水几年明鑑曲，甽田一日布枰。\n却收谢客寻山屐，且共禅师语此生。",
        "dynasty": "宋",
        "collection_info": null
    },
    {
        "title": "句  其一",
        "author": "孙载",
        "content": "地据淮西尽，江吞石壁宽。",
        "dynasty": "宋",
        "collection_info": null
    },
    {
        "title": "句  其二",
        "author": "孙载",
        "content": "云梦南州富物华。",
        "dynasty": "宋",
        "collection_info": null
    },
    {
        "title": "碧岩亭和许门下韵",
        "author": "王汝舟",
        "content": "亭开幽谷草堂边，朝暮清音落槛前。\n人去日昇蓬岛路，客来空爱玉溪泉。\n仙翁世界藏沈洞，佛子楼台出半天。\n谁为琢磨岩下石，拟将遗事记当年。",
        "dynasty": "宋",
        "collection_info": null
    },
    {
        "title": "芦花",
        "author": "王汝舟",
        "content": "琵琶亭前夜泊舟，荻花瑟瑟风飕飕。\n浔阳夜静月如昼，琵琶寂寞江空流。",
        "dynasty": "宋",
        "collection_info": null
    },
    {
        "title": "翠微峰",
        "author": "王汝舟",
        "content": "尘嚣十里清，秀岭半空插。\n萦纡疑无路，两石开一峡。\n豁然见天宇，四顾皆峭拔。\n入门上石级，伛偻如登塔。\n悬岩置楼殿，飞栋相匼匝。\n徐行云影动，低语谷声答。\n仰视绝壁间，势恐千仞压。\n侧身过幽谷，洞口若呀呻。\n仙英去何许，遗像寄山胁。\n浴池弄清泚，不敢着脚踏。\n顾余倦游者，一宿借云榻。\n天风吹夜籁，客兴亦萧飒。\n幽寻约重来，吾屐当再蜡。",
        "dynasty": "宋",
        "collection_info": null
    },
    {
        "title": "咏归堂隐鳞洞  其一",
        "author": "王汝舟",
        "content": "先生名利比尘灰，绿竹青松手自栽。\n拟把一竿盘石上，幅巾闲过峡山来。",
        "dynasty": "宋",
        "collection_info": null
    },
    {
        "title": "咏归堂隐鳞洞  其二",
        "author": "王汝舟",
        "content": "清时通退一何忙，抚志山西汉仲长。\n静觉眼根无俗物，翛然一室自焚香。",
        "dynasty": "宋",
        "collection_info": null
    },
    {
        "title": "咏归堂隐鳞洞  其三",
        "author": "王汝舟",
        "content": "隐德家声累世闻，考槃幽涧作闲人。\n夭红过眼随荣谢，菊秀兰香自占春。",
        "dynasty": "宋",
        "collection_info": null
    },
    {
        "title": "咏归堂隐鳞洞  其四",
        "author": "王汝舟",
        "content": "种竹淇园远致君，生平孤节负辛勤。\n需贤侧席非无意，地远言轻岂易闻。",
        "dynasty": "宋",
        "collection_info": null
    },
    {
        "title": "藏春秋",
        "author": "王汝舟",
        "content": "短楼矮阁小亭台，中有高人避世埃。\n寒翠自怜霜后竹，清香谁辨雪中梅。\n喧嚣祇为莺声巧，漏泄多应柳眼开。\n只恐藏春藏不得，东君勾勒下山来。",
        "dynasty": "宋",
        "collection_info": null
    },
    {
        "title": "和秦少游赠刘景文韵",
        "author": "王钦臣",
        "content": "每爱扬庄解荐雄，喜君归兴自江东。\n轩昂岂为兵家学，磊落真余国士风。\n垂橐忽惊诗满卷，论文常负酒樽空。\n边州千骑新居上，莫忆鲈鱼记棹蓬。",
        "dynasty": "宋",
        "collection_info": null
    },
    {
        "title": "召试学士院试罢作",
        "author": "王钦臣",
        "content": "翠木阴阴白玉堂，老来方此试文章。\n日斜奏罢长杨赋，闲拂尘埃看画墙。",
        "dynasty": "宋",
        "collection_info": null
    },
    {
        "title": "宿华岳观",
        "author": "王钦臣",
        "content": "凌空老树云垂叶，压屋梨花雪照人。\n深愧地仙教俗客，殷勤留看华山香。",
        "dynasty": "宋",
        "collection_info": null
    },
    {
        "title": "再题华岳观",
        "author": "王钦臣",
        "content": "石坛流水共苍苔，青竹林间一径开。\n可惜梨花飞已尽，前年游客始重来。",
        "dynasty": "宋",
        "collection_info": null
    },
    {
        "title": "魏宫弹棋局",
        "author": "王钦臣",
        "content": "邺城台殿付尘埃，玉局依然独未灰。\n妙手一弹那復得，宝奁当日为谁开。\n飘零久已抛红子，埋没惟斯近紫苔。\n此艺不传真可惜，摩挲聊记再看来。",
        "dynasty": "宋",
        "collection_info": null
    },
    {
        "title": "使辽回竟恭敏李公席上作",
        "author": "王钦臣",
        "content": "穹庐三月已淹留，白草黄云见即愁。\n满袖尘埃何处说，李家池上海棠洲。",
        "dynasty": "宋",
        "collection_info": null
    },
    {
        "title": "戏书长老院",
        "author": "王钦臣",
        "content": "蜀国相如最好辞，武皇深恨不同时。\n凌云赋罢还无事，寂寞文园兴可知。",
        "dynasty": "宋",
        "collection_info": null
    },
    {
        "title": "与秦少游于恭敏李公闲燕堂联句",
        "author": "王钦臣",
        "content": "黄叶山头初带雪，绿波尊酒暂回春。\n已闻璧月琼枝句，更着朝云暮雨人。\n老愧红妆翻曲妙，喜逢佳客放怀新。\n天明又出桃源去，仙境何时再问津。",
        "dynasty": "宋",
        "collection_info": null
    },
    {
        "title": "述梦",
        "author": "王钦臣",
        "content": "晓雪谁惊最后时，土膏方得助甘滋。\n岁功已觉三元近，春事何忧一览迟。\n不着寒梅容触冒，半留红杏惜离披。\n神交彼此无劳辨，更为公题述梦诗。",
        "dynasty": "宋",
        "collection_info": null
    },
    {
        "title": "次韵苏子由咏李伯时所藏韩干马",
        "author": "王钦臣",
        "content": "天闲不遇头亦垂，真姓本不求青丝。\n由来奇骨类奇士，立见俱似囊中锥。\n凤头初踏葱岭至，绣膊东由青海驰。\n春风宛转白玉镫，晚日照耀黄金羁。\n李侯对此意匠发，造物真比毫端奇。\n方歅之相岂可拟，颠倒未免雄称雌。\n翰林相继写高韵，何止羊何共和之。\n玉花照夜古称美，颜色乃是论其皮。\n固知神骏不易写，心与道合方能知。\n文章书画固一理，不见摩诘前身应画师。",
        "dynasty": "宋",
        "collection_info": null
    },
    {
        "title": "题万年妙莲阁",
        "author": "王钦臣",
        "content": "石桥飞锡断遗踪，挥尘谈禅想旧丛。\n万萼莲新青嶂外，十围松老白云中。\n他年宴坐开华构，当日咨承拟顺风。\n岁晚丹丘如可约，杖藜相引欲烦公。",
        "dynasty": "宋",
        "collection_info": null
    },
    {
        "title": "奉送中济经略侍郎赴镇庆州得元字",
        "author": "王钦臣",
        "content": "远驭寡上策，羁縻有前言。\n平生徙戎论，感慨江应元。\n家世近三河，游历多塞垣。\n谁言一方面，十载滞上恩。\n前日诏书下，旌麾方及门。\n部曲已稍集，始知旗鼓尊。\n边书尚羽急，戍卒仍云屯。\n东山旧部落，自昔为墙藩。\n铦锋固可用，内实须禾虋。\n胸中自有策，肯为浅见论。",
        "dynasty": "宋",
        "collection_info": null
    },
    {
        "title": "游王官谷",
        "author": "王钦臣",
        "content": "钟鼎山林出处明，中间不合枉高情。\n有钱须买王官谷，流水声中过一生。",
        "dynasty": "宋",
        "collection_info": null
    },
    {
        "title": "句  其一",
        "author": "王钦臣",
        "content": "谁知第七车中客，天遣归来助庆禋。",
        "dynasty": "宋",
        "collection_info": null
    },
    {
        "title": "句  其二",
        "author": "王钦臣",
        "content": "西曹深处见春来。",
        "dynasty": "宋",
        "collection_info": null
    },
    {
        "title": "句  其三",
        "author": "王钦臣",
        "content": "碧瓦朱栏相照明。",
        "dynasty": "宋",
        "collection_info": null
    },
    {
        "title": "讚死心禅师偈  其一",
        "author": "释惟久",
        "content": "韶阳死心，灵源甚深。\n耳中见色，眼裏闻声。\n凡明圣昧，后富前贫。\n利生济物，点铁成金。\n丹青徒状，非古非今。",
        "dynasty": "宋",
        "collection_info": null
    },
    {
        "title": "讚死心禅师偈  其二",
        "author": "释惟久",
        "content": "死心非真，真非死心。\n虚空无状，妙有无形。\n绝后再苏，亲见死心。",
        "dynasty": "宋",
        "collection_info": null
    },
    {
        "title": "读法界观",
        "author": "释惟久",
        "content": "物我元无二，森罗镜象同。\n明明超主伴，了了彻真空。\n一体含多法，交参帝网中。\n重重无尽意，动静悉圆通。",
        "dynasty": "宋",
        "collection_info": null
    },
    {
        "title": "斑石枕联句",
        "author": "向宗道",
        "content": "斸得西山骨，磨砻露斑駮。\n凝结一何怪，形模万难学。\n直疑彩云根，又讶紫珉𮁅。\n中瘦{胁皮}蛟腹，外文灼龟殻。\n冷剖清泉肝，𥡥榰老鳌脚。\n坚方君子性，清纯圣人璞。\n有气当补天，无暇应并瑴。\n定渍盘古苔，想漏神农药。\n堪作梦寐宝，尤是炎蒸託。\n眠月病头愈，横风酲肺濯。\n珊瑚侈可唾，陶甄脃堪扑。\n夜深魇鬼惊，昼冷诗魔愕。\n首惬无俗梦，心清去烦恶。\n蕲簟方敢友，蜀筇良可攫。\n何必檄愈风，何必文驱疟。\n质任儿女嗤，顽宜童仆谑。\n枕流固迂诞，藉糟徒落魄。\n润生审将雨，辉发疑有珏。\n髑髅庄生狂，虎魄宋武薄。\n欲镵中郎铭，文章体犹弱。\n欲秘淮南书，神仙志非乐。\n我疑混沌矿，谁与砻窍凿。\n可作甘寝舆，华胥诣冥寞。\n子道足施为，我拙困婴缚。\n已谋具巾屦，行当老嵩霍。\n子其乞我归，终焉卧云壑。\n嗜好我已痴，须求子惟悫。\n毡旧王固惜，瓢陋颜不博。\n异时一经子，便当千金橐。\n客退独摩拂，卧送山月落。",
        "dynasty": "宋",
        "collection_info": null
    },
    {
        "title": "别诸禅众  其一",
        "author": "向宗道",
        "content": "四绝之名岂浪传，千岩万石五云间。\n无才可述无穷景，祇爱真山似假山。",
        "dynasty": "宋",
        "collection_info": null
    },
    {
        "title": "别诸禅众  其二",
        "author": "向宗道",
        "content": "古殿琅珰木鱼响，匆匆策马长松间。\n迴头却恨归时早，月淡烟昏不见山。",
        "dynasty": "宋",
        "collection_info": null
    },
    {
        "title": "宝华山",
        "author": "向宗道",
        "content": "松风山月送人归，几处溪声拂马蹄。\n殿角参差浦云隐，回头真似武陵迷。",
        "dynasty": "宋",
        "collection_info": null
    },
    {
        "title": "被诏还阙过碧落洞观元伯兄留题怅然久之兼成拙诗以纪胜概",
        "author": "向宗旦",
        "content": "洞府穹隆罩碧津，云扃岫幌谢嚣尘。\n泉声激激撞羣玉，乳溜垂垂挂万巾。\n绝景多藏穷僻处，胜游少有放闲人。\n剥苔洗壁三遗刻，惆怅难兄笔尚新。",
        "dynasty": "宋",
        "collection_info": null
    },
    {
        "title": "桐林驿",
        "author": "向宗旦",
        "content": "落日低垂一两竿，烟岚殊未厌跻攀。\n马头渐近铜林驿，误认真山做假山。",
        "dynasty": "宋",
        "collection_info": null
    },
    {
        "title": "虎跑泉",
        "author": "张彦卿",
        "content": "乳泉发穴漏岩根，乱石成池溜始分。\n鸿渐当时高品第，虎跑今日信传闻。\n山僧勺供疑甘露，野史烹茶胜白云。\n应是灵源迟出地，不然须冠季卿文。",
        "dynasty": "宋",
        "collection_info": null
    },
    {
        "title": "司马太史庙  其一",
        "author": "李奎",
        "content": "生在龙门境，葬临韩奕坡。\n荒祠邻后土，孤冢压黄河。\n澽水愁声远，梁山惨色多。\n一言遭显戮，将奈汉君何。",
        "dynasty": "宋",
        "collection_info": null
    },
    {
        "title": "司马太史庙  其二",
        "author": "李奎",
        "content": "着书虽已先三史，论道如何后六经。\n因雪李陵为国士，岂期武帝有宫刑。\n丛生荆棘迷坟冢，旧画龙蛇照庙庭。\n为览遗文来一奠，不知何在子长灵。",
        "dynasty": "宋",
        "collection_info": null
    },
    {
        "title": "贾司仓祠",
        "author": "赵嗣业",
        "content": "抱负如公屈不伸，古来无有达诗人。\n声名岂似官资小，才调宁如掾俸贫。\n东野旧称涛涌骨，退之曾说胆过身。",
        "dynasty": "宋",
        "collection_info": null
    },
    {
        "title": "中山广轩",
        "author": "刘握",
        "content": "天边登览处，雕槛俯层岑。\n山到三吴尽，江连百粤深。\n柳烟含晚色，花雨伴春阴。\n骚雅知多助，清虚在当心。",
        "dynasty": "宋",
        "collection_info": null
    },
    {
        "title": "句",
        "author": "刘握",
        "content": "玉乳何年终始见，金沙畴昔谩曾闻。",
        "dynasty": "宋",
        "collection_info": null
    },
    {
        "title": "句",
        "author": "郭知古",
        "content": "塞草远连吴会去，羁怀易逐峡江平。",
        "dynasty": "宋",
        "collection_info": null
    },
    {
        "title": "通山洞",
        "author": "林通",
        "content": "为爱通山景致幽，携琴载酒任遨游。\n云封路径人烟少，翠拥峰峦树木稠。\n棋石闲敲偏自乐，新诗赋就顿忘忧。\n管他世个尘凡事，春自春来秋自秋。",
        "dynasty": "宋",
        "collection_info": null
    },
    {
        "title": "石床",
        "author": "林通",
        "content": "一榻涵虚洞，冈峦势若堆。\n梦魂迷蛱蝶，枕簟锁莓苔。\n白昼晴宵裏，清风明月来。\n欲知卧云趣，不必意崔嵬。",
        "dynasty": "宋",
        "collection_info": null
    },
    {
        "title": "平江亭邀冯山允南同作",
        "author": "赵衮",
        "content": "文公昔记滕王阁，气象终天拂寥廓。\n崔颢题诗黄鹤楼，今日声华还磊落。\n安汉城头有佳处，江山清气归帘幕。\n少陵无人谪仙死，不遇才豪终寂寞。\n苍苔满地荆棘生，梁栋尘埃喧鸟雀。\n风流贤守一登临，久倚阑干情不薄。\n夜来风月觉澄清，天意人心如素约。\n仙葩当见浮空来，几百年来无此作。\n嗟予好古今白头，到底支离材力弱。\n木桃或见致琼瑶，免对江山负惭作。",
        "dynasty": "宋",
        "collection_info": null
    },
    {
        "title": "句  其一",
        "author": "王安上",
        "content": "历阳城外桃花坞，台榭废来名已古。",
        "dynasty": "宋",
        "collection_info": null
    },
    {
        "title": "句  其二",
        "author": "王安上",
        "content": "将军马上设良谋，遥望青山指梅树。\n日往月来时已久，万古千年名不朽。",
        "dynasty": "宋",
        "collection_info": null
    },
    {
        "title": "句  其三",
        "author": "王安上",
        "content": "战士触热衝暑雾，舌燥唇干惮长路。\n将军马上设良谋，遥望青山指梅树。\n齿牙不觉流津津，比似投醪同饮醇。\n汉鼎未扶竟分裂，惜哉不是调羹人。",
        "dynasty": "宋",
        "collection_info": null
    },
    {
        "title": "句",
        "author": "王彦博",
        "content": "黄鬚战士据鞍听，白髮将军抚剑嘆。",
        "dynasty": "宋",
        "collection_info": null
    },
    {
        "title": "趋石桥初登山岭",
        "author": "赵屼",
        "content": "天梯欲上使人愁，身御长风不自由。\n下视白云生涧底，仰看红日在山头。\n共传此处迷刘阮，自恐今朝犯斗牛。\n归路似从霄汉堕，却来尘世得羁囚。",
        "dynasty": "宋",
        "collection_info": null
    },
    {
        "title": "岑崎山磨崖",
        "author": "赵㞦",
        "content": "洞门乔木昼阴阴，洞穴嵌空透碧岑。\n偶约骚人同此乐，摇毫静坐发清吟。",
        "dynasty": "宋",
        "collection_info": null
    },
    {
        "title": "莱公竹",
        "author": "李逢",
        "content": "已枯断竹再成林，既殁贤公帝念深。\n仆木偃禾如不起，至今谁识大忠心。",
        "dynasty": "宋",
        "collection_info": null
    },
    {
        "title": "送程给事知越州",
        "author": "蔡承禧",
        "content": "万室罗纨千舸蓬，遶山楼榭满溪风。\n舟移菡萏芬芳渚，旌倚蓬莱缥缈宫。\n翁子印还多事后，微之名辱宦人中。\n昌时青琐朱轓贵，白首谁何得似公。",
        "dynasty": "宋",
        "collection_info": null
    },
    {
        "title": "句",
        "author": "蔡承禧",
        "content": "天上玉栏花已折，人间方士术何施。",
        "dynasty": "宋",
        "collection_info": null
    },
    {
        "title": "题泰山灵岩寺",
        "author": "陈一向",
        "content": "石龟泉畔铁袈裟，上有猿衔五色花。\n见说道人时挂搭，旋将青拂扫烟霞。",
        "dynasty": "宋",
        "collection_info": null
    },
    {
        "title": "赠灵岩元长老  其一",
        "author": "陈一向",
        "content": "杖锡池边六月寒，一泓泉鑑潄琅玕。\n直疑夜半天风起，吹落仙人沆瀣盘。",
        "dynasty": "宋",
        "collection_info": null
    },
    {
        "title": "赠灵岩元长老  其二",
        "author": "陈一向",
        "content": "证明台上玉炉烟，童子生云不计年。\n对面飞桥架丹壑，此中别有一家山。",
        "dynasty": "宋",
        "collection_info": null
    },
    {
        "title": "赠灵岩元长老  其三",
        "author": "陈一向",
        "content": "浓岚滴翠晓氤氲，洗我尘襟一二分。\n归步怪来轻欲举，朝衣犹带北山云。",
        "dynasty": "宋",
        "collection_info": null
    },
    {
        "title": "赠灵岩元长老  其四",
        "author": "陈一向",
        "content": "五花殿角片是间，又被红尘引出山。\n第一山前聊驻马，几声鸡犬吠云间。",
        "dynasty": "宋",
        "collection_info": null
    },
    {
        "title": "淮阴有韩亭枚亭步舣舟亭下作",
        "author": "晁端彦",
        "content": "韩枚步骘建三亭，故显当时将相名。\n遐想古人兴废事，乃知英杰此中生。",
        "dynasty": "宋",
        "collection_info": null
    },
    {
        "title": "无心亭",
        "author": "晁端彦",
        "content": "偶坐兹亭上，清风吹客襟。\n孤云方出岫，相对两无心。",
        "dynasty": "宋",
        "collection_info": null
    },
    {
        "title": "醉眠亭",
        "author": "晁端彦",
        "content": "人生有出处，两事固希全。\n达则都廊庙，致君尧舜前。\n声名喧宇宙，指顾生云烟。\n不然早晦隐，纵意乐当年。\n第一莫如醉，第二莫如眠。\n无悔水乡士，子瞻称其贤。\n埋照不干世，作亭临清泉。\n欢来即痛饮，酣谑竟长筵。\n陶陶非假寐，泯绝平生缘。\n尽得杯中趣，常为枕上仙。\n影从明月照，名任清风传。\n愿君遂此志，其乐更相先。\n醉无三日醒，欲尽百斛船。\n境界如古莽，魂梦游钧天。\n莫学不佞者，狥禄遭缠牵。\n进无济世志，退无负郭田。\n独醒少意绪，寡睡多烦煎。\n风波惊性命，鞍马积胝胼。\n未得立篱下，应难卧瓮边。\n区区为宿仕，短咏愧非妍。",
        "dynasty": "宋",
        "collection_info": null
    },
    {
        "title": "龙湫观瀑",
        "author": "晁端彦",
        "content": "万丈龙湫水，飞流翠碧开。\n泻疑云汉落，涌若海潮来。\n飘洒四时雪，喧阗万壑雷。\n庐山吾未到，气象胜天台。",
        "dynasty": "宋",
        "collection_info": null
    },
    {
        "title": "丹霞山",
        "author": "晁端彦",
        "content": "白鹤山头飞瀑，玉箫峰顶生烟。\n溪上空闻流水，竹间不见真仙。",
        "dynasty": "宋",
        "collection_info": null
    },
    {
        "title": "诏修两朝国史开局日史院赐筵首相吴公席上有作奉和原韵",
        "author": "林希",
        "content": "调元台极贵，颁宴帝恩余。\n昔副名山录，今裁史观书。\n天心忧作者，国论属谁欺。\n寂寞怀铅客，容瞻相府车。",
        "dynasty": "宋",
        "collection_info": null
    },
    {
        "title": "初至吴门示诸弟兼呈伯原教授",
        "author": "林希",
        "content": "梦寐家山忽五春，君恩乞与守符新。\n便推白傅为前政，更得梁鸿作部民。\n入境喜逢余秉穗，举杯无復嘆鲈莼。\n左司西掖诚非据，尤是诗情愧昔人。",
        "dynasty": "宋",
        "collection_info": null
    },
    {
        "title": "将之宣城留别吴门效白乐天体",
        "author": "林希",
        "content": "被诏守东吴，夜渡扬子津。\n拭目迎家山，洗我京洛尘。\n此邦多贤豪，况復平生亲。\n初欲循故事，公宴月三旬。\n庶以叙契阔，岂徒乐吾身。\n临州未阅月，吏牍方纷纭。\n避嫌俄得请，主地翻为宾。\n樽酒未重持，行乐知何因。\n物理可胜嘆，俯仰迹已陈。\n趣整震泽帆，遥挹敬亭春。\n五月而报政，速哉彼齐人。\n今我若置邮，何德于吴民。\n举手谢吴民，自笑行役频。\n使君不能诗，烦汝迎送勤。\n来惭白太守，去愧谢宣城。",
        "dynasty": "宋",
        "collection_info": null
    },
    {
        "title": "迭嶂楼有怀吴门朱伯原",
        "author": "林希",
        "content": "虎丘换得敬亭山，句水松陵数舍间。\n天下难如两州好，君恩乞与一身闲。\n渐无牒诉烦敲朴，喜有林泉数往还。\n犹想朋云隐君子，思归时见鬓毛斑。",
        "dynasty": "宋",
        "collection_info": null
    },
    {
        "title": "贺滕元发守吴兴",
        "author": "林希",
        "content": "清风楼下两溪春，三十余年一梦新。\n欲识玉皇香案吏，水晶宫主谪僊人。",
        "dynasty": "宋",
        "collection_info": null
    },
    {
        "title": "吴兴赠贾收二绝句  其一",
        "author": "林希",
        "content": "乐天遗句满吴门，谢朓窻中列岫存。\n试问白苹洲上客，诗人贾岛有曾孙。",
        "dynasty": "宋",
        "collection_info": null
    },
    {
        "title": "吴兴赠贾收二绝句  其二",
        "author": "林希",
        "content": "岁中谩说易三麾，风月可尝有别离。\n尽是昔贤吟醉地，惜哉此老不能诗。",
        "dynasty": "宋",
        "collection_info": null
    },
    {
        "title": "送程给事知越州",
        "author": "林希",
        "content": "政事纵横绝世才，文章侍从冠邹枚。\n南州节制金城固，东省深严琐闼开。\n笑别道山探禹穴，暂辞玉案下蓬莱。\n贺家湖上中秋月，遥听新诗落酒杯。",
        "dynasty": "宋",
        "collection_info": null
    },
    {
        "title": "诗一首",
        "author": "林希",
        "content": "山川图写几时休，再过萧山岁已周。\n客枕梦中南又北，此身大似一虚舟。",
        "dynasty": "宋",
        "collection_info": null
    },
    {
        "title": "吴兴",
        "author": "林希",
        "content": "遶郭芙蕖拍岸平，花深荡桨不闻声。\n万家笑语荷花裏，知是人间极乐城。",
        "dynasty": "宋",
        "collection_info": null
    },
    {
        "title": "句  其一",
        "author": "林希",
        "content": "壶岭共倾银霅水，墨皇犹展玉楼风。",
        "dynasty": "宋",
        "collection_info": null
    },
    {
        "title": "句  其二",
        "author": "林希",
        "content": "伤心父老江津路，犹想当年上冢行。",
        "dynasty": "宋",
        "collection_info": null
    },
    {
        "title": "句  其三",
        "author": "林希",
        "content": "争觅山林远城市，不知城市有山林。",
        "dynasty": "宋",
        "collection_info": null
    },
    {
        "title": "句  其四",
        "author": "林希",
        "content": "江声远落西岷外，山色都横北固前。",
        "dynasty": "宋",
        "collection_info": null
    },
    {
        "title": "句  其五",
        "author": "林希",
        "content": "雨过淮山格嫩绿，日衔沧海露残红。",
        "dynasty": "宋",
        "collection_info": null
    },
    {
        "title": "句  其六",
        "author": "林希",
        "content": "江入海门吞百粤，楼横铁瓮跨三山。",
        "dynasty": "宋",
        "collection_info": null
    },
    {
        "title": "余至象山得邑西山谷佳处暇日过游因其亭榭泉木离为十咏 西谷",
        "author": "林旦",
        "content": "平昔山林性，今来水石乡。\n栽花寻秀壠，泛酒掬沧浪。\n地暖春常早，云阴夏自凉。\n岁成还北去，魂梦此难忘。",
        "dynasty": "宋",
        "collection_info": null
    },
    {
        "title": "余至象山得邑西山谷佳处暇日过游因其亭榭泉木离为十咏 应真亭",
        "author": "林旦",
        "content": "我爱井泉清，来逢井上铭。\n佳名知故里，绝巘为开亭。\n目外仙舟远，云闲拱木青。\n茫然千古意，谁与问沧溟。",
        "dynasty": "宋",
        "collection_info": null
    },
    {
        "title": "余至象山得邑西山谷佳处暇日过游因其亭榭泉木离为十咏 桃源径",
        "author": "林旦",
        "content": "十亩红桃径，穿花过水西。\n清泉来不断，行客到应迷。\n露锦披芳坞，晴霞倒碧溪。\n年年春意在，当会自成蹊。",
        "dynasty": "宋",
        "collection_info": null
    },
    {
        "title": "余至象山得邑西山谷佳处暇日过游因其亭榭泉木离为十咏 蓬莱泉",
        "author": "林旦",
        "content": "采药瀛洲去，扁舟竟不还。\n黄金成海外，故井独人间。\n乳滴岩花润，苔封石字斑。\n空令千载后，犹復望三山。",
        "dynasty": "宋",
        "collection_info": null
    },
    {
        "title": "余至象山得邑西山谷佳处暇日过游因其亭榭泉木离为十咏 濯缨亭",
        "author": "林旦",
        "content": "早岁逐浮名，尘埃已倦行。\n浩然而临绝岸，聊此振烦缨。\n世事随波远，吾心自水清。\n营营朝市露，谁识孺歌声。",
        "dynasty": "宋",
        "collection_info": null
    },
    {
        "title": "竹闲亭",
        "author": "林旦",
        "content": "昔人尝种竹，此意为山林。\n野翠何凌乱，羁怀得放吟。\n化龙知有节，待凤岂无心。\n怅望山阴客，飘然不可寻。",
        "dynasty": "宋",
        "collection_info": null
    },
    {
        "title": "竹闲亭 曲水亭",
        "author": "林旦",
        "content": "岩溜抱山急，传觞何太频。\n迴看野客醉，还笑浊醪醇。\n汉曲人方远，兰亭迹已陈。\n劳生无足校，酣放即天真。",
        "dynasty": "宋",
        "collection_info": null
    },
    {
        "title": "竹闲亭 灌木亭",
        "author": "林旦",
        "content": "行行竹间径，时此一登临。\n为有凌霄干，长垂满座阴。\n海云生远目，山月照闲心。\n幸免材为累，无言弃掷深。",
        "dynasty": "宋",
        "collection_info": null
    },
    {
        "title": "竹闲亭 观澜亭",
        "author": "林旦",
        "content": "万古渊源会，凭栏誙一观。\n云涛谁可际，勺水自为难。\n日月闲中永，干坤物外宽。\n幽人休怅望，平地亦波澜。",
        "dynasty": "宋",
        "collection_info": null
    },
    {
        "title": "竹闲亭 射圃",
        "author": "林旦",
        "content": "百步开新圃，弯弧注采正。\n樽罍供乐事，金鼓迭欢声。\n敏手徒为妙，中心自要平。\n何人能举觯，观堵定纵横。",
        "dynasty": "宋",
        "collection_info": null
    },
    {
        "title": "虎丘示子虙昔与次中游题榜尚存",
        "author": "林旦",
        "content": "一望家山上虎丘，凄然魄动念同游。\n林峦不改如平日，蒲柳先衰又几秋。\n敢学登临小东鲁，却因零落恨西州。\n鸰原寂寞归鸿断，未拂前题已泪流。",
        "dynasty": "宋",
        "collection_info": null
    },
    {
        "title": "和张祜韵",
        "author": "林邵",
        "content": "山中多白云，云气归如吞。\n目无尘埃污，耳足清凈根。\n僧归踏层径，鸟远迷孤村。\n来过人迹少，无客扫松门。",
        "dynasty": "宋",
        "collection_info": null
    },
    {
        "title": "和孟郊韵",
        "author": "林邵",
        "content": "山僧庞眉苍，翻径坐禅床。\n层轩豁远目，静室便异香。\n微风仙籁响，过雨晴岚光。\n何须向庐阜，此即真道场。",
        "dynasty": "宋",
        "collection_info": null
    },
    {
        "title": "诗一首",
        "author": "林邵",
        "content": "西来汉水接流流，大别山前旧沔州。\n看到夕阳无尽兴，一行飞鹭下汀州。",
        "dynasty": "宋",
        "collection_info": null
    },
    {
        "title": "赋赠玉岩  其一",
        "author": "林颜",
        "content": "人在通天第几岩，玉岩形胜最潭潭。\n三钟攘臂适吾乐，五斗折腰真尔惭。\n漫浪着书酬素志，逍遥齐物载清谈。\n超然此道人知少，人日先生为指南。",
        "dynasty": "宋",
        "collection_info": null
    },
    {
        "title": "赋赠玉岩  其二",
        "author": "林颜",
        "content": "万卷收书肯为贫，长年石室谢纷纭。\n冥鸿有志难寻迹，野鹿无心不出羣。\n拔俗风标清似水，视人富贵薄于云。\n柄臣欲强东山起，只恐东山未放君。",
        "dynasty": "宋",
        "collection_info": null
    },
    {
        "title": "赠玉岩二绝",
        "author": "林颜",
        "content": "一童一鹿自相随，不觉山间笋蕨肥。\n看尽荣枯弹指顷，烧痕青处认春归。\n瞥然飞电□双瞳，短褐长绦如瘦松。\n白玉岩中无一事，为君题作玉岩翁。",
        "dynasty": "宋",
        "collection_info": null
    },
    {
        "title": "夜乐池",
        "author": "林颜",
        "content": "石室巉岩五十重，洞房七十二芙蓉。\n夜池惟有仙家乐，笙鹤时来古涧松。",
        "dynasty": "宋",
        "collection_info": null
    },
    {
        "title": "彩云轩",
        "author": "林颜",
        "content": "曾是麻姑此降真，玉峰依旧碧桃春。\n他年欲洗尘埃眼，得见红颜散髪人。",
        "dynasty": "宋",
        "collection_info": null
    },
    {
        "title": "送君归护国寺",
        "author": "林颜",
        "content": "岿然傍势浙江东，不羡金庭第一峰。\n法境常清五十里，妙莲今现几千重。\n清凉解洗枝头露，变现能飞钵底龙。\n平日旧游今復到，苍崖邃谷抱长松。",
        "dynasty": "宋",
        "collection_info": null
    },
    {
        "title": "偶见蜘蛛因成四韵",
        "author": "翟嗣宗",
        "content": "织丝来往疾如梭，长爱腾空作网罗。\n害物身心虽甚小，漫天纲纪亦无多。\n林间宿鸟应嫌汝，帘外飞蛾亦惧他。\n莫学螳螂捕蝉勇，须知黄雀奈君何。",
        "dynasty": "宋",
        "collection_info": null
    },
    {
        "title": "古松行",
        "author": "郭祥正",
        "content": "空山古松阅人代，黛色铜姿终不改。\n蚴蟉诘曲还相向，千寻气结云叆叇。\n风雨冥冥秋气深，耳边往往苍龙吟。\n蓬莱仙子有无间，往来白鹤昼常阴。\n百尺樛枝拓金戟，山中十月飞霹雳。\n千年化作虬龙形，流脂下见成灵珀。\n方今楼阁连飞甍，斧斤未敢来相倾。\n晦冥神物共诃护，一物钟灵无不轻。\n我来抚此重嘆息，造物由来贵孤直。\n趺坐松前日将暝，谡谡寒风落巾帻。",
        "dynasty": "宋",
        "collection_info": null
    },
    {
        "title": "醉歌行",
        "author": "郭祥正",
        "content": "明月珠，不可襦，连城璧，不可餔。\n世间所有皆虚无，百年光景驹过隙，功名富贵将焉如。\n君不见北邙山，石羊石虎排无数。\n旧时多有帝王坟，今日纍纍蛰狐兔，残碑断碣为行路。\n又不见秦汉都，百二山河能险固，旧时宫阙亘云霄。\n今日原田但禾黍，古恨新愁迷草树。\n不如且买葡萄醅，携壶挈榼閒往来。\n日日大醉春风台，何用感慨生悲哀。",
        "dynasty": "宋",
        "collection_info": null
    },
    {
        "title": "古剑歌",
        "author": "郭祥正",
        "content": "古有名剑似秋水，龙盘虎拏焰欲起。\n鸡林削铁不足言，昆吾百炼安足齿。\n淬花曾莹鸊鹈膏，掉箾却敲鸾凤髓。\n忆昔破敌如破竹，带霜飞渡桑干曲。\n电光昼闪白日匿，魑魅走逃罔魉伏。\n于今锈涩混铅刀，夜凉风雨青龙哭。\n冰翼云淡雪花白，血痕冷剥苔花绿。\n我来拔鞘秋风前，毛髪凛凛肝胆寒。\n书生无用暂挂壁，夜来虎气腾重泉。\n酒酣闻鸡起欲舞，明星错落银河旋。\n吾闻神物不终藏，丰城紫氛斗牛旁。\n及时与人成大功，岂肯弃置钝锋铓。\n会当斩蛟深入吴潭裏，不然仗汝西域击名王。",
        "dynasty": "宋",
        "collection_info": null
    },
    {
        "title": "渔舟歌",
        "author": "郭祥正",
        "content": "四山飒沓江水流，两岸西风芦荻秋。\n渔歌杳杳隔港浦，烟波冥冥来孤舟。\n渔人举网得赤鲤，鱼尾簁簁相顾喜。\n撑船就岸维树旁，夕阳篷底炊烟起。\n白鹭洲边随意浴，孤云岩际无心逐。\n月明烟岸撇波去，格磔一声山水绿。",
        "dynasty": "宋",
        "collection_info": null
    },
    {
        "title": "楚江行",
        "author": "郭祥正",
        "content": "吾生磊落无滞留，一生好作大江游，任尔龟鼍跋浪蛟龙愁。\n昨夜天风下荆楚，我来此地重怀古。\n洛妃湘女不足数，渺渺兮三闾在何所。\n浩荡烟波江水阔，冥寞神交两相许。\n倒提金斗倾浊醪，滴沥招魂寂无语。\n斜阳衔山暝潮退，两两渔舟迷向背。\n便欲因之垂钓竿，六鳌一掷天门外。",
        "dynasty": "宋",
        "collection_info": null
    },
    {
        "title": "九华山行",
        "author": "郭祥正",
        "content": "羣山秀色堆寒空，九华一簇青芙蓉。\n谁云九子化为石，聚头论道扶天公。\n深岩自积太古雪，烛龙缩爪羞无功。\n湍流万丈射碧落，此源直与银河通。\n尘埃一点入不得，烟雾五色朝阳烘。\n有时昏昏雷电怒，崩崖裂壁挥长松。\n龙作雨，虎啸风。\n白日变明晦，九子亦惨容，褐冠释氏胡为笑傲于其中。\n我将学彼术，卷舌切愧求童蒙。\n天公信玉女，号令不尔从。\n嗟尔九子竟何补，非泰非华非衡嵩。",
        "dynasty": "宋",
        "collection_info": null
    },
    {
        "title": "庐山三峡石桥行",
        "author": "郭祥正",
        "content": "银河源源天上流，新秋织女望牵牛。\n洪波欲渡渡不得，叱鹊为桥诚拙谋。\n胡不见庐山三峡水，此源亦接明河底。\n擘崖裂嶂何其雄，崩雷泄云势披靡。\n飞鸟难过虎豹愁，四时白雪吹不收。\n烛龙此地无行迹，六月游子披貂裘。\n谁将巨斧凿大石，突兀长桥跨苍壁。\n行车走马安如山，下视龙门任淙激。\n寄言牛女勿相疑，地下神工尤更奇。\n唤取河边作桥栋，一年不必一佳期。",
        "dynasty": "宋",
        "collection_info": null
    },
    {
        "title": "谷帘水行",
        "author": "郭祥正",
        "content": "崭崭青壑仙人居，水精帘挂光浮浮。\n中有天乐振天响，真珠琤淙碎珊瑚。\n嫦娥拥月夜相照，天光地莹倒玉壶。\n又云玉皇醉玉液，琼簟千尺从空铺。\n卧来北斗谏以起，惊风吹落青山隅。\n溶溶万古万万古，竟谁能辨为真虚。\n我来吟哦不知晚，山云四暗山魈呼。\n安得长鲸驾天险，下视灵源知有无。",
        "dynasty": "宋",
        "collection_info": null
    },
    {
        "title": "鹦鹉洲行",
        "author": "郭祥正",
        "content": "猛虎磨牙齿九州，祢生何事来擨。\n黄云屯屯宴宾客，故衣脱去更岑牟。\n渔阳掺挝曲声苦，壮士衔悲寂无语。\n汉朝社稷四百年，海泻涛淙一抔土。\n嗟哉鼓史狂而痴，天运往矣安能追。\n四方血战殊未已，三尺棁杖真何为。\n君不见武昌之国鹦鹉洲，至今芳草含春愁。\n可行则行止则止，死无所益令人羞。\n死无所益令人羞，黄祖曹公均一丘。",
        "dynasty": "宋",
        "collection_info": null
    },
    {
        "title": "金山行",
        "author": "郭祥正",
        "content": "金山杳在沧溟中，雪崖冰柱浮仙宫。\n干坤扶持自今古，日月彷佛躔西东。\n我泛灵槎出尘世，搜索异境窥神功。\n一朝登临重叹息，四时想像何其雄。\n捲帘夜阁挂北斗，大鲸驾浪吹长空。\n舟摧岸断岂足数，往往霹雳搥蛟龙。\n寒蟾八月荡瑶海，秋光上下磨青铜。\n鸟飞不尽暮天碧，渔歌忽断芦花风。\n蓬莱久闻未成往，壮观绝致遥应同。\n潮生潮落夜还晓，物与数会谁能穷。\n百年形影浪自苦，便欲此地安微躬。\n白云南来入我望，又起归兴随征鸿。",
        "dynasty": "宋",
        "collection_info": null
    },
    {
        "title": "潜山行",
        "author": "郭祥正",
        "content": "笑别姑熟州，来作潜山游。\n潜山闻名三十载，写望可以销吾忧。\n晴云如绵挂寒木，广溪镜静涵明秋。\n山头石齿夜璨璨，疑是太古之雪吹不收。\n信哉帝祖驻銮跸，异景怪变谁能求。\n若非青崖见白鹿，安得此地排珠楼。\n羣仙长哦空洞绝，绿章封事乘虚辀。\n灵鸟盘旋老鹤舞，华灯散采祥飈浮。\n噫吁嚱，汉武登坛求不得，明皇夜梦推五百。\n宁知司命抱真符，为宋真人开社稷。\n诏书数下修琳宫，殿阁缥缈平诸峰。\n六朝德泽施愈远，九天福佑来无穷。\n君不见潜山之下，潜水之涯。\n菖蒲有九节，白术多紫花。\n采之百拜献君寿，陛下盛德如重华。",
        "dynasty": "宋",
        "collection_info": null
    },
    {
        "title": "山中吟",
        "author": "郭祥正",
        "content": "山中吟，白日长，碧霄泉暖菖蒲香。\n仙翁劝我采为食，登高遂觉足力强。\n登高望远远思发，春风浩浩天茫茫。\n美人一别隔沧海，青鸟寄与双明珰。\n青鸟东飞亦不返，草色绿缛云徜徉。\n草色几回绿，云飞无故乡。\n魂迷梦断意何在，山中吟，白日长。",
        "dynasty": "宋",
        "collection_info": null
    },
    {
        "title": "山中乐",
        "author": "郭祥正",
        "content": "寻山佳兴发，一夜渡江月。\n首到庐江元放家，水洞清光数毫髮。\n爱之便欲久栖息，又闻灵仙之境敞金阙。\n清风吹我衣，不觉过皖溪。\n危梁千步玉虹卧，松行十里青龙归。\n烟霞绕脚变明晦，忽见殿阁铺琉璃。\n重檐却在迥汉上，倚栏俯视白日低。\n虚庭自作箫籁响，屋角更无飞鸟飞。\n霓幡重重蔽真御，彷佛遥见星文垂。\n长廊纱笼绝笔画，老龟稳载青瑶碑。\n更逢逍遥不死客，齿清髪翠桃花肌。\n箫台可到亦非远，云间况有白鹿骑。\n细窥绝景辄大笑，吾曹何事尘中为。\n安得良田三百亩，可以饱我妻与儿。\n长年只在名山裏，万事纷纷都不知。",
        "dynasty": "宋",
        "collection_info": null
    },
    {
        "title": "将归行",
        "author": "郭祥正",
        "content": "男儿四十无所成，可怜鬓髮霜华生。\n长书朝奏夕命相，此事故非言不行。\n低徊却入邵陵幕，梅岭招降建城郭。\n论功第一遭众谗，断木浮沈委沟壑。\n噫吁嚱，数奇不独李将军，株坐桐乡三见春。\n桐乡虽好大儿死，风物满眼唯悲辛。\n迩来又赴肥上辟，碌碌随人亦何益。\n法网深悬无纵鳞，敛翼饥禽忧弹射。\n噫吁嚱，一寸丹心不堪折，扁舟却忆姑溪月。\n溪如凝冰月如雪，天地清光迥交澈。\n钓丝千丈入琉璃，六鳌一举三山随。\n人生快意莫如此，腰束黄金多横死。\n君不见日暮途穷逆行客，一饷荣华速诛殛。\n又不见都市朝衣就剑人，谁道忠言能杀身。\n休休休，归去来。\n芝田石室云长在，瑶草琪花春不回。\n收帆银涛即平陆，跨青牛兮驱白鹿。\n莫向人间歧路行，岂有悲欢与荣辱。\n休休休，归去来，计已决。\n肯学腐儒空有言，辜负春鹃口流血。",
        "dynasty": "宋",
        "collection_info": null
    },
    {
        "title": "东林行",
        "author": "郭祥正",
        "content": "龙蟠大地藏山腹，瑞气蒙笼紫金屋。\n香炉万丈擎碧霄，二涧斜飞落寒玉。\n晋朝遗事唐人辞，皴斮龟螭尚堪读。\n楼烦真人应梦来，夜斧丁丁神伐木。\n安帝亲留步辇迎，灵运开池素华馥。\n会随流转不成尘，灯焰明明自相续。\n游人未达此理元，安得清凉灭贪欲。\n我今弃官脱尘网，僧宝瞻依无不足。\n跨黄牛，骑白鹿，时时自唱无生曲。\n无生曲，君试听，五音六律和不得，为君写作东林行。",
        "dynasty": "宋",
        "collection_info": null
    },
    {
        "title": "圆通行简慎禅师",
        "author": "郭祥正",
        "content": "庐山之西形胜聚，无位真人依位住。\n地祗掣鏁金城开，石龙喷水银潢注。\n峰峦约勒万马回，杉松自作千兵护。\n宝殿峥嵘跨碧霄，圆容丽服微西顾。\n江南妃子亲施田，香饭供僧无亿数。\n法焰相传十二人，师泛铁船扬子渡。\n杨子渡，秋风高，霹雳驾雪翻惊涛。\n中有渔家妙绝手，一钓三山连六鳌。\n纵时大地悉震恐，收来尘刹无纤毫。\n当年曾许心莫逆，今朝又作圆通客。\n挂冠已脱尘垢缘，一心愿住清凉国。\n清凉之国谁能知，日长马倦人多迷。\n从来闻说曹溪路，只今蹋断庐山西。",
        "dynasty": "宋",
        "collection_info": null
    },
    {
        "title": "韶石行",
        "author": "郭祥正",
        "content": "扁舟未下连虞滩，韶石罗列谁雕刓。\n化工有意露怪变，待彼虞舜来观翫。\n泊舟登岸始远览，两峰直裂诸峰巑。\n青鸾低徊欲下饮，翠凤却舞抟修翰。\n蛰龙镢雷怒奋角，帝子出震初峨冠。\n日光扑扑散金蕊，莲花透澈琉璃盘。\n行衣十里仙雾湿，暝色一抹轻绡寒。\n我将仙崖想韶乐，北风忽变阴漫漫。\n松摇长空吼万壑，溪走石脚淙惊湍。\n遗音自与天地响，听不以耳精神完。\n重曈一去无復还，随风波兮陟云间。\n潇湘洞庭亦何有，竹上血泪千年斑。\n九成不作至道息，纷纷后世畴能攀。\n登韶石兮情飘飘而未尽，饬彼柴车兮且将造乎苍梧九疑之深山。",
        "dynasty": "宋",
        "collection_info": null
    },
    {
        "title": "武溪深呈广帅蒋修撰",
        "author": "郭祥正",
        "content": "滔滔武溪一何深，源源不断来从郴。\n流到泷头声百变，谁将玉笛传余音。\n潺潺泠泠兮可以冰人心，胡为其气兮能毒淫。\n汉兵卷甲未得渡，飞鸢跕跕堕且沈。\n天乎此水力可任，蛮血安足腥吾镡。\n功名难成壮心耻，马革裹尸亦徒尔。\n伏波一去已千年，古像萧萧篁竹裏。\n风来尚作笛韵悲，宛转悠扬逐船尾。\n如今天子治文明，柔远怀忆昌黎氏。\n始末缘何不相类，能言佛骨本无灵。\n可惜咨嗟问泷吏，湘妃之碑尤近怪。\n颇学女巫专自媚，固当褒马聊黜韩。\n湘妃之碑尤近怪，颇学女巫专自媚。\n固当褒马聊黜韩，补葺须令贤者备。\n元戎喜遇蓬瀛仙，武溪探古传新篇。\n东君吁嘻龙蜃走，北斗挹酌河汉悬。\n劝君莫倚陇笛之悲音些，劝君清歌兮投玉琴些。\n琴声为出尧舜心，尧舜爱民无远迩。\n君不见熏风来自南些。",
        "dynasty": "宋",
        "collection_info": null
    },
    {
        "title": "松门阻风望庐山有怀李白",
        "author": "郭祥正",
        "content": "北风阻船泊湖漘，北望庐阜青无痕。\n晴云自舒仍自卷，白龙欲眠犹宛转。\n秋空漠漠秋气浅，碧天蘸水如刀剪。\n篙师畏浪不敢行，却忆李白骑长鲸。\n倒回玉鞭击鲸尾，锦袍溅雪洪涛裏。\n霓光溢目精神閒，终日高歌去復还。\n飞流直下三千尺，风吹银汉落人间。\n天送醇醪倾北斗，羣仙吹箫龙凤吼。\n李白一饮还一醉，醉来岂知生死累。\n倐然却返玉皇家，不骑鲸鱼驾鸾车。\n留连自摘蟠桃花，嚼花吐津染朝霞。\n不信如今三百载，顽鲸骇浪空相待。",
        "dynasty": "宋",
        "collection_info": null
    },
    {
        "title": "苦寒行二首  其一",
        "author": "郭祥正",
        "content": "江南饶暖衣絺绤，今岁春寒人未识。\n溪流冰合地成拆，一月三旬雪三尺。\n去年大潦民无食，子母生离空叹息。\n只今道路多横尸，安忍催科更诛殛。",
        "dynasty": "宋",
        "collection_info": null
    },
    {
        "title": "苦寒行二首  其二",
        "author": "郭祥正",
        "content": "下溪捕鱼一丈冰，上山采樵三尺雪。\n人人饥饿衣裳单，骨月相看眼流血。\n干坤失色云未收，鵰鹗无声翅将折。\n官仓斗米余百金，愿见春回二三月。",
        "dynasty": "宋",
        "collection_info": null
    },
    {
        "title": "武夷行寄刘侍郎",
        "author": "郭祥正",
        "content": "平生爱仙山，最闻武夷好。\n千峰巑岏月倒挂，万木阴森春不老。\n羣仙浮舟出寥廓，未济明河半空泊。\n世人可见不可攀，静夜天风吹宝乐。\n须信仙家日月长，尘埃下土空茫茫。\n贤愚得失竟何益，坐十绿髪催秋霜。\n人感感悟有谁早，丈人寻真归故乡。\n故乡宅在武夷址，山势迴环碧城起。\n仙棋一局一番春，几见桃花满流水。\n他年功成趋帝阙，醉唤常娥拥明月。\n照开三十六洞天，玉树瑶花恣攀折。\n丈人之乐其无央，我今欲往亲在堂。\n侧身南望未能到，耿耿寸心思梦长。",
        "dynasty": "宋",
        "collection_info": null
    },
    {
        "title": "姑熟堂歌赠朱太守",
        "author": "郭祥正",
        "content": "姑熟太守真贤豪，洗涤弊垢明官曹。\n民閒吏竦郡无事，华堂新构临江皋。\n朱檐斜飞傍星汉，碧瓦不动蟠鲸鳌。\n酿成玉液宴宾从，手提大笔降风骚。\n四时景物换耳目，万古治乱评秋毫。\n嗟予末坐重感激，胸中茅塞时耘耨。\n山鸡卑栖竟何取，岂合鸾凤返翔翱。\n紫莼茸蕨味正美，鲜鲚玉缕鸣霜刀。\n为公一饮直醉倒，坐看万室皆陶陶。\n谁云江南地偏小，姑熟之堂天下少。\n丹湖千里浸城东，蒲苇藏烟春渺渺。\n牛渚对峙凌歊台，长江倒挂天门开。\n风吹玉乌亿万疋，汉兵卷甲沙场迴。\n有时浪止皓月满，琉璃宇宙无纤埃。\n帆樯隐隐鸟飞没，渔歌细下天边来。\n谢元晖，李太白，一生好作江南客。\n至今遗恨人不知，孤云尚鏁青山宅。\n请公沥酒一弔之，听我长吟壮灵魄。\n人世百年能几何，高会难逢离别多。\n一朝公去调鼎鼐，斯堂永作甘棠歌。",
        "dynasty": "宋",
        "collection_info": null
    },
    {
        "title": "宣诏厅歌赠朱太守",
        "author": "郭祥正",
        "content": "使君心画天下无，构厅宣诏西南隅。\n晓光初散射檐桷，夜气欲合吞江湖。\n甓甃摩挲滑瑶玉，重窻窈窕明青朱。\n胡生画手出前辈，素壁为写巫山图。\n一条江练澄碧落，十二峰色峨珊瑚。\n元猿老虎啸彷佛，长松瘦石寒扶疏。\n中间皓鹤最恬淡，九霄独立形神孤。\n君去班春劝耕稼，君归命客同欢娱。\n三冬垂帘醉春瓮，六月静坐临冰壶。\n巴笺血色洒醉笔，五字七字排玑珠。\n和风匝地怨气灭，险吏缩手穷氓苏。\n地随人盛古今好，姑熟自此为名区。\n君不见滕王阁庾公楼，樽罍千载夸风流。\n又不见宴寝一诗尚不灭，至今人道韦苏州。\n噫吁嚱，四座勿歌听我歌，宣诏之名君谓何。\n守臣不壅帝王泽，六合长静无干戈。",
        "dynasty": "宋",
        "collection_info": null
    },
    {
        "title": "济源草堂歌赠傅钦之学士",
        "author": "郭祥正",
        "content": "秀气鸿蒙济州曲，十歌清池万竿竹。\n竹裏修椽架草堂，不羡长安买华屋。\n春生广野碧玉柔，月拥翠岚银粉扑。\n低飞白鹭拣晴沙，闻晓黄鹂啭乔木。\n明明长剑倚太行，拂拂愁烟蔽盘谷。\n重冈渐远势愈高，云开青出分秋毫。\n龙蛇鳞甲雪霜洗，壮士四顾空提刀。\n阴晴万变恣吟写，三迭琴声猿夜嗥。\n君不见古来功名输隐叟，种桃采芝皆皓首。\n不将机械搅灵源，能使形骸颇长久。\n明公何年归草堂，扁舟我即浮沧浪。\n江鱼有味四时美，一蓑醉临芦花傍。\n男儿彼此送终毕，自算此身无得失。\n江东片月过河阳，为照两处无何乡。",
        "dynasty": "宋",
        "collection_info": null
    },
    {
        "title": "寄题蕲州涵辉阁呈太守章子平集贤",
        "author": "郭祥正",
        "content": "读君涵辉记，恍若登蓬莱。\n天垂星斗数寻近，地卷云山千里来。\n冰壶倒景露华洗，玉窦溶雪蟾光頽。\n尘寰何处路歧绝，三十六洞森然开。\n武夷真孙佩符印，选胜得此将金罍。\n文章欲会造化手，藩屏暂屈岩廊材。\n谢公寄意东山妓，严生把钓桐庐台。\n功名谈笑出千古，长与泰华青崔嵬。\n其余龊龊何足数，百年易得成寒灰。\n为君高吟岂知倦，十分美酒谁相陪。\n我欲乘风一飞往，病翅零落秋霜摧。\n涵辉阁，宁久游，重瞳法尧垂冕旒。\n侧闻下诏十六相，真孙第一还瀛洲。",
        "dynasty": "宋",
        "collection_info": null
    },
    {
        "title": "宣州双溪阁夜宴呈太守余光禄",
        "author": "郭祥正",
        "content": "陵阳三峰压千里，百尺危楼势相倚。\n海波不动蛟龙盘，迭玉无尘霜雪洗。\n溪光冷浥山光润，色接金陵古名郡。\n青猿啸断四五声，白鸟归飞两三阵。\n四时之景皆可观，六月来游肤髪寒。\n有时下瞰北山雨，只道林林银竹竿。\n贤哉光禄余太守，昨引佳宾列樽酒。\n朝饮三百杯，暮吟三百首。\n不为阴惨严刑诛，长吐阳春活残杇。\n御史曾书治绩碑，州人尽祝灵椿寿。\n沈沈罗幕更漏稀，灯如撒星公醉归。\n丝篁前引后鼓鼙，珠履交错行迟迟。\n丈夫得意不为乐，借问百年能几时。",
        "dynasty": "宋",
        "collection_info": null
    },
    {
        "title": "寄题洪州潘延之家园清逸楼",
        "author": "郭祥正",
        "content": "南昌城中潘令宅，清逸楼高二千赤。\n斜飞四角河汉躔，密排万瓦鸳鸯碧。\n楼中至乐无人知，扫尽寰区别名迹。\n霜华吹月雁横空，湖水浸天秋一色。\n橹声断，渔歌起，西山却在芦花裏。\n行客纷纷嗟白头，缨尘不解沧浪洗。\n爱君年少先拂衣，古人归去无今时。\n上有明明垂衣之尧舜，下有错落戴主之皐夔。\n湟中不用一箫取，缭绕驿道通犍为。\n更看牧马天山草，澡心雪耻幽燕儿。\n朝廷大业昔未有，志士独往吾何讥。\n陶彭泽，阮步兵，回首晋道方飘零。\n丝桐欲弹悲思盈，岂如潘令逢昇平。\n倚栏一醉弦索鸣，红绡燃蜜烂华星，玉人舞彻东方明。",
        "dynasty": "宋",
        "collection_info": null
    },
    {
        "title": "寄题德兴余氏聚远亭",
        "author": "郭祥正",
        "content": "暗空风卷浮云落，万里秋毫莹寥廓。\n姮娥泛月中夜来，扑扑山川银粉薄。\n天垂斗柄挂帘鈎，地接明河浸栏角。\n谁倾世界入冰壶，滉滉仙春迷海岳。\n嗟予南望未能往，小宰尘劳真龊龊。\n感君寄我羣公篇，览记方惊子先作。\n词源奔激吼波涛，笔画纵横挫矛槊。\n构名措意岂徒然，景物化为仁智学。\n丈人教子惇义方，宴息时来命樽酌。\n何当勇起挐扁舟，梦寐思陪众宾乐。",
        "dynasty": "宋",
        "collection_info": null
    },
    {
        "title": "留题潜山山谷寺",
        "author": "郭祥正",
        "content": "山如连环不可解，玉溜穿崖鲸尾摆。\n中天化出清凉宫，汗漫琉璃翠光洒。\n回头无路通人间，毛髪森森神魄骇。\n长碑突兀压巨鳌，字刻雄文入模楷。\n乃知梁僧挈刀尺，来此幽栖聊脱屣。\n地祗掣鏁岩户开，纵有堆金岂能买。\n粲祖传衣当第三，至今异骨藏斯岩。\n我朝重赐七宝塔，舍利感应符至诚。\n谁曾磨崖记名姓，习之健笔深镌镵。\n盘鼍皴鳞想风概，云雾惨淡遮松杉。\n至宝不独世所惜，定有山鬼长扃监。\n愿借雷公霹雳斧，坚珉斫断载以函。\n高僧邀我恐忘返，虎豹堪惊日将晚。\n归来拂榻坐虚堂，软煮黄精荐香饭。\n千年遗迹安足夸，幻妄非真生有涯。\n奈何吾势未能已，梦想长在金仙家。",
        "dynasty": "宋",
        "collection_info": null
    },
    {
        "title": "留题九江刘秀才西亭",
        "author": "郭祥正",
        "content": "南出九江城，西下五老冈。\n倐然一径二三里，流水散漫桃花香。\n桃花迴环蔽深屋，犬吠游人人扣竹。\n青衣借问来何为，正是刘郎春酒熟。\n刘郎不厌客，抚掌邀我曹。\n西亭有榻醉可卧，下临大江万顷之洪涛。\n长帆出没送孤鸟，月飞不过哀猿嗥。\n更爱双剑峰，正落南窻外。\n天公好仁不用武，太古光铓未磨淬。\n谁怀邪佞心，见之胆应碎。\n淮山在天末，寒青亦相对。\n微风时一来，松柏摇苍佩。\n顷刻神官驱黑龙，汹汹兴云变明晦。\n地势虽高直可惊，酒行且止{炙火=肉}休嘬。\n刘郎顾我笑，为言向苦悲。\n阴晴非汝职，不醉将畴归。\n归来乎，频相过，西亭把酒共君歌。",
        "dynasty": "宋",
        "collection_info": null
    },
    {
        "title": "留题西林寺揽秀亭",
        "author": "郭祥正",
        "content": "行瞻香炉峰，未出二林口。\n一区广地如席平，谁作新亭名揽秀。\n秀色可揽结，正对香炉峰。\n李白爱之忍去，便欲此地巢云松。\n寂寥往事三百载，涧泉谷草依旧扬清风。\n泉可掬，草可撷，清风洒面如冰雪。\n閒来携手四五人，倒尽金壶颊不热。\n寸心何独忘宠荣，形骸遗尽神超越。\n寄语世上士，劝君早归来。\n霹雳轰车胆欲落，忠愤虽死何为哉。\n此时竟不悟，此心徒自知。\n岚光向晚紫翠滴，杜鹃更在深林啼。\n试拂横琴奏流水，指下忽作商声悲。\n悲来乎，可奈何，推琴罢酒为君歌。",
        "dynasty": "宋",
        "collection_info": null
    },
    {
        "title": "郑州太守王龙图出家妓弹琵琶即席有赠",
        "author": "郭祥正",
        "content": "偶骑匹马游仙关，瑶池夜宴欢未阑。\n邀予末坐闻清弹，琵琶十槽声正繁。\n初疑饥鸾啄玉应天响，忽似霹雳数声春气还。\n曲徧将终檀板急，舞袖裂霞随拍入。\n踏碎琼筵鸾步娇，汗透香绡露桃湿。\n解绦罢舞整花钿，宛转仙容雁行立。\n主人使令持酒巵，香随罗袜成尘飞。\n铜龙无声夜无极，煌煌烛焰回朝晖。\n桃源花落长溪凈，人着秦衣樽俎罄。\n岂如此会绝风流，主人慇懃宾客敬。\n我作短歌公听取，人世百年能几许。\n乐极哀来古所悲，不如立功当此时。",
        "dynasty": "宋",
        "collection_info": null
    },
    {
        "title": "瑞昌双溪堂夜饮呈吴令",
        "author": "郭祥正",
        "content": "星斗阑干月未吐，但爱溪声似山雨。\n青灯照室并银花，白酒倾来不知数。\n子善评文我不如，我亦谈诗子深许。\n酒酣索我须论兵，拔剑画地军阵成。\n十万甲兵指掌取，五方应敌旋风生。\n文武道判惜已久，圣贤相遇犹难并。\n相如谩作长门赋，屈原虚着离骚经。\n不知于世竟何补，可怜博得千年名。\n韩信收身苦不早，功成伏剑真草草。\n始终最爱严子陵，坐视干坤任倾倒。\n咄嗟语险气已伤，况復赋诗声调长。\n卷纸连书不磨琢，子锋大峻非我当。\n拨置万虑付江海，收拾寸心归老庄。\n天地得一马喻马，谓思前事皆佯狂。",
        "dynasty": "宋",
        "collection_info": null
    },
    {
        "title": "寄吴着作",
        "author": "郭祥正",
        "content": "忆与君别时，君行朝北极。\n浔阳江头车马骇，意气翩翩动秋色。\n君还旧庐能寄书，谓我楚辞传上都。\n是时盗贼正纷扰，日夜奔走承使符。\n谢君后时闻已恶，交深岂必书问数。\n诚明相照期无穷，但惜远别临春风。\n春风来已老，落尽桃花红。\n有时孤坐碧山裏，弹指倐忽成衰翁。\n文章不直一杯酒，功名付与千年松。\n何时逢君谈，豁我此愁恨。\n攀云不见麒麟踪，趋泥自笑驽骀钝。\n儿女安否今何如，亲虽未成交莫疏。\n愿君富贵情不改，敢将瓦砾赠明珠。",
        "dynasty": "宋",
        "collection_info": null
    },
    {
        "title": "将至江夏先寄太守李学士",
        "author": "郭祥正",
        "content": "二月发姑熟，三月到浔阳。\n闻君解缆纔五日，骥尾难追空断肠。\n十年前作浔阳吏，老狡相逢犹引避。\n中丞孤愤已沈泉，时事愈新谁敢议。\n欲吐哀音写心曲，蒙澒江声摇地轴。\n横琴静夜按金徽，泛到商弦断还续。\n忧能损气须忘忧，移船渐近黄鹤楼。\n楼前芳草渍烟碧，君今贤过奇章侯。\n试询乐部谁工笛，曹王旧曲何人识。\n水中龙应云不飞，月华正在江心白。\n满倾绿酒浓如油，为君吞却鹦鹉洲。\n开帆快意出天外，可惜碍断长江流。",
        "dynasty": "宋",
        "collection_info": null
    },
    {
        "title": "蒋公桧呈淮南运使金部此桧系鲁侍郎漕淮日手植",
        "author": "郭祥正",
        "content": "淮南庭中有苍桧，仰视团团翠为盖。\n直榦每容鸾凤栖，盘根深压鲸鳌背。\n北风夜作兵阵声，恐取蛟龙斩天外。\n呼童出屋为我窥，摩飐清阴月光碎。\n问谁植之前蒋公，得地倐经三十载。\n不同种杏上青天，正似甘棠有遗爱。\n使华今復见公孙，太平事业钟一门。\n祖庙冠盖渐尘土，却嗟此桧春长存。\n孤高岂忘栽培力，秀发兼承造化恩。\n已看枝叶饱霜露，终作栋柱扶干坤。\n新诗编联尽珠玉，光大先烈听篪埙。\n更忆丹青妙画手，进入明堂逢至尊。",
        "dynasty": "宋",
        "collection_info": null
    },
    {
        "title": "蜀道篇送别府尹吴龙图",
        "author": "郭祥正",
        "content": "长吟李白蜀道难，蜀道之难难于上青天。\n长蛇并猛虎，杀人吮血毒气何腥羶。\n锦城虽乐不可到，侧身西望泣涕空涟涟。\n其辞辛酸语势险，有如曲折顿挫万丈之洪泉。\n世人不识宝玉璞，每欲酬价齐刀铅。\n求之往古疑未有，惜哉不经孔子之手加镵镌。\n公今易节帅蜀国，为公重吟蜀道篇。\n旌旗翻空度剑阁，甲光照雪参林颠。\n云鳌连推谷声碎，画角慢引斜阳悬。\n竹马争迎旧令尹，指公长髯皓素非往年。\n蜀道何坦然，和气拂拂回星躔。\n长蛇深潜猛虎伏，但爱雄飞呼雌响亮调朱弦。\n时乎乐哉，公之往也。\n九重深拱尧舜圣，庙堂论道丘轲贤。\n抚绥斯民赖良守，平平政化公能宣。\n来宾兴学有源本，何必早夜开华筵。\n尝闻家家卖钗钏，只待看舞青春前。\n此风不革久愈薄，稔岁往往成凶年。\n噫吁嘻，今我无匹马，安得从公游，尽书政绩表中州。\n献之明堂付太史，陛下请损西顾忧。",
        "dynasty": "宋",
        "collection_info": null
    },
    {
        "title": "钱塘行送别签判李太博",
        "author": "郭祥正",
        "content": "东南会府唯钱塘，高门双开南斗傍。\n门前碧瓦十万户，晓色满城烟雨香。\n圣祖神宗造区宇，应命最先吴越王。\n不经兵火二百载，地饶沃衍民康强。\n莲花红白西湖芳，南山翠影临沧浪。\n琼楼宝塔照日月，尘埃不到炎天凉。\n画船罗幕尽高卷，白玉美人游冶郎。\n年年中秋海潮过，万顷银山面前堕。\n少年轻命争弄潮，手掣红旗逆潮簸。\n闻君此行承辟书，伯乐能求汗血驹。\n四时风物同吟啸，十郡兵民归卷舒。\n公闲畜德聊自养，承平功业还吾儒。\n况君登朝未四十，慎勿出处穷欢娱。\n慎勿出处穷欢娱，临渊履冰佩琼琚。",
        "dynasty": "宋",
        "collection_info": null
    },
    {
        "title": "天台行送施山人",
        "author": "郭祥正",
        "content": "平生乐山水，听客谈天台。\n盘石摩挲浸海月，瀑布淙射烟霞开。\n山腰喷作千岩雨，潭底昼夜轰风雷。\n诸峰攒丛护宝刹，地与世隔无纤埃。\n仙葩灵鸟四时有，石矼玉洞清风来。\n施夫子，欲长往，高谢功名脱尘网。\n况有西来老佛师，了悟无生任消长。\n若许陶潜载酒过，便驾苍虬逐真赏。",
        "dynasty": "宋",
        "collection_info": null
    },
    {
        "title": "踸踔行送裴山人",
        "author": "郭祥正",
        "content": "踸踔踸踔裴山人，破帽麻衣被埃尘。\n忽来访我环峰市，醉倒不顾傍人嗔。\n壮士不得志，污泥困修鳞。\n谁倾沧海救枯泽，矫首奋鬣乘风云。\n回头问燕雀，尔辈胡为羣。\n巢寄柏梁一朝火，孤栖风雨更谁怜。\n踸踔踸踔裴山人，行路无穷鼻酸辛。\n元通献甫傥不遇，况有特达朱纯臣。\n踸踔勿踸踔，岂有壮士长遭迍。",
        "dynasty": "宋",
        "collection_info": null
    },
    {
        "title": "道林寺送别崔提刑",
        "author": "郭祥正",
        "content": "湘江倾泻明河源，湘山来落如骏奔。\n寻幽乘兴莫辞远，白云中有黄金园。\n佛师无心法愈密，徒众先后陈卑尊。\n甘泉喷洒仙籁爽，此身已觉超笼樊。\n高堂却见山外水，古鑑磨开苍藓昏。\n长城深鏁万家富，老木自作千营屯。\n两洲半没鲸鼓鬣，双崖斗起天为门。\n沧溟不识几番变，石泐犹有涛淙痕。\n茯苓愈大愈堪食，深锄但惜伤松根。\n登高览物亦徒尔，秋色况是当离樽。\n崔侯才思鋭无敌，苍鹰得兔霜翎翻。\n嗟余染翰愧復正，累句何足先行轩。\n故人柄政坐东府，请君献策安黎元。",
        "dynasty": "宋",
        "collection_info": null
    },
    {
        "title": "游石盆寺呈蒋殿院兼简余光禄",
        "author": "郭祥正",
        "content": "石盆古寺苍崖颠，断碑皴剥无人传。\n其文仅识隐岩字，御史饱学能推研。\n乃是郑董之别号，洛师易节来刺宣。\n风流直欲继谢守，行春车马时联翩。\n红粉行行杏花笑，旌旛烁烁雌霓悬。\n松声飕飕杂箫鼓，薜围缭绕疑檀烟。\n不知身世有轩冕，且将樽酒投林泉。\n暂时乐事亦难遇，高文大字精磨镌。\n可嗟榛棘一藏晦，清风零落三百年。\n洎逢佳士始珍赏，洗涤尘垢邀神仙。\n坐思往迹若梦寐，明河千丈倾辞源。\n啼鸟至今不避客，上下啾聒两耳边。\n山僧构亭又高绝，羣峰叶叶如青莲。\n崔嵬宝塔挂落日，沆砀冰壶撑钓船。\n余公胡为未尝到，美景若此宁弃捐。\n请携吟笔窥造物，更向云中调管弦。",
        "dynasty": "宋",
        "collection_info": null
    },
    {
        "title": "凌敲台呈同游李察推",
        "author": "郭祥正",
        "content": "腊月欲尽春风来，壮士寻春上高台。\n金乌慢飞光徘徊，照散冰霜天地开。\n梅花披香柳烟袅，狂杀钱塘苏小小。\n玉箫金笛鸣高楼，怅望传书落青鸟。\n吾曹强饮三百杯，老去功名安在哉。\n欲驾飞鱼入东海，王母为我倾金罍。\n莲华变碧蟠桃熟，仙家四时应不速。\n醉来拍手乘紫烟，游徧洞天三十六。\n高歌杳渺春风裏，我怀清澈西江水。\n腐儒往往咍吾狂，犹幸扬雄作知已。\n脱君身上蜀锦袍，解我腰下并州刀。\n更沽美酒共君饮，不负今朝春思豪。",
        "dynasty": "宋",
        "collection_info": null
    },
    {
        "title": "凌敲台呈同游张兵部朱太守",
        "author": "郭祥正",
        "content": "江东使者武陵仙，姑孰太守南都贤。\n同时文采耀场屋，今日宠荣分使权。\n岁丰民乐官吏肃，登高望远开华筵。\n凌敲古台压城北，天门牛渚遥相连。\n六朝盛事竟何在，白云芳草空绵联。\n黄鸟声酸落花雨，青蒲风送西江船。\n鸟声缭乱帆影没，劝君莫负杯中物。\n百岁荣华如转轮，一半光阴已仓卒。\n宁须杂管弦，不必烦绮罗。\n紫莼煮豉肥鲈鲙，更听江南贱士歌。\n尧崩舜立天下治，庙室灵芝最为瑞。\n岩穴自此无遗民，请把长戈铸农器。\n功名来时如等闲，四皓去矣谁復还。\n一朝攘臂揖太子，社稷不动安如山。\n可笑屈夫子，憔悴长江滨。\n欲将独醒换众醉，竟葬江鱼愁杀人。\n古来得失既如此，今朝幸会青云士。\n功成早晚归桃源，回首尘寰脱双屣。",
        "dynasty": "宋",
        "collection_info": null
    },
    {
        "title": "游道林寺呈运判蔡中允昆仲如晦用杜甫元韵",
        "author": "郭祥正",
        "content": "长沙城西湘水隅，道林古寺松门纡。\n尝闻秀绝超五岳，果见气象吞重湖。\n殿前衔花走白鹿，殿裏沈烟焚玉炉。\n何人塑出慈氏众，冠缨动活摇明珠。\n高僧处处有遗迹，盘石坐禅龙虎俱。\n唐人妙笔数欧沈，至今板上栖羣乌。\n五言七字又奇绝，此寺此堂天下无。\n不缘薄宦岂能赏，勇往兼有儿孙扶。\n贾生前席竟忧死，屈原怀沙终自诛。\n投身及早卜幽隐，淡泊久乃胜甘腴。\n云生岳峤月晦影，雨过橘洲猿夜呼。\n细吟静境足自适，忠愤未合思捐躯。\n趋玄饱读长者论，养真默合烟萝图。\n千篇愧比老杜老，一节愿随孤竹孤。\n况陪使者共游览，二谢弟晜真友于。\n不知昔日杨常侍，何似今朝蔡大夫。",
        "dynasty": "宋",
        "collection_info": null
    },
    {
        "title": "舒州使宅天柱阁呈朱光禄",
        "author": "郭祥正",
        "content": "羣山奔来一峰起，千丈芙蓉碧霄倚。\n嫦娥却月愁推轮，王母呼烟结缯绮。\n分明有路金阙通，翠滑无尘玉壶洗。\n老松自作孤凤吟，骇浪时翻三井水。\n峨嵋绝巅安足论，力不擎天亦徒尔。\n懊恼茂陵客，白日求攀天。\n遗坛犹在半芜没，隐约龙驭回瑶鞭。\n直至唐家六皇帝，梦感异境开重玄。\n真符预告后五百，佐佑宝历推鸿延。\n城头建阁旧丞相，窻户再新光禄贤。\n手携大笔恣吟览，老句气焰摩星躔。\n当时数赴范公辟，秀骨照坐谁差肩。\n功名自许出绝域，岁月漫往修途邅。\n丈夫有命岂嗟戚，投老得地多云泉。\n霜柑正熟蟹螯美，白蚁旋漉浮金船。\n伊予困踬坐小邑，怅望珠履参华筵。\n祝公自此早归隐，幅巾藜杖诗中仙。",
        "dynasty": "宋",
        "collection_info": null
    },
    {
        "title": "中秋登白纻山呈同游苏寺丞",
        "author": "郭祥正",
        "content": "平湖万顷浮青玉，嫦娥更揽寒光浴。\n天高星稀鱼雁沈，风静云消丝管逐。\n试听郭子今宵歌，对月不饮奈愁何。\n上尽高山万丈之绝顶，侧身可以攀明河。\n明河洗君耳，明月照君面。\n暂来空洞无物逍遥乡，安用声名夸海县。\n前年从军梅山下，林黑只忧偏弩射。\n去岁点夫大河北，黄土吹衣无昼夜。\n劳劳功业安在哉，出林之木风先摧。\n有言不得见天子，卷舌却出金门来。\n流光差池鬓垂雪，幸对南山值佳节。\n更在桓公游处游，自纾悲歌更清越。\n登高何必须重九，零落黄花污浓酒。\n岂如桂子散秋香，采露金人举纤手。\n举纤手，饮未休，月轮忽转西山头。\n明年此会定南北，沈思使我增离忧。\n荆榛满眼世路恶，恩忘水覆终难收。\n田文昔日三千客，去住如今均一丘。\n噫吁嚱，达亦不足恃，穷亦不足羞。\n但愿明月照我酒，古来秉烛供遨游。\n因谁为谢北海若，酩酊不辨马与牛。",
        "dynasty": "宋",
        "collection_info": null
    },
    {
        "title": "登王知白秀才跂贤亭呈同游余万二君",
        "author": "郭祥正",
        "content": "凿山构亭邻北郊，志慕贤哲忘喧呶。\n豁然千里开林梢，地势不得藏嵌坳。\n三峰重楼排卦爻，二溪聱浪飞怒蛟。\n渔翁捕鱼船尾敲，稚子锤塼争胜抛。\n小塘圆沙来雁鵁，茂橘间错黄金包。\n主人情深漆与胶，美酒旋漉罗珍肴。\n亦有麟脯脍海鲛，痒背只欠麻姑抓。\n浮生胡为长繫匏，不蹈圣城徒譊譊。\n窃甘禄食忧谤嘲，有若夜鼠防饥猫。\n羡君脱屣心无殽，笑傲自足追由巢。\n猛饮未彻鸡鸣嘐，新诗下笔论卷抄。\n余君酒量辞斗筲，醉帽堕地垂鬓髾。\n万子能禅夸悟泡，我独爱酒流涎交，同趋至乐情何聱。",
        "dynasty": "宋",
        "collection_info": null
    },
    {
        "title": "德化默亭观雪呈郑令",
        "author": "郭祥正",
        "content": "霜风结海天云冰，夜寒断尽朱丝绳。\n晓来何处看猛雪，郑令新亭最高绝。\n倒披貂鼠一登临，飞鸟不飞旱光灭。\n时吟杜甫苦寒诗，白鹄翅垂眼流血。\n昆崙关折非吾忧，但愿春泥补地裂。\n西南香鑪万寻玉，远思飘然看不足。\n欲骑鸾鹤飞其颠，身虽未往神明肃。\n又疑梦向琼池过，王母楼殿高嵯峨。\n粉图屏风画未竟，隐隐朽笔方森罗。\n天工好奇人莫识，纵心壮观聊唧唧。\n酒瓶倒沥万籁沉，客子狂歌主人默。\n默胡为乎名斯亭，主人意深窥杳冥。\n不为四时役，不择万象嘉。\n与时穷通自消息，见我狂歌应笑耶。",
        "dynasty": "宋",
        "collection_info": null
    },
    {
        "title": "采石亭观浪",
        "author": "郭祥正",
        "content": "洞庭秋高北风起，怒浪排空日光眯。\n坐见雪山飞从物外来，地轴天关恐将圮。\n移沙裂石失浦溆，羣龙呀牙鲸掉尾。\n舟人但如鹳鸣垤，咫尺存亡隔千里。\n嗟哉至柔物，澒洞安可当。\n大禹没已久，巨浸谁为防。\n须臾风收浪亦静，嫦娥洗月添寒光。\n湘妃妙曲鼓未彻，汨罗之魄云徜徉。\n而今君臣正相乐，法弊一一新更张。\n监司精明郡县肃，国无忠愤惟循良。\n洞庭怪变自出没，迴首天边归雁行。",
        "dynasty": "宋",
        "collection_info": null
    },
    {
        "title": "祀南岳喜雨呈李倅",
        "author": "郭祥正",
        "content": "六月赤日方炎炎，云不行天龙遁潜。\n阴阳失职帝怒赫，地下万物遭炮燖。\n农夫争陂数斗死，驱沙掷土唯飞廉。\n湖南本钱二十有四万，岁望何以安黎黔。\n府官惶惶使台恐，祀坛祷岳惟精严。\n君驰副车职其事，秘文在板香盈奁。\n镮刀割牲荐肴酒，夜半奠玉抽灵籤。\n星河收光倐阴晦，雷声羣羣来山南。\n斯须密点欲裂瓦，烛光出屋排龙髯。\n鼪鼯哀啼晓色淡，碧涧久涸银涛添。\n田田水足稻秀拔，旱暵一洗凉飔兼。\n芬馨罗列报神贶，文实之论前贤佥。\n兴云作雨乃谁柄，坐视焦灼悭濡霑。\n待兹诚祷始感发，威福自任宁无嫌。\n至理从来莫能诘，异景聊足开吾瞻。\n孤峰翠滑犀露角，溢溜飞洒琼为帘。\n烟藏拱木半吞吐，湘水倒影分毫纤。\n庙门欲出尚回首，正似老笔图霜缣。\n高吟成章又奇绝，睥睨韩杜君何谦。\n嗟余适为簿书缚，不尔从往精神欦。\n蚊蝇休飞夏将尽，清露收拾摧圆蟾。\n何当结轨更一往，历览舜迹穷高尖。\n羣仙虽有路歧远，志士岂无岩谷淹。\n收奇拔俊召和气，一国遂除灾眚占。\n暂时响应未足数，此语非是君仍砭。",
        "dynasty": "宋",
        "collection_info": null
    },
    {
        "title": "寄题鄂州李屯田家园仁安亭",
        "author": "郭祥正",
        "content": "头陀楼阁坐青烟，画屏正落南檐前。\n主人隐几写风物，幅巾莹爽南昌仙。\n仙翁读书五千卷，道与世背多聱邅。\n安之不扰静以养，逸我寿老全于天。\n帘栊疏疏白光透，栏槛寂寂花阴圆。\n黄鹂弄巧子趁母，白酒酿熟金为船。\n渊明醉矣客可去，细藤织榻闲欹眠。\n君不见黄鹤楼，鹦鹉洲，碧云欲合天自晚，芳草无情春亦愁。\n祢衡白骨瘗何处，曹王旧曲无人收。\n沈吟往事变华髮，不饮何以销吾忧。\n销忧乎，君且饮，醉来天地真衾枕。",
        "dynasty": "宋",
        "collection_info": null
    },
    {
        "title": "金陵赏心亭",
        "author": "郭祥正",
        "content": "夹淮青城几百尺，城上高亭望无极。\n南还北去千万艘，人生何苦恋惊涛。\n百年易得变尘土，后世视今今视古。\n此间风月最为多，莫辞把酒呈高歌。\n前朝宫苑荒烟在，乐极悲来亦奈何。",
        "dynasty": "宋",
        "collection_info": null
    },
    {
        "title": "钟山宝公塔",
        "author": "郭祥正",
        "content": "盘盘钟山古城北，夹道青松两行直。\n浮屠突兀倚云烟，绘事犹存旧刀尺。\n刀裁尺量不可过，浮生不悟欲如何。\n凭栏直下视千里，多少丘墟藏绮罗。",
        "dynasty": "宋",
        "collection_info": null
    },
    {
        "title": "徐州黄楼歌寄苏子瞻",
        "author": "郭祥正",
        "content": "君不见彭门之黄楼，楼角突兀凌山丘。\n云生雾暗失柱础，日升月落当帘鈎。\n黄河西来骇奔流，顷刻十丈平城头。\n浑涛舂撞怒鲸跃，危堞仅若杯盂浮。\n斯民嚣嚣坐恐化鱼鼈，刺史当分天子忧。\n植材筑土夜运昼，神物借力非人谋。\n河还故道万家喜，匪公何以全吾州。\n公来相基迭巨石，屋成因以黄名楼。\n黄楼不独排河流，壮观弹压东诸侯。\n重檐斜飞掣惊电，密瓦莹静蟠苍虬。\n乘闲往往宴宾客，酒酣诗兴横霜秋。\n沉思汉唐视陈迹，逆节怙险终何求。\n谁令颈血溅砧斧，千载付与山河愁。\n圣祖神宗仗仁义，中原一洗兵甲休。\n朝廷尊崇郡县肃，彭门子弟长欢游。\n长欢游，随五马，但看红袖舞华筵，不愿黄河到楼下。",
        "dynasty": "宋",
        "collection_info": null
    },
    {
        "title": "留题吕学士无为军谪居廊轩",
        "author": "郭祥正",
        "content": "城头高轩跳千里，数里苍山兼寒水。\n帆开半落有无间，鸟飞不断丹青裏。\n北斗疏疏河汉晓，蓬莱一登天下小。\n心随境化形亦忘，谁道霜翎老华表。\n曹公窥吴敎水战，虎貔蹙踏鲸鼍转。\n野父相传此渡头，鱼网时时得遗箭。\n当场英气安在哉，千年绝景藏蒿莱。\n地祗监护待贤者，栏干倚遍倾金罍。\n目送白云望尧阙，忠功孝名坚一节。\n明时不作离骚经，玉上青蝇解磨灭。\n昇沈偶然安足嗟，与君高咏思无邪。\n数声长笛奏何处，微风吹落天之涯。\n天涯桂树清辉发，万顷波澜冻冰雪。\n若承紫诏返瀛洲，此地曾忘迁谪忧。",
        "dynasty": "宋",
        "collection_info": null
    },
    {
        "title": "漳南王园乐全亭席上呈同游诸君坐客刘公曰有水一池有竹千竿可以赋诗浪士勇起索笔即其言缀成长调文不加点",
        "author": "郭祥正",
        "content": "乐全有水一池，有竹千竿。\n池通两潮信，密竹四时寒。\n引子黄鹂弄语，探鱼碧鸟忘还。\n復有佳宾命酌，水晶交错觥船。\n空中闻玉箫，王母想乘鸾。\n问君不醉当何适，百岁忧愁今夕欢。\n嫦娥痴姑理冰盘，绛龙蜡泪痴不干。\n孰知大海腾波澜，自有人世藏仙源。\n刘公八十精神全，留子造古风义全。\n蔡阮名家文学全，王氏世医阴骘全。\n兀兀浪士天机全，乐全乎，且饮酒，独醒怀沙亦何有。",
        "dynasty": "宋",
        "collection_info": null
    },
    {
        "title": "题毕文简公撰李太白碑阴",
        "author": "郭祥正",
        "content": "清风无根长不死，太白高名亦如此。\n何人谓是王佐才，文简雄词泻秋水。\n贤孙出守镌长碑，碑成字字生光辉。\n宠胡妃子已萌乱，翩然凤鸟来非时。\n出林秀木众欲杀，纳官赎命何其危。\n画船载酒酌明月，不着渔蓑披锦衣。\n醉眼天地即衾枕，至今荒冢人疑之。\n丈夫阖棺事未定，后三百岁方逢知。\n知太白，文简公。\n不夸能诗与饮酒，惜其浩气突兀藏心胸。\n青山老碧洗秋色，姑溪濯绿涵春容。\n太白不见碑可见，螭盘鼍载传无穷。",
        "dynasty": "宋",
        "collection_info": null
    },
    {
        "title": "寄题湖州东林沈氏东老庵",
        "author": "郭祥正",
        "content": "东林沈郎真隐居，山环水遶开方壶。\n何年濯足脱尘网，坐卧七言哦蕊珠。\n有时隐几佚吾老，万事不到灵台虚。\n瓮间绿螘春欲活，仙翁夜降青云车。\n自称山人号回客，为君猛饮留斯须。\n蚊蝇驱尽烛还灭，清风扫地银蟾铺。\n梨花蕉叶钟与鼎，倒卷锦浪吞鲸鱼。\n双瞳湛湛翦秋碧，三山不动乔松孤。\n歘然踊起拂素壁，笔洒二韵铿琼琚。\n西邻已富忧不足，东老虽贫乐有余。\n白酒酿来缘好客，黄金散尽为收书。\n瓮干吟罢尚携手，寥寥天籁鸣笙竽。\n渡桥掺袂忽无迹，东方渐白飞羣乌。\n世人寻仙不可得，仙人寓世情何如。\n桃源归路杳难问，落花流水空踟蹰。\n后来福祸固已验，生死往復犹坦途。\n圜庵不坏子传业，玉琴遗韵寒泉俱。\n以回易吕未可必，回生回生是亦刘方徒。",
        "dynasty": "宋",
        "collection_info": null
    },
    {
        "title": "舟经池州先寄夏寺丞",
        "author": "郭祥正",
        "content": "去年收帆贵池口，闻君高歌撞玉斗。\n今朝至自大湖南，五溪新事为君谈。\n一年往返七千里，乡国生还真可喜。\n君家白醪应已熟，正好齐山泛黄菊。",
        "dynasty": "宋",
        "collection_info": null
    },
    {
        "title": "留题方伋秀才寿乐亭",
        "author": "郭祥正",
        "content": "君家有亭何壮哉，参差碧瓦鸳鸯排。\n重窻静深门不闯，地布莹甓光如揩。\n斑斑帘竹轻风簁，日影射午疑琼阶。\n迭山堕势危相挨，木人围棋或负柴。\n虎卧洞壑猿攀崖，好鸟上下鸣声喈。\n真假造物微毫差，玉葩照水绝纤埃。\n丝篁调音众伎俳，水沈焚烟凝昼霾。\n夜晦烂蜡非燃䕸，唱酬交错并诙谐，逢逢晓鼓传官街。\n两入场屋随计偕，未得蓝绶持简槐。\n吾宁汲汲同井蛙，弃去不顾如敝鞋。\n沈潜自适江与淮，滔滔动静终无涯。\n圆天方地安形骸，虽然此乐非吾怀。\n严慈鬓髮霜华皆，嗟今仕禄犹暌乖。\n行闻投印早归来，亭上致宴罗吴娃。\n吴娃醉唱敲玉钗，綵衣自舞心宁㥟。\n心宁㥟，奉亲酒，寿乐之荣世希有。",
        "dynasty": "宋",
        "collection_info": null
    },
    {
        "title": "寄献荆州郑紫微",
        "author": "郭祥正",
        "content": "李白不爱万古侯，但愿一识韩荆州。\n荆州太守古来好，至今文采传风流。\n郑公辞赋天下绝，殿前落笔铿琳璆。\n相如严谨反枯涩，宋玉烂漫邻倡优。\n卓然风格出天造，冰盘洗露银蟾秋。\n麻衣脱去未十载，宝犀饰带鱼悬钩。\n道行言听遇明主，皂盖朱轓宁久留。\n渚宫风物最潇洒，酒满金罍谁献酬。\n公尝爱我如李白，恨不即往从公游。\n醉看舞袖卷明月，夜听长笛临高楼。\n词源感激泻江海，笔阵顿挫排戈矛。\n驽骀蹇蹶固已困，勉之尚欲追骅骝。\n一朝公归坐廊庙，致君事业如伊周。\n门阑从卫愈严密，是时愿见应无由。\n行当投印佩长剑，梦魂已附西江舟。",
        "dynasty": "宋",
        "collection_info": null
    },
    {
        "title": "姑熟乘月泛渔艇至东城访耿天骘",
        "author": "郭祥正",
        "content": "姑孰望东城，长江八十里。\n思君半夜泛渔舟，明月随人渡寒水。\n江南美酒君家无，携来相就倾一壶。\n澄江如冰月如玉，拂拂清风生碧芦。\n功名无成安足嗟，但令方寸无疵瑕。\n炼丹辟谷亦琐琐，万物何处非生涯。\n君不见鸿沟欲将天下裂，失道阴陵遽身灭。\n玉帐周遭皆楚歌，金甲缤纷摧汉钺。\n重瞳却传绘塑手，瓦鼓巫歌荐神酒。\n庙前老木藏训狐，豪气英风亦何有。\n沈吟往事君勿悲，我曹幸遇尧舜时。\n田中谷稔牛羊肥，高会难逢易别离，今宵不醉欲安之。",
        "dynasty": "宋",
        "collection_info": null
    },
    {
        "title": "西山谣寄潘延之先生",
        "author": "郭祥正",
        "content": "男儿无成羁薄禄，日月相推犹转毂。\n谁向生前悟此生，西山山人挂冠速。\n买田筑室临西山，时来石上横琴弹。\n千古万古治乱事，一曲两曲顿挫松风寒。\n门前禾熟酝美酒，故人车马留盘桓。\n荣亦不足贵，辱亦不我干。\n但愿青山绿水两不变，醉醒自得穷观玩。\n名落人间非所欲，闭门且喜辞忧患。\n君不见李太白，朝为酒家仙，暮作金銮客。\n醉裏题诗宫妾扶，自谓遇君今古无。\n一朝谗言入君耳，夜郎远谪吟魂孤。\n到死空言竟何补，何如道行及妻子。\n西山人，孰可比。\n晴空矫矫孤云飞，欲往攀援无路歧。",
        "dynasty": "宋",
        "collection_info": null
    },
    {
        "title": "上赵司谏",
        "author": "郭祥正",
        "content": "弹剑思经纶，悲歌负阳春。\n逢时不自结明主，空文亦是寻常人。\n君不见太公辞渭水，谢安起东山。\n日月再开天地正，龙虎感会风云闲。\n又不见屈原泽畔吟离骚，渔翁大笑弗餔糟。\n可行则行止则止，胡为憔悴言空劳。\n夫君之名振朝野，道行谏听逢时者。\n南州岂足舒君才，天门夜诏星车迴。\n紫皇之真人，造化无嫌猜。\n往将和气辅舒惨，不令地下万物同寒灰。\n功成收身綵云裏，坐酌千觞浮玉蕊。\n麻姑王母相经过，醉来共泛瑶池水。\n乐亦不可尽，名亦不可穷。\n愿学李贺逢韩公，他日不羞蛇作龙。",
        "dynasty": "宋",
        "collection_info": null
    },
    {
        "title": "赠张御史",
        "author": "郭祥正",
        "content": "我爱张御史，酒船打拍浮。\n欲邀天下贤，尽向酒中愚。\n世人虽饮酒，只知酒味不知酒意胡为乎。\n又闻夜归东海头，抚掌唤月当金壶。\n须臾虾蟆蚀月黑，公起磨刀代天诛。\n虾蟆吐月入地走，玉兔还家，桂树不枯。\n公方醉卧，嫦娥惊呼。\n且语东方苍青龙，迟迟推出赫日车。\n自然月光不灭，公饮不彻，是时应笑高阳徒。",
        "dynasty": "宋",
        "collection_info": null
    },
    {
        "title": "赠提宫谏议沈公",
        "author": "郭祥正",
        "content": "神仙之府名鸡笼，千寻翠玉擎寒空。\n秀色凌风入城郭，半衔晓日金蒙蒙。\n贤材间出万人杰，行脱麻衣趋紫阙。\n三朝出入持使权，凛凛声名洒冰雪。\n往年作镇来金陵，天子临轩宣老成。\n问公书画几万卷，品秩入奏编瑶琼。\n延阁往往未尝有，诏札奬与光华生。\n佥言公归坐廊庙，易节暂刺玄晖城。\n恳请仙宫遽知止，车盖翩翩还故里，粉娥执乐四时春。\n窈窕芙蓉新出水，嘈嘈弦管鸾凤鸣，玉巵献酒公解酲。\n人生快意似公少，家园乃是真蓬瀛。\n数峰飞来云雾湿，琪树玲珑晓寒入。\n绿池水照百花明，芳亭小榭佳宾集。\n有时自赋归来篇，幅巾藜杖诗中仙。\n秦晋诸子因避世，种柳栽桃安足怜。\n顾我登门二十载，贵势能忘竟相待。\n数奇自笑无所成，亦欲浮舟往沧海。\n沧海云涛人不争，忘机可以超神凝。\n比公进退殊未足，若问逍遥无鷃鹏。",
        "dynasty": "宋",
        "collection_info": null
    },
    {
        "title": "赠孙郎中",
        "author": "郭祥正",
        "content": "江潮夜涨北风恶，双橹喜逢溪岸泊。\n桂阳史君贤故人，借问慇懃吏来数。\n浮桥倾危暗难渡，静枕不眠听晓角。\n平明自笑仆乘无，破帽赤髯行踸踔。\n袖持漫刺前起居，屡叹穷愁手频握。\n婴儿连死瘦妻卧，病骨尚遭谗喙喙。\n壮志消尽同寒灰，生事无涯委藜藿。\n男儿有命何足论，斗酒贳衣评旧学。\n爱君新篇溢千楮，突兀寒宵见南岳。\n龙蛇千丈老松杉，霹雳一声挥电雹。\n岂宜偃蹇处郎曹，固合透迤步台阁。\n天子聪明继尧舜，庙堂论道皆伊霍。\n拔茅连茹收时才，尺寸高卑应不错。\n君驰亨路鹗横秋，我困污泥龟缩殻。",
        "dynasty": "宋",
        "collection_info": null
    },
    {
        "title": "赠张参军",
        "author": "郭祥正",
        "content": "宣城之人张待举，高才未得见明主。\n强将樽酒娱天真，犹得狂名落寰宇。\n陶陶復陶陶，意气蛟龙豪。\n沧溟岂是远，银汉不为高。\n路逢郭子陵阳津，平生未识如故人。\n相欢握手辄大笑，共访瑶池寻玉真。\n天门夜叉识虑恶，为我无钱谨关钥。\n兴阑却驾彩云归，别入红窻共君酌。\n醉来兀兀乘扁舟，长溪水碧芙蓉秋。\n愿逢万丈龙鬚席，卷取月明归玉楼。",
        "dynasty": "宋",
        "collection_info": null
    },
    {
        "title": "赠彭明微判官",
        "author": "郭祥正",
        "content": "昔谒公家贤侍郎，一见许我能篇章。\n俸粳兵酒屡持送，时时解榻令登堂。\n今喜清风传令子，回首亨衢脱双屣。\n北堂归养太夫人，水陆珍羞称甘旨。\n深沈大第蟠蛇鳞，儿孙蓝绶何诜诜。\n有时宴喜列宾客，洞房粉黛桃花春。\n玉指纤纤拂弦索，轻云凝碧罗衣薄。\n主人快意妾争妍，松上女萝知有託。\n君不见景太傅，杀身本为功名误。\n又不见张舍人，朝为近侍夕为民。\n古来宠辱亦如此，安用浮云纒此身。\n爱君进退真得所，不负青春领歌舞。\n我方两鬓扑黄尘，梦寐江南思旧土。\n别君去，将拂衣，扁舟若渡历阳月，愿听新歌酩酊归。",
        "dynasty": "宋",
        "collection_info": null
    },
    {
        "title": "赠陈懒散",
        "author": "郭祥正",
        "content": "懒散翁，何怪奇。\n形容磊落似元亮，情性孤高如伯夷。\n灵台莹彻轩辕镜，妍丑默辨毫与釐。\n生涯只寄一壶酒，万事掉头予弗知。\n或乘烂醉说儒佛，风云座上腾蛟螭。\n显晦自任不可测，头角变化将有时。\n惊人一鸣，冲天一飞。\n岂能龊龊事小隐，尧舜君臣方有为。\n懒散勿懒散，石渠金马须翁来。",
        "dynasty": "宋",
        "collection_info": null
    },
    {
        "title": "赠舒州李居士",
        "author": "郭祥正",
        "content": "李居士，存心最慕韩伯休。\n州城卖药不二价，世人求我我何求。\n颜如渥丹眼如漆，和气酣酣吐朝日。\n偶来握手为一言，照尽五臟平生疾。\n箧中自取三粒丹，瘦骨坐使春阳还。\n便当投印弃冠带，与君海上巢名山。\n深锄茯苓酿酒，极饮形骸可长久。\n乘槎鼓枻入云涛，醉放一丝携六鳌。",
        "dynasty": "宋",
        "collection_info": null
    },
    {
        "title": "谢杜倅职方兼简汤史君",
        "author": "郭祥正",
        "content": "李白昔游宣城时，谁为太守贤相宜。\n掣铃交通唤六博，壮哉意气凌虹霓。\n北望楼高气象古，遗风余思犹依依。\n我来正值青春半，杂花烂笑禽争飞。\n轻烟缭绕淡白日，细风荡漾吹游丝。\n高楼帘卷邻袖出，百尺栏干横酒旗。\n银鞍白马不知数，龙筝凤管相追随。\n杜陵远孙驾别乘，恩威得所名声驰。\n华堂重构唤宾客，风前共倒黄金巵。\n我为下客最疏放，辱君许可能文词。\n死生夤缘释氏说，但觉时换名姓非。\n寄言太守勿感戚，共对佳人花下迷。\n莫敎流水落花去，空闻暮雨哀猿啼。",
        "dynasty": "宋",
        "collection_info": null
    },
    {
        "title": "谢刘察推",
        "author": "郭祥正",
        "content": "秋风吹霜入松柏，虚谷声遥寒刺刺。\n月华正高星宿稀，独鹤不鸣觜插翼。\n是时夫子为我吟，逸调雄才世无敌。\n十年学诗自谓豪，一日逢君有惭色。\n恍疑醉梦太帝家，宝藏珠楼不知极。\n蟠桃结实九重春，金银琅玕万林直。\n须臾收拾到平淡，雨洗高峰增老碧。\n又如摩诘画思精，一幅霜绡数拳石。\n鬼神怪变露形状，天地英华发胸臆。\n我家江南谢朓山，山深流水长潺潺。\n猕猴摘果趁不去，白云常在衣裳间。\n断无车马送尘土，独与猿鸟期追攀。\n一杯有酌醉復醉，万虑不到閒中閒。\n欲邀君去咏此景，愿窥巨笔追扬班。\n其余功业未足数，天马安得趋尘寰。",
        "dynasty": "宋",
        "collection_info": null
    },
    {
        "title": "谢东城练尉",
        "author": "郭祥正",
        "content": "我闻武夷山，乃是神仙府。\n灵丹插峭壁，异骨留深坞。\n有时风高月色静，天乐琤淙散天宇。\n飘飘秀气钟为人，往往声名迈前古。\n练君头角杰然奇，少年折桂登云梯。\n陆机才华恨羞涩，相如词调惭支离。\n青衫一命东城尉，能使斯民歌恺悌。\n鸾凤肯与鸡鹜争，万里云霄终自致。\n东城烟水秋茫茫，览古高吟应断肠。\n白蛇血溅赤龙剑，八千子弟同时亡。\n而今战处无青草，庙门斜掩狐狸老。\n羣巫请雨摇镮刀，滴沥椒浆荐苹藻。\n力拔山兮安在哉，丹青壁画空尘埃。\n因君吟想不能已，孤雁一声山月颓。",
        "dynasty": "宋",
        "collection_info": null
    },
    {
        "title": "谢淮西吴提举",
        "author": "郭祥正",
        "content": "瘦马徐行三百里，扑扑黄尘眼双眯。\n手携簿法趋使台，惟恐瑕玼烦摘指。\n蓝衫戚戚走廊庑，与坐抚循颜色喜。\n琅琅先诵荆州吟，醉来捉住鲸鱼尾。\n如今无復气凌云，垂首低徊逐泥滓。\n须臾又忘按察尊，罗列壶觞瞰池水。\n圆荷翻风碧玉软，幽鹭得鱼团雪起。\n正当烦暑浩如秋，更听高谈清入髓。\n君臣会合前世无，朝廷万事图新美。\n甲花照日御营寒，胡命悬丝朔风裏。\n自嗟虽老力未衰，命未遇知甘摈死。\n南山射虎竟残年，不得封侯亦徒尔。\n感君欲引西江波，涸辙行将脱蝼蚁。\n功名成就须报恩，莫道江南无壮士。",
        "dynasty": "宋",
        "collection_info": null
    },
    {
        "title": "仲春樱桃下同许损之小饮因以赠之",
        "author": "郭祥正",
        "content": "君不见古人悲歌愁杀人，一片花飞减却春。\n径须沽取就花饮，暂时烂醉陶天真。\n借令黄金大于斗，岂买人间百年寿。\n但愿青春永不归，更得沧溟化浓酒。\n朝酌弗干，暮倾弗竭。\n东向浮桑采日枝，西入瑶池浴明月。\n枯桐三尺安足弹，重华去矣熏风寒。\n夷齐耻食首阳粟，屈子徒佩潇湘兰。\n噫吁嚱哉贤与愚，同归一死胡为乎。\n共君极饮且烂醉，指点世路皆虚无。\n许损之，尔为我满斟，我为尔高吟。\n相逢莫恨晚，结交贵知心。\n坐看南山一片雾，忽成千里万里之春阴。",
        "dynasty": "宋",
        "collection_info": null
    },
    {
        "title": "再游花山",
        "author": "郭祥正",
        "content": "去年来时春未归，枯林扠枒露老枝。\n今日重来春已去，秀叶茂密藏黄鹂。\n山家景物新换故，世事尘埃朝復暮。\n白头迤逦谢轮蹄，青冢绵联老狐兔。\n令人归兴如浮云，早向江山乐贱贫。\n不须访道赤松子，但爱鲈鱼并紫莼。",
        "dynasty": "宋",
        "collection_info": null
    },
    {
        "title": "酬蔡尉秘校",
        "author": "郭祥正",
        "content": "环峰雨过烟岚披，君醉兀兀骑驴归。\n明朝大字送满箧，乃是醉扫琅琊诗。\n阳冰篆笔昔未有，铁索礧碨纒蛟螭。\n禹偁八咏不足数，永叔烂浸镌瑶碑。\n山光水润洗出大古色，更后敢作知为谁。\n爱君胆大少且鋭，搀剔缺漏笔补之。\n飘然一别今七载，取读往往生光辉。\n宁知流落尚为尉，潇湘邂逅令人嚱。\n又致新章溢编楮，遣仆买酒烹黄鸡。\n伊予齿髮更衰落，固异往昔相逢时。\n举杯未尽辄醉倒，跟吻虽强难扶持。\n人生老去百无益，谈新忆故惟伤悲。\n劝君休吟亦勿饮，橛株拘坐真忘机。\n死生终始了为一，清风为我炎天吹。",
        "dynasty": "宋",
        "collection_info": null
    },
    {
        "title": "酬李从道太博",
        "author": "郭祥正",
        "content": "秋水浸天无表裏，间帆已过三千里。\n鹦鹉洲前逢故人，往事新愁还可纪。\n祖朝熙熙民物好，长忆联车游五老。\n鸟啼花舞送春归，倐忽官书满三考。\n从兹南北趋尘劳，往往遭嗤儿女曹。\n斗筲之禄未能弃，回首空羡严陵高。\n相逢彼此惊迟暮，笔下琳琅写心素。\n荷花十顷遶君家，岂是荒榛碍归路。\n悲歌不觉青衫湿，酒杯未满愁先入。\n闻说明朝趋玉京，直节如今恐难立。",
        "dynasty": "宋",
        "collection_info": null
    },
    {
        "title": "公择鄂守学士三堂请雨",
        "author": "郭祥正",
        "content": "庙门斜开压江浦，红裳小巫未击鼓。\n太守焚香令致词，愿驾苍龙作霖雨。\n三神鼎峙名谓何，子胥范蠡马伏波。\n图经莫载碑字灭，忠魂血食应不讹。\n朝廷日夜传新令，辅弼贤良元首圣。\n阴阳调燮神相之，忍使斯民饥以病。",
        "dynasty": "宋",
        "collection_info": null
    },
    {
        "title": "酬魏炎秀才",
        "author": "郭祥正",
        "content": "碧云暮合庐山头，夜蛩声撼乡园愁。\n忽然一见旧游客，贳酒不惜千金裘。\n高谈稍听吐胸臆，歘如野烧光难收。\n虎豹哀嗥走不彻，猎网四面谁能搜。\n嗟予栗栗畏事者，兀坐视予劳双眸。\n主人欣欢亟扫室，雁榻旋列横霜秋。\n两溪倒碧泻明月，松窻左右风飗飗。\n长篇赠我不可和，和声酸涩令人羞。",
        "dynasty": "宋",
        "collection_info": null
    },
    {
        "title": "和懒散赠葫公",
        "author": "郭祥正",
        "content": "葫公家在东园隅，世族蕃衍今仍孤。\n平生嗜酒少知者，请说懒散提携初。\n杖头世界迷日月，豁然心地无榛芜。\n人人未饮公辄醉，坐卧只与樽罍俱。\n章华开口洩上旨，毛颖秃髮非中书。\n贪官虽得后乃辱，智虑可惜于身疏。\n岂如葫公泛沧海，不用鼓枻并乘桴。\n蓬莱顶上受玉液，酣酣至乐忘荣枯。\n劫火任灭公未醒，不復愿进承明庐。\n承明侍宴尽金玉，君岂有意来相呼。",
        "dynasty": "宋",
        "collection_info": null
    },
    {
        "title": "月下独酌二首  其一",
        "author": "郭祥正",
        "content": "长空无云江水凈，月出东方挂金镜。\n我时有酒何处斟，破碎寒光借渔艇。\n便邀玉兔乞灵药，一粒为医天下病。\n玉兔既不报，我亦醉不知。\n舟人解事唤我起，月轮已转西山西。\n人间万事不可了，且与明月閒相随。",
        "dynasty": "宋",
        "collection_info": null
    },
    {
        "title": "月下独酌二首  其二",
        "author": "郭祥正",
        "content": "明月不解饮，何事解照琉璃钟。\n金波荡漾使我惜不彻，一酌万事逃心胸。\n良时忍自弃，圣代真难逢。\n生平不知耕与战，唯知猛饮大笑吟清风。\n竹林七子岂足数，渊明五柳方途穷。\n一身不为万乘屈，傲矣严陵垂钓翁。\n明朝官满，归去来兮。\n但愿月轮不缺，樽酒不空。\n吾君万岁坐法宫，四海长静无兵戎。",
        "dynasty": "宋",
        "collection_info": null
    },
    {
        "title": "魏武庙",
        "author": "郭祥正",
        "content": "濡须山头祠魏武，炫转红装按神鼓。\n苹藻盈筐酒满樽，呼吸风雷激春雨。\n田畴高下春雨平，操牲饮福罗中庭。\n吞吴成魏还归晋，血食犹参社鬼灵。",
        "dynasty": "宋",
        "collection_info": null
    },
    {
        "title": "向舜毕秘校席上赠黄州法曹杜孟坚即君懿职方之孙也",
        "author": "郭祥正",
        "content": "青天无云日华满，小妓楼中吹玉管。\n卷帘不信夜霜寒，熏兰酌桂肌肤暖。\n黄州之客最少年，醉来口角倾词源。\n惊龙掣电绕沧海，沙场阵马成功旋。\n殿赐新袍织春草，水溢双瞳犀插脑。\n壮图伫结明主知，带束黄金应未老。\n宣城忆拜乃翁时，幕中珠履皆雄奇。\n至今名姓记僧壁，当年已识麒麟儿。\n嗟予老人日零落，两鬓衰蓬眼生瘼。\n寸心犹欲慕夷齐，险路无缘攀卫霍。\n邂逅桐乡逢故人，槐槽泻酿追阳春。\n形容若画凌烟阁，第一江南寻隐沦。",
        "dynasty": "宋",
        "collection_info": null
    },
    {
        "title": "怀青山草堂",
        "author": "郭祥正",
        "content": "三峰连延一峰尊，龙山白纻如儿孙。\n重冈复岭控官道，北望金陵真国门。\n淙流奔激洒河汉，两溪直接丹湖源。\n松荒桧老古佛刹，鸡鸣春晚桃花村。\n石崩废井谢公宅，龟仆断碣长庚坟。\n斯人白骨已化土，英气往往成烟云。\n我昔弃官结茅宇，九品青衫安足数。\n竹筒盛酒骑白牛，醉眠看天与天语。\n如何蹭蹬随辟书，十年又向风尘趋。\n只今两鬓满霜雪，功业不成思旧庐。\n山花解忘忧，山鸟名提壶。\n四邻未必便弃我，三径荒草还堪锄。\n乌泥田肥种秫稻，紫莼味美饶嘉鱼。\n盈缸酿酒邀客饮，林下散髮时时梳。\n谁人絷尔不归去，自问此心无乃愚。",
        "dynasty": "宋",
        "collection_info": null
    },
    {
        "title": "忆五松山",
        "author": "郭祥正",
        "content": "江南富山水，忽忆五松山。\n梁僧种松夺造物，至今千丈凌云间。\n上有寒蟾吐魄凝冰雪，下有铜陵碧涧倾潺潺。\n雷公睥睨不可以挥斧，老鹤飞来势欲止而復还，猿猱侧望何由攀。\n琉璃殿阁若化出，四天之众说法鸣金镮。\n我尝脱屣往栖息，六月清风无汗颜。\n浓阴可爱坐盘石，绿酒酌尽横琴弹。\n命宫叩征天地变，听之以气往往生羽翰。\n纷埃不到佛凈国，岂识人间行路难。\n尘劳忽起旧缘想，倒骑匹马来长安。\n修鳞掉尾业已困，涸辙孰与西江澜。\n髮疏齿缺形将残，畏涂足蹑心胆寒。\n屈原怀沙贾谊贬，身后忠名何足观。\n不如宴坐碧山裏，笑傲每携云月欢。\n明朝却欲渡江去，五松岩户无人关。\n方壶员峤太殊绝，幸有此山容我闲。",
        "dynasty": "宋",
        "collection_info": null
    },
    {
        "title": "清明望藏云山怀旧游",
        "author": "郭祥正",
        "content": "忆昔清明出郊去，藏云寺前花正开。\n蜜蜂衔蕊异香散，时时洒面微风来。\n溪泉甘滑碧玉色，晴山倒影无纤埃。\n红粉佳人十七八，踏青唱歌云鬓颓。\n黄犊行牵载酒瓮，到处便倾三百杯。\n或逢浓阴藉草坐，口横玉笛吹落梅。\n傍人问我乐何事，我心无事同婴孩。\n谁令束带入官府，触网修鳞难再回。\n清明依旧好时节，朱颜憔悴无由陪。\n藏云之山亦非远，隔江东望青崔嵬。",
        "dynasty": "宋",
        "collection_info": null
    },
    {
        "title": "洛中王秀才谈刘伯寿动静慕其潇洒作诗识之",
        "author": "郭祥正",
        "content": "客来说刘翁，嵩山跨黄犊。\n青衣二双鬟，颜色若明玉。\n手携绿牙笛，随轩奏新曲。\n倒倾酒榼松下饮，旋开毡帐云中宿。\n少年富贵老安闲，自道此生无不足。\n令人慕高标，神魄顿萧爽。\n何当插两翼，乘风一飞往。\n永结斯人交，逍遥恣真赏。\n长哦紫霞篇，洞户琼瑶响。\n胡为恋青衫，壮节空骯脏。\n尘埃一閧城郭卑，波澜万顷沧溟广。\n明朝未作嵩少游，且向江南结鱼网。",
        "dynasty": "宋",
        "collection_info": null
    },
    {
        "title": "逍遥亭歌一首赠太守王君章",
        "author": "郭祥正",
        "content": "逍遥之亭在何许，城角西南小溪浒。\n水仙粉面浮清波，羽林兵仗森三亩。\n六月微风拂面寒，不信人间有烦暑。\n借问逍遥真隐徒，西山看雪倒骑驴。\n形骸兀兀天壤俱，画手争以丹青模。\n大言得罪仅免诛，斥参军事来当涂。\n传云此地旧结庐，百年荆棘遗荒墟。\n公来相址呼犂锄，双亭化出琼璃铺。\n栏干鬬角明青朱，四座莹彻纤埃无。\n兰芬麝裂陈罂盂，珠履珊珊陪后车。\n东瞻宣诏西浮图，晓光夕景迷蓬壶。\n爱公心昼如明珠，落成之乐政事余。\n为公歌，劝公醉。\n留连亭上能几时，行促星轺还玉陛。",
        "dynasty": "宋",
        "collection_info": null
    },
    {
        "title": "投献省主李奉世密学",
        "author": "郭祥正",
        "content": "祖朝相国之真孙，轩轩冠盖宜高门。\n拔身州掾入政府，议论挺特穷根源。\n颜渊必用孔丘铸，自此声名闻至尊。\n熙宁神化迈前古，屡诏驰车外循抚。\n大河之北淮之壖，民起疵癏勇歌舞。\n枢庭进直腰横金，君臣道合同一心。\n货泉交汇指诸掌，老吏缩手随规箴。\n如公之才世希有，突兀千丈辉乔林。\n徐冠貂蝉坐廊庙，重见成王得周召。\n泰山镂牒天垂休，却笑鸿蒙首频掉。\n贱生流落何可言，四十栖迟埋冗员。\n涸鳞怅望一杯水，安用西江浩渺之波澜。\n愿公吐和气，稍回岩谷春。\n养成尺寸木，为公车下轮。\n他年青史上，报德岂无人。",
        "dynasty": "宋",
        "collection_info": null
    },
    {
        "title": "俞俞堂寄鄂州李裕老",
        "author": "郭祥正",
        "content": "黄鹤楼南大湖侧，芙蕖深遶谁家宅。\n云是裕老之宴居，高堂独榜俞俞额。\n春山抱翠入平檐，夏竹引凉吹广陌。\n秋江澄月天镜开，冬雪拥林昆阆白。\n世间万事不挂心，瓮拨香醪欣有客。\n客来乎，伴我饮，不醉无归醉还寝。\n问君欲达逍遥乡，信哉天地真衾枕。\n觉来何物能解酲，试作琵琶打面声。\n俞俞和气淡四体，安用辟谷求长生。\n君不见鹦鹉洲前杀祢衡，三赤棁杖当雄兵。\n才名误身不自觉，恬淡晦迹无人争。\n南北相望二千里，梦逐高帆逆秋水。\n为翁持酒听翁歌，衣濯黄尘眼除眯。",
        "dynasty": "宋",
        "collection_info": null
    },
    {
        "title": "前云居行寄元禅师",
        "author": "郭祥正",
        "content": "忆云居，乃在汇泽西南修川之隅。\n山盘盘兮，石门屹立磴道绝，飞瀑万丈淙冰壶。\n云沈沈兮方昼而忽暝，古木交错兮藏鼪鼯。\n攀崖欲上復自止，投险却忆骑鲸鱼。\n崖向时復造平野，绝顶乃有百顷之膏腴。\n羣山下瞰若聚米，殿阁枕藉非人区。\n露华洗出太古月，桂子摇落阴扶疏。\n清风欲借羽仪展，秽念顿觉秋毫无。\n老禅底事不度我，红日东上还驱车。\n如今正似武陵客，放舟已远嗟迷途。\n青春一往二十二，白雪渐变千茎鬚。\n西来忽遇归飞鸟，青纸远寄黄金书。\n灵茶香味胜粉乳，满箧所赠遇琼琚。\n玉川七椀吃不得，灌顶未识真醍醐。\n南暹北讷惜已死，唯师秀出孤峰孤。\n潜深隐密自得所，岂不悯我栖榛芜。\n倒影射岩犹入石，异日三椽容野夫。",
        "dynasty": "宋",
        "collection_info": null
    },
    {
        "title": "后云居行寄和禅师",
        "author": "郭祥正",
        "content": "我所思兮，欧山之巓。\n白石苍木蔽窥而隔世兮，路通乎兜率之天。\n层楼复阁，触峙绚烂。\n往即造兮，云渤兴而澶漫。\n徙倚恍惚，若夺吾魄兮，聊枚睫以盘桓。\n徐风生而雾散，卷绡縠于林端。\n洎天清而日上兮，瀑峻飞而潺湲。\n畜而为潭，泄而为涧。\n运之以车兮，盈乎大田。\n然復度石桥，登重门。\n睹篆玉之榜，谒金仙之尊。\n徒众五百，厖眉皓首。\n形仪静而不杂兮，语言要而不烦。\n齐兴止以钟鼓兮，善后先而靡难。\n举正眼而谛瞬兮，了无一法之可观。\n寂兮乐兮，妙復妙兮，其惟真如之禅。\n我请弃冠释带以投依兮，师则指乎未契之缘。\n于是曳屣却步，循磴道而復返兮，岁眇眇而屡残。\n触网罗以系累兮，方伤羽而戢翰。\n怅昨游而欲再兮，庶已创而復完。\n乱曰：畴将归兮，卧龙之室。\n依人道师，成佛而出。",
        "dynasty": "宋",
        "collection_info": null
    },
    {
        "title": "赠潜山伊居哲先生",
        "author": "郭祥正",
        "content": "伊君头戴星文冠，遨游五岳何时还。\n结茅却在潜山裏，闭息自养丹田丹。\n闻说年龄七十九，髮如鸦青亦稀有。\n生平读尽道藏书，寓兴成诗仅千首。\n清风生我太古弦，弹罢时倾一壶酒。\n门前手植数本松，看尔凌云比予寿。\n高奔日月瞻玉京，阴气炼尽阳气成。\n行闻北帝呼六丁，紫书下诏鸾凤迎。\n潜山空留千载名，白云不断溪长清。",
        "dynasty": "宋",
        "collection_info": null
    },
    {
        "title": "赠桐城青山隐者裴材",
        "author": "郭祥正",
        "content": "青山为主身为客，主人借客青山宅。\n白云自在千里飞，长松不换三冬碧。\n藤枯谁与写作龙，龟老何年化为石。\n落花随水眷深源，鸣雁过江悲晚色。\n家无妻子心无累，顶冒寒霜踵藏息。\n月明舞影聊尽欢，一点尘寰不留迹。\n傥来轩冕真可嗟，朝为公卿暮遭谪。\n屈原贾谊尔为谁，问君何似青山客。",
        "dynasty": "宋",
        "collection_info": null
    },
    {
        "title": "寄刘继邺秀才",
        "author": "郭祥正",
        "content": "忆昔重游乐，寻春之宛陵。\n天机织出万山锦，虹桥倒影银河明。\n游丝萦空白日暖，好鸟乱响清风生。\n迭嶂楼中索美酒，坐上客子皆豪英。\n诸姬合杂奏弦管，一人妙唱为井琼。\n玉板斜开厚冰裂，鸳鸯索拍秋波横。\n酒盏贪欢不知数，梦入瑶池逃宿酲。\n谁知一别万事错，荷衣倒着来江城。\n青云散尽落青野，长丝掣断无长鲸。\n乡山好在却归去，当共故人吟此情。",
        "dynasty": "宋",
        "collection_info": null
    },
    {
        "title": "题杏山阮氏高居",
        "author": "郭祥正",
        "content": "仙翁得仙朝玉皇，当时种杏盈山冈。\n传闻落英堰流水，每到三月溪泉香。\n白云霏霏出幽谷，独鹤沉沉唳乔木。\n寒潭深处睡蟠龙，灵草芳时跃青鹿。\n丈人何年居此间，诜诜孙子如芝兰。\n抱才求进十五六，亦有随计乡书还。\n步兵傲世逸千载，谁道风流至今在。\n软炊玉粒烹黄鸡，客子虽多竟相待。\n我爱长吟登好山，到此便欲辞尘寰。\n可能筑室辄延我，为君炼熟黄金丹。\n丹成大笑分一粒，坐令绿髮回朱颜。\n浮生百岁不早悟，日月扰扰空循环。",
        "dynasty": "宋",
        "collection_info": null
    },
    {
        "title": "铜山寺",
        "author": "郭祥正",
        "content": "田塍行尽苍山转，溪水滔滔晴曝练。\n马蹄怯石鞭不行，十步九蹶令人倦。\n黄昏到寺亟就榻，山僧苦来邀我饭。\n香粳新炊野菜肥，一饱令人百忧散。\n篆香欲尽象灯暗，林声敲敲苦霜霰。\n暂来福地能清虚，何用致身居诤谏。",
        "dynasty": "宋",
        "collection_info": null
    },
    {
        "title": "隐静寺  其一",
        "author": "郭祥正",
        "content": "门横大溪溪凈碧，人不捕鱼鱼稳潜。\n哀猿长啸雾垂地，饥虎一声风动帘。\n金仙像古苔藓剥，铁磬夜敲规矩严。\n道师达性傲时辈，不信书生来养恬。",
        "dynasty": "宋",
        "collection_info": null
    },
    {
        "title": "隐静寺  其二",
        "author": "郭祥正",
        "content": "碧霄峰下车轮停，道师未返谁逢迎。\n山云情着雨正急，春水满田人不耕。\n饥虎啸风大石裂，倦鸟唤雏深涧鸣。\n客心欲去且復止，坐饱香饭余何营。",
        "dynasty": "宋",
        "collection_info": null
    },
    {
        "title": "浮丘观",
        "author": "郭祥正",
        "content": "仙翁得仙二千载，沧海变田田变海。\n浮丘却接番禺西，鐏迹蒿痕至今在。\n朱明之门敲不应，荆榛满地谁重兴。\n史君举意要卜筑，楼观矗云如化城。\n李白骑鲸下蓬岛，嫦娥洗月来沧溟。\n相逢且劝百壶酒，蟠桃结实何时成。\n史君自有神仙骨，往往前身寻旧物。\n手探树穴求玉环，肩拍洪崖犹彷佛。\n更提椽笔挥长篇，至理直欲追玄元。\n行当跨凤返金阙，回首番禺空紫烟。",
        "dynasty": "宋",
        "collection_info": null
    },
    {
        "title": "明皇十眉图",
        "author": "郭祥正",
        "content": "明皇逸事传十眉，正是唐家零落时。\n霓裳曲调虽依旧，阿蛮终不似杨妃。\n画工貌得非无意，欲使流传警来世。\n翠翘红粉尚争春，隐约香风起仙袂。\n六龙真驭竟何之，泰陵荒草长孤狸。\n空将妙笔劝樽酒，醉觉人间万事非。",
        "dynasty": "宋",
        "collection_info": null
    },
    {
        "title": "九疑山图",
        "author": "郭祥正",
        "content": "噫吁嚱，九疑山色何雄奇。\n坡陁诘曲不足状，九峰万丈排天扉。\n崭崭俨若九老坐，干颠坤弱能扶持。\n崖回时復见华尘，原本旋有山经题。\n白云绵联芳草歇，拱木夭矫狂风吹。\n上有源源不绝之寒泉，下有沄沄不断之深溪。\n初疑青铜照碧落，忽见云汉飞虹霓。\n丹青画出尚如此，而况高步穷岖崎。\n或云重瞳一来不復返，二妃血泪斑竹枝。\n惜哉不经孔子辨，后世谁能公是非。\n尧非幽囚，舜不野死。\n尧崩民如丧考妣，舜非游仙而幸此。\n羣猪耸耳听童子，游人击之变风雨。\n见豕负涂圣所恶，仙人护之亦何补。\n我知神仙术已卑，但爱此山雄而奇。\n背图南望未能到，高吟尽日长吁嚱。",
        "dynasty": "宋",
        "collection_info": null
    },
    {
        "title": "魏中舍家藏王摩诘海风图",
        "author": "郭祥正",
        "content": "只闻王公画山水，未识王公沧海图。\n魏侯矜夸我家有，取出十幅堂中铺。\n谁知东海羣龙力，神妙能以一笔驱。\n洪涛翻天雪成陇，黑分云雾藏空虚。\n高低数寸折万丈，势以意会无差铢。\n却嗟流传数百载，绢素何以当涵濡。\n王公之心壮莫比，其工欲出造化初。\n惜哉已死不復得，怅望尽日将何如。\n魏侯魏侯重藏秘，直恐变化成江湖，我歌不足徒呜呼。",
        "dynasty": "宋",
        "collection_info": null
    },
    {
        "title": "王元当家藏钟隐画三害图",
        "author": "郭祥正",
        "content": "老钟笔法何奇古，三害精灵一图聚。\n周生自握苍精龙，白额长蛟甘丧沮。\n危桥跨水压波涛，巨木翻风瞑烟雾。\n挺然独往知忘躯，敢谓诛邪天地助。\n三日生还动闾里，千载遗踪存绢素。\n薄蚀已更人仰之，自古贤豪遗细故。\n何独今人无此人，已觉丹青有深趣。\n江南印玺尚如新，国破苍忙画谁付。\n一图分裂藏三家，离合悠悠岁时度。\n只今皆属丞相孙，挂向高堂邀客顾。\n倐然风云驾霹雳，雨来平地银潢注。\n珍绨收藏卷不彻，直恐变化復入江湖去。",
        "dynasty": "宋",
        "collection_info": null
    },
    {
        "title": "燕待制秋山晚景",
        "author": "郭祥正",
        "content": "我朝妙画能山水，燕公笔法精无比。\n燕公山水工平远，一幅霜绡折千里。\n潇湘洞庭日将晚，云物萧萧初满眼。\n虞帝之魂招不返，霜树冥冥红叶卷。\n二妃血泪知几多，竹上遗痕深復浅。\n渔舟片帆风已满，渔父横眠思犹懒。\n时时白鹭聚圆沙，亦有行人下前坂。\n江回岸断数峰青，彷佛灵妃曲可听。\n却逢深崦见茅屋，只欠桃花如武陵。\n世间何物人争诧，请说奇书并妙画。\n一时鉴赏安足论，流转千年愈增价。\n珍绨一袭藏至珍，卷尾长篇更入神。\n呜呼粉墨终成尘，唯有文章道德能日新。",
        "dynasty": "宋",
        "collection_info": null
    },
    {
        "title": "夏公酉家藏老高村田乐敎学图",
        "author": "郭祥正",
        "content": "高生妙画世所知，君藏两幅尤瑰奇。\n春回老柳未全绿，和气盎盎微风吹。\n负暄当案谁氏子，坐以训诂传童儿。\n麻鞋破穿十指露，纻衫短袖乌巾欹。\n眼吻开张手捉笔，叱怒底事扬其威。\n两童分争迭相挽，彼二稚子傍观窥。\n一童独卧守书卷，性习已见分醇醨。\n皤然老叟醉兀兀，二孙侧立犹扶持。\n余皆伶官杂村妓，插笛放鼓陈威仪。\n三犬奔来吠欲囓，二人惊顾方攒眉。\n伶家有子少亦黠，两手据鞍驴载之。\n尊卑向背极精妙，精妙得以意思惟。\n田翁丰年固取乐，又能敎子勤书诗。\n德泽涵濡赋敛绝，致我鼓腹咸熙熙。\n画工亦画太平事，谁欲扰之生乱离。\n高生高生，不独爱尔之妙笔，对此颇思三代时。",
        "dynasty": "宋",
        "collection_info": null
    },
    {
        "title": "寂照大师匣藏相国寺坏壁秋景",
        "author": "郭祥正",
        "content": "京城车马多尘埃，一见妙画心眼开。\n深山老木秋思静，苦雾鬰鬰诸峰埋。\n客骑蹇驴打不动，懊恼似忧寒雨来。\n崖平路转斗然绝，笔力未断空徘徊。\n胡为皴剥仅盈尺，鐍以大箧过琼瑰。\n师云昔是殿堂壁，治平大水余皆摧。\n恰如卢仝玉碑子，中路扑折令人哀。\n玉碑一折乃无用，此画虽缺犹堪裁。\n君不见，山前路，路长不独忧风雨。\n前有毒蛇后猛虎，磨牙矫尾藏深坞。\n圣人皇皇嗟逆旅，画工意思非无补。\n非无补，谁信之，纷纷门外夸轻肥。",
        "dynasty": "宋",
        "collection_info": null
    },
    {
        "title": "泗水雍秀才画草虫",
        "author": "郭祥正",
        "content": "蜻蜓点水蝶扑花，螳螂捕蝉蜂趁衙。\n营营青蝇争腐糁，趯趯阜螽沿草芽。\n余生骨朽不復得，雍子笔老谁能加。\n卷开却掩恐飞去，绨袭爱护行随车。\n况君才力日清敏，胡不放手为龙蛇。\n龙蛇逼真看腾跃，出入天地藏烟霞。",
        "dynasty": "宋",
        "collection_info": null
    },
    {
        "title": "谢冲雅上人惠草书",
        "author": "郭祥正",
        "content": "上人胸腹包琅玕，醉目睥睨临冰纨。\n墨池顷刻波澜翻，虬龙尾尾垂云间。\n摇曳天矫若可攀，霹雳轰斧电火骞。\n卒章雨雹霏漫漫，澒洞恐惧坤轴掀。\n白沙纵横仆鼍鼋，屋漏壁折安足言。\n鸟惊出林避弹丸，斗高復下腾修翰。\n朽木欲折枯藤攒，逸兴不顾长毫干。\n客如堵墙争纵观，讵知垩尽吾鼻端。\n黄金论斗珠走盘，数字不售尤为难。\n尔尝爱我说玄理，为我落笔动盈纸。\n张颠怀素嗟已矣，上人之书无与比。",
        "dynasty": "宋",
        "collection_info": null
    },
    {
        "title": "谢钟离中散惠草书",
        "author": "郭祥正",
        "content": "丈人行草天下无，体兼众善精神俱。\n少年弄翰今悬车，一幅不博千明珠。\n墨池翻澜化鲸鱼，老木半折倾藤枯。\n霜天一阵来雁鹜，荒陂数点眠鸥鳬。\n换鹅瘗鹤虽已矣，折钗剑舞成须臾。\n心通造化乃神速，伯英怀素真其徒。\n迩来作我醉吟赞，宝藏二妙归江湖。\n要将垂法数百载，摩挲青玉亲传模。\n丈人善吟仍善奕，名誉岂止专能书。\n名誉岂止专能书，皎如浩雪盈冰壶。",
        "dynasty": "宋",
        "collection_info": null
    },
    {
        "title": "谢蒋颖叔惠澄心纸",
        "author": "郭祥正",
        "content": "李氏三世皆名书，古今笔法谁能如。\n澄心堂中畜妙纸，敲冰捣楮惟恐粗。\n当时文物称第一，敎勑往往亲涵濡。\n赫然真龙跃中国，僭迹甘就雷霆诛。\n论功行赏尽金玉，唯有此物多赢余。\n流传既久乃珍绝，一轴不换千明珠。\n乐安御史辄寄我，二十五幅无纤污。\n却疑织女秋夜醉，素段割裂天所须。\n又如美玉纔出璞，莹采射目争阳乌。\n文章未到一王法，宝纸谩对明窻铺。\n廷珪煤麝铜雀瓦，气象嵂兀尤相于。\n坐思厚贶欲为报，累旬安得论锱铢。\n况君才力似韩愈，尽当返赠诛奸谀。",
        "dynasty": "宋",
        "collection_info": null
    },
    {
        "title": "谢余干陆宰惠李廷圭墨",
        "author": "郭祥正",
        "content": "集仙昔与文忠游，文采声鸣喧九州。\n鲲鹏未化忽搨翼，地老天荒云海幽。\n箧中尝秘上赐墨，紫金泥印双脊虬。\n名题廷珪姓氏李，此物未省何年留。\n纹如坚犀刮不动，铿铿触砚苍烟浮。\n蜀笺洒落黑胜漆，欲论所直真难酬。\n麟儿字法肖家学，珍绨宝匣深藏收。\n并刀截断辄分我，始信明珠今暗投。\n嗟予吟笔久已阁，辩舌倒卷刚肠柔。\n书陈北阙上印绂，志乐南亩亲锄耰。\n得君赐墨竟安用，捧翫反覆增予羞。\n况君绿髮眸子莹，才业自副朝廷求。\n研磨煤麝染谏草，扶擿世病苍生瘳。\n名成功遂取上笏，世阀光焰垂千秋。\n莫如老钝默将死，再拜谢贶长江头。",
        "dynasty": "宋",
        "collection_info": null
    },
    {
        "title": "谢李公择惠妙墨二饼",
        "author": "郭祥正",
        "content": "南山来松节，北山割麝脐。\n烧烟扫煤和胶漆，篆记岁月形蛟螭。\n集贤学士久珍玩，云初得自扶桑枝。\n张翁所作又精绝，磨刮不动犹坚犀。\n邺台古瓦汲水试，黑云随手生冰池。\n况君学术老益富，六经秘法穷无遗。\n明窻静几列毫楮，而与此物真相宜。\n草玄着就垂万世，忠厚自任陈安危。\n嗟予吏役久零落，至宝暗赠宁非痴。\n呜呼大禹已往不復见，一尺浑厚疑玄圭。",
        "dynasty": "宋",
        "collection_info": null
    },
    {
        "title": "谢王公济节推惠砚",
        "author": "郭祥正",
        "content": "歙溪之仙洗山骨，一轮琢出秋潭月。\n摩挲清润无纤痕，不学寒光有时缺。\n玉川辄莫忧虾蟆，纵尔觜吻何由啮。\n阴天着手泉脉生，三伏临之冰炎热。\n又如明镜当晴窻，对面森森数毛髮。\n端江品格直顽贱，邺台片段多皴裂。\n中山有客先得之，獬豸峨冠为忠血。\n窜身南过洞庭湖，覆舟几葬蛟龙穴。\n君今赠我诚谓何，自愧閒官非补阙。\n松烟和漆法廷珪，玉兔长毫妙诸葛。\n敲冰捣楮出乌田，四物收藏岂虚设。\n干坤俯仰存赤心，诛贬奸谀佑臣节。\n独刊五传扶春秋，肯趁时文校工拙。\n更衰更老心更坚，与砚相将不仓卒。",
        "dynasty": "宋",
        "collection_info": null
    },
    {
        "title": "谢方彦德奉议惠罗文砚",
        "author": "郭祥正",
        "content": "歙溪古源凿龙尾，一片寒冰莹无比。\n珍绨藏护知几年，赠我题诗草堂裏。\n骊珠失色悲暗投，再拜置之枯木几。\n砚兮不似在君家，捧来自有纤纤指。",
        "dynasty": "宋",
        "collection_info": null
    },
    {
        "title": "中秋泛月至历阳访太守孙公素",
        "author": "郭祥正",
        "content": "中秋挐轻舟，西泛采石月。\n初疑擢碎冰壶冰，又如飞度雪山雪。\n若非身世出尘寰，底事清光透毫髮。\n袁宏谢尚久磨灭，含情欲就何人说。\n历阳太守孙公素，竹冒寒霜松屈铁。\n昔从赤县守仪真，再上天门请符节。\n紫皇诏长鸡笼仙，惠浃春阳威凛冽。\n开仓出粟赒民饥，夜户不扃无窃发。\n咄哉此事安足论，斯人自养班夔卨。\n且闻兵厨酝浓酒，桂子秋香月中有。\n请君置我三百杯，我为君吟一千首。\n垆锤七窍完混沌，能使頽龄遂长久。\n饥横镆鎁鲙鲸肉，渴引明河倾北斗。\n凭谁为问陶渊明，胡为种菊仍栽柳。\n岂如永夜无纤云，江光月色铺黄银。\n唤取三千珠履客，陶然一饮情无垠。\n刘项输赢亦安在，笑杀今宵月下之醉人。",
        "dynasty": "宋",
        "collection_info": null
    },
    {
        "title": "二月十一日倪倅敦復小园留饮",
        "author": "郭祥正",
        "content": "残梅零落同寒灰，屏翳忍驱斜雨来。\n蒙蒙点滴夜连晓，园馆寂寞生青苔。\n墨云四卷山露碧，日毂照耀天衢开。\n妖桃映竹烟酩酊，细柳拂水风徘徊。\n倪公要我共行赏，小亭草草排樽罍。\n盈筐菊芽青玉软，满盘鲚缕红丝堆。\n兴来一笑且为乐，春光半被莺啼催。\n百年已往五十八，借问余生真可咍。\n平原豪客散烟雾，东山舞妓埋蒿莱。\n眼前不肯饮五斗，身后安能倾一杯。",
        "dynasty": "宋",
        "collection_info": null
    },
    {
        "title": "和州连云观留题呈太守王纯父",
        "author": "郭祥正",
        "content": "连云之观何寥廓，碧瓦危侵天一角。\n深排柱础贯九江，返挂帘钩吞五岳。\n风樯北去烟溟溟，雁阵南飞秋漠漠。\n白衣每从栏下回，金盆正在檐前落。\n蔡公书榜妙入神，剑戟纵横挫矛槊。\n主君自是蓬莱仙，分符暂与民同乐。\n卷舒当为天下霖，一钓能令六鳌跃。\n滕王庾亮尔何人，回视规模太卑削。\n我从姑孰飞轻舟，欲陪珠履登斯楼。\n与公酣歌相献酬，兰亭俗饮安足求。\n手摇麈尾拂斗牛，为君千载扬风流。",
        "dynasty": "宋",
        "collection_info": null
    },
    {
        "title": "谢历阳王守惠新酿",
        "author": "郭祥正",
        "content": "卓荦英才历阳守，年来不得音书久。\n隔江知我岩户寒，赤泥封送兵厨酒。\n碧玉壶，黄金斗，雪树云峰作宾友。\n为君一醉歌阳春，空山霹雳龙蛇走。\n只愁君返紫皇家，西望连云谩搔首。",
        "dynasty": "宋",
        "collection_info": null
    },
    {
        "title": "寄历阳张宗孟隐士",
        "author": "郭祥正",
        "content": "历阳张君心好古，冰不为寒蘖非苦。\n我欲见之波浪阻，安得邻巢接飞羽。\n百年营营竟埋土，进退趦趄亦何补。\n今岁秫田收几亩，烂醉高吟余不数。",
        "dynasty": "宋",
        "collection_info": null
    },
    {
        "title": "送余秘校",
        "author": "郭祥正",
        "content": "苍山冻云犹未消，君骑瘦马来飘飘。\n入门下马与我语，琅琅满室鸣箫韶。\n一官初得遭猛守，十年困辱朱颜凋。\n恨无田园即长往，醉卧白日歌唐尧。\n去干斗粟活妻子，谁念尘滓污琼瑶。\n相逢太息不能已，解衣贳酒愁魂消。\n红梅零落雪霜洗，苍雁蹭蹬狐狸蹻。\n男儿功名顾有命，太公七十方渔樵。\n否极泰来如覆手，阔步自此凌烟霄。\n侧闻丞相开东阁，肯使斯人重折腰。",
        "dynasty": "宋",
        "collection_info": null
    },
    {
        "title": "送梅直讲",
        "author": "郭祥正",
        "content": "青风吹天云雾开，仙人骑马天上来。\n吟出人间见所不可见，常娥织女为之生嫌猜。\n织女断鹊桥，常娥闭月窟，从兹不放仙人迴。\n一落人间五十有四载，唯将文字倾金罍。\n李白佯狂古来少，骑鲸鬣鬣飞沿洄。\n杜甫问讯今何如，应为怪极罹天灾。\n公乎至宝勿尽吐，吐尽吾恐黄河水决昆崙摧。\n天穿地漏补不得，女娲之力何可裁。\n长安酒价不苦贵，风月但惜多尘埃。\n醒来强更饮百盏，酣酣愚智宁论哉。",
        "dynasty": "宋",
        "collection_info": null
    },
    {
        "title": "送袁殿丞",
        "author": "郭祥正",
        "content": "与君六年别，愁见云开露明月。\n樽中有酒虽独倾，万古情怀共谁说。\n思君弹瑶琴，琴声为君咽。\n孤鸿高飞不可攀，北风一送何时还。\n欲问鲤鱼更难得，江头白浪高于山。\n天书彼此绝，令人肠百结。\n昨日闻君来，我心如凿龙门开。\n拂拭囊中白玉璞，请君辨之为磨琢。\n感君酬价过南山，即见名声摇海岳。\n烹羊买酒邀吴姬，今朝会合明朝离。\n莫嗟两鬓白雪满，请看舞袖红云飞。\n云飞酒阑君遂起，篙子催行趁潮水。\n君行汲汲过西山，手植松篁春正美。\n我亦归青山，白云相伴闲。\n若驾鸾凰赴瑶阙，先到临川与君别。",
        "dynasty": "宋",
        "collection_info": null
    },
    {
        "title": "送钱贤良",
        "author": "郭祥正",
        "content": "去年六月梓山裏，与子披襟弄泉水。\n高谈直出尧舜前，长林为我清风起。\n金船满满倾醇醪，吴娥玉指拈樱桃。\n君令劝我尽百琖，肝肠但觉翻江涛。\n醉来骑白鹿，大笑还青山。\n倐忽岁月往，思君鬓成斑。\n今朝邂逅芜江头，论心握手忘离忧。\n暂时会合復言别，安得弹剑从之游。\n我闻紫微荐君策，男儿事业岂易得。\n金门慎勿闲经过，为奏天下弊穴如蜂窠。",
        "dynasty": "宋",
        "collection_info": null
    },
    {
        "title": "送章秘书",
        "author": "郭祥正",
        "content": "君心抱太古，不肯屈世人。\n匹马遍朔方，扬帆出天津。\n九疑连天洞庭阔，长歌愁杀苍梧神。\n更将美酒弔楚屈，离骚继作疑前身。\n两姬不洒望夫泪，一笑岳阳楼上春。\n丈夫得意且为乐，百年变化随埃尘。\n如何南还过我别，却言北去朝天阙。\n上书力诉元兄冤，洗眼看君成一节。\n劝君事直还收身，速返东南弄白云。\n功名汲汲竟何益，韩彭取笑武陵人。",
        "dynasty": "宋",
        "collection_info": null
    },
    {
        "title": "送杨主簿",
        "author": "郭祥正",
        "content": "浪花卷雪秋风起，开帆日行三百里。\n问君此去安所之，佐邑南城风俗美。\n夫君才业真雄奇，四十青衫能养卑。\n世无孔子礼乐坏，君独勇起勤扶持。\n书成未遇聊自哂，暂向南城为吏隐。\n閒入麻源倾酒巵，仙家好景无忙时。\n瀑绡千丈挂苍壁，玉华万柄摇清池。\n嫦娥东来渡银汉，面面莹彻皆琉璃。\n谢公秀句发天籁，颜守老笔蟠蛟螭。\n高风凛凛尚可揖，鸟声不断哀猿啼。\n嗟予学道苦不早，壮岁形容已枯槁。\n闻说名山心即飞，一生愿向山中老。\n爱君逸兴何由攀，飘如孤鹤遗尘寰。\n若见麻姑与王远，寄我一粒黄金丹。",
        "dynasty": "宋",
        "collection_info": null
    },
    {
        "title": "送耿少府",
        "author": "郭祥正",
        "content": "白沙岸上相逢时，困倚栏干醉似泥。\n忽然听君诵新作，酒肉顿觉寒风吹。\n今朝邂逅芜江涘，大轴蒙贶东城诗。\n雷惊电掣露怪变，山崩海泻能扶持。\n令人壮观不知己，倦翼欲接青云飞。\n逸驾固当出尘滓，胡为一命东南驰。\n洞庭波澜洗天吼，衡岳葱苍挂南斗。\n穷幽历险诗魂醒，不倦青衫困趋走。\n屈原贾谊杜子美，白骨荒丘今在否。\n款骑瘦马一弔之，满眼斜阳入疏柳。\n诗成寄我慎勿迟，侧望阳春活残朽。\n暂时离异何足论，酩酊江楼一樽酒。",
        "dynasty": "宋",
        "collection_info": null
    },
    {
        "title": "送徐长官",
        "author": "郭祥正",
        "content": "徐夫子，能谈经。\n不学俗儒事章句，白首役役劳骸形。\n我尝洗耳听其说，寒泉潄玉声珑玲。\n十年茅塞一朝拔，四体自豫神安宁。\n交游得君已恨晚，历阳几日同醉醒。\n新诗百韵忽赠我，满纸落落排明星。\n使我目睛眩，又若遭雷霆。\n自愧久灭没，安足烦褒称。\n李翰林，杜工部，格新句老无今古。\n我驱弱力谩继之，发词寄兴良辛苦。\n几欲攀天门，击天鼓，女娲有志终难补。\n低头帖耳逐驽骀，倒着青衫走尘土。\n东风吹破江头春，绿杨红杏能笑人。\n狂来且尽一壶酒，世无贺老谁相亲。\n君今别我又远适，锦帆千丈迷空碧。\n飘然去意凌昆崙，自古雄豪少知识。\n我亦从今不復言，静看澄江浸寒璧。",
        "dynasty": "宋",
        "collection_info": null
    },
    {
        "title": "送李节推",
        "author": "郭祥正",
        "content": "昨对桃花与君别，共唱离人眼中血。\n今见桃花君復来，似与东风趁时节。\n北去南还何日休，书生道路多穷愁。\n安得巨航满载酒，一帆风过蓬莱洲。",
        "dynasty": "宋",
        "collection_info": null
    },
    {
        "title": "送李察推",
        "author": "郭祥正",
        "content": "去年遇君陵阳峰，杜鹃声乱桃花红。\n佳人玉指接玉板，劝我一醉三百钟。\n醉来骑鲸赴瑶阙，不记当时与君别。\n溪上扁舟破雪归，楼前芳草还春发。\n白头太守重相过，开樽大笑呼琼娥。\n向来十客七已去，唯与杜九闻清歌。\n歌声绕梁离思苦，听不得终泪如雨。\n回首茫茫天地中，聚散百年能几许。\n今朝此地重相逢，秋汉无情江月空。\n把酒与君须醉倒，已知后会皆衰翁。\n陵阳乐事那復得，官贱食贫身愈迫。\n击剑高吟非故乡，何时共作沧浪客。",
        "dynasty": "宋",
        "collection_info": null
    },
    {
        "title": "送姚太博",
        "author": "郭祥正",
        "content": "春风动地吹春去，行人不肯江边住。\n片帆朝挂暮千里，烟雾苍茫宿何处。\n夫君少年日，射策明光宫。\n同时得意三百辈，上林曾醉桃花红。\n十余年间事超忽，几在青云几白骨。\n君虽未甚荣，亦足有余乐。\n存心不负圣与贤，何须画影凌烟阁。\n浔阳城头北楼壮，邂逅相逢观暝涨。\n鱼龙奔走势莫分，却忆当年兵火愁杀人。\n至今战场无绿草，冤魂夜哭寒蟾老。\n临风沥酒一弔之，而我浮生何足道。\n聊为君行歌数声，青山截断江流平。\n晴云相对似能舞，野鸟好语如吹笙。\n却送闲愁付沧海，身虽离异心无改。\n若到蓬莱王母家，为攀桃树遥相待。",
        "dynasty": "宋",
        "collection_info": null
    },
    {
        "title": "送陈屯田知明州",
        "author": "郭祥正",
        "content": "屈指宛陵客，八九名世贤。\n我亦驾白鹿，往往登俊筵。\n昭亭自作老龙斗，迭嶂不碍明河躔。\n余霞散绮入高阁，澄江似练拖晴天。\n黄金买酒不论价，壮心共许青春前。\n丞相初为部使者，精选邑治君尤先。\n业闻上书后荐达，玉陛引对亲承宣。\n付之一节使淮浒，三十二县刑无冤。\n嗟予末路最流落，哭儿清泪双眸穿。\n感君不弃半面雅，取之涸辙投深渊。\n稍回生意渐奋发，遽復舍我摇归船。\n明朝勅拜四明守，四明山水君所怜。\n奈何岁旱天下歉，岂容醉卧沧溟边。\n我疑帝命养头角，乘春霹雳惊蛰眠。\n白苹风静湖月满，谩弔贺公怀谪仙。",
        "dynasty": "宋",
        "collection_info": null
    },
    {
        "title": "送刘继邺秀才之岳阳访木尉",
        "author": "郭祥正",
        "content": "羣鸟栖霜羽毛缩，孤雁冥飞何处宿。\n芦花糁白天无声，灵妃鼓彻潇湘曲。\n此时归梦寻故乡，谁道行人鬓长绿。\n平生所得惟悲歌，时命未遇君如何。\n满怀策尽献不售，凤凰飘泊无嘉禾。\n困鳞不借一杯水，异时安用西江波。\n岳阳高楼挂星斗，楼中子真闻旧友。\n请舒和气邀阳春，便酿重湖作浓酒。\n山叶撩乱舞，山鸟纵横啼。\n古人交道贵终始，乐酣醉倒君莫疑。\n否极泰来不可测，岂有壮士长栖迟。\n岂有壮士长栖迟，青云歧路看横飞。",
        "dynasty": "宋",
        "collection_info": null
    },
    {
        "title": "送吴龙图帅真定",
        "author": "郭祥正",
        "content": "读书曾不学腐儒，腐唇烂舌肠焦枯。\n又不学一诗一赋轻薄子，屑屑场屋名声沽。\n西州治邑克肖古令尹，险欲临水投神巫。\n政成召来御史府，弹駮庸相请赐雷霆诛。\n姦邪缩手不敢更侮祖宗法，又荐处士博士登石渠。\n富财治水各称任，乃仗斧钺临湘湖。\n兴学首敎士子弟，作碑后弔屈大夫。\n明年易节帅瀛莫，铁甲百万秋防胡。\n公曰承平勿夸武，解藏弓剑寛民租。\n诗筒交迎两朝使，镌金刻玉论欢愉。\n深沈不动若山岳，节制似公谁可俱。\n少年天子圣虑远，却顾南国成荒墟。\n拜公学士往绥抚，曾未朞月富民大姓争来居。\n秦淮桥倾滞行迈，顷刻指画穷精粗。\n斩材迭岸役兵校，一物不向民间须。\n月光激水夜景午，长虹矫矫当通衢。\n回思昔人政事美，尽求形像堂中图。\n二十二人最豪杰，森森玉树临冰壶。\n前题姓名后书赞，文章彷佛窥典谟。\n昨朝除命下金阙，再备将印严边枢。\n南民遮道留不得，老幼挽缆相携扶。\n愿言早入天朝作丞相，调燮水旱苏寰区。\n功成异日保身退，西江秋风熟鲈鱼。\n牦尾黄雀更珍绝，白糯酿美倾醍醐。\n醍醐一饮三百盏，琵琶啄木唤舞姝。\n舞姝十八如明珠，石榴殷裙蝉翼裾。\n舞彻轻汗潭香肤，桃花带露燕脂濡。\n綵衣班班罗凤雏，问公此乐世有无。\n此乐世有无，何必更访蓬莱山上神仙都。",
        "dynasty": "宋",
        "collection_info": null
    },
    {
        "title": "送朱王二秀才归江西",
        "author": "郭祥正",
        "content": "冰霜冻海海水黑，云雾崩腾大空塞。\n饥猿哀啼虎噤啸，高鸿折翅鹰敛翮。\n苦寒大苦吾正愁，二子胡为千里客。\n自言失意西南归，十斛明珠已空掷。\n庐山摩天瀑布雄，请把肝肠洗愁寂。",
        "dynasty": "宋",
        "collection_info": null
    },
    {
        "title": "送沈司理赴阙改官",
        "author": "郭祥正",
        "content": "捕寇治狱皆有闻，才力纵横真出羣。\n荐书交上三岁满，玉陛引对瞻吾君。\n胸中策画烂星斗，笔写纸上虬龙奔。\n完创补弊有捷理，此时歧路挐青云。\n云霄问谁作霖雨，愿洗边城血中土。\n和气油然熟禾黍，天下蒸黎免穷苦。\n男儿事业当致主，我独沈沟亦无语。\n离亭愁怀安可数，春风自在花飞舞。\n船尾插旗轰画鼓，掺袂青山遮别浦。",
        "dynasty": "宋",
        "collection_info": null
    },
    {
        "title": "送方奉议倅保德",
        "author": "郭祥正",
        "content": "太行积雪三千尺，浑河连天厚冰塞。\n天台词人不畏寒，携家直赴并州北。\n越罗蜀锦置筐箱，狼帽毡裘付妻息。\n边城虽道无战尘，塞草从来少春色。\n马上题诗泣鬼神，何时归奏平戎策。\n我欲为书叩相阍，唤取斯人侍君侧。",
        "dynasty": "宋",
        "collection_info": null
    },
    {
        "title": "送王主簿弃官归建昌",
        "author": "郭祥正",
        "content": "老着青衫羞望舶，自笑风船禁不得。\n拂衣高咏归去来，我有麻源三亩宅。\n朝餐太阳茹紫芝，时时更作方平客。\n肯嗟垂槖少黄金，儿孙只用传清白。",
        "dynasty": "宋",
        "collection_info": null
    },
    {
        "title": "送陈大夫罢太平守还台",
        "author": "郭祥正",
        "content": "去年秋暮送东玉，今岁春残送子仪。\n人生不老安可得，况復年年伤别离。\n请说湓江初识面，已知磊落胸中奇。\n桐乡之会愈相乐，是时解印予言归。\n公乘扁舟过溪口，殷勤访我论新诗。\n君章下车始命客，邀公与我同遨嬉。\n开怀醉倒信莫逆，十年一梦音尘稀。\n忽闻公来守吾土，余生幸获仁贤依。\n政成无扰威惠浃，白驹驰隙临瓜期。\n梨花夺月烂银白，绘盘缕玉江鱼肥。\n酒倾碧盏盏尝满，曲度晴云云不飞。\n车轮未许生四角，且愿逆风东北吹。\n留连更尽一壶酒，无使醒泪沾行衣。\n十科应诏公第一，出入省寺非公谁。\n欲陪后会定何许，咄嗟自此分云泥。",
        "dynasty": "宋",
        "collection_info": null
    },
    {
        "title": "峨嵋亭即席再送",
        "author": "郭祥正",
        "content": "长江奔来一山裂，两岸崔嵬耸双阙。\n石人空老薜萝衣，夜夜孤猿啸寒月。\n斯亭谁作名峨嵋，颦翠含愁惜离别。\n浮生后会难再得，况復相看头雪白。\n停杯执手聊逡巡，画鼓铜钲莫催客。\n客行西望紫皇家，紫皇真人驾龙车。\n海若驱鲸上金钓，玉女挟春妆宝花。\n千官称觞祝天寿，箫韶九成奉肴酒。\n青霄阔步随鹓鸾，肯向江头恋杨柳。\n杨柳花飞春日迟，登峨嵋兮送君归。",
        "dynasty": "宋",
        "collection_info": null
    },
    {
        "title": "留别宣城李节推",
        "author": "郭祥正",
        "content": "君作宣城幕下吏，我尝筑室青山址。\n三四相逢五六年，交情淡若秋江水。\n水流到海无穷时，吾辈论交无衰期。\n明主可结亦未晚，谢安四十功非迟。\n低头感事復太息，汲汲功名亦何益。\n君不见屈原言直沉湘水，韩信功高亦诛死。\n穷达无过七十年，事业空存一张纸。\n不如饮酒临春风，溪水绿净山花红。\n金丝玉管乱两耳，一醉三百琉璃钟。\n醉来辞君登海槎，四方上下皆吾家。",
        "dynasty": "宋",
        "collection_info": null
    },
    {
        "title": "投别发运张职方",
        "author": "郭祥正",
        "content": "萧萧干叶欲辞柯，晓来更奈严霜何。\n明知飘泊不得已，请君试听离人歌。\n生平学尽经济策，宗工大匠亲琢磨。\n三入长安献不售，困鳞怅望西江波。\n感君聊借一杯水，六月炎蒸免枯死。\n高谈雄辩为我倾，古恨今忧对君洗。\n卖薪给家妻子羞，淮阴胯下未封侯。\n故人骑龙不相助，子陵自欲追巢由。\n拔山力尽真可伤，江湖安得重相忘。\n恩仇必报乃壮士，如今孰是韩张良。\n玉手纤纤把金盏，更听新声碎瑶板。\n醉乡酩酊万事休，功名难成岁华晚。\n噫吁嚱，秋风已老白云飞，乡关咫尺未能归。\n倚瑟而歌悲帝子，南山遥望泪沾衣。\n愿君闻此颇矜恻，许借长帆还泽国。\n他日尧阶荐姓名，投老犹能奉鞭策。",
        "dynasty": "宋",
        "collection_info": null
    },
    {
        "title": "酬吴着作",
        "author": "郭祥正",
        "content": "醉乘黄犊穷山河，倐然遂向桃源过。\n桃源尽处见城郭，万家欣欣闻弦歌。\n主人喜扫溪上榻，爱我鬓髮尘埃多。\n旋呼琼液注玉斝，麟孙出拜能吟哦。\n使令劝我须醉倒，不知与世为谁何。\n醒来忽别未十日，敢期佳句传灵波。\n千年不落一字俗，凛凛秋风吹太阿。\n大才小用小有补，牛羊茁壮余无他。\n何时赴诏玉京去，万物待子能调和。",
        "dynasty": "宋",
        "collection_info": null
    },
    {
        "title": "康王洞呈同游讷禅师",
        "author": "郭祥正",
        "content": "康王洞口无尘埃，青山崭岩水邅迴。\n飞桥百尺渡天险，下听谷响如奔雷。\n凭栏要识物外物，泬寥寥兮何有哉。\n但见东阜耸楼阁，碧瓦鳞鳞何崔嵬。\n虹电披猖雨新歇，金云点缀芙蓉开。\n斜阳疏光照不入，异景万变谁能裁。\n仙家遗象已可爱，是时况与禅宗来。\n瞳人照耀骨森竦，皎如皓月凌寒梅。\n险句卷起谷帘水，真珠万斛收苍崖。\n猿不能啼鸟无语，巨石枯木为之摧。\n达即善用用即妙，斯游何异登蓬莱。\n回头碌碌利名士，日蠧日朽令人哀。",
        "dynasty": "宋",
        "collection_info": null
    },
    {
        "title": "酬李推官淮上见寄",
        "author": "郭祥正",
        "content": "霜寒水落平沙露，短艇悠悠寻泊处。\n惊弦旅雁失羣飞，贪饵修鳞随网去。\n世情翻覆可沾巾，三千食客背田文。\n不须更待年华老，便向东山卧白云。",
        "dynasty": "宋",
        "collection_info": null
    },
    {
        "title": "南雄除夜读老杜集至岁云暮矣多北风之句感时抚事命题为篇",
        "author": "郭祥正",
        "content": "岁云暮矣多北风，怒嗥万里吹惊鸿。\n只今我亦在行旅，陟彼庾岭临苍穹。\n霜寒不復瘴雾黑，酒贱颇得樽罍红。\n鼓角看看变新律，烛泪璀璀随残冬。\n一阶寄禄百无补，白髮又送年华终。\n鬼章虽获万国贺，防边未可旌旗空。\n中原将帅谁第一，愿如卫霍皆成功。\n庙堂赫赫用耆旧，熟讲仁义安羌戎。\n我甘海隅食蚌蛤，饱视两邑调租庸。\n呜呼不独夔子之国杜陵翁，牙齿半落左耳聋。",
        "dynasty": "宋",
        "collection_info": null
    },
    {
        "title": "广州越王台呈蒋帅待制",
        "author": "郭祥正",
        "content": "番禺城北越王台，登临下瞰何壮哉。\n三城连环铁为瓮，睥睨百世无倾摧。\n蕃坊翠塔卓椽笔，欲蘸河汉濡烟煤。\n沧溟忽见飓风作，雪山崩倒随惊雷。\n有时一碧渟万里，洗濯日月光明开。\n屯门钲铙杂大鼓，舶船接尾天南回。\n斛量珠玑若市米，担束犀象如肩柴。\n越王胡为易驯服，陆生辩与秦仪偕。\n当时贡物竞何有，汉家宫殿今蒿莱。\n邦人每逢二月二，熙熙载酒倾城来。\n元戎广宴命宾客，即时海若收风霾。\n羣心愈喜召和气，百伎尽入呈优俳。\n乐声珊珊送妙舞，春色盎盎浮樽罍。\n鬼奴金盘献羊卨，蔷薇缾水倾诸怀。\n嗟余老钝已茅塞，坐视珠履惭追陪。\n青蝇何知附骥尾，伯乐底事矜驽骀。\n番禺虽盛公岂爱，亭亭自是岩廊材。\n千年故事写长句，指画造化回枯荄。\n昌黎气焰遂低缩，瓦砾未足当琼瑰。\n仙姿劝公莫妄想，元鼎久待调盐梅。",
        "dynasty": "宋",
        "collection_info": null
    },
    {
        "title": "蒲涧奉呈蒋帅待制",
        "author": "郭祥正",
        "content": "菖蒲涧底生九节，流水遂作菖蒲香。\n安期服之已仙去，漫脱双舄留秦皇。\n秦皇杀伐自无度，年龄社稷何由长。\n蓬莱毕竟不可见，十祠千载聊相望。\n散髮追之又无迹，后来诡谲传崔郎。\n至今正月二十五，城北夹道珠帘张。\n元戎要宾锤大鼓，老蛮献馔烧肥羊。\n倾城尽作蒲涧饮，美俗眷恋神仙乡。\n穿云丝竹度别浦，遶山金翠明残阳。\n我乘款段到已晚，越台仅得参壶觞。\n公携大句使我读，冰澌戛齿清琅琅。\n张侯继作亦精敏，兰茝相倚传芬芳。\n却寻陈事考僭迹，死佗称帝鋹称王。\n基山控海恃远崄，大明一出旋消亡。\n岂如戴主効臣节，白骨虽朽忠名彰。\n只今神孙太母圣，天下击壤歌时康。\n佳期不邀墓中鬼，乐民之乐真循良。\n勒词苍崖告万古，蒲涧之会无淫荒。",
        "dynasty": "宋",
        "collection_info": null
    },
    {
        "title": "石屏台致酒呈蒋帅待制",
        "author": "郭祥正",
        "content": "石屏台下玉池水，遶岸石屏青齿齿。\n镌劖初自人力成，一石十牛车不起。\n辇置应须费万金，园囿森罗供宴喜。\n苍藓昏埋岁月远，修藤纒络根相倚。\n刘鋹族氏已无余，此物犹存旧基址。\n曾经战鼓轰雷霆，屡对春风阅罗绮。\n老榕交阴不透日，客袂生寒冰雪洗。\n小桥断处栈梯连，一綫崎岖劣容跬。\n未知深窟藏龙蛇，但见枯荷阁蝼蚁。\n摩挲题字考前人，名姓班班少奇伟。\n请公椽笔赋大篇，歌颂永平诛僭拟。\n光焰须令万丈长，一时行乐何足纪。",
        "dynasty": "宋",
        "collection_info": null
    },
    {
        "title": "朝汉台寄呈蒋帅待制",
        "author": "郭祥正",
        "content": "鹿入望夷秦欲灭，真剑先流白蛇血。\n尉佗椎髻尔何为，漫占海隅蛟蜃穴。\n祝融之符天下归，岂假陆生三寸舌。\n千金装槖未为多，更上高台拜尧阙。\n至今人说朝汉台，不知此地藏蒿莱。\n使君好事一登赏，譬若古镜初磨开。\n香炉烟生石门晓，三山翠拥浮丘来。\n风松自作笙箫响，暮霞却捲旌旗回。\n长空无碍鸟无迹，人事宁须问今昔。\n琼浆且泛琉璃船，满眼夕阳留不得。\n登台何似登金门，烂吐文章侍君侧。\n愿公归作老姚崇，莫学江东穷李白。",
        "dynasty": "宋",
        "collection_info": null
    },
    {
        "title": "白玉笙",
        "author": "郭祥正",
        "content": "白玉笙，咸通十三年琢成。\n琢成匠人十指秃，进奉明堂声妙曲。\n当时应赐恩泽家，流传至煜煜好奢。\n高堂日日听吹笙，不知国内非和平。\n仁兵万众一旦至，国破苍黄笙堕地。\n虽然讹缺未苦多，却落人间为宝器。\n管长纤纤剥笋束，况值吴姬指如玉。\n不见排星换掩时，自然天韵来相续。\n昔时祸乱曲，今日太平歌。\n兴亡不繫白玉笙，但看君王政若何。",
        "dynasty": "宋",
        "collection_info": null
    },
    {
        "title": "金熨斗",
        "author": "郭祥正",
        "content": "金熨斗，酌醇酒。\n熨开万斛之愁肠，赠尔千年之眉寿。\n酣酣笑脸坐生春，安用逢人嗟白首。",
        "dynasty": "宋",
        "collection_info": null
    },
    {
        "title": "翠碧杯",
        "author": "郭祥正",
        "content": "翠碧杯，满酌正是桃花开。\n一年三百六十日，几人待得春归来。\n春归来，不饮酒，翠碧之杯尔何有。",
        "dynasty": "宋",
        "collection_info": null
    },
    {
        "title": "魏王台",
        "author": "郭祥正",
        "content": "金城东，百尺高台临远空。\n长江浩荡剑门险，欲平吴蜀难为功。\n谁倾黄金建佛庙，击鼓撞钟夜还晓。\n香厨供办老僧閒，玉栏花谢游人少。\n我来独立想英雄，战舰连云气概中。\n犹有斯台存旧址，可怜铜雀起悲风。",
        "dynasty": "宋",
        "collection_info": null
    },
    {
        "title": "藏舟浦",
        "author": "郭祥正",
        "content": "金城北，荒荒野水连云白。\n岛屿相望一径通，遶堤杨柳迷春色。\n天下三分血战秋，张辽凿浦暗藏舟。\n吴蜀虽亡晋已起，山川自结寒烟愁。\n永平只作寻春处，关门鏁断春归路。\n画船载酒歌白纻，不忍醒时送春去。",
        "dynasty": "宋",
        "collection_info": null
    },
    {
        "title": "悲阳春",
        "author": "郭祥正",
        "content": "悲阳春，阳春可乐胡为悲。\n桃花枝上开未足，数片已逐狂风吹。\n阳春能来不能久，年少看花今白首。\n击毬驰马力已疲，欲傍樽罍先怕酒。\n佳人如皓月，顾我犹衰蓬。\n相倚不相似，两心何可同。\n请折并蔕花，更看鸳鸯鸟。\n容华与毛羽，相鲜乃为好。\n挥手谢佳人，浩歌悲阳春。\n阳春易衰歇，尔貌岂长新。",
        "dynasty": "宋",
        "collection_info": null
    },
    {
        "title": "江上游",
        "author": "郭祥正",
        "content": "我乘逸兴浮扁舟，杨花渡江飞满头。\n河豚初熟鲚鱼烂，借问春光须少留。\n人间乍听黄金鸟，物外谁怜白雪鸥。\n但愿沧波化为酒，青山两岸皆糟丘。\n人生快意天地小，登览何必须瀛洲。\n渔歌声断自起舞，酩酊更看江月流。",
        "dynasty": "宋",
        "collection_info": null
    },
    {
        "title": "望夫石",
        "author": "郭祥正",
        "content": "杜鹃啼血春林碧，妾有离愁异今昔。\n上尽高山第一峰，目乱魂飞化为石。\n化为石，可奈何，泪悬白露衣薜萝。\n千古万古望夫恨，一江秋水寒蟾多。\n汉家天子点征役，良人荷戈归不得。\n此身未老将何从，不似山头化为石。",
        "dynasty": "宋",
        "collection_info": null
    },
    {
        "title": "两山间",
        "author": "郭祥正",
        "content": "江南南山连北山，苍藤翠水水潺潺。\n水深藤老木拱矣，不知游子何时还。\n白云孤飞岁华晚，独鹤一声星斗残。\n两山秀色手可揽，嗟我不得山中閒。",
        "dynasty": "宋",
        "collection_info": null
    },
    {
        "title": "莲根有长丝",
        "author": "郭祥正",
        "content": "莲根有长丝，不供贫女机。\n柳梢有飞绵，不暖寒者衣。\n朝歌悠悠暮歌短，下地沉沉上天远。\n东生白日还西流，志士长怀万古愁。",
        "dynasty": "宋",
        "collection_info": null
    },
    {
        "title": "朝出青闺裏",
        "author": "郭祥正",
        "content": "朝出青闺裏，自汲井华水。\n井水如磨铜，妾面似芙蓉。\n照影返自叹，净洗铅华浓。\n郎骑白马玉关去，令人绣被冷春风。\n春风欲尽来何迟，蚕蛾散子鸦哺儿。\n写得短书无寄处，幽恨填膺泪如雨。",
        "dynasty": "宋",
        "collection_info": null
    },
    {
        "title": "墨染丝",
        "author": "郭祥正",
        "content": "缲丝自喜如霜白，输入官家吏嫌黑。\n手持退印竞传呼，倐见长条染深墨。\n墨丝归织家人衣，别买输官吏嗔迟。\n寄言夷狄与三军，汝得丰衣民苦辛。",
        "dynasty": "宋",
        "collection_info": null
    },
    {
        "title": "苦雨行",
        "author": "郭祥正",
        "content": "阴风黑塞云漫漫，虚空昼夜腾波澜。\n羣龙淫怒烦神官，银河源源来未干。\n日月暗行天岂安，地下万物泥潦沈。\n角鹰快鹄摧羽翰，小鱼为凤蛙为鸾。\n君子有忧心盘盘，欲上问天造化端。\n苍天无路不可干，哀歌空屋声何酸。",
        "dynasty": "宋",
        "collection_info": null
    },
    {
        "title": "晓晴歌",
        "author": "郭祥正",
        "content": "霜风刮刮侵人肤，宿云卷卷归江湖。\n天开碧幕万里铺，飞出东来三足乌。\n羽毛浑丹光焰敷，地下万物冻以舒。\n我今踊跃行樵苏，白粳可籴酒可沽。\n乌为母，吾为雏，致我之暖，令我之餔，嗟不能报乌区区。",
        "dynasty": "宋",
        "collection_info": null
    },
    {
        "title": "麟州叹",
        "author": "郭祥正",
        "content": "边兵不觉西人至，麟州仓卒城门闭。\n城中带甲仅防城，城外生灵任凋毙。\n元戎底事不防秋，千里郊原战血流。\n谩说知兵范仆射，未免君王西顾忧。",
        "dynasty": "宋",
        "collection_info": null
    },
    {
        "title": "云月歌  其一",
        "author": "郭祥正",
        "content": "白云微散月华生，月下白云和月明。\n白云犹解背人去，明月只知随我行。\n我行不停月未落，心期白云出寥廓。\n披云揖月邀嫦娥，愿携素手濯银河。",
        "dynasty": "宋",
        "collection_info": null
    },
    {
        "title": "云月歌  其二",
        "author": "郭祥正",
        "content": "月下听吟云月歌，歌声寥亮舞婆娑。\n劝君一酌千万寿，今宵云月情偏多。\n不知云月谁为主，愁看月落云飞去。\n愿如明月有圆时，不学白云无定处。",
        "dynasty": "宋",
        "collection_info": null
    },
    {
        "title": "劝酒二首呈袁世弼  其一",
        "author": "郭祥正",
        "content": "湛湛酒杯绿，酣酣炭炉红。\n佳人放玉板，拂镜照芙蓉。\n四海无波澜，吾曹方宴閒。\n大笑凌白日，高吟动南山。\n百岁能几何，会少别离多。\n少年嗟贾谊，壮士忆廉颇。\n不如醉魂魄，冠巾任倾侧。\n冥然逍遥乡，杳与尘寰隔。",
        "dynasty": "宋",
        "collection_info": null
    },
    {
        "title": "劝酒二首呈袁世弼  其二",
        "author": "郭祥正",
        "content": "阴云蔽白日，长风卷惊涛。\n江上峥嵘百怪嗥，挽君船缆劝君住。\n且饮百琖之醇醪，吴姬笑脸如樱桃。\n鲤鱼红丝落霜刀，醉来不识天为高。\n共君攀天跨鲸鳌，下视万物皆劳劳。",
        "dynasty": "宋",
        "collection_info": null
    },
    {
        "title": "牡丹吟",
        "author": "郭祥正",
        "content": "三月金张启仙馆，百种名花此尤罕。\n昭君晓怯胡地寒，太真昼卧华清暖。\n梦为庄叟蝴蝶狂，散作襄王云雨短。\n莫笑空山芝与兰，冷艳不随金剪断。",
        "dynasty": "宋",
        "collection_info": null
    },
    {
        "title": "左真观",
        "author": "郭祥正",
        "content": "逸士骑鱼入沧海，石坛遗迹今犹在。\n桂烟散景夜寥寥，玉露凝华春璀璨。\n重来旧隐经几年，挈笠携锄姓名改。\n主人不识何当留，墨洒梁尘烂星彩。",
        "dynasty": "宋",
        "collection_info": null
    },
    {
        "title": "杂言寄耿天隲",
        "author": "郭祥正",
        "content": "耿夫子，闻悬车。\n齿清髮绀殊未老，璨璨满腹怀明珠。\n耻随黄雀啄官粟，矫翼直与冥鸿俱。\n东城之下，言还旧庐。\n田有秫稻，池有嘉鱼。\n林有美木，圃有青蔬。\n笑傲樽俎，俯仰琴书。\n与其折腰以羣辱，孰若洁身而自娱。\n予将蹴滔天之高浪，跨横海之长鲸。\n揽午夜之明月，邀逸驾于赤城。\n酌王母之琼液，献商皓之玉觥。\n于是挥手景驻，长啸风生。\n投冠缨于下土，化鳞鬣于北溟也。",
        "dynasty": "宋",
        "collection_info": null
    },
    {
        "title": "琅琊行",
        "author": "郭祥正",
        "content": "琅琊异他山，坡陀晦诸峰。\n惟有山下水，其源与天通。\n寻源见楼阁，鸳瓦青重重。\n宝镜递华灯，空岩散疏钟。\n薫成香积界，回首非尘笼。\n阳冰俗篆未足数，禹偁八咏元无功。\n我来独酌惜已晚，醉倒不见欧阳公。\n摩挲苍崖读旧记，谁掣玉索纒蛟龙。\n不忧石泐解磨灭，斯文自与元气同。\n徘徊落日跨马去，老松为我摇悲风。",
        "dynasty": "宋",
        "collection_info": null
    },
    {
        "title": "交难",
        "author": "郭祥正",
        "content": "马萧萧，车轣轣，道上行人半相识。\n识面虽多心友难，沧海可量人莫测。\n君不见张陈昔日刎颈交，临阵弯弓返相射。\n又不见坐中耳语程将军，背骂一钱犹不直。\n噫吁嚱，休休休。\n猿鸟可为伴，麋鹿可与游。\n春日晴晖晖，春风思悠悠。\n春泉滑涓涓，春林碧柔柔。\n行止任所适，歌啸忘吾忧。\n逢人辄掩口，语发多为雠。",
        "dynasty": "宋",
        "collection_info": null
    },
    {
        "title": "杨白花  其一",
        "author": "郭祥正",
        "content": "池水满，宫柳长，胡地沙晴日色黄。\n自知憔悴容华改，朝来临镜懒梳妆。\n却寻携手旧游处，拾得落花空断肠。",
        "dynasty": "宋",
        "collection_info": null
    },
    {
        "title": "杨白花  其二",
        "author": "郭祥正",
        "content": "秋风起，黄叶飞，宫门深鏁日还西。\n背人一去音书断，塞雁无情亦解归。\n此恨此愁无处託，暗尘消尽缕金衣。",
        "dynasty": "宋",
        "collection_info": null
    },
    {
        "title": "灵芝宫",
        "author": "郭祥正",
        "content": "灵芝宫，乃在沧海之上，白云之中。\n楼阁缥缈金间碧，玉花露湿香随风。\n寒光长莹别有月，笙箫间作春冲融。\n来时不记梦中路，觉后唯闻长乐钟。\n神仙谁云与世隔，暂游復返精诚通。\n倐然物化岂真往，举杯彷佛声传空。\n蓬莱异馆信非妄，罗池庙食今犹丰。\n仕途机穽了可畏，天地虽广身不容。\n低催至死寄僧榻，旷达一念超樊笼。\n挥毫不似人间世，想见光焰如长虹。",
        "dynasty": "宋",
        "collection_info": null
    },
    {
        "title": "圆山谣",
        "author": "郭祥正",
        "content": "庙食圆山忘岁年，自言耽酒未能还。\n身披羽衣手提药，时时混迹来人间。\n七言四句又奇绝，固非俗士能追攀。\n蓬莱却在漳水上，鳌头突起沧波环。\n长萝秀木鏁春色，石泉自泻秋声潺。\n伊予来漳四十日，始造秘殿瞻威颜。\n归鞍未解疾遽作，寒气束缚形骸跧。\n夜梦青衣捧玉盘，琉璃十颗传灵丹。\n欣然投齿咀三四，若饮沆瀣生修翰。\n精神顿觉枕上醒，五鼓未送蟾光残。\n明朝视事若平昔，僚吏争贺询其端。\n真仙垂佑必终始，凡骨岂易当珍丸。\n便思勇决谢尘网，往跨皓鹤参翔鸾。\n吟诗卖药同至乐，安用包羞拘一官。",
        "dynasty": "宋",
        "collection_info": null
    },
    {
        "title": "芳草渡",
        "author": "郭祥正",
        "content": "落日渡头芳草碧，伤如之何送行客。\n客行无尽草相随，塞北江南同一色。\n秋霜野烧年年事，绿芽迸地先春力。\n芳草多情不变常，行人自去无消息。",
        "dynasty": "宋",
        "collection_info": null
    },
    {
        "title": "我归矣",
        "author": "郭祥正",
        "content": "我归矣，江之南，一蓑一钓桃花潭。\n桃花潭水深千丈，金鳞尾尾密如蚕。\n得鱼辄笑放鱼去，我不贪饵尔何贪。\n移船就月还一饮，天为方床月为枕。\n水红芙蓉烂云锦，醉则纵横看花寝。\n看花寝，如之何，向来忧患付烟波。",
        "dynasty": "宋",
        "collection_info": null
    },
    {
        "title": "卧龙山泉上茗酌呈太守陈元舆",
        "author": "郭祥正",
        "content": "君不见，欧阳公，在琅琊。\n酿泉为酒饮辄醉，自号醉翁乐无涯。\n醉来落笔驱龙蛇，电雹万里轰雷车。\n浓阴却扫吐朝日，草木妍媚春争华。\n斯人往矣道将丧，虽遇绝景谁能夸。\n又不见卧龙山下一泓水，源接银河甘且美。\n惜哉无名人不闻，唯有寒云弄清泚。\n君携天上小团月，来就斯泉烹一啜。\n不觉两腋习习清风生，便欲飞归紫金阙。\n挽君且住君少留，人生难得名山游。\n汲泉涤砚请君发佳唱，铿金戛玉摇商秋。\n斯泉便与酿泉比，泉价诗名无表裏。\n自愧学诗三十年，缩手袖间惊血指。\n君如欧阳公，我非苏与梅。\n但能泉上伴君饮，高咏阁笔无由陪。\n明年茶熟君应去，愁对苍崖咏佳句。",
        "dynasty": "宋",
        "collection_info": null
    },
    {
        "title": "酬运判毛正仲",
        "author": "郭祥正",
        "content": "明公青霄我平地，才不超羣怀厚媿。\n小邦苟禄度残年，侧望车尘掩玼疠。\n海浪翻云古渡头，感公为我须臾留。\n请说相逢在何处，上下梅山成昨游。\n忽得新诗惊老格，飘飘真是金门客。\n蹇驴已困何由攀，一夜微吟添鬓白。",
        "dynasty": "宋",
        "collection_info": null
    },
    {
        "title": "奉和运判吴翼道留题石室",
        "author": "郭祥正",
        "content": "双峡天开控江水，水自䍧牁来万里。\n端州正在双峡间，石室嵩台压孤垒。\n谁倾北斗酌明河，化作七山平地起。\n修萝高张翠羽盖，锦壁深藏赤凤髓。\n鸣禽交应杵臼声，驯鹿见人行復止。\n一洞能容百两车，三溪却接沧溟底。\n仰瞻圆顶碧玲珑，傍穿小窦阴迤逦。\n不应融结施镌镵，浪磅乳滴何年始。\n森然物象难悉名，古图脱落犹堪比。\n老龟闯首龙缩角，猛虎磨牙鲸卷尾。\n又如壮士披肺肝，戴主之忠死无已。\n苍崖题字多唐人，彷佛银钩唯二李。\n山祇不放云雾开，海神屡汲蟾光洗。\n欧阳古録遗此碑，我渍香煤传以纸。\n寂寥相望三百年，乃有高才继瑰玮。\n滁阳吴公富文采，来拥皇华宣使指。\n霜威暂霁持谦尊，许接清游携酒醴。\n长丝千结盘雕梅，簌簌并刀脍頳鲤。\n寻仙未遇饮正豪，落日岚烟催返轨。\n明朝大句挥长篇，戛玉锵金轰两耳。\n有灵持护归羊城，论价欲酬谁可拟。\n蒋公毛公并诗伯，笔阵酣战秋风裏。\n越台朱明被题遍，鹄奔此洞重新美。\n沈侯湘寺陪俊游，韩子连山书宴喜。\n胜概遂令天下知，名齐五岳无由毁。\n自怜羽翮久零落，只欲卑飞藏棘枳。\n漫将俚语续公歌，投老那知遇知己。",
        "dynasty": "宋",
        "collection_info": null
    },
    {
        "title": "奉和广帅蒋颖叔留题石室",
        "author": "郭祥正",
        "content": "西江赴海穿双峡，十里寒青半天插。\n晴空倒影连明河，滔滔不碍鲸鱼呷。\n绞绡高覆紫微冠，翠簟平铺玉皇榻。\n中藏石室与嵩台，巨壁棱层老鳞甲。\n欲飞未去凤逶迤，将蛰还伸龙匼匝。\n浪摇蓬岛何其危，桂塞广寒无乃狭。\n大匠不由基构成，洞门大启无人扃。\n六月来游乃挟纩，酌酒向口疑冰生。\n三溪诘曲愈难涉，举烛但爱烟溟溟。\n返似霜缣见山水，画手只许吴生是。\n有谁文采如昌黎，物物为我从头记。\n自惭才短空冥搜，俚语未足苍崖留。\n元戎闻之索大笔，默坐远想书胜游。\n凭凌风力若捕虎，窘束景象如縳仇。\n那知子厚号雅健，不识谢守为风流。\n桓桓斯人富学海，少陵重生谪仙在。\n琮琤击玉敲黄金，倚马千言未尝改。\n高下岂必世俗知，浩气已充天壤内。\n又如淮阴善将略，不战能令敌先败。\n暂辞侍从来东南，羊城异日为傅岩。\n不唯巴笺吟咏足，即看玉牒功名镵。\n滁阳吴公昔曾赋，落落文华精注措。\n毛侯亦许送和章，马上横戈写长句。\n孰云高要陋且遐，三篇入石神鬼嗟。\n愿挥硬画夺剑戟，下视鸟迹初遗沙。\n此心虽大虑转小，刻就颇忧龙作蛇。\n譬之博奕仲尼与，羣儿恶用相识譁。\n端溪石工古称妙，年年琢砚供正衙。\n刚刀截碑易于砚，龟螭相射生彤霞。\n岐山石鼓久缺矣，苦县光和真瘦耶。\n流传万本入中国，谁怜此乐瘴水涯。\n共探泉石造淡漠，岂忆冠盖追荣华。\n公思归乎欲致主，四方飘泊予为家。\n予意无留亦无去，等将幻质随杨花。",
        "dynasty": "宋",
        "collection_info": null
    },
    {
        "title": "奉和梧守蔡希蘧留题石室",
        "author": "郭祥正",
        "content": "迭石棱层万寻碧，老仙自作琉璃宅。\n翛然一径出人寰，北斗三台无咫尺。\n大岩杳杳吞沧溟，小窦疏疏吐朝日。\n芙蓉羃沥乳成花，鳞鬣摧颓龙蜕骨。\n危弦脆管递仙飇，烂锦轻绡变云物。\n二李能书玉钮悬，僭鋹未是真王质。\n人亡国变今几年，唯有文章记崷崒。\n胜游况遇中郎孙，诗拟杜陵相彷佛。\n洪河喷作三门流，突骑长驱五千匹。\n令人惊嗟但缩手，近世雄豪无此笔。\n不唯险韵难追攀，学道输君先得一。",
        "dynasty": "宋",
        "collection_info": null
    },
    {
        "title": "奉和蔡希蘧鹄奔亭留别",
        "author": "郭祥正",
        "content": "栏干去天无一尺，帘外三山蘸天碧。\n樽倾浊酒延故人，拂拂轻寒添暮色。\n双鹄飞奔迹已陈，满庭细草自涵春。\n孤城不復有冤气，法座垂衣逢圣神。\n惟君万里分符去，苍梧之邦舜游处。\n九疑七泽皆相连，墨海濡毫写长句。\n又如李白才清新，无数篇章思不羣。\n挺特千松霜后见，孤高一笛陇头闻。\n我于诗学非无意，黄芦不并琅玕翠。\n漫甘薄禄养残年，两鬓垂丝成底事。\n声出还吞泪如雨，同气相求别离苦。\n老来频寄一行书，江边鱼雁无今古。",
        "dynasty": "宋",
        "collection_info": null
    },
    {
        "title": "南安刘太守席上劝曾叔达酒",
        "author": "郭祥正",
        "content": "金盏莫辞琼液满，宝檠休嫌灯焰短。\n圆荷翻雨碧云香，小妓近人红玉暖。\n百年流转能几时，一日相逢须款款。\n扁舟明发下前滩，此会清吟应亦罕。",
        "dynasty": "宋",
        "collection_info": null
    },
    {
        "title": "劝君归示南康太守吴子正",
        "author": "郭祥正",
        "content": "劝君归，腰下悬金禄及儿。\n家有良田秫稻肥，种菜结实栗与梨。\n江山满目烟云披，长年之乐吾无羁。\n何须七十乃言归，行将七十能几时，分符持节力已疲。\n才德及人固无尽，此身抱病欲何为。",
        "dynasty": "宋",
        "collection_info": null
    },
    {
        "title": "槠溪重九阻风戏呈同行黎东美",
        "author": "郭祥正",
        "content": "不登高，不饮酒，漠漠黄沙翳衰柳。\n扁舟繫缆未敢行，江头白浪蛟龙吼。\n故园菊花应烂漫，客路无穷但搔首。\n却忆齐山小杜歌，人世难逢笑开口。",
        "dynasty": "宋",
        "collection_info": null
    },
    {
        "title": "左蠡亭重九夕同东美翫月劝酒",
        "author": "郭祥正",
        "content": "平生看月无今宵，一亭危在山之椒。\n下瞰扬澜连左蠡，白琉璃地覆鲛绡。\n欲披锦袍搥鼓过，世无贺老谁相和。\n屈原憔悴湘水滨，夷齐自守西山饿。\n且来登高望明月，拂拂霜风濯烦热。\n身心都在清凉宫，一点无尘光皎洁。\n与君同游执君手，况逢令节当重九。\n不忧短髮还吹帽，头上有巾先漉酒。\n饮醇酒，望明月。\n我归姑孰溪，君赴黄金阙。\n明年此会知谁健，细看茱茰莫轻别。",
        "dynasty": "宋",
        "collection_info": null
    },
    {
        "title": "将游五峰度夏代别倪倅敦復",
        "author": "郭祥正",
        "content": "六月执热思云泉，五峰参差如绀莲。\n修松杰柏上参天，老鹤栖唳哀猿悬。\n嫦娥夜濯清冷渊，岩户晃白飞羣仙。\n胡不往矣逃尘缘，散髮赤脚临风前。\n高轩朱衣君自便，去住彼此遥相怜。",
        "dynasty": "宋",
        "collection_info": null
    },
    {
        "title": "和守讷上人五峰见寄之作",
        "author": "郭祥正",
        "content": "木杯足蹑浮惊湍，却爱五峰如戏鸾。\n一锡飞来卓出苍玉髓，又有黄金百镒藏蒲团。\n道人得道每如此，倐来忽往非生死。\n丛林成就八百年，香厨日供三千指。\n讷师今亦浮杯徒，问答言词泻秋水。\n脱去儒冠披坏衣，一生长在名山裏。\n殷勤笑我骑鲸鱼，诗狂酒怪何时已。\n七言哦罢欲无言，坐看峰头片云起。",
        "dynasty": "宋",
        "collection_info": null
    },
    {
        "title": "送上饶道士吴师韩復游淮西",
        "author": "郭祥正",
        "content": "水精之仙降人间，身披羽衣目澄澜。\n或求福祸语必验，手中开阖阴阳关。\n淮西太守喜宾客，鹤驾却欲乘风还。\n劝君饮酒莫言术，龙虎收藏归抱一。",
        "dynasty": "宋",
        "collection_info": null
    },
    {
        "title": "重九日同修颙惠云二禅师游浮山访洪琏长老",
        "author": "郭祥正",
        "content": "邑城东南百余里，穿尽荒山渡重水。\n林倾路转大壑开，峭壁崔嵬半空倚。\n上无勾连下无根，镌镵难成画难比。\n回环岩窦碧玲珑，月华吞吐湖光洗。\n石鼓昼鸣云雨垂，金鸡夜斗龙蛇起。\n成公说法已千年，事载龟趺尚新美。\n嗟予平生慕佛学，空洞忘机造玄理。\n暂来福地神愈清，况接高禅挥麈尾。\n晋颙悟道天下师，云琏声名自予始。\n精蓝际会付三人，凈众如归闻法喜。\n今朝更结名山游，宝阁珠楼同践履。\n达了无生无不生，一声猿啸清风裏。",
        "dynasty": "宋",
        "collection_info": null
    },
    {
        "title": "龙眠行留别修颙禅师",
        "author": "郭祥正",
        "content": "桐乡山水天下名，龙眠气势如长城。\n重冈复岭跨三郡，盘压厚地攒青冥。\n东南佛寺号投子，寺门洞启原无扃。\n雪峰三来道方契，凿井百尺穿重冰。\n至今善利永不泯，辘轳夜转闻寒声。\n慈济玄谈载金刻，龟趺鳞甲光荧荧。\n谁忧怪变碎以斧，半落崖下莓苔青。\n时移岁晚人事塞，高座窃据非真僧。\n白云徒侣半凋落，泉石往往荒柴荆。\n我来抉弊眼除眯，颙自寿至人天迎。\n随车贝叶五千卷，宝藏突兀同时成。\n张翁好施古亦少，助我福地还中兴。\n老禅咒龙未三日，泉发石上吁可惊。\n晨厨千僧用无尽，琅玕引溜何泠泠。\n城中客少民事简，屡携茗酌来煎烹。\n叩师玄关问至理，心地拂拭菱花明。\n妙峰胜会岂殊此，迷即成凡随死生。\n明朝官满重回首，别师写作龙眠行。",
        "dynasty": "宋",
        "collection_info": null
    },
    {
        "title": "留别金陵府尹黄安中尚书",
        "author": "郭祥正",
        "content": "扁舟载月入金陵，金陵尚书倒屣迎。\n白髮愧彼商山皓，青眼欣逢阮步兵。\n开壶倾酒饮未已，卷纸连书吟不停。\n愿如贺监怜太白，莫作曹公嗔祢衡。",
        "dynasty": "宋",
        "collection_info": null
    },
    {
        "title": "奉和安中尚书同漕宪登长干塔",
        "author": "郭祥正",
        "content": "揽衣登塔窥泬寥，黄金篆牌神所摽。\n层梯转道二千尺，铃索交响风常飘。\n天厨晓送阿育供，海月夜领飞仙朝。\n南溟安在心欲化，九万一举期今朝。\n我宋真人启阊阖，尧舜之运重昭昭。\n佛老并儒鼎足盛，理归一善无烦条。\n凈缘胜赏固莫逆，足力强健朋侪要。\n昌黎首唱城南句，东野继作芬兰椒。\n诸公笔力斗颖发，七言纸上铿琨瑶。\n聚沙迭甓付童子，秀实始自春之苗。\n凌空得路未足恃，遇险惊魂安可招。\n龙虎低沈凤鸟散，藉此弹压无祲妖。\n四郊松柏列兵卫，万家弦管均咸韶。\n广庄黔乌类蠛蠓，岁望已觉元鼎调。\n晴川疏树历阳近，浮云蔽日长安遥。\n贯轮巨木彻十地，斜飞八角穿重霄。\n扶持故国肖父老，综领诸刹如孩髫。\n循栏作礼共悲仰，绝顶进步谁腾超。\n迹虽有为志颇壮，报且不尽功何辽。\n挥毫题识未云毕，城头鲁角声迢迢。\n兜绵铺舒换尘境，宝灯照耀银为桥。\n乃知此会世稀有，请君审听长干谣。",
        "dynasty": "宋",
        "collection_info": null
    },
    {
        "title": "即席和酬金陵狄倅伯通",
        "author": "郭祥正",
        "content": "虎踞龙盘古名郡，势欲凌波予未信。\n偶摇双桨下天门，白鹭三山随一瞬。\n舍舟登岸青溪滨，蒙蒙柳眼初含春。\n感君携酒唤小妾，要我一饮頽冠巾。\n开怀猛酌宁辞醉，明朝且入梁朝寺。\n刀裁赤量非扇迷，兴来欲跨横空使。\n南风更送琳琅篇，明珠十斛投归船。\n与君定交增浩然，谁谓此行垂槖还。",
        "dynasty": "宋",
        "collection_info": null
    },
    {
        "title": "治水谣",
        "author": "郭祥正",
        "content": "去年圩破官不救，阙食逋亡十八九。\n今年大水如去年，民困适遭何令贤。\n贤哉何令能治水，枪木编芦多准拟。\n赏罚公平贫富均，赤脚亲临食亡匕。\n每趋危垫必身先，往復连宵几百里。\n浪头作恶工莫施，一拜能令二龙起。\n白龙先去黑龙随，鳞鬣分明皆见之。\n须臾浪定埂可御，父老惊嗟咸涕洟。\n西门投巫安足比，亦胜乘舆济溱洧。\n活我生灵十万家，惠泽阴功浃神理。\n天子临轩方用才，时时有诏搜草莱。\n请歌何令能治水，愿采斯言献天子。",
        "dynasty": "宋",
        "collection_info": null
    },
    {
        "title": "游陵阳谒王左丞代先书寄献",
        "author": "郭祥正",
        "content": "布衣射策趋蓬莱，十年得志联三台。\n怀仁附义天下悦，忠言屡叩宸聪回。\n不唯尽赦息钱息，曾均惠泽覃枯骸。\n先皇晏驾旧臣老，白云黄鹤空徘徊。\n藩城六见换符节，直道自任宁嫌猜。\n昭亭扶春入画戟，句溪洗月供吟杯。\n佳宾三千集珠履，赤子十万登熙台。\n玄晖比公固不足，我攀太白惭非才。\n披云拂雾一何晚，泥滑不敢鞭驽骀。\n明朝迤逦造宾榻，愿逢浩气吹寒灰。\n玉上青蝇本无有，都人争望公归来。\n公归来，至尊梦吉天颜开。",
        "dynasty": "宋",
        "collection_info": null
    },
    {
        "title": "谢王左丞惠冰酒十五斗",
        "author": "郭祥正",
        "content": "昨夕发姑孰，今朝泊敬亭。\n轻云淡日天地暖，杏花吐萼梅飘零。\n春光一瞬岂足赏，听公亹亹高谈倾。\n昔年庭争动丹陛，君臣道合趋昇平。\n岩廊辞位已十载，气度杳杳涵沧溟。\n公田种秫作新酒，槐槽旋注琉璃瓶。\n不将歌舞效俗饮，时时一酌差独醒。\n感公赠我十五斗，酒量安得如刘伶。\n愿公归去庙堂上，尽使斯民醉醇酿。",
        "dynasty": "宋",
        "collection_info": null
    },
    {
        "title": "题横山陶弘景书堂寺",
        "author": "郭祥正",
        "content": "先生烧丹骑竹马，情恋萧公碧城下。\n故物无余只五泉，亦有松风伴潇洒。\n谁来洗耳復洗心，寥寥千载闻遗音。\n寺门不掩象灯暗，猿隔数峰时一吟。",
        "dynasty": "宋",
        "collection_info": null
    },
    {
        "title": "代先书寄庐郡朱龙图",
        "author": "郭祥正",
        "content": "杨花塞路春无声，鸣鸠唤妇留春晴。\n扬鞭朝发浚遒县，卷帘暮宿金斗城。\n城中主人汉贾谊，妙年射策都羣英。\n峨冠独立御史府，冰霜凛凛清朝廷。\n忽乘白云渡银海，十年望阙心常倾。\n只今淮西课异等，沉沉玉帐闲府兵。\n神机照物辨毫髮，提刀四顾新发硎。\n行闻召节返西掖，至尊开阁思谈经。\n岂容燕寝自颐养，画戟森卫清香凝。\n陈公虽解豫章榻，白头重愧非徐生。\n飘零渔艇荷蓑笠，揣摩旧学荒柴荆。\n愿公一吐太和气，朽株岩下逢春荣。",
        "dynasty": "宋",
        "collection_info": null
    },
    {
        "title": "合肥李天贶朝请招钟离公序中散吴渊卿长官洎予同饮家园怀疏阁",
        "author": "郭祥正",
        "content": "一阁横空连野水，久客归来洗双耳。\n二疏虽解散黄金，家园未必临清泚。\n坐见纷纷烟雨入，千里潇湘画图湿。\n鱼鸟相忘蒲荇深，两岸桃花为春泣。\n钟离辞荣已三品，吴令早休今八十。\n我亦弃官姑孰闲，邂逅相过手重执。\n阁前旋解青板船，呼童移棹选清渊。\n四人白髮笑且饮，岸人疑是商山仙。\n亦如贺监在东吴，醉下山阴弄镜湖。\n月色莲香迷近远，且要李白骑鲸鱼。\n古人今人乐如此，出处无瑕傲生死。\n君不见功成不退人，重着蓝衫脱金紫。",
        "dynasty": "宋",
        "collection_info": null
    },
    {
        "title": "丽人曲赠钟离中散侍姬",
        "author": "郭祥正",
        "content": "髮如盘鸦面如玉，飘飘罗袖长芬馥。\n妙年得侍碧虚乡，自道一生心已足。\n黄莺流语春日长，绿窻绣出金鸳鸯。\n朝暮祝卿千万寿，不识相思能断肠。",
        "dynasty": "宋",
        "collection_info": null
    },
    {
        "title": "中书舍人陈公元舆以诗送吾儿鼎赴尉慎邑卒章见及遂次原韵和答",
        "author": "郭祥正",
        "content": "嚼君老句胜牛乳，又如旱稼蒙甘雨。\n龙眠一别鱼雁稀，几度看云与云语。\n凤池摇笔赞帝龄，珠玑洒落黄金城。\n鼻端去垩鬼胆破，霹雳轰车风雨惊。\n事君以道非难事，不羡昔人囊有智。\n柏梁屹屹汉庭材，宝鼎颙颙周庙器。\n我在江湖寄此身，碧芦青荇远黄尘。\n感君问我尚安否，病树前头万木春。\n强泛月船追李白，无人爱客似田文。",
        "dynasty": "宋",
        "collection_info": null
    },
    {
        "title": "次韵和元舆待制后浦宴集三首  其一",
        "author": "郭祥正",
        "content": "往岁遭风洞庭浦，悔不携锄从老圃。\n昨日金城逢故人，万丈虹蜺思一吐。\n更在芙蓉池上游，桂枝为檝木兰舟。\n舞妓相将棹歌去，疑是西施浣纱处。\n皓腕翩翻雪藕丝，婉若游龙或惊鹜。\n愿公对客少留连，早晚沙堤问归路。",
        "dynasty": "宋",
        "collection_info": null
    },
    {
        "title": "次韵和元舆待制后浦宴集三首  其二",
        "author": "郭祥正",
        "content": "欲飞太白嫌秋暑，约我留连菊花圃。\n撷芳持酒听君吟，冰丝轧轧吴蚕吐。\n只今且挈茗杯游，沧浪同泛采莲舟。\n君当復入玉堂去，为吾还思采莲处。\n叶间争看戏鸳鸯，花底谁曾爱鸥鹜。\n柳州烟岛自迷人，员峤方壶岂无路。",
        "dynasty": "宋",
        "collection_info": null
    },
    {
        "title": "次韵和元舆待制后浦宴集三首  其三",
        "author": "郭祥正",
        "content": "谁为宓妃寻洛浦，且看芙蓉照秋圃。\n烂漫折随罗袖归，芬香忍对西风吐。\n官池不属野人游，画鼓喧喧驾鹢舟。\n宾从欣陪史君去，筵开正在红云处。\n独携椽笔发清唱，老鹤昂藏映鸡鹜。\n敢辞倒载委篮舆，绛腊行行夹城路。",
        "dynasty": "宋",
        "collection_info": null
    },
    {
        "title": "醉歌谢太平李倅自明除夜惠酒",
        "author": "郭祥正",
        "content": "一年醉，三百六十日。\n今朝年尽酒未尽，自顾形骸无得失。\n浮生七十行六十，猛饮狂歌须汲汲。\n吾邦倅贰李自明，爱我颓然荷蓑笠。\n双壶满送琼瑶浆，春风争从四支入。\n君不见刘项存亡安在哉，暂时龙虎轰风雷。\n袁盎说行晁错戮，蹑蹝刺客横刀来。\n又云舜野死，尧幽囚，九疑连延云雾愁。\n不如饮酒醒復醉，抱瓮负锸渠无仇。\n沧海化为酒，蓬莱作糟丘。\n与君携手去，赤脚踏鳌头。",
        "dynasty": "宋",
        "collection_info": null
    },
    {
        "title": "同蒋颖叔林和中游鬰孤台",
        "author": "郭祥正",
        "content": "匹马初从瘴岭来，登临喜上鬰孤台。\n鬰然而孤插天半，乱山却出晴云堆。\n双溪倒流玉绡飐，万屋蘸碧长城开。\n扪参历井岂足数，俯栏引手持斗魁。\n月空银浪试一酌，坐忧桂树生黄埃。\n妙娥舞袖回白雪，琵琶十面轰春雷。\n吟笺分轴造险语，酒令行赏无停杯。\n哀猿不断片帆没，归鸟自送残阳頽。\n脱身我作耕钓客，两翁均是岩廊材。\n共游绝境发佳唱，骊珠射目精光皑。\n升沈从此遂分手，愿借惠泽苏蒿莱。",
        "dynasty": "宋",
        "collection_info": null
    },
    {
        "title": "赠南康刘叔和秀才",
        "author": "郭祥正",
        "content": "俊才落落如君少，养之九年应大妙。\n满怀骚雅辄见投，圭璧琮璜予所要。\n劝君且学充其科，殿前笔陈挥长戈。\n锦标夺取献天子，宠禄及亲荣耀多。",
        "dynasty": "宋",
        "collection_info": null
    },
    {
        "title": "姑苏行送胡唐臣奉议入幕",
        "author": "郭祥正",
        "content": "登姑苏，望五湖。\n范蠡扁舟竟何在，吴王宫殿惟荒墟。\n民贪吏狡郡多事，煮盐为盗无完肤。\n使君谁何好平恕，寛则脂韦猛则虎。\n只今卧治闻黄公，更得高才归幕府。\n愿令里巷歌召南，风化流行成乐土。\n昔年引对大明殿，国论轩轩动人主。\n往持使节临朔方，威霁秋霜爱春雨。\n玉上青蝇谁强指，鼻端白垩宁伤斧。\n升沈偶尔非吾嗟，不用东方且为鼠。\n岂闻绝代无佳人，何必西施妙歌舞。\n盛倾绿酒鲙肥鲈，承诏还从大梁去。",
        "dynasty": "宋",
        "collection_info": null
    },
    {
        "title": "嵩山归送刘伯寿秘监",
        "author": "郭祥正",
        "content": "松荒菊老嵩山秋，翁将归兮邈难留。\n幅巾短袖骑黄牛，翛然自作山中游。\n山中游，谁与伴，两姬窈窕吹牙管。\n千岩万壑鸾凤吟，嫦娥侧耳冰轮款。\n五音和畅王道成，不是嵇康广陵散。\n问公此曲谁为之，曲曲新翻公自为。\n古人今人不到处，能与阴阳四序相推移。\n我知公心通造物，岂止人间妙音律。\n天子呼来换旧章，乐成四十有五日。\n奏之明堂奉祖宗，天地清明和气溢。\n至尊宠赐腰横金，自谓荣华非本心。\n再拜辞魏阙，扬鞭归故林。\n故林在嵩山，白云幽径深。\n濯我衣上尘，重泻山水音。\n只应王子晋，跨鹤每相寻。",
        "dynasty": "宋",
        "collection_info": null
    },
    {
        "title": "补到难",
        "author": "郭祥正",
        "content": "到乎难哉，碧落之洞天。\n上有岚壁之瑶局，下有澄溪之碧澜。\n碧澜之下，寸寸秋色。\n目窥之而可量，手搴之而莫得。\n窦容光而练飞，岩渍阴而乳滴。\n如长人，如巨蛇，如翔龙，如镆铘，如倒植之莲，如已剖之瓜，如触邪之獬豸，如蚀月之虾蟆。\n或断而卧，或起而立，或欲鬬而抟，或惊顾而呀。\n若斯石也，吁可怪耶。\n何诡绝之异观，尝置之于幽遐。\n到乎难哉，长萝美秀，瘦木竦直。\n香撄寒而自媚，名概询而鲜识。\n烟霏霏而引素，云悠悠而奋翼。\n亟模似其变态，已灭然而无迹。\n崩澌远响，罄落瑟续。\n聆之愈深，咏之不足。\n欲幽栖而忘返，尚徘徊而眷禄。\n彼宁待乎世人，盖有要于仙躅。\n到乎难哉，信夫到之难也。\n匪到之难，知乐此以为难。\n知乐此矣，能久处之又为难。\n余故补到难以题篇些。",
        "dynasty": "宋",
        "collection_info": null
    },
    {
        "title": "巫山送吴延之出宰巫山",
        "author": "郭祥正",
        "content": "送子之邑兮，山之峨峨。\n繄物之可赋兮，曰如之何。\n虚徐怳耀兮，匪车匪马。\n匪足匪翼兮，奋于岩阿。\n薄万象兮周四海，烂五采兮扬天波。\n倐然悄然以自敛，妥轻素兮萦翠螺。\n容与兮窈窕，行止兮委蛇。\n吐兮若英，攒兮若葩。\n聚若白蚁，散若杨花。\n爰有灵依兮，遂异于他。\n对之自然，又不可求。\n逐之无迹，怆我离忧。\n上下无穷，变化周流。\n乱曰：绵延夭矫兮竟何补，赞天工兮濡厚土。\n舒则有时兮卷则有所，不为神女兮而为君子。",
        "dynasty": "宋",
        "collection_info": null
    },
    {
        "title": "山中",
        "author": "郭祥正",
        "content": "风萧萧兮云蔼蔼，泉淙淙兮石皑皑。\n禽惊人兮，远飞去以復还。\n客醉其间兮，殊不知为冠带。\n髮被衣頽以自顾兮，谁为吾仇。\n山花为我一笑兮，山草为我以忘忧。\n嗟世人之愚兮，竟营营以何求。\n求百年之宠荣兮，取万世之奴囚。\n怵谗舌之甚兮，尚毁孔而谤周。\n咄何得而何失兮，孰为马而为牛。\n歌数作兮饮未休，石骇以走兮泉凝而不流。\n起挽石以道泉兮，尔何我尤。\n吾将去乎世兮，结尔以长年之游。",
        "dynasty": "宋",
        "collection_info": null
    },
    {
        "title": "招遯",
        "author": "郭祥正",
        "content": "遯兮乐欤，吾能为子言之。\n山高水长兮，遯岁月而忘归。\n朝采木兮遯而食，暮葺蓑兮遯而衣。\n云徜徉兮出岫，奋吾心兮与期。\n日躅躅兮行天，弔吾影兮沉西。\n委吾形兮自信，岂涂险之诘曲兮能屈伸而骛驰。\n遯其乐兮，吾能为子重言之。\n林之深则鸟兽遯而乐，水之深则鱼龙遯而乐，帝者之道备则生民遯而乐。\n遯将独乐乎哉，吾弗与也。\n于是作招遯之辞，辞曰：来。\n马肥驭良兮迟子以归，虎豹啮人兮胡独为宜。\n朝有好爵兮廪有好禄，遯勿遯兮于斯之时。",
        "dynasty": "宋",
        "collection_info": null
    },
    {
        "title": "言归",
        "author": "郭祥正",
        "content": "休欤归乎，何为而言哉。\n予七龄而孤兮，託慈育以苟生。\n捉手以笔兮，口授以经。\n绪先子之素训兮，夜未央而丁宁。\n既束髮以就学兮，入必问其与游。\n闻道之进兮，曰使我以忘忧。\n课蚕而织兮，纫衣以先汝。\n使弗坠业兮，我劳而汝处。\n慨薄德之眇末兮，今愈壮而不扬。\n吾母耄兮，恋故乡。\n虽得邑而禄兮，曾寤寐之弗遑。\n与音问之吉兮，孰若朝夕而在傍。\n谁絷予足兮，眷白云之徜徉。\n还印绶于有司兮，贤守足以往诉。\n将俟代而返兮，念岁月之云暮。\n休欤归乎，春山崺崺，春水瀰瀰，春蒲濯濯，春鱼尾尾。\n吾亲在前，吾子在后，饮甘涤洁，以介眉寿。",
        "dynasty": "宋",
        "collection_info": null
    },
    {
        "title": "广言归",
        "author": "郭祥正",
        "content": "予将归兮而有言，德眇薄兮言弗见信。\n孝乎为孝兮友于弟晜，奚为为政兮予之所存。\n慨日月兮往而不返，吾亲八十兮事之云晚。\n朝廷清明兮予忠曷施，道弗行于家兮何以敎吾民之为哉。\n呜呼，耕吾土兮足以食，条吾桑兮足以衣。\n予奉亲兮孰不可乐，予治身兮尤以为宜。\n蹇何忧兮何思，恬无闷兮无知。\n休欤归乎，以退为进乎，予发诸诚乎，言谁弗信乎。",
        "dynasty": "宋",
        "collection_info": null
    },
    {
        "title": "泛江",
        "author": "郭祥正",
        "content": "士有以处兮，无亩以耕。\n眷余绪之尚抽兮，慨慈亲以迟荣。\n徐虚缩瑟以内习兮，予实愧乎先民之心。\n惚怳恻怆其不得已兮，被命于九江之浔。\n戴皇天之休兮，廪足以饱。\n度白日之难兮，谁察予情。\n汹汹兮北风，怒浪兮滔天。\n抚慈膝兮出门，泪涟洏兮就船。\n事将有责兮，死岂予之所畏。\n盖忠未足以尽报兮，孝未克以自信。\n惟行止之坎坎兮，适简罪以冀生。\n度白日之难兮，谁察予情。\n蛟囓齿兮岸摧，蜃矫首兮渡分。\n妖鳞怪鬛曾莫识其名兮，怒谺牙以相瞩。\n数将倾而还復兮，予委命乎上灵。\n幸生全而就泊兮，夜风止而月吐。\n旷上下之澄澈兮，适纵观乎琉璃之府。\n北斗扬光兮，百怪潜伏。\n岸芷露翠兮，汀兰放芬。\n起予思之无穷兮，既跼影以自慰，又苦辞以招魂。\n辞曰：始凶终吉，魂兮归来，奚往而失。",
        "dynasty": "宋",
        "collection_info": null
    },
    {
        "title": "殇愁",
        "author": "郭祥正",
        "content": "气氛氛兮隘如，魂扬扬兮宁居。\n慧言在耳兮畴能舍诸，异质沈壤兮委夫顽虚。\n鸿雁零飞兮若独何趋，兰茞早悴兮天孰与辜。\n雄嗥雌啼兮巢失佳雏，天地黯黯兮风雨呼呼。\n旐翩翩兮导衢，夜冥冥兮永殊。\n樽有醑兮鼎有鱼，享弗享兮日月云徂。",
        "dynasty": "宋",
        "collection_info": null
    },
    {
        "title": "醉翁操",
        "author": "郭祥正",
        "content": "泠泠潺潺，寒泉。\n泻云间，如弹。\n醉翁洗心逃区寰，自期猿鹤俱閒。\n情未阑，日暮向深源。\n异芳谁与搴，忘还。\n琼楼玉阙，归去何年。\n遗风余思，犹有猿吟鹤怨。\n花落溪边，萧然。\n莺语林中清圜，空山。\n春又残，客怀文章仙。\n度曲响涓涓，泛商回征星斗寒。",
        "dynasty": "宋",
        "collection_info": null
    },
    {
        "title": "古思归引",
        "author": "郭祥正",
        "content": "昔人思归兮，宅林薮之邃深。\n阻长堤而临清渠兮，芬翳翳以交阴。\n有观阁池沼兮，通泉溜而附嵚崟。\n蹇美羽之翔集兮，嘉鱼乐而浮沉。\n时则命宴于芳晨兮，连亲戚与佳宾。\n执乐而侍兮，列秦赵之艷人。\n管弦奏兮，歌悠扬而绝尘。\n浆兰桂兮，羞肴珍。\n左琴右书兮，助为娱而养真。\n又期于不朽兮，志慠然而陵云。\n孰能婆娑于九列兮，顾牵羁于繁文。\n曲有弦而无辞兮，述予怀以自信。\n歌曰：日毂驰兮老将至，铄外纷兮中系累。\n归去来兮予之思，放吾形兮聊逍遥以卒岁。",
        "dynasty": "宋",
        "collection_info": null
    },
    {
        "title": "补易水歌",
        "author": "郭祥正",
        "content": "燕云悲兮易水愁，壮士行兮专报仇。\n车辚辚兮马萧萧，客送发兮酌兰椒。\n击筑兮喑咽，歌变征兮思以绝。\n易水愁兮燕云悲，四座伤兮皆素衣。\n歌復羽兮慷慨，髮上指兮泪交挥。\n又前为歌曰：风萧萧兮易水寒，壮士一去兮不復还。",
        "dynasty": "宋",
        "collection_info": null
    },
    {
        "title": "思嵩送刘推官赴幕府",
        "author": "郭祥正",
        "content": "我思嵩兮，三十六峰之葱苍。\n云霞卷舒兮，纷五色而烂朝阳。\n渺羣仙之不可见兮，时有鸾鹤双翱翔。\n穷崖断壑兮，飞泉吼怒舂琳琅。\n俨修松与美竹兮，碧离离而低昂。\n考周室之卜世兮，顾八表为中央。\n天乃宠于吾宋兮，六陵相差而永藏。\n惟传祚之亿万兮，岂八百以为之长。\n引伊洛之二水兮，聿通汴而注扬。\n回黄流于故道兮，灭湍射而汪洋。\n横星桥于河汉兮，紫阙峙而炜煌。\n列槐植之行秀兮，历五代而经唐。\n承太平之雨露兮，幸不遭乎伐戕。\n为众木之耆艾兮，如羽盖之迭张。\n慨离彼而适此兮，亦出处之靡常。\n既寓情于物表兮，独思嵩之未忘。\n忽有客兮鼓檝，言别我兮灵羊。\n将度庾岭，沿涛江。\n涉淮泝汴，入幕乎洛阳。\n词气有余，顿挫铿锵。\n诚南士之颖出，然未始离乎炎荒。\n请陟嵩而远览，循今古而徜徉。\n矫垂天之翼，灿琼瑶之章。\n于是被诏音，登玉堂。\n返视乎罗浮朱明，如弃鱼目而怀夜光也。",
        "dynasty": "宋",
        "collection_info": null
    },
    {
        "title": "王逢原哀词",
        "author": "郭祥正",
        "content": "追彷佛兮，故国之高丘。\n与子之相遇兮，听其言而若秋。\n雍雍而肆兮，严严而收。\n乐我之心兮，以遨以游。\n予将娶兮，于南州。\n莫克从子兮，翻自省以幽幽。\n川陆兮沉浮，日月兮再周。\n云子之长逝兮，怆我之深忧。\n子不可见兮，道将谁求。\n彼苍者天兮，胡惨胡仇。\n夺子之速兮，使不位于公侯。\n虽穷德之特立兮，弗与世以绸缪。\n嗟坎水之未盈兮，竟何泽以休休。\n瘖予之声兮，血予之眸。\n犹不足以止兮，灵何在而荐羞。\n惟永绝兮奈何，怅平昔兮悠悠。",
        "dynasty": "宋",
        "collection_info": null
    },
    {
        "title": "徐孺兴哀词",
        "author": "郭祥正",
        "content": "嗟乎孺兴之不幸兮，上有高堂白髪之慈亲。\n孝不克以自信兮，魂将逝而復返。\n目冥冥而莫胜兮，顾天命之予短。\n业修修兮志与道配，寂不少振兮遽沉幽而终蹇。\n兰未芳兮先凋，月将昇兮俄陨。\n孺人嚣嚣兮，追话言之弗足。\n梦悠悠兮，魂去来而数蹙。\n抚稚子兮秋夜长，暗明珰兮摧腕玉。\n魂何知兮，兴予之哀。\n体与道化兮，岁月徂而屡周。\n情纒绵兮，若俱往则已矣。\n词不足以尽寄兮，託余思于江流。",
        "dynasty": "宋",
        "collection_info": null
    },
    {
        "title": "留君仪哀词",
        "author": "郭祥正",
        "content": "怀伊人兮，漳水之湄。\n爰结好之初兮，予方出乎陷穽之羁縻。\n彼知予之横罹兮，眷茕茕而弗支。\n氛侵侵而袭人兮，子独赠我以兰芝。\n芳芬芬而爽吾衷兮，虽厄穷而弗疑。\n言涓涓而洗吾耳兮，寂尘听而凄其。\n炊嘉黍而纳吾腹兮，使朝则忘饥。\n采薜荔为予之服兮，慨前修之可追。\n脂吾车而秣吾驷兮，造仙的之幽奇。\n煮甘溜而茗酌兮，珍盘进乎离支。\n唱则和兮，迭指摘其醇醨。\n同底于道兮，遵圣渚为之归。\n聊容与以卒岁兮，曾弗察乎白驹之骛驰。\n泊中吉而启行兮，觞桂浆以违离。\n惕南北之缅邈兮，蹇形影之頽衰。\n歌激扬而再发兮，泪浪浪以沾衣。\n马悲鸣而仰顾，仆弛负以增欷。\n行云住而黯惨，去鸟返而低迷。\n岁聘介而一至兮，孰敢为之后期。\n幸再往而再復兮，释予心之思也。\n忽承讣以踯躅兮，行不知其所之也。\n嗟若人之藴美兮，天其夺之速也。\n蹇松柏之枯折兮，恶植则滋以荣也。\n考大空之役物兮，必善抟而化之也。\n将为麟为凤兮，对明世而出也。\n将为兰为荪兮，芬馨香而荐上帝也。\n将为江为河以济舟也，将为雨为露而泽物也。\n将復为人兮，英华于士林也。\n将为仙为神兮，自适于逍遥之境也。\n呜呼，以甚塞之怀兮，测乎无涯之眹。\n以有限之情兮，导乎无穷之悲。\n呜呼，其有知乎，其无知乎？吾其能久乎，吾将从子于重泉之游乎，吾又何词之哀乎。",
        "dynasty": "宋",
        "collection_info": null
    },
    {
        "title": "山中乐",
        "author": "郭祥正",
        "content": "归乎乐哉，山中之乐兮，其乐无穷。\n蔼葱苍而杳巑丛兮，眷青瑶之诸峰。\n琉璃一碧兮，湖波止而溶溶。\n层楼相望，曲径相通。\n鱼龙转影于汀澜之际，钟梵答响于烟云之中。\n鸟嘤日暖兮，花气蒙蒙。\n搴密叶而成幄兮，风飒飒而吹松。\n岩谷玲珑，霜木落也。\n玉宇浮空，冰澌凝也。\n天高月朗兮，定省乎华严之境。\n雷奔雨骤兮，作新乎水墨之宫。\n达僧拟王孙之葬，逸士蹑渊明之踪。\n方尔祖之得名兮，考其言于庐陵之醉翁。\n曰嗟世之人兮，曷不归来乎山中。\n山中之乐不可见，今予其往兮谁逢。\n后四十年，尔復好吟。\n远游不返，求我之从。\n劝尔之归兮，栖老乎山中。\n尔之材兮甚良，当自适其无庸之庸。\n违世绝俗，黜明塞聪。\n山中之乐兮乃可以久，非我与尔兮谁同。",
        "dynasty": "宋",
        "collection_info": null
    },
    {
        "title": "石室游",
        "author": "郭祥正",
        "content": "端城之北，径五六里。\n有石室兮洞开，其上则七山建斗司天之喉舌，其下则渊泉不流渟碧一杯。\n窥之则肌髮冰，酌之则烦心灰。\n四傍则石乳玲珑，中敞圆盖。\n窈窈万丈，莫穷其厓。\n孰纳忠兮，嗟肺肝之已露。\n孰止戈兮，束兵仗而相挨。\n俨卫士之行列，肃庭臣之序排。\n纷披披兮蒂萼，粲枞枞兮条枚。\n安而不可动者为梁为栋，奔而不可止者为虎为豺。\n龟闯首兮屏息，虬奋鳞兮抟雷。\n怪怪奇奇兮，千变万态。\n愈视愈久兮，惚恍惊猜。\n何人境之俯近而仙宇之秘异如此者哉。\n萝卷风兮窈窕，春渍芳兮不回。\n或命佳客，或寓幽怀。\n考二李之劲笔，皆一时之遗材。\n援玉琴以写咏，怅夕阳之易頽。\n方谢事以言返，眷兹室而徘徊。\n云愀容兮泱漭，鸟送音兮悲哀。\n况百年之将尽，邈夫万里奚復来。",
        "dynasty": "宋",
        "collection_info": null
    },
    {
        "title": "逍遥园",
        "author": "郭祥正",
        "content": "逍遥有水一溪，有竹三亩。\n兰芬菊芳，松老石瘦。\n堂居其中，亭列左右。\n菲菲兮春荣，阴阴兮夏茂。\n孤猿啸兮秋夜长，空桑嗥兮冬雪昼。\n山之名兮人莫知，公为主兮天所授。\n其或要佳宾，酌醇酎。\n清吟得韵兮，非人世之丝篁。\n属笔成篇兮，发天机之锦绣。\n方且登高台，挹远岫。\n俯仰羣仙，咨询遐寿。\n脱轮蹄之萦，服烟霞之秀。\n于斯时也，一举九万兮，吾不知其为用。\n嗒焉自丧兮，吾不知其为偶。\n翛兮窅兮，非无之无。\n寂兮息兮，非有之有。\n无何亦何得而名，有窍则窍遽能久。\n至若听出于垣，观入于牖。\n此鄙士之常习，又安得与夫逍遥主人而为之友也哉。",
        "dynasty": "宋",
        "collection_info": null
    },
    {
        "title": "孤云寄潘延之先生",
        "author": "郭祥正",
        "content": "望孤云兮山之巅，漭弗雨兮何油然。\n送孤鸿兮海之涘，高举翼兮游无边。\n彼君子之如似兮，脱世俗以不返。\n奚无闷而止兮，又放意以穷年。\n川有航兮陆有马，园有佳木兮池有芳莲。\n坐卧兮白日，笑歌兮朱弦。\n客至止兮，乐我之乐。\n岂公侯之下兮，曾弗择乎愚贤。\n仆夫以耕兮，妾女以织。\n恬弗愧兮，我衣我食。\n神仙之逍遥兮，固不得以见之。\n君子之宴息兮，举斯世以谁敌。\n嗟世人之自徇兮，莫知其求。\n势得而傲兮，势失而囚。\n靡后先之思兮，孰进退之由。\n苟岁月之徙兮，託冠带以包羞。\n惟勇子之从兮，贫未足以自周。\n匪妻子之累兮，实吾亲之忧。\n慨负重兮执热，慕坦跣兮临流。",
        "dynasty": "宋",
        "collection_info": null
    },
    {
        "title": "采薇山之巅赠张无梦先生",
        "author": "郭祥正",
        "content": "先生曰采薇山之巅兮，吾非求为之仙。\n吾无一亩之宅，一丘之田。\n饥食山之薇，渴饮山之泉。\n岩为吾居兮，鹿为吾马。\n吾岂不足兮，翱翔乎山之间。\n彼世俗之混混兮，嗟苦短之白日。\n此一身之悠悠兮，聊自乐以穷年。\n彼尘埃之荏苒兮，此云烟之绵联。\n谁谓才之大兮，慨匠氏之弗取。\n吾独幸其弗取兮，森葱苍而自全。\n粤吾君之为治兮，三王之圣。\n而吾相之为辅兮，伊周之贤。\n吾父吾母兮，皆善终以天算。\n进何忧而退何憾兮，养吾气之浩然。\n弟子进而赞曰：采薇山之巅兮，其乐也如此。\n衣曳曳而情飘飘兮，愿执辔而往焉。",
        "dynasty": "宋",
        "collection_info": null
    },
    {
        "title": "游仙一十九首  其一",
        "author": "郭祥正",
        "content": "漠漠出寒雾，悠悠趋太清。\n珠楼被重绡，灵花纷素馨。\n青衣捧绿章，磨丹书姓名。\n为我横玉笛，一奏雌龙声。",
        "dynasty": "宋",
        "collection_info": null
    },
    {
        "title": "游仙一十九首  其二",
        "author": "郭祥正",
        "content": "非尘復非烟，氲氲散紫清。\n乃知泠风御，翛翛恣游行。\n忽逢黄金阙，云是玉帝京。\n逍遥侍御者，不假精鋭兵。",
        "dynasty": "宋",
        "collection_info": null
    },
    {
        "title": "游仙一十九首  其三",
        "author": "郭祥正",
        "content": "扶桑并咸池，窅窅殊在下。\n真阳涵素光，无昼亦无夜。\n神体当自保，不与物俱化。\n运龄从此长，尘缘顿消谢。",
        "dynasty": "宋",
        "collection_info": null
    },
    {
        "title": "游仙一十九首  其四",
        "author": "郭祥正",
        "content": "至道不由学，頽龄安可住。\n宿命无纤罹，重玄乃遐悟。\n鲜明女萝裙，致我火澣布。\n稽首存至诚，欣会如所度。",
        "dynasty": "宋",
        "collection_info": null
    },
    {
        "title": "游仙一十九首  其五",
        "author": "郭祥正",
        "content": "至音非乐音，玲珑闻自然。\n殊绝洞房景，亦超鬰罗天。\n灵嫔下鹤驭，问我来何缘。\n却惊与世隔，一别三千年。",
        "dynasty": "宋",
        "collection_info": null
    },
    {
        "title": "游仙一十九首  其六",
        "author": "郭祥正",
        "content": "澡心华池液，熏手玉楼香。\n一披宝神经，众真共来翔。\n七言咏良遇，至音迭琅琅。\n珍重卫夫人，行草记瑶章。",
        "dynasty": "宋",
        "collection_info": null
    },
    {
        "title": "游仙一十九首  其七",
        "author": "郭祥正",
        "content": "太微无烈风，紫台多灵露。\n逍遥三五客，披衣纵高步。\n回首笑復歌，游此今几度。\n却嗟寰中人，枉为死所误。",
        "dynasty": "宋",
        "collection_info": null
    },
    {
        "title": "游仙一十九首  其八",
        "author": "郭祥正",
        "content": "仙家无四时，瑶草常芬芳。\n五岳倐来尔，玉鞭驱凤凰。\n得道迭相度，不闻嫉贤良。\n所以心无邪，人人自年长。",
        "dynasty": "宋",
        "collection_info": null
    },
    {
        "title": "游仙一十九首  其九",
        "author": "郭祥正",
        "content": "妙景素无杂，玉界涵虚明。\n妙声清不淫，洞歌奏金铃。\n真遇非遐想，忘心乃全生。\n噫哉百年内，得失安足营。",
        "dynasty": "宋",
        "collection_info": null
    },
    {
        "title": "游仙一十九首  其一○",
        "author": "郭祥正",
        "content": "峨峨金精巾，飘飘清霞裙。\n手持紫毛节，身乘三素云。\n驾言欲何适，上朝玉宸君。\n隐书谢所赐，洞明道之根。",
        "dynasty": "宋",
        "collection_info": null
    },
    {
        "title": "游仙一十九首  其一一",
        "author": "郭祥正",
        "content": "翛然乘一气，来往游太空。\n閒歌内景章，遂登蕊珠宫。\n华英不知名，激齿甘液浓。\n此乐无忧衅，固非侯与公。",
        "dynasty": "宋",
        "collection_info": null
    },
    {
        "title": "游仙一十九首  其一二",
        "author": "郭祥正",
        "content": "投真落人世，倐经四九年。\n覩纷未尝竞，内顾净且渊。\n果逢飞行羽，得披紫微仙。\n携手浮绛波，绛波春渺然。",
        "dynasty": "宋",
        "collection_info": null
    },
    {
        "title": "游仙一十九首  其一三",
        "author": "郭祥正",
        "content": "攀沿日月窟，遂观天地枢。\n捣金铸豪英，抟糟酝庸愚。\n校量宿所造，报应无差铢。\n丁宁与世言，安分勿浪图。",
        "dynasty": "宋",
        "collection_info": null
    },
    {
        "title": "游仙一十九首  其一四",
        "author": "郭祥正",
        "content": "在天不择友，天人皆正一。\n云汉共翱翔，隐耀无固必。\n岂同浊世游，自谓胶投漆。\n毫端利害分，白眼永相失。",
        "dynasty": "宋",
        "collection_info": null
    },
    {
        "title": "游仙一十九首  其一五",
        "author": "郭祥正",
        "content": "款逢九华妃，授我磨镜石。\n一磨日月朗，万古永不蚀。\n缄之紫锦囊，匪同赵氏璧。\n纔落猛士手，睨柱曾莫惜。",
        "dynasty": "宋",
        "collection_info": null
    },
    {
        "title": "游仙一十九首  其一六",
        "author": "郭祥正",
        "content": "二景结良匹，曾非尘虑侵。\n欣欣启皓齿，玉佩扬清音。\n碧河并绛实，采濯期追寻。\n言舒意亦散，双好永齐心。",
        "dynasty": "宋",
        "collection_info": null
    },
    {
        "title": "游仙一十九首  其一七",
        "author": "郭祥正",
        "content": "神凝光自生，洞房玄照映。\n青丝散垂腰，目采流玉镜。\n共谈上清事，精微寄余咏。\n乐酣会既分，双驾还霄岭。",
        "dynasty": "宋",
        "collection_info": null
    },
    {
        "title": "游仙一十九首  其一八",
        "author": "郭祥正",
        "content": "清僚真可慕，振衣愿所归。\n既绝世上缘，吾宁抱愁悲。\n云韶自相谐，虚听方达微。\n是将跨灵羽，逸麟復攀追。",
        "dynasty": "宋",
        "collection_info": null
    },
    {
        "title": "游仙一十九首  其一九",
        "author": "郭祥正",
        "content": "窥天见天根，步玄入玄门。\n素光流一气，默默復浑浑。\n挥手散余景，至心揖灵尊。\n从今乃忘言，大道多子孙。",
        "dynasty": "宋",
        "collection_info": null
    },
    {
        "title": "春日独酌十首  其一",
        "author": "郭祥正",
        "content": "桃花不解饮，向我如情亲。\n迎风更低昂，狂杀对酒人。\n桃无十日花，人无百岁身。\n竟须醒復醉，不负花上春。",
        "dynasty": "宋",
        "collection_info": null
    },
    {
        "title": "春日独酌十首  其二",
        "author": "郭祥正",
        "content": "江草绿未齐，林花飞已乱。\n霁景殊可乐，阴云幸飘散。\n且致百斛酒，醉倒落花畔。",
        "dynasty": "宋",
        "collection_info": null
    },
    {
        "title": "春日独酌十首  其三",
        "author": "郭祥正",
        "content": "平生最嗜酒，况復就花饮。\n明月正照人，吴姬安得寝。\n更起尽余杯，击碎珊瑚枕。",
        "dynasty": "宋",
        "collection_info": null
    },
    {
        "title": "春日独酌十首  其四",
        "author": "郭祥正",
        "content": "芳华无十日，自劝频举杯。\n素髮易凋落，青春难再来。\n林间黄鸟啭，日下浮云开。\n吴歌梁尘飞，越舞白雪回。\n英雄既长往，珠金安在哉。\n仅存一丘土，石麟卧蒿莱。\n谁曾将浊酒，为君倾夜台。",
        "dynasty": "宋",
        "collection_info": null
    },
    {
        "title": "春日独酌十首  其五",
        "author": "郭祥正",
        "content": "醉去卧兰茞，安用张蜀锦。\n何必黄金杯，瘿杓亦足饮。\n物理不可齐，好恶乃天禀。\n真精既洞达，空无仍谛审。\n所以陶渊明，北窻自欹枕。\n起作无弦弹，此音殊妙甚。",
        "dynasty": "宋",
        "collection_info": null
    },
    {
        "title": "春日独酌十首  其六",
        "author": "郭祥正",
        "content": "雷声散阳气，晴景醉长天。\n绿从何处来，染我山下泉。\n汲泉酿醇酒，举杯復颓然。\n寄谢伯夷辈，饿名安用传。",
        "dynasty": "宋",
        "collection_info": null
    },
    {
        "title": "春日独酌十首  其七",
        "author": "郭祥正",
        "content": "春日何迟迟，万物涵阳晖。\n君看源上桃，并蔕花满枝。\n双双梁间燕，营巢知所归。\n凌霄附长松，託根亦有依。\n余生如不饮，无以谢芳菲。",
        "dynasty": "宋",
        "collection_info": null
    },
    {
        "title": "春日独酌十首  其八",
        "author": "郭祥正",
        "content": "不羞双鬓雪，折花向林间。\n念此光景速，未能身世閒。\n满酌金熨斗，遥望谢公山。\n迹欲扁舟渡，心先高鸟还。\n今朝不酩酊，何以破愁颜。",
        "dynasty": "宋",
        "collection_info": null
    },
    {
        "title": "春日独酌十首  其九",
        "author": "郭祥正",
        "content": "几日待春光，春光易衰歇。\n流年信密移，谁能保肌髮。\n何须秉蜡炬，今夕值明月。\n但愿海变酒，拍浮长出没。\n归来归去来，蓬山有仙阙。",
        "dynasty": "宋",
        "collection_info": null
    },
    {
        "title": "春日独酌十首  其一○",
        "author": "郭祥正",
        "content": "海棠微雨湿，枝上残红泣。\n山鸟啼向人，春光一何急。\n浊酒注我肠，免使新愁入。\n却欲买扁舟，渔竿荷蓑笠。",
        "dynasty": "宋",
        "collection_info": null
    },
    {
        "title": "田家四时  其一",
        "author": "郭祥正",
        "content": "田田时雨足，鞭牛务深耕。\n选种随土宜，播掷糯与秔。\n条桑去蠧枝，柔柔待春荣。\n春事不可缓，春鸟亦已鸣。",
        "dynasty": "宋",
        "collection_info": null
    },
    {
        "title": "田家四时  其二",
        "author": "郭祥正",
        "content": "麻麦闻熟刈，蚕成缲莫迟。\n更看田中禾，莨莠时去之。\n幸此赤日长，农事岂敢违。\n愿言一岁稔，不受三冬饥。",
        "dynasty": "宋",
        "collection_info": null
    },
    {
        "title": "田家四时  其三",
        "author": "郭祥正",
        "content": "开塍放余水，经霜谷将实。\n更黎原上畴，坎麦亦云毕。\n老叟呼儿童，敲林收橡栗。\n乃知田家勤，卒岁无閒日。",
        "dynasty": "宋",
        "collection_info": null
    },
    {
        "title": "田家四时  其四",
        "author": "郭祥正",
        "content": "田事今云休，官输亦已足。\n刈禾既盈囷，采薪又盈屋。\n牛羊各蕃衍，御冬多旨蓄。\n何以介眉寿，瓮中酒新熟。",
        "dynasty": "宋",
        "collection_info": null
    },
    {
        "title": "朝登北山头二首  其一",
        "author": "郭祥正",
        "content": "朝登北山头，千里入平望。\n本欲寄吾怀，胡为返惆怅。\n晴云随白日，西去没青嶂。\n素丝行满头，吾年安可壮。",
        "dynasty": "宋",
        "collection_info": null
    },
    {
        "title": "朝登北山头二首  其二",
        "author": "郭祥正",
        "content": "朝登北山头，悠悠望江水。\n水流无还期，人老行已矣。\n劝君把一樽，聊用置悲喜。\n生无死何有，原终乃知始。",
        "dynasty": "宋",
        "collection_info": null
    },
    {
        "title": "感春二首  其一",
        "author": "郭祥正",
        "content": "高枝花自舞，低枝花自笑。\n上有浓露濯，下有清溪照。\n开落十日间，谁识春工妙。\n一杯亦頽然，独醒时所诮。",
        "dynasty": "宋",
        "collection_info": null
    },
    {
        "title": "感春二首  其二",
        "author": "郭祥正",
        "content": "盎盎酒杯绿，披披花萼笑。\n虽无同心客，幸有白日照。\n趋时性已拙，悲歌声不妙。\n素髮未能归，猿鸟应相诮。",
        "dynasty": "宋",
        "collection_info": null
    },
    {
        "title": "同阮时中秀才食笋二首  其一",
        "author": "郭祥正",
        "content": "苍崖长龙孙，头角露已甚。\n呼丁恣庖割，移榻就浓荫。\n怳疑羽林枪，罗列在紫禁。\n余鞭横瘦蛇，密箨若纫纴。\n亭亭风势匀，节节泉脉沁。\n藩垣谨藏护，宁使暴客闯。\n烹调众云美，剪伐吾亦任。\n绕齿嚼冰澌，毛髮寒以澿。\n閒心本猿鸟，世咏嗟毒鸩。\n野逸谁所怜，愁思肠胃渗。\n诗才君独勇，辨舌予久噤。\n酒行且莫辞，醉胆沧溟浸。\n况逢尧舜治，面内来左袵。\n熙熙冠盖游，落落饱食饮。\n鸾凤自横飞，燕雀蒙广荫。\n徘徊食笋谣，明发扁舟赁。",
        "dynasty": "宋",
        "collection_info": null
    },
    {
        "title": "同阮时中秀才食笋二首  其二",
        "author": "郭祥正",
        "content": "予生本无羁，缪为兹县尹。\n日长公事余，佳客车接轸。\n入林安所食，烹庖就肥笋。\n森森苍龙孙，头角遭束窘。\n金刀仆争割，紫箨手亲陨。\n草火尤相宜，狼藉亦残忍。\n聊为一饷乐，得酒辄满引。\n喧呼棋屡胜，惨淡诗不敏。\n予腹既便便，从君莞而哂。",
        "dynasty": "宋",
        "collection_info": null
    },
    {
        "title": "追和李太白姑熟十咏 姑熟溪",
        "author": "郭祥正",
        "content": "源从丹湖来，奔流朝北极。\n双桥跨长虹，千艘济民食。\n日华动清晓，岸柳摇行色。\n文王未出猎，垂竿人莫识。",
        "dynasty": "宋",
        "collection_info": null
    },
    {
        "title": "追和李太白姑熟十咏 丹阳湖",
        "author": "郭祥正",
        "content": "湖广际长天，永日微风止。\n菱歌一舟去，雪阵羣鸥起。\n荷香迷近远，秋色莹表裏。\n试问贺季真，何如镜湖水。",
        "dynasty": "宋",
        "collection_info": null
    },
    {
        "title": "追和李太白姑熟十咏 谢公宅",
        "author": "郭祥正",
        "content": "山腰存废址，昔是玄晖宅。\n林藏幽鸟声，月弄野棠白。\n高贤百年尽，遗事千古积。\n此兴欲谁论，摩挲问盘石。",
        "dynasty": "宋",
        "collection_info": null
    },
    {
        "title": "追和李太白姑熟十咏 凌敲台",
        "author": "郭祥正",
        "content": "高台筑千寻，胜景供远目。\n云烟护城郭，吴楚接川陆。\n不知歌舞散，雌凤叫空竹。\n鬼火照残碑，应有精灵读。",
        "dynasty": "宋",
        "collection_info": null
    },
    {
        "title": "追和李太白姑熟十咏 桓公井",
        "author": "郭祥正",
        "content": "环营凿九井，井深泉不竭。\n旧甃缺琼瑶，新苔荒岁月。\n重吟太白题，兴自柏公发。\n我欲唤常娥，团圆伴澄澈。",
        "dynasty": "宋",
        "collection_info": null
    },
    {
        "title": "追和李太白姑熟十咏 慈姥竹",
        "author": "郭祥正",
        "content": "一种碧琅玕，攒根绕苍岛。\n浓阴不透日，密幄得春早。\n笙随缑氏仙，钓入磻溪好。\n欲识化龙蛇，唯应雪霜保。",
        "dynasty": "宋",
        "collection_info": null
    },
    {
        "title": "追和李太白姑熟十咏 望夫山",
        "author": "郭祥正",
        "content": "登高望天涯，化石与君别。\n秋鬓霜露深，春衫薜萝发。\n旅雁只空飞，悲咽长不绝。\n行客归去来，芳心可休歇。",
        "dynasty": "宋",
        "collection_info": null
    },
    {
        "title": "追和李太白姑熟十咏 牛渚矶",
        "author": "郭祥正",
        "content": "长江泻危矶，雷怒安可向。\n烟云忽藏月，鲸鲵互喷浪。\n朱衣叱犀火，丹青岂能状。\n引杯聊醉吟，径卧巨鳌上。",
        "dynasty": "宋",
        "collection_info": null
    },
    {
        "title": "追和李太白姑熟十咏 灵墟山",
        "author": "郭祥正",
        "content": "仙人赴金阙，灵墟蹑高路。\n空见白云飞，想乘黄鹤去。\n月冷步虚坛，苔深炼丹处。\n尘寰欲何为，光阴等閒度。",
        "dynasty": "宋",
        "collection_info": null
    },
    {
        "title": "追和李太白姑熟十咏 天门山",
        "author": "郭祥正",
        "content": "巨灵擘苍山，势分金阙对。\n月引晓岚交，江翻寒影碎。\n双鳬落人间，千帆出天外。\n我欲往高吟，凌虚踏烟霭。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其一",
        "author": "郭祥正",
        "content": "碧水碧如淀，染成秋浦愁。\n长桥通驿道，危堞起朱楼。\n荡桨谁家女，菱歌自风流。\n江心雪浪涌，知解渡江不。\n却羡云中雁，低飞过北州。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其二",
        "author": "郭祥正",
        "content": "此夕宿秋浦，萧萧古岸头。\n白云和月散，江水晴空流。\n不及水中鸟，随波上下游。\n客情须自遣，知命适虚舟。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其三",
        "author": "郭祥正",
        "content": "水晚舟檝止，山寒猿狖稀。\n虽怜秋浦好，未敢濯征衣。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其四",
        "author": "郭祥正",
        "content": "霜落荻洲晚，水残鱼市衰。\n唯逢采荷女，素手理轻丝。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其五",
        "author": "郭祥正",
        "content": "莫听猿夜啼，莫看芦花雪。\n倦客多少愁，离家八九月。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其六",
        "author": "郭祥正",
        "content": "水有锦驼鸟，山多杜宇花。\n扁舟投夜泊，来自长风沙。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其七",
        "author": "郭祥正",
        "content": "秋水适瀰漫，宁分马与牛。\n酒楼翻擅价，不当白狐裘。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其八",
        "author": "郭祥正",
        "content": "秋浦试北望，参天九峰奇。\n缘何谪仙客，名作碧莲枝。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其九",
        "author": "郭祥正",
        "content": "万丈水车岭，还如九迭屏。\n北风来不断，六月亦冰生。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其一○",
        "author": "郭祥正",
        "content": "舍檝乘蓝舆，十里穿松林。\n悲风西北至，千千龙凤吟。\n史君如杜牡，方有爱山心。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其一一",
        "author": "郭祥正",
        "content": "齐山一百洞，咫尺接危梁。\n雨过频登望，逼人松桧香。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其一二",
        "author": "郭祥正",
        "content": "清溪十里岸，芦花八月天。\n不惜锦袍湿，应须棹钓船。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其一三",
        "author": "郭祥正",
        "content": "秋浦胜姑熟，白鷴无数飞。\n谪仙如得句，须换一双归。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其一四",
        "author": "郭祥正",
        "content": "老谢夺秋景，横卷披云烟。\n寓目不知远，何须家辋川。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其一五",
        "author": "郭祥正",
        "content": "镜潭弄秋月，始知秋兴长。\n金龟能换酒，客鬓不嫌霜。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其一六",
        "author": "郭祥正",
        "content": "半空紫微亭，翫月动经宿。\n更待雨中来，林林看银竹。",
        "dynasty": "宋",
        "collection_info": null
    },
    {
        "title": "追和李白秋浦歌十七首  其一七",
        "author": "郭祥正",
        "content": "秋浦一何好，名因太白闻。\n溪山围市井，鼓角下烟云。",
        "dynasty": "宋",
        "collection_info": null
    },
    {
        "title": "追和李白登金陵凤凰台二首  其一",
        "author": "郭祥正",
        "content": "采凤何年此地游，高台千古自风流。\n寒烟淡淡笼城郭，宝器时时出冢丘。\n舴艋竞归芳草渡，鹭鸶羣舞碧芦洲。\n重华不返箫韶断，落日秦淮添客愁。",
        "dynasty": "宋",
        "collection_info": null
    },
    {
        "title": "追和李白登金陵凤凰台二首  其二",
        "author": "郭祥正",
        "content": "高台不见凤凰游，望望青天入海流。\n舞罢翠娥同去国，战残白骨尚盈丘。\n风摇落日催行棹，潮卷新沙换故洲。\n结绮临春无觅处，年年芳草向人愁。",
        "dynasty": "宋",
        "collection_info": null
    },
    {
        "title": "舟次新林先寄府尹安中尚书用李白寄杨江宁韵二首  其一",
        "author": "郭祥正",
        "content": "金陵龙虎国，况与王谢期。\n挂帆须一往，愿借天风吹。\n昔解徐孺榻，别来劳梦思。\n钟峰当北户，浮玉出东池。\n柳青白下门，鹭栖琼树枝。\n但对樽中物，何嗟镜裏丝。\n如闻紫泥诏，起公翊明时。\n霈为天下霖，一洗旱暵悲。\n请歌甘棠歌，翻作新林诗。",
        "dynasty": "宋",
        "collection_info": null
    },
    {
        "title": "舟次新林先寄府尹安中尚书用李白寄杨江宁韵二首  其二",
        "author": "郭祥正",
        "content": "休居尚蒙禄，愿赴兴龙期。\n况此孱病姿，感公久嘘吹。\n相望止百里，株坐徒倾思。\n呼僮刷鹤羽，驾言别清池。\n往将投新林，新林有高枝。\n仰听鸾凤音，轧轧如抽丝。\n穷阴欲雪天，燕雀无声时。\n接物伸妙理，运心广真悲。\n如何持一杯，要我百篇诗。",
        "dynasty": "宋",
        "collection_info": null
    },
    {
        "title": "舟次白鹭洲再寄安中尚书用李白寄杨江宁韵  其一",
        "author": "郭祥正",
        "content": "白鹭飞还集，新沙没故洲。\n山形龙晦角，江气蜃为楼。\n欲问前朝事，空怀去国忧。\n钟声万家晓，霜叶半城秋。\n化值唐虞盛，人逢王谢流。\n徐生思解榻，兵酝可销愁。",
        "dynasty": "宋",
        "collection_info": null
    },
    {
        "title": "舟次白鹭洲再寄安中尚书用李白寄杨江宁韵  其二",
        "author": "郭祥正",
        "content": "终朝荡双桨，夜泊碧芦洲。\n重城已在望，闻公晏层楼。\n华灯灿繁星，浩歌正忘忧。\n宾朋集珠履，佳节临千秋。\n愿言刷微羽，一饮清冷流。\n举目送高凤，箫韶洗民愁。",
        "dynasty": "宋",
        "collection_info": null
    },
    {
        "title": "奉同安中尚书用李白留别王嵩韵送毛王仲大夫移浙漕",
        "author": "郭祥正",
        "content": "春岸草回绿，春江日浮金。\n兰舟忽言发，芥蔕悲我心。\n蔼蔼松柏友，雍雍鸾凤吟。\n愿同三岁遥，毋使离别侵。\n奈何千丈材，亭亭不依林。\n眷为九重知，移节宣德音。\n遂令帝王泽，深于太湖深。\n岂同失羣鹤，饮啄怜空岑。\n谁将劳劳歌，一泻无瑶琴。",
        "dynasty": "宋",
        "collection_info": null
    },
    {
        "title": "将游宣城先寄贾太守侍御用李白寄崔侍御韵",
        "author": "郭祥正",
        "content": "峨峨敬亭山，玄晖有佳作。\n贾公乃后身，风流今与昨。\n豸冠触姦邪，分符宛陵郭。\n江湖暂徘徊，烟霄必腾跃。\n予方卧閒云，时或乘皓鹤。\n水缩龙蜃归，霜清天宇廓。\n安能坐陇亩，凄凄眷藜霍。\n陈蕃有虚榻，黄埃侵断索。\n能如汲黯直，定许季生诺。\n往哉不可失，行闻还凤阁。",
        "dynasty": "宋",
        "collection_info": null
    },
    {
        "title": "追和李白宣州清溪",
        "author": "郭祥正",
        "content": "清溪安在哉，欲弄清溪水。\n更邀琴高生，携竿会于此。\n日落翠屏间，鷄鸣桃花裏。\n不见避秦人，谁嗟远游子。",
        "dynasty": "宋",
        "collection_info": null
    },
    {
        "title": "留别陈元舆待制用李白赠友人韵",
        "author": "郭祥正",
        "content": "沈吟涧底松，不及尧阶草。\n不经君王顾，枉被风霜老。\n弱羽恋一枝，敢思浴天池。\n闻君有余力，何惜一嘘吹。\n青云与黄壌，迴首隔追随。",
        "dynasty": "宋",
        "collection_info": null
    },
    {
        "title": "留别宣守贾侍御用李白赠赵悦韵",
        "author": "郭祥正",
        "content": "贾谊几世孙，闲邪诚所存。\n一登御史府，直气壮中原。\n五载三去国，出论皆腾喧。\n浩养固无害，宣城况名藩。\n下车究积弊，摘节仍除根。\n乃迁孔子学，方庭树兰荪。\n讲解得董生，思单先生恩。\n轩轩慕高第，各各不窥园。\n修桥济行迈，掩骼招旅魂。\n萧萧囹圄空，清风时扫门。\n寻山出近郭，玉船红浪翻。\n谁为坐上客，能酬谢公言。\n自愧翅翎短，谬参鸿与鹓。\n不有瓦砾贱，那知圭璧尊。\n矧曰半面雅，岁久情愈敦。\n三章宠新作，词源何骏奔。\n几欲效长吉，微吟谢高轩。\n霜威信凛冽，即之自温温。\n又如太古镜，磨开苍藓昏。\n肝胆悉照彻，魑魅安敢论。\n行闻紫泥诏，沙路驰归辕。\n岂容隐岩子，留连爱石盆。\n看君杨天翼，北溟终化鵾。\n而我随白鸟，丹湖往孤鶱。",
        "dynasty": "宋",
        "collection_info": null
    },
    {
        "title": "追和李白郎官湖寄汉阳太守刘宜父",
        "author": "郭祥正",
        "content": "迁客昔登览，愁烟颓四隅。\n身趋夜郎道，恋咸阳阳都。\n此景古来好，此人今则无。\n空余秋夜月，素影湛平湖。\n便欲凌风去，酣歌与君俱。",
        "dynasty": "宋",
        "collection_info": null
    },
    {
        "title": "题化城寺新公清风亭用李白元韵",
        "author": "郭祥正",
        "content": "唐时升老亭，剪棘今重开。\n南瞻峨嵋阙，北峙凌敲台。\n新公将家子，为僧亦多才。\n譬彼独鹤唳，安用羣鸡猜。\n或弹玉轸琴，倾耳濯纤埃。\n清风不知处，冷冽时时来。\n吹云云窈窕，吹月月徘徊。\n幽人许共赏，渴心咀珍梅。\n了然得真味，尘魔屡崩摧。\n令妷人豪杰，书名骇奔雷。\n禅谈屡终夕，茗酌无余杯。\n还歌太白篇，事往良可哀。\n古今傥同辙，浩气不寒灰。",
        "dynasty": "宋",
        "collection_info": null
    },
    {
        "title": "太守陈侯见要登黄山送马东玉遂用李白登黄山送族弟济赴华阴韵呈陈侯并送东玉",
        "author": "郭祥正",
        "content": "颍川贤大夫，虚怀藴虹霓。\n虽分铜虎符，合在帝苑栖。\n邀我登黄山，攀云绝长梯。\n霜林正摇落，寒鸟鸣惨悽。\n金牛饮空渚，天镜开峨嵋。\n尘埋宋武妓，藓剥开元碑。\n谪仙送客处，魂断白日低。\n松梢想独鹤，轩昂避羣鸡。\n还思北溟钓，赤脚蹋鲲鲵。\n时穷壮士耻，思远骚人悲。\n且举一杯酒，肯分云与泥。\n坐有北归客，张帆震雷鼙。\n往献白玉璞，不怜红粉啼。\n荐章已交达，高名动朝闺。\n君相必见收，烟霄速横飞。\n杯停可以起，看君开羽仪。",
        "dynasty": "宋",
        "collection_info": null
    },
    {
        "title": "盛仲举秀才归自九华极谈胜赏亟取李白九华联句原韵作二首志之  其一",
        "author": "郭祥正",
        "content": "客从青阳归，为我谈九华。\n雪潭昨夜宿，衣上有残霞。\n鸣溜隔深木，白鷴栖翠崖。\n南游岂是远，乘兴必携家。",
        "dynasty": "宋",
        "collection_info": null
    },
    {
        "title": "盛仲举秀才归自九华极谈胜赏亟取李白九华联句原韵作二首志之  其二",
        "author": "郭祥正",
        "content": "昔号九仙子，今名九莲华。\n差差浮碧海，叶叶散晴霞。\n积霭迷金寺，飞流溅雪崖。\n开帘陪岸帻，须觅夏侯家。",
        "dynasty": "宋",
        "collection_info": null
    },
    {
        "title": "望九华山寄夏公酉",
        "author": "郭祥正",
        "content": "扁舟泝南江，羣山渐秀发。\n遥瞻九华峰，点点出天末。\n迤逦见雄奇，平地犀尖拔。\n夕阳凝紫烟，仙簪聚鸦髪。\n又疑碧莲花，倒插黄金阙。\n想像终未工，灵襟谩超越。\n矧彼山中人，了与尘事绝。\n采秀既忘年，道授飞仙说。\n世间名任高，物外缘皆灭。\n百忧眷薄禄，我辈志已屑。\n趋荣羞捷途，就卑老刚节。\n雅知名山乐，勇往胡未决。\n此兴待君论，青衫可偕裂。",
        "dynasty": "宋",
        "collection_info": null
    },
    {
        "title": "感怀赠鄂守李公择",
        "author": "郭祥正",
        "content": "君颜削寒冰，君心抱坚玉。\n自甘正谏黜，不受公议辱。\n请言会面初，遭艰守穷屋。\n屋临修水阳，蓬门入深竹。\n伯季止三人，羣书聚头读。\n野夫学孟郊，苦吟中夜哭。\n公达学伊尹，经济饱胸腹。\n君乃学扬雄，草玄明倚伏。\n遂兼孔氏易，极变悟神速。\n亭亭出林材，濯春千丈绿。\n我愿从之游，旦暮同饮餗。\n忠规日有益，文彩观郁郁。\n不肖俄遭谗，逃形入空谷。\n诸君释服起，为贫苟微禄。\n君来宣城幕，众谓得杜牧。\n我适游昭亭，林中骑白鹿。\n时趋资深堂，遇君亦休沐。\n饮酣河汉低，谈高鬼神肃。\n出处二三年，于焉失羁束。\n一别几何时，离羣念幽独。\n野夫今郎官，佐郡驰朱毂。\n公达遽不幸，高名收鬼录。\n君昔居谏省，上方容启沃。\n忽分江夏符，善教苏弊俗。\n众饥发仓赈，卖丁与金赎。\n载歌奇章公，间运始来復。\n顾我最飘零，尘网自投足。\n遐趋僻小郡，势若羝羊触。\n道出贤侯藩，菁莪闻乐育。\n况当黄鹤楼，晴江春扑扑。\n美人卷红绡，笛奏梅花曲。\n龙行水底吟，云在山头宿。\n酩酊安敢辞，念此龄运促。\n君名方显显，我困已碌碌。\n一为涸辙鱼，一作秋空鹄。\n愁来如江河，篑障不可筑。\n聊书感怀篇，泪下遂盈掬。",
        "dynasty": "宋",
        "collection_info": null
    },
    {
        "title": "采石峨嵋亭登览赠翰林张唐公",
        "author": "郭祥正",
        "content": "巨舟发长溪，箫鼓奏云汉。\n史君领宾从，险绝穷壮观。\n逶迤转沧洲，稍泊大江岸。\n前登千丈峰，万里瞰瀰漫。\n峨嵋耸双碧，斩斩天堑断。\n谁驱六龙辔，事逐孤烟散。\n如闻限南北，谬彼曹公嘆。\n宁知真人兴，遐徼服辉焕。\n僭王苟余息，窘束若鼠窜。\n虹蜺渡戈甲，雷雨洗屯难。\n石根有遗迹，俯首想神算。\n承平逾百年，鍼砭决痈𤴯。\n幸兹国老贤，州事无留断。\n披榛构危亭，突兀出天半。\n乐成须吾曹，啸咏争璀璨。\n天空纤霭没，川动日华乱。\n羣鸥或飞舞，缟练遗片段。\n归艎鲸鬣摆，渔火星点灿。\n灵犀安用毁，神理幽可赞。\n翻思袁谢辈，道贵一以贯。\n遇古名空传，逢今岁非晏。\n我公神采莹，皎皎白玉瓘。\n言词珠内掷，肝肾锦绣烂。\n平生存至诚，许与比象彖。\n况当仙府间，长谣愈华奂。\n原原无根涯，天马脱羁绊。\n顾予亦何人，勇和不知偄。\n譬彼禽之雏，敛翼自投弹。\n饮阑记名姓，会稽妙挥翰。\n滑磨青瑶碑，八法素常按。\n点画犹生成，霜池聚鸿雁。\n千载期弗讹，鉴赏永传玩。\n盛事难再并，月上归兴逭。",
        "dynasty": "宋",
        "collection_info": null
    },
    {
        "title": "赠泗守宋子坚",
        "author": "郭祥正",
        "content": "忆昔始相遇，谏院吴侯家。\n君颜清且少，皓雪敷琼花。\n把酒听高谈，正气横镆铘。\n倏别二十载，各在天一涯。\n君去登朝闺，我方浮海槎。\n进退自殊辙，音尘空雁驾。\n朅来淮上守，政声被幽遐。\n填德在风俗，余春散禾麻。\n斤斤梁栋材，葱苍蛰龙蛇。\n匠石未迴首，电雹无倾斜。\n而我造宾榻，逢鬓吹尘沙。\n欢言问往事，念此岁月赊。\n开馆使休息，投文误矜夸。\n伯乐虽一顾，惭非真渥漥。\n功名业已晚，世路今仍差。\n独既醒不容，混迹良可嗟。\n清江秀山水，白酒浮月华。\n深犁熟粳稻，浅钓多鱼虾。\n长为避俗翁，不落猛虎牙。\n愿言虽未谐，行矣君及瓜。",
        "dynasty": "宋",
        "collection_info": null
    },
    {
        "title": "赠元龙图子发",
        "author": "郭祥正",
        "content": "明公有盛名，十年怀慕向。\n昨闻守桂林，清风扫蛮瘴。\n否来偶迁谪，暂泊宛溪上。\n斯事公议存，君命讵惆怅。\n坐扃顾申卯，自忘曾帅将。\n徯余领儿孙，时时入重嶂。\n遇胜寄幽怀，览古兴绝唱。\n况逢谪御史，文章号宗匠。\n赓酬戛金玉，侧耳听响亮。\n神交付逍遥，外物随得丧。\n汉庭忧乏才，贾谊岂终放。\n未即登金鉴，行须復牙帐。\n矧公饱经术，义足明霸王。\n推忠结圣主，大业继贤相。\n霈成三日霖，一慰天下望。\n微生实幸会，漫刺诣高闶。\n尘埃蒙弊裘，何以异罔象。\n屏诎诚所宜，奖与若为当。\n逢知信有时，报德亦非妄。\n且陪昭亭游，昭亭春盎盎。",
        "dynasty": "宋",
        "collection_info": null
    },
    {
        "title": "赠夏公酉寺丞",
        "author": "郭祥正",
        "content": "秋浦明似镜，九华碧参天。\n秀色动南斗，乃生名世贤。\n卓越夏夫子，其才文武全。\n一览无復遗，万卷能口传。\n奏书黄金阙，坐可安二边。\n功名初自许，世路多迴邅。\n亭亭出林干，暴为狂风缠。\n乘槎往沧海，怒涛观大川。\n还闻上南岳，阔步从飞仙。\n解衣祝融峰，濯足天池渊。\n下视白日没，九州渺苍烟。\n倾罍弔屈贾，汝道吾未然。\n胡为夺浩气，惨淡趋重泉。\n冥心想太古，妙理追淳源。\n白云起归兴，却泛千丈船。\n少泊姑溪头，春林听杜鹃。\n谢李迹已往，高风在遗编。\n浮魂试一招，相望谁后先。\n伊余亦何人，谬拍洪崖肩。\n放身逍遥乡，致主知何缘。\n斯时方泰熙，熏风播朱弦。\n奇才森大庭，拔茅茹相连。\n岂闻卞氏璧，指以微瑕捐。\n愿取魋仓徒，投北首可悬。\n嘆息比不足，浩歌成此篇。",
        "dynasty": "宋",
        "collection_info": null
    },
    {
        "title": "赠二李居士",
        "author": "郭祥正",
        "content": "二子跨黄犊，寻春造龙眠。\n身披五云装，翠发散垂肩。\n羣儿漫相逐，不识南昌仙。\n我往一长揖，问我聊停鞭。\n深林藉草坐，对酌临潺湲。\n琅琅听险语，了了出爱缠。\n月殿折芳桂，高名金榜悬。\n掉头不回顾，息迹棦淳源。\n穷幽采紫芝，长啸呼青猿。\n使我慕高节，神魄方森然。\n言归恨不早，白雪羞盈颠。\n于时业无补，碌碌随冗员。\n交趾近反逆，蚁聚浮战船。\n邕廉皆失守，圣主忧南边。\n上将命逵卨，睿算天所传。\n虎罴十万众，干戈与云连。\n倾海洗枭巢，拓境除狼烟。\n怅怀炎瘴地，何日闻凯旋。\n北虏恃骄黠，分疆亦逾年。\n庙谟非不深，遣使皆俊贤。\n此事竟未果，艰虞甚防川。\n安得傅介子，万里威名宣。\n不然随隐沦，渔钓求深渊。\n出处两龉龃，悲歌写哀弦。\n二子顾我笑，汝心殊未坚。\n浩气本完洁，胡为自镵镌。\n请驾逍遥车，共游方广田。\n饥餐种成玉，渴饮华池泉。\n我命永不灭，是身犹蜕蝉。\n世纷速辞谢，来续清凈缘。",
        "dynasty": "宋",
        "collection_info": null
    },
    {
        "title": "赠乐岳山人",
        "author": "郭祥正",
        "content": "乐老出三峡，骑驴访名山。\n一见五老峰，笑傲遂忘还。\n萧萧太古松，徙倚青崖间。\n泉石託生计，云霞会追攀。\n我宁求世人，世人非我闲。\n炼气得真惠，神针起疵癏。\n何时驾皓鹤，定应出尘寰。\n王母如问仆，为谢今钝顽。",
        "dynasty": "宋",
        "collection_info": null
    },
    {
        "title": "赠辨才宗衍大师",
        "author": "郭祥正",
        "content": "开帆出长淮，泊舟近禅剎。\n仰瞻窣云塔，俯压神物穴。\n衍语如悬河，事从古先说。\n欣闻佛力圣，降魔未尝杀。\n尔来居几年，戒履皎霜雪。\n领徒三百人，昼饭天厨说。\n重重殿阁阴，清爽无六月。\n固知出世缘，了与俗士别。\n此生犹孤蓬，惊风畏飘瞥。\n长林宿鸟尽，而我归路绝。\n出处既不同，凈社无由结。\n三嘆復何言，疏钟云外灭。",
        "dynasty": "宋",
        "collection_info": null
    },
    {
        "title": "赠圆通讷禅师",
        "author": "郭祥正",
        "content": "禅师古豪英，识之恨已晚。\n浩气虽自充，灵标固天产。\n琼枝玉府秀，春波镜湖满。\n妙趣玄中玄，高谈简復简。\n痊予万古病，金刀刮昏眼。\n朗如秋月明，不害浮云生。\n始知金仙教，六幽同一情。\n一情亦何有，纷纷逐妍丑。\n遂令世上人，浮沉嗟白首。\n我愿卿相知，荐师为国师。\n一言了万化，尧舜诚无为。\n逢时扬至道，旷劫开羣迷。\n儒佛实皆圣，胡为相是非。\n本亡末愈弱，行僞言空持。\n呜呼可奈何，师也予同归。",
        "dynasty": "宋",
        "collection_info": null
    },
    {
        "title": "赠端禅师",
        "author": "郭祥正",
        "content": "十年不变旧，交深情愈淡。\n世乐贻真羞，去若出穽陷。\n故林泉石新，悠然在虚鑑。\n寂寂夜香沉，无心答钟梵。",
        "dynasty": "宋",
        "collection_info": null
    },
    {
        "title": "赠隐静禅师",
        "author": "郭祥正",
        "content": "平生厌羁束，乐为名山游。\n五峰数千仞，拔地凌斗牛。\n山光落涧影，倒挂天河流。\n灵草雾露香，老木阴翳稠。\n鸟鸣春盎盎，虎啸风飗飗。\n耳目两以醒，虚襟清气浮。\n况有希世交，居焉治林丘。\n玄谈倾醍醐，荡涤方寸愁。\n出没死生际，日用诚吾由。\n应嗟世俗士，俯首窥王侯。\n百年聊汩汩，外物终何求。\n我将脱冠带，筑室东岩陬。\n长年丐香饭，师也能容不。",
        "dynasty": "宋",
        "collection_info": null
    },
    {
        "title": "赠利安禅伯",
        "author": "郭祥正",
        "content": "名山多隐者，五峰遇僧安。\n屹然高世姿，眉目冰雪寒。\n极谈了无迹，卷舌回惊湍。\n令我愧道心，龌龊滞小官。\n不能与斯人，物外振羽翰。\n惜为山下别，落月在林端。",
        "dynasty": "宋",
        "collection_info": null
    },
    {
        "title": "赠陈医",
        "author": "郭祥正",
        "content": "吾尝奇华佗，肠胃真割剖。\n神膏既傅之，顷刻活残朽。\n昔闻今则信，绝技世尝有。\n堂堂颍川客，察脉极渊薮。\n挛足四五年，下针使之走。\n珍丸起病瘠，虫鲙随泄呕。\n一言傥不合，万金莫可诱。\n又復能赋诗，往往吐琼玖。\n卷纸夸速成，语怪若神授。\n名声动京洛，混迹逐良莠。\n相逢但长啸，遇饮辄掩口。\n独醒竟何如，无乃寡俗偶。\n顾非避世翁，疑是壁中叟。\n安得斯人术，付之经国手。",
        "dynasty": "宋",
        "collection_info": null
    },
    {
        "title": "寄常执中长官弃官归霅上",
        "author": "郭祥正",
        "content": "高飞不上云，不如栖白苹。\n屈身五斗粟，何似种松筠。\n闻君将挂冠，筑室苕溪滨。\n况有朱少翁，达论可相亲。\n欹枕待落月，寻花送余春。\n市喧不入耳，休羡桃源人。\n我亦促归计，行当趋后尘。",
        "dynasty": "宋",
        "collection_info": null
    },
    {
        "title": "寄清流许令",
        "author": "郭祥正",
        "content": "霅溪皎寒玉，霅山卧苍龙。\n我方穷眺览，忽与旌阳逢。\n教告非俗语，泠泠启昏蒙。\n我旧骑蹇驴，君去跨冥鸿。\n一别十五载，旷怀渴清风。\n今闻佩县印，高凤潜衰蓬。\n谁信五彩烂，卑栖能自容。\n终当振羽翮，万里沧溟东。",
        "dynasty": "宋",
        "collection_info": null
    },
    {
        "title": "寄虔州慈云惠禅师",
        "author": "郭祥正",
        "content": "惟昔庐山旧，舜师称老禅。\n惠也乃上足，解空无比肩。\n我尝叩其说，活活如涌泉。\n况復能吟哦，俯视唐皎然。\n一别二十载，相望修途邅。\n音信谁谓隔，月华长自圆。\n嗟予困俗累，久负香火缘。\n适为幕府客，远泛潇湘船。\n还过庐山下，庐山安足怜。\n既无故人语，顽碧徒参天。\n多谢子规鸟，数声空谷传。\n准拟趁汝飞，飞落赣水边。",
        "dynasty": "宋",
        "collection_info": null
    },
    {
        "title": "蒋颖叔要予同赋平云阁",
        "author": "郭祥正",
        "content": "宣城多名山，诗人旧经历。\n独无平云篇，煞怯作者敌。\n不然灵祇护，晦此神女色。\n留与无心人，开轩初占得。\n羣奔万马放，片堕孤鹰击。\n缕缕蚕茧抽，枞枞羽林直。\n怳随片月散，又逐岚光滴。\n缟带裁未成，蛟绡莹无隔。\n苍龙奋修鳞，皓鹤舒春翼。\n天墀耸羣玉，胡阵望鸣镝。\n尤怜欲雪时，铁甲万里黑。\n变化固无穷，想象岂尽识。\n贤哉谪御史，注目倚寒壁。\n吟非宋玉赋，心在汉皇席。\n愁来把樽酒，薄咏继朝夕。\n迷魂招屈贾，大句压甫白。\n初屯念经纶，作解须霹雳。\n终朝去为霖，未信长抱石。\n卷舒能及时，慰此长太息。\n诗言我枯疏，返类羣儿剧。\n君探骊颔珠，不惮海神惜。\n更当俟来唱，研尽廷珪墨。",
        "dynasty": "宋",
        "collection_info": null
    },
    {
        "title": "寄题陈生九华阁",
        "author": "郭祥正",
        "content": "颍川有佳士，放怀慕清闲。\n或游公侯门，得诗乃言还。\n潇洒青松姿，俗驾何由攀。\n买田数百亩，家住濡须湾。\n匣有雷张琴，旋拨春醅绿。\n客来留一醉，听我弹数曲。\n收身趣已远，爱山心未足。\n千金建危阁，遥望九华峰。\n紫光射晚日，点点金芙蓉。\n南风吹秀色，半落樽罍中。\n酒味愈冷冽，琴声又玲珑。\n飘然紫霄想，何日跨冥鸿。",
        "dynasty": "宋",
        "collection_info": null
    },
    {
        "title": "寄题东城耿天骘归洁堂",
        "author": "郭祥正",
        "content": "东城耿天骘，读书五千卷。\n有义或未通，至忘寝与膳。\n潜心唯丘轲，弟子并时彦。\n晚从进士起，青衫落铨选。\n捕贼偶诖误，差池困州县。\n宁知贾马才，不上明光殿。\n功名既无成，禄廪岂足恋。\n归来洁其身，旧学进吾善。\n构堂剪深竹，江山使对面。\n秀色览天镜，毛髪莹可见。\n闲情寄浮云，零落两三片。\n颓然堕支体，隐几自峨弁。\n有时明月来，朋簪合清醼。\n狂为梁甫吟，璀错珠玉串。\n夫人无妬忌，羣妾美目眴。\n大儿富文学，又随太守荐。\n百口不忧贫，九品不为贱。\n内足外亦足，此乐信无倦。\n轩冕达士寄，形色圣人践。\n他时采高名，犹冠儒林传。",
        "dynasty": "宋",
        "collection_info": null
    },
    {
        "title": "寄题吴子山孤云亭",
        "author": "郭祥正",
        "content": "重华不可见，曾参久为尘。\n孝道遂零落，为子吟孤云。\n孤云泊南山，山下藏二亲。\n孤云自朝夕，坟草几冬春。\n悠悠我之思，孤云浩无垠。\n注视讵能揽，倾耳那得闻。\n音容劳梦想，涕泪濡衣巾。\n作亭坟之隅，奚止簠簋陈。\n扬名与行道，勉勉期终身。\n采彼孤云篇，为子书诸绅。",
        "dynasty": "宋",
        "collection_info": null
    },
    {
        "title": "题冶父山实际禅院",
        "author": "郭祥正",
        "content": "虎兮弗食子，谁谓虎性恶。\n一见慈孝人，帖身不敢缚。\n旧庐当绝巓，今寺据幽壑。\n人虎皆已非，断碑苍藓剥。",
        "dynasty": "宋",
        "collection_info": null
    },
    {
        "title": "题宣州天庆观秋水阁",
        "author": "郭祥正",
        "content": "偶登秋水阁，静吟秋水篇。\n初不辨牛马，河泊方欣然。\n及见北海若，始惊大小悬。\n大小不相借，致令夔爱蚿。\n学者傥悟此，心忘真乃全。\n白云散林表，苍山落檐前。\n中有醉道士，兀兀知何年。\n寒风洒面醒，暖日曝背眠。\n弹琴不终曲，抚掌望青天。\n谁来达渠意，勿作虚名传。",
        "dynasty": "宋",
        "collection_info": null
    },
    {
        "title": "题旌德虞令观妙庵",
        "author": "郭祥正",
        "content": "深溪彻寒鑑，苍山开翠屏。\n结庵当此间，观妙题其扃。\n借问观何妙，伊人养性灵。\n岂为娱耳目，是将达神明。\n滞有乃为病，趋无亦何营。\n外感适变化，中虚藏窅冥。\n夜深片月散，林鸟三四声。\n寥寥太古风，吹我襟尝惺。\n逍遥形骸外，浩荡天地情。\n未能同子乐，聊用歌强名。",
        "dynasty": "宋",
        "collection_info": null
    },
    {
        "title": "题泗州龟山寺",
        "author": "郭祥正",
        "content": "苍山如巨龟，长淮就吞吐。\n石林含霜明，爻卦俨可数。\n相传有神物，在昔遭圣禹。\n絷铁送潭中，作镇亘万古。\n干坤未云息，魑魅那得侮。\n至今崖下潭，不敢设网罟。\n迩来建佛庙，金碧烂庭户。\n长廊肖深洞，夜香鬰浓雾。\n一读碑上文，飒尔精神聚。\n悯旱截臂翁，开山即初祖。\n借僧百万人，下坛三尺雨。\n至尊亲赐诗，高名动寰宇。\n楼阁疑化成，何年运斤斧。\n洄流涨平沙，舟楫永无阻。\n尤怜瞻仰地，曾是欹倾所。\n王者唯好仁，佛力岂无补。\n我来解征鞍，赫日正卓午。\n凉风如冰霜，洒我襟上土。\n仰惭云衲禅，未尝倦行旅。\n还思治水功，冥寞今何许。",
        "dynasty": "宋",
        "collection_info": null
    },
    {
        "title": "题抱黄洞景德观",
        "author": "郭祥正",
        "content": "晋道昔纷乱，志士多学仙。\n乃愿脱尘网，毕身飞绛烟。\n卓彼抱黄子，遗迹兹山巓。\n地灵无恶木，杉松碧参天。\n四时不变春，修修女萝鲜。\n下有白鹿卧，上有青猿悬。\n微风五音奏，不假朱丝弦。\n来者迭宏构，深门秘真筵。\n余芳考金刻，眇末期羌肩。\n回念时运泰，岩谷无逃贤。\n寓游足以乐，携壶谩思玄。\n黄冠四五辈，达者余所怜。\n未尝诣州府，白髪犹侵颠。\n而况尘中人，欲以永岁年。\n聊书一日事，继之逍遥篇。",
        "dynasty": "宋",
        "collection_info": null
    },
    {
        "title": "题雨华台",
        "author": "郭祥正",
        "content": "云公说法时，诸天雨名花。\n此事古老传，岂为虚语夸。\n至今数亩地，长松肖龙蛇。\n下不生蔓草，上不存栖鸦。\n夜或散瑞光，烂若赤城霞。\n沿崖仅可到，狭径宁容车。\n严严渤海公，好古心无涯。\n携筇徐步至，极眺频吁嗟。\n不唯古佛迹，绝景来幽遐。\n城郭如钩环，井庐杂禾麻。\n青山断绿野，白水连平沙。\n翔帆出天镜，迭鼓传掺挝。\n又復听归橹，大泽鸣雁驾。\n云烟失浦溆，霜雪摧蒹葭。\n顾瞻指掌间，千里无毫差。\n中天二龙飞，此邦恃犬牙。\n纳士业已缓，何殊井中蛙。\n神兵半夜集，城裂如剖瓜。\n唯仁乃无敌，四海同一家。\n我公乘闲来，式宴宾亦嘉。\n作亭当旧址，海月浮窗纱。\n举杯莫辞酒，越女弹琵琶。\n为我谢云公，亦有三春葩。\n真法忌拣择，岂校静与哗。\n酩酊上马归，鬓髪从纱纱。",
        "dynasty": "宋",
        "collection_info": null
    },
    {
        "title": "太平观",
        "author": "郭祥正",
        "content": "下马携瘦筇，凌晨极幽赏。\n腾身孤峰半，纵目浮云上。\n严严洞天路，霭霭灵气王。\n古木藏春容，飞流落天幌。\n断崖倾鬰萝，深宫秘真像。\n坛心綵虹贯，幡脚仙飇扬。\n老鹤时一鸣，众鸟不敢傍。\n人寰杳何处，仕路险已忘。\n高歌乐逍遥，抚掌遗得丧。\n长生岂无术，静理聊自放。\n独醒世不容，苟合情辄枉。\n咄嗟胡乎，兹焉卜长往。",
        "dynasty": "宋",
        "collection_info": null
    },
    {
        "title": "寻真观",
        "author": "郭祥正",
        "content": "苍崖犹积雪，冻林春未归。\n石径稍可通，决决泉声迟。\n薄游欲何适，携筇负阳晖。\n览胜辄长啸，世事吾何羁。\n忽到仙人家，楼殿势欲飞。\n皓鹤向人舞，青猿攀树啼。\n屏风迭苍玉，深潭莹瑠璃。\n谁云蛰龙卧，朗咏前人诗。\n飕飗太古风，会生松桂枝。\n回首归兴遥，日暮青云低。",
        "dynasty": "宋",
        "collection_info": null
    },
    {
        "title": "水磨",
        "author": "郭祥正",
        "content": "盘石琢深齿，贯轮激清陂。\n运动无昼夜，柄任谁与持。\n霹雳驾飞雪，盛夏移冬威。\n功成给众食，势转随圆机。\n翻思兵家言，千仞俯可窥。\n又想对明月，大壑投珠玑。\n睥睨巧匠手，不使差毫釐。\n牛驴免穿领，僮仆逃胼胝。\n利用固已博，沉吟岂虚辞。\n愿将水磨篇，荐之调鼎司。",
        "dynasty": "宋",
        "collection_info": null
    },
    {
        "title": "同蔡持正长官观齐景蒨虞部家藏远祖成公监修国史诰",
        "author": "郭祥正",
        "content": "禀禀齐成业，得之权公碑。\n逢时初多难，退密安庭闱。\n深怀经纶策，起佐虎罴师。\n省郎拜侍御，出赈关中饥。\n俄登谏诤列，忤旨领一麾。\n徐迁河南府，法令严张施。\n宿奸即诛殄，和气回霜威。\n德宗治勤劳，器公达精微。\n付之元化柄，庶绩几纯熙。\n兼职在国史，直笔信不疑。\n皇皇君臣际，忠孝世所推。\n宜其源流长，千载尚弗遗。\n于今见远孙，大雅敦形仪。\n银章佩县印，白玉涵山辉。\n丈人与先翁，登科实同时。\n相逢进余烈，语讫及祖基。\n家传唐相诰，绨袭常亲携。\n焚香俾一读，令我增嘆嘻。\n玺文俨如新，是亦权公词。\n顾郑崔许辈，其名各亲题。\n邈然想高风，拂拂云雾披。\n芬芳一何远，阴德未少隳。\n几经兵火余，定有神物持。\n不落他人家，后嗣贤可知。\n请令妙绝手，模将刻瑶琪。\n传之固无穷，永作来孙规。",
        "dynasty": "宋",
        "collection_info": null
    },
    {
        "title": "观柳殿丞家藏竹柏图",
        "author": "郭祥正",
        "content": "君实名卿孙，妙画箧所聚。\n壁间四幅画，收尽苍洲趣。\n瘦柏盘大石，雪霜迥不惧。\n举斧挥栋材，未辨在缣素。\n离披老竹梢，直裂见枯处。\n凤凰欲来巢，俯视犹屡顾。\n壮观殊未已，白日去还暮。\n愁怀起窗壁，注目乱烟雾。\n烦君灯烛张，免我颜色沮。\n乃知顷刻意，直有千载寓。",
        "dynasty": "宋",
        "collection_info": null
    },
    {
        "title": "李公择学士出示胡九龄归牧图",
        "author": "郭祥正",
        "content": "横披五尺素，中有万迭山。\n山卜千丈溪，怳疑泻潺潺。\n西风偃古木，惨淡秋色顽。\n蓼红菱荇碧，缺岸如破环。\n小舟半阁沙，茅屋深无关。\n三牛行嚙草，一犊随母还。\n牧儿掣牛鼻，望家喜生颜。\n欲知田家乐，此趣何由攀。\n而况画手妙，意思能余闲。\n远出物象外，不在粉墨间。\n临之发孤兴，飘忽辞尘寰。",
        "dynasty": "宋",
        "collection_info": null
    },
    {
        "title": "谢许栖默道士手写黄庭经见寄",
        "author": "郭祥正",
        "content": "与君有前期，共为名山乐。\n十宿太上家，百骸失尘缚。\n夜半瞻星辰，离离半空阁。\n香氲结盖网，华灯焕朱琧。\n金钟击清霜，远响答玄壑。\n太霞无别境，洞章自酬酢。\n君虽潜贱贫，志意在寥廓。\n暂为处羣鸡，曾是横空鹤。\n一别几何时，又见圆蟾落。\n长鬚俄及门，金石重然诺。\n手写黄庭经，寄我辟邪恶。\n我方闭空屋，隐几效南郭。\n为君兴一读，玉液泻河洛。\n何当结长游，相伴趋恬寞。",
        "dynasty": "宋",
        "collection_info": null
    },
    {
        "title": "蒋颖叔招游琅琊以马病不赴",
        "author": "郭祥正",
        "content": "一别隔千里，梦寐期追寻。\n闻君宿琅琊，浩气酬云林。\n雪霁望明月，山光如缕金。\n天高归鸟尽，海冻诸峰沉。\n骑鲸人已去，玉溜扬清音。\n君当继绝唱，老凤霜梧吟。\n释彼猿鹤怨，解此尘坌襟。\n驽马鞭不行，空负希骥心。",
        "dynasty": "宋",
        "collection_info": null
    },
    {
        "title": "与柳丞夜话庐山",
        "author": "郭祥正",
        "content": "君家庐山下，我昔庐山游。\n芜阴偶会合，共忆林泉幽。\n山脚仙佛居，宝阁连琼楼。\n客子多所至，未足勤吾求。\n最爱山北冈，鸟道通岩陬。\n其初惠远辈，遗芳至今留。\n嵬峨定心石，欲脱如簪抽。\n下视千仞溪，半空五云浮。\n石门扼危磴，天瀑垂还收。\n微风仙籁奏，灵草香气柔。\n龙吟万壑响，桂子落三秋。\n安栖虽未能，历览稍已周。\n一别几三年，万事何悠悠。\n日月随转目，霜雪易满头。\n饥将无稻粮，寒亦乏衣裘。\n虽非圣贤耻，自起妻儿羞。\n慨欲携锄犁，为君耕旧丘。\n经年饱蔬粟，吾道从休休。",
        "dynasty": "宋",
        "collection_info": null
    },
    {
        "title": "蒋颖叔席上",
        "author": "郭祥正",
        "content": "春风归未归，白日一何速。\n偶陪御史骢，逶迤傍林麓。\n名花结深洞，繁枝缀寒玉。\n疏青爱老柏，壮节咏孤竹。\n诸君皆俊贤，笑傲失羁束。\n何生家最穷，昨日旋籴粟。\n尚能邀我饮，盘馔逮张烛。\n今夕宁须辞，酩酊固所欲。\n醉则骑马归，官长定不辱。\n酒行姑徐之，聊用讲心曲。",
        "dynasty": "宋",
        "collection_info": null
    },
    {
        "title": "自适",
        "author": "郭祥正",
        "content": "积忧避纷谤，杜门甘贱贫。\n破屋败风雨，荒蹊绝车轮。\n幸无尘坌集，静与鳬雁邻。\n吾年半已过，空花眷余春。\n往来犹康庄，安用烦距欣。\n念此良自适，浩歌洗忧屯。",
        "dynasty": "宋",
        "collection_info": null
    },
    {
        "title": "溪上闲居  其一",
        "author": "郭祥正",
        "content": "溪头守穷屋，白昼常静卧。\n唯闻鸟雀喧，岂有车马过。\n苔沿土阶绿，风尖纸窗破。\n遗编对古人，千载默相和。",
        "dynasty": "宋",
        "collection_info": null
    },
    {
        "title": "溪上闲居  其二",
        "author": "郭祥正",
        "content": "爱此城南静，穷年守茅舍。\n无能聊自安，有智必趋诈。\n红蕖笑池面，白鹭时时下。\n呼儿补疏篱，选吉得天赦。",
        "dynasty": "宋",
        "collection_info": null
    },
    {
        "title": "溪上闲居  其三",
        "author": "郭祥正",
        "content": "衡茅颇幽独，物景资所好。\n修篁清风来，远渚晓烟冒。\n才短难趋时，囊空不忧盗。\n静几无纤尘，焚香读真诰。",
        "dynasty": "宋",
        "collection_info": null
    },
    {
        "title": "倚楼",
        "author": "郭祥正",
        "content": "官闲何所之，倚楼纵远目。\n田畴耒耜出，高下春雨足。\n人家有生意，慰我苦幽独。\n忆昨水沴余，海气荡坤轴。\n蛟龙坼川原，舟楫造溪谷。\n禾麻安更论，未能保骨肉。\n有子杀为食，何以厚风俗。\n上赖天子圣，诏书勤抚育。\n虽使发仓廪，饱岁实无畜。\n郡县徒仓黄，论丁具糟粥。\n所救无几何，往往委沟渎。\n今兹气候正，逋民稍来復。\n楚风重祠庙，纔归竞巫祝。\n此物岂有灵，焉能助丰熟。\n渺思济时策，慎择良宰牧。\n金缯斥诛求，教化行比屋。\n祖宗德泽深，万岁长沐浴。\n题诗起高兴，飘然跨鸿鹄。",
        "dynasty": "宋",
        "collection_info": null
    },
    {
        "title": "与内饮有赠",
        "author": "郭祥正",
        "content": "瓮中有浊酒，畦中多美蔬。\n呼童取大网，更向溪中渔。\n鱍鱍得鲜鳞，斫脍选肥鲈。\n君生不能织，我生不能锄。\n儿孙无白丁，生理已有余。\n陶然共一醉，隙间驰白驹。\n倏忽各已死，体化委虫蛆。",
        "dynasty": "宋",
        "collection_info": null
    },
    {
        "title": "送湖南运判蔡如晦赴阙",
        "author": "郭祥正",
        "content": "鹗飞不在泥，决有青云趣。\n凤凰不妄出，恐为时所误。\n桓桓南都贤，幸遭明主顾。\n垂绅正手板，磊落奏治具。\n源流出无穷，胸胆豁以露。\n帝曰卿良哉，予僚汝之父。\n果见麒麟儿，腾骧蹈前步。\n擢为东宫允，往漕八州赋。\n予将观汝能，慎勿惮细故。\n朅来重湖南，君恩密宣布。\n拔才惟俊明，逐吏皆狡蠹。\n朝廷方更化，免役出金助。\n深沉详施为，委曲善告谕。\n有司绝诛求，比屋乐农务。\n贫富一以均，歌颂喧道路。\n七月新书成，入奏驰骏驭。\n君来万家春，君去秋色暮。\n清湘似君心，偏使丑影惧。\n何时到金阙，显用期必遇。\n成法无瑕玼，后效有程度。\n皇皇太上圣，赫赫师尹辅。\n大业日愈新，虚怀未尝饫。\n谏垣将峻陟，使节岂还付。\n却忆仁祖朝，天下復庠序。\n南都最为盛，万里英材聚。\n严严高平公，明堂真栋柱。\n尚书继踵来，两献仲舒疏。\n君家有大阮，敛缩未腾翥。\n名声晚乃达，霖雨今仍霪。\n信哉颜渊氏，必用孔子铸。\n邦家不乏才，社稷永盘固。\n伊予亦何人，不异罝中兔。\n时命适大谬，与物竟多迕。\n卑栖邵陵幕，窃禄饱婴孺。\n不才甘委置，朽木费吹嘘。\n一朝逢知己，拔茅冀连茹。\n翻思刷羽翰，翩翩厕鸳鹭。\n不然弃已归，筑室幽闲处。\n吐纳元和津，万事不挂虑。\n韩子亦尝云，岂肯居沮洳。",
        "dynasty": "宋",
        "collection_info": null
    },
    {
        "title": "湘西四绝堂再送蔡如晦  其一",
        "author": "郭祥正",
        "content": "长城截湘江，盘盘据天险。\n承平逾百年，民富德泽渐。\n层居出云汉，门户当翠琰。\n尤爱湘西山，佛寺金碧俨。\n引泉甃深池，因崖起危广。\n长松争嵯峨，众木就退敛。\n远思秦汉间，疑此藏玉检。\n盘石可径卧，苔髪滑胜簟。\n方塘纔俯窥，引手取莲芡。\n四绝校重轻，欧沈信已忝。\n卓然韩杜诗，光焰不可掩。\n大羹味全醇，美玉灭瑕点。\n悄若蓬莱峰，夜浪岂忧飐。\n又如上帝箓，默诵破羣魇。\n惟惊落俗口，一读一遭贬。\n知音希世逢，谁谓此言谄。\n穷奇须竟欢，忧来热吾脸。\n不得陪俊游，自知冗官玷。\n论情既霄壤，咫尺隔秦陕。\n不为谢安侈，应慕杨绾俭。\n赓酬继前唱，岩壁俟镌剡。\n去为经世霖，慰此楚封歉。\n离杯空酣酣，离恨犹冉冉。\n雁鸣洞庭阔，霜雪鬓毛染。\n行矣无淹留，路转双旌睒。",
        "dynasty": "宋",
        "collection_info": null
    },
    {
        "title": "湘西四绝堂再送蔡如晦  其二",
        "author": "郭祥正",
        "content": "尝读大易辞，可止戒遇险。\n麓山俯城郭，盘盘进以渐。\n重岗如连环，斗起若圭琰。\n佛宫敞金碧，儒舍陋茅广。\n修篁万兵肃，老柏壮士俨。\n独鹤时一鸣，众鸟归翼敛。\n兰风新麝裂，芰雨真珠飐。\n虚堂羣动寂，冠缨堕枕簟。\n颓然委支体，清梦竟无魇。\n引阬酌醇醑，激齿碎圆芡。\n载歌少陵篇，一重復一掩。\n桃源归路隔，回首惊俗检。\n不唯纵逍遥，且喜远邪谄。\n清湘稚子浴，其乐吾与点。\n况闻长老言，了悟生理忝。\n心如碧莲花，忍使红尘梁。\n又爱御史碑，白玉不可玷。\n能忘迁谪忧，直笔正褒贬。\n清旷终何为，名迹漫镌剡。\n吾君方更化，凡百务节俭。\n楚封劳贤侯，重地比二陕。\n施为若霖雨，一饱苍生歉。\n新法持以归，恋山休荏苒。\n想当奏御时，和气动舜脸。\n拜恩明光殿，日射腰金睒。",
        "dynasty": "宋",
        "collection_info": null
    },
    {
        "title": "高鸿送唐彦范司勋移苏守",
        "author": "郭祥正",
        "content": "高鸿方冥飞，万里不回首。\n况当移杪时，霜露湿星斗。\n鼓翼无何乡，永避网罗咎。\n君子重出处，此义安可负。\n嶷嶷潭府公，清誉比琼玖。\n节制临八州，时命非不偶。\n胡为请分务，念念在林薮。\n切尝听公言，三朝禄食久。\n四十有五年，数为漕与守。\n慎事无纤瑕，收身养吾寿。\n儿孙皆赏延，君恩诚已厚。\n朝廷新法度，利害喧众口。\n纷驰使者车，必行无可否。\n嗟予力已疲，何以为父母。\n不待老有请，连章至八九。\n君相惜其才，符竹今仍剖。\n苏台古名邦，震泽当运气牖。\n拜恩臣岂邀，客贺但挥手。\n便道将径归，辞疾上印绶。\n家园瞰西湖，云月是邻友。\n翛然一榻外，长物復何有。\n隐几悟僧禅，颓形若陵阜。\n不学陶朱公，反为利端诱。\n不学陶渊明，区区爱琴酒。\n文王如搜贤，肯弃渭川叟。\n行己无固必，资深逢左右。\n重来作霖雨，一洗苍生垢。\n信哉孟轲氏，和任着伊柳。\n独善名易灭，兼济垂不朽。\n噫嘻高鸿篇，在理或可取。",
        "dynasty": "宋",
        "collection_info": null
    },
    {
        "title": "送宋景瞻秘校赴选",
        "author": "郭祥正",
        "content": "我欲渡湖湘，君乃赴京阙。\n官期安可常，念此千里别。\n人生几何时，倏忽变华髪。\n难成唯功名，易往嗟日月。\n在贵勿外矜，抱穷岂中热。\n顾彼四老人，未尝事干谒。\n一朝扶太子，千载名不灭。\n安之命与时，为君颇详说。\n西风吹月华，冷静若冰雪。\n何处望乡关，乡关此时节。",
        "dynasty": "宋",
        "collection_info": null
    },
    {
        "title": "送郑说道太博监内法酒库",
        "author": "郭祥正",
        "content": "故人京洛来，共话十年别。\n朱颜虽未雕，颇有鬓间雪。\n夫君起文学，今乃官曲糵。\n虽云屈雄才，犹喜待金阙。\n朝政今更新，百执勇施设。\n愿言慎所职，法酿务精洁。\n上方祭祀余，一饮兹以悦。\n云霄即横飞，勉勉着勋烈。\n行将鸳鹭羣，何暇笑跛鼈。\n跛鼈亦自知，中心冷如铁。",
        "dynasty": "宋",
        "collection_info": null
    },
    {
        "title": "寄别朱復之郎中",
        "author": "郭祥正",
        "content": "我昔发溪口，君来具华筵。\n烛光射酒色，四座凝春烟。\n饮阑赠嘉唱，响韵胜弹弦。\n闻君今解印，念我簿书挛。\n不及姑溪流，会随千丈船。\n君才世无双，君名天下传。\n五十试一州，治术如颍川。\n上方争政务，下诏稽汉宣。\n谁能荐此人，惟贤乃知贤。\n聃聃范文正，道德诸公先。\n辟君登幕府，师友金石坚。\n大匠忽云逝，美璞畴敢镌。\n古来出林秀，多为风雨缠。\n明主往自结，献书玉墀前。\n功名期待达，况当未衰年。",
        "dynasty": "宋",
        "collection_info": null
    },
    {
        "title": "留别受禅师",
        "author": "郭祥正",
        "content": "长沙多禅翁，受也予所慕。\n清犹玉潭冰，不着纤垢污。\n坚如岁寒柏，不入蝼蚁蠹。\n一听玄谈玄，银潢自天注。\n源流何其长，涌绝曹溪路。\n请陈会面初，赤白照窻户。\n短鞭驱瘦马，一蹶復一步。\n北趋林下门，解榻欣我遇。\n圆瓜剖青瑶，激齿寒浆聚。\n搘筇拈古语，法乐过韶濩。\n廓然外生死，头角白牛露。\n师云三百年，儒者莫尔悟。\n自兹往游数，道合忘细故。\n倏忽捧边徼，狡穴首招谕。\n微功有司奏，一命金阙赴。\n扁舟泊沙尾，行色业已具。\n惆怅难再留，何以慰心素。\n日月若驰駃，报体孰坚固。\n愿期圆照中，生生迭相度。\n回首欲无言，月上潇湘渡。",
        "dynasty": "宋",
        "collection_info": null
    },
    {
        "title": "送宝觉大师怀义还湖南",
        "author": "郭祥正",
        "content": "云收岳麓静，月渡湘水明。\n独鹤唳空谷，哀笳奏重城。\n巾屦尘坌远，怀抱冰霜清。\n云何别彼土，忽作中州行。\n中州七八载，浪得丹青名。\n归心故岁发，白鬓新年生。\n客帆欣所託，何时经洞庭。\n逸笔写秋色，烟岚吹素屏。\n殷勤远相寄，万里鸿冥冥。",
        "dynasty": "宋",
        "collection_info": null
    },
    {
        "title": "送僧白",
        "author": "郭祥正",
        "content": "我有高世想，喜逢高世人。\n谈诗何所极，元化浩无垠。\n物象不得晦，丹青亦通神。\n逃名出京洛，寓迹遗埃尘。\n锡飞天柱月，杯泛洞庭春。\n问我别来久，请吟佳句新。\n便欲结幽社，静栖还本真。\n陶潜须一醉，宁起远公嗔。",
        "dynasty": "宋",
        "collection_info": null
    },
    {
        "title": "送僧琏",
        "author": "郭祥正",
        "content": "释从白云来，衣上白云湿。\n借问来何勤，道师碑未立。\n文言予岂能，孝节尔谁及。\n却返旧山中，猿啼暮风急。",
        "dynasty": "宋",
        "collection_info": null
    },
    {
        "title": "送吴景山宫教供职",
        "author": "郭祥正",
        "content": "先生辞太学，得邑治阳羡。\n仁义稍施设，浇浮遂丕变。\n讼庭寂无事，案几闲笔砚。\n青山落樽酒，白鸟聚畦甸。\n长桥跨空碧，溪光拖晴练。\n追随斩蛟处，想象昔人见。\n高吟壮魂魄，老句掣惊电。\n休焉聊自放，性理还吾善。\n忽闻新天子，下诏罗俊彦。\n教由宗族先，六经咨讲辨。\n先生应诏起，肝胆露万卷。\n制度惟日新，渐磨岂闻倦。\n长苗忌速揠，良金务多炼。\n杳杳青云衢，阔步从兹践。\n朝登诸王府，暮侍金銮殿。\n勿兴山水思，固有夔卨愿。\n寄声阳羡人，棠阴有余恋。",
        "dynasty": "宋",
        "collection_info": null
    },
    {
        "title": "送周泳主簿",
        "author": "郭祥正",
        "content": "东风不肯住，发尽梅花白。\n又着柳梢黄，摇摇向行客。\n客行无时休，何以销客忧。\n今古一樽酒，酩酊江上楼。\n黄鹄飞青云，误随秋雁羣。\n网罗千万里，泾渭欲谁分。\n诗思阳春发，平湖望明月。\n若遇北归人，芳音无我绝。",
        "dynasty": "宋",
        "collection_info": null
    },
    {
        "title": "送钱公瑾长官",
        "author": "郭祥正",
        "content": "羣山凌皓雪，修途无点尘。\n寒梅数枝发，持送北归人。\n人归向瑶阙，头角屈以伸。\n十年困尘滓，一旦乘风云。\n大用多晚年，请看钓渭滨。\n又如四公子，长揖取名勋。\n其余琐细辈，为君何足陈。\n我忝交君印，俯颜愧斯民。\n疲驽追逸骥，浇漓杂醲醇。\n物理有屯泰，贤愚固难伦。\n感君重然诺，西郊待归轮。\n非君肯卑屈，谁復许相亲。",
        "dynasty": "宋",
        "collection_info": null
    },
    {
        "title": "送陶秀才二首  其一",
        "author": "郭祥正",
        "content": "我爱陶渊明，隐不羣异学。\n今朝识其孙，璨璨真玉璞。\n森然家风在，辩说倾电雹。\n江头偶逢我，笑我何龊龊。\n恨不从君去，高飞同饮啄。\n顾此翅翎短，岂能超五岳。\n我止愁復愁，君行乐其乐。",
        "dynasty": "宋",
        "collection_info": null
    },
    {
        "title": "送陶秀才二首  其二",
        "author": "郭祥正",
        "content": "江天九旬雨，江路三尺泥。\n扶家遂远适，羸马正难骑。\n传舍野烟中，子规连夜啼。\n乡园归得到，应已血沾衣。",
        "dynasty": "宋",
        "collection_info": null
    },
    {
        "title": "送朱伯原秘校",
        "author": "郭祥正",
        "content": "泠泠皖溪水，悠悠天柱云。\n云行水光动，水洗云影分。\n幽人坐卧吟，孤绝迥出羣。\n资彼云水秀，释此尘垢纷。\n胡为倏言别，扁舟连夜发。\n往登姑苏台，而望太湖月。\n却寻史迁迹，但见苍烟灭。\n览古竟论今，治具校工拙。\n有才不得施，着书贻后世。\n何必腰黄金，自享千载贵。\n鲈鱼秋正熟，云泉味尤美。\n若逢吴市门，更访长生理。",
        "dynasty": "宋",
        "collection_info": null
    },
    {
        "title": "同蒋颖叔游丁山彰教寺",
        "author": "郭祥正",
        "content": "北风方苦寒，冰霜昼未消。\n偶倾御史盖，同上丁山椒。\n空崖白云宿，拱木猕猴跳。\n碑皴龟腹裂，泉活龙尾摇。\n枯松起幽籁，中天奏云韶。\n苔深鸦髪翠，石立壮土翘。\n荒坟瘗参军，沉魄谁与招。\n却读乐安词，惨淡窥泬寥。\n矧復见犹子，危言动清朝。\n甘心脱豸冠，窜迹投冗寮。\n公议在后世，美才无吝骄。\n六经收满腹，辨析皆有条。\n登山听君语，淙淙碎琼瑶。\n但惊白日落，归驭不可邀。\n明发余亦往，安得同渔樵。",
        "dynasty": "宋",
        "collection_info": null
    },
    {
        "title": "招蒋颖叔游丁山彰教寺",
        "author": "郭祥正",
        "content": "閒心乐名山，景象恣吟剽。\n昭亭西南隅，乱峰最青峭。\n盘盘得修径，豁豁渐明眺。\n一读道旁碑，古兴恣雅要。\n知有金仙家，即往不俟召。\n平田转回塘，飞瓦接危峤。\n东边卧石虎，徐王旧坟兆。\n但惊深藓晦，不见金碧耀。\n图形半残缺，冷榻孤灯照。\n深篁归鸟没，空岩雪风叫。\n勅书刊翠琰，灵迹获猎烧。\n寒潭多蛰鳞，佛子忌渔钓。\n动活各遂性，蕃衍理可校。\n余晖初月散，幽籁发玄窍。\n中有无心人，禅禅自相绍。\n问年踰耳顺，肤色尚如少。\n翻令念达人，鸿蒙首频掉。\n时平冠佩繁，往往属不肖。\n岂如弃以归，林泉自投跳。\n卓彼蒋夫子，诗辞极精妙。\n能来同我游，险绝共长啸。\n终当为君诵，古律变新调。\n更评江南事，僣迹又足悼。\n不能降真人，卒用焚祖庙。\n训狐啼老木，愁烟起荒藋。\n復有贰卿碑，曾为叅军弔。\n勇为手势吟，一助玉瓶釂。",
        "dynasty": "宋",
        "collection_info": null
    },
    {
        "title": "同蒋颖叔殿院游昭亭山广教寺",
        "author": "郭祥正",
        "content": "晴光散余翳，佳辰值清和。\n联车不辞远，共登昭亭阿。\n步夷惬苍石，缘险扪修萝。\n迥出白云上，俯瞰飞鸟过。\n凌霄插危观，裂地注明河。\n微风解兰芷，广陂浴鳬鹅。\n潭潭紫华君，左右森矛戈。\n雷电在呼吸，玉帛荐牲牺。\n庙食溢千载，佑民理无讹。\n崔碑梦恊吉，谢守诗载歌。\n却憩林下寺，裴颜迹尤多。\n丹青业已晦，长髯但皤皤。\n笔画肖家法，燕尾无偏颇。\n览古发遐想，缘情还独哦。\n逢时不荣达，憔悴同苫蓑。\n嗒焉姑自丧，安之如命何。\n彼美蒋御史，道术追雄轲。\n眄予委泥涸，有意倾余波。\n荐士古来重，披剑今则那。\n书为昭亭篇，昭亭崕可磨。",
        "dynasty": "宋",
        "collection_info": null
    },
    {
        "title": "同许栖默游华阳洞",
        "author": "郭祥正",
        "content": "春归白昼永，庭虚民事退。\n寻幽何所之，佳宾幸同载。\n出门十余里，仙者余迹在。\n非实固难评，洞壑茅可爱。\n绿萝垂长帘，秘景得藏晦。\n造深揭苇火，陟险汗渐背。\n中寛稍可休，仰视覆圆盖。\n石乳忘岁年，物象千万态。\n龙泓绀澄碧，溢溜渐飞洒。\n阴森毛骨寒，志往力殊怠。\n磨崕记名姓，斯游定难再。\n人生足离合，世役异屯泰。\n清风起林杪，萧瑟动天籁。\n归欤亦何求，盈筐采兰艾。",
        "dynasty": "宋",
        "collection_info": null
    },
    {
        "title": "同刘继邺秀才游岳麓登法华台呈如水长老",
        "author": "郭祥正",
        "content": "南出长沙城，西渡潇湘水。\n谁铺碧鲛绡，迥透黄金底。\n中分橘直洲，隐若鳌背起。\n府邑古称雄，地势信少比。\n苟非仁义图，畴将甲兵洗。\n晚色烟雾开，人家明镜裏。\n斯须舍舟楫，纵步踏兰芷。\n遥遥望松门，物象愈奇伟。\n枝叶既不繁，霜雪讵能毁。\n传云陶将军，屯营手植此。\n至今凌云气，犹如大君子。\n纔过清风峡，路转不容跬。\n尘寰自此隔，佛界朗瞻跂。\n层梯上重门，绘塑光炜炜。\n皓鹤去无踪，寒泉但清泚。\n遂登法华台，平目瞰千里。\n返惊人世卑，堑壁徒为耳。\n连甍十万户，罗列在案几。\n想当韩杜时，荆棘晦遗址。\n不见湘西篇，惟夸道林美。\n幸同刘子来，纵视眼不眯。\n作诗君勿谦，前辈尚可拟。\n挥笔方争豪，求心翻自鄙。\n请看梁上题，半是泉中鬼。\n白髪纒利名，何由外生死。\n道师深悟禅，软语听亹亹。\n明驱三乘车，济我岸超彼。\n台名将谓何，此喻有深理。\n香色存天然，了不染泥滓。\n救物运真悲，得法终日喜。",
        "dynasty": "宋",
        "collection_info": null
    },
    {
        "title": "游云盖寺",
        "author": "郭祥正",
        "content": "名山寺多占，此寺山尤名。\n妙云镇弥覆，层层结缦缨。\n日光昼微开，灿射黄金城。\n木老枝叶简，水长音韵清。\n五峰如绀莲，中有楼殿横。\n是必龙华宫，禅禅悟无生。\n一灯破羣暗，众灯迭相明。\n纷空素葩坠，悲晚孤猿惊。\n予方困邅途，寓宿骨已轻。\n愿言永栖此，读尽宝藏经。\n顾盼适所适，了绝物外营。\n马秣仆亦饭，奈何催北征。",
        "dynasty": "宋",
        "collection_info": null
    },
    {
        "title": "游鹿苑寺",
        "author": "郭祥正",
        "content": "游遍湘西山，晚至鹿苑寺。\n平冈列城郭，长松肖兵衞。\n入门尤清凉，读碑辨往事。\n乃知阿育王，曾此藏舍利。\n浮屠当殿阴，令人竦瞻视。\n宝网敷金云，倏忽变苍翠。\n僧云秋杪时，月静甘露坠。\n大觉去无踪，山祗自灵异。\n白鹿不我逢，残花在岩际。\n居者多寿老，安禅信无累。\n笻衲为生涯，心不坠情僞。\n源源听法语，陶陶袭和气。\n簪绅胡为乎，顶踵缚忧愧。\n愿从彼上人，预闻第一义。\n烦心沃醍醐，顿悟超十地。\n聊为鹿苑吟，清梦不成寐。",
        "dynasty": "宋",
        "collection_info": null
    },
    {
        "title": "游华阳洞阻雨",
        "author": "郭祥正",
        "content": "此洞昔无闻，人迹固稀到。\n一昨紫微游，刻石记所好。\n遂令天下知，游者争欲造。\n我方佩县印，事閒慕高蹈。\n联镳二三子，并坚松柏操。\n樽罍薄携持，丁壮却前导。\n行行逼崕巅，紫翠射襟帽。\n方疑攀鬰萝，又若堆海潦。\n石门未及窥，忽值山雨暴。\n风云暗衢路，雷电拆岩峤。\n苍黄仆夫语，踊跃猿猱叫。\n黄泥濡衣裳，安得白日照。\n初游成欢愉，中险触愤懊。\n佛舍距几何，望望目睛眊。\n击镫促疲马，十步九欹倒。\n登堂亟就榻，释子数相劳。\n寻幽尚龃龉，处世信难料。\n暂眠稍苏息，起坐復悲啸。\n宁非山鬼护，不使俗客眺。\n桓桓翠琰文，愈读愈精妙。\n名由今日新，迹入万古耀。\n骐骥步莫追，驽骀志弥劭。\n犹期六月来，散髪避炎燎。\n一雨路阻绝，何以为壮少。\n归欤歌芜词，聊为起同调。",
        "dynasty": "宋",
        "collection_info": null
    },
    {
        "title": "夏日游环碧亭",
        "author": "郭祥正",
        "content": "登山得斯亭，佳宾幸过从。\n取笋苍玉林，置酒黄金钟。\n愿言寿而康，泰运宁易逢。\n孔孟陟三事，尧舜乘六龙。\n民财皆辨析，田壤仍登丰。\n关关禽声和，剪剪木影浓。\n濯足就绿水，披衣揽清风。\n微吟百忧散，达道千古同。\n诸君况才豪，如罴復如熊。\n莫辞烂醉归，皓月还生东。",
        "dynasty": "宋",
        "collection_info": null
    },
    {
        "title": "和颖叔丁山黯字",
        "author": "郭祥正",
        "content": "寒日少晶光，山色亦惨惨。\n瀑泉冻不飞，啼鸟声顿减。\n传呼绣衣来，僧鼓击坎坎。\n石坐无毡裀，团团织蒲菼。\n比为泉石游，固已慕清淡。\n爱君神采莹，皎若白玉鑑。\n一登林际亭，毫髪无遗瞰。\n勇起发孤唱，四坐噤莫阚。\n君辞如太羮，我语效盐咸。\n卷旗促降敌，贤将释不斩。\n虽生已包羞，铅刀竟谁錾。\n却读道旁碑，往事增新感。\n功名能几何，回首岁时暂。\n胡为夺浩气，百忧煎一胆。\n趋时既迍邅，独往固勇敢。\n白云无人争，皓月从我揽。\n开樽直一醉，莫惊别袖掺。\n明发何所思，龙断坐汲黯。",
        "dynasty": "宋",
        "collection_info": null
    },
    {
        "title": "和梅谦叔丁山吃字",
        "author": "郭祥正",
        "content": "腊月衣未绵，两股冻成疾。\n谁復为我扶，平步时时蹶。\n文章那更论，精魄恐坠失。\n缘何御史君，相招傍寒日。\n迤逦造林泉，尘坌为披拂。\n霓幡云外垂，石虎草间出。\n深门窥泬漻，拱木递萧瑟。\n丹青与老碑，遗事知彷佛。\n僣迹已榛芜，新游论胶漆。\n主人才何如，骥足千里逸。\n梅君南昌后，襟韵犹凄溧。\n刘子亦可奇，彖象久精诘。\n顾予最空疏，百辨今已吃。\n谤言来戈矛，自量几不密。\n终甘首阳饿，岂效操瓢乞。",
        "dynasty": "宋",
        "collection_info": null
    },
    {
        "title": "酬颖叔见寄",
        "author": "郭祥正",
        "content": "铿铿南华经，语意妙復妙。\n高能出苍旻，卑不厌藜藋。\n阴静偶暂处，影迹两莫弔。\n息踵真人徒，息喉愚者绍。\n方同造物言，万变领枢要。\n既能无怛化，勿凿混沌窍。\n百家拾其余，所得及遗溺。\n至音听以气，世或昧此调。\n不见杏坛讲，犹为渔父诮。\n君看泰山顶，半夜日先照。\n惟逢蒋颖叔，沉默造玄窔。\n落笔逾万言，严密若诰诏。\n嗟予久聋瘖，此道雅未剽。\n一昨闻君谈，神悟百骸疗。\n人忘道术游，鱼忘江海跳。\n昭亭果见期，为子发长啸。",
        "dynasty": "宋",
        "collection_info": null
    },
    {
        "title": "秋水阁席上呈颖叔原道",
        "author": "郭祥正",
        "content": "吾爱秋水阁，水影照采椽。\n莹碧不知极，定与银汉连。\n荷花十丈开，白藕想如船。\n双鹤时一鸣，寒霄下迴旋。\n况復对羽客，岂异蓬莱仙。\n便当沽玉液，猛饮明月前。\n人生不嗜此，何物能逃年。\n请君倾醉耳，松风奏熏弦。\n身世能两忘，安用养浩然。\n梦觉事已殊，此道谁能全。\n驰驱冠剑徒，百岁犹倒悬。\n深深下于地，冥冥高出天。\n君语达已达，君歌玄復玄。\n大笑问刘子，细穷秋水源。\n秋水源可到，更寄琳琅篇。",
        "dynasty": "宋",
        "collection_info": null
    },
    {
        "title": "酬耿天隲见寄",
        "author": "郭祥正",
        "content": "追维平昔游，十几丧六七。\n与君虽尚在，踸踔各衰疾。\n功名无几何，岁月忽已失。\n伻来辱新诗，欲和久阁笔。\n文章老愈精，光彩烂星日。\n市门果神仙，参军真俊逸。\n又如闚沙漠，铁骑万余匹。\n一战孰与当，百胜得深术。\n有过惧不闻，愚恶志所嫉。\n言归洁其身，天命能自诘。\n知音我愈寡，深谷讵敢出。\n相望止一江，高议容接膝。\n请观商山皓，宁终守蓬荜。\n众人拉其华，君子俟其实。\n定当卜邻去，携手藏于密。",
        "dynasty": "宋",
        "collection_info": null
    },
    {
        "title": "酬李公择谢予赠范李猿獐",
        "author": "郭祥正",
        "content": "黄獐雄领雌，青猿母抱子。\n一落罝网中，城市就生死。\n不如图画上，山深石泉美。\n永无罝网忧，精神自全耳。\n爱之写横轴，容易披案几。\n动静适自感，物我忘表裏。\n犹疑跳踯去，毫端讵能止。\n易生名独擅，斯人嗟往矣。\n后来称李范，赠君君勿鄙。\n纵令笔未妙，犹胜负涂豕。",
        "dynasty": "宋",
        "collection_info": null
    },
    {
        "title": "同陈公彦推官登峨嵋亭",
        "author": "郭祥正",
        "content": "新亭彼谁构，名因翰林揭。\n惟南极空旷，朗咏佳兴发。\n倾盖忘形骸，辄莫叹华髪。\n归帆天外低，渡鸟云端没。\n中原峥嵘际，天堑限楚越。\n宁知承平来，但见山花歇。\n君相方圣贤，胡为念京阙。\n但穷林泉乐，蹑屐上崷崪。\n酒量孰先降，樽罍未云竭。\n欲寻太白坟，草间迷断碣。\n神交无古今，清风来飘忽。\n征辔还催人，东峰挂寒月。",
        "dynasty": "宋",
        "collection_info": null
    },
    {
        "title": "颖叔见招赴何秀才家饮",
        "author": "郭祥正",
        "content": "鞭驴赴君招，十步九蹶促。\n相逢即忘劳，深围坐重褥。\n怳疑出尘寰，气象豁双目。\n名花散天香，仙露浥柔玉。\n寄乐方寸间，岂必待华屋。\n脱屣远市朝，散髪免羁束。\n更闻诵新作，字字芝兰馥。\n堆盘樱实红，满斝酦醅渌。\n幽欢未言归，酒令不须督。\n平时常卷舌，动静畏险俗。\n玄谈今尽倾，我难惬君欲。\n朝闻夕可死，悟矣无迟速。\n感君倾醍醐，洒我久饥腹。\n又如旱田禾，沛然甘雨沃。\n主人意殷懃，呼儿具灯烛。\n谁家有斯客，贳衣心亦足。\n明朝得长篇，调险不可续。",
        "dynasty": "宋",
        "collection_info": null
    },
    {
        "title": "和公择观李煜书法喜禅师碑",
        "author": "郭祥正",
        "content": "五代迭凋丧，江南最偷安。\n三世弄翰墨，煜札尤可观。\n禅林榜法喜，妙势如飞鸾。\n尘埃一藏晦，皴斮脱羽翰。\n适逢集仙守，好古将模刊。\n振襟自披拂，涂饰粉与丹。\n呼僧辨遗像，彷佛存纤纨。\n作书究本末，风雨生毫端。\n精神还故物，霹雳惊蛰蟠。\n幽光亦焕发，令我復长叹。\n念彼士君子，穷年抱饥寒。\n不及稽古踪，冺默知遇难。",
        "dynasty": "宋",
        "collection_info": null
    },
    {
        "title": "和樊希韩解元",
        "author": "郭祥正",
        "content": "君马一足病，琐琐阻行迈。\n况復梅雨天，坐卧不能快。\n空山无大脔，何以具君嘬。\n墻根采肥杞，湖漘买鲜鲙。\n开樽荐浊酒，高论幸忘惫。\n寸心拔茅塞，两耳抉双聩。\n文醇潜大和，诗险露幽怪。\n联吟极物象，君胜我屡败。\n东野久龙钟，多惭退之拜。\n奇才必自重，虽黜愈勿懈。\n卞璧未遇时，在璞岂能坏。\n鉴赏一日逢，青紫信如芥。\n君行且迟留，马病愿未差。\n贳衣亦何辞，庶用接嘉话。",
        "dynasty": "宋",
        "collection_info": null
    },
    {
        "title": "和公择游寿圣院啜茶题名",
        "author": "郭祥正",
        "content": "史君尚清净，携客无杯肴。\n茗酌诵佛经，尘缘顿沉抛。\n疏云堕檐际，微风泛林梢。\n吾心已皎皎，我学岂譊譊。\n濡毫题名姓，识此逍遥交。",
        "dynasty": "宋",
        "collection_info": null
    },
    {
        "title": "和法宗上人月下怀故人",
        "author": "郭祥正",
        "content": "山沉江海阔，月行天中央。\n游子宿何许，只应归梦长。\n浮云且莫生，星河助余光。\n徘徊问孤影，惆怅安可忘。",
        "dynasty": "宋",
        "collection_info": null
    },
    {
        "title": "酬耿天隲见寄",
        "author": "郭祥正",
        "content": "我思昔人言，处世犹大梦。\n尘编堆床头，抚事聊一诵。\n兴衰繫时运，贾谊尔何恸。\n又思东方朔，为鼠知不用。\n谁怜胯下儿，能领百万众。\n势去竞诋排，功成乃歌颂。\n人情岂相远，此理古今共。\n桓桓耿夫子，策射金榜中。\n老彼涧底松，未作明堂栋。\n暂来令句曲，寻仙造深洞。\n摩挲瑶琪花，借问谁所种。\n开落既忘年，一奏熏风弄。\n诗言此归隐，不恋五斗俸。\n何时定挂冠，我愿为仆从。",
        "dynasty": "宋",
        "collection_info": null
    },
    {
        "title": "和韩求仁推官",
        "author": "郭祥正",
        "content": "终日汩城市，閒心眷犁锄。\n故登原上亭，解此尘中裾。\n芬香采薇蕨，驯狎怜麋狙。\n却愿物理变，四角生我车。",
        "dynasty": "宋",
        "collection_info": null
    },
    {
        "title": "樊山",
        "author": "郭祥正",
        "content": "汉室火符熄，羣雄起纵横。\n两京荡为墟，万里无农耕。\n曹操劫神器，欲窃禅让名。\n吴蜀耻北面，鼎峙方战争。\n杀人如鲙鱼，天地厌血腥。\n至今武昌邑，尚传吴主城。\n长江吞八极，圆坛窥杳冥。\n想当禋郊时，志勇扫搀抢。\n燔柴封玉牒，冠弁罗公卿。\n登山锡宴喜，日光烂旗旌。\n宁知后嗣弱，壮业竟无成。\n空余旧基址，千载未欹倾。\n常时屡掩卷，每读涕泗盈。\n而况泊舟檝，披榛自径行。\n霸图何所见，芳草与云平。\n晚浪淙石脚，犹疑兵甲声。",
        "dynasty": "宋",
        "collection_info": null
    },
    {
        "title": "观怡亭序铭",
        "author": "郭祥正",
        "content": "有唐三百年，绝出阳冰篆。\n最怜怡亭序，笔画兼众善。\n磨崕深云间，人迹到应鲜。\n亦如大君子，隐晦久而显。\n裂素印麝煤，字字未讹舛。\n冰冻垂瓦石，犀尖利刀剸。\n连环不可解，虬尾勇自卷。\n谁云模以刻，曾是玉工碾。\n铭辞志尤宏，云翼待风展。\n琳琅谐八音，雅重参二典。\n英豪逢一时，江山供广宴。\n遗踪逐飞鸟，旧址没榛藓。\n良朋信稀遇，古兴浩难遣。\n吾宋垂百年，教化固非浅。\n人人擅文翰，比唐殊媚软。\n作诗聊自惊，中道尚可勉。",
        "dynasty": "宋",
        "collection_info": null
    },
    {
        "title": "殊亭",
        "author": "郭祥正",
        "content": "昔人才行殊，亭名至今在。\n何年復基构，势压鲸鳌背。\n中间鄙俗令，元碑遭睚眦。\n豺狼尔何营，龟螭手亲碎。\n甚哉憎疾心，曾不校异代。\n我将掇其余，补刻尚可再。\n仰瞻天宇寛，俯视江流大。\n危危一叶舟，故欲万里迈。\n差池想遗风，云山有殊态。",
        "dynasty": "宋",
        "collection_info": null
    },
    {
        "title": "怡亭",
        "author": "郭祥正",
        "content": "英才欣会遇，旷怀各无瑕。\n二李妙分篆，裴铭语尤嘉。\n盘盘虬奋鳞，灼灼月吐华。\n天影望不尽，雁行飞屡斜。\n晴云依晚岫，芳草接平沙。\n东溟与西塞，吾宁辨渚涯。",
        "dynasty": "宋",
        "collection_info": null
    },
    {
        "title": "石门",
        "author": "郭祥正",
        "content": "双崕屹然起，剔藓认题识。\n乃知贤令尹，曾同漫叟醉。\n落景正西尽，长川自东逝。\n唯此两石门，不开亦不闭。",
        "dynasty": "宋",
        "collection_info": null
    },
    {
        "title": "郎官湖",
        "author": "郭祥正",
        "content": "张公昔爱湖，湖名自公始。\n寥寥三百年，逢秋愈清泚。\n移船菱荇香，游鱼数頳尾。\n回望武昌郭，楼台碧天裏。\n石照泻灵光，湖波皓如洗。\n此景绝世无，爱之心不已。\n缅怀昔贤期，林表清风起。\n终当归结网，来此养衰鄙。",
        "dynasty": "宋",
        "collection_info": null
    },
    {
        "title": "峰顶",
        "author": "郭祥正",
        "content": "登山不辞险，探景须穷幽。\n行彻五千仞，回首视九州。\n人寰莽何处，大野苍烟浮。\n更酌天池泉，古意空悠悠。",
        "dynasty": "宋",
        "collection_info": null
    },
    {
        "title": "醉石",
        "author": "郭祥正",
        "content": "裂嶂飞寒涧，绝壁散明珠。\n盘石偃中坞，修林阴翳敷。\n世道纷莫救，逸人此提壶。\n一酌寄干坤，回首忘车书。\n山花谩相笑，山鸟徒相呼。\n更逢山月来，夜响真笙竽。\n粹灵淘耳目，幽独宁贤愚。\n留踪千载间，游子空踟蹰。\n清风起木末，余凉生坐隅。\n浩歌歌去来，逸韵凌遥虚。",
        "dynasty": "宋",
        "collection_info": null
    },
    {
        "title": "洞庭阻风",
        "author": "郭祥正",
        "content": "南风吹炎蒸，岁望固已休。\n怒涛掀洞庭，信宿留归舟。\n沙场万马放，大壑羣龙投。\n阴灵孰尔职，曾无与天谋。\n崩山作深潭，深潭变高丘。\n上天有号令，岂汝可自由。\n朝蝇徒咂咂，暮蚊况啾啾。\n归兴邈以阻，触绪增新愁。\n安得跨白鹿，山行肆悠悠。\n谁能守荒浦，泛险终何求。",
        "dynasty": "宋",
        "collection_info": null
    },
    {
        "title": "濡须山头亭子",
        "author": "郭祥正",
        "content": "孤亭压危峰，绝景入平眺。\n双崕控巢水，禹力万古耀。\n林倾干象闢，涛淙地轴掉。\n茅茨数椽屋，噫哉魏武庙。\n心殊岐山伯，迹异甘棠召。\n荒戍传遗灵，血食岂亡诮。\n吞吴势虽壮，晋起国旋剽。\n楼船战士去，沧浪尽鱼钓。\n平时欲何为，览古谩长啸。\n愁烟起孤壑，白鸟聚残照。\n谁令五月来，不见万山烧。\n又復想大雪，下上玉岩峤。\n重游莫能期，将归且停趬。\n诗辞捜亦苦，物状竟难肖。\n终篇写亭壁，翻惭画师妙。",
        "dynasty": "宋",
        "collection_info": null
    },
    {
        "title": "谒桐乡张府君庙",
        "author": "郭祥正",
        "content": "桐乡富山水，此地最深秀。\n诸峰合屏围，二冈屹龙斗。\n谷暖禽语滑，岸束溪声逗。\n老木如巨贤，森衞备前后。\n神功金刻存，庙古何年构。\n衣冠近唐人，名字嗟莫究。\n悯旱鞭怒蛟，深潭此身仆。\n明诚动苍天，雷雨洗白昼。\n至今福斯民，血食固宜厚。\n予生本屯贱，窃位忧致寇。\n约身既多缺，何以抚耆旧。\n况瞻贤达迹，彼美松柏茂。\n芳醪荐樽爵，馨蔬实笾豆。\n悠悠神之思，余光破昏愗。\n归欤歌芜辞，聊用答灵佑。",
        "dynasty": "宋",
        "collection_info": null
    },
    {
        "title": "大风",
        "author": "郭祥正",
        "content": "一鸟忽惊鸣，众鸟高下噪。\n飘风自南至，汹汹结阴瀑。\n须臾江涛翻，石裂巨木倒。\n禾麻安愗论，畦陇漭若扫。\n苍天本好仁，孰使风伯虣。\n有叟重咨嗟，吾年行已耄。\n此风未尝见，神理所诫告。\n我因谕彼侬，天地广覆焘。\n噫气亦偶然，何必泥应报。\n掉头不吾顾，植杖復悲悼。",
        "dynasty": "宋",
        "collection_info": null
    },
    {
        "title": "兰陵请雨",
        "author": "郭祥正",
        "content": "夜半何所适，请雨之名山。\n兰陵古仙府，妙迹殊可攀。\n秘文呼蛰龙，舒雁荐层坛。\n屏气注诚想，百灵启玄关。\n绿章封事奏，金阙承恩还。\n林风生泠泠，涧溜添潺潺。\n遥峰霭冥雾，倏歘迷区寰。\n殷雷无猛威，激雨增微澜。\n宁独濡枯焦，永愿清尘烦。",
        "dynasty": "宋",
        "collection_info": null
    },
    {
        "title": "观雨",
        "author": "郭祥正",
        "content": "不雨九十日，火气流郊郛。\n空山渴虎兕，涸泥困龙鱼。\n农事固骚屑，令人但长吁。\n渺思真宰意，反復竟何如。\n去岁百川溢，园田变江湖。\n南民遂乏食，十九弃路衢。\n那闻今秋旱，性命当无余。\n祀龙稽往法，撃鼓烦羣巫。\n殷殷百里雷，奋自东南隅。\n阴云随电合，密雨应时须。\n驰驱苍黄际，惨淡气色苏。\n登楼注远目，百忧聊涤除。\n银浪彻平地，玉绳迷太虚。\n日月洗尘坌，山川改焦枯。\n法宫朝大舜，冠佩皆鸿儒。\n况当礼乐新，百灵共持扶。\n和气自兹肇，风雨安敢逾。\n欲传千岁音，咏言愧蘼芜。",
        "dynasty": "宋",
        "collection_info": null
    },
    {
        "title": "春日怀桐乡旧游",
        "author": "郭祥正",
        "content": "二年桐乡邑，乘春览荣芳。\n日日遶花树，与客倾壶觞。\n况有青涧泉，潺潺穿北墻。\n容为方广池，白虹卧危梁。\n谁磨青铜镜，朗照红粉妆。\n唯恐浮云来，遮我逍遥场。\n舞娥回皓雪，笛叟鸣凤凰。\n醉则卧花下，所惜徂春阳。\n作诗数十篇，素壁挥琳琅。\n诏书徙幕府，笼鸟无高翔。\n却治历川狱，幽忧坐空堂。\n有女杀其母，逆气凌穹苍。\n郡县失实辞，吏侮争持赃。\n辟刑固无赦，何以来嘉祥。\n高垣密阍禁，但觉白日长。\n茫然思旧游，今成参与商。\n世网未能脱，乐事安可常。\n咄嗟勿重陈，昏昏灯烛光。",
        "dynasty": "宋",
        "collection_info": null
    },
    {
        "title": "东望",
        "author": "郭祥正",
        "content": "历阳望姑熟，抚掌衣带隔。\n却瞻天门山，落日一双碧。\n不如云中鸟，自在鼓两翼。\n冠裳漫羁绁，髪绿今已白。\n功名随浮烟，所得乃禄食。\n天兵下安南，獠穴须灭迹。\n腾山吼豺虎，跨海轰霹雳。\n杀气暗南溟，万古一洗涤。\n借令伏波在，缩手定叹息。\n男儿逢此时，弗往荷矛戟。\n胡为守文法，铢铢较朝夕。\n终当解官去，大舰挂长席。\n乘风捲云涛，载月奏玉笛。\n不作凌烟人，犹为钓鳌客。\n谁能对乡关，跬步归未得。",
        "dynasty": "宋",
        "collection_info": null
    },
    {
        "title": "把镜",
        "author": "郭祥正",
        "content": "念念递迁谢，新新来未停。\n把镜览素髪，不觉今年生。\n生世能几何，焰长烛愈短。\n劝吾杯中物，到手莫辞满。\n阳春纔烂漫，花片已飞舞。\n纷如晴后雪，半作燕巢土。\n尧舜竟何在，楚汉空战争。\n胜负一日事，寂寥千载名。\n隐几聊自悲，悲竟復长啸。\n真体元空无，谁与我同调。",
        "dynasty": "宋",
        "collection_info": null
    },
    {
        "title": "望白纻山",
        "author": "郭祥正",
        "content": "隔江望白纻，葱苍压牛渚。\n却忆跨黄犊，渡桥溪东去。\n悠悠登此山，直待圆蟾午。\n汗漫丹湖水，万顷浸天宇。\n北斗酌不干，光烱反吞吐。\n诸峰若案几，白云俯可取。\n览景壮我怀，长謡念前古。\n传闻桓将军，致酒领歌舞。\n雄风回秋霜，英声散鼍鼓。\n宁知千载后，荒榛老狐鼠。\n男儿及时乐，一饷亦足许。\n前年翰林公，绝顶构堂庑。\n我方客沅湘，盛事未能睹。\n及今佐肥幕，治狱历阳府。\n注目聊独吟，何时达庭户。",
        "dynasty": "宋",
        "collection_info": null
    },
    {
        "title": "合肥何公桧部使者杨公潜古命予赋之",
        "author": "郭祥正",
        "content": "合肥有老桧，得名自何公。\n何公何代人，名迹了莫穷。\n高枝偃羽盖，低枝卧苍龙。\n盘根彻厚地，疏影落寒空。\n荏苒九天碧，仍为烟雾蒙。\n相传魏武帝，解甲休铁骢。\n尝坐此桧下，吞吴未成功。\n至今晦暝夕，往往扬英风。\n我公心好古，清标耸千峰。\n鉴赏挥巨笔，丹青孰为工。\n璨璨发明玉，琤琤叩丝桐。\n谈笑走兵役，垣墻密泥封。\n拂拭枯折干，一助春风融。\n愿回拔山力，移植明光宫。",
        "dynasty": "宋",
        "collection_info": null
    },
    {
        "title": "怀平云阁兼简明惠大师仙公",
        "author": "郭祥正",
        "content": "跨空起高阁，北望敬亭山。\n白云无根蔕，舒卷随风还。\n或堕溪水上，却萦松石间。\n就之既明灭，了然不可攀。\n谢公赛雨诗，千秋泻潺潺。\n李白弄月处，寒光湛清湾。\n神交自冥合，彷佛眉睫间。\n使我恋此境，每来终日閒。\n如何一挥手，失势落尘寰。\n功业復未就，但惊鬚鬓斑。\n沧浪不可濯，执热长汗颜。\n缅怀大道师，焚香坐玄关。\n悲心度羣苦，振锡鸣金镮。\n行当禀慈诲，惠照开昏顽。",
        "dynasty": "宋",
        "collection_info": null
    },
    {
        "title": "和耿天隲见寄二首  其一",
        "author": "郭祥正",
        "content": "熠熠阳气动，春事不可御。\n君家富林园，宴豆乐宾主。\n况当解官归，精魄还六腑。\n或乘青板船，纵缆东溪浒。\n溪光如碧玉，皓月无人取。\n信哉浴乎沂，点也丘所与。\n又闻全于天，卓越庄周语。\n我方治幽狱，归期日日数。\n读君新诗章，对面若吴楚。",
        "dynasty": "宋",
        "collection_info": null
    },
    {
        "title": "和耿天隲见寄二首  其二",
        "author": "郭祥正",
        "content": "猛风卷长江，惊湍势莫御。\n虬龙元喷薄，阴怪岂无主。\n扁舟未能往，何以慰心腑。\n想君东城居，林花烂溪浒。\n浊醪初酦醅，豚鲚又新取。\n论诗予素降，泛爱君独与。\n一闻韶濩奏，卷舌欲无语。\n却瞻项籍祠，绘画安足数。\n怅然歌虞兮，炎汉已得楚。",
        "dynasty": "宋",
        "collection_info": null
    },
    {
        "title": "对酒爱月示客",
        "author": "郭祥正",
        "content": "谁云月无私，那知月有情。\n我住月亦住，君行月亦行。\n致此一壶酒，都忘千岁名。\n胸中各有月，莫遣暗云生。",
        "dynasty": "宋",
        "collection_info": null
    },
    {
        "title": "望牛渚有感三首  其一",
        "author": "郭祥正",
        "content": "身滞历阳浦，心倾牛渚云。\n圣人开六合，于此渡三军。\n霸气扫无迹，神功千载闻。\n明朝有归兴，石上洗尘纷。",
        "dynasty": "宋",
        "collection_info": null
    },
    {
        "title": "望牛渚有感三首  其二",
        "author": "郭祥正",
        "content": "遥怜牛渚矶，柳带拖春绿。\n归思无时阑，断弦声自续。\n更听渔父吟，悠扬写心曲。\n何日效斯人，烟波洗双足。",
        "dynasty": "宋",
        "collection_info": null
    },
    {
        "title": "望牛渚有感三首  其三",
        "author": "郭祥正",
        "content": "江迥偏留月，山空不住云。\n遥怜李太白，曾忆谢将军。\n帆影随潮上，樵声隔岸闻。\n柳花迷客眼，三月雪纷纷。",
        "dynasty": "宋",
        "collection_info": null
    },
    {
        "title": "毂毂",
        "author": "郭祥正",
        "content": "毂毂復毂毂，怪禽安用啼。\n杏花已烂漫，月色正相宜。\n提壶取新酒，酌我金屈巵。\n行恐风雨来，乱红辞旧枝。\n尚恨碧城鏁，阻邀白雪姬。\n耳边无清歌，素饮方自怡。\n尔何骋鸣声，弹射不肯飞。\n初亦厌尔聒，既久不復疑。\n但能怖愚俗，又足惊童儿。\n天翁造尔躯，无乃私自欺。\n爪吻异鵰鹗，安能司祸机。\n又不似羣乌，凶报吉亦随。\n白日窜深棘，夜鸣殊不栖。\n劝尔勿毂毂，凤凰倏来仪。",
        "dynasty": "宋",
        "collection_info": null
    },
    {
        "title": "登历阳城望凌歊台",
        "author": "郭祥正",
        "content": "平昔登凌歊，西望历阳岸。\n江空芦苇阔，日落烟雾散。\n倏然别乡国，三载客淮甸。\n赏心无復有，离渚但纷乱。\n迩来治冤狱，文字堆几案。\n置之步城堞，山川却对面。\n崔嵬浮图出，巨笔插天半。\n秀色凌丹青，长毫蘸河汉。\n翻思宋武帝，此地尝壮观。\n美人厌烦暑，挥衣待霜霰。\n流芳千岁间，陵谷未云变。\n碑阴杜牧题，缺玉稍可辨。\n归魂招不得，旧土常情恋。\n时作梁甫吟，清风忽吹断。",
        "dynasty": "宋",
        "collection_info": null
    },
    {
        "title": "怀当涂石城寺",
        "author": "郭祥正",
        "content": "城东二十里，寺有古石城。\n过尽绿桑野，还依流水行。\n水穷山亦合，老木一区平。\n藓留虎豹迹，岩多猿狖鸣。\n楼殿横涧阴，像塑铅黄剥。\n庭中有高花，碧叶抱丹渥。\n不知何岁年，舂容镇柔濯。\n山僧亦庞眉，发语颇真朴。\n却读罗泰碑，始知征战场。\n赤谷纳箭血，夜鬼嗥冷创。\n云雾第黯黪，英雄今则亡。\n谁建大法宇，救援弘津梁。\n每来即忘还，览古恣吟眺。\n沿崕采菖蒲，兴发辄长啸。\n偶随辟书起，末路遂难料。\n十年未能归，应为山僧诮。",
        "dynasty": "宋",
        "collection_info": null
    },
    {
        "title": "昨游寄徐子美学正",
        "author": "郭祥正",
        "content": "念昔未弱冠，与君昆弟游。\n各怀经纶业，壮气凌阳秋。\n知音得袁宰，鉴赏称琳璆。\n君家天地崩，泣血城南陬。\n释服就乡举，名姓必见收。\n数为礼部黜，考命宁怨尤。\n子山仅五十，感疾遽不瘳。\n子美如孤鸿，哀鸣大江头。\n其声最酸楚，闻者皆涕流。\n有才多困蒙，此理不可求。\n我初佐星子，老守如素仇。\n避之拂衣去，寓迹昭亭幽。\n篇章自此富，写咏穷欢忧。\n慈母待禄养，復尉湓浦州。\n随辟宰环峰，碌碌三载周。\n纔归遭酷罚，五体戕戈矛。\n旦夕期殒灭，余生安敢偷。\n粗能襄事毕，寒饿妻儿羞。\n復入湖外幕，万里浮扁舟。\n几葬江鱼腹，迍邅百端愁。\n到官未三月，开疆预参谋。\n招降五万户，给田使锄耰。\n论功辄第一，谤语达冕旒。\n得邑敢自诉，断木当沉沟。\n儿女相继死，泣多昏两眸。\n脱去殊未能，游鳞已吞鈎。\n春风吹痩颊，黄尘蒙弊裘。\n纔趋合肥府，又鞫历阳囚。\n荒庭忘岁月，忽见花枝柔。\n清明动乡思，一水嗟滞留。\n却忆藏云会，雕盘荐珍羞。\n高吟凌李杜，猛饮咍阮刘。\n野寺想如昨，游人今白头。\n倏忽三十年，老大功名休。\n日毂不暂止，吾生信如沤。\n有酒尚可醉，余事皆悠悠。",
        "dynasty": "宋",
        "collection_info": null
    },
    {
        "title": "送宋前之赴调",
        "author": "郭祥正",
        "content": "东冈送终毕，北堂待荣养。\n短棰跨羸驴，西风吹祖帐。\n玉盘堆鲙缕，金船倒新酿。\n劝君当勇去，回首勿悽怆。\n胸中五千卷，立事须少壮。\n扬名永不灭，孝节乃可尚。\n长安集纷华，出处慎所向。\n肯为声色惑，一婢百金偿。\n不知粉黛蠧，血气迷凋丧。\n胡为发斯言，期予以相将。",
        "dynasty": "宋",
        "collection_info": null
    },
    {
        "title": "浪士歌",
        "author": "郭祥正",
        "content": "江上浪如屋，海中浪如山。\n浪士乘浪舟，兀兀在浪间。\n浪头几时息，士心殊自閒。\n死生生死尔，浪歌聊破颜。",
        "dynasty": "宋",
        "collection_info": null
    },
    {
        "title": "戴氏鹿峰亭二首呈同游  其一",
        "author": "郭祥正",
        "content": "开亭面鹿峰，白鹿每经过。\n忽衔落花去，还来卧青莎。\n仙者不可见，孤峰但嵯峨。\n疏篁映秀木，好鸟鸣相和。\n飞泉洒天窗，六月凉气多。\n宾朋四五辈，饮酒朱颜酡。\n璆琳粲明质，芝术芬长哦。\n皆为廊庙器，偶会林泉阿。\n磻溪与桐庐，回旋竟如何。\n却笑晋右军，弄笔怜白鹅。",
        "dynasty": "宋",
        "collection_info": null
    },
    {
        "title": "戴氏鹿峰亭二首呈同游  其二",
        "author": "郭祥正",
        "content": "未能骑黄鹤，高飞出尘寰。\n且来跨白鹿，隐见苍崕间。\n谁为鹿峰亭，名闻戴氏园。\n仙者去已远，捲帘对青山。\n秀木染深坞，鸣泉挂危栏。\n春风吹绿鬓，皓月頽朱颜。\n宾朋合簪履，昆季芬芝兰。\n黄鹤安足骑，白鹿不须跨。\n但愿有浊酒，长啸此峰下。\n醉醒醒復醉，黄金任高价。",
        "dynasty": "宋",
        "collection_info": null
    },
    {
        "title": "陈安止迁居三首  其一",
        "author": "郭祥正",
        "content": "陈子勇于退，退无十椽屋。\n邻家颇好事，借宅并山隩。\n堂庑稍寛静，垣墻亦新筑。\n春渠涨朝雨，涓涓潄寒玉。\n呼童种瓜果，教仆洗松竹。\n身虽在城郭，志实寓磎谷。\n诵持方广经，一餐止蔬粟。\n所喜远羶腥，佛事要清肃。\n弗学陶长官，持杯媚秋菊。\n弗学屈大夫，含悲葬鱼腹。\n唯慕金粟老，不二常具足。\n若许浪士游，时时跨黄犊。",
        "dynasty": "宋",
        "collection_info": null
    },
    {
        "title": "陈安止迁居三首  其二",
        "author": "郭祥正",
        "content": "陈子贫无居，东家借茅屋。\n达士宁羞贫，四方所居隩。\n平台荔阴下，天匠资尔筑。\n青分一畦兰，绿种万竿玉。\n幸遭文明运，志岂效孤竹。\n又非远人音，欲以逃空谷。\n翛然置藤榻，示疾肖金粟。\n呪饭施诸鬼，夜半风肃肃。\n嗟予在罗网，未暇亲杞菊。\n忧愁无端来，刀剑搅胸腹。\n渺思泛沧浪，期君濯双足。\n时或临大野，泥耕看健犊。",
        "dynasty": "宋",
        "collection_info": null
    },
    {
        "title": "陈安止迁居三首  其三",
        "author": "郭祥正",
        "content": "彼美隐官隐，苍林映深屋。\n俗驾远庭除，佛像镇堂隩。\n兰芷稍扶疏，荆榛已锄筑。\n沉思第一义，修持若砻玉。\n觉城开迷云，魔军当破竹。\n接人有余地，拔我出坑谷。\n斋羞復招要，甘香蒸黍粟。\n永与羶荤辞，既饱精神肃。\n石坐衬枯蒲，茶瓯泛新菊。\n醍醐灌诸顶，饥火灭空腹。\n昔闻居士饭，一钵万人足。\n君若乘三车，愿为车下犊。",
        "dynasty": "宋",
        "collection_info": null
    },
    {
        "title": "喜雨",
        "author": "郭祥正",
        "content": "阴云海上来，飘风亦随至。\n填空翻猛雨，溢溜迸平地。\n岂惟滋稼穑，高视扫瘴疠。\n羣山各藏晦，万壑恣吞噬。\n蚊蝇暂驱除，草木起憔悴。\n榕枝碧如染，荔子红欲坠。\n呼儿索杯盘，四体袭凉气。\n丰年固有兆，此雨信嘉瑞。\n一人尧舜圣，三公夔卨备。\n阴阳兹调和，乐饮真吾事。",
        "dynasty": "宋",
        "collection_info": null
    },
    {
        "title": "月下怀留二君仪",
        "author": "郭祥正",
        "content": "默坐两股痹，幽行整头簪。\n无家不成寐，有酒何处斟。\n山色九秋静，月华中夜深。\n遥想端居人，焚香哦妙音。",
        "dynasty": "宋",
        "collection_info": null
    },
    {
        "title": "寄题留二君仪田园基石亭二首  其一",
        "author": "郭祥正",
        "content": "盘石发天巧，新亭君所营。\n席展瑶琪滑，坐久寒阴生。\n远瀑曳修幔，他山列苍屏。\n水田白鹭下，霜树青猿鸣。\n回首同安县，残阳楼观横。\n不逢车马来，时爱牛羊经。\n童仆种刈毕，父老樽罍倾。\n昇平信难遇，欢笑聊舒情。\n况攻李杜吟，字字无淫声。\n春来成几章，想有基石铭。",
        "dynasty": "宋",
        "collection_info": null
    },
    {
        "title": "寄题留二君仪田园基石亭二首  其二",
        "author": "郭祥正",
        "content": "人世无百岁，尘劳枉营营。\n岂如田园乐，歌啸送余生。\n况同盘石上，开亭石为屏。\n卷帘春雨足，洗耳松风鸣。\n孤鸟望中没，淡烟山际横。\n时復命儿息，讲道或传经。\n经罢哦五言，珠玑沧海倾。\n嗟我无羽翼，往适幽忧情。",
        "dynasty": "宋",
        "collection_info": null
    },
    {
        "title": "同萧英伯登陈安止啸堂",
        "author": "郭祥正",
        "content": "食讫雨初霁，相将陟高台。\n缥缈临诸峰，幔卷浓云开。\n秀特不可掩，擎天碧崔嵬。\n漳流欲赴海，澎湃西南来。\n阴阴荔子木，合抱何年栽。\n幽鸟转枝语，清风与春回。\n佛宫四面出，绀碧疑蓬莱。\n寓隐得斯地，足以摅君怀。\n方庭有兰芷，近郭无虎豺。\n万事不挂虑，长年效僧斋。\n一为孙登啸，而与数子谐。\n顾我病且老，况復时运乖。\n儿归半道死，旅棺未葬埋。\n破甑已弃物，乃非君子侪。\n从游得无玷，泯默甘摈排。",
        "dynasty": "宋",
        "collection_info": null
    },
    {
        "title": "送广东漕孙知损失官归汶上",
        "author": "郭祥正",
        "content": "平生爱东州，土厚人不罄。\n见公惜已晚，达论耸予听。\n五驰使者车，中道罹陷阱。\n开怀无怨尤，得失两以正。\n归程万余里，翛然一烟艇。\n乡关今非遥，踊跃理三径。\n进则仗忠义，退则乐温凊。\n高卧固无必，求才尧舜圣。\n亭亭南涧松，愈老节愈劲。\n柔柔水中蒲，涵春自严静。\n百年未阖棺，安之吾有命。",
        "dynasty": "宋",
        "collection_info": null
    },
    {
        "title": "读陶渊明传二首  其一",
        "author": "郭祥正",
        "content": "我爱陶渊明，超然遗世想。\n一奏无弦琴，妙曲寄玄响。\n翛然听以气，万籁应诸掌。\n舟车就所便，丘壑信孤往。\n泉涓木欣欣，酌酒助俯仰。\n酣醉頽云烟，舒啸逸罗网。\n斯人孰可见，梦寐期佛彷。\n兀如南山松，亭亭植千丈。",
        "dynasty": "宋",
        "collection_info": null
    },
    {
        "title": "读陶渊明传二首  其二",
        "author": "郭祥正",
        "content": "陶潜真达道，何以避俗翁。\n萧然守环堵，褐穿瓢屡空。\n粱肉不妄受，菊杞欣所从。\n一琴既无弦，妙音默相通。\n造饮醉则返，赋诗乐何穷。\n密网悬众鸟，孤云送冥鸿。\n寂寥千载事，抚卷思冲融。\n使遇宣尼圣，故应颜子同。",
        "dynasty": "宋",
        "collection_info": null
    },
    {
        "title": "普利寺自周上人高明轩",
        "author": "郭祥正",
        "content": "世人孰无累，贵彼方外人。\n超然云霞趣，迥脱生死轮。\n周也漳南释，开轩瞰漳滨。\n山光并水影，二物长清新。\n尤爱明月夕，苍林变金银。\n焚香坐轩上，时或要静宾。\n幸无歌吟喧，得与麋鹿驯。\n尝茶煮山药，长养菩提因。\n岂慕富且贵，宁忧贱与贫。\n我来勿厌数，从尔陶天真。",
        "dynasty": "宋",
        "collection_info": null
    },
    {
        "title": "同留二君仪登高明轩",
        "author": "郭祥正",
        "content": "羁客厌卑湿，登轩喜高明。\n红日檐下度，白云窗半生。\n并吞山川秀，映带楼殿平。\n舟航济吴楚，笑语落蓬瀛。\n春风时一来，百鸟相和鸣。\n隔墻酒可沽，千金为君倾。\n既绝世上趣，雅遂林中情。\n勿云暮霭合，更望孤蟾升。",
        "dynasty": "宋",
        "collection_info": null
    },
    {
        "title": "同陈安止登高明轩",
        "author": "郭祥正",
        "content": "有客学清净，喜为林下游。\n兹轩高且明，驻策同其休。\n目界既朗彻，心官欣自由。\n弃禄慕居士，读经亲比丘。\n云树樵声远，石层春水流。\n鸟羽莹可数，花光暖争浮。\n已知隔人寰，日落山更幽。\n适此悟无生，余事安足求。",
        "dynasty": "宋",
        "collection_info": null
    },
    {
        "title": "题净惠院",
        "author": "郭祥正",
        "content": "方塘水未涨，荷芰新展绿。\n游子惬轻衣，步与孤云逐。\n初临寺外桥，已听钟声肃。\n徐登山后亭，葱苍翳松竹。\n诸峰却罗列，龙蛇互奔触。\n红绡卷晴霞，白云落孤鹜。\n了然身世忘，岂念冠带束。\n平时谬持节，善地甘厚禄。\n更穷泉石乐，曾未伸启沃。\n何以报君恩，尧天漫凝目。",
        "dynasty": "宋",
        "collection_info": null
    },
    {
        "title": "题净众院赠蒙禅伯",
        "author": "郭祥正",
        "content": "南州三百寺，此寺最辉焕。\n石开千丈渠，泉飞日华乱。\n供僧无定员，连床接云汉。\n经营始十载，物物悉已换。\n上人固多才，不独悟禅观。\n其师老黄蘖，简肃众所惮。\n承音既亲切，妙顶醍醐灌。\n登门已清凉，定步济彼岸。\n融融接软语，羣疑自消泮。\n每游即忘还，微风洒尘汗。",
        "dynasty": "宋",
        "collection_info": null
    },
    {
        "title": "题月渊亭",
        "author": "郭祥正",
        "content": "仰攀明月轮，俯瞰沧海渊。\n干坤惜形胜，此池何其偏。\n灵溪九龙跃，仙山一峰圆。\n微红散晴绮，远碧衬瑶烟。\n幽香发野秀，接语皆老禅。\n缘何近城郭，了无人世諠。\n邂逅摄邦守，所乐多林泉。\n唯忧代者至，不得经残年。\n老矣宁復来，吟哦强留连。\n他时考陈迹，不灭斯亭篇。",
        "dynasty": "宋",
        "collection_info": null
    },
    {
        "title": "送范端仲推官",
        "author": "郭祥正",
        "content": "范君建阳客，读书过万卷。\n下笔又神速，数预贤能荐。\n省闼復擅场，声名动海县。\n一投红莲幕，阻上金銮殿。\n志气老不衰，苦柏冒霜霰。\n当涂少知已，薄禄势所恋。\n君子困下僚，佞士即华选。\n顾我驽散才，摄守颇优便。\n公庭可罗雀，云山復对面。\n坐卧临清风，吟哦挥羽扇。\n相逢始相乐，瞥去若惊电。\n君行我幽独，送君聊自喭。",
        "dynasty": "宋",
        "collection_info": null
    },
    {
        "title": "池上晚景分得上字",
        "author": "郭祥正",
        "content": "秋风何处来，萧然洗炎瘴。\n时要二三子，临池倒嘉酿。\n逢辰既昇平，览景又清旷。\n寂无人世喧，颇觉神魄王。\n雪鹭集沧洲，金乌没青嶂。\n悠悠渔笛还，漫漫潮痕涨。\n黄蜂立莲叶，赪鲤吹萍浪。\n始信庄生言，观鱼乐濠上。",
        "dynasty": "宋",
        "collection_info": null
    },
    {
        "title": "漳南书事",
        "author": "郭祥正",
        "content": "元丰五年秋，七月十九日。\n猛风终夜发，拔木坏庐室。\n须臾海涛翻，倒注九溪溢。\n湍流崩重城，万户竞仓卒。\n万牛岂復辨，涯渚怳已失。\n婴老相携扶，迴首但悽栗。\n忧心漫如焚，救疹竟无术。\n忆昨摄印初，岁望颇云吉。\n田畴时雨足，秔糯各秀实。\n胡为兆阴怪，平地遭潏汨。\n尤嗟梁栋材，中道摧折毕。\n日月有常度，金行正萧瑟。\n畴咨风雨师，残害皆天物。\n天心本好仁，忍视久不恤。\n况今大上圣，治具严且密。\n骑马藏民间，教兵授神笔。\n四夷还旧疆，百辟奉新律。\n固宜集和气，祥瑞为时出。\n缘何漳南民，憔悴抱愁疾。\n终当呼长鲸，一吸见蓬荜。",
        "dynasty": "宋",
        "collection_info": null
    },
    {
        "title": "临漳亭观水分得大字",
        "author": "郭祥正",
        "content": "忧民登危亭，注视万里外。\n溟蒙云气浮，势与江海汇。\n苍山恐低沉，况復问畎浍。\n禾麻安更论，老稚念颠狈。\n蛟鼍自出没，牛马失向背。\n雨师恣侵凌，人理亦可罪。\n殷殷非雷声，远近屋庐坏。\n君臣正逢时，上下宜交泰。\n驱云清白日，朗彻照幽怪。\n一雨即瀰漫，孰谓干坤大。",
        "dynasty": "宋",
        "collection_info": null
    },
    {
        "title": "送孙公素朝奉还台",
        "author": "郭祥正",
        "content": "暑雨正鬰陶，流汗坐深甑。\n忽闻公素来，清风先满径。\n高谈别后事，琳琅发吾听。\n听之復何如，五月冰雪莹。\n况逢至治朝，日月开二圣。\n大臣用老成，羣辟要方正。\n如公亦几人，尚未擢谏诤。\n浮舟每经年，山川寓幽兴。\n皇皇岁华晚，曳屣漫吟咏。\n行矣勿徘徊，金门待新命。",
        "dynasty": "宋",
        "collection_info": null
    },
    {
        "title": "题妙胜院西轩并赠权师",
        "author": "郭祥正",
        "content": "老木不知年，苍藤已垂地。\n高枝生晚阴，低枝散凉气。\n好鸟时復来，鸣声似弦吹。\n道人开小轩，幽庭增广庇。\n庬眉霜雪顶，休焉释尘累。\n余功又及物，丹砂和灵剂。\n一粒愈沉疴，求者四方至。\n应接运真悲，平等均我施。\n相逢惜已晚，残光念如寄。\n何当择深山，同师乐禅味。",
        "dynasty": "宋",
        "collection_info": null
    },
    {
        "title": "清江台致酒赠范希远龙图",
        "author": "郭祥正",
        "content": "行手出烟雾，致酒清江台。\n水浅横沙露，林疏远山来。\n白鸟一双落，青猿三叫哀。\n谁展摩诘图，而把渊明杯。\n妙娥始七岁，弹筝殷晴雷。\n或如鸾凤吟，唤得阳春回。\n主人亚父孙，卓荦王佐才。\n高谈使我听，明珠欲倾怀。\n爽魄超太虚，月窟无飞埃。\n一饮不知醉，浩歌忘草莱。\n迟明繫双棹，回首安在哉。\n尺水公自养，以待天门开。",
        "dynasty": "宋",
        "collection_info": null
    },
    {
        "title": "赠陈师道判官",
        "author": "郭祥正",
        "content": "自从梅老死，诗言失平淡。\n我欲回众航，力弱不可缆。\n栖迟二十年，时时漫孤噉。\n忽逢陈夫子，两目海水湛。\n为我聊一吟，粹芳超俗艷。\n又如赵氏璧，毫髪绝瑕玷。\n愈多愈精好，璀璀摘骊颔。\n借令李杜在，决敌未应敢。\n低头亟趋降，吞声就诛贬。\n招来君尚谦，且曰吾与点。\n穷朝把樽酒，金斝红浪飐。\n胡为眷幕府，半百尚壈坎。\n幽兰没萧艾，明珠混野芡。\n何当叩相阁，斯人愿收敛。\n置之翰林中，万丈看光焰。",
        "dynasty": "宋",
        "collection_info": null
    },
    {
        "title": "凤凰驿",
        "author": "郭祥正",
        "content": "晚泊凤凰驿，得名知谓何。\n凤凰不可见，篁竹空婆娑。\n四傍俱石崖，一径萦云萝。\n惨惨阴欲雨，淙淙涧跳波。\n驿吏指英州，两舍皆平坡。\n久寒无瘴疠，虚市饶鸡鹅。\n我行既已远，乐少忧常多。\n过江红叶舞，度岭黄鹂歌。\n时序逼衰老，羽翰惊网罗。\n一夕得佳处，休焉聊独哦。",
        "dynasty": "宋",
        "collection_info": null
    },
    {
        "title": "轮石",
        "author": "郭祥正",
        "content": "轮石如车轮，削立万丈壁。\n湍流走其根，倒影翠雾滴。\n天公不推去，此意人莫识。\n虽无载輓功，免有圆转迹。\n隔江欲登临，赁舟终不得。\n既乏官长威，人事轻远客。\n胡为秀绝姿，往往在幽僻。\n童仆惊日晚，策马苦相逼。\n哀哉携妻子，未暇往栖息。\n沉吟復回首，舍旃欲何适。",
        "dynasty": "宋",
        "collection_info": null
    },
    {
        "title": "题清远峡广庆寺壁",
        "author": "郭祥正",
        "content": "平明下碧落，晚投清远峡。\n银潢注地来，翠壁连天插。\n中含五峰秀，寺载三车法。\n龙归石有痕，犀跃无遗柙。\n直钓谁得鱼，危矶待鸥狎。\n长廊览前题，习之最为甲。\n物理求其全，用材无乃狭。\n浑诗亦可取，小雨纔一霎。\n未能臻甫白，源长流不乏。\n持杯聊酌茗，清风为停箑。\n超然望日下，岚翠忽頽压。\n忍涕上孤舟，低头随雁鸭。",
        "dynasty": "宋",
        "collection_info": null
    },
    {
        "title": "次韵颖叔修撰游朱明及字",
        "author": "郭祥正",
        "content": "朱明洞天门，元戎要客入。\n谁云蓬莱远，浮丘果相挹。\n如超顿地禅，曾不假梯级。\n绿篁隔葱蒨，沆瀣朗呼吸。\n玉山有嘉禾，凤凰乃来集。\n桃李尔何知，濯濯红露泣。\n应嗟尘世人，窗间白驹急。\n行乐如之何，不乐嗟何及。",
        "dynasty": "宋",
        "collection_info": null
    },
    {
        "title": "五仙謡",
        "author": "郭祥正",
        "content": "番禺五仙人，骑羊各一色。\n手持六秬穗，翱翱遶城壁。\n翩然去乘云，诸羊化为石。\n至今留空祠，异像犹可识。\n曾闻经猛火，毫髪无痕迹。\n五仙宁復来，三说颇难测。\n只忧风雨至，半夜随霹雳。\n君不见羌庐刘越之洞天，万象森罗无一尺。",
        "dynasty": "宋",
        "collection_info": null
    },
    {
        "title": "志游呈蒋帅颖叔",
        "author": "郭祥正",
        "content": "焚香瞻五仙，登楼瞰沧海。\n题轩名双林，却酒饭蔬菜。\n还趋法性寺，烂漫发幽晦。\n房公润经处，兰茝遗芳在。\n老木已千年，成林播佳话。\n危坛半頽缺，曾传祖师戒。\n达多与药止，古像各潇洒。\n归时已残阳，心渊生沆瀣。\n兰亭世俗饮，尚足传异代。\n佛境清净缘，浩劫永不坏。\n聊志一日游，结交向方外。",
        "dynasty": "宋",
        "collection_info": null
    },
    {
        "title": "再和颖叔志游",
        "author": "郭祥正",
        "content": "君为五羊仙，我效退之拜。\n默契如来禅，安用传画绘。\n沧海虽云阔，万里有限际。\n请从造物论，一瞬即破碎。\n灵龟胡为乎，钻灼烂腹背。\n生能发幽冤，神理助奇怪。\n晚投古寺食，荤味不如菜。\n摩挲庭下碑，百岁苍藓晦。\n忽逢润经处，房公俨如在。\n度人要成林，今已播禅话。\n忽为杀盗淫，佛勅所告戒。\n种子积无明，应须法雨洒。\n幸陪莲社缘，彼此吸清瀣。\n噫嗟絷轩冕，憔悴尘垢态。\n一朝趋地狱，苦恼孰肯代。\n莹如摩尼珠，谁使浊水坏。\n与公志斯游，浩荡形骸外。",
        "dynasty": "宋",
        "collection_info": null
    },
    {
        "title": "独游药洲怀颖叔修撰",
        "author": "郭祥正",
        "content": "驱车何所适，独往观药洲。\n荒芦喧鸟雀，怪石森龙虬。\n大亭插层城，玉虹跨深沟。\n双门控西渚，九星聚中流。\n其名何壮哉，像貎俨可求。\n鋹王卷国去，故物惟此留。\n沧溟霸气灭，落日孤烟浮。\n空畦已无药，草蔓春柔柔。\n常年一百五，载酒倾城游。\n炎炎二圣作，德泽覃海陬。\n大帅用文儒，静镇十五州。\n诸公握鸿笔，刬藓挥戈矛。\n仍要水宫月，一笑挹浮丘。\n蓬莱自兹往，稳踏金鳌头。",
        "dynasty": "宋",
        "collection_info": null
    },
    {
        "title": "九曜石奉呈同游蒋帅颖叔吴漕翼道",
        "author": "郭祥正",
        "content": "番禺西城偏，九石名九曜。\n危根插沧浪，古魄镇临眺。\n何人试巧手，凿此混沌窍。\n森森毛髪散，伟伟仪形肖。\n葱苍翠雾湿，玲珑秋月照。\n痕添海潮上，声酸朔风叫。\n龙归忧利剑，鳌泣怖长钓。\n曾非借霹雳，安得离岩峤。\n菱溪与太湖，所得信未妙。\n谁将置濠隍，我愿植廊庙。\n坚贞以类举，邪僻令遁趒。\n濡毫勒阴崕，卑语君莫诮。",
        "dynasty": "宋",
        "collection_info": null
    },
    {
        "title": "和颖叔游浮丘观",
        "author": "郭祥正",
        "content": "潭潭洞天门，孰出朱明右。\n突疑云翼张，竦见冰骨痩。\n飞仙时往来，别有通海窦。\n此事仅传闻，世人岂能觏。\n欹檐榛棘合，坏壁青红旧。\n汲泉炼丹处，頽废无完甃。\n不逢博物人，妙迹谁復究。\n黄冠禀使者，乘时力营构。\n飞阁凌沧波，诛林逐羣狖。\n松萝翠欲滴，兰茝芬可嗅。\n秋蟾助余魄，蓬岛分小岫。\n披披宿霭散，泠泠诸籁奏。\n超然俗虑息，挥手出宇宙。\n况逢老集仙，气夺天下秀。\n落笔诚千言，霹雳震白昼。\n于兹惜分携，作恶须掺袖。",
        "dynasty": "宋",
        "collection_info": null
    },
    {
        "title": "颖叔招饮吴圃",
        "author": "郭祥正",
        "content": "五鼓开画戟，平明出重闉。\n小桥分野径，吴圃会众宾。\n番禺二月尾，落花已无春。\n唯有蔷薇水，衣襟四时熏。\n短垣乃浮丘，楼观何斩新。\n我公发幽晦，输金走车轮。\n蓬莱飞一岛，云外拖晴绅。\n此景在眉睫，图绘未必匀。\n从来不弹弋，傍砌鸟雀驯。\n寄语北海若，停风护松筠。\n负才诗傲敌，纵酒吞湖漘。\n酩酊安足辞，不饮终成尘。\n逍遥一日事，浮脆百年身。\n何须跨黄鹤，追彼瑶池人。\n但当听公歌，卖交斥张陈。\n达道齐生死，笔端真有神。\n挥洒十八韵，一一无价珍。\n老彼杜工部，玄哉扬子云。",
        "dynasty": "宋",
        "collection_info": null
    },
    {
        "title": "鹄奔亭呈帅漕二公",
        "author": "郭祥正",
        "content": "新江自南来，西与端江汇。\n寒光入灵羊，一碧浸罗带。\n屹然鹄奔亭，遗音溢千载。\n羽仪莫可见，窈窕想姝态。\n遭戕瘗同坎，襦布久不坏。\n诉冤如生平，隐显一何怪。\n讐人阖户戮，化质抟风快。\n且将忧患辞，浩荡烟霄外。\n舄飞并剑跃，类与神灵会。\n物变固难穷，抚事增感慨。\n周侯昔行部，美绩此尤最。\n江生引为言，建平平捐罪。\n宋兴跨唐虞，干坤正交泰。\n皇华命俊哲，枉横无纤芥。\n琳琅斯亭篇，证古欲陈戒。\n杀人贵灭口，覆族竟自败。\n姦谀诛既死，潜德发幽晦。\n坚珉可磨镌，荣光庶长在。",
        "dynasty": "宋",
        "collection_info": null
    },
    {
        "title": "端州逢故人刘暐光道致酒鹄奔亭作",
        "author": "郭祥正",
        "content": "贵池昔分袂，端江復倾盖。\n屈指十六秋，华髪惊老大。\n云霄邈功名，荆榛森患害。\n众人皆欲戮，出门即有碍。\n咄哉不復道，致酒强高会。\n苍梧帝魂寂，鹄化遗亭在。\n翠葆撄玉簪，金鳞跃罗带。\n风澄岚霭散，棹击天影碎。\n往古悉已空，来今竟何待。\n劳形百年间，投足万里内。\n秋水正瀰漫，醉胆逐澎湃。\n一丝携六鳌，猛掷沧溟外。",
        "dynasty": "宋",
        "collection_info": null
    },
    {
        "title": "将归三首  其一",
        "author": "郭祥正",
        "content": "春田岂不美，春园亦可佳。\n田水流决决，园禽语喈喈。\n荷笠復携锄，动作颇自谐。\n邻叟三五辈，击壤欢无涯。\n禄仕四十年，志运良已乖。\n许国既无补，陷穽几沈埋。\n皇恩湛昭洗，印绶蒙优差。\n内循齿髪衰，愧彼英俊偕。\n休焉保其终，飞章乞残骸。\n将归乐復乐，清风扫孤怀。",
        "dynasty": "宋",
        "collection_info": null
    },
    {
        "title": "将归三首  其二",
        "author": "郭祥正",
        "content": "结庐谢山下，门荒萝径深。\n寂无车马迹，而有猿鸟音。\n高峰落日尽，远壑归云沉。\n死生一吾趣，长啸亡头簪。\n勇往復此乐，俛仰安可任。",
        "dynasty": "宋",
        "collection_info": null
    },
    {
        "title": "将归三首  其三",
        "author": "郭祥正",
        "content": "垂老度庾岭，西江守端州。\n逾年忝禄食，归思忽惊秋。\n结庐丹湖边，种朮果屡收。\n挂冠已不早，玄花随两眸。\n休休保残龄，击壤歌皇猷。\n有儿集吏选，余事復何求。\n回首天地恩，瞑目终难酬。",
        "dynasty": "宋",
        "collection_info": null
    },
    {
        "title": "赠上蓝晋禅师",
        "author": "郭祥正",
        "content": "泐潭月公晦，其禅妙诸方。\n传之晋伯明，独步入豫章。\n一登上蓝座，日月迥辉光。\n问法瞻丈室，方广不可量。\n人人得甘露，灌顶心清凉。\n又通世俗书，落笔皆文章。\n众鸟难悉名，卓然唯凤凰。\n羽仪下云霄，五色在山冈。\n先帝昔临御，京城开宝坊。\n明诏求法才，众老争低昂。\n惟师不妄念，安之如太行。\n乃知北远师，驾幸不下床。\n所传信匪讹，千载两相望。\n篁竹架清风，乔松裛寒霜。\n回心剃鬚髪，永愿陪翱翔。",
        "dynasty": "宋",
        "collection_info": null
    },
    {
        "title": "望庐山怀陶渊明",
        "author": "郭祥正",
        "content": "羌庐初在望，復忆柴桑翁。\n醉来卧盘石，闷默天地通。\n不入惠远社，自弹无弦桐。\n悠悠出谷云，漠漠栖林风。\n傍岩片月白，落磴寒泉洪。\n此意非眺听，遥知与君同。",
        "dynasty": "宋",
        "collection_info": null
    },
    {
        "title": "追和韦应物庐山西涧瀑布下作",
        "author": "郭祥正",
        "content": "徘徊西涧下，听泉濯烦襟。\n烦襟遂萧爽，妙音非世音。\n不知岐路绝，贪玩烟萝深。\n斧斤未尝入，高材自成林。\n鹤鸣岂有怨，云去本无心。\n寥寥陵涧寂，古意难追寻。",
        "dynasty": "宋",
        "collection_info": null
    },
    {
        "title": "宿栖贤寺",
        "author": "郭祥正",
        "content": "遥怜李太白，吟望瀑布水。\n不知三峡流，翠洒虚烟裏。\n雄声雷雨骤，远响松风靡。\n谁留千丈虹，长在云根倚。\n遂令车马来，朗瞻楼殿启。\n明明银色界，浩浩蟾波洗。\n居中梵天众，闻思悟玄理。\n长老乃摩诘，取供在弹指。\n普熏毛孔香，真宝超凡鄙。\n病夫寄一榻，清泠濯心耳。\n飘然睡乡去，策杖中夜起。\n不能跨鲸鱼，挥笔信非美。",
        "dynasty": "宋",
        "collection_info": null
    },
    {
        "title": "宿归宗寺",
        "author": "郭祥正",
        "content": "旷怀王逸少，宅地如翔鸾。\n池水至今黑，云是墨未干。\n施作金仙宫，楼殿排羽翰。\n银榜留飞乌，玉蜃吐惊湍。\n耶舍宝塔近，笔插青云端。\n贝叶五千书，两藏龙鳞蟠。\n钟磬递虚籁，松杉扶岁寒。\n护持不变灭，鑪烟昼漫漫。\n暂游寄僧榻，翛然心界寛。\n愧无惊绝草，付与苍崖刊。",
        "dynasty": "宋",
        "collection_info": null
    },
    {
        "title": "新昌吟寄颖叔待制",
        "author": "郭祥正",
        "content": "元佑丙寅冬，新昌有狂寇。\n名探其姓岑，厥初善巫咒。\n南民欣尚鬼，来者争辐辏。\n经年惑羣众，诡术遂潜构。\n摧城止三阚，作蜂唯撒豆。\n竹竿变鎗旗，鋭兵莫吾斗。\n此事古未闻，造意无乃陋。\n蚩蚩彼何知，丁壮拥前后。\n长驱向城郭，尘土翳白昼。\n刺史亟闭户，神理默垂佑。\n城头无百兵，坐待五羊救。\n贼中众所见，戢戢罗甲胄。\n须臾薄寒阴，冻立多僵仆。\n平明若鸟散，贼本未遑究。\n权帅计仓卒，遣将速诛蹂。\n贪功恣杀戮，原野民血溜。\n婴儿与妇女，屠割仅遗脰。\n传报及南昌，新帅若烟走。\n入境亟止杀，渠恶用机购。\n逾旬果获探，腰斩余悉宥。\n朝廷方好仁，帅畧寔能副。\n台章请褒赏，诏语优以懋。\n抚绥聊借才，侍从尔来復。\n身居江湖上，名近日月右。\n麟儿随飞龙，阴隲资贵富。\n彼美南山松，落落千丈秀。\n终为廊庙器，未许连城售。\n吴毛持漕节，文彩烂锦绣。\n发为新昌行，洪钟待谁扣。\n我将磨苍珉，为公悉镵镂。",
        "dynasty": "宋",
        "collection_info": null
    },
    {
        "title": "送许栖墨道士",
        "author": "郭祥正",
        "content": "结庐守亲冢，淡食毕丧制。\n焚香诵宝经，倾悲拔冥滞。\n神明扶孝思，肌髪保阳气。\n支离仅不死，邻里为歔欷。\n倏然叩予门，殷勤谢铭志。\n袖携一幅图，离坎备形势。\n明堂正丘穴，松槚列新翠。\n身虽离冢旁，披图即流涕。\n拏舟遽言别，讳曰仲春至。\n酌水采嘉蔬，藉草具严祭。\n又言广栽植，薄取岁时利。\n事死如事生，终焉达斯志。\n儒者似君稀，况復褐冠类。\n谁为孝子传，吾诗信无僞。",
        "dynasty": "宋",
        "collection_info": null
    },
    {
        "title": "送胡推官赴无锡丞",
        "author": "郭祥正",
        "content": "爱山不离山，君来访山间。\n山间只欠水，听君语潺潺。\n滋我山色秀，洗我尘心烦。\n如何遽言别，鸾骖欲翩翻。\n试才得佳邑，割鸡鸣刀镮。\n双亲尚未老，伯氏趋朝班。\n蓝田玉一双，浮出濡须湾。\n天作王者瑞，宁独名乡关。\n自怜困已甚，风流邈难攀。\n新诗倘可寄，秋雁无空还。",
        "dynasty": "宋",
        "collection_info": null
    },
    {
        "title": "送胡与几被召赴阙",
        "author": "郭祥正",
        "content": "嗟我老已疲，挂冠归旧庐。\n素乏二顷田，无可把犁锄。\n穷年小山下，独伴千卷书。\n作止随古人，襟怀稍欣如。\n又无樽中酒，能延故人车。\n感君数相过，气豁眉宇疏。\n天马出月窟，回薄万里余。\n其才无不宜，禄仕犹拘拘。\n忽闻明廷诏，一节驰轻舆。\n往必陟台省，公言壮皇图。\n潜心救世弊，肯意为身谟。\n法密吏愈偷，食众财益虚。\n末大本渐弱，岂在专防胡。\n指瑕一二人，此事尤可吁。\n细碎何足论，纲举网不踰。\n譬彼脉已病，其身尚膏腴。\n要当速内究，珍丸应时须。\n良医望数公，润泽回焦枯。\n愿如范文正，挺持真丈夫。\n老死见太平，委弃甘路衢。",
        "dynasty": "宋",
        "collection_info": null
    },
    {
        "title": "送马东玉朝散还朝",
        "author": "郭祥正",
        "content": "秋空若明镜，云物莹可数。\n临高送远发，况復瞰牛渚。\n崔嵬水帝宫，半出燃犀浦。\n桥基插波澜，王气逐龙虎。\n归艎岂能留，两浆几欲舞。\n重光瞻舜日，羣材入天罟。\n聃聃马东玉，松柏耐寒暑。\n五载佐吾邦，大匠善规矩。\n仁民而爱物，巨细各有补。\n宴閒集宾朋，风流照樽俎。\n能诗又敏速，往往造险语。\n交章久荐达，名声动寰宇。\n胸中蟠虹蜺，行矣须一吐。\n伊予百无堪，投老尚好古。\n垂竿鱼未食，茹蘗口忘苦。\n唯君最相知，称谓等鲍庾。\n君归我何适，形影守溪浒。\n时寄一行书，焦枯望霖雨。",
        "dynasty": "宋",
        "collection_info": null
    },
    {
        "title": "谢泾川宋宰惠近诗",
        "author": "郭祥正",
        "content": "不到泾上邑，倏忽二十载。\n环山敞楼阁，金碧想未改。\n长溪拖翠玉，洗月发光彩。\n秋声咽松杉，夜气馥兰茝。\n白鸟自成羣，黄猿行作队。\n仙人控鲤去，岩下遗迹在。\n犹疑深云中，弹琴尚相待。\n唐儒工翰墨，石壁露璀璨。\n意有神明怜，尘藓不得浼。\n地胜来俊哲，宋子今出宰。\n公余缀吟笔，烂漫排珠琲。\n又如崆峒兵，百万森甲铠。\n寄我数十篇，翛然起沉痗。\n胸中强搜抉，旧学久荒馁。\n欲追天马踪，蹇蹶竟难逮。\n抚卷怀昔游，魂魄飞𩅝叆。\n何当裂云笺，看君吐江海。",
        "dynasty": "宋",
        "collection_info": null
    },
    {
        "title": "寄杭州天竺辨才大师",
        "author": "郭祥正",
        "content": "我闻辨才师，解空称第一。\n病子得摩顶，其疾顿若失。\n救物运真悲，了心非幻术。\n声名动寰宇，退身性愈密。\n峨峨龙井峰，篁竹不透日。\n终朝无来宾，笻枝自横膝。\n此道何寥寥，差肩佛摩诘。\n无生无不生，一以贯禅律。\n安得两羽翰，归飞参丈室。\n稽首慕高风，天地相终毕。",
        "dynasty": "宋",
        "collection_info": null
    },
    {
        "title": "送外甥法真一师",
        "author": "郭祥正",
        "content": "仕禄不及养，勇往学金仙。\n弃家如脱屣，坏衣披稻田。\n见汝若见母，令我涕泗涟。\n我方齓龆时，巨狱遭摧颠。\n汝母挈我往，西江赴临川。\n爱育比其儿，衣食无颇偏。\n追随二三载，思亲我言还。\n是时汝未产，顾今三十年。\n汝壮我已老，死者归重泉。\n悠悠记昨梦，幻妄真可怜。\n汝能逃世累，趣尚固已贤。\n京华勿久栖，还当择深渊。\n返穷生死本，勿为言句纒。\n拭我衣上泪，赠汝金石篇。",
        "dynasty": "宋",
        "collection_info": null
    },
    {
        "title": "送甥沈济秀才下第南归",
        "author": "郭祥正",
        "content": "炎风吹黄尘，去兴不可止。\n丈夫固有命，得失致悲喜。\n何当永相将，锡山酌泉水。",
        "dynasty": "宋",
        "collection_info": null
    },
    {
        "title": "送胡子企大夫还台",
        "author": "郭祥正",
        "content": "联镳出梅山，倐然二十载。\n君尝佐天府，我遂泛云海。\n音书鱼雁绝，梦寐想风采。\n营车忽来过，笑语珠璀璀。\n故交悉相忘，而君独不改。\n天王尧舜资，化柄付良宰。\n网罗收鸿鹄，台阁茂兰茝。\n君归必殊显，发策救民痗。\n形容入凌烟，丹青永无浼。\n使我观太平，白首甘冻馁。",
        "dynasty": "宋",
        "collection_info": null
    },
    {
        "title": "投宿繁昌徐氏水阁",
        "author": "郭祥正",
        "content": "东池种莲子，西池养肥鱼。\n盈缸酿美酒，满盘具新蔬。\n客来径一醉，疑是桃源图。\n此事未足议，弟兄皆业儒。\n大弟已登科，高名动乡闾。\n季弟復连荐，豹变应时须。\n长兄恬自养，云卧随卷舒。\n物至我则应，隐德良有余。\n客有醉吟叟，六月骑蹇驴。\n避暑寻名山，遂登君子居。\n饮弄池上月，一宿能清虚。\n相看不相厌，欲去且踟蹰。",
        "dynasty": "宋",
        "collection_info": null
    },
    {
        "title": "和姜伯辉见赠醉吟画诗",
        "author": "郭祥正",
        "content": "苍崖一万丈，中写白玉泉。\n飞鸟度不得，而我长攀缘。\n洗尽心地垢，吟成元化篇。\n更復有何物，一樽当我前。\n忽逢姜伯辉，爽量涵水渊。\n开谈了无迹，所得全于天。\n便欲脱青衫，泛我江东船。\n结交要终始，相忘復頽然。\n径呼妙手画，秋江霜景全。\n冰轮正卓午，照影无颇偏。\n谁能骑蹇驴，世路空流连。\n咄哉可以往，挥手从飞仙。",
        "dynasty": "宋",
        "collection_info": null
    },
    {
        "title": "观唐植夫所藏古墨",
        "author": "郭祥正",
        "content": "黑龙蟠黑云，久蛰黄金阙。\n缘何落人间，数饼若古月。\n虾蟆不敢蚀，利刀岂能截。\n温润比方玉，芬香麝脐裂。\n乃知廷珪名，桓桓久不灭。\n植夫名世俊，所蓄号奇绝。\n护以紫锦囊，箧之復扃鐍。\n渺思五季乱，江南颇偷逸。\n三主皆能书，拨镫耸痩骨。\n一朝归大明，流散余故物。\n金华座右铭，清凉自题佛。\n二宝藏予家，时时一披拂。\n及观植夫墨，清风愈飘忽。\n异国想尘劳，精灵岂沉没。\n聊为识古篇，分手各萧瑟。",
        "dynasty": "宋",
        "collection_info": null
    },
    {
        "title": "酬富仲容朝散见赠因以送之",
        "author": "郭祥正",
        "content": "牧之吟齐天，太白咏秋浦。\n至今三百年，光焰不埋土。\n我朝文愈盛，往往出前古。\n仲容生相门，璨然凤凰羽。\n作镇薄书閒，盈编金玉吐。\n牧之何足论，白也真尔汝。\n一朝解符归，暂泊采江浒。\n肩舆过蓬荜，高谈辰及午。\n洗我尘坌听，不觉欢欲舞。\n又如熟黄粱，连餐释饥苦。\n昔闻郑国公，片言戢狂虏。\n庙食配神宗，昭昭仲山甫。\n今逢族弟贤，家法中规矩。\n郎省宁淹回，往自结明主。\n不惟唐萧家，继踵登相府。\n请驱千里云，时作三日雨。",
        "dynasty": "宋",
        "collection_info": null
    },
    {
        "title": "宿钟山赠泉禅师",
        "author": "郭祥正",
        "content": "夜半松柏响，绕岩鸾凤音。\n披衣送遐盼，明月方庭深。\n楼殿遍瑶层，宝塔楼中岑。\n定分付赤刀，世故仍痴淫。\n六朝遗破冢，四圣崇幽林。\n香厨饭玉粒，千岁闻于今。\n况逢大道师，妙传诸佛心。\n其徒五百人，坐忘静沈沈。\n宝光泳琉璃，永无尘垢侵。\n何以明归仰，顿首兴微吟。",
        "dynasty": "宋",
        "collection_info": null
    },
    {
        "title": "送倪敦復往池州决狱",
        "author": "郭祥正",
        "content": "忽领外台檄，离家不辞艰。\n破雪陟远道，侵星出重关。\n提刀聊四顾，决狱谈笑间。\n旦经五峰寺，遂发九华山。\n朗饮云泉秀，妙依松石闲。\n琳琅如得句，先寄南风还。",
        "dynasty": "宋",
        "collection_info": null
    },
    {
        "title": "送敦復至观音寺再用前韵祝别",
        "author": "郭祥正",
        "content": "太道既如砥，安舆宁险艰。\n通沟水决决，出林鸟关关。\n紫诏下天外，黄气生眉间。\n归当趋玉陛，岂容眷名山。\n接物齐彼分，存诚肃吾闲。\n我心如路草，愿君与春还。",
        "dynasty": "宋",
        "collection_info": null
    },
    {
        "title": "陶然轩呈孔掾",
        "author": "郭祥正",
        "content": "我醉不在酒，心常醉于天。\n出处无固必，四时任陶然。\n世网谁拘拘，冥鸿自翩翩。\n隐凡乐吾乐，陶然名此轩。\n采掇富菊杞，芬香籍兰荃。\n啼鸟助春喜，相呼语涓涓。\n好风集清微，时写朱丝弦。\n秋月莹池上，腊雪堆檐前。\n客来亦把酒，客去醉还眠。\n为君发短调，意将千载传。",
        "dynasty": "宋",
        "collection_info": null
    },
    {
        "title": "安中尚书见招同诸公登雨华台",
        "author": "郭祥正",
        "content": "城南五里近，驱车稍停休。\n层台临古刹，欣陪清净游。\n凭高送远目，考古思名流。\n更读琳琅篇，叙事何其周。\n尸黎与法云，接迹居岩幽。\n趣将金仙谐，行匪邪径由。\n至今手植松，千丈腾龙虬。\n悟发特异众，妙龄已依刘。\n天华无根蒂，应讲来飞浮。\n帝释昔举手，此理谁可侔。\n迩来表前踪，新亭压鳌头。\n空渚栖古月，大江浴清秋。\n旷怀出十地，壮气横九州。\n三山连天门，水府卧金牛。\n故国罗绮灭，深宫榛莽留。\n兴亡千岁间，愁绪如缲抽。\n惟余北岭云，无心自悠悠。\n高鸿正飞冥，网罗安得收。\n公等真丈夫，问学皆渊丘。\n不应持使旄，归合登瀛洲。\n桓桓鼎鼐司，落落金马俦。\n君臣若尧舜，明良互赓酬。\n胡为慕瞿聃，玄微解而优。\n愿舒三日霖，慰此旱岁求。\n干坤涵润泽，使我醉两眸。\n咄嗟勿重陈，玉树后庭讴。",
        "dynasty": "宋",
        "collection_info": null
    },
    {
        "title": "送李嘉甫朝散还台",
        "author": "郭祥正",
        "content": "春风连作恶，吹雪深尺五。\n元宵无灯火，闭关与谁语。\n忽闻营从过，倾盖挹眉宇。\n相亲如故人，坐久加循抚。\n蓬茅只数间，余无一丘土。\n半俸足以饱，未尝诣州府。\n白云寓远目，清溪照灵腑。\n趋閒已忘忧，浩歌唯汲古。\n明公志方壮，富贵何可取。\n高才孰能当，如罴亦如虎。\n致君为唐虞，泽民作霖雨。\n功名垂干坤，儿孙列簪组。\n于予一何辽，而能强相与。\n聊书送行章，欲以明出处。",
        "dynasty": "宋",
        "collection_info": null
    },
    {
        "title": "前春雪",
        "author": "郭祥正",
        "content": "玄冥夺春令，连旬雪塞屋。\n嗷嗷何物声，云是饥民哭。\n来请义仓米，奈何久空腹。\n寒威如戈矛，命尽须臾速。\n忆昨去年水，云涛卷平陆。\n高村既无麦，低田又无谷。\n民间已乏食，租税仍未足。\n县令欲逃责，催科峻鞭朴。\n嗟哉吾邦民，何以保骨肉。\n昂头诉苍苍，和气待春育。\n春工本好生，此雪无乃酷。\n谁家敞园馆，草树变琼玉。\n美人学回风，欢笑列灯烛。\n不如万户寒，唯忧五更促。\n世无采诗官，悲歌寄鸿鹄。",
        "dynasty": "宋",
        "collection_info": null
    },
    {
        "title": "后春雪",
        "author": "郭祥正",
        "content": "前雪深尺五，后雪深五尺。\n动地北风恶，连天冻云塞。\n通逵绝行人，万物同一色。\n烛龙爪生冰，阳乌觜插翼。\n牛羊何足论，虎豹饿无食。\n此雪昔未有，父老均叹息。\n况当长养时，玄冥翻怒赫。\n我欲请雷车，夜半轰霹雳。\n斗杓斡春阳，和气随甲拆。\n溶为大田水，青发龙头麦。\n南民少苏醒，白骨免堆积。\n朝廷方体仁，干坤应合德。\n有酒不敢饮，独乐神所责。\n悲歌闭空屋，写慰同心客。",
        "dynasty": "宋",
        "collection_info": null
    },
    {
        "title": "送黄吉老察院",
        "author": "郭祥正",
        "content": "积学久未遇，忠言今可施。\n请君略细故，吐出胸中奇。\n悉救当世弊，自结明主知。\n不唯振宪纲，进当司鼎彛。\n用广财已乏，官冗人愈卑。\n政寛法不举，将偄边无威。\n家家侈声乐，淳源变浇漓。\n土木绚金碧，佛仙竞新祠。\n此乃腹心疾，岂止为疮痍。\n言者曾未及，虽言多恚私。\n苟非大奸邪，恶足求瑕玼。\n举朝无完人，何以禆明时。\n尝读喜似篇，左右皆宜之。\n乃知荆山璧，天地终不道。\n去垩无变容，诚明达神祗。\n我方卧岩谷，所友鹿与麋。\n感君营从过，枯木春风吹。\n又如得黄粱，慰我久苦饥。\n承诏不敢留，欢言遽暌违。\n殷勤何以报，报君以芜辞。",
        "dynasty": "宋",
        "collection_info": null
    },
    {
        "title": "和敦復留题池州弄水序",
        "author": "郭祥正",
        "content": "我寄江南隐，数为弄水游。\n读君弄水篇，感慨攀巢由。\n赤脚踏云雨，投竿翫汀洲。\n鸥鸟不见猜，飞舞相应酬。\n谁倾百斛珠，跳踯无復收。\n一发海客秘，烂副贫家求。\n李杜缩光焰，王谢惭风流。\n开卷起予兴，飘欲乘桴浮。\n如观秋浦图，晚景入两眸。\n爱之不能舍，饥鱼适吞鈎。\n尝置几案间，出没窥岩幽。\n一别几何时，岁月已十周。\n迹滞若匣剑，绣涩不可抽。\n何当随君车，吟哦与君侔。",
        "dynasty": "宋",
        "collection_info": null
    },
    {
        "title": "谢胡丞寄锡泉十瓶",
        "author": "郭祥正",
        "content": "怜我酷嗜茗，远分名山泉。\n兹山固多锡，泉味甘尤偏。\n幸遇佳客便，十缸附轻船。\n开缸潄清泠，不待同茗煎。\n想君民事休，时时造泉边。\n入碾龙凤碎，浮瓯乳花圆。\n一啜未能止，七杯夸玉川。\n两腋生清风，飞逐蓬莱仙。\n江心与谷帘，较之孰为妍。\n欲报吾子惠，仍思陆生贤。",
        "dynasty": "宋",
        "collection_info": null
    },
    {
        "title": "谢魏户曹惠酒",
        "author": "郭祥正",
        "content": "官醪不许买，兵醖未尝得。\n愁杀避俗翁，甘为独醒客。\n缘何魏夫子，心仁生悯恻。\n双壶辄分送，涸鳞被甘泽。\n铛杓再施设，併欲醉君德。\n百川供长虹，叱咤天地窄。\n尽从秋水来，大笑问河伯。\n胡为辨牛马，灔灔浮月魄。",
        "dynasty": "宋",
        "collection_info": null
    },
    {
        "title": "川涨",
        "author": "郭祥正",
        "content": "朱夏久不雨，川源条然涨。\n三潮渺相连，狂风蹴高浪。\n蛟龙递出没，鱼鼈随浩荡。\n羣山悄低徊，阡陌失背向。\n嗟嗟圩中田，一埂安可障。\n去年已大潦，十户九凋丧。\n幸頼官廪实，嚣嚣命所仰。\n官廪今已空，农事未敢望。\n理水竟无术，祈祷俟灵贶。\n退寸復进尺，潮势颇难量。\n彼苍罪斯民，杀戮不以杖。\n令人思禹功，巍巍百王上。",
        "dynasty": "宋",
        "collection_info": null
    },
    {
        "title": "答魏掾招饮",
        "author": "郭祥正",
        "content": "我欲招魏子，小山尝白醪。\n月华虽未满，已觉秋风高。\n何物佑樽酌，肥鲈併蟹螯。\n一饮洗百忧，轩冕稍可逃。\n此语未及发，辱君先见要。\n乃知志趣同，盍簪皆俊僚。\n亦应唤舞娥，红云欲飞飘。\n不然避谤伤，谈话倾渔樵。\n期归一酩酊，世事如芭蕉。",
        "dynasty": "宋",
        "collection_info": null
    },
    {
        "title": "酬彭法曹留题小山用次来韵",
        "author": "郭祥正",
        "content": "读君小山诗，语势欲飞舞。\n乃知甘与贾，年少心则古。\n又如东方生，用之必为虎。\n予方坐空谷，屏息避烦暑。\n开缄揖清风，不觉生毛羽。\n携之出人间，瑶池赠王母。",
        "dynasty": "宋",
        "collection_info": null
    },
    {
        "title": "送黄彦发还台",
        "author": "郭祥正",
        "content": "予方寓小山，感君忽相过。\n风标夺莹玉，气语排悬河。\n君初佩金印，治蛮真有科。\n彼侮我即斩，威行济之和。\n使知朝廷尊，帖帖无愆讹。\n圣主方求才，四海张网罗。\n麒麟并凤凰，所获宁为多。\n如君必见取，为君吟菁莪。",
        "dynasty": "宋",
        "collection_info": null
    },
    {
        "title": "酬陈掾留题小山二首用次来韵  其一",
        "author": "郭祥正",
        "content": "我爱小山石，翩翩鸾凤姿。\n胡为不飞去，似与幽人期。\n志泽未及物，收身聊自嬉。\n不教三径荒，宁歌吾意词。\n旧交安在哉，岁晏逢子知。\n殷勤结惠好，琅玕分一枝。",
        "dynasty": "宋",
        "collection_info": null
    },
    {
        "title": "酬陈掾留题小山二首用次来韵  其二",
        "author": "郭祥正",
        "content": "兹山何亭亭，鬰有高人姿。\n朝容白云过，夜与明月期。\n幽兰翠碧秀，好鸟鸣声嬉。\n更逢佳客来，惠好留美词。\n遂令一丘乐，能垂千载知。\n殷勤谢陈子，蒹葭倚琼枝。",
        "dynasty": "宋",
        "collection_info": null
    },
    {
        "title": "和陈掾效陶斋",
        "author": "郭祥正",
        "content": "君欲效陶潜，超然异今趣。\n开斋即吾庐，欣欣同所慕。\n潜鱼不羣游，栖鸟不返顾。\n无意亦无我，何思復何虑。\n遂趋羲皇上，日息自休裕。\n百年能几何，不知岁云暮。\n终当随白云，悠悠此山去。",
        "dynasty": "宋",
        "collection_info": null
    },
    {
        "title": "喜钟山泉禅师见过",
        "author": "郭祥正",
        "content": "闻师飞锡来，七日远荤饮。\n欣谐清净谈，中夜未能寝。\n师提宝公刀，为我裁古锦。\n言归不须忙，溪上冰雪凛。",
        "dynasty": "宋",
        "collection_info": null
    },
    {
        "title": "送魏掾赴调",
        "author": "郭祥正",
        "content": "龆齓已承禄，资赋况超迈。\n三年莹无玼，一日忻有代。\n芳洲清风微，夕浦寒烟䨴。\n翩翩莫能留，逡巡远山外。\n浮生离合际，志士怀耿介。\n渺思岁月往，俯视天壤隘。\n人惊甘罗少，帝忆贾生对。\n竟言若为期，充实光辉大。",
        "dynasty": "宋",
        "collection_info": null
    },
    {
        "title": "送喻明仲朝请还台",
        "author": "郭祥正",
        "content": "出驰使者星，岁月一何久。\n巨航始北归，华髪已盈首。\n读书过五车，满腹藏琼玖。\n行行赴金阙，朝帝见太母。\n干坤运元气，斟酌须北斗。\n愿如范文正，上疏发纩黈。\n明明纳忠谏，圣作古无有。\n道行且寄书，慰我穷老叟。",
        "dynasty": "宋",
        "collection_info": null
    },
    {
        "title": "送倪敦復朝奉还台",
        "author": "郭祥正",
        "content": "有力乃致远，中道力不任。\n言归闭空屋，敢復求知音。\n君来监郡务，猥巷一见临。\n称褒借阳春，片砾成寸金。\n觞酌每追随，啸咏舒悰襟。\n不觉三岁过，启棹离江南。\n君怀有玉宝，未尝献于今。\n于今不往献，千岁惜湮沈。\n流景良可悲，鬚雪来侵侵。\n前途渐就窄，后会安可寻。\n屋梁见落月，殷忧存我心。\n犹期泽万物，霈然作商霖。",
        "dynasty": "宋",
        "collection_info": null
    },
    {
        "title": "邀敦復小酌为别",
        "author": "郭祥正",
        "content": "三年同赏梅，梅花烂晴雪。\n一日言北归，梅黄雨初歇。\n谁将金弹丸，缀在绿枝上。\n结实胜开花，邀君更同赏。\n食梅齿牙软，衔杯奈离忧。\n过江桃李熟，回首忆梅不。",
        "dynasty": "宋",
        "collection_info": null
    },
    {
        "title": "送杨缜供备还京",
        "author": "郭祥正",
        "content": "伯玉弘农后，轩轩真丈夫。\n首虽峨武弁，满腹藏诗书。\n三年监郡兵，一日云解符。\n考之闾井言，公廉卒如初。\n未尝害一物，纵舍乃有余。\n我方卧空屋，袒跣与世疏。\n感君数相过，晨坐定及晡。\n新诗并美酒，问遗无时无。\n老境重可惜，远别復何如。\n羡君五福全，客官奚拘拘。\n子孙俱禄仕，京城富园闾。\n精神趁强健，优游早悬车。\n祝君可以归，为君吟归欤。",
        "dynasty": "宋",
        "collection_info": null
    },
    {
        "title": "听惠守钱承议谈罗浮山因以赠之",
        "author": "郭祥正",
        "content": "久忆观沧海，喜君语罗浮。\n浮从会稽来，与罗相献酬。\n谁欲通两山，铁桥跨山头。\n笙箫响瑶台，佛仙栖石楼。\n灵光烛商舶，七星被林幽。\n飞泉难悉名，异草香气柔。\n危峰聚白鹿，深坞眠青牛。\n葛洪安期生，遗踪尚绸缪。\n攀巅瞰海水，湛碧纔一瓯。\n不见波涛翻，飓风驾龙虬。\n又云朱明天，飘然落遐陬。\n方广吞五岳，盘纡临十洲。\n不得预封禅，自起烟云羞。\n此理固莫测，胜境输君游。\n君语洗我耳，我诗莹君眸。\n罗浮杳何许，为我商声讴。",
        "dynasty": "宋",
        "collection_info": null
    },
    {
        "title": "送钱节七承议还台",
        "author": "郭祥正",
        "content": "平昔未识面，已景才业殊。\n及来公诩家，把酒情忻如。\n分携八换岁，益闻峻名誉。\n我方姑熟隐，君解惠国符。\n鹢舟始云泊，驾言过茅庐。\n倾谈洗尘听，积忧令我舒。\n凤窼无凡毛，龙窟多美珠。\n朝家正清明，往矣涉亨衢。\n泽民冀姚宋，致主优唐虞。\n史笔采循吏，非君復谁书。",
        "dynasty": "宋",
        "collection_info": null
    },
    {
        "title": "自释二首  其一",
        "author": "郭祥正",
        "content": "去日不可追，来日已无多。\n衰頽復自念，迁谢当奈何。\n贤达并贱愚，百岁同消磨。\n不如泳觞酌，徘徊眄庭柯。\n流翠自成幄，好风时经过。\n憎爱理兼忘，虚淡神所和。\n运尽即随尽，葬骨南山陂。",
        "dynasty": "宋",
        "collection_info": null
    },
    {
        "title": "自释二首  其二",
        "author": "郭祥正",
        "content": "遭时如尧舜，击壤欢且歌。\n归田尚叨禄，天宠固已多。\n敢復邀长年，寓景随流波。\n有酒即觞酌，风日眷清和。\n俯悲秦晋士，含饥避干戈。",
        "dynasty": "宋",
        "collection_info": null
    },
    {
        "title": "怀友二首  其一",
        "author": "郭祥正",
        "content": "夕阳在窻户，凉气何处来。\n微风泛庭柯，萧萧历空阶。\n抱琴一写之，冰霜溅孤怀。\n但惜对樽酌，而无良友偕。\n聊将幽独思，滔滔寄长淮。",
        "dynasty": "宋",
        "collection_info": null
    },
    {
        "title": "怀友二首  其二",
        "author": "郭祥正",
        "content": "晚坐庭树下，凉飔经我怀。\n亦有樽中物，佳人殊未来。\n佳人隔重城，谁復为之侪。\n瞻云云行天，步月月满阶。\n想闻诵声作，崩腾泻江淮。",
        "dynasty": "宋",
        "collection_info": null
    },
    {
        "title": "七月八日要阎公达承议晚酌二首  其一",
        "author": "郭祥正",
        "content": "河桥散灵鹊，曜景逾佳期。\n池华延舒月，尚可倾一巵。\n欲以要良宾，秋事言凄其。\n岁往岂再得，绿髮含霜滋。\n寓意不在饮，营驾君莫辞。",
        "dynasty": "宋",
        "collection_info": null
    },
    {
        "title": "七月八日要阎公达承议晚酌二首  其二",
        "author": "郭祥正",
        "content": "营驾君莫辞，寓饮不在酒。\n得酒亦可喜，话情庶延久。\n鹭白不翳尘，山光含美璞。\n霞绮映池葩，条蝉嘶露渥。\n时平无横愁，身退兹余裕。\n弹琴来薫风，高轩良可伫。",
        "dynasty": "宋",
        "collection_info": null
    },
    {
        "title": "严氏西斋",
        "author": "郭祥正",
        "content": "立屋聚羣经，执经授诸儿。\n趋善务深畜，言行蹈前规。\n譬欲种嘉禾，春膏力锄犁。\n一朝秀而实，刈熟当如坻。\n遂为道德饱，用济斯民饥。\n庭木岂不美，凉阴奉遨嬉。\n池水岂不深，濯热临清漪。\n作止既可乐，左右皆宜之。\n瑶琴谁为弹，倚声奏吾诗。",
        "dynasty": "宋",
        "collection_info": null
    },
    {
        "title": "志士吟二首  其一",
        "author": "郭祥正",
        "content": "羣材欣向荣，志士寂无託。\n独鸟千里飞，天末孤云泊。\n越女殊西子，秦声异别鹤。\n守贞不辞贫，怡怡内常乐。\n高歌戛金玉，其声震寥廓。",
        "dynasty": "宋",
        "collection_info": null
    },
    {
        "title": "志士吟二首  其二",
        "author": "郭祥正",
        "content": "岁华忽已晚，志士将奈何。\n摧车眷前修，停泽无余波。\n知命守穷贱，脱屣南山阿。\n出从麋鹿游，坐与猿鸟歌。\n采菊復采薇，聊以养天和。",
        "dynasty": "宋",
        "collection_info": null
    },
    {
        "title": "闻砧",
        "author": "郭祥正",
        "content": "天潢转斜白，庭菊泛团露。\n纨扇辞玉纤，云幄含幽素。\n湿萤递疏牖，寒螀鸣外户。\n南邻发砧响，凉夕敢虚度。\n不作舞衣裳，为君理缯絮。\n边碛多苦寒，先秋寄征戍。",
        "dynasty": "宋",
        "collection_info": null
    },
    {
        "title": "秋扇",
        "author": "郭祥正",
        "content": "轻素裁团扇，投君掌握中。\n为君却烦暑，动摇挹凉风。\n一朝霜飈至，罗帏衾被重。\n辞君且屏迹，弃置随断蓬。\n物理古如此，用舍安可穷。\n愿君千万寿，执热还相逢。",
        "dynasty": "宋",
        "collection_info": null
    },
    {
        "title": "庭竹",
        "author": "郭祥正",
        "content": "眷此庭中竹，罗生横十寻。\n疏疏挺高节，密密敷清阴。\n好风每相过，流尘讵能侵。\n其下无蔓草，其傍远修林。\n结根自得所，非高亦非深。\n谁復采笙箫，玉宇思和音。",
        "dynasty": "宋",
        "collection_info": null
    },
    {
        "title": "赏莲",
        "author": "郭祥正",
        "content": "濯濯水中华，香艷胜苹藻。\n英英泥中根，絜素常自保。\n房实又堪食，无一不为好。\n乃知金仙经，譬喻肆论讨。\n游宴集宾僚，赏咏固宜早。\n一朝霜飈至，茎叶变枯槁。\n抑亦如佳人，妍媚忽衰老。\n顾眄岂復怜，弃置不足道。\n幽怀向君开，芳樽为倾倒。\n木末谁能搴，愁烟起孤岛。",
        "dynasty": "宋",
        "collection_info": null
    },
    {
        "title": "将至金陵谒曾子开侍郎",
        "author": "郭祥正",
        "content": "秋空久不雨，漠漠风卷沙。\n胡为起高兴，昨夜辞山家。\n明投金陵郭，府观凌紫霞。\n公解豫章榻，我停银汉槎。\n一倾别后言，电雹鸣交加。\n借公口中春，发我枝上花。\n又如出地雷，空山走龙蛇。\n公能结明主，我亦思无邪。\n但惊歧路别，进退各有涯。\n浮生能几时，鬓髮忽已华。\n会合岂易得，兵厨酒仍佳。\n慎勿学谢安，扪涕空戚嗟。",
        "dynasty": "宋",
        "collection_info": null
    },
    {
        "title": "双泉轩赠太平守梁正叔",
        "author": "郭祥正",
        "content": "开池得双泉，因泉构华屋。\n池中种菱荇，池上列花竹。\n与春蘸新红，遇风摇净绿。\n轻鸥自飞舞，纤鳞随出缩。\n操舟往江海，端忧龙蜃触。\n卷衣入山林，而防虎狼欲。\n岂如一凭栏，俯仰快心目。\n朝吟吟有余，暮醉醉不足。\n双泉长涓涓，比公享天禄。\n公归民怀公，听我双泉曲。",
        "dynasty": "宋",
        "collection_info": null
    },
    {
        "title": "徐子美杨君倚李元翰小酌言旧",
        "author": "郭祥正",
        "content": "南方多苦热，北地尤苦寒。\n徐子掾招宜，七载滨夷蛮。\n杨李仕并代，毳裘霜雪残。\n一朝相续归，相看涕汍澜。\n扪涕唤家僮，草草罗杯盘。\n念昔共庠序，垂髫竞痴顽。\n及今过六十，各各嗟衰颜。\n光阴信如驰，生死无百年。\n妻儿半凋丧，少喜多忧患。\n吾方慕陶潜，行歌眷南山。\n山气日夕佳，吾庐未尝关。\n猿鸟相与居，丝桐时一弹。\n三子方急禄，遑遑未能閒。\n努力佐州县，须防官长难。\n暂当陪我醉，余事不足言。",
        "dynasty": "宋",
        "collection_info": null
    },
    {
        "title": "寄题九江陶子骏佚老堂",
        "author": "郭祥正",
        "content": "未老已先佚，构堂名佚老。\n与其宠辱惊，何似归未早。\n渊明乃吾祖，此道能自保。\n归来无一事，时时为酒恼。\n纸帐春气融，不寐听春鸟。\n关关枝上语，报我竹间晓。\n我醉未能起，尔音一何好。\n却笑世间人，忘忧种萱草。",
        "dynasty": "宋",
        "collection_info": null
    },
    {
        "title": "復雪",
        "author": "郭祥正",
        "content": "连朝雪復雪，吾独拥红炉。\n樽中亦有酒，不为饥寒驱。\n目前奚所忧，所忧在村墟。\n去年旱兼水，二税多逃逋。\n十家九乏食，往往死路衢。\n空山嗥虎豹，深渊卧龙鱼。\n飞鸟各敛翼，康庄断行车。\n倚门独悲歌，阳气何时舒。",
        "dynasty": "宋",
        "collection_info": null
    },
    {
        "title": "将至寿阳谒朱行中龙图作",
        "author": "郭祥正",
        "content": "魏台公送我，春风花落尽。\n寿阳我访公，萧萧朔风紧。\n且復念残年，鬓髮安得鬒。\n高才久外补，惠爱益不泯。\n聊歌古柏行，歌罢仰天哂。\n长淮白鱼肥，冰壶酒堪引。",
        "dynasty": "宋",
        "collection_info": null
    },
    {
        "title": "暮春之月谒庐守陈元舆待制作",
        "author": "郭祥正",
        "content": "百年悯秋霜，念念流运歇。\n一昨辞周行，于今鬓垂雪。\n幽独谁为扶，寸心徒自折。\n翻然驾柴车，宾闳重款谒。\n与公论襟期，及此阳春月。\n英英栏中花，滋露正妍发。\n浊浊瓮中醪，浮醅想芬冽。\n朝廷用直道，郡邑罕所阙。\n嬿婉我之友，皎若环与玦。\n良辰不同乐，衰暮空惜别。",
        "dynasty": "宋",
        "collection_info": null
    },
    {
        "title": "庐陵乐府十首  其一",
        "author": "郭祥正",
        "content": "妾抬纤纤手，一拂白玉琴。\n琴声写三迭，寄妾万里心。\n朱弦断可续，妾心常不足。\n纔惊枫叶丹，又见杨枝绿。\n望君君未到，妾貌宁长好。\n云鬓懒重梳，从敎似秋草。",
        "dynasty": "宋",
        "collection_info": null
    },
    {
        "title": "庐陵乐府十首  其二",
        "author": "郭祥正",
        "content": "鸿雁殊未来，思君一弹琴。\n泠泠别鹤语，折尽幽兰心。\n蛛丝漫相续，难繫骅骝足。\n白日无时停，云鬓宁长绿。\n年华要不老，不若丹青好。\n对之虽无言，犹胜种萱草。",
        "dynasty": "宋",
        "collection_info": null
    },
    {
        "title": "庐陵乐府十首  其三",
        "author": "郭祥正",
        "content": "与子初执手，效彼瑟与琴。\n子去既不返，谁復知我心。\n宝刀能切玉，愿断金乌足。\n留住枝上春，花红叶长绿。\n懊恼復懊恼，憔悴变妍好。\n不见庭中兰，埋没随百草。",
        "dynasty": "宋",
        "collection_info": null
    },
    {
        "title": "庐陵乐府十首  其四",
        "author": "郭祥正",
        "content": "妾身厌尘埃，专心託君子。\n感君一面眄，涸辙逢秋水。\n雍容未经年，结誓同生死。\n胡为忽言别，短书无一纸。\n愁思魂梦飞，鹊语不成喜。\n岁晚君不来，红妆为君洗。",
        "dynasty": "宋",
        "collection_info": null
    },
    {
        "title": "庐陵乐府十首  其五",
        "author": "郭祥正",
        "content": "嵯峨姑射山，绰约飞行子。\n绛唇启皓玉，明眸漾寒水。\n方平与麻姑，相期永不死。\n手披黄庭经，金字写青纸。\n胡为谪人间，离合溢悲喜。\n妖桃凝露珠，东风任吹洗。",
        "dynasty": "宋",
        "collection_info": null
    },
    {
        "title": "庐陵乐府十首  其六",
        "author": "郭祥正",
        "content": "庭下幽花羃寒雾，金鸭冷烟无一缕。\n从君别妾驾红鸾，望断三山无觅处。\n平时曲调休重举，长袖空垂不成舞。\n醒眼牵愁送春去，独立残阳与谁语。",
        "dynasty": "宋",
        "collection_info": null
    },
    {
        "title": "庐陵乐府十首  其七",
        "author": "郭祥正",
        "content": "英英玉山禾，乃是凤凰食。\n凤凰殊未来，禾生亦何益。\n幽香眷春尽，孤根含露寂。\n委弃同蒿莱，咄嗟人莫识。",
        "dynasty": "宋",
        "collection_info": null
    },
    {
        "title": "庐陵乐府十首  其八",
        "author": "郭祥正",
        "content": "自君之往矣，幽房守岁华。\n眉头匀翠淡，裙带缕金斜。\n魂魄空成梦，音书不到家。\n凭谁度庾岭，和泪寄梅花。",
        "dynasty": "宋",
        "collection_info": null
    },
    {
        "title": "庐陵乐府十首  其九",
        "author": "郭祥正",
        "content": "粉黛元知假，丹青岂是真。\n桃花初过雨，溪水暗流春。\n眼眼随云断，书书託雁频。\n渔郎自迷路，狂杀武陵人。",
        "dynasty": "宋",
        "collection_info": null
    },
    {
        "title": "庐陵乐府十首  其一○",
        "author": "郭祥正",
        "content": "不作巫山雨，螺川久住家。\n欲知冰未释，须信玉无瑕。\n对局拈棋子，开窻摘杏花。\n谁能谙此意，红日又西斜。",
        "dynasty": "宋",
        "collection_info": null
    },
    {
        "title": "妾薄命",
        "author": "郭祥正",
        "content": "雌凤始营巢，妖桃半敷萼。\n忆昔嫁君时，相逢一何乐。\n朱颜妾未变，白眼君先恶。\n君恩不下济，妾意正难託。\n空床春寂寥，孤灯夜萧索。\n哀弦时一弹，弹终泪还落。",
        "dynasty": "宋",
        "collection_info": null
    },
    {
        "title": "怨别二首  其一",
        "author": "郭祥正",
        "content": "渡江君别妾，恨不如桃叶。\n桃叶解随君，渡江不用楫。\n妾既不得随，渡江楫如飞。\n自怜妾命薄，江头还独归。\n一步一回首，碧云凝落晖。\n空将盈掬泪，和粉洒罗衣。",
        "dynasty": "宋",
        "collection_info": null
    },
    {
        "title": "怨别二首  其二",
        "author": "郭祥正",
        "content": "团扇不遮面，欲君永相见。\n胡为忽别妾，船逐南风便。\n君行妾独处，妾復谁为主。\n正似晚春花，零落随风雨。\n有情频寄书，莫令书更疏。\n却羡路傍草，到处逢君车。",
        "dynasty": "宋",
        "collection_info": null
    },
    {
        "title": "代古相思",
        "author": "郭祥正",
        "content": "妾面如花开，妾心似兰死。\n花开色易衰，兰死香不已。\n愿持枯兰心，终焉託君子。\n君行胡不归，两见秋风起。\n鸿雁只空来，音书无一纸。\n夜夜梦见君，朝朝懒梳洗。\n不忆霜月前，丝桐为君理。\n千古万古悲，悠扬逐流水。",
        "dynasty": "宋",
        "collection_info": null
    },
    {
        "title": "拟桃花歌",
        "author": "郭祥正",
        "content": "酣酣桃始花，灼灼粉面笑。\n粉色射花光，夺尽丹青妙。\n蓝衫马上郎，风流亦年少。\n语言虽未通，精诚默相照。\n敛容缓步復掩门，只见桃花不见人。\n轻红浅白正含露，欲落半开将送春。\n凝心驻马日渐晚，隐忍时时下前坂。\n回头又不见桃花，唯有青山遮醉眼。\n扬鞭击镫歌团扇，相见不如不相见。\n逢人寄语问桃花，春残吹洗落谁家。",
        "dynasty": "宋",
        "collection_info": null
    },
    {
        "title": "怡轩吟赠番阳张孝子",
        "author": "郭祥正",
        "content": "古云蜀道难，蜀道之难难于上青天。\n孝子寻亲不辞远，草蹻负米离番川。\n西从荆州望夔国，扪萝蹑石穿林巅。\n峡山愈深人迹绝，但闻悲风泠涧声潺湲。\n汲溪钻火行復餐，夜宿茅屋衣裳单。\n迴看江南路九千，一见归客吞悲酸。\n寄声吾母形骸安，慎勿为语皮皴干。\n涪州城西遇征蛮，城门防盗白昼关。\n抚膺仰天涕汍澜，见亲之难难于蜀道难。\n成都渐近心稍寛，踊跃可得瞻耆颜。\n父昔离家子方孕，子得见父今壮年。\n胡弗归兮死敢请，慰我慈母心悬悬。\n三往三返又十载，孝子执辔方言还。\n番人闻归竞嗟喜，夫妇白首重团圆。\n诛茅立屋奉甘旨，陈侯篆榜名怡轩。\n春禽提壶助春饮，綵衣自舞春风前。\n腰金馔玉非我欲，但愿眉寿双松坚。\n朝熙熙，暮熙熙，谁将朱丝绳，奏我怡轩诗。",
        "dynasty": "宋",
        "collection_info": null
    },
    {
        "title": "忆敬亭山作",
        "author": "郭祥正",
        "content": "忽忆敬亭山，翠碧千万寻。\n白云拂地弄晴影，黄猿啸晚清人心。\n桃花流水三月深，柳絮披烟辞故林。\n重楼复殿据山脚，像塑制度祠非淫。\n晋时谢守曾赛雨，至今石上镌遗吟。\n五言雅重参二典，琅琅一诵铿璆琳。\n绿潭无底白玉沈，千载何人知此音。\n李白骑鲸出沧海，回鞭曾宿岧嶤岑。\n却泛虚舟弄溪月，紫霞之杯倾不歇。\n醉来更约崔宗之，秋水玄谈清兴发。\n数公逸驾何当还，怅望英风不可攀。\n信道相看两不厌，古来只有敬亭山。",
        "dynasty": "宋",
        "collection_info": null
    },
    {
        "title": "神宗皇帝挽词二首  其一",
        "author": "郭祥正",
        "content": "物物皆成化，熙熙十九春。\n寿觞方奏乐，法座忽流尘。\n遗治前无古，称宗孰有神。\n烟霄歧路别，百辟共沾巾。",
        "dynasty": "宋",
        "collection_info": null
    },
    {
        "title": "神宗皇帝挽词二首  其二",
        "author": "郭祥正",
        "content": "原庙工初毕，神游竟不还。\n鼎湖龙驭远，湘岸竹枝斑。\n谥号尊逾圣，陵基别有山。\n九重春忽暝，四海惨愁颜。",
        "dynasty": "宋",
        "collection_info": null
    },
    {
        "title": "王丞相荆公挽词二首  其一",
        "author": "郭祥正",
        "content": "间世君臣会，中天日月圆。\n裕陵龙始蛰，钟阜鹤随仙。\n畜德何人绍，成书阖国传。\n回头尽陈迹，麟石卧孤烟。",
        "dynasty": "宋",
        "collection_info": null
    },
    {
        "title": "王丞相荆公挽词二首  其二",
        "author": "郭祥正",
        "content": "公在神明聚，公亡泰华倾。\n文章千古重，富贵一毫轻。\n若圣丘非敢，犹龙耳强名。\n悲风白门路，啼血送铭旌。",
        "dynasty": "宋",
        "collection_info": null
    },
    {
        "title": "哭梅直讲圣俞",
        "author": "郭祥正",
        "content": "生事念死隔，歘如过鸟飞。\n长空不留迹，清叫竟何之。\n死者固已矣，生者谩相思。\n昭亭雪塞山，相遇忘寒饥。\n解剑贳浊酒，果餚躬自携。\n扫除长少分，旷荡文章期。\n赠蒙以大白，自谓无復疑。\n及将起草茅，谨札还先驰。\n邀我采石渡，烂醉霜蟹肥。\n沉吟望夫曲，朗诵天门诗。\n险绝必使和，凡鱼岂龙追。\n篇篇被许可，当友不当师。\n凌晨挂高帆，公行我言归。\n一别三四秋，音问山中稀。\n去年集选曹，僮瘦马力羸。\n访公国东门，问我来何时。\n青刍与白饭，诸子争赍持。\n论新復谈故，谓我今逾奇。\n南还得长篇，万里衔光辉。\n此德未云报，讣音裂肝脾。\n桓桓万人英，不遇终愁羁。\n一官止太学，薄命吁可悲。\n所嗟吾道丧，斯文竟何为。\n譬彼卞子玉，弃置污浊泥。\n凤来无嘉禾，啄肉纷羣鸱。\n彼苍厥有主，此理安无欺。\n呜呼如之何，酸嘶復酸嘶。",
        "dynasty": "宋",
        "collection_info": null
    },
    {
        "title": "哭夏寺丞公酉",
        "author": "郭祥正",
        "content": "齐山鬰愁烟，镜潭坠孤月。\n佳人去不还，生别成死别。\n有才曾未施，负冤终莫雪。\n世情多反覆，美玉不如铁。\n无路攀魂车，隔江寄清血。",
        "dynasty": "宋",
        "collection_info": null
    },
    {
        "title": "哭子点",
        "author": "郭祥正",
        "content": "五岁养育恩，一朝随埃尘。\n琅琅读书声，在耳犹如新。\n哽哽临绝言，唤爷眉屡颦。\n永痛卑栖邑，医脉非良真。\n微疾遽夭殇，吾家失麒麟。\n嗥天天莫知，拊地地不闻。\n泪迸睛欲枯，肠断鼻愈辛。\n汝卧长夜台，我孤大梦身。\n后嗣復谁望，有车已摧轮。\n佳雏堕危巢，异芳零短春。\n黄泉无白日，青冢多愁云。\n哀弦写悲歌，弔汝冥漠魂。",
        "dynasty": "宋",
        "collection_info": null
    },
    {
        "title": "哭宗叔致政大将军",
        "author": "郭祥正",
        "content": "文锋困挫离场屋，武略纵横勤冕旒。\n国士传家虽有子，将军终老不封侯。\n抱冰末路垂三纪，埋玉空山第一秋。\n余派江东藉云荫，载瞻遗像涕交流。",
        "dynasty": "宋",
        "collection_info": null
    },
    {
        "title": "故临川太守石公挽词二首  其一",
        "author": "郭祥正",
        "content": "忆昔江头别，悲欢失后期。\n姦言诬直节，枉狱累明时。\n白玉原无玷，青天孰可欺。\n有儿能雪耻，泉壤释余悲。",
        "dynasty": "宋",
        "collection_info": null
    },
    {
        "title": "故临川太守石公挽词二首  其二",
        "author": "郭祥正",
        "content": "半道逢豺虎，吞声力已穷。\n命从冤狱丧，言有谏臣公。\n玉树埋长夜，金鱼委断蓬。\n旅魂虽获雪，千载起悲风。",
        "dynasty": "宋",
        "collection_info": null
    },
    {
        "title": "陈伯育承事挽词二首  其一",
        "author": "郭祥正",
        "content": "海鹤冰为骨，霜潭月作心。\n要宾唯饮酒，焚券不论金。\n相望萦离恨，何嗟得讣音。\n春回坟草绿，谁伴夜台吟。",
        "dynasty": "宋",
        "collection_info": null
    },
    {
        "title": "陈伯育承事挽词二首  其二",
        "author": "郭祥正",
        "content": "二子皆攀桂，一生唯好吟。\n夜台如得句，泉路孰知音。\n饮态思頽玉，交情失断金。\n奠刍何以报，折尽老夫心。",
        "dynasty": "宋",
        "collection_info": null
    },
    {
        "title": "邹宣德挽词二首  其一",
        "author": "郭祥正",
        "content": "忆昔姑溪上，分携岁月赊。\n清标冰有骨，静德玉无瑕。\n不杀居为戒，传经大厥家。\n西山问仙籍，公合在烟霞。",
        "dynasty": "宋",
        "collection_info": null
    },
    {
        "title": "邹宣德挽词二首  其二",
        "author": "郭祥正",
        "content": "静乐畴能匹，翛然几杖间。\n有儿专使节，无念落尘寰。\n流水归何处，孤云去不还。\n成仙应蜕骨，谁谓掩泉关。",
        "dynasty": "宋",
        "collection_info": null
    },
    {
        "title": "哭漳州蔡温老秀才",
        "author": "郭祥正",
        "content": "交游气概如君少，患难扶持及我多。\n万里相思魂往返，一书报死泪滂沲。\n文场决策终难必，旅馆捐躯可奈何。\n犹得有儿传素业，几时归葬旧山坡。",
        "dynasty": "宋",
        "collection_info": null
    },
    {
        "title": "杨次公侍讲挽词二首  其一",
        "author": "郭祥正",
        "content": "力学窥前古，扶经翊太平。\n乐成天地格，祧正祖宗明。\n知命穷犹达，趋玄死亦生。\n世无班马笔，谁为勒幽铭。",
        "dynasty": "宋",
        "collection_info": null
    },
    {
        "title": "杨次公侍讲挽词二首  其二",
        "author": "郭祥正",
        "content": "孤进终难达，文章误此生。\n纔趋王府讲，已梦玉楼成。\n遗箧书千卷，招魂酒一觥。\n空余淮上月，不到夜台明。",
        "dynasty": "宋",
        "collection_info": null
    },
    {
        "title": "杨次思博士挽词",
        "author": "郭祥正",
        "content": "有志吞戎虏，成书达帝庭。\n长江倾学术，短炬速年龄。\n玉树埋蒿壤，泉台掩夜扃。\n功勋何可问，不得上丹青。",
        "dynasty": "宋",
        "collection_info": null
    },
    {
        "title": "亡友留君仪挽词二首  其一",
        "author": "郭祥正",
        "content": "信报君仪讣，将如吾道何。\n交游亡玉树，涕泪泻金波。\n三子先凋冺，一身纒病痾。\n人生谁不死，遗恨独君多。",
        "dynasty": "宋",
        "collection_info": null
    },
    {
        "title": "亡友留君仪挽词二首  其二",
        "author": "郭祥正",
        "content": "壮子皆先陨，亲丧未启攒。\n病成终不愈，魂散若为安。\n结义从今冺，遗编忍復看。\n亭开基石处，云水想漫漫。",
        "dynasty": "宋",
        "collection_info": null
    },
    {
        "title": "弔故友吴延之屯田",
        "author": "郭祥正",
        "content": "吴老归泉后，人间未有君。\n春深来阳草，月乱采江云。\n孤啸猿求侣，哀鸣雁失羣。\n姑溪一樽酒，遥酹五峰坟。",
        "dynasty": "宋",
        "collection_info": null
    },
    {
        "title": "哭亡友李公达",
        "author": "郭祥正",
        "content": "忽得凶音泪不收，可怜英气陨荒幽。\n天垂北斗夜台静，虎啸西风坟树愁。\n学道未行尝自信，高名虽在復何求。\n谩携一榼招魂酒，独对修江想献酬。",
        "dynasty": "宋",
        "collection_info": null
    },
    {
        "title": "弔黄塘寺知白上人",
        "author": "郭祥正",
        "content": "今日黄塘寺，昔年知白师。\n悟禅兼悟律，能画亦能诗。\n旧卷春涵瞑，新坟月掩悲。\n余生我何有，骑马送衰迟。",
        "dynasty": "宋",
        "collection_info": null
    },
    {
        "title": "弔亡友袁世弼太博",
        "author": "郭祥正",
        "content": "自掩斯人骨，西山秀色低。\n文章惊早悟，寿夭理难齐。\n绝壑沉寒玉，空江没断霓。\n儿孙今卖宅，感旧只酸嘶。",
        "dynasty": "宋",
        "collection_info": null
    },
    {
        "title": "三亡诗",
        "author": "郭祥正",
        "content": "荣翁苦于学，腹实五车书。\n尤明礼乐事，画就百幅图。\n献之神宗朝，不报还旧庐。\n白头着青衫，老愤犹欲舒。\n佐邑曾未赴，瞑目忽已殂。\n何子稍家富，恬不为利拘。\n执笔工词章，科第学有余。\n终遭有司黜，才命诚难俱。\n今闻亦长往，令我勤悲吁。\n二家各有子，素业传门闾。\n登科既同籍，奔丧又同途。\n李君出世胄，轩轩佩琼琚。\n计偕冠多士，场屋喧名誉。\n晚乃乐高隐，卖药荒村墟。\n愈贫愈自信，纯洁不可污。\n天胡夺其龄，否极泰则无。\n斯人皆旧游，想望空踟蹰。\n顾我虽未死，目眊霜盈鬚。\n近酒已先恶，趋时迹尤疏。\n飞章乞残骸，轻舟下重湖。\n将投永安泊，访旧相欢娱。\n那知死生隔，三秀同时枯。\n欲为招魂篇，悲风涕沾濡。",
        "dynasty": "宋",
        "collection_info": null
    },
    {
        "title": "拟挽歌五首  其一",
        "author": "郭祥正",
        "content": "百年苦役役，一死已休休。\n惟我方自适，妻子空悲愁。\n满樽奠美酒，满盘荐珍羞。\n我终不可起，汝情谩悠悠。\n送我入蒿里，寂寞无春秋。",
        "dynasty": "宋",
        "collection_info": null
    },
    {
        "title": "拟挽歌五首  其二",
        "author": "郭祥正",
        "content": "形坏影亦灭，有神竟何依。\n漠漠空木中，岂知经四时。\n以此为长年，谁人不同归。\n儿孙汝勿泣，朋旧汝勿悲。\n岁月易经过，冥默终相期。",
        "dynasty": "宋",
        "collection_info": null
    },
    {
        "title": "拟挽歌五首  其三",
        "author": "郭祥正",
        "content": "生前势有殊，死去分始齐。\n且将耳目静，安用亲旧啼。\n鸿雁任南北，日月随东西。\n陵谷亦已变，道化復何为。",
        "dynasty": "宋",
        "collection_info": null
    },
    {
        "title": "拟挽歌五首  其四",
        "author": "郭祥正",
        "content": "于生动以扰，既死静且潜。\n黄土假面目，青草为鬚髯。\n荣华春风吹，憔悴秋霜霑。\n迴嗟在世人，不识此理兼。",
        "dynasty": "宋",
        "collection_info": null
    },
    {
        "title": "拟挽歌五首  其五",
        "author": "郭祥正",
        "content": "枯骨蝼蚁余，空棺蔓草纒。\n欲诉既无路，欲窥不见天。\n休休可奈何，达道乃自然。",
        "dynasty": "宋",
        "collection_info": null
    },
    {
        "title": "四皓",
        "author": "郭祥正",
        "content": "彼美四贤老，高风万古寒。\n去逃秦鼎镬，归识汉衣冠。\n翼翼羽翰就，堂堂宗社安。\n商山弊庐在，还入白云端。",
        "dynasty": "宋",
        "collection_info": null
    },
    {
        "title": "晚望",
        "author": "郭祥正",
        "content": "久客心尝折，登楼望转迷。\n风倾苹叶乱，雨重柳条低。\n未得趋金马，何当似木鸡。\n细寻乡国路，愁听暝鸦啼。",
        "dynasty": "宋",
        "collection_info": null
    },
    {
        "title": "即事",
        "author": "郭祥正",
        "content": "北户风欺幌，南桥水拍城。\n柳长无嫩色，莺老有新声。\n书帙看慵卷，茶瓯不厌擎。\n故园何日返，此地独含情。",
        "dynasty": "宋",
        "collection_info": null
    },
    {
        "title": "幽居",
        "author": "郭祥正",
        "content": "春晚堪行乐，幽居独闭门。\n忘形付诗酒，吾道委干坤。\n坏壁蜗涎乱，残经鼠迹翻。\n交游今已绝，孤坐欲何言。",
        "dynasty": "宋",
        "collection_info": null
    },
    {
        "title": "江亭",
        "author": "郭祥正",
        "content": "江亭孤坐久，野望眼偏明。\n映日浮云簿，摇风细柳轻。\n出墙新笋熟，拍岸晚潮生。\n遣仆沽春酒，幽欢取次成。",
        "dynasty": "宋",
        "collection_info": null
    },
    {
        "title": "遣意",
        "author": "郭祥正",
        "content": "髮为烟岚秃，愁因患难添。\n径荒无过客，笋迸任穿檐。\n啅雀谁能遣，惊乌不用占。\n有巾堪漉酒，聊欲效陶潜。",
        "dynasty": "宋",
        "collection_info": null
    },
    {
        "title": "春水",
        "author": "郭祥正",
        "content": "春水碧泱泱，平堤映绿杨。\n田畴资灌溉，鸥鸟共徜徉。\n放饵愁空掣，浮杯兴最长。\n晚风吹细浪，仍送落英香。",
        "dynasty": "宋",
        "collection_info": null
    },
    {
        "title": "早起",
        "author": "郭祥正",
        "content": "客愁偏早起，衰病惬晴明。\n索酒防春瘴，披衣听鸟声。\n旧书慵检阅，新客懒逢迎。\n何日笼樊启，再归溪上耕。",
        "dynasty": "宋",
        "collection_info": null
    },
    {
        "title": "初夜",
        "author": "郭祥正",
        "content": "初月未成魄，瘴天云雾低。\n浦昏船竞入，林密鸟争栖。\n褊性怜幽独，香醪自挈携。\n布衾今夜冷，犹得避儿啼。",
        "dynasty": "宋",
        "collection_info": null
    },
    {
        "title": "可惜",
        "author": "郭祥正",
        "content": "可惜花飞尽，春归客未归。\n艰难行路险，老大赏心稀。\n翰墨谁曾问，渔樵与愿违。\n江干空驻目，藜杖得相依。",
        "dynasty": "宋",
        "collection_info": null
    },
    {
        "title": "客禁",
        "author": "郭祥正",
        "content": "客禁何时释，惊魂梦裏归。\n深忧邻虎穴，那得并鱼矶。\n草色欣欣茂，萤光箇箇微。\n残生苦多难，搔首掩荆扉。",
        "dynasty": "宋",
        "collection_info": null
    },
    {
        "title": "卧柳",
        "author": "郭祥正",
        "content": "冉冉碧濠边，三株细柳眠。\n根欹元着水，叶大镇藏烟。\n不作栋梁用，岂忧斤斧先。\n春风任飘泊，客意亦留连。",
        "dynasty": "宋",
        "collection_info": null
    },
    {
        "title": "水涨",
        "author": "郭祥正",
        "content": "山雨连朝注，溪流没草亭。\n蛟鼍方汹汹，鸿雁自冥冥。\n只恐翻河汉，终当见日星。\n波澜平地作，嗟叹未曾经。",
        "dynasty": "宋",
        "collection_info": null
    },
    {
        "title": "水花",
        "author": "郭祥正",
        "content": "水畔花饶笑，欹枝映小亭。\n日光烘欲醉，江色冷还醒。\n浅白浑迷鹭，残红尚衬萍。\n幽人颇萧索，此地要频经。",
        "dynasty": "宋",
        "collection_info": null
    },
    {
        "title": "西斋二首  其一",
        "author": "郭祥正",
        "content": "西斋吾所构，檐角颇依林。\n潇洒松篁影，暄和燕雀音。\n青春那肯住，白髮任相侵。\n稍悟渊明乐，时时抚素琴。",
        "dynasty": "宋",
        "collection_info": null
    },
    {
        "title": "西斋二首  其二",
        "author": "郭祥正",
        "content": "西斋吾所爱，一径绿萝深。\n终日听新鸟，令人忘故林。\n地偏无客到，山润有苔侵。\n祸患须安命，优游不废吟。",
        "dynasty": "宋",
        "collection_info": null
    },
    {
        "title": "南楼",
        "author": "郭祥正",
        "content": "兀坐南楼夜，栏干俯列星。\n村遥喧瓦鼓，塔近震金铃。\n湿草埋昏瘴，飞虫接小萤。\n物生皆有理，吾亦委頽龄。",
        "dynasty": "宋",
        "collection_info": null
    },
    {
        "title": "自贻",
        "author": "郭祥正",
        "content": "自恨心肝拙，题诗愈不工。\n痴迷循磨蚁，辛苦打窻虫。\n妙道知何补，多言自取穷。\n不如长寂默，块尔白头翁。",
        "dynasty": "宋",
        "collection_info": null
    },
    {
        "title": "溪岸",
        "author": "郭祥正",
        "content": "溪岸逢春暮，柔条尽意攀。\n轻鸥翔近渚，好鸟响空山。\n小艇长欹侧，孤云自往还。\n远游成底事，白首忆乡关。",
        "dynasty": "宋",
        "collection_info": null
    },
    {
        "title": "要客",
        "author": "郭祥正",
        "content": "要客来何晚，重干漉酒巾。\n玉琴虚别操，藤榻恐流尘。\n山暗萧萧雨，花辞短短春。\n杖藜慵缓步，愁杀独游人。",
        "dynasty": "宋",
        "collection_info": null
    },
    {
        "title": "城南",
        "author": "郭祥正",
        "content": "淡沲城南路，参差柳绊烟。\n稻秧纔一寸，蚕子始三眠。\n曲折藏花地，暄和载酒天。\n清江深有兴，只欲解归船。",
        "dynasty": "宋",
        "collection_info": null
    },
    {
        "title": "夜兴",
        "author": "郭祥正",
        "content": "日没草堂阴，收书復挂琴。\n闭门人迹绝，危坐客愁深。\n星汉光铓动，湖山气象沈。\n嫦娥如借月，蚊蚋莫相侵。",
        "dynasty": "宋",
        "collection_info": null
    },
    {
        "title": "夕阳",
        "author": "郭祥正",
        "content": "夕阳沈谷口，海水接天南。\n归鸟自成阵，暝山如半酣。\n看云贪仰面，移杖忽遗簪。\n幽独谁相过，人情老始谙。",
        "dynasty": "宋",
        "collection_info": null
    },
    {
        "title": "迁居",
        "author": "郭祥正",
        "content": "殊方留滞客，迁馆避諠譁。\n破榻依寒竹，疏窻对晚花。\n燕归疑识面，鸟噪默怀家。\n囊橐无书卷，新愁有五车。",
        "dynasty": "宋",
        "collection_info": null
    },
    {
        "title": "交游",
        "author": "郭祥正",
        "content": "一作闽南客，幽忧忽过春。\n交游半卿相，踪迹自埃尘。\n未附垂天翼，空成涸辙鳞。\n吾庐松菊在，怅望熟溪滨。",
        "dynasty": "宋",
        "collection_info": null
    },
    {
        "title": "微寒",
        "author": "郭祥正",
        "content": "广潦生寒夜，幽人独倚楼。\n渚涯迷海若，灯火想渔舟。\n雷鼓蛙争响，云天月暗流。\n未应时序变，初夏反如秋。",
        "dynasty": "宋",
        "collection_info": null
    },
    {
        "title": "旅食",
        "author": "郭祥正",
        "content": "旋煮青芹滑，新炊白稻香。\n僧居同淡泊，旅食幸康强。\n未拟沉湘水，深防死耒阳。\n上书终自达，圣世本虞唐。",
        "dynasty": "宋",
        "collection_info": null
    },
    {
        "title": "客问",
        "author": "郭祥正",
        "content": "来时麦未吐，今见秀盈畦。\n投穽还遭石，登云孰有梯。\n尔谗徒似锦，吾醉只如泥。\n行止无劳问，空山杜宇啼。",
        "dynasty": "宋",
        "collection_info": null
    },
    {
        "title": "废阁",
        "author": "郭祥正",
        "content": "迭甓基犹在，排空阁已摧。\n燕愁寻旧栋，蚁蠧傍新苔。\n月色閒圆缺，风声自去来。\n废兴何可问，劫火亦成灰。",
        "dynasty": "宋",
        "collection_info": null
    },
    {
        "title": "松风",
        "author": "郭祥正",
        "content": "夜寂松风度，魂清客枕寒。\n琴声传不尽，诗句写应难。\n骤雨倾瑶砌，真珠落玉盘。\n隐居如可访，吾欲跨翔鸾。",
        "dynasty": "宋",
        "collection_info": null
    },
    {
        "title": "挥扇",
        "author": "郭祥正",
        "content": "四月长汀郭，晴多暑气浓。\n欲眠难藉草，选荫必依松。\n绿水遥思濯，青云底处逢。\n西岩残照尽，挥扇待疏钟。",
        "dynasty": "宋",
        "collection_info": null
    },
    {
        "title": "寓馆",
        "author": "郭祥正",
        "content": "一径松阴合，重门院落深。\n客来听鹊喜，春过惜莺吟。\n风月时经槛，尘埃不到襟。\n黄庭看在手，白雪任盈簪。",
        "dynasty": "宋",
        "collection_info": null
    },
    {
        "title": "松枥",
        "author": "郭祥正",
        "content": "婆娑松与枥，夹径碧蒙蒙。\n未辨雪霜操，同霑雨露功。\n低枝翻翠盖，垂叶密樊笼。\n他日为梁柱，抡材合至公。",
        "dynasty": "宋",
        "collection_info": null
    },
    {
        "title": "立夏",
        "author": "郭祥正",
        "content": "岁旦辞江国，炎天客瘴乡。\n浴陂羣鸟白，含雾野梅黄。\n恨别山随眼，消愁酒满觞。\n残魂终易断，回首只茫茫。",
        "dynasty": "宋",
        "collection_info": null
    },
    {
        "title": "深夜",
        "author": "郭祥正",
        "content": "四天垂翠碧，一水湛星辰。\n寂寞殊方夜，漂流片叶深。\n帝乡劳梦想，客路只风尘。\n钟鼓还催晓，深惭钓渭滨。",
        "dynasty": "宋",
        "collection_info": null
    },
    {
        "title": "竞渡",
        "author": "郭祥正",
        "content": "竞渡传风俗，旁观亦壮哉。\n棹争飞鸟疾，标夺彩龙回。\n江影浑翻锦，歌声远震雷。\n轻生一饷乐，时序密相催。",
        "dynasty": "宋",
        "collection_info": null
    },
    {
        "title": "伤春二首  其一",
        "author": "郭祥正",
        "content": "腊月花开尽，中春不见花。\n柳阴空拂地，草色漫平沙。\n客路心常折，僧窻鬓自华。\n故乡何处是，瘴海暗天涯。",
        "dynasty": "宋",
        "collection_info": null
    },
    {
        "title": "伤春二首  其二",
        "author": "郭祥正",
        "content": "春雨时时暗，春花眼未经。\n生涯随过鸟，世态委浮萍。\n瘴雾何由避，蛮歌不忍听。\n谁家有醇酎，吾欲醉兼醒。",
        "dynasty": "宋",
        "collection_info": null
    },
    {
        "title": "西池",
        "author": "郭祥正",
        "content": "雨涨西池水，微澜拍画桥。\n不愁莲芡没，唯恐栋梁漂。\n扶杖防危步，移床避晚潮。\n何当风日爽，一舞看纤腰。",
        "dynasty": "宋",
        "collection_info": null
    },
    {
        "title": "积潦",
        "author": "郭祥正",
        "content": "积潦连江海，舂撞说剑锋。\n郡城千丈拆，民食五年凶。\n雨脚悬麻直，云头泼墨浓。\n忘机唯白鸟，不解避蛟龙。",
        "dynasty": "宋",
        "collection_info": null
    },
    {
        "title": "自笑",
        "author": "郭祥正",
        "content": "自笑姑溪客，还投瘴海边。\n不才无进路，多病復残年。\n欲种千竿竹，将求二顷田。\n人生底事足，且爱酒涓涓。",
        "dynasty": "宋",
        "collection_info": null
    },
    {
        "title": "喜晴",
        "author": "郭祥正",
        "content": "瘴乡仍久雨，生事念樵渔。\n江海云归尽，干坤日上初。\n短垣张澣服，幽圃理残蔬。\n佐国知无术，聊欣病体舒。",
        "dynasty": "宋",
        "collection_info": null
    },
    {
        "title": "城上",
        "author": "郭祥正",
        "content": "危步欲何适，城头独杖藜。\n水归沧海后，云散暮天时。\n秋色长空淡，笳声迥野悲。\n泥沙埋熟稻，一穗亦无遗。",
        "dynasty": "宋",
        "collection_info": null
    },
    {
        "title": "独醒",
        "author": "郭祥正",
        "content": "野性惟怜酒，无聊遂独醒。\n风尘双白鬓，天地一青萍。\n鵩鸟宁须赋，离骚未是经。\n回头付陈迹，终欲醉冥冥。",
        "dynasty": "宋",
        "collection_info": null
    },
    {
        "title": "邸报",
        "author": "郭祥正",
        "content": "立法新三省，论材只数公。\n簿书期会正，风俗见闻同。\n边塞疮痍后，朝廷气概中。\n不才思献赋，天路恐难通。",
        "dynasty": "宋",
        "collection_info": null
    },
    {
        "title": "宦情",
        "author": "郭祥正",
        "content": "宦情聊落甚，况在九溪边。\n瘴雾易成雨，飓风偏覆船。\n水残余盗贼，村迥少人烟。\n欲达中州信，迢迢路六千。",
        "dynasty": "宋",
        "collection_info": null
    },
    {
        "title": "自遣",
        "author": "郭祥正",
        "content": "骨相殊屯贱，无官只有阶。\n半生萍梗过，两鬓雪霜排。\n去国肠空断，求田心未谐。\n新交莫相笑，中立一枝柴。",
        "dynasty": "宋",
        "collection_info": null
    },
    {
        "title": "西庵",
        "author": "郭祥正",
        "content": "一庵丹荔下，更与画桥邻。\n不许尘埃到，每期风月亲。\n好音闻度鸟，斜影辨疏筠。\n拂拭白藤榻，欹眠稳病身。",
        "dynasty": "宋",
        "collection_info": null
    },
    {
        "title": "雨过",
        "author": "郭祥正",
        "content": "雨过添幽事，褰裳步暖沙。\n竹梢含凈雾，藤刺罥轻槎。\n鸂鶒双随浪，蜻蜓对觅花。\n老夫诗思惬，颇觉日沉车。",
        "dynasty": "宋",
        "collection_info": null
    },
    {
        "title": "野寺",
        "author": "郭祥正",
        "content": "野寺盘山腹，高秋雨霁天。\n拂檐云漫漫，穿竹水涓涓。\n接食怜驯鸟，搘笻慕老禅。\n经年无客到，门巷迭青钱。",
        "dynasty": "宋",
        "collection_info": null
    },
    {
        "title": "晚晴",
        "author": "郭祥正",
        "content": "川涨那堪雨，今朝喜晚晴。\n幽花萦露重，浊水止蛙鸣。\n圩稻应全刈，村醪可强倾。\n吾虽无一亩，亦足慰余生。",
        "dynasty": "宋",
        "collection_info": null
    },
    {
        "title": "屏迹",
        "author": "郭祥正",
        "content": "屏迹已恨晚，疲躯今自由。\n百年无七十，一日有千忧。\n觅酒开青眼，凭诗遣白头。\n莫言宾客少，池上两三鸥。",
        "dynasty": "宋",
        "collection_info": null
    },
    {
        "title": "却卧",
        "author": "郭祥正",
        "content": "晓起梳头毕，开窻却卧时。\n素烟收枕席，红日上藩篱。\n仰面看书卷，移床近酒池。\n纷纷万方事，安用老夫知。",
        "dynasty": "宋",
        "collection_info": null
    },
    {
        "title": "无客",
        "author": "郭祥正",
        "content": "病久人情厌，经旬客不来。\n帘因风力卷，门待月华开。\n柳上新蝉咽，城头暮角哀。\n劳生随物化，孰免葬蒿莱。",
        "dynasty": "宋",
        "collection_info": null
    },
    {
        "title": "门巷",
        "author": "郭祥正",
        "content": "肃肃秋容凈，萧萧门巷深。\n荆榛元自合，车马少过寻。\n问婢催蔬熟，呼儿取酒斟。\n藤床未成寐，野鸟噪归林。",
        "dynasty": "宋",
        "collection_info": null
    },
    {
        "title": "赋分",
        "author": "郭祥正",
        "content": "赋分从来薄，明时敢妄干。\n六年悲对狱，五十速休官。\n水送云天凈，山开洞壑寒。\n一枝能息影，何暇北溟寛。",
        "dynasty": "宋",
        "collection_info": null
    },
    {
        "title": "农事",
        "author": "郭祥正",
        "content": "三岁悲农事，官仓亦已贫。\n勅书虽赦狱，恩泽未苏民。\n南国供输大，中宵涕泗频。\n一心随草木，无復念沉沦。",
        "dynasty": "宋",
        "collection_info": null
    },
    {
        "title": "野望",
        "author": "郭祥正",
        "content": "暑雨收残候，秋云结薄阴。\n山光翠兼紫，水影凈还深。\n竹密羣鸦入，天空一雁沈。\n兴来搔白首，衰飒愧儒林。",
        "dynasty": "宋",
        "collection_info": null
    },
    {
        "title": "日暮",
        "author": "郭祥正",
        "content": "倚杖孤亭久，无心辨俗讹。\n暮山青扫淀，秋汉白浮波。\n岸震归船鼓，村喧刈稻歌。\n未收西望眼，问罪有干戈。",
        "dynasty": "宋",
        "collection_info": null
    },
    {
        "title": "归燕",
        "author": "郭祥正",
        "content": "天外秋风劲，梁间燕羽稀。\n营巢雏未老，何地汝成归。\n蜃泽多楼阁，茅堂无穽机。\n故园春色动，还趁社前飞。",
        "dynasty": "宋",
        "collection_info": null
    },
    {
        "title": "遣怀",
        "author": "郭祥正",
        "content": "节物惊心事，抟金菊放花。\n潜鱼防饵钓，高雁避城笳。\n南浦秋风冷，西江夕照斜。\n异乡消息断，林外更闻鸦。",
        "dynasty": "宋",
        "collection_info": null
    },
    {
        "title": "捣衣",
        "author": "郭祥正",
        "content": "清秋送残暑，隔屋忽闻砧。\n远震星河夜，遥兴关塞心。\n欲知针缕密，即是泪痕深。\n他日功成后，逢人寄好音。",
        "dynasty": "宋",
        "collection_info": null
    },
    {
        "title": "植杖",
        "author": "郭祥正",
        "content": "独往怜渔艇，羣飞爱暮鸥。\n谁云天地窄，自伴水云游。\n荇叶青争老，蓼花红半收。\n江头人事绝，植杖我何忧。",
        "dynasty": "宋",
        "collection_info": null
    },
    {
        "title": "空囊",
        "author": "郭祥正",
        "content": "床有牛衣卧，厨供石髓餐。\n此身知是幻，卒岁不为难。\n冰合潜蛟冷，云深病鹤寒。\n青钱无得选，空挂一囊看。",
        "dynasty": "宋",
        "collection_info": null
    },
    {
        "title": "秋笛",
        "author": "郭祥正",
        "content": "清秋闻笛弄，独立露霑衣。\n天外云留住，水中龙未归。\n悠扬声益苦，感激思何微。\n不似前春听，梅花片片飞。",
        "dynasty": "宋",
        "collection_info": null
    },
    {
        "title": "黄山二首  其一",
        "author": "郭祥正",
        "content": "秋物已潇洒，临高念岁穷。\n阵收羣雁没，峰断片云空。\n月色山川内，笛声关塞中。\n西人未柔服，长策在诸公。",
        "dynasty": "宋",
        "collection_info": null
    },
    {
        "title": "黄山二首  其二",
        "author": "郭祥正",
        "content": "秋晚陟浮丘，西临古渡头。\n钟声沉断岸，桥影散中流。\n雪让芦花密，云排稻穗稠。\n干坤均帝力，草木岂能酬。",
        "dynasty": "宋",
        "collection_info": null
    },
    {
        "title": "柴门",
        "author": "郭祥正",
        "content": "水落烟村迥，柴门四五家。\n晚风回断雁，寒雨侧幽花。\n世事纷无已，人生自有涯。\n鲸鳌真可钓，吾兴欲乘槎。",
        "dynasty": "宋",
        "collection_info": null
    },
    {
        "title": "復寒",
        "author": "郭祥正",
        "content": "三月闽南国，阴寒变惨凄。\n市楼添酒价，山雨勒莺啼。\n田父忧春种，商人怯路泥。\n何当好风日，稚子浴清溪。",
        "dynasty": "宋",
        "collection_info": null
    },
    {
        "title": "元舆携酒见过三首  其一",
        "author": "郭祥正",
        "content": "永日门常掩，欣闻五马过。\n社余巢燕入，花散蜜蜂多。\n望断千山绿，愁来两鬓皤。\n肝肠思一濯，须藉酒为河。",
        "dynasty": "宋",
        "collection_info": null
    },
    {
        "title": "元舆携酒见过三首  其二",
        "author": "郭祥正",
        "content": "酒味年来美，携觞约屡过。\n交情贫始见，诗思老仍多。\n许国心常赤，思家髮任皤。\n诵君新得句，秀色揽山河。",
        "dynasty": "宋",
        "collection_info": null
    },
    {
        "title": "元舆携酒见过三首  其三",
        "author": "郭祥正",
        "content": "沉毅陈夫子，谈兵孰与过。\n运筹知必胜，善将不论多。\n汉阵千重黑，胡沙万里皤。\n如闻洗戈甲，谁为挽天河。",
        "dynasty": "宋",
        "collection_info": null
    },
    {
        "title": "雨中喜君仪要温老希圣同见过二首  其一",
        "author": "郭祥正",
        "content": "萧萧山寺雨，漠漠暮云寒。\n不恨麻衣薄，深愁酒盏干。\n离披花刺眼，容易雪衝冠。\n要客能相遇，宁辞湿锦鞍。",
        "dynasty": "宋",
        "collection_info": null
    },
    {
        "title": "雨中喜君仪要温老希圣同见过二首  其二",
        "author": "郭祥正",
        "content": "万里乡园别，一春风雨多。\n乱蛙声斗急，归燕舞缘何。\n石榻昏苔藓，柴门暗薜萝。\n橛株方自笑，忽枉故人过。",
        "dynasty": "宋",
        "collection_info": null
    },
    {
        "title": "谢君仪携酒要客慰唁愁寂二首  其一",
        "author": "郭祥正",
        "content": "佳客过穷巷，良朋復可要。\n静缘棋局乱，愁逐酒杯销。\n花底莺声度，林间雨点飘。\n晚春频一醉，何必拟松乔。",
        "dynasty": "宋",
        "collection_info": null
    },
    {
        "title": "谢君仪携酒要客慰唁愁寂二首  其二",
        "author": "郭祥正",
        "content": "谗人未投北，君子独相亲。\n岁月惊春晚，壶觞慰我贫。\n松声风外急，山色雨中新。\n一醉无归梦，宁论寂寞滨。",
        "dynasty": "宋",
        "collection_info": null
    },
    {
        "title": "白莲启日上人退避长老之命以四韵高之",
        "author": "郭祥正",
        "content": "结宇古城边，能诗復悟禅。\n钵分摩诘饭，池种远公莲。\n竹飐春烟静，禽歌夜月圆。\n洁身吾有趣，回首谢尘缘。",
        "dynasty": "宋",
        "collection_info": null
    },
    {
        "title": "送李绛伯华户曹",
        "author": "郭祥正",
        "content": "国士苟微禄，携家千里行。\n乡关寒食节，邮舍冷猿声。\n落日和云尽，离觞与泪倾。\n衔冤仍送别，何以慰浮生。",
        "dynasty": "宋",
        "collection_info": null
    },
    {
        "title": "和石声叔留题君仪基石亭二首  其一",
        "author": "郭祥正",
        "content": "高才摅远趣，凿石架危亭。\n宿鸟依林白，春苗接海青。\n云光随箒乱，泉响置琴听。\n况得少陵句，宜镌座右屏。",
        "dynasty": "宋",
        "collection_info": null
    },
    {
        "title": "和石声叔留题君仪基石亭二首  其二",
        "author": "郭祥正",
        "content": "因山基大石，华榜揭高亭。\n畦稻翻新绿，山岚浮远青。\n鸟行云际度，松籁雨余听。\n安得吴生画，为予传小屏。",
        "dynasty": "宋",
        "collection_info": null
    },
    {
        "title": "谢君仪寄新茶二首  其一",
        "author": "郭祥正",
        "content": "建溪春物早，正月有新茶。\n得自参军掾，分来居士家。\n辗开黳玉饼，汤溅白云花。\n一啜清魂魄，醇醪岂足夸。",
        "dynasty": "宋",
        "collection_info": null
    },
    {
        "title": "谢君仪寄新茶二首  其二",
        "author": "郭祥正",
        "content": "北苑藏和气，生成绝品茶。\n岂宜分旅馆，只合在仙家。\n点处成云蕊，看时变雪花。\n琳琅得新句，又胜玉川夸。",
        "dynasty": "宋",
        "collection_info": null
    },
    {
        "title": "晓起闻禽寄元舆",
        "author": "郭祥正",
        "content": "幽鸟语清晨，窻间宅禁人。\n只知添白髮，不觉度青春。\n救过须三省，观空止一尘。\n贤交如未弃，时送浊醪醇。",
        "dynasty": "宋",
        "collection_info": null
    },
    {
        "title": "寒食感怀示子焘二首  其一",
        "author": "郭祥正",
        "content": "柳暗青春暮，莺啼静院阴。\n乡关隔寒食，父子共沾襟。\n未举鹏天翼，聊为鵩舍吟。\n惊魂招不得，时节感人深。",
        "dynasty": "宋",
        "collection_info": null
    },
    {
        "title": "寒食感怀示子焘二首  其二",
        "author": "郭祥正",
        "content": "寒食金波泪，他乡此日心。\n草连天际色，泉断陇头音。\n先冢三年别，飞埃万里侵。\n只凭欹枕梦，时到谢山阴。",
        "dynasty": "宋",
        "collection_info": null
    },
    {
        "title": "寒食元舆见要南楼把酒",
        "author": "郭祥正",
        "content": "五马登城堞，平分载酒船。\n无家寒食客，小雨惜花天。\n循抚恩何厚，飘零命最邅。\n閒愁不用遣，一醉暂成仙。",
        "dynasty": "宋",
        "collection_info": null
    },
    {
        "title": "夜雨感怀二首  其一",
        "author": "郭祥正",
        "content": "夜雨霪难霁，沟塍復乱蛙。\n轻寒侵病骨，余响答空阶。\n杜子嗟沾湿，庄生失渚涯。\n通宵不成寐，归思泻长淮。",
        "dynasty": "宋",
        "collection_info": null
    },
    {
        "title": "夜雨感怀二首  其二",
        "author": "郭祥正",
        "content": "羽毛零落易摧伤，父子同幽瘴疠乡。\n归梦不成残夜雨，空阶滴滴到愁肠。",
        "dynasty": "宋",
        "collection_info": null
    },
    {
        "title": "忆小子鼎",
        "author": "郭祥正",
        "content": "元朝别家去，音信隔三春。\n读易应终卷，端居莫患贫。\n定交疏燕雀，养节慕松筠。\n冤狱何时辨，思儿泪满巾。",
        "dynasty": "宋",
        "collection_info": null
    },
    {
        "title": "排闷呈元舆",
        "author": "郭祥正",
        "content": "交态非今薄，人情自古难。\n敝裘甘我老，雄剑请君弹。\n魂逐云峰断，心依酒海寛。\n百年能几许，日月似跳丸。",
        "dynasty": "宋",
        "collection_info": null
    },
    {
        "title": "怀天隲",
        "author": "郭祥正",
        "content": "筑室君先隐，穷途我正难。\n流莺春谷暖，别鹤玉琴寒。\n泉响经时听，云光抵暮看。\n异方空泪眼，何日共幽欢。",
        "dynasty": "宋",
        "collection_info": null
    },
    {
        "title": "元舆三月三十日致酒",
        "author": "郭祥正",
        "content": "衰病仍为客，相依过一春。\n和篇惊韵险，把酒沃愁频。\n紫燕巢方稳，黄鹂语尚新。\n何时公赴召，终欲託车轮。",
        "dynasty": "宋",
        "collection_info": null
    },
    {
        "title": "元舆试北苑新茗",
        "author": "郭祥正",
        "content": "建溪虽接壤，春末始尝茶。\n旋汲邻僧水，同烹北苑芽。\n月圆龙隐鬣，云散乳成花。\n贡入明光殿，分来王谢家。",
        "dynasty": "宋",
        "collection_info": null
    },
    {
        "title": "别南楼",
        "author": "郭祥正",
        "content": "寄榻六十日，朝朝上碧城。\n云光随近远，山色变阴晴。\n濠静鱼频跃，楼空燕不惊。\n他时那復到，欲去重含情。",
        "dynasty": "宋",
        "collection_info": null
    },
    {
        "title": "四月一日",
        "author": "郭祥正",
        "content": "有瘴从今始，斯须雨復晴。\n草蒸蛇肆毒，榛密鵩尝鸣。\n晚食宜防饱，村醪可强倾。\n何时击归镫，高视叹浮生。",
        "dynasty": "宋",
        "collection_info": null
    },
    {
        "title": "别濠上",
        "author": "郭祥正",
        "content": "自得庄生乐，观鱼近碧濠。\n触萍时鼓鬣，防饵不投刀。\n柳挹春风静，鸥眠夜月高。\n舍旃吾有适，沧海钓鲸鳌。",
        "dynasty": "宋",
        "collection_info": null
    },
    {
        "title": "闻旧居敎乐",
        "author": "郭祥正",
        "content": "昔作幽人宅，今为舞女场。\n燕惊弦管杂，草避绮罗香。\n諠静虽殊致，兴衰自有常。\n遥怜岩桂下，谁拂读书床。",
        "dynasty": "宋",
        "collection_info": null
    },
    {
        "title": "登清音亭二首  其一",
        "author": "郭祥正",
        "content": "已别城楼景，还登树杪亭。\n地高邻北斗，山远接南溟。\n蟾影依云断，樵歌隔浦听。\n客愁安用遣，此处可忘形。",
        "dynasty": "宋",
        "collection_info": null
    },
    {
        "title": "登清音亭二首  其二",
        "author": "郭祥正",
        "content": "薄暮杳何适，高高登古亭。\n地无南国瘴，帘卷半空星。\n石痩长人立，潭春皓雪停。\n短才吟不就，终欲付丹青。",
        "dynasty": "宋",
        "collection_info": null
    },
    {
        "title": "雨中怀元舆",
        "author": "郭祥正",
        "content": "暂阻龙山雨，还思凤阁人。\n凌云曾献赋，薄雾岂藏身。\n酒酿公田秫，羮调紫豉莼。\n稍晴应见过，酬唱莫辞频。",
        "dynasty": "宋",
        "collection_info": null
    },
    {
        "title": "雨晴都按口号呈元舆",
        "author": "郭祥正",
        "content": "雨为华筵止，晴牵饮兴长。\n管弦随昼永，罗绮散风香。\n卫仗留春碧，宫衣想赭黄。\n明年今日事，归捧祝尧觞。",
        "dynasty": "宋",
        "collection_info": null
    },
    {
        "title": "元舆怜我復有漳南之行以曲局不可出遂置一樽託公域弟酌发眷眷之情于此可见矣以四韵谢元舆并呈公域弟",
        "author": "郭祥正",
        "content": "怜我万里别，南荒多瘴埃。\n身为官事隔，酒託故人开。\n饮德知难报，论欢默可猜。\n宗家有毛女，冰洁胜寒梅。",
        "dynasty": "宋",
        "collection_info": null
    },
    {
        "title": "与元舆论诗而风雨骤至",
        "author": "郭祥正",
        "content": "一作城头饮，重论别后诗。\n倐然云雨至，应有鬼神悲。\n叙事公偏富，求声我最知。\n赓酬三百首，余韵付咸池。",
        "dynasty": "宋",
        "collection_info": null
    },
    {
        "title": "元舆近诗加妙用寄四韵",
        "author": "郭祥正",
        "content": "谁识子昂孙，新诗霭暮云。\n体兼诸谢备，名与少陵分。\n今去知无敌，从来自出羣。\n南山能射虎，只许李将军。",
        "dynasty": "宋",
        "collection_info": null
    },
    {
        "title": "谢元舆送鲜鲤煮酒",
        "author": "郭祥正",
        "content": "鲜鲤江湖味，香醪日月春。\n抚循时有赠，饱暖遂忘贫。\n玉缕空投筯，金波漫入唇。\n交情今乃见，晚节共松筠。",
        "dynasty": "宋",
        "collection_info": null
    },
    {
        "title": "招孜佑二长老尝茶二首  其一",
        "author": "郭祥正",
        "content": "无物滋禅味，来烹北苑茶。\n碾成云母粉，香溅碧松花。\n消渴梅何俗，安神术谩夸。\n清谈尝数椀，莫笑老卢家。",
        "dynasty": "宋",
        "collection_info": null
    },
    {
        "title": "招孜佑二长老尝茶二首  其二",
        "author": "郭祥正",
        "content": "昔人多嗜酒，今我酷怜茶。\n软玉裁成饼，轻云散作花。\n石泉助甘滑，肠胃涤烦邪。\n却怪少陵客，曾无新句夸。",
        "dynasty": "宋",
        "collection_info": null
    },
    {
        "title": "追和故友袁世弼酬孜老四韵",
        "author": "郭祥正",
        "content": "坐讽汤休句，闽南朱夏时。\n碧云生海峤，清吹散松枝。\n救物宁论报，安禅不履危。\n江东饱芹蕨，肯赴野人期。",
        "dynasty": "宋",
        "collection_info": null
    },
    {
        "title": "寄题建阳王祖圣朝奉南涧楼",
        "author": "郭祥正",
        "content": "郎省辞荣早，楼居鹤髮翁。\n响分南涧水，清占北窻风。\n紫府云常近，黄尘路不通。\n何当陪杖屦，有意学冥鸿。",
        "dynasty": "宋",
        "collection_info": null
    },
    {
        "title": "壶公山方卿墓亭",
        "author": "郭祥正",
        "content": "鄞国棠阴在，壶山墓草黄。\n庆源长不竭，善训永无忘。\n燕雀春风裏，烟云碧瓦傍。\n命书何日下，潜德发幽光。",
        "dynasty": "宋",
        "collection_info": null
    },
    {
        "title": "至节日君仪见过诵思猿佳作",
        "author": "郭祥正",
        "content": "不赴郡楼宴，能过野寺门。\n抚循悲节物，飘泊任干坤。\n瘴雾经霜尽，溪潮向晚浑。\n思猿有佳作，敢为倒清樽。",
        "dynasty": "宋",
        "collection_info": null
    },
    {
        "title": "雨怀安止三首  其一",
        "author": "郭祥正",
        "content": "春雨霪难霁，春山阻俊游。\n绿迷芳草恨，红湿落花愁。\n古剑空弹铗，疏帘懒上鈎。\n何当生羽翼，一日似三秋。",
        "dynasty": "宋",
        "collection_info": null
    },
    {
        "title": "雨怀安止三首  其二",
        "author": "郭祥正",
        "content": "身隔空山雨，心同物外游。\n成篇超俗格，开卷释新愁。\n鸾凤翔青琐，蛟鼍挂玉鈎。\n重吟垂翼句，春气返如秋。",
        "dynasty": "宋",
        "collection_info": null
    },
    {
        "title": "雨怀安止三首  其三",
        "author": "郭祥正",
        "content": "雨隔陈夫子，僧坊懒独游。\n闭门谁復过，欲语已含愁。\n病翼深防弹，惊鳞远避鈎。\n交情君勿替，松柏挺霜秋。",
        "dynasty": "宋",
        "collection_info": null
    },
    {
        "title": "闻惠休师将浮海如吴省宝觉禅师",
        "author": "郭祥正",
        "content": "去兴已翩翩，轻包赴海船。\n雾收山翠湿，月出浪华鲜。\n鼓动看风力，浮沈信佛缘。\n何时达钟阜，重省宝公禅。",
        "dynasty": "宋",
        "collection_info": null
    },
    {
        "title": "雨霁怀进醇老",
        "author": "郭祥正",
        "content": "宿雨洗林扃，开窻晓色清。\n池深鱼竞跃，花落鸟频惊。\n结友论三益，营居共一城。\n风骚真有意，世事久无情。",
        "dynasty": "宋",
        "collection_info": null
    },
    {
        "title": "览进醇老诗卷",
        "author": "郭祥正",
        "content": "羁栖海上州，岁晚得师游。\n句泻碧潭月，篇成清夜秋。\n云根龙洞鏁，花气蜜房收。\n此理何人达，营营枉白头。",
        "dynasty": "宋",
        "collection_info": null
    },
    {
        "title": "同萧英伯登凈惠寺山亭二首  其一",
        "author": "郭祥正",
        "content": "策杖轻衣惬，凭栏远目明。\n清江排暮钓，绿野碎春耕。\n嗜酒今非勇，题诗尚有情。\n薄游攀俊德，唐相旧家声。",
        "dynasty": "宋",
        "collection_info": null
    },
    {
        "title": "同萧英伯登凈惠寺山亭二首  其二",
        "author": "郭祥正",
        "content": "一径穿林麓，幽人借杖扶。\n西山螺顶秀，南塔笔锋孤。\n好鸟当花语，轻烟衬草铺。\n登临情未足，暝色欲吞吴。",
        "dynasty": "宋",
        "collection_info": null
    },
    {
        "title": "又和英伯四首  其一",
        "author": "郭祥正",
        "content": "亭出林峦表，春归气象明。\n江晴稚子浴，田暖老夫耕。\n弱柳禁风力，游丝奈客情。\n欲归归未得，愁听杜鹃声。",
        "dynasty": "宋",
        "collection_info": null
    },
    {
        "title": "又和英伯四首  其二",
        "author": "郭祥正",
        "content": "野兴怜诗逸，春酲要酒扶。\n登临同俊哲，笑傲不羁孤。\n日落金霞卷，江翻雪浪铺。\n闽山又寒食，何日到东吴。",
        "dynasty": "宋",
        "collection_info": null
    },
    {
        "title": "又和英伯四首  其三",
        "author": "郭祥正",
        "content": "亭临天外构，春物望中明。\n客兴託诗酒，野心怜钓耕。\n露花如有恨，风柳自含情。\n何事子规鸟，故为肠断声。",
        "dynasty": "宋",
        "collection_info": null
    },
    {
        "title": "又和英伯四首  其四",
        "author": "郭祥正",
        "content": "开亭当险绝，疑有百神扶。\n江静羣鸥集，天空一鹗孤。\n落英红锦碎，狂絮白毡铺。\n试问江南信，归帆至自吴。",
        "dynasty": "宋",
        "collection_info": null
    },
    {
        "title": "送惠休师浮海如吴",
        "author": "郭祥正",
        "content": "游吴兴不浅，真欲跨冥鸿。\n岂畏海波险，自明禅性空。\n柁楼瞻北斗，帆索张东风。\n我欲江南去，音书却易通。",
        "dynasty": "宋",
        "collection_info": null
    },
    {
        "title": "雨中酌君仪所送酒有怀",
        "author": "郭祥正",
        "content": "冬雷知不密，地震復如何。\n海角晴明少，客心忧虑多。\n白鸥欺浪舞，黄鸟挟春歌。\n幸有故人酒，门深掩薜萝。",
        "dynasty": "宋",
        "collection_info": null
    },
    {
        "title": "午日送酒与元舆",
        "author": "郭祥正",
        "content": "前岁菖蒲酒，临汀共一樽。\n迴思当触网，犹有未招魂。\n抱义君偏厚，余生我尚存。\n都城酬此酌，佳节可重论。",
        "dynasty": "宋",
        "collection_info": null
    },
    {
        "title": "乐游轩呈运使陈大夫",
        "author": "郭祥正",
        "content": "狭径通萧寺，墙开薜荔阴。\n坐闻松籁奏，归待月华沈。\n雅有贤人乐，清无俗坌侵。\n一轩宁久驻，四海望为霖。",
        "dynasty": "宋",
        "collection_info": null
    },
    {
        "title": "西池水漫莲叶资深劝予理之",
        "author": "郭祥正",
        "content": "短短芰荷叶，深深野水漫。\n何神能止雨，无术理惊湍。\n久客怀三径，包羞拘一官。\n赏心那復数，岁望骨毛寒。",
        "dynasty": "宋",
        "collection_info": null
    },
    {
        "title": "稍霁二首  其一",
        "author": "郭祥正",
        "content": "稍止今朝雨，犹埋瘴岭云。\n乱流安可塞，故老未尝闻。\n阴怪羣难数，阳光晚渐分。\n仅能存井邑，不復念锄耘。",
        "dynasty": "宋",
        "collection_info": null
    },
    {
        "title": "稍霁二首  其二",
        "author": "郭祥正",
        "content": "霪霖霾昼夜，积潦接郊郛。\n小艇家家有，危椽处处扶。\n稍晴人共喜，却暖鸟争呼。\n海若一何暴，几翻天地枢。",
        "dynasty": "宋",
        "collection_info": null
    },
    {
        "title": "自和二首  其一",
        "author": "郭祥正",
        "content": "已喜收微雨，还愁合暮云。\n潮痕殊未减，屋拆厌频闻。\n天地溟蒙内，山川早晚分。\n吾民方乏食，何以慰耕耘。",
        "dynasty": "宋",
        "collection_info": null
    },
    {
        "title": "自和二首  其二",
        "author": "郭祥正",
        "content": "猛风来半夜，骇浪却平郛。\n避地忧桥断，登山借杖扶。\n马牛真不辨，老稚乱相呼。\n安得瞻晴景，苍苔绣户枢。",
        "dynasty": "宋",
        "collection_info": null
    },
    {
        "title": "凈惠桥亭为水所漂因劝寛老葺之二首  其一",
        "author": "郭祥正",
        "content": "怊怅风兼雨，西桥半夜摧。\n青龙真变化，白鸟漫惊猜。\n荡潏无遗迹，登临不再来。\n道师如好事，重为购良材。",
        "dynasty": "宋",
        "collection_info": null
    },
    {
        "title": "凈惠桥亭为水所漂因劝寛老葺之二首  其二",
        "author": "郭祥正",
        "content": "水涨西桥折，重来路已差。\n檐牙翻骇浪，石脚没平沙。\n梦想追尘迹，湮沈叹物华。\n何人能起废，壮观老禅家。",
        "dynasty": "宋",
        "collection_info": null
    },
    {
        "title": "送陈辑都曹致仕还乡",
        "author": "郭祥正",
        "content": "赋笔惊场屋，高才叹陆沈。\n宦游今日尽，野兴暮年深。\n黄菊看看秀，青云处处阴。\n君怀能亢爽，吾意亦侵寻。",
        "dynasty": "宋",
        "collection_info": null
    },
    {
        "title": "舟经彭泽谒靖节祠",
        "author": "郭祥正",
        "content": "彭泽江边邑，萧疏靖节祠。\n烟昏鹿皮画，草暗菊花篱。\n咏德今千载，言归彼一时。\n男儿要出处，此道几人知。",
        "dynasty": "宋",
        "collection_info": null
    },
    {
        "title": "竹子滩逢广漕张公诩二首  其一",
        "author": "郭祥正",
        "content": "泗水初倾盖，西江再逆舟。\n策能诛贼灭，心不为身谋。\n夜永谈无寐，樽空幸少留。\n迟明还惜别，飞桨下滩头。",
        "dynasty": "宋",
        "collection_info": null
    },
    {
        "title": "竹子滩逢广漕张公诩二首  其二",
        "author": "郭祥正",
        "content": "会合嗟无酒，留连漫索茶。\n晚云随落日，归雁集寒沙。\n自达聊安命，多言任指瑕。\n吾宗有令弟，恩復出君家。",
        "dynasty": "宋",
        "collection_info": null
    },
    {
        "title": "螺川送别王公济朝奉还台",
        "author": "郭祥正",
        "content": "亭上客送客，江头山映山。\n白醪须酌尽，彩凤欲飞还。\n帆转疏林外，烟生远渚间。\n离愁自堆积，辄莫唱阳关。",
        "dynasty": "宋",
        "collection_info": null
    },
    {
        "title": "送郭晦叔知海州",
        "author": "郭祥正",
        "content": "凛凛汾阳秀，螺川旧徙居。\n文名动场屋，孝节冠乡闾。\n御史论才久，方州躐等除。\n朝廷终器使，宗庙得璠玙。",
        "dynasty": "宋",
        "collection_info": null
    },
    {
        "title": "英州烟雨楼",
        "author": "郭祥正",
        "content": "江路分韶广，城楼压郡东。\n妓歌星汉上，客醉水云中。\n泼墨天涵暝，铺绡月映空。\n登临逢此景，不復念途穷。",
        "dynasty": "宋",
        "collection_info": null
    },
    {
        "title": "南山禅院",
        "author": "郭祥正",
        "content": "栋宇新成寺，黄金贴翠微。\n山眉一双碧，江带两条飞。\n乱石森门戟，晴云作地衣。\n薫弦谁与奏，松响泻珠玑。",
        "dynasty": "宋",
        "collection_info": null
    },
    {
        "title": "廖华国史君致酒",
        "author": "郭祥正",
        "content": "飞盖穿林外，行厨就竹间。\n酒狂思海泻，歌响遏云还。\n逸骥方腾跃，疲驽强附攀。\n磨崖记名姓，长伴水潺潺。",
        "dynasty": "宋",
        "collection_info": null
    },
    {
        "title": "同颖叔修撰游吴圃分得须字",
        "author": "郭祥正",
        "content": "地与浮丘接，花如锦帐铺。\n杜康倾琥珀，海若献珊瑚。\n老竹争抽笋，幽禽自引雏。\n人生行乐尔，富贵亦何须。",
        "dynasty": "宋",
        "collection_info": null
    },
    {
        "title": "即席和颖叔送别四韵",
        "author": "郭祥正",
        "content": "二月溟蒙雨，春寒反似秋。\n玉觥浮浊浪，兰楫拟沧洲。\n自顾驽骀困，宁攀逸骥游。\n楚歌弹未彻，归思已难留。",
        "dynasty": "宋",
        "collection_info": null
    },
    {
        "title": "蔡梧州叙拜礼用四韵谢之兼送别",
        "author": "郭祥正",
        "content": "卓荦金闺客，经过慰老夫。\n能当韩子拜，深愧孟生愚。\n开卷诗千首，论交酒一壶。\n春风送和气，连夜入苍梧。",
        "dynasty": "宋",
        "collection_info": null
    },
    {
        "title": "寄东莞李宰宣德",
        "author": "郭祥正",
        "content": "旧交几人在，宁嫌双鬓皤。\n一生长作客，九死漫悲歌。\n岁月惊秋速，关山恨别多。\n君须陟台省，吾欲隐松萝。",
        "dynasty": "宋",
        "collection_info": null
    },
    {
        "title": "送象守贾正夫朝奉还台二首  其一",
        "author": "郭祥正",
        "content": "六载为南郡，归时雪满颠。\n一家纔度岭，单骑欲朝天。\n介洁终无玷，精神老尚全。\n十分愁别酒，魂断鹄亭前。",
        "dynasty": "宋",
        "collection_info": null
    },
    {
        "title": "送象守贾正夫朝奉还台二首  其二",
        "author": "郭祥正",
        "content": "十载音书绝，扁舟忽见过。\n有樽倾别酒，无妓唱离歌。\n海阔春光少，城空瘴雾多。\n羡君先度岭，猿叫隔云萝。",
        "dynasty": "宋",
        "collection_info": null
    },
    {
        "title": "追和李白金陵月下怀古",
        "author": "郭祥正",
        "content": "历览古都会，金陵冠南州。\n天开钟阜倚，江转玉绳流。\n异代有兴废，前贤归冢丘。\n草没乌衣巷，尘埋结绮楼。\n城空龙虎踞，台罢凤凰游。\n默想秦淮月，曾悲玉树秋。",
        "dynasty": "宋",
        "collection_info": null
    },
    {
        "title": "和颖叔千岁枣",
        "author": "郭祥正",
        "content": "彼美祗园枣，珍同玉井船。\n后期千载熟，今日万珠圆。\n地润仍依佛，栏深自羃烟。\n结花虽最晚，藏核莫如坚。\n鸭脚看何小，鸡头美未全。\n种来谁共老，服久必成仙。\n大食移根远，番禺记蒂连。\n旧名稽药録，新赏着诗编。\n甜出诸饧上，香居百果前。\n黑腰虚羡尔，红皱岂为然。\n柔脆怜金凤，飘零难木绵。\n讽包丹荔赋，精夺宝刀篇。\n静夜风回海，清秋月蘸天。\n綵山要客集，翠颗绕枝骈。\n邂逅为公寿，婆娑与世延。\n暮钟催酒散，嘶马引旗旋。\n今作中州瑞，原从异国传。\n何当广栽植，欲以慰饥年。",
        "dynasty": "宋",
        "collection_info": null
    },
    {
        "title": "同颖叔修撰登蕃塔",
        "author": "郭祥正",
        "content": "宝塔疑神运，擎天此柱雄。\n势分吴越半，影插斗牛中。\n拔地无层限，登霄有路通。\n三城依作镇，一海自横空。\n礼佛诸蕃异，焚香与汉同。\n祝尧齐北极，望舶请南风。\n瑞气凝仙露，灵光散玉虹。\n铎音争响亮，春色正冲融。\n视笔添清逸，凭栏洗困蒙。\n更当高万丈，吾欲跨冥鸿。",
        "dynasty": "宋",
        "collection_info": null
    },
    {
        "title": "将至历阳先寄王纯父贤守",
        "author": "郭祥正",
        "content": "竹马交游早，星轺会遇难。\n行年均坎坷，抚己共悲酸。\n凤去钟山暝，龙沉洛水寒。\n朝廷新日月，风俗旧衣冠。\n佳郡分符印，修途振羽翰。\n樽醪千蚁泛，楼瓦万鳞蟠。\n直节坚逾柏，忠心赤夺丹。\n才华佥论着，功业鼎铭刊。\n贱子初投穽，收身即弃官。\n生涯添鬓雪，岁序走江湍。\n造膝思陈榻，论诗愧杜坛。\n鹪鹩信微物，聊假一枝寛。",
        "dynasty": "宋",
        "collection_info": null
    },
    {
        "title": "郑致国宣义见过小山留饮叙旧",
        "author": "郭祥正",
        "content": "一见翰林子，怅然怀昨游。\n尽为泉下鬼，犹有水中沤。\n屏迹今虽久，惊魂恐未收。\n残年唯伏枕，几月不登楼。\n促榻开青眼，论诗慰白头。\n岭云遮薄暑，江雨湿新秋。\n蔬饭惭无味，星轺强少留。\n会难真可惜，老去只添愁。\n明岁闻官满，高才副帝求。\n功名随会遇，阀阅畅源流。\n养大应知损，安卑且尚柔。\n不孤将有託，吾说肯虚投。",
        "dynasty": "宋",
        "collection_info": null
    },
    {
        "title": "得瑞金晖评上人书因以酬之",
        "author": "郭祥正",
        "content": "野寺三秋别，缄书一度收。\n青开今日眼，白尽昔年头。\n高义嗟难得，劳生苦远游。\n新亭名六以，真妄復何求。",
        "dynasty": "宋",
        "collection_info": null
    },
    {
        "title": "寄题六以亭",
        "author": "郭祥正",
        "content": "以幻聊观幻，亭将六以名。\n隔林风籁息，满地月华清。\n不动超千劫，随缘度一生。\n有时拈榔标，划断野泉声。",
        "dynasty": "宋",
        "collection_info": null
    },
    {
        "title": "立夏日示陈安国宣义",
        "author": "郭祥正",
        "content": "昨日春归尽，轻衣畏暑侵。\n落花空眷影，新叶自成阴。\n书永惟便睡，蝉清稍伴吟。\n小团宫様茗，分酌莫辞深。",
        "dynasty": "宋",
        "collection_info": null
    },
    {
        "title": "携酒就陈安国隐居小酌",
        "author": "郭祥正",
        "content": "家住逍遥国，门无车马音。\n十分消睡茗，一寸已灰心。\n春去花应尽，潮生岸恐沉。\n径须携饮具，来傍荔支阴。",
        "dynasty": "宋",
        "collection_info": null
    },
    {
        "title": "同崔员外访陈安国隐居",
        "author": "郭祥正",
        "content": "共出尘埃外，来寻董监家。\n未能穿草屩，且欲驾柴车。\n谷断双桥险，门荒一径斜。\n客心聊为洗，石鼎煮新茶。",
        "dynasty": "宋",
        "collection_info": null
    },
    {
        "title": "书寻真观王契元先生祠堂",
        "author": "郭祥正",
        "content": "久悟寻真诀，应为蜕骨仙。\n寿龄过九十，功行满三千。\n旧话皆如约，知心信有缘。\n相思一杯酒，和泪洒云泉。",
        "dynasty": "宋",
        "collection_info": null
    },
    {
        "title": "寄九江陶子骏通直",
        "author": "郭祥正",
        "content": "家住庐山脚，堂开佚老名。\n清朝知止足，白髮慰平生。\n日月归千载，干坤付一觥。\n曾逢金马客，唤作小渊明。",
        "dynasty": "宋",
        "collection_info": null
    },
    {
        "title": "寄题程信叔朝散先坟思成堂归真亭二首  其一",
        "author": "郭祥正",
        "content": "水聚山仍合，营祠构一堂。\n丹青瞻邃表，簪笏遍诸郎。\n烟雨和春暝，松篁浥野香。\n命书连岁下，潜德发幽光。",
        "dynasty": "宋",
        "collection_info": null
    },
    {
        "title": "寄题程信叔朝散先坟思成堂归真亭二首  其二",
        "author": "郭祥正",
        "content": "世泽从今远，音容杳莫期。\n桃源春去后，华表鹤归时。\n月惨烟云晦，风生竹树悲。\n登亭还洒涕，千载景丰碑。",
        "dynasty": "宋",
        "collection_info": null
    },
    {
        "title": "题赵康州石声编后",
        "author": "郭祥正",
        "content": "一贼鸣铜鼓，孤城陨使星。\n形骸糜矢石，忠义贯丹青。\n皎皎张巡传，新新李子铭。\n吾诗愧涓滴，何以助南溟。",
        "dynasty": "宋",
        "collection_info": null
    },
    {
        "title": "宿广善院",
        "author": "郭祥正",
        "content": "峻岭隔人世，深云藏宝坊。\n龙鳞蟠碧瓦，虹影卧雕梁。\n道济三涂苦，斋余七日香。\n炎天蚊蚋绝，此地信清凉。",
        "dynasty": "宋",
        "collection_info": null
    },
    {
        "title": "谢贾明叔侍御见过弊庐",
        "author": "郭祥正",
        "content": "不是少陵客，宁烦谢守过。\n雨昏穷巷柳，风折小池荷。\n至论铿琼玉，幽情爱薜萝。\n朝廷容直道，予亦乐渔蓑。",
        "dynasty": "宋",
        "collection_info": null
    },
    {
        "title": "和胡与几承议藏云山云际寺留题",
        "author": "郭祥正",
        "content": "山路入云际，山深云更深。\n老龙方晦角，秀木不依林。\n溪溜冰生面，泉泓月赠心。\n何须长抱石，天下望成霖。",
        "dynasty": "宋",
        "collection_info": null
    },
    {
        "title": "上巳席上有赠",
        "author": "郭祥正",
        "content": "眸子剪秋水，丹青画不真。\n谁知上巳日，忽见澣纱人。\n姑射长留月，桃源别有春。\n地衣新様锦，罗袜不生尘。",
        "dynasty": "宋",
        "collection_info": null
    },
    {
        "title": "贾侍御同游石盆寺以白玉船酌酒",
        "author": "郭祥正",
        "content": "共访青山寺，仍翻白玉船。\n不忧身坠马，先觉口流涎。\n水镜初涵月，云峰半倚天。\n新堂虽未就，诗思已飘然。",
        "dynasty": "宋",
        "collection_info": null
    },
    {
        "title": "寄漳州陈昌国解元",
        "author": "郭祥正",
        "content": "为问陈昌国，醇醪几度春。\n海中消息断，枕上梦魂频。\n旧恨随流水，新吟待故人。\n何当骑鹿去，重笑九溪滨。",
        "dynasty": "宋",
        "collection_info": null
    },
    {
        "title": "送褚南翁赴浔幕",
        "author": "郭祥正",
        "content": "学行从来着，官临益有规。\n众人皆信谤，惟我独无疑。\n万里还趋幕，三年且待时。\n烟霄歧路在，晚达未为迟。",
        "dynasty": "宋",
        "collection_info": null
    },
    {
        "title": "送刘彦思推官",
        "author": "郭祥正",
        "content": "入幕三年久，还家万里遥。\n道孤谁汲引，政善众歌谣。\n北梦君方稳，南魂我未招。\n官醪不许买，别恨几时销。",
        "dynasty": "宋",
        "collection_info": null
    },
    {
        "title": "谢倪敦復惠酒",
        "author": "郭祥正",
        "content": "江雨今朝霁，柴门爽气高。\n病余逢七夕，书至得双醪。\n饮德知无尽，论心敢惮劳。\n凤团分赐茗，持以报诗豪。",
        "dynasty": "宋",
        "collection_info": null
    },
    {
        "title": "喜胡展诚改官南归",
        "author": "郭祥正",
        "content": "闻道扁舟至，南归得意人。\n拜官临百里，增禄慰双亲。\n所养应趋大，能廉不患贫。\n山家一樽酒，聊为拂京尘。",
        "dynasty": "宋",
        "collection_info": null
    },
    {
        "title": "何明道宣德话所见龙作四韵志之",
        "author": "郭祥正",
        "content": "跬步双龙起，惊嗟莫遁藏。\n冰鳞摇白影，火鬣纵红光。\n穴地遗涎在，排云曳尾长。\n不逢吴手画，想咏独难忘。",
        "dynasty": "宋",
        "collection_info": null
    },
    {
        "title": "送南剑王倅奉议",
        "author": "郭祥正",
        "content": "何幸一身老，亲逢三世贤。\n文章吾已尽，阀阅尔能传。\n归剑光生夜，层楼影插天。\n课书登善最，汉殿席应前。",
        "dynasty": "宋",
        "collection_info": null
    },
    {
        "title": "和刘汉阳见寄郎官湖佳作",
        "author": "郭祥正",
        "content": "出郭湖光满，转山湖影凉。\n得名因太白，起废自刘郎。\n石镜三更见，荷花一丈长。\n客来筹往事，兰草死犹香。",
        "dynasty": "宋",
        "collection_info": null
    },
    {
        "title": "和刘汉阳浩然亭",
        "author": "郭祥正",
        "content": "磴道通绝顶，登临怀弊庐。\n山云数峰断，江树一行疏。\n旧史名空在，新亭画不如。\n自迷姑孰钓，深愧汉阳书。",
        "dynasty": "宋",
        "collection_info": null
    },
    {
        "title": "雨中怀倪敦復因以密云团寄之二首  其一",
        "author": "郭祥正",
        "content": "曲巷无人至，幽居觉日长。\n数声猜旧燕，一缕惜残香。\n着雨花枝困，欹风柳带忙。\n梦魂招不得，惟是到君傍。",
        "dynasty": "宋",
        "collection_info": null
    },
    {
        "title": "雨中怀倪敦復因以密云团寄之二首  其二",
        "author": "郭祥正",
        "content": "三载久相依，看看叹别离。\n可堪江雨隔，空对野梅悲。\n息迹无人问，因禅与物违。\n密云新様茗，封送习家池。",
        "dynasty": "宋",
        "collection_info": null
    },
    {
        "title": "和朱行中龙图游澄惠寺",
        "author": "郭祥正",
        "content": "一水碧漪漪，更逢烟雨微。\n草昏千步障，松挂六铢衣。\n冷翠光争滴，残红湿不飞。\n自怜诗句拙，空伴史君归。",
        "dynasty": "宋",
        "collection_info": null
    },
    {
        "title": "夏寒",
        "author": "郭祥正",
        "content": "三伏当炎热，翻如九月天。\n晨兴重衣夹，夜宿尽防川。\n船撼江声怒，楼侵雨气纒。\n白头悲世态，何以度残年。",
        "dynasty": "宋",
        "collection_info": null
    },
    {
        "title": "元舆待制招饮衣锦亭",
        "author": "郭祥正",
        "content": "宿雨消残暑，嘶蝉引素秋。\n吟悲宋玉赋，醉倚仲宣楼。\n衣锦平时乐，藏舟战国愁。\n蜀山斜照尽，归兴尚迟留。",
        "dynasty": "宋",
        "collection_info": null
    },
    {
        "title": "元舆待制藏舟浦宴集",
        "author": "郭祥正",
        "content": "圣世销兵久，楼船不復藏。\n清澜浮桂檝，红袖荐瑶觞。\n荇菜风牵碧，荷花雨迸香。\n孔融真爱士，宁厌祢生狂。",
        "dynasty": "宋",
        "collection_info": null
    },
    {
        "title": "合肥逢清琏上人",
        "author": "郭祥正",
        "content": "闽国衣冠后，羌庐法性师。\n江河倾辨说，冰雪凈容仪。\n塔影龙蛇护，松声猿鹤悲。\n门人忽相过，话旧涕空垂。",
        "dynasty": "宋",
        "collection_info": null
    },
    {
        "title": "癸酉除夜呈邻舍刘秀才",
        "author": "郭祥正",
        "content": "六十明朝是，今年此夜除。\n劳生一樽酒，陈事数行书。\n腊逐灯缸尽，春回律管初。\n不愁家信断，安稳藉邻居。",
        "dynasty": "宋",
        "collection_info": null
    },
    {
        "title": "夜泛麻湖",
        "author": "郭祥正",
        "content": "片片冰消后，盈盈月落初。\n舟轻风势急，水阔雁鸣疏。\n生事长飘泊，愁怀自卷舒。\n还凭过江梦，一为省吾庐。",
        "dynasty": "宋",
        "collection_info": null
    },
    {
        "title": "保宁寺静轩",
        "author": "郭祥正",
        "content": "隐几得真乐，此轩深復深。\n众喧从过耳，一法不关心。\n雨止溪添涨，风行竹乱阴。\n谁云非对动，吾欲写瑶琴。",
        "dynasty": "宋",
        "collection_info": null
    },
    {
        "title": "风",
        "author": "郭祥正",
        "content": "飒飒来何处，空岩虎一声。\n荡摇神女态，飘忽楚王情。\n有力畴能御，无根长自生。\n扫除天际雾，为放日车明。",
        "dynasty": "宋",
        "collection_info": null
    },
    {
        "title": "冬夜泊金山",
        "author": "郭祥正",
        "content": "寒野云阴重，新冬客意忙。\n道途无处尽，岁月有时长。\n流落随江海，崩腾避雪霜。\n还投白莲社，清凈万缘忘。",
        "dynasty": "宋",
        "collection_info": null
    },
    {
        "title": "寄致政徐丞二首  其一",
        "author": "郭祥正",
        "content": "为问徐夫子，归欤乐几何。\n宦情今日尽，野兴与云多。\n供佛延亲寿，开樽许客过。\n终期卜邻去，松下接长哦。",
        "dynasty": "宋",
        "collection_info": null
    },
    {
        "title": "寄致政徐丞二首  其二",
        "author": "郭祥正",
        "content": "为问徐夫子，身閒心若閒。\n一樽陶令酒，十顷谢家山。\n云外冥鸿去，松颠独鹤还。\n令人起高兴，从此卜追攀。",
        "dynasty": "宋",
        "collection_info": null
    },
    {
        "title": "送叔父入川",
        "author": "郭祥正",
        "content": "霰雪满江海，破帆风易吹。\n从今孤鸟兴，不及共巢时。\n谗谤宁须辨，神明岂易欺。\n峡山云木老，莫动故园悲。",
        "dynasty": "宋",
        "collection_info": null
    },
    {
        "title": "送人赴巫山尉",
        "author": "郭祥正",
        "content": "薄宦杳何所，令人重别离。\n暮天归鸟尽，湿橹渡江迟。\n神女十分色，襄王万古悲。\n到官无盗贼，览古数题诗。",
        "dynasty": "宋",
        "collection_info": null
    },
    {
        "title": "送许秀才二首  其一",
        "author": "郭祥正",
        "content": "许子来何谓，还家兴未忘。\n青山聊自爱，白路不知长。\n皓雪飘诗句，寒星动剑铓。\n嗟予倦尘俗，无术接翱翔。",
        "dynasty": "宋",
        "collection_info": null
    },
    {
        "title": "送许秀才二首  其二",
        "author": "郭祥正",
        "content": "西风吹落叶，片片旅人心。\n半夜有归兴，明朝雪满簪。\n浊醪聊惜别，精艺少知音。\n草店青山外，解鞍孤月沉。",
        "dynasty": "宋",
        "collection_info": null
    },
    {
        "title": "送衡武陵赴阙",
        "author": "郭祥正",
        "content": "夫君老文学，国士尽知音。\n往奏相如赋，休怜阮籍吟。\n一樽江上酒，千里日边心。\n人问武陵事，桃花春水深。",
        "dynasty": "宋",
        "collection_info": null
    },
    {
        "title": "采石观",
        "author": "郭祥正",
        "content": "江水流环合，山形到此孤。\n突然楼阁耸，疑有鬼神扶。\n门外桥踪在，沙边王气无。\n我来何所得，石上采菖蒲。",
        "dynasty": "宋",
        "collection_info": null
    },
    {
        "title": "康王观",
        "author": "郭祥正",
        "content": "路绝苍崖险，桥横大壑飞。\n花残啼鸟去，云重老龙归。\n剑佩尘埃化，冠缨绘塑非。\n客来空怅望，魂断夕阳西。",
        "dynasty": "宋",
        "collection_info": null
    },
    {
        "title": "三妓顾予幽独戏作四韵",
        "author": "郭祥正",
        "content": "忤俗遭罗网，何缘即挂冠。\n闭门谁復过，独酌岂成欢。\n客久添衰疾，春余尚苦寒。\n幽花虽入眼，不似故园看。",
        "dynasty": "宋",
        "collection_info": null
    },
    {
        "title": "赠临江守范希远龙图",
        "author": "郭祥正",
        "content": "倾盖相逢晚，开樽上小楼。\n感时心尚壮，欲语涕难收。\n神主方思治，英才悉应求。\n邦畿分使节，玉陛迩宸旒。\n温密亲闻诏，精忠屡献谋。\n养兵能足食，行县必寛囚。\n舜日期无尽，尧云遽莫留。\n鼎湖龙化影，银海雁沈秋。\n事毕身先贬，名高众所尤。\n一麾甘去国，千里谩承流。\n兄弟皆朱绂，双亲未白头。\n遭谗虽坎坷，安命亦优游。\n雪意饶冬暖，滩声奈客愁。\n须君作霖雨，终附济川舟。",
        "dynasty": "宋",
        "collection_info": null
    },
    {
        "title": "淮南韩魏公新祠",
        "author": "郭祥正",
        "content": "新祠重见旧风标，仪凤无声立紫霄。\n富贵荣华垂四纪，功名事迹冠三朝。\n月移帘影灯长在，春散庭阴木未乔。\n何独斯民怀惠爱，帝词天篆刻琨瑶。",
        "dynasty": "宋",
        "collection_info": null
    },
    {
        "title": "韶州唐张文献公祠堂",
        "author": "郭祥正",
        "content": "文献颀颀学问该，可怜为相遇嫌猜。\n当年致主陈金镜，后世空祠见铁胎。\n武水直疑龙卧久，韶山时想鹤归来。\n我朝继有襄公出，谁道南方乏美材。",
        "dynasty": "宋",
        "collection_info": null
    },
    {
        "title": "谢发运颖叔宠寄新什",
        "author": "郭祥正",
        "content": "春风冉冉送流年，一望云霄一惨然。\n帝阁辍才闻出使，渔蓑终老不成仙。\n已甘荆棘填灵府，想见蛟龙走蜀笺。\n正是水深波浪阔，忽逢高雁寄华篇。",
        "dynasty": "宋",
        "collection_info": null
    },
    {
        "title": "陈秀才惠示长歌答以四韵",
        "author": "郭祥正",
        "content": "世路飘零久愈羞，诗坛谁许结英游。\n身留海上三年梦，心寄江南一叶秋。\n已分羽毛藏枳棘，尽从谗谤起戈矛。\n真才合比骊珠贵，何事倾怀辄暗投。",
        "dynasty": "宋",
        "collection_info": null
    },
    {
        "title": "和君仪感时书事",
        "author": "郭祥正",
        "content": "海角逢春仔细看，一番莺燕展轻翰。\n约风柳带金争软，着雨梨花玉斗寒。\n陇笛不知何处咽，秦筝着意为谁弹。\n留郎更赋多情曲，直欲豪华将杜坛。",
        "dynasty": "宋",
        "collection_info": null
    },
    {
        "title": "阮希圣新轩即席兼呈同会君仪温老三首  其一",
        "author": "郭祥正",
        "content": "阮轩要客暮春时，淡荡晴丝日正迟。\n出屋花光红玛瑙，隔湖山色碧琉璃。\n老榕垂干侵疏箔，新鸭呼雏过短篱。\n我欲高吟还阁笔，坐中留蔡总能诗。",
        "dynasty": "宋",
        "collection_info": null
    },
    {
        "title": "阮希圣新轩即席兼呈同会君仪温老三首  其二",
        "author": "郭祥正",
        "content": "海边邂逅禁烟时，选胜携壶不可迟。\n日射山光如琥珀，水涵天影似琉璃。\n蝶随柳絮翻罗幕，人并桃花映竹篱。\n却忆绿槐阴下坐，曾寻宫叶为题诗。",
        "dynasty": "宋",
        "collection_info": null
    },
    {
        "title": "阮希圣新轩即席兼呈同会君仪温老三首  其三",
        "author": "郭祥正",
        "content": "谁怜龃龉老明时，把酒寻春已恨迟。\n舟漾绿波飞舴艋，烟笼青瓦湿琉璃。\n狂嗟李白驱鲸海，醉笑陶潜倚菊篱。\n争似隔林闻一曲，与君重赋杜秋诗。",
        "dynasty": "宋",
        "collection_info": null
    },
    {
        "title": "闻陈伯育结綵舟行乐游湖戏寄三首  其一",
        "author": "郭祥正",
        "content": "湖波渺渺浸残春，东郭开筵迥不羣。\n闻结綵舟撑碧落，更携箫鼓度青春。\n自怜玉海终无敌，却忆琼浆竟未分。\n珠履难陪空怅望，且凭诗句张吾军。",
        "dynasty": "宋",
        "collection_info": null
    },
    {
        "title": "闻陈伯育结綵舟行乐游湖戏寄三首  其二",
        "author": "郭祥正",
        "content": "东陈风义旧传闻，鵰鹗鸾凰果逸羣。\n青竹题诗才倚马，画船槌鼓气凌云。\n赏心自向明时得，乐事应容下客分。\n敌饮会须翻玉海，背河决胜看齐军。",
        "dynasty": "宋",
        "collection_info": null
    },
    {
        "title": "闻陈伯育结綵舟行乐游湖戏寄三首  其三",
        "author": "郭祥正",
        "content": "临漳多士冠南闽，况復高才更出羣。\n笔下文章翻锦绣，坐中谈笑领风云。\n美名合预青钱选，邪党今从白眼分。\n闻欲高亭张雅宴，寂寥应悯旧将军。",
        "dynasty": "宋",
        "collection_info": null
    },
    {
        "title": "次韵君仪风物可爱之什",
        "author": "郭祥正",
        "content": "二月风光着意看，莫思旅食久艰难。\n林间莺喜绵蛮语，水畔花愁料峭寒。\n游子牵衣拦道饮，美人携瑟上楼弹。\n少陵野老谁能继，君有新诗合筑坛。",
        "dynasty": "宋",
        "collection_info": null
    },
    {
        "title": "凈惠山亭要客致酒",
        "author": "郭祥正",
        "content": "何处要宾入醉乡，窣云亭榭冠南漳。\n城随山阜龙蛇转，花覆园林锦绣香。\n三月风光聊酩酊，百年人世少康强。\n采薇甘饿箪瓢乐，安用须为画省郎。",
        "dynasty": "宋",
        "collection_info": null
    },
    {
        "title": "感怀寄泉守陈君举大夫",
        "author": "郭祥正",
        "content": "柴门永日泪沾巾，事与心违渐失真。\n家住江南几万里，身留海上巳三春。\n明时枉作衔冤客，皓首翻为哭子人。\n多谢泉州贤府主，数将书札问悲辛。",
        "dynasty": "宋",
        "collection_info": null
    },
    {
        "title": "再和阮轩即事",
        "author": "郭祥正",
        "content": "游人随处踏青时，日永天低乐奏迟。\n水上往还多翠碧，盘中光洁尽琉璃。\n重山复岭争侵户，浅杏深桃半出篱。\n正是鲜春堪爱惜，劝君莫作送春诗。",
        "dynasty": "宋",
        "collection_info": null
    },
    {
        "title": "和君仪高明轩",
        "author": "郭祥正",
        "content": "一轩华榜揭高明，檐角昭昭挂日星。\n鸥鹭翩翻下空渚，云烟时復起中庭。\n长萝却覆鲛绡帐，远岫争开翡翠屏。\n香篆半销尘念息，始知天地一浮萍。",
        "dynasty": "宋",
        "collection_info": null
    },
    {
        "title": "携茶访徐彦醇助敎",
        "author": "郭祥正",
        "content": "蓬荜萧然一亩宫，生涯四壁有清风。\n乡闾高行终无玷，场屋遗才误至公。\n书卷五车心尽记，年华八十耳犹聪。\n满杯雪液聊分酌，别后音尘岂易通。",
        "dynasty": "宋",
        "collection_info": null
    },
    {
        "title": "送饶守李泽民承议",
        "author": "郭祥正",
        "content": "倾盖论心古亦难，词源向我泻潺潺。\n番川共惜颜公去，汉室谁憎贾傅还。\n莫遣尘埃侵鬓髮，且张图画对云山。\n何时樽酒重相遇，魏北江东落照间。",
        "dynasty": "宋",
        "collection_info": null
    },
    {
        "title": "南楼有怀元舆",
        "author": "郭祥正",
        "content": "且欲临高遣百忧，故携笻杖立城头。\n田家隔水犬吠犬，天气新晴鸠唤鸠。\n靡迤物华春又尽，纷霏尘事老何求。\n史君閒暇须游乐，莫为愁人罢乐游。",
        "dynasty": "宋",
        "collection_info": null
    },
    {
        "title": "次韵元舆言怀",
        "author": "郭祥正",
        "content": "与君交臂每忘忧，用即三公尚黑头。\n美化流行非乳虎，新诗老重似雎鸠。\n箧中玑贝方论价，江上田园未足求。\n信道斵轮真妙手，只惭缧绁玷英游。",
        "dynasty": "宋",
        "collection_info": null
    },
    {
        "title": "临江春晚",
        "author": "郭祥正",
        "content": "黯淡阴晴阁雨天，清明将近见秋韆。\n风高乔木莺初啭，水暖平沙鹭斗眠。\n身计只知忧陷穽，年华岂解老神仙。\n迢迢归路三千里，始信家书直万钱。",
        "dynasty": "宋",
        "collection_info": null
    },
    {
        "title": "次韵元舆临汀书事三首  其一",
        "author": "郭祥正",
        "content": "福抚开山罢戍兵，我朝仁泽始流行。\n岚烟蒸湿同梅岭，地脉逶迤接赣城。\n花木藏春先腊拆，儿童要寿半岩名。\n如今太守真黄霸，里巷歌谣善治声。",
        "dynasty": "宋",
        "collection_info": null
    },
    {
        "title": "次韵元舆临汀书事三首  其二",
        "author": "郭祥正",
        "content": "碧瓦参差几万间，重楼复阁更回环。\n城池影浸水边水，鼓角声传山外山。\n凿落斗倾元弛禁，秋韆争蹴未容閒。\n史君得意同民乐，日拥笙歌倒醉颜。",
        "dynasty": "宋",
        "collection_info": null
    },
    {
        "title": "次韵元舆临汀书事三首  其三",
        "author": "郭祥正",
        "content": "近郭溪山最可游，雨晴天气返如秋。\n人携羽扇防浓雾，马惜鞯泥涉浅流。\n竹叶要翻金盏底，梨花偏称玉钗头。\n卧龙胜事堪图画，迥压闽南七八州。",
        "dynasty": "宋",
        "collection_info": null
    },
    {
        "title": "雨中南楼望西方僧舍要元舆同赋",
        "author": "郭祥正",
        "content": "残春丝雨洗氛埃，一日重城望数回。\n熟色浅深添草树，轻绡高下覆楼台。\n溪声远与钟声杂，山影分从电影开。\n不得画工如立本，史君吟写最多才。",
        "dynasty": "宋",
        "collection_info": null
    },
    {
        "title": "东郊",
        "author": "郭祥正",
        "content": "东郊怅望惜春归，颇觉年来万事非。\n不奈离愁须觅酒，得闻歌响却沾衣。\n蜜蜂捕蕊穿花去，巢燕寻泥拍水飞。\n物态风光能几许，老无忧患世人稀。",
        "dynasty": "宋",
        "collection_info": null
    },
    {
        "title": "雨霁",
        "author": "郭祥正",
        "content": "今朝晴日照柴扉，即看轻云捲翠微。\n燕子有情归旧栋，柳条牵恨拂征衣。\n故乡书信何时到，瘴地烟岚此处稀。\n白酒一杯聊强饮，物情人事恐相违。",
        "dynasty": "宋",
        "collection_info": null
    },
    {
        "title": "白莲院观蔡君谟要师遗迹",
        "author": "郭祥正",
        "content": "盘屈龙蛇未奋身，老禅当日亦知人。\n来趋莲幙文章客，去作金銮侍从臣。\n物外论交终不泯，壁间题字尚如新。\n年年杨柳春先绿，谁復多情与望春。",
        "dynasty": "宋",
        "collection_info": null
    },
    {
        "title": "开元客馆",
        "author": "郭祥正",
        "content": "裂瓦欹椽五六间，地形高下颇依山。\n黄鹂相应雨初过，绿树成阴春已还。\n土竈有烟营饭饱，柴门无客任苔斑。\n却思一钓沧浪去，苹叶蓼花相伴閒。",
        "dynasty": "宋",
        "collection_info": null
    },
    {
        "title": "开元禅寺",
        "author": "郭祥正",
        "content": "三寺参差见刹竿，开元形胜据龙蟠。\n楼台影落青霄险，钟磬声传碧涧寒。\n物物有缘香供盛，尘尘无碍法筵寛。\n欲随大士披华藏，北斗容身不亦难。",
        "dynasty": "宋",
        "collection_info": null
    },
    {
        "title": "次韵元与雨中见怀二首  其一",
        "author": "郭祥正",
        "content": "屋漏沿窻玉篆斜，索居蒸湿度年华。\n衔冤欲诉中都狱，抱义难酬漂母家。\n地隔五湖秋雁绝，草荒三径晓猿嗟。\n幸君数送琼瑶句，枯枿蒙春亦吐花。",
        "dynasty": "宋",
        "collection_info": null
    },
    {
        "title": "次韵元与雨中见怀二首  其二",
        "author": "郭祥正",
        "content": "雨鏁柴门一径斜，诗筒时復觇英华。\n自怜白髮非商叟，却对青山忆谢家。\n卞玉逢知终荐达，隋珠投暗只惊嗟。\n悲歌半夜弹雄剑，恨血千年变土花。",
        "dynasty": "宋",
        "collection_info": null
    },
    {
        "title": "小阁夜眺",
        "author": "郭祥正",
        "content": "白日尘寰忧思深，夜登危阁解烦襟。\n空江云尽月涵璧，绝壑风生松奏琴。\n佳客不来分坐赏，浊醪谁为此时斟。\n疏钟辄莫催清晓，吾欲凭栏更一吟。",
        "dynasty": "宋",
        "collection_info": null
    },
    {
        "title": "南山晚步简自宣长老",
        "author": "郭祥正",
        "content": "雨过南山紫翠深，团团仙露洒衣襟。\n碧云影裏寒猿啸，玉涧声中怨鹤吟。\n期赴前林同茗酌，倦投盘石拣萝阴。\n凭谁寄语谢康乐，安用披榛故远寻。",
        "dynasty": "宋",
        "collection_info": null
    },
    {
        "title": "次韵元舆题王祖圣南涧楼清斯亭二首  其一",
        "author": "郭祥正",
        "content": "平昔朱衣驾两轓，高楼归隐卧云泉。\n文章未许矜盘谷，水墨无劳画辋川。\n春日半晴花照地，秋风入夜雁连天。\n烧丹辟谷非吾事，能远尘寰即是仙。",
        "dynasty": "宋",
        "collection_info": null
    },
    {
        "title": "次韵元舆题王祖圣南涧楼清斯亭二首  其二",
        "author": "郭祥正",
        "content": "松径沿溪溪水深，水光澄碧倒松阴。\n浮杯可酌刘伶酒，坐石仍弹靖节琴。\n无数轻鸥随出处，几番佳客伴登临。\n自嗟罗网何时脱，往濯尘缨为一吟。",
        "dynasty": "宋",
        "collection_info": null
    },
    {
        "title": "赠武平许令",
        "author": "郭祥正",
        "content": "昔拜先翁汇水滨，存亡回首几经春。\n凤毛今喜为花县，鹤髮谁嗟困客尘。\n箧有赠篇长取读，心藏遗德尚如新。\n源源世泽来无尽，桂籍传家已四人。",
        "dynasty": "宋",
        "collection_info": null
    },
    {
        "title": "迁居西湖普贤院寄自省上人",
        "author": "郭祥正",
        "content": "十亩方塘四岸榕，夕阳初尽月生东。\n不嫌瘴地无家别，犹喜山房有路通。\n宁使五尘长我缚，得超三界与师同。\n迁居却作安居计，病入残年两耳聋。",
        "dynasty": "宋",
        "collection_info": null
    },
    {
        "title": "梦游金山作四韵既觉止记一联因足成之",
        "author": "郭祥正",
        "content": "珠帘高卷倚危栏，望尽方知出世间。\n江海交流云缥缈，楼台相映月回环。\n熏成香界浑无地，化作天宫别有山。\n京口瓜洲竟安在，梦醒却欲泛舟还。",
        "dynasty": "宋",
        "collection_info": null
    },
    {
        "title": "次韵无逸长老秋居见寄",
        "author": "郭祥正",
        "content": "榕树萧萧一径深，门庭秋静紫苔侵。\n能依幻质循元觉，默运真悲拔众沈。\n有想愿分香界饭，忘言求出世间心。\n旃檀谩把炉中爇，无尽无边结宝阴。",
        "dynasty": "宋",
        "collection_info": null
    },
    {
        "title": "追和紫霞翁记梦二首  其一",
        "author": "郭祥正",
        "content": "乘云亲到紫皇家，不是人间旧物华。\n四座散香春结盖，一墀栽玉晓生花。\n入盘仙李皆含露，出鼎騠金尚带砂。\n偶对吟笺追昔事，犹疑鸾凤数行斜。",
        "dynasty": "宋",
        "collection_info": null
    },
    {
        "title": "追和紫霞翁记梦二首  其二",
        "author": "郭祥正",
        "content": "笑上蓬莱第一山，葱苍半落有无间。\n金云璧月夜何永，玉殿珠楼人斗閒。\n五岳已能超险路，九天从此造玄关。\n回头为问桃源客，底事鸡鸣便欲还。",
        "dynasty": "宋",
        "collection_info": null
    },
    {
        "title": "次韵元舆见寄二首  其一",
        "author": "郭祥正",
        "content": "不得陪公九日行，想提椽笔瞰西城。\n风流自可追王粲，憔悴犹能忆祢生。\n万里还家唯有梦，一身投狱岂忘情。\n何时共掷沧溟钓，醉倚三山欲鲙鲸。",
        "dynasty": "宋",
        "collection_info": null
    },
    {
        "title": "次韵元舆见寄二首  其二",
        "author": "郭祥正",
        "content": "霜雪萧然满鬓鬚，平生忧患更无如。\n强倾浊酒消尘事，每见荒榛忆旧居。\n倦鸟久摧千里翼，故人频枉数行书。\n城头高阁何时到，多在三春细雨余。",
        "dynasty": "宋",
        "collection_info": null
    },
    {
        "title": "酬蔡温老秀才见寄",
        "author": "郭祥正",
        "content": "一庵聊寄碧岩阴，忽得新诗慰我心。\n俊逸自追天马健，崩腾还与海涛深。\n门前俗子无行迹，物外松风有好音。\n病起可能携杖屦，共寻明月到溪浔。",
        "dynasty": "宋",
        "collection_info": null
    },
    {
        "title": "酬崇福长老见寄",
        "author": "郭祥正",
        "content": "寄榻西湖不掩关，残年犹得伴僧閒。\n身投罗网归无路，目送烟云幸有山。\n新句忽传文字外，旧游重想笑谈间。\n故人风义如师少，慰我忧愁两鬓斑。",
        "dynasty": "宋",
        "collection_info": null
    },
    {
        "title": "再用前韵寄省上人",
        "author": "郭祥正",
        "content": "四壁萧然我亦空，更无归梦到江东。\n楼台不碍尘尘现，钟鼓相闻法法通。\n玉麈挥谈真契合，莲华分座夙缘同。\n回头重浊堪怜悯，妙性如何自瞽聋。",
        "dynasty": "宋",
        "collection_info": null
    },
    {
        "title": "和安止怀予北归怅然有作三首  其一",
        "author": "郭祥正",
        "content": "蒙蒙春气扑晴霄，游水登山望泬寥。\n旧学已荒三岁懒，故乡何处一身遥。\n沈沟断木思班匠，吹沫纤鳞待晚潮。\n君有高才当自奋，不应先我问耕樵。",
        "dynasty": "宋",
        "collection_info": null
    },
    {
        "title": "和安止怀予北归怅然有作三首  其二",
        "author": "郭祥正",
        "content": "雨余风物一番新，得句惭非画手亲。\n柳眼含烟如恨客，花心凝露欲啼春。\n黄鹂出谷方求友，紫燕营巢不避人。\n独我未沾青帝力，僧窻聊寄幻泡身。",
        "dynasty": "宋",
        "collection_info": null
    },
    {
        "title": "和安止怀予北归怅然有作三首  其三",
        "author": "郭祥正",
        "content": "一读诗翁寄我篇，却思乡国醉瑶泉。\n数声玉树秦淮月，万里春江采石船。\n轩冕浮沈真外物，冤亲平等委前缘。\n杜陵子美知何意，更欲吹嘘送上天。",
        "dynasty": "宋",
        "collection_info": null
    },
    {
        "title": "剑",
        "author": "郭祥正",
        "content": "不得公孙一舞看，空嗟尘渍血痕干。\n铸成星斗生光焰，化作龙蛇会屈盘。\n金匣藏时天地静，玉池磨处雪霜寒。\n谁为将相扶明主，此物能令社稷安。",
        "dynasty": "宋",
        "collection_info": null
    },
    {
        "title": "赠裴泰辰先生",
        "author": "郭祥正",
        "content": "匣剑光铓射斗牛，提携天下洗人仇。\n英雄心胆老犹在，道路风尘行未休。\n名重更须完小节，义高何足论閒愁。\n蒙蒙细雨陵阳市，折取红梅上酒楼。",
        "dynasty": "宋",
        "collection_info": null
    },
    {
        "title": "次韵俞资深承事二首  其一",
        "author": "郭祥正",
        "content": "联车同入得仙山，下瞰重城指掌间。\n不愤青春添我老，且倾白酒伴君閒。\n三年共佐闽中郡，一檄谁招海上蛮。\n闻说天门新奏乐，帝枢佳气紫回环。",
        "dynasty": "宋",
        "collection_info": null
    },
    {
        "title": "次韵俞资深承事二首  其二",
        "author": "郭祥正",
        "content": "春归漳岸扑晴岚，紫燕黄鹂若纵谈。\n自愧不才甘薄禄，喜逢佳客解羸骖。\n仙山有路终难继，海品论珍昔未谙。\n地胜人醇真可乐，梦魂无復忆江南。",
        "dynasty": "宋",
        "collection_info": null
    },
    {
        "title": "东湖",
        "author": "郭祥正",
        "content": "东湖北溆水相通，十里荷花半白红。\n冷艷已能消酷暑，暗香时復散清风。\n欲眠别浦无鱼艇，且倚疏栏学钓翁。\n云起仙庭飞晚雨，洒然身世出尘笼。",
        "dynasty": "宋",
        "collection_info": null
    },
    {
        "title": "圆山谢雨二首  其一",
        "author": "郭祥正",
        "content": "牲牷报祀入圆山，赫赫神功指顾间。\n水满大田甘雨足，龙归深涧宿云閒。\n乐声自和松声奏，玉色遥瞻酒色殷。\n安得梦魂陪逸驾，更传仙句落人寰。",
        "dynasty": "宋",
        "collection_info": null
    },
    {
        "title": "圆山谢雨二首  其二",
        "author": "郭祥正",
        "content": "自挈壶浆款庙门，黄蕉丹荔荐清芬。\n沈烟未过盘中篆，电影已翻江上云。\n霈泽不惟滋稼穑，凉飈仍为扫岚氛。\n圆山信作漳南镇，想恋枇杷玉色醺。",
        "dynasty": "宋",
        "collection_info": null
    },
    {
        "title": "和留秀才秋日田舍",
        "author": "郭祥正",
        "content": "物幻非真只自知，却寻田舍度衰迟。\n漫为陶令柴桑乐，不学荆轲易水悲。\n午睡最能消永日，一巢长欲寄深枝。\n闻君亦有逍遥趣，可濯沧浪共赋诗。",
        "dynasty": "宋",
        "collection_info": null
    },
    {
        "title": "和宣守林子中修撰列岫亭",
        "author": "郭祥正",
        "content": "苏州方称白公才，又见宣城谢守来。\n两处溪山重秀发，一亭风月助徘徊。\n水光飐滟龙鳞活，岫影参差雁序开。\n不用红裙唱金缕，只题佳句殷春雷。",
        "dynasty": "宋",
        "collection_info": null
    },
    {
        "title": "列岫后题",
        "author": "郭祥正",
        "content": "谢公遗句惜湮沈，更作新亭一百寻。\n宿霭拥山眉敛翠，夕阳浮水带横金。\n黄鹂唤友鸣声软，白鸟窥鱼意思深。\n看尽物情俱是幻，要须携酒数登临。",
        "dynasty": "宋",
        "collection_info": null
    },
    {
        "title": "赠子中修撰",
        "author": "郭祥正",
        "content": "承明厌直下天来，聊继昭亭小谢才。\n珠迸玉盘诗得句，月腾金浪酒盈杯。\n江城未许民心借，京国颙瞻召节回。\n试问行年俱乙亥，固应怜我困蒿莱。",
        "dynasty": "宋",
        "collection_info": null
    },
    {
        "title": "子中修撰迭嶂楼致酒",
        "author": "郭祥正",
        "content": "重山复水碧相连，胜地欣逢太守贤。\n欲倒樽罍秋色裏，故邀宾客画图边。\n丹青迥压王摩诘，骚雅仍兼白乐天。\n莫恋宣城风物美，玉堂提取笔如椽。",
        "dynasty": "宋",
        "collection_info": null
    },
    {
        "title": "次韵子中修撰宠赠之什",
        "author": "郭祥正",
        "content": "声名入洛弟兄传，出拥旌旗老集仙。\n挹月珠玑光射海，凌秋鵰鹗气横天。\n文章落笔元无敌，器宇藏春岂有边。\n一见音容聊莞尔，却携樽酒共頽然。\n金门曾奏相如赋，水阁重吟杜牧篇。\n强驾蹇驴追逸骥，已知霄壤不相连。",
        "dynasty": "宋",
        "collection_info": null
    },
    {
        "title": "次韵子中修撰塔院题竹",
        "author": "郭祥正",
        "content": "不是集仙来咏竹，更谁能继紫微吟。\n看随霜雪终吾老，寄语锄犂勿见侵。\n欲把一竿垂直钓，更须十亩广清阴。\n萧郎妙笔堪图写，添入蓬莱第几岑。",
        "dynasty": "宋",
        "collection_info": null
    },
    {
        "title": "子中修撰示书有不得同游水晶宫之叹作唐格四韵寄别",
        "author": "郭祥正",
        "content": "西庵吟醉忆君同，忽得新诗思愈工。\n下笔捷才如阵马，接人和气似春风。\n敬亭姑孰犹为远，庾岭端山更几重。\n自叹鹪鹩无健翼，追飞不到水晶宫。",
        "dynasty": "宋",
        "collection_info": null
    },
    {
        "title": "寄凤凰山张居士",
        "author": "郭祥正",
        "content": "闻君深隐凤凰山，池水相通竹石间。\n一念报亲长不断，六经传子胜空閒。\n青猿摘果啼兼啸，白鸟穿云去復还。\n自愧尘埃行老矣，何时载酒伴酡颜。",
        "dynasty": "宋",
        "collection_info": null
    },
    {
        "title": "永安戴公纯秀才",
        "author": "郭祥正",
        "content": "鬖鬖鬓髮一衰翁，又泊仓头阻逆风。\n推去未应如谢令，重来终是愧司农。\n熙宁父老知谁在，元佑田园喜再丰。\n置酒高台要我醉，却寻陈迹喜君同。",
        "dynasty": "宋",
        "collection_info": null
    },
    {
        "title": "次韵陈思道见送之什",
        "author": "郭祥正",
        "content": "谁听袁宏夜半吟，一时倾盖便知心。\n疲驽自信难追骥，秀木从来忌出林。\n巧匠旁观应缩手，明珠所得已盈衿。\n岭头孤唱思君和，着月梅花似缕金。",
        "dynasty": "宋",
        "collection_info": null
    },
    {
        "title": "至万安寄吉守李献父大夫",
        "author": "郭祥正",
        "content": "江水成文地最奇，风流太守更能诗。\n送将腊尽梅花怨，唤得春回燕子知。\n一饷功勋真梦寐，千年名字付伤悲。\n盛携樽酒频赓唱，幕下高才似牧之。",
        "dynasty": "宋",
        "collection_info": null
    },
    {
        "title": "将至五羊先寄颖叔修撰",
        "author": "郭祥正",
        "content": "句水分携二十年，却临南海望青天。\n元戎为解陈公榻，下客惭非孺子贤。\n冷艷一枝梅照眼，清光五斗酒盈船。\n朝廷近日无新事，只恐西戎尚扰边。",
        "dynasty": "宋",
        "collection_info": null
    },
    {
        "title": "南雄望远亭本朝章郇公所作公尝为郡太守种荔子二株今方茂实而后人所种皆不成东美要予致酒亭上为赋四韵",
        "author": "郭祥正",
        "content": "城角危亭面面开，尘侵丞相旧诗牌。\n凌江欲转鲸鱼活，荔子成阴玉树埋。\n庾岭乍过无瘴雾，长安不见奈愁怀。\n且倾浊酒承高论，秋水何由辨渚涯。",
        "dynasty": "宋",
        "collection_info": null
    },
    {
        "title": "凌江立春日呈黎东美太守",
        "author": "郭祥正",
        "content": "斗杓东指斡春回，乐奏昇平助殷雷。\n鱼跃原无溪面冻，雪光散作岭头梅。\n主人和气均千里，北客归怀寄一杯。\n色满皇州三殿喜，琼林先放桂花开。",
        "dynasty": "宋",
        "collection_info": null
    },
    {
        "title": "韶州武溪亭",
        "author": "郭祥正",
        "content": "滔滔武溪一何深，鸟飞莫渡兽莫临。\n山色欲学翠凤舞，笛声自作苍龙吟。\n樽罍谩借春力暖，鬓髮未免霜华侵。\n形容不上凌烟阁，马革裹尸那可寻。",
        "dynasty": "宋",
        "collection_info": null
    },
    {
        "title": "六祖南华寺",
        "author": "郭祥正",
        "content": "水转山来曲曲梯，参差楼殿占清辉。\n龙章凤袭藏天篆，玉索金鈎贲祖衣。\n春去不知庭柏老，月明谁棹钓船归。\n曹溪有路人人到，踏断玄关古亦稀。",
        "dynasty": "宋",
        "collection_info": null
    },
    {
        "title": "六祖大涌泉",
        "author": "郭祥正",
        "content": "金镮一卓透曹溪，禅祖心传上上机。\n流出山腰苍兕吼，涌开池面碧绡飞。\n应同霖雨能苏旱，莫比沧浪只濯衣。\n不愿夕阳催我去，要随幽鸟带云归。",
        "dynasty": "宋",
        "collection_info": null
    },
    {
        "title": "武溪亭劝顾归圣朝奉酒",
        "author": "郭祥正",
        "content": "邂逅穷荒遇俊才，故将怀抱向君开。\n功名未得金横带，老大空惊雪满腮。\n岭北嘉蔬无此笋，江南相识尚逢梅。\n夜阑莫作思乡梦，且听清歌更一杯。",
        "dynasty": "宋",
        "collection_info": null
    },
    {
        "title": "雪夜宿月华寺",
        "author": "郭祥正",
        "content": "大庾南来山更佳，每逢古寺留柴车。\n曹溪衣传葛獠布，月岭树种苹婆花。\n千年不坏物稀有，一日寓赏心无涯。\n北人浪说瘴雾恶，行拥貂裘衝雪华。",
        "dynasty": "宋",
        "collection_info": null
    },
    {
        "title": "补到难篇终别作八句寄吴圣与长官",
        "author": "郭祥正",
        "content": "结客元和六载春，探深碧落迹如新。\n寸量秋色三千丈，名写岚光十四人。\n文格迥欺韩愈老，字书尤逼小王真。\n近来好事谁能及，我续遗音君可嗔。",
        "dynasty": "宋",
        "collection_info": null
    },
    {
        "title": "广庆寺",
        "author": "郭祥正",
        "content": "寺当南北二禺间，合翠全清总见山。\n一石尚存垂钓处，五羊时载老仙还。\n金流月影真盘谷，黛涨岚光小剑关。\n安得鹊桥横绝顶，下临河汉泻潺潺。",
        "dynasty": "宋",
        "collection_info": null
    },
    {
        "title": "次韵彭敎授送别",
        "author": "郭祥正",
        "content": "平生爱着五云裘，不爱身为万户侯。\n白石清泉随步到，断霞残月满怀收。\n故园已恨荒三径，皓首何堪困一州。\n邂逅逢君沧海上，涸鳞终欲借洪流。",
        "dynasty": "宋",
        "collection_info": null
    },
    {
        "title": "次韵湛判官送别",
        "author": "郭祥正",
        "content": "一朝倾盖若忘年，更把新诗物外传。\n侧望风流还入幕，应怜憔悴未成仙。\n离樽谩託春风裏，短棹行依瘴海边。\n十斛明珠君不惜，珊珊投掷满巴笺。",
        "dynasty": "宋",
        "collection_info": null
    },
    {
        "title": "次韵广幕黄承事见寄二首  其一",
        "author": "郭祥正",
        "content": "不记西亭醉别时，别来佳句愈瑰奇。\n心随云影沈天角，梦逐滩声到海湄。\n满目青山谁共乐，何年黄卷得同披。\n遥怜严武能为帅，幕下争传杜老诗。",
        "dynasty": "宋",
        "collection_info": null
    },
    {
        "title": "次韵广幕黄承事见寄二首  其二",
        "author": "郭祥正",
        "content": "孤城寂寞瘴岚州，虎竹分符强少留。\n老钝不知今世巧，行藏犹愧古人修。\n暗天理钓船千丈，纱帽笼头茗一瓯。\n无奈北归忘未得，非君求友更谁求。",
        "dynasty": "宋",
        "collection_info": null
    },
    {
        "title": "石室后游",
        "author": "郭祥正",
        "content": "七星山色碧离离，山下空岩世所稀。\n不独雾深知豹隐，有时水长见龙归。\n方床莹洁仙人座，文石纵横织女机。\n旋剔苍苔辨陈迹，李邕词翰亦依稀。",
        "dynasty": "宋",
        "collection_info": null
    },
    {
        "title": "寄惠守苏元之",
        "author": "郭祥正",
        "content": "挥金爱士气尤雄，暂拥旌旗碧海东。\n十八素娥倾皓月，三千佳客倚春风。\n高才可惜经纶晚，把酒何时笑语同。\n霜落草枯应射虎，短衣匹马欲随公。",
        "dynasty": "宋",
        "collection_info": null
    },
    {
        "title": "寄题李封州宅生堂",
        "author": "郭祥正",
        "content": "鳞鳞鸳瓦构新堂，意在黔乌惠泽长。\n岘首去思闻堕泪，召南遗爱有甘棠。\n水光送月浮珍席，山势和云插画梁。\n安得才如张相国，为君重赋宅生章。",
        "dynasty": "宋",
        "collection_info": null
    },
    {
        "title": "寄题贺州甑山亭",
        "author": "郭祥正",
        "content": "贺州城西丹甑山，一亭遥插紫云间。\n龙墀让策名犹在，鹤驭凌风去不还。\n善政再应来瑞物，胜游安得伴酡颜。\n元戎词翰镌金玉，千古长如碧涧潺。",
        "dynasty": "宋",
        "collection_info": null
    },
    {
        "title": "次韵宜掾徐子美见寄",
        "author": "郭祥正",
        "content": "去年与子别当涂，彼此形骸若梦余。\n怅望欲穷千里目，相思不寄一行书。\n青山归去容身好，白眼从来处世疏。\n桂水东流须入海，新诗时復委双鱼。",
        "dynasty": "宋",
        "collection_info": null
    },
    {
        "title": "故人李端夫赴廉州从事石室致酒留别二首  其一",
        "author": "郭祥正",
        "content": "注地银潢两峡开，云林冰凈不浮灰。\n新诗欲与何人论，旧友今从上国来。\n薄酒谩为仙室饮，归鞍无奈夕阳催。\n君怀自有骊珠富，合浦休将一颗迴。",
        "dynasty": "宋",
        "collection_info": null
    },
    {
        "title": "故人李端夫赴廉州从事石室致酒留别二首  其二",
        "author": "郭祥正",
        "content": "才如吾子尚区区，羽檄从军万里余。\n白髮可怜归计晚，青衫只似拜恩初。\n一樽邀客非无酒，千卷随车幸有书。\n已把穷通推定分，故人达宦任情疏。",
        "dynasty": "宋",
        "collection_info": null
    },
    {
        "title": "留汤主簿小饮",
        "author": "郭祥正",
        "content": "穷荒得见故人稀，话旧还惊岁月飞。\n君有儿孙能力学，我无金谷可言归。\n灵仙观裏黄柑熟，采石江头白蟹肥。\n北望何时同此乐，暂留行棹莫相违。",
        "dynasty": "宋",
        "collection_info": null
    },
    {
        "title": "送刘光道赴桂幕",
        "author": "郭祥正",
        "content": "气吐虹蜺髮未皤，逢人辄莫叹蹉跎。\n边隅锋镝从今少，幕下篇章所得多。\n雨洗山光浮碧玉，春回江色熨青罗。\n元戎早晚归金阙，荐祢应先着述科。",
        "dynasty": "宋",
        "collection_info": null
    },
    {
        "title": "九日登北楼示客",
        "author": "郭祥正",
        "content": "九日登高可强欢，听歌莫放玉杯干。\n黄花烂漫宜新酒，白髮稀疏落小冠。\n桂水波光趋海急，峡山岚翠带云寒。\n故乡万里知何处，更凭朱栏向北看。",
        "dynasty": "宋",
        "collection_info": null
    },
    {
        "title": "次韵宜掾徐子美见寄",
        "author": "郭祥正",
        "content": "忽逢便翼寄新章，不惜明珠满斛量。\n姑孰万家花映竹，丹湖千顷月和霜。\n结庐已许陪吟社，衣锦应须返故乡。\n底事却言归未得，梦魂犹欲泛沧浪。",
        "dynasty": "宋",
        "collection_info": null
    },
    {
        "title": "次韵陈文思见寄",
        "author": "郭祥正",
        "content": "星湾高会岂能忘，万丈离愁寸寸量。\n东阁赋梅摅锦绣，南山射虎凛冰霜。\n功名未得封千户，耕凿何由共一乡。\n春蕨秋鲈味偏美，时听社鼓醉淋浪。",
        "dynasty": "宋",
        "collection_info": null
    },
    {
        "title": "寄题罗池庙",
        "author": "郭祥正",
        "content": "种柳江边不得归，殁将灵魄寓罗池。\n名参韩子犹为幸，党入王生最可悲。\n帘卷瘴云灯断续，门荒秋雨菊离披。\n旱穰请祷年年事，瓦鼓巫歌奠一巵。",
        "dynasty": "宋",
        "collection_info": null
    },
    {
        "title": "送颖叔待制拜六路都运之命",
        "author": "郭祥正",
        "content": "朝闻紫诏下龙楼，夕卷红旌别海陬。\n六路理财烦侍从，一门传节继风流。\n诗如老杜犹为达，策似刘蕡稍见收。\n廊庙乏材终大用，愿均和气及岩幽。",
        "dynasty": "宋",
        "collection_info": null
    },
    {
        "title": "次韵林辨之长官送别之什",
        "author": "郭祥正",
        "content": "十年相识迹非疏，今日江亭叹别车。\n牢落名声谗谤后，支离形影瘴氛余。\n重来仕路谁为援，却返家园欲自如。\n烟浪一舟无长物，罢官只似到官初。",
        "dynasty": "宋",
        "collection_info": null
    },
    {
        "title": "谢洪府黄安中尚书惠双泉二首  其一",
        "author": "郭祥正",
        "content": "北风遮莫阻归舟，公有双泉慰客愁。\n玉斗贮来云尚冻，金蕉倾处蚁争浮。\n黄花遥想东篱畔，白浪正翻南浦头。\n醉魄忽成蝴蝶梦，却寻春色到皇州。",
        "dynasty": "宋",
        "collection_info": null
    },
    {
        "title": "谢洪府黄安中尚书惠双泉二首  其二",
        "author": "郭祥正",
        "content": "北风变冷水归𤃩，南浦扁舟未得行。\n孤雁叫云诗胆碎，怒涛舂岸客魂惊。\n谁陪高论应悬榻，想有雄词欲鲙鲸。\n病骨支离难强起，尚蒙樽酒慰余生。",
        "dynasty": "宋",
        "collection_info": null
    },
    {
        "title": "次韵黎东美江上偶作",
        "author": "郭祥正",
        "content": "帝庭江国屡相逢，不觉霜毛岁月空。\n君奏课书双阙下，我携纶钓五湖东。\n论归学海方无迹，吟到诗坛始有功。\n一任北风翻地起，且图樽酒暂时同。",
        "dynasty": "宋",
        "collection_info": null
    },
    {
        "title": "吉州仙都观览前守李献父留题",
        "author": "郭祥正",
        "content": "乍出锋铓赣石来，仙都忽见五云开。\n霓幡闪闪排真驭，珠网重重覆绛台。\n照水碧莲犹未变，遶坛红杏亦新栽。\n刘郎去后谁行乐，壁上龙蛇半紫苔。",
        "dynasty": "宋",
        "collection_info": null
    },
    {
        "title": "贵池寺照远轩",
        "author": "郭祥正",
        "content": "碧瓦周遭映佛幢，更穷眼界敞轩窻。\n山光半拥初生日，天影寛围不尽江。\n诗思未容秋色乱，酒醺能使客愁降。\n陶潜肯忆东篱菊，且倚栏干倒一缸。",
        "dynasty": "宋",
        "collection_info": null
    },
    {
        "title": "追和梅侍读题贵池寺元韵",
        "author": "郭祥正",
        "content": "寺插孤峰压贵池，幽轩占胜敞双扉。\n阴生广野千山失，影落空江一雁归。\n安得有缘陪社客，更寻何处息尘机。\n南来北去无时尽，谁念沧浪可濯衣。",
        "dynasty": "宋",
        "collection_info": null
    },
    {
        "title": "寄题吕得中先坟怀先亭",
        "author": "郭祥正",
        "content": "亭压全闽近冢丘，四时营祀想神游。\n毫添玉兔新成史，德合银潢不尽流。\n翼翼栋梁横蜃泽，林林松槚冒霜秋。\n荣名已往余阴隲，定有儿孙万户侯。",
        "dynasty": "宋",
        "collection_info": null
    },
    {
        "title": "送魏汝士宣德",
        "author": "郭祥正",
        "content": "隔江为宰便庭帏，归去青霄结主知。\n租赋寛平民共乐，文书清简吏常饥。\n始终不变温如玉，离别相怜醉似泥。\n上国故人应问我，为言耕钓老明时。",
        "dynasty": "宋",
        "collection_info": null
    },
    {
        "title": "寄致政苏子平大夫",
        "author": "郭祥正",
        "content": "十年想见苏夫子，闻说腰金便弃官。\n云在皖山峰上住，龙归潜水窟中蟠。\n已无俗坌心休洗，更有春醪盏不干。\n我亦江南专一壑，忆君相伴把渔竿。",
        "dynasty": "宋",
        "collection_info": null
    },
    {
        "title": "送叶圣参守九江郡",
        "author": "郭祥正",
        "content": "湓浦夜涛声动地，香炉晴影碧连天。\n楼中不负庾公赏，席上谁为陶令贤。\n且拥旌旗飞画鹢，行闻台阁选青钱。\n班春过我旧游处，门巷桃花应寂然。",
        "dynasty": "宋",
        "collection_info": null
    },
    {
        "title": "送琳长老再游浙东",
        "author": "郭祥正",
        "content": "姑溪不是留君地，雪窦天台更一游。\n玉浪溅云泉尾活，金盘擎海月华秋。\n将心与客无痕迹，问疾何人敢对酬。\n我把钓竿相忆处，蓼花红影上丝头。",
        "dynasty": "宋",
        "collection_info": null
    },
    {
        "title": "姜希哲四照轩送别",
        "author": "郭祥正",
        "content": "幽轩邀客每凭栏，景物萧然世味閒。\n翠碧湿烟山匼匝，光明随夜月回环。\n一杯浊酒超尘外，几首新诗寄壁间。\n不得从容与君语，片帆却欲趁风还。",
        "dynasty": "宋",
        "collection_info": null
    },
    {
        "title": "胡与几被召访别",
        "author": "郭祥正",
        "content": "已喜乘轺归玉阙，尚能骑马过柴门。\n离魂有底销千丈，残日无多寄一樽。\n得路看君终直节，闭关唯我守空言。\n霜风素髮频欹帽，泪对桓伊不可扪。",
        "dynasty": "宋",
        "collection_info": null
    },
    {
        "title": "再游浮山呈璞禅老",
        "author": "郭祥正",
        "content": "当年寻胜已忘还，乘兴重来倍觉閒。\n赤脚敬瞻新宝藏，白髯羞对旧青山。\n禅翁昔授岭头衲，狂客今探树穴环。\n行把生涯付妻子，幻身长寄一岩间。",
        "dynasty": "宋",
        "collection_info": null
    },
    {
        "title": "寄题潘温叟林堂",
        "author": "郭祥正",
        "content": "有堂归去容身好，天上人间已徧游。\n远害果能超华左，忘情却欲继雷刘。\n松台风送晴空雨，荷沼云生画卷秋。\n浩气本来缘直养，百年等是寄浮沤。",
        "dynasty": "宋",
        "collection_info": null
    },
    {
        "title": "和倪敦復观梅三首  其一",
        "author": "郭祥正",
        "content": "闻说观梅借烛光，今宵为我更开觞。\n月来枝上冰生艷，风过梢头玉有香。\n羌笛几声传旧曲，菱花一夜照繁妆。\n坐中老杜凌何逊，索酒题诗思欲狂。",
        "dynasty": "宋",
        "collection_info": null
    },
    {
        "title": "和倪敦復观梅三首  其二",
        "author": "郭祥正",
        "content": "江月江梅斗冷光，就梅临月举瑶觞。\n素娥未许风摇影，青帝宁容蝶采香。\n迢递一声羌笛怨，轻盈千点玉人妆。\n出尘标格情多少，东阁曾令杜甫狂。",
        "dynasty": "宋",
        "collection_info": null
    },
    {
        "title": "和倪敦復观梅三首  其三",
        "author": "郭祥正",
        "content": "月压江梅似雪光，史君要我共飞觞。\n不饶桂树轮中影，独占霜娥鑑裏香。\n信报春来先众卉，恨随人去入残妆。\n孔融爱客君能似，席上应容处士狂。",
        "dynasty": "宋",
        "collection_info": null
    },
    {
        "title": "又同赏落梅二首  其一",
        "author": "郭祥正",
        "content": "江梅千片惜离披，更向风前把一巵。\n冷艷不辞今日舞，清香还是隔年期。\n客经易水忘归处，云倚巫山欲散时。\n安得不吟仍不饮，满头华髮拟何为。",
        "dynasty": "宋",
        "collection_info": null
    },
    {
        "title": "又同赏落梅二首  其二",
        "author": "郭祥正",
        "content": "谁惜东园玉树空，且携樽酒与君同。\n盈盈素艷辞寒萼，浥浥余香散晓风。\n已许冰霜分我莹，尽饶桃杏向人红。\n能诗自有倪夫子，何必滁阳觅醉翁。",
        "dynasty": "宋",
        "collection_info": null
    },
    {
        "title": "题方处士卷尾",
        "author": "郭祥正",
        "content": "子陵独往已千年，处士重来把一竿。\n治乱不同非我计，文章聊许后人看。\n璞中美玉谁雕琢，潭底神龙会屈盘。\n七世有孙方遇主，风流长在泻惊湍。",
        "dynasty": "宋",
        "collection_info": null
    },
    {
        "title": "题谢氏双溪阁",
        "author": "郭祥正",
        "content": "谢家山下双溪阁，水远山深夏亦凉。\n霜练两条初合影，菱花一鑑泻余光。\n樽罍日日邀宾客，仓廪年年富稻粱。\n更约诸孙勤问学，桂科将见绿衣郎。",
        "dynasty": "宋",
        "collection_info": null
    },
    {
        "title": "重阳怀历阳孙公素太守",
        "author": "郭祥正",
        "content": "重阳应与客登临，隔水无缘预盍簪。\n浊瓮拨醅初泛蚁，佳人纤手斗挼金。\n南来纵有鸡山赏，北望频兴魏阙心。\n安得快风吹我去，勇提椽笔伴君吟。",
        "dynasty": "宋",
        "collection_info": null
    },
    {
        "title": "公素送酒见及復次前韵和答",
        "author": "郭祥正",
        "content": "掺别城东秋未深，相思白髮已盈簪。\n远分酒味须頽玉，正是秋香欲散金。\n润泽生民公有志，浮沈末路我无心。\n扁舟明发穿南斗，聊学沧浪渔父吟。",
        "dynasty": "宋",
        "collection_info": null
    },
    {
        "title": "送贾明叔侍御守宣",
        "author": "郭祥正",
        "content": "直节忠言久不闻，堂堂今见贾生孙。\n老姦去位朝廷正，圣母怜才德业尊。\n句水晓光尘不染，敬山秋色玉无痕。\n北楼把酒频邀客，紫诏传呼下国门。",
        "dynasty": "宋",
        "collection_info": null
    },
    {
        "title": "次韵昭掾徐子美见寄二首  其一",
        "author": "郭祥正",
        "content": "居巷虽穷愧彼颜，门无车马任苔斑。\n冰将合沼光容凈，鸟不窥鱼意思闲。\n踪迹疏来唯梦往，音邮漫去得诗还。\n浮生七十今六十，早晚归飞寻旧山。",
        "dynasty": "宋",
        "collection_info": null
    },
    {
        "title": "次韵昭掾徐子美见寄二首  其二",
        "author": "郭祥正",
        "content": "侵侵白髮改朱颜，不比当年鬓始斑。\n五斗可怜须苟禄，一岩犹喜早偷閒。\n黄花篱下千枝秀，紫雁云中几度还。\n万里未归归便得，昭州何似谢家山。",
        "dynasty": "宋",
        "collection_info": null
    },
    {
        "title": "题金陵白鹭亭呈府公安中尚书二首  其一",
        "author": "郭祥正",
        "content": "青城突兀与云连，谁作高亭落日边。\n六代衣冠归寂寞，一番罗绮自华鲜。\n低徊斗柄斟秋水，飞舞芦花欲雪天。\n直上烟霄无尺五，欲要王母对宾筵。",
        "dynasty": "宋",
        "collection_info": null
    },
    {
        "title": "题金陵白鹭亭呈府公安中尚书二首  其二",
        "author": "郭祥正",
        "content": "西望长安路几千，此亭更在赏心边。\n黄芦正耐风霜老，白鹭相将羽翼鲜。\n城竦鳌身山匝地，舟排笋柱水连天。\n龙吟一曲斜阳下，况是史君开别筵。",
        "dynasty": "宋",
        "collection_info": null
    },
    {
        "title": "次韵安中尚书钟阜轩",
        "author": "郭祥正",
        "content": "钟山鳞鬣奋晴雷，观裏幽轩选胜开。\n江水北流朝海去，斗杓东转斡春回。\n已将白雪传龙笛，何用黄金筑隗台。\n宝塔中天挂刀尺，层层鸳瓦不浮灰。",
        "dynasty": "宋",
        "collection_info": null
    },
    {
        "title": "送钱朝请还台",
        "author": "郭祥正",
        "content": "铨选相逢弱冠前，竹符分得各皤然。\n开樽且喜君尤健，问舍应输我最先。\n北上有心思报国，南来无物载归船。\n冰清世泽源流大，须享人间五福全。",
        "dynasty": "宋",
        "collection_info": null
    },
    {
        "title": "芜阴北寺桧轩",
        "author": "郭祥正",
        "content": "青幢碧盖俨天成，湿翠蒙蒙滴画楹。\n禅客自陪千岁老，游人时把一樽倾。\n耻随桃李春风短，夺尽松篁夜气清。\n安得鬼仙提巨笔，不容左纽独传名。",
        "dynasty": "宋",
        "collection_info": null
    },
    {
        "title": "明叔致酒迭嶂楼",
        "author": "郭祥正",
        "content": "陵阳峰顶敞栏干，三伏登临冰骨寒。\n山卷宿云开紫府，水和明月泻金湍。\n谢公风味君能似，李白篇章我到难。\n幸有玉船腾酒浪，欲乘醉兴效鹏抟。",
        "dynasty": "宋",
        "collection_info": null
    },
    {
        "title": "次韵邹几圣舟次芜江见寄",
        "author": "郭祥正",
        "content": "东风冉冉送年华，末路浮沈岂足嗟。\n身着朱衣行直道，手披黄卷悟空花。\n世尘扰扰原无实，客宦悠悠役有涯。\n尚喜甘棠遗爱在，画船先许过渔家。",
        "dynasty": "宋",
        "collection_info": null
    },
    {
        "title": "寄题历阳王纯甫新作连云观二首  其一",
        "author": "郭祥正",
        "content": "久持使节别尧天，故起朱楼北斗边。\n势压江淮盘地厚，影分吴楚与云连。\n一声奏笛龙蛇晓，八法书牌剑戟悬。\n更借湓城庾家月，芟除桂树照樽前。",
        "dynasty": "宋",
        "collection_info": null
    },
    {
        "title": "寄题历阳王纯甫新作连云观二首  其二",
        "author": "郭祥正",
        "content": "闻道连云绝世无，急飞轻棹看规模。\n帘鈎低挂半轮月，江岸平分千里图。\n飐飐金船流玉液，森森珠履踏冰壶。\n高材自是明堂柱，试作斯楼雄楚都。",
        "dynasty": "宋",
        "collection_info": null
    },
    {
        "title": "送黄奉议知白州前宰清远",
        "author": "郭祥正",
        "content": "看君新作海边楼，气象雄兼四五州。\n把笔共题红粉壁，开樽仍泛玉蟾秋。\n喜分符竹行千里，莫羡渔蓑退一丘。\n此别定为生死隔，雪霜霑尽暮年头。",
        "dynasty": "宋",
        "collection_info": null
    },
    {
        "title": "次韵朱世昌察院登钟山",
        "author": "郭祥正",
        "content": "盘龙首尾压西东，宝塔棱层位正中。\n万古林泉流王气，六朝冠盖入悲风。\n烟生城郭尘昏尽，月满沙汀雪映空。\n回首临川埋骨处，后来经纬付诸公。",
        "dynasty": "宋",
        "collection_info": null
    },
    {
        "title": "次韵答光守杨公济见寄",
        "author": "郭祥正",
        "content": "一别成都扬子云，梦魂飞断每沾巾。\n金门赋奏龙蛇晓，原庙诗成锦绣春。\n顾我漫为长醉客，非君谁是广骚人。\n荣分符竹归无路，盛送佳篇慰病身。",
        "dynasty": "宋",
        "collection_info": null
    },
    {
        "title": "病中先寄慎宰阎公达承议",
        "author": "郭祥正",
        "content": "松槚相望孰俊名，高才暂屈浚遒城。\n公庭寂寂无留讼，四野熙熙有让耕。\n未作盐梅调鼎鼐，且铿金玉直蓬瀛。\n病骸尚阻趋东阁，怀抱思君为一倾。",
        "dynasty": "宋",
        "collection_info": null
    },
    {
        "title": "陪朱行中龙图饮澄惠院二首  其一",
        "author": "郭祥正",
        "content": "寒烟淡日满沧洲，台榭相通一径幽。\n志欲吞吴嗟隔水，力能成魏密藏舟。\n纸窻趁晓开黄卷，蒲叶涵春付白鸥。\n千载废兴何可问，一樽浊酒更迟留。",
        "dynasty": "宋",
        "collection_info": null
    },
    {
        "title": "陪朱行中龙图饮澄惠院二首  其二",
        "author": "郭祥正",
        "content": "岛屿回环水遶堤，碧芦青荇密相依。\n凌风战舰知何处，落日游人尚未归。\n细细佛香时入坐，双双沙鸟静忘机。\n史君自是蓬莱客，倚遍栏干恋翠微。",
        "dynasty": "宋",
        "collection_info": null
    },
    {
        "title": "再见吴渊卿长官时年八十一",
        "author": "郭祥正",
        "content": "十七年前载酒过，重来携手喜如何。\n寿齐八十君方健，思及妻儿我已多。\n对槛残花犹可赏，隔帘小妓且频歌。\n人间事了无忧患，头上光阴任掷梭。",
        "dynasty": "宋",
        "collection_info": null
    },
    {
        "title": "渊卿席上和李天贶四韵时与钟离中散并予共四人",
        "author": "郭祥正",
        "content": "悠悠岁月走惊湍，四十三时便弃官。\n座上得陪诸老醉，樽前须尽一生欢。\n花含余恨春将去，棋算成功局未残。\n欲向金城传盛事，新诗聊代画图看。",
        "dynasty": "宋",
        "collection_info": null
    },
    {
        "title": "次韵行中龙图游后浦六首  其一",
        "author": "郭祥正",
        "content": "密竹疏松斗老苍，惊飞白鸟不成双。\n楼船飘忽随朝电，佛炬青荧彻夜窻。\n携酒且来寻岛屿，投竿那用忆湖江。\n君看雨过铺晴练，得句须令小谢降。",
        "dynasty": "宋",
        "collection_info": null
    },
    {
        "title": "次韵行中龙图游后浦六首  其二",
        "author": "郭祥正",
        "content": "每欲收吴势未任，遶城凿浦迹堪寻。\n不知战罢楼船散，空见春归荇菜深。\n一坐清风吹往事，四筵白酒洗烦襟。\n公提椽笔诗无敌，未必张辽善醉吟。",
        "dynasty": "宋",
        "collection_info": null
    },
    {
        "title": "次韵行中龙图游后浦六首  其三",
        "author": "郭祥正",
        "content": "细柳高松绿映苍，深沉台榭晚生凉。\n沙边宿鹭昏昏白，草际流萤点点光。\n投网舟移牵碧荇，采莲人去湿红裳。\n欲追逸调嗟何及，雨入杯盘归兴忙。",
        "dynasty": "宋",
        "collection_info": null
    },
    {
        "title": "次韵行中龙图游后浦六首  其四",
        "author": "郭祥正",
        "content": "巨镇还须济世才，要宾览古笑谈开。\n蜀山迥出千螺秀，肥水长萦一带迴。\n犹有金城藏后浦，不唯铜雀起高台。\n异时争战归何处，秋雁年年去復来。",
        "dynasty": "宋",
        "collection_info": null
    },
    {
        "title": "次韵行中龙图游后浦六首  其五",
        "author": "郭祥正",
        "content": "锦棹飞飞画舫迎，焚香夹道看双旌。\n佳宾谈笑民同乐，善政循良鸟不惊。\n花岛可怜春自舞，柳洲遥觉月微明。\n史君一饮诗千句，掷地浑如金玉声。",
        "dynasty": "宋",
        "collection_info": null
    },
    {
        "title": "次韵行中龙图游后浦六首  其六",
        "author": "郭祥正",
        "content": "冠带淮西第一州，扬鞭得从史君游。\n木鱼声断东台晓，水荇香传后浦秋。\n双脊自磨铜雀瓦，密云时泛建溪瓯。\n才清思健知无敌，且与衰残作荫庥。",
        "dynasty": "宋",
        "collection_info": null
    },
    {
        "title": "次韵行中龙图思宣城",
        "author": "郭祥正",
        "content": "公爱宣城心不休，当年应梦似崔侯。\n两条溪水横穿市，十里昭山半在州。\n小杜一时夸俊逸，玄晖千载擅风流。\n青毡旧物虽勤请，金马新恩定再留。",
        "dynasty": "宋",
        "collection_info": null
    },
    {
        "title": "寄题玉笥观兼简道正求逐马草草名逐马谓服之久则可以行逐良马",
        "author": "郭祥正",
        "content": "仙梁飞去有遗坛，融结工夫玉未干。\n一片碧烟鸾舞破，数枝红蕊鹿衔残。\n雨经梅涧芝田熟，路入萧家月屋寒。\n晚景自怜行六十，欲求逐马问黄冠。",
        "dynasty": "宋",
        "collection_info": null
    },
    {
        "title": "端门肆赦",
        "author": "郭祥正",
        "content": "蔼蔼端门紫气浓，卷帘兰麝散和风。\n星环帝座天澄碧，伞映龙颜日透红。\n宝扇参差移仗裏，金鸡绰约下云中。\n恩覃草木先春力，万岁欢声阖国同。",
        "dynasty": "宋",
        "collection_info": null
    },
    {
        "title": "王平甫下第南归",
        "author": "郭祥正",
        "content": "一番黄纸集羣材，南国儒英起草莱。\n至宝不逢知己鑑，束书重见下天来。\n壮心肯向明时屈，孤愤须临浊酒开。\n许有新诗令我听，夜堂还使鬼神哀。",
        "dynasty": "宋",
        "collection_info": null
    },
    {
        "title": "赠历溪张居士",
        "author": "郭祥正",
        "content": "七十人稀九十翁，数椽寒屋历溪东。\n俯窥声利非吾事，自得逍遥与古同。\n三迭琴心调夜月，一杯茗酌送春风。\n趋庭有子明诗礼，善泽源源未可穷。",
        "dynasty": "宋",
        "collection_info": null
    },
    {
        "title": "题濮阳氏新阁",
        "author": "郭祥正",
        "content": "宅据中洲四望寛，隔江山势舞青鸾。\n岧嶤更起千寻阁，汗漫平吞万里湍。\n传业有儿须折桂，开樽留客共弹冠。\n霜消冰泮春将暖，魏阙遥瞻独倚栏。",
        "dynasty": "宋",
        "collection_info": null
    },
    {
        "title": "代先书奉迎庐帅元舆待制",
        "author": "郭祥正",
        "content": "倦提椽笔厌承明，帝与兵符帅十城。\n箫鼓裂云迎五马，山川收雨引双旌。\n藏舟浦暖鱼频跃，敎弩台空雁不惊。\n入境观风先可喜，秋田高下熟香秔。",
        "dynasty": "宋",
        "collection_info": null
    },
    {
        "title": "许氏乐隐亭",
        "author": "郭祥正",
        "content": "曲水浮基竹遶檐，月华初度晚凉添。\n羽觞滟滟荷敷绿，象箸森森笋迸尖。\n白眼傲时饶阮籍，素琴调曲慕陶潜。\n城居乐隐能如此，中散风流友弟兼。",
        "dynasty": "宋",
        "collection_info": null
    },
    {
        "title": "重题严伯成秀才西斋喜其子高预乡荐",
        "author": "郭祥正",
        "content": "赋似相如不遇知，喜闻乡版荐麟儿。\n容身安稳书盈箧，与客翱翔酒满巵。\n夜月影摇杨柳径，秋风香散菊花篱。\n窦家千载传遗美，一树灵椿桂五枝。",
        "dynasty": "宋",
        "collection_info": null
    },
    {
        "title": "刘交侍禁书报王君安改官监怀州武德镇铎以诗喜之",
        "author": "郭祥正",
        "content": "自得刘郎音信通，遂闻增秩喜无穷。\n江东子弟谁怜我，洛下文章只有公。\n形影萧条千里外，交游零落百年中。\n何当老境重相遇，不话风流话苦空。",
        "dynasty": "宋",
        "collection_info": null
    },
    {
        "title": "雪中招徐子美秘校饮二首  其一",
        "author": "郭祥正",
        "content": "冰澌合砚漫书空，密雪飘余晓色通。\n万里云光同浩荡，四边山影隔溟蒙。\n明明月窟迷惊兔，阵阵桑林叫朔风。\n不惜金龟将贳酒，欲招南郭苦寒翁。",
        "dynasty": "宋",
        "collection_info": null
    },
    {
        "title": "雪中招徐子美秘校饮二首  其二",
        "author": "郭祥正",
        "content": "霏霏皓雪翳长空，南郭缘何有径通。\n访戴船归清兴逸，姓袁人卧冷光蒙。\n欲倾樽俎延高盖，忽得篇章迈古风。\n四十年前除夜乐，如今相对两衰翁。",
        "dynasty": "宋",
        "collection_info": null
    },
    {
        "title": "史君梁奉议送客至高明轩为予言登览之胜作四韵戏寄",
        "author": "郭祥正",
        "content": "史君送客陟高台，天宇澄清四望开。\n一字横空霜雁去，两眉分碧楚江来。\n庙堂孰是调羮手，郡国犹淹济世才。\n新酒正香鲈蟹美，篮舆何日许重陪。",
        "dynasty": "宋",
        "collection_info": null
    },
    {
        "title": "次韵徐子美见怀兼简汤君材",
        "author": "郭祥正",
        "content": "阔别天涯每怆然，相思只欲学飞仙。\n君承交辟专民事，我慕高风谢世缘。\n南郭不辞三径远，东山长与五云连。\n会须载酒勤相过，齿髮萧条各暮年。",
        "dynasty": "宋",
        "collection_info": null
    },
    {
        "title": "将至寿州先寄知府龙图三首  其一",
        "author": "郭祥正",
        "content": "感公招我欲论诗，故岁新年颇后期。\n冰塞大江舟渡晚，雪迷官道马行迟。\n深深画戟双开处，浅浅梅花半绽时。\n北阙除书应已到，愿陪祖帐捧琼巵。",
        "dynasty": "宋",
        "collection_info": null
    },
    {
        "title": "将至寿州先寄知府龙图三首  其二",
        "author": "郭祥正",
        "content": "短帽轻衫信马蹄，只愁吟社爽襟期。\n晓回谷口禽声软，寒束梅梢春思迟。\n幸挹清标怜野逸，肯将孤愤累明时。\n听公高论何由尽，应比醍醐灌漏巵。",
        "dynasty": "宋",
        "collection_info": null
    },
    {
        "title": "将至寿州先寄知府龙图三首  其三",
        "author": "郭祥正",
        "content": "采石江边寂寞归，寿阳重到信前期。\n闻韶忘味宁非美，倾盖论交已恨迟。\n白凤文章元出众，青云歧路合逢时。\n杏花正怯清明雨，强欲留连更一巵。",
        "dynasty": "宋",
        "collection_info": null
    },
    {
        "title": "置酒寿阳楼呈主公龙图二首  其一",
        "author": "郭祥正",
        "content": "珠履缤纷宴寿阳，栏杆横出白云傍。\n清淮倒影长桥活，古垒无春峡石荒。\n小艇斗垂凹鼻钓，佳人犹学晓梅妆。\n史君笔力今谁敌，丽句须盈古锦囊。",
        "dynasty": "宋",
        "collection_info": null
    },
    {
        "title": "置酒寿阳楼呈主公龙图二首  其二",
        "author": "郭祥正",
        "content": "置酒南楼瞰夕阳，逶迤淮影转城傍。\n画残数幅山川旧，棋散一枰洲渚荒。\n细柳倚风相并舞，飞梅着地不成妆。\n坐中佳句谁先就，我欲窥公倒智囊。",
        "dynasty": "宋",
        "collection_info": null
    },
    {
        "title": "置酒西楼呈主公龙图",
        "author": "郭祥正",
        "content": "新楼与客一凭栏，眼界方惊阿堵寛。\n峡石倚天开玉垒，清淮浮日洗金丸。\n少陵才力吟非易，摩诘工夫画亦难。\n向晚西风吹坐急，欲凭鸿鹄借修翰。",
        "dynasty": "宋",
        "collection_info": null
    },
    {
        "title": "置酒思禹亭呈主公龙图",
        "author": "郭祥正",
        "content": "小亭危瞰二峰尖，禹迹千年气象炎。\n浪溅日华金沸鼎，云收山色镜开奁。\n持杯选胜吟谁敌，与客忘形德愈谦。\n浅量为公甘醉倒，扶头准拟病厌厌。",
        "dynasty": "宋",
        "collection_info": null
    },
    {
        "title": "别行中龙图",
        "author": "郭祥正",
        "content": "要登画戟发江南，千里春泥倦亦甘。\n力探禹工观骇浪，却寻佛迹宴圜庵。\n欲陈旧学羞茅塞，喜听新诗纵酒酣。\n归去忆公劳梦想，冷猿幽鸟语相参。",
        "dynasty": "宋",
        "collection_info": null
    },
    {
        "title": "送庐倅赵习之朝奉还台",
        "author": "郭祥正",
        "content": "洛阳名誉弟兄兼，雾拂青天幸一瞻。\n善政及瓜民惜去，美材如玉士称淹。\n风摇湖浪应须避，马溅春泥不用嫌。\n闻说朝廷图旧德，姓名交奏动宸严。",
        "dynasty": "宋",
        "collection_info": null
    },
    {
        "title": "闻宣州王左丞被召还阙拟送",
        "author": "郭祥正",
        "content": "熙宁治蹟俨如新，圣主今朝用旧臣。\n松冒秋霜方见节，玉经炉炭始知真。\n具瞻尽喜周公入，论道谁先孟子醇。\n试作云霖苏旱暵，西疆犹有未来人。",
        "dynasty": "宋",
        "collection_info": null
    },
    {
        "title": "送王左丞移镇金陵",
        "author": "郭祥正",
        "content": "千艘飞橹入淮湾，竹马争迎旧帅还。\n牛酒未颁诸邑下，旌旗先谒两山间。\n武侯暂拥元戎节，裴度须归上宰班。\n精义入神遗像在，载瞻堂庑泪重潸。",
        "dynasty": "宋",
        "collection_info": null
    },
    {
        "title": "题史君梁正叔浩然堂",
        "author": "郭祥正",
        "content": "养浩深思孟氏醇，一堂窻户更清新。\n篆香未过日停午，蚁酒初浮莺弄春。\n枉尺直寻非我欲，仁民爱物任吾真。\n三年课绩书优最，此地谁来继后尘。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其一",
        "author": "郭祥正",
        "content": "谁知北客与春期，乍见山桃一两枝。\n却忆洛阳行乐处，卖花天气晚晴时。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其二",
        "author": "郭祥正",
        "content": "渔船归尽晚江空，只有杨花罥细风。\n多少春愁与春恨，为君都付酒杯中。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其三",
        "author": "郭祥正",
        "content": "楼居且欲趁虚凉，九月江风未变霜。\n强把一樽开醉眼，长安不见又残阳。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其四",
        "author": "郭祥正",
        "content": "寸心无事自然灰，不是南柯一梦迴。\n水畔小楼无客到，独携笻杖等閒来。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其五",
        "author": "郭祥正",
        "content": "行行杨柳古墙阴，摆尽春风绿转深。\n俯仰自能无一事，何须投迹向山林。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其六",
        "author": "郭祥正",
        "content": "江云凝雨疾风过，阵马争回万迭波。\n平地看时真一笑，鹏腾鳌倒欲如何。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其七",
        "author": "郭祥正",
        "content": "为问荷华能白红，东湖遥想鑑湖同。\n金龟换酒要佳客，归棹须乘月下风。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其八",
        "author": "郭祥正",
        "content": "不到天门未肯回，重山复岭一时开。\n仙风桂露争飘洒，襟袖都无世俗埃。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其九",
        "author": "郭祥正",
        "content": "可怜一雨洗焦枯，卷尽浮云日上初。\n独倚高楼聊写望，骨清神爽欲凌虚。",
        "dynasty": "宋",
        "collection_info": null
    },
    {
        "title": "次韵和孔周翰侍郎洪州绝句十首  其一○",
        "author": "郭祥正",
        "content": "东湖入望晚波平，蒲叶圆荷各自青。\n不用更寻徐孺宅，编茅搘竹一碑亭。",
        "dynasty": "宋",
        "collection_info": null
    },
    {
        "title": "金陵",
        "author": "郭祥正",
        "content": "洗尽青春初变晴，晓光微散淡烟横。\n谢家池上无多景，只有黄鹂一两声。",
        "dynasty": "宋",
        "collection_info": null
    },
    {
        "title": "渔者",
        "author": "郭祥正",
        "content": "从来生计託鱼鰕，卖得青钱付酒家。\n一醉不知波浪险，却垂长钓入芦花。",
        "dynasty": "宋",
        "collection_info": null
    },
    {
        "title": "琅琊道中",
        "author": "郭祥正",
        "content": "山头腊雪未全消，山下春泉响石桥。\n方丈不知深几许，马行时有冷香飘。",
        "dynasty": "宋",
        "collection_info": null
    },
    {
        "title": "怀文忠公",
        "author": "郭祥正",
        "content": "平生最爱醉翁诗，游遍琅琊想醉时。\n一代风流随手尽，谷泉岩鸟不胜悲。",
        "dynasty": "宋",
        "collection_info": null
    },
    {
        "title": "日公绿萝庵",
        "author": "郭祥正",
        "content": "一庵春静绿萝舒，拂拂香风宴坐余。\n只恐乘云沧海去，未应池水老鲸鱼。",
        "dynasty": "宋",
        "collection_info": null
    },
    {
        "title": "示秦医二首  其一",
        "author": "郭祥正",
        "content": "忧来何物可销除，幸与秦医校局图。\n白黑势成分胜负，不知柯烂得归无。",
        "dynasty": "宋",
        "collection_info": null
    },
    {
        "title": "示秦医二首  其二",
        "author": "郭祥正",
        "content": "门临池水静无风，绿树阴阴小径通。\n时有秦生来过我，一枰成败漫论功。",
        "dynasty": "宋",
        "collection_info": null
    },
    {
        "title": "和松长老龙井",
        "author": "郭祥正",
        "content": "龙蟠井底待风雷，谁谓无功洗旱埃。\n昨夜山前行雨足，收藏头角復归来。",
        "dynasty": "宋",
        "collection_info": null
    },
    {
        "title": "再至汀州倅宅南楼二首  其一",
        "author": "郭祥正",
        "content": "一岁登楼只欲归，得归人事信难知。\n重来跨马三千里，楼上春风为我悲。",
        "dynasty": "宋",
        "collection_info": null
    },
    {
        "title": "再至汀州倅宅南楼二首  其二",
        "author": "郭祥正",
        "content": "楼外青山似故人，雨余山色静无尘。\n青山依旧人还老，一片离愁挂晚春。",
        "dynasty": "宋",
        "collection_info": null
    },
    {
        "title": "闻笛",
        "author": "郭祥正",
        "content": "何处佳人玉笛吹，春风已过落梅时。\n行云不动残阳下，欢乐悲愁各自知。",
        "dynasty": "宋",
        "collection_info": null
    },
    {
        "title": "再登南楼怀元舆三首  其一",
        "author": "郭祥正",
        "content": "欲上层楼足力微，世情尘事老方知。\n离骚一曲何人会，空使潇湘鬼物悲。",
        "dynasty": "宋",
        "collection_info": null
    },
    {
        "title": "再登南楼怀元舆三首  其二",
        "author": "郭祥正",
        "content": "忧患欣逢贤故人，南楼解榻振衣尘。\n赤壶频送兵厨酒，满酌能回老病春。",
        "dynasty": "宋",
        "collection_info": null
    },
    {
        "title": "再登南楼怀元舆三首  其三",
        "author": "郭祥正",
        "content": "朽株难倚暖风吹，一日萌芽亦有时。\n试上高楼南北望，无私春力少人知。",
        "dynasty": "宋",
        "collection_info": null
    },
    {
        "title": "书陶弘景传后",
        "author": "郭祥正",
        "content": "能辞朝市隐山中，爱种青松听好风。\n不学许由长洗耳，谬为图谶悦萧公。",
        "dynasty": "宋",
        "collection_info": null
    },
    {
        "title": "次韵元舆十绝 睡起",
        "author": "郭祥正",
        "content": "睡觉纱厨酒尚醺，老来诗句怯题春。\n冥搜一夜添华髮，不认青铜鑑裏人。",
        "dynasty": "宋",
        "collection_info": null
    },
    {
        "title": "次韵元舆十绝 种竹二首 其一",
        "author": "郭祥正",
        "content": "旋斸墙根数十寻，琅玕移种碧林林。\n何须待得鸾凰食，且欲炎天布好阴。",
        "dynasty": "宋",
        "collection_info": null
    },
    {
        "title": "次韵元舆十绝 种竹二首 其二",
        "author": "郭祥正",
        "content": "龙角犀尖一夜长，为怜刚节不须香。\n他时截作鲸鳌钓，岂止浓阴覆女墙。",
        "dynasty": "宋",
        "collection_info": null
    },
    {
        "title": "次韵元舆十绝 春归四首 其一",
        "author": "郭祥正",
        "content": "九十日春今日归，丁宁莺蝶莫相疑。\n明年信到梅梢早，不似人心有改时。",
        "dynasty": "宋",
        "collection_info": null
    },
    {
        "title": "次韵元舆十绝 春归四首 其二",
        "author": "郭祥正",
        "content": "断送春归海水边，淡烟轻吹半晴天。\n东皇若问人间事，为报君王寿万年。",
        "dynasty": "宋",
        "collection_info": null
    },
    {
        "title": "次韵元舆十绝 春归四首 其三",
        "author": "郭祥正",
        "content": "青春归去岂无情，分付朱明事已成。\n为向残年问消息，再吹阳律到枯茎。",
        "dynasty": "宋",
        "collection_info": null
    },
    {
        "title": "次韵元舆十绝 春归四首 其四",
        "author": "郭祥正",
        "content": "谁道青春去未回，我疑长在黄金杯。\n只嫌花片随流水，荡漾无情唤不来。",
        "dynasty": "宋",
        "collection_info": null
    },
    {
        "title": "次韵元舆十绝 答省师诗卷",
        "author": "郭祥正",
        "content": "手携诗卷屡相过，要把青铜垢尽磨。\n言说从来无实义，更寻佳句欲如何。",
        "dynasty": "宋",
        "collection_info": null
    },
    {
        "title": "次韵元舆十绝 休师携茶相过二首 其一",
        "author": "郭祥正",
        "content": "世情弹指旋成尘，物外论交只与君。\n试拣松阴投石坐，一杯分我建溪云。",
        "dynasty": "宋",
        "collection_info": null
    },
    {
        "title": "次韵元舆十绝 休师携茶相过二首 其二",
        "author": "郭祥正",
        "content": "晚风吹坐忽生凉，旋碾新茶与客尝。\n我本无心无所证，沉烟何事结圆光。",
        "dynasty": "宋",
        "collection_info": null
    },
    {
        "title": "寄李伯华法曹",
        "author": "郭祥正",
        "content": "同异从来势所分，感君怜我屡过门。\n西风扫尽林间瘴，更欲相要倒一樽。",
        "dynasty": "宋",
        "collection_info": null
    },
    {
        "title": "食紫莼赤鲟示王博士二首  其一",
        "author": "郭祥正",
        "content": "辞家倐忽已残年，身世今为海上仙。\n饱食紫莼香味美，不知归路隔三千。",
        "dynasty": "宋",
        "collection_info": null
    },
    {
        "title": "食紫莼赤鲟示王博士二首  其二",
        "author": "郭祥正",
        "content": "西湖寄榻绝逢迎，唯只云山似有情。\n底事却忘迁谪恨，江南无此赤鲟羮。",
        "dynasty": "宋",
        "collection_info": null
    },
    {
        "title": "和休师见怀二首  其一",
        "author": "郭祥正",
        "content": "幽栖新卜野僧邻，憔悴谁怜旧史君。\n幸有松声吹骤雨，可须歌响遏行云。",
        "dynasty": "宋",
        "collection_info": null
    },
    {
        "title": "和休师见怀二首  其二",
        "author": "郭祥正",
        "content": "细路沿崖过女墙，压枝黄橘旋分尝。\n林间可乐无如此，更问嫦娥借月光。",
        "dynasty": "宋",
        "collection_info": null
    },
    {
        "title": "李伯华见过小饮二首  其一",
        "author": "郭祥正",
        "content": "伴我林间倒一樽，西湖紫翠变黄昏。\n鸟迁深树鱼依藻，客散樽空亦闭门。",
        "dynasty": "宋",
        "collection_info": null
    },
    {
        "title": "李伯华见过小饮二首  其二",
        "author": "郭祥正",
        "content": "感君飞盖过云林，浊酒沽来取次斟。\n冠帻欹斜倾醉耳，水声松响洗尘心。",
        "dynasty": "宋",
        "collection_info": null
    },
    {
        "title": "陈老父携茶见访因留小饮二首  其一",
        "author": "郭祥正",
        "content": "有儿不娶似龎公，香火传家悟性空。\n父子相扶俱白髮，人间能有几人同。",
        "dynasty": "宋",
        "collection_info": null
    },
    {
        "title": "陈老父携茶见访因留小饮二首  其二",
        "author": "郭祥正",
        "content": "怜我非辜挂网罗，手携笻杖数相过。\n一杯得伴仙翁醉，谗喙虽长奈我何。",
        "dynasty": "宋",
        "collection_info": null
    },
    {
        "title": "病中寄休师三首  其一",
        "author": "郭祥正",
        "content": "南漳佛子素多闻，颖秀从来更出羣。\n无量宝台师化坐，一盂香饭我求分。",
        "dynasty": "宋",
        "collection_info": null
    },
    {
        "title": "病中寄休师三首  其二",
        "author": "郭祥正",
        "content": "元无一物不须空，寄语文殊任过从。\n辗转形骸聊示疾，坐分高广颇相容。",
        "dynasty": "宋",
        "collection_info": null
    },
    {
        "title": "病中寄休师三首  其三",
        "author": "郭祥正",
        "content": "僧窻寄榻断来车，一饭供盘只野蔬。\n疠鬼见侵宁有智，我今皮骨已无余。",
        "dynasty": "宋",
        "collection_info": null
    },
    {
        "title": "所居",
        "author": "郭祥正",
        "content": "营居未就借僧居，贝篆翻寻颇食蔬。\n独步青苔人散后，旋收红柿鸟分余。",
        "dynasty": "宋",
        "collection_info": null
    },
    {
        "title": "休师惠雪笋",
        "author": "郭祥正",
        "content": "雪竹生芽玉一簪，北人此味岂尝谙。\n病中得食胜牛乳，行矣阿难师勿惭。",
        "dynasty": "宋",
        "collection_info": null
    },
    {
        "title": "谢阮几圣惠大蟹",
        "author": "郭祥正",
        "content": "感君风谊我何堪，问遗时时过草庵。\n今岁未知霜蟹美，一餐还似到江南。",
        "dynasty": "宋",
        "collection_info": null
    },
    {
        "title": "津梁方丈",
        "author": "郭祥正",
        "content": "转山楼阁路相通，屡得分经丈室中。\n六入循元无重浊，三缘故断出樊笼。",
        "dynasty": "宋",
        "collection_info": null
    },
    {
        "title": "月下怀广胜华师",
        "author": "郭祥正",
        "content": "下方遥忆上方僧，素月青林隔几层。\n钟磬声沉香篆熄，只应诗思冷如冰。",
        "dynasty": "宋",
        "collection_info": null
    },
    {
        "title": "题华师院壁",
        "author": "郭祥正",
        "content": "邂逅营居得近僧，唯师更住最高层。\n半瓯香茗浮春雪，一饭寒蔬带晓冰。",
        "dynasty": "宋",
        "collection_info": null
    },
    {
        "title": "全师惠诗",
        "author": "郭祥正",
        "content": "十里湖山紫翠秋，师居独占一岩幽。\n谈经已许分吾坐，更有新诗索献酬。",
        "dynasty": "宋",
        "collection_info": null
    },
    {
        "title": "百岁王姥自云平生未尝服药",
        "author": "郭祥正",
        "content": "不服丹砂不养真，老来天与健精神。\n自怜五十头垂雪，始见人间百岁人。",
        "dynasty": "宋",
        "collection_info": null
    },
    {
        "title": "酒海吾饮器也",
        "author": "郭祥正",
        "content": "红浪滔天玉海春，方壶有路可藏真。\n长鲸一吸桑田变，知是人间几岁人。",
        "dynasty": "宋",
        "collection_info": null
    },
    {
        "title": "寄陈显仁秀才二首  其一",
        "author": "郭祥正",
        "content": "君家大阮最能诗，又见麟孙出盛时。\n笔力纵横驱阵马，成才不患少人知。",
        "dynasty": "宋",
        "collection_info": null
    },
    {
        "title": "寄陈显仁秀才二首  其二",
        "author": "郭祥正",
        "content": "自怜破甑已无堪，况復经年卧瘴岩。\n忽得新诗慰牢落，却疑仙露洒尘衫。",
        "dynasty": "宋",
        "collection_info": null
    },
    {
        "title": "君仪惠玳瑁冠犀簪并分泉守茶六饼二首  其一",
        "author": "郭祥正",
        "content": "玳瑁裁冠犀作簪，正宜萧散野人心。\n从今顶戴抛乌帽，一任秋霜两鬓侵。",
        "dynasty": "宋",
        "collection_info": null
    },
    {
        "title": "君仪惠玳瑁冠犀簪并分泉守茶六饼二首  其二",
        "author": "郭祥正",
        "content": "分送泉州太守茶，团团紫饼社前芽。\n从今不復忧烦渴，时取甘泉煮雪华。",
        "dynasty": "宋",
        "collection_info": null
    },
    {
        "title": "寄王丞相荆公",
        "author": "郭祥正",
        "content": "谢公投老宅钟山，门外江潮去復还。\n欲买扁舟都载月，一身和影伴公閒。",
        "dynasty": "宋",
        "collection_info": null
    },
    {
        "title": "次韵和上荆公",
        "author": "郭祥正",
        "content": "沟水迴环莲子多，小桥时有野禽过。\n移船更近东陂去，冉冉黄尘奈我何。",
        "dynasty": "宋",
        "collection_info": null
    },
    {
        "title": "原武按堤  其一",
        "author": "郭祥正",
        "content": "堤防兴作几时休，自笑羸骖不少留。\n身与春风来郑国，心随汴水到扬州。\n无功便合归耕去，有命宁烦枉道求。\n白日西沉更回首，问人何处是重楼。",
        "dynasty": "宋",
        "collection_info": null
    },
    {
        "title": "原武按堤  其二",
        "author": "郭祥正",
        "content": "原武城西看杏花，纷纷红雪委黄沙。\n何如姑熟溪头见，照水蒙烟小谢家。",
        "dynasty": "宋",
        "collection_info": null
    },
    {
        "title": "原武按堤  其三",
        "author": "郭祥正",
        "content": "黄尘蔽日晚风高，两目昏花客思劳。\n却忆江南渔父乐，河鲀入网采蒌蒿。",
        "dynasty": "宋",
        "collection_info": null
    },
    {
        "title": "原武按堤  其四",
        "author": "郭祥正",
        "content": "圣贤君相继虞唐，问罪戎夷復故疆。\n不得一军提将印，漫来淤地阅堤防。",
        "dynasty": "宋",
        "collection_info": null
    },
    {
        "title": "原武按堤  其五",
        "author": "郭祥正",
        "content": "白驹驰隙鬓毛斑，簿领纷纷世愈难。\n安得一军提将印，横行西域斩楼兰。",
        "dynasty": "宋",
        "collection_info": null
    },
    {
        "title": "原武按堤  其六",
        "author": "郭祥正",
        "content": "云溶溶，风习习，桃花露点臙脂湿。\n青春归尽人未归，原武冈头时独立。",
        "dynasty": "宋",
        "collection_info": null
    },
    {
        "title": "书景德寺刑法试官题名后",
        "author": "郭祥正",
        "content": "刑场讫事欲分携，犹有残花恋故枝。\n更遶庭阴行数匝，九人重到定难期。",
        "dynasty": "宋",
        "collection_info": null
    },
    {
        "title": "君仪惠莆田陈紫荔干即蔡君谟谓之老杨妃者二首  其一",
        "author": "郭祥正",
        "content": "莆田干荔老杨妃，谁在开元得见之。\n却忆沉香亭北畔，轻红曾照赭黄衣。",
        "dynasty": "宋",
        "collection_info": null
    },
    {
        "title": "君仪惠莆田陈紫荔干即蔡君谟谓之老杨妃者二首  其二",
        "author": "郭祥正",
        "content": "红绡皮皱核丁香，日曝风凝玉露浆。\n不向海边为逐客，长安无此荔枝尝。",
        "dynasty": "宋",
        "collection_info": null
    },
    {
        "title": "崇因老禅诠公携诗见访",
        "author": "郭祥正",
        "content": "禅定安详元契佛，年华八十尚能诗。\n何人断臂来求法，庭柏萧萧度岁时。",
        "dynasty": "宋",
        "collection_info": null
    },
    {
        "title": "安止同登王园葆光阁二首  其一",
        "author": "郭祥正",
        "content": "清风吹坐冷萧萧，更有南溪透海潮。\n白酒一樽须酩酊，荔枝红映碧芽蕉。",
        "dynasty": "宋",
        "collection_info": null
    },
    {
        "title": "安止同登王园葆光阁二首  其二",
        "author": "郭祥正",
        "content": "海潮溪鹭绝纤尘，酒浪灯花自在春。\n醒眼莫嫌长醉客，回头俱是幻泡身。",
        "dynasty": "宋",
        "collection_info": null
    },
    {
        "title": "访林居士",
        "author": "郭祥正",
        "content": "门无车马绿生苔，今日轩窻为我开。\n邂逅同为方外客，得携笻杖等閒来。",
        "dynasty": "宋",
        "collection_info": null
    },
    {
        "title": "和安止登山",
        "author": "郭祥正",
        "content": "鬓髮鬖鬖一幅巾，可将身世等浮云。\n人间祸患无如我，物外逍遥只有君。",
        "dynasty": "宋",
        "collection_info": null
    },
    {
        "title": "白莲日师北轩",
        "author": "郭祥正",
        "content": "家风清白世相传，自小能吟晚好禅。\n潇洒一轩无长物，荔枝茶品写遗篇。",
        "dynasty": "宋",
        "collection_info": null
    },
    {
        "title": "齐公长老卧云轩二首  其一",
        "author": "郭祥正",
        "content": "云本无心师亦閒，閒身聊卧白云间。\n白云不灭身长在，时往香台请供还。",
        "dynasty": "宋",
        "collection_info": null
    },
    {
        "title": "齐公长老卧云轩二首  其二",
        "author": "郭祥正",
        "content": "安详禅定悟尘劳，放去收来没一毫。\n门掩白云聊昼卧，世间言说付儿曹。",
        "dynasty": "宋",
        "collection_info": null
    },
    {
        "title": "秀公见喜饭僧二首  其一",
        "author": "郭祥正",
        "content": "百年光景逐飞萤，会脱尘劳只有僧。\n一饭聊为清凈乐，福田求报我何能。",
        "dynasty": "宋",
        "collection_info": null
    },
    {
        "title": "秀公见喜饭僧二首  其二",
        "author": "郭祥正",
        "content": "审观六入本来空，觉海迷波理亦同。\n满钵香秔聊共饱，此缘不落有为中。",
        "dynasty": "宋",
        "collection_info": null
    },
    {
        "title": "国清院",
        "author": "郭祥正",
        "content": "深深楼殿妙峰攒，竹露松风夏亦寒。\n莫道西湖近干浅，此中曾有老龙蟠。",
        "dynasty": "宋",
        "collection_info": null
    },
    {
        "title": "送李伯华",
        "author": "郭祥正",
        "content": "患难相亲似子稀，倐然分手重伤悲。\n官闲肯忆西湖上，淡月寒梅只自知。",
        "dynasty": "宋",
        "collection_info": null
    },
    {
        "title": "送吴山人二首  其一",
        "author": "郭祥正",
        "content": "邂逅相逢瘴海头，白云黄菊漫迟留。\n他年江浙能寻我，多在芦花拟钓舟。",
        "dynasty": "宋",
        "collection_info": null
    },
    {
        "title": "送吴山人二首  其二",
        "author": "郭祥正",
        "content": "生死波中止一沤，离家失子已忘忧。\n只思北苑春芽熟，安得骑鲸逐俊游。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其一",
        "author": "郭祥正",
        "content": "羣山高下漫湖漘，暝霭朝霞物物新。\n驿道更穿东北去，青铜影裏看行人。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其二",
        "author": "郭祥正",
        "content": "东湖水似鑑湖明，红白荷花自在生。\n只有香风吹客座，更无烦暑到檐楹。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其三",
        "author": "郭祥正",
        "content": "轩窻得地向湖开，要客登临共一杯。\n白鸟探鱼长不去，清风吹水等閒来。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其四",
        "author": "郭祥正",
        "content": "一轩正在碧湖傍，莲子枯时荇菜香。\n最爱夜深鸥鹭散，钓船明月似潇湘。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其五",
        "author": "郭祥正",
        "content": "湖外青山案几横，卷帘幽坐少逢迎。\n一鈎香饵看鱼上，万顷金波待月生。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其六",
        "author": "郭祥正",
        "content": "一湖绿水当窻净，百里青山卷箔开。\n只恐夕阳催客去，不嫌幽鸟趁人来。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其七",
        "author": "郭祥正",
        "content": "一炷沈烟一案书，怜君重葺紫霞居。\n溪山朝暮能新美，世虑尘缘併扫除。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其八",
        "author": "郭祥正",
        "content": "锄去蒿莱地势平，开轩潇洒瞰东城。\n湖山变尽朝昏景，只欠青猿一两声。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其九",
        "author": "郭祥正",
        "content": "谁知城郭有山林，选胜营居遣壮心。\n一片远烟添暮色，数声归鸟变春音。",
        "dynasty": "宋",
        "collection_info": null
    },
    {
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其一○",
        "author": "郭祥正",
        "content": "仙庭射的斗崔嵬，紫翠飘飘落酒杯。\n更待春阴须一往，要看雷雨过湖来。",
        "dynasty": "宋",
        "collection_info": null
    },
    {
        "title": "次韵安止春词十首  其一",
        "author": "郭祥正",
        "content": "寻春行过古城东，春气先从海角通。\n池草怯霜拳嫩绿，山桃迎日展新红。",
        "dynasty": "宋",
        "collection_info": null
    },
    {
        "title": "次韵安止春词十首  其二",
        "author": "郭祥正",
        "content": "池塘新水碧泱泱，杨柳牵风绿线长。\n已信形骸随野马，不思功业到岩廊。",
        "dynasty": "宋",
        "collection_info": null
    },
    {
        "title": "次韵安止春词十首  其三",
        "author": "郭祥正",
        "content": "一听春声只自悲，山山相应鹧鸪啼。\n却寻花岛看花处，水上红云数片低。",
        "dynasty": "宋",
        "collection_info": null
    },
    {
        "title": "次韵安止春词十首  其四",
        "author": "郭祥正",
        "content": "一杯浊酒览春光，人世纷纷任短长。\n细草自匀新岁绿，落梅犹散去年香。",
        "dynasty": "宋",
        "collection_info": null
    },
    {
        "title": "次韵安止春词十首  其五",
        "author": "郭祥正",
        "content": "云影暮时莺语低，花枝深处蝶魂迷。\n青楼不远要佳客，锦缆牵船更向西。",
        "dynasty": "宋",
        "collection_info": null
    },
    {
        "title": "次韵安止春词十首  其六",
        "author": "郭祥正",
        "content": "草色葱苍遍冢丘，花枝红白倚城头。\n凭谁唤取王摩诘，画出伤春一段愁。",
        "dynasty": "宋",
        "collection_info": null
    },
    {
        "title": "次韵安止春词十首  其七",
        "author": "郭祥正",
        "content": "茸茸绿芷香先吐，点点绯桃萼半敷。\n却忆江南江水满，一条晴练接天铺。",
        "dynasty": "宋",
        "collection_info": null
    },
    {
        "title": "次韵安止春词十首  其八",
        "author": "郭祥正",
        "content": "数行徙倚迎风柳，几树参差照水花。\n最惜去年梁上燕，会随春色到贫家。",
        "dynasty": "宋",
        "collection_info": null
    },
    {
        "title": "次韵安止春词十首  其九",
        "author": "郭祥正",
        "content": "青春又送一年来，不道春霜两鬓催。\n春浅春深春自老，且将怀抱向春开。",
        "dynasty": "宋",
        "collection_info": null
    },
    {
        "title": "次韵安止春词十首  其一○",
        "author": "郭祥正",
        "content": "花开游女斗明妆，马上谁怜白首郎。\n社叟从今歌击壤，诗人不用叹繁霜。",
        "dynasty": "宋",
        "collection_info": null
    },
    {
        "title": "又和  其一",
        "author": "郭祥正",
        "content": "关关禽语弄轻风，决决田流上下通。\n行过小桥穿竹坞，山花时见一枝红。",
        "dynasty": "宋",
        "collection_info": null
    },
    {
        "title": "又和  其二",
        "author": "郭祥正",
        "content": "无数幽花覆水香，一条轻素引烟长。\n客情春恨都谙尽，把笔题诗独遶廊。",
        "dynasty": "宋",
        "collection_info": null
    },
    {
        "title": "又和  其三",
        "author": "郭祥正",
        "content": "新莺求友出林飞，谷谷催耕着处啼。\n野渡无人芳草碧，前山欲雨暮云低。",
        "dynasty": "宋",
        "collection_info": null
    },
    {
        "title": "又和  其四",
        "author": "郭祥正",
        "content": "斜日会扶岚气暖，好风能送笛声长。\n倦投芳草人人醉，流出残花涧涧香。",
        "dynasty": "宋",
        "collection_info": null
    },
    {
        "title": "又和  其五",
        "author": "郭祥正",
        "content": "花枝自倚青春笑，客恨须凭浊酒迷。\n望断夕阳无问处，只今应照故园西。",
        "dynasty": "宋",
        "collection_info": null
    },
    {
        "title": "又和  其六",
        "author": "郭祥正",
        "content": "春事须臾不可留，花枝争上少年头。\n欲乘舴艋凌波去，何处佳人似莫愁。",
        "dynasty": "宋",
        "collection_info": null
    },
    {
        "title": "又和  其七",
        "author": "郭祥正",
        "content": "花笑莺啼酒可沽，山光水影淡烟敷。\n垂杨欲碍春归路，更放轻绵匝地铺。",
        "dynasty": "宋",
        "collection_info": null
    },
    {
        "title": "又和  其八",
        "author": "郭祥正",
        "content": "营巢新燕惊垂幙，采蕊娇蜂避落花。\n着处风光浓似酒，行人何事苦思家。",
        "dynasty": "宋",
        "collection_info": null
    },
    {
        "title": "又和  其九",
        "author": "郭祥正",
        "content": "寻春眷眷惜春回，四序相新一气催。\n桃李无言贪结子，野棠閒淡为谁开。",
        "dynasty": "宋",
        "collection_info": null
    },
    {
        "title": "又和  其一○",
        "author": "郭祥正",
        "content": "盈筐斗草红裙女，亸袖香毬白面郎。\n归去不嫌清夜冷，李花枝上月凝霜。",
        "dynasty": "宋",
        "collection_info": null
    },
    {
        "title": "访隐者",
        "author": "郭祥正",
        "content": "一径沿崖踏苍壁，半坞寒云抱泉石。\n山翁酒熟不出门，残花满地无行迹。",
        "dynasty": "宋",
        "collection_info": null
    },
    {
        "title": "题苏紫霞选仙集后二首  其一",
        "author": "郭祥正",
        "content": "六博成书意在仙，每要佳客造玄天。\n不由功行浑由彩，一局升沉亦偶然。",
        "dynasty": "宋",
        "collection_info": null
    },
    {
        "title": "题苏紫霞选仙集后二首  其二",
        "author": "郭祥正",
        "content": "知君本是紫霞仙，梦入瑶池泛酒船。\n功行已成真驭远，却嗟尘世阅遗篇。",
        "dynasty": "宋",
        "collection_info": null
    },
    {
        "title": "谢陈昌国惠酒二首  其一",
        "author": "郭祥正",
        "content": "平生爱酒养天真，醉眼聊为混俗人。\n玉斗贮来红浪溢，感君添我海中春。",
        "dynasty": "宋",
        "collection_info": null
    },
    {
        "title": "谢陈昌国惠酒二首  其二",
        "author": "郭祥正",
        "content": "欲泻琼浆洗我忧，玉壶分送不知休。\n醉来一觉还乡梦，看尽江南二十州。",
        "dynasty": "宋",
        "collection_info": null
    },
    {
        "title": "半漳亭",
        "author": "郭祥正",
        "content": "飞檐赤白压层丘，见尽漳南一半州。\n倦步且来消午暑，穿云此去彻鳌头。",
        "dynasty": "宋",
        "collection_info": null
    },
    {
        "title": "城东延福禅院避暑五首  其一",
        "author": "郭祥正",
        "content": "榕阴缺处见西山，步遍墙阴落照间。\n谁信史君无一事，只知终日与僧閒。",
        "dynasty": "宋",
        "collection_info": null
    },
    {
        "title": "城东延福禅院避暑五首  其二",
        "author": "郭祥正",
        "content": "暑雨霏微湿翠岚，共投萧寺解尘骖。\n黄粱初熟鲟羮美，恰称嵇家七不堪。",
        "dynasty": "宋",
        "collection_info": null
    },
    {
        "title": "城东延福禅院避暑五首  其三",
        "author": "郭祥正",
        "content": "急手轻调北苑茶，未收云雾乳成花。\n灵襟习习清风起，归梦遥知不到家。",
        "dynasty": "宋",
        "collection_info": null
    },
    {
        "title": "城东延福禅院避暑五首  其四",
        "author": "郭祥正",
        "content": "碧玉枝柯柑橘林，开花结子未成金。\n何当烂熟经霜露，更约提壶一访寻。",
        "dynasty": "宋",
        "collection_info": null
    },
    {
        "title": "城东延福禅院避暑五首  其五",
        "author": "郭祥正",
        "content": "隔涧人家通小桥，家家沽酒可相邀。\n深沈榕叶遮烦日，浩荡风头驾晚潮。",
        "dynasty": "宋",
        "collection_info": null
    },
    {
        "title": "荔枝二首  其一",
        "author": "郭祥正",
        "content": "枝条相轧碧云浓，衬出骊珠落照中。\n未说甘香消酷热，且看纤手擘轻红。",
        "dynasty": "宋",
        "collection_info": null
    },
    {
        "title": "荔枝二首  其二",
        "author": "郭祥正",
        "content": "暑馆风沈睡眼醒，荔枝新熟暗香生。\n玉纤为剥红绡颗，甘露初凝湿水晶。",
        "dynasty": "宋",
        "collection_info": null
    },
    {
        "title": "寄资深承事行营二首  其一",
        "author": "郭祥正",
        "content": "纵横才略领千兵，鵰鹗羣飞战舰轻。\n海浪掀天须破贼，始知名将是儒生。",
        "dynasty": "宋",
        "collection_info": null
    },
    {
        "title": "寄资深承事行营二首  其二",
        "author": "郭祥正",
        "content": "黄梅欲落雨霏霏，想过重冈湿战衣。\n破贼有期先可喜，裂云箫鼓待君归。",
        "dynasty": "宋",
        "collection_info": null
    },
    {
        "title": "凈惠寺清轩二首  其一",
        "author": "郭祥正",
        "content": "枯笻坏衲老清时，万事纷纷久不知。\n隔屋荷香消午暑，红薇花影在深池。",
        "dynasty": "宋",
        "collection_info": null
    },
    {
        "title": "凈惠寺清轩二首  其二",
        "author": "郭祥正",
        "content": "一轩潇洒静无尘，万柄荷花别是春。\n莫道南州无北客，壁间犹对洛阳人。",
        "dynasty": "宋",
        "collection_info": null
    },
    {
        "title": "七夕不饮",
        "author": "郭祥正",
        "content": "明河初月静涓涓，楼阁帘开斗管弦。\n不饮一樽当此夕，我心于巧久无缘。",
        "dynasty": "宋",
        "collection_info": null
    },
    {
        "title": "和子中修撰石盆题壁二首  其一",
        "author": "郭祥正",
        "content": "沉沉石室乱云间，万事都忘只有閒。\n暂辍玉堂挥翰手，一时吟遍谢家山。",
        "dynasty": "宋",
        "collection_info": null
    },
    {
        "title": "和子中修撰石盆题壁二首  其二",
        "author": "郭祥正",
        "content": "青山重复路逶迤，虽近州城俗客稀。\n只有史君频得句，时时吟袖带云归。",
        "dynasty": "宋",
        "collection_info": null
    },
    {
        "title": "和子中忘归轩",
        "author": "郭祥正",
        "content": "忘归归去尽强名，山鸟山花任送迎。\n未信史君长恋此，马头将逐诏书行。",
        "dynasty": "宋",
        "collection_info": null
    },
    {
        "title": "和子中修撰石盆转轮藏",
        "author": "郭祥正",
        "content": "栖函藏轴一轮中，种种难名宝网丛。\n莫道石盆无大地，只今成就圣王宫。",
        "dynasty": "宋",
        "collection_info": null
    },
    {
        "title": "弔圣俞坟",
        "author": "郭祥正",
        "content": "平生怀抱只君知，想见音容涕泗垂。\n宅舍已荒儿女散，孤坟秋草自离离。",
        "dynasty": "宋",
        "collection_info": null
    },
    {
        "title": "太平天庆观题壁五首  其一",
        "author": "郭祥正",
        "content": "缥缈朱楼浮绛烟，瀰漫碧酒泛金船。\n琼花满树春长在，知是人间换几年。",
        "dynasty": "宋",
        "collection_info": null
    },
    {
        "title": "太平天庆观题壁五首  其二",
        "author": "郭祥正",
        "content": "琳宫缓步独移时，世事纷纷不復知。\n且看满庭松上雨，碧瑶幢节覆青丝。",
        "dynasty": "宋",
        "collection_info": null
    },
    {
        "title": "太平天庆观题壁五首  其三",
        "author": "郭祥正",
        "content": "一枰棋散復持杯，却遶长廊步懒回。\n且看满庭松下月，断金斜玉间苍苔。",
        "dynasty": "宋",
        "collection_info": null
    },
    {
        "title": "太平天庆观题壁五首  其四",
        "author": "郭祥正",
        "content": "风吹云雨霁，入门松桧香。\n何处有烦暑，心官自清凉。",
        "dynasty": "宋",
        "collection_info": null
    },
    {
        "title": "太平天庆观题壁五首  其五",
        "author": "郭祥正",
        "content": "听君弹别鹤，别鹤怨离索。\n何以动干坤，六月秋霜落。",
        "dynasty": "宋",
        "collection_info": null
    },
    {
        "title": "九月蓬莱亭周彦达节推酌发",
        "author": "郭祥正",
        "content": "万里行人辞故乡，登高回首更重阳。\n黄花折尽碧云晓，未听离歌未断肠。",
        "dynasty": "宋",
        "collection_info": null
    },
    {
        "title": "永安荣仲谋秘校访别三首  其一",
        "author": "郭祥正",
        "content": "感君随月跨征鞍，来访熙宁旧长官。\n莫讶髭鬚浑雪白，哭儿清泪不曾干。",
        "dynasty": "宋",
        "collection_info": null
    },
    {
        "title": "永安荣仲谋秘校访别三首  其二",
        "author": "郭祥正",
        "content": "相逢投老愈情深，不独开怀又吐心。\n更上高台同一醉，十年陈迹漫追寻。",
        "dynasty": "宋",
        "collection_info": null
    },
    {
        "title": "永安荣仲谋秘校访别三首  其三",
        "author": "郭祥正",
        "content": "行义都无一点瑕，诗书满腹贮英华。\n老来方得青衫着，便近庐山五柳家。",
        "dynasty": "宋",
        "collection_info": null
    },
    {
        "title": "达观台黄鲁直名之二首  其一",
        "author": "郭祥正",
        "content": "戴氏山头一席平，集仙椽笔写台名。\n长江自与天为镜，不用风云变晦明。",
        "dynasty": "宋",
        "collection_info": null
    },
    {
        "title": "达观台黄鲁直名之二首  其二",
        "author": "郭祥正",
        "content": "高台千尺俯江干，达观宁论眼界寛。\n但见青山围远水，不知何处是长安。",
        "dynasty": "宋",
        "collection_info": null
    },
    {
        "title": "靖节真像乃庸画思得伯时貌之遂以一绝寄简",
        "author": "郭祥正",
        "content": "古帐萧萧画不真，空祠犹与狄公邻。\n凭君妙手重图貌，不是寻常行路人。",
        "dynasty": "宋",
        "collection_info": null
    },
    {
        "title": "招德观见老道士李如海年八十六矣",
        "author": "郭祥正",
        "content": "弃官归去又重来，三十三年几人在。\n玉虹横截碧云溪，不见腾空见如海。",
        "dynasty": "宋",
        "collection_info": null
    },
    {
        "title": "与吴子正言怀",
        "author": "郭祥正",
        "content": "山南山北屡相逢，年少今成二老翁。\n不向烟霄共飞舞，且来倾倒玉瓶空。",
        "dynasty": "宋",
        "collection_info": null
    },
    {
        "title": "承天院清辉阁",
        "author": "郭祥正",
        "content": "一轩谁与写清辉，地近城闉却少知。\n只待中秋深夜看，玉蟾低蘸碧琉璃。",
        "dynasty": "宋",
        "collection_info": null
    },
    {
        "title": "丁卯十月十日游开先瀑布绝流",
        "author": "郭祥正",
        "content": "山源久涸旱尘飘，想见潺湲泻石桥。\n只道海风吹不断，为谁收起玉鲛绡。",
        "dynasty": "宋",
        "collection_info": null
    },
    {
        "title": "寄吉守李献父二首  其一",
        "author": "郭祥正",
        "content": "半月樽罍为我开，琵琶围座殷晴雷。\n船头一转如天上，犹有新声入梦来。",
        "dynasty": "宋",
        "collection_info": null
    },
    {
        "title": "寄吉守李献父二首  其二",
        "author": "郭祥正",
        "content": "昭亭交旧半存亡，只有君家近我乡。\n终约月明搥鼓过，贺公须爱李生狂。",
        "dynasty": "宋",
        "collection_info": null
    },
    {
        "title": "次芙蓉渡和颖叔修撰旧题",
        "author": "郭祥正",
        "content": "绰约芙蓉照碧湍，红绡衫薄不胜寒。\n吹香洗露情多少，只得元戎一饷看。",
        "dynasty": "宋",
        "collection_info": null
    },
    {
        "title": "次南蛮驿和颖叔修撰旧题",
        "author": "郭祥正",
        "content": "南来匹马厌红尘，喜见梅花似玉人。\n都为岭头无腊雪，故敎六出占先春。",
        "dynasty": "宋",
        "collection_info": null
    },
    {
        "title": "次凌江先寄太守黎东美二首  其一",
        "author": "郭祥正",
        "content": "去岁同班别帝庭，君先度岭我方行。\n纵横才力知无敌，到未期年政已成。",
        "dynasty": "宋",
        "collection_info": null
    },
    {
        "title": "次凌江先寄太守黎东美二首  其二",
        "author": "郭祥正",
        "content": "晖晖寒日溪云开，北客新过庾岭来。\n闻说凌江风物好，清香先见数枝梅。",
        "dynasty": "宋",
        "collection_info": null
    },
    {
        "title": "次曲江先寄太守刘宜翁五首  其一",
        "author": "郭祥正",
        "content": "行彻凌江到曲江，史君才业世无双。\n前人俗政应除尽，盛赋新诗倒玉缸。",
        "dynasty": "宋",
        "collection_info": null
    },
    {
        "title": "次曲江先寄太守刘宜翁五首  其二",
        "author": "郭祥正",
        "content": "路绝曹溪孰敢过，主君才辨泻悬河。\n一时风物应丕变，入眼山川秀气多。",
        "dynasty": "宋",
        "collection_info": null
    },
    {
        "title": "次曲江先寄太守刘宜翁五首  其三",
        "author": "郭祥正",
        "content": "韩愈莫吟泷吏问，梁鸿休赋五噫歌。\n百年荣辱能多少，且倒芳樽养粹和。",
        "dynasty": "宋",
        "collection_info": null
    },
    {
        "title": "次曲江先寄太守刘宜翁五首  其四",
        "author": "郭祥正",
        "content": "学佛学仙君自悟，多愁多病我难任。\n兵厨酒熟青梅小，且置玄谈伴醉吟。",
        "dynasty": "宋",
        "collection_info": null
    },
    {
        "title": "次曲江先寄太守刘宜翁五首  其五",
        "author": "郭祥正",
        "content": "落尽梅花君未归，且携樽酒赋新诗。\n逢人少说瑶台事，得道宁要俗子知。",
        "dynasty": "宋",
        "collection_info": null
    },
    {
        "title": "次五羊先寄帅公颖叔",
        "author": "郭祥正",
        "content": "玉帐元戎金马儒，还同严武在成都。\n新诗欲得何人和，席上能容杜老无。",
        "dynasty": "宋",
        "collection_info": null
    },
    {
        "title": "闻五羊今岁有雪口号寄颖叔修撰",
        "author": "郭祥正",
        "content": "南人不识白皑皑，直怪狂风舞乱梅。\n向道元戎召和气，岭云翻雪入城来。",
        "dynasty": "宋",
        "collection_info": null
    },
    {
        "title": "古羊江口",
        "author": "郭祥正",
        "content": "古羊江口两山阴，野客停挠为一吟。\n面逆寒风望苍翠，老来唯有爱山心。",
        "dynasty": "宋",
        "collection_info": null
    },
    {
        "title": "四恩禅院",
        "author": "郭祥正",
        "content": "石斗双崖控碧溪，榕阴冉冉与云齐。\n寺门欲出浑无路，直上青天万丈梯。",
        "dynasty": "宋",
        "collection_info": null
    },
    {
        "title": "仙庭观",
        "author": "郭祥正",
        "content": "楼阁依稀踞凤凰，入门松桧自然香。\n蟠桃已熟桑田变，应与皇家共久长。",
        "dynasty": "宋",
        "collection_info": null
    },
    {
        "title": "入清远峡",
        "author": "郭祥正",
        "content": "舟遶苍崖转碧津，层层云树画屏新。\n分明便是桃源路，底事无花不见人。",
        "dynasty": "宋",
        "collection_info": null
    },
    {
        "title": "出清远峡",
        "author": "郭祥正",
        "content": "轧轧孤舟两橹鸣，悠悠山阔白沙平。\n回瞻苍峡来时路，只得银潢半日行。",
        "dynasty": "宋",
        "collection_info": null
    },
    {
        "title": "双溪呈帅座颖叔",
        "author": "郭祥正",
        "content": "双溪流过碧湾湾，两带青罗遶玉环。\n入海未甘随咸卤，助公吟笔泻潺湲。",
        "dynasty": "宋",
        "collection_info": null
    },
    {
        "title": "和颖叔别后见寄",
        "author": "郭祥正",
        "content": "白头方得岭南麾，却望长安恨不飞。\n毒雾腥烟非我乐，未从公辟敢言归。",
        "dynasty": "宋",
        "collection_info": null
    },
    {
        "title": "雨霁小饮示曾令",
        "author": "郭祥正",
        "content": "岚云送雨一番凉，把酒休言忆故乡。\n荔子鲥鱼相伴熟，画船搥鼓下灵羊。",
        "dynasty": "宋",
        "collection_info": null
    },
    {
        "title": "颖叔为余亲札补到难并和篇开刻既成以二绝句送上  其一",
        "author": "郭祥正",
        "content": "投老文章遇已知，感公书我到难诗。\n银鈎玉纽徒称妙，大庾岭南无此碑。",
        "dynasty": "宋",
        "collection_info": null
    },
    {
        "title": "颖叔为余亲札补到难并和篇开刻既成以二绝句送上  其二",
        "author": "郭祥正",
        "content": "英词妙翰两无双，彼有浯溪此北江。\n下视尘寰真一撮，到无难处为公降。",
        "dynasty": "宋",
        "collection_info": null
    },
    {
        "title": "送王侃主簿弃官归南城三首  其一",
        "author": "郭祥正",
        "content": "纷纷岚翠扑征衣，蒲酌离觞对落晖。\n忆着故园心已醉，更堪临水送人归。",
        "dynasty": "宋",
        "collection_info": null
    },
    {
        "title": "送王侃主簿弃官归南城三首  其二",
        "author": "郭祥正",
        "content": "侵侵尘土欲何为，满腹诗书不遇知。\n归去青山终我老，挂冠全胜拜官时。",
        "dynasty": "宋",
        "collection_info": null
    },
    {
        "title": "送王侃主簿弃官归南城三首  其三",
        "author": "郭祥正",
        "content": "泠泠风露菊花时，有客言归便得归。\n自是不归归便得，灵羊峡口棹如飞。",
        "dynasty": "宋",
        "collection_info": null
    },
    {
        "title": "再送颖叔待制度岭",
        "author": "郭祥正",
        "content": "迹滞端江心欲飞，要将清泪洒行衣。\n云间骥尾终难附，梅子黄时公自归。",
        "dynasty": "宋",
        "collection_info": null
    },
    {
        "title": "蒙诏许归二首  其一",
        "author": "郭祥正",
        "content": "众人应笑乞归忙，自分生缘不久长。\n舞棹呈桡无伴侣，冷云寒水是家乡。",
        "dynasty": "宋",
        "collection_info": null
    },
    {
        "title": "蒙诏许归二首  其二",
        "author": "郭祥正",
        "content": "昨日恩书许拂衣，今朝着句咏将归。\n芦花明月无人占，一笑劳生早息机。",
        "dynasty": "宋",
        "collection_info": null
    },
    {
        "title": "别吴漕翼道",
        "author": "郭祥正",
        "content": "岁晚分符出瘴烟，樗材无用只公怜。\n此身乞得生前去，却向江南云水边。",
        "dynasty": "宋",
        "collection_info": null
    },
    {
        "title": "林和中家观画卷五首 寒芦飞雁仍和子中修撰旧韵",
        "author": "郭祥正",
        "content": "芦黄水落秋将暮，鼓翼各寻云外路。\n为问归飞归底处，我今亦向江南去。",
        "dynasty": "宋",
        "collection_info": null
    },
    {
        "title": "林和中家观画卷五首 曹霸画马王荆公手写杜甫丹青引跋其尾",
        "author": "郭祥正",
        "content": "曹将军画少陵诗，林氏家藏相国题。\n不动精神瞻御座，风云万里入霜蹄。",
        "dynasty": "宋",
        "collection_info": null
    },
    {
        "title": "林和中家观画卷五首 王摩诘捕鱼图",
        "author": "郭祥正",
        "content": "鱼跃鱼沉都不知，垂竿只要得鱼归。\n天寒浪急鱼难得，愁入芦花日又西。",
        "dynasty": "宋",
        "collection_info": null
    },
    {
        "title": "林和中家观画卷五首 王昭君上马图",
        "author": "郭祥正",
        "content": "飘飘秀色夺仙春，只恐丹青画不真。\n能为君王罢征戍，甘心玉骨葬边尘。",
        "dynasty": "宋",
        "collection_info": null
    },
    {
        "title": "林和中家观画卷五首 蕃马图",
        "author": "郭祥正",
        "content": "唐时胡马入长安，下马胡儿倚马鞍。\n今日昇平无此物，樽前聊写画图看。",
        "dynasty": "宋",
        "collection_info": null
    },
    {
        "title": "余八月十六日携家玉笥山观月览颖叔待制寄题绝句然公之往还终不暇游也故次其韵以寄颖叔",
        "author": "郭祥正",
        "content": "玉笥深深路更幽，骖鸾不到欲谁尤。\n公临瓠子方忧决，输我携家踏月游。",
        "dynasty": "宋",
        "collection_info": null
    },
    {
        "title": "玉涧桥",
        "author": "郭祥正",
        "content": "桥名玉涧玉淙琤，覆水松阴两岸清。\n野草已香仙露湿，客从此去问长生。",
        "dynasty": "宋",
        "collection_info": null
    },
    {
        "title": "入承天观二首  其一",
        "author": "郭祥正",
        "content": "飘飘飞盖入仙山，楼阁初逢碧霭间。\n为问蟠桃今熟未，客来一食欲忘还。",
        "dynasty": "宋",
        "collection_info": null
    },
    {
        "title": "入承天观二首  其二",
        "author": "郭祥正",
        "content": "云舒云卷晓风凉，千尺松梢鹤唳长。\n昨夜月宫飘桂子，至今楼殿带天香。",
        "dynasty": "宋",
        "collection_info": null
    },
    {
        "title": "出观",
        "author": "郭祥正",
        "content": "沉沉楼殿五云藏，草木长春水石香。\n一榻可能容我住，桃源迷路笑渔郎。",
        "dynasty": "宋",
        "collection_info": null
    },
    {
        "title": "次新淦先寄刘中丈",
        "author": "郭祥正",
        "content": "平生志愿各怀归，今日江湖乐自知。\n一艇一蓑明月夜，竿头丝动得鱼时。",
        "dynasty": "宋",
        "collection_info": null
    },
    {
        "title": "新淦西禅绿野庵  其一",
        "author": "郭祥正",
        "content": "草心回暖春风香，柳眼半开春日长。\n老禅隐几万事毕，春去春归春自忙。",
        "dynasty": "宋",
        "collection_info": null
    },
    {
        "title": "新淦西禅绿野庵  其二",
        "author": "郭祥正",
        "content": "圆如鹄卵压沧洲，一榻欹眼颇自由。\n春色解回林野绿，如何只白老人头。",
        "dynasty": "宋",
        "collection_info": null
    },
    {
        "title": "游生米施真君观阅李德素旧题五绝句遂次韵和之  其一",
        "author": "郭祥正",
        "content": "寄语人间学道人，无真可学乃为真。\n施郎昔日投竿处，直下寻纶透海滨。",
        "dynasty": "宋",
        "collection_info": null
    },
    {
        "title": "游生米施真君观阅李德素旧题五绝句遂次韵和之  其二",
        "author": "郭祥正",
        "content": "学道多年未得仙，漫将芝草种瑶田。\n索纶不起龙吞钓，为问渔翁直几钱。",
        "dynasty": "宋",
        "collection_info": null
    },
    {
        "title": "游生米施真君观阅李德素旧题五绝句遂次韵和之  其三",
        "author": "郭祥正",
        "content": "水鸦山鹊语相传，风阻归航未得前。\n老桧一株坛石静，道人无事看残年。",
        "dynasty": "宋",
        "collection_info": null
    },
    {
        "title": "游生米施真君观阅李德素旧题五绝句遂次韵和之  其四",
        "author": "郭祥正",
        "content": "来寻遗事问神仙，坐石垂纶不记年。\n水鸟自来云自去，月和蟾影几回圆。",
        "dynasty": "宋",
        "collection_info": null
    },
    {
        "title": "游生米施真君观阅李德素旧题五绝句遂次韵和之  其五",
        "author": "郭祥正",
        "content": "晴云落日似横金，水鸟松风伴我吟。\n题壁高人竟何在，犹应施老笑无心。",
        "dynasty": "宋",
        "collection_info": null
    },
    {
        "title": "呈同行黎东美朝散",
        "author": "郭祥正",
        "content": "风日萧萧暑气无，橹声相逐转江湖。\n西山庐阜青如淀，应有新诗入画图。",
        "dynasty": "宋",
        "collection_info": null
    },
    {
        "title": "望庐山二首  其一",
        "author": "郭祥正",
        "content": "西山行彻见羌庐，碧玉棱棱奠一区。\n南去北来头白尽，不知五老鬓斑无。",
        "dynasty": "宋",
        "collection_info": null
    },
    {
        "title": "望庐山二首  其二",
        "author": "郭祥正",
        "content": "三十年前湓浦尉，五千里外解符归。\n庐山相见应相笑，为借云泉一濯衣。",
        "dynasty": "宋",
        "collection_info": null
    },
    {
        "title": "庙湾夜泊",
        "author": "郭祥正",
        "content": "薄昏洲渚鸥鳬静，照网渔家灯火红。\n尽道龙归井泉浊，明朝愿借一帆风。",
        "dynasty": "宋",
        "collection_info": null
    },
    {
        "title": "槠溪怀亡友张慎微",
        "author": "郭祥正",
        "content": "秋风入夜透征衣，点点渔灯各自归。\n投老重来江上泊，庐山如旧故人非。",
        "dynasty": "宋",
        "collection_info": null
    },
    {
        "title": "九日游凈社院二首  其一",
        "author": "郭祥正",
        "content": "旋披榛棘寻山径，忽绕松篁入寺门。\n九日临高无此处，佛香禅味解尘昏。",
        "dynasty": "宋",
        "collection_info": null
    },
    {
        "title": "九日游凈社院二首  其二",
        "author": "郭祥正",
        "content": "前年九日别家时，黄菊纔开一两枝。\n今岁重阳归未得，却寻莲社步迟迟。",
        "dynasty": "宋",
        "collection_info": null
    },
    {
        "title": "罗汉院五老亭",
        "author": "郭祥正",
        "content": "五峰相向碧参差，插地擎天力不衰。\n要学世人头亦白，晴烟时起数条丝。",
        "dynasty": "宋",
        "collection_info": null
    },
    {
        "title": "入万杉",
        "author": "郭祥正",
        "content": "翠霭纷纷蔽一岩，何年人种万株杉。\n天翁已许虬龙卧，匠石不劳斤斧劖。",
        "dynasty": "宋",
        "collection_info": null
    },
    {
        "title": "出万杉",
        "author": "郭祥正",
        "content": "禅庭欲别更迟迟，犹恋凉风洒客衣。\n无力便分青嶂住，满怀空带白云归。",
        "dynasty": "宋",
        "collection_info": null
    },
    {
        "title": "香涧",
        "author": "郭祥正",
        "content": "涉溪攀磴兴何长，隔岸人家桃杏香。\n便是武陵迷路处，只无鸡酒劝渔郎。",
        "dynasty": "宋",
        "collection_info": null
    },
    {
        "title": "静明轩",
        "author": "郭祥正",
        "content": "道人得道万缘灰，栏下幽花手自栽。\n终日开轩无客到，清风时引竹声来。",
        "dynasty": "宋",
        "collection_info": null
    },
    {
        "title": "无思轩",
        "author": "郭祥正",
        "content": "妙妙无心岂有思，一轩幽瞰碧涟漪。\n篆香销尽月华午，知是高僧定起时。",
        "dynasty": "宋",
        "collection_info": null
    },
    {
        "title": "别寻真观",
        "author": "郭祥正",
        "content": "寻真幽径入深源，一宿清虚寄洞天。\n归去姑溪度残日，无因重到五峰前。",
        "dynasty": "宋",
        "collection_info": null
    },
    {
        "title": "逢东林旧僧",
        "author": "郭祥正",
        "content": "宝陀岩下种松篁，旧客欣逢煮术汤。\n忆着东林携手处，十年添得两眉霜。",
        "dynasty": "宋",
        "collection_info": null
    },
    {
        "title": "追和杜牧之贵池亭",
        "author": "郭祥正",
        "content": "悠悠江水绿于苔，杨柳迎风眼半开。\n行客不如沙上雁，每逢春暖即知回。",
        "dynasty": "宋",
        "collection_info": null
    },
    {
        "title": "观德亭画壁",
        "author": "郭祥正",
        "content": "画手非工本亦佳，四时景物寓天涯。\n最怜荷折秋容晚，双雁徘徊下软沙。",
        "dynasty": "宋",
        "collection_info": null
    },
    {
        "title": "寄耿天隲二首  其一",
        "author": "郭祥正",
        "content": "海棠妍媚露桃红，高卧遥知锦绣中。\n欲问何时渡江去，看花准拟趁春风。",
        "dynasty": "宋",
        "collection_info": null
    },
    {
        "title": "寄耿天隲二首  其二",
        "author": "郭祥正",
        "content": "北山曾赏浪山梅，梅蕊含冰一半开。\n国老自亡梅自发，送梅人在亦悲哀。",
        "dynasty": "宋",
        "collection_info": null
    },
    {
        "title": "桐城青山裴山人枉步见寻兴尽遽归",
        "author": "郭祥正",
        "content": "门外青山是我山，手携笻杖只今还。\n岩花落尽莺啼懒，纸帐孤灯梦亦閒。",
        "dynasty": "宋",
        "collection_info": null
    },
    {
        "title": "史充侍禁以简问予小舟摇兀绝句戏谢",
        "author": "郭祥正",
        "content": "渡江乘兴泊江干，草衬残花色未干。\n惯在钓鱼船上住，一蓑一笠伴春寒。",
        "dynasty": "宋",
        "collection_info": null
    },
    {
        "title": "寺壁史侍禁画竹",
        "author": "郭祥正",
        "content": "不假研磨丹与青，只将墨妙夺天成。\n始知春力无虚实，老竹横穿栋柱生。",
        "dynasty": "宋",
        "collection_info": null
    },
    {
        "title": "西轩看山怀荆公",
        "author": "郭祥正",
        "content": "长忆金陵数往还，诵公佳句伴公閒。\n如今不復闻公语，独自西轩卧看山。",
        "dynasty": "宋",
        "collection_info": null
    },
    {
        "title": "雨霁看小山",
        "author": "郭祥正",
        "content": "一番遇雨碧生烟，移得蓬瀛在枕前。\n范蠡更閒吾不爱，风波摇兀钓鱼船。",
        "dynasty": "宋",
        "collection_info": null
    },
    {
        "title": "辨山亭二首  其一",
        "author": "郭祥正",
        "content": "迭径萦迂上小亭，云收天末数峰青。\n不嫌一鸟横空没，直恐纤埃点画屏。",
        "dynasty": "宋",
        "collection_info": null
    },
    {
        "title": "辨山亭二首  其二",
        "author": "郭祥正",
        "content": "小亭新得辨山名，云外峰峦画数层。\n太守引宾谋一醉，甘瓜不用集青蝇。",
        "dynasty": "宋",
        "collection_info": null
    },
    {
        "title": "永安再见裴材山人二首  其一",
        "author": "郭祥正",
        "content": "青布为巾白布裘，逢人不拜肯低柔。\n一缸浊酒凝春绿，只与云山相献酬。",
        "dynasty": "宋",
        "collection_info": null
    },
    {
        "title": "永安再见裴材山人二首  其二",
        "author": "郭祥正",
        "content": "未到君家兴已阑，浮山十里望青山。\n梅花正似山阴雪，却棹孤舟夜半还。",
        "dynasty": "宋",
        "collection_info": null
    },
    {
        "title": "重题公纯池亭",
        "author": "郭祥正",
        "content": "凭栏尽日看山色，欹枕连宵听水声。\n一点红尘无入处，戴家池馆近清明。",
        "dynasty": "宋",
        "collection_info": null
    },
    {
        "title": "浮山阻雨二首  其一",
        "author": "郭祥正",
        "content": "寻山一日遍浮山，却望江南兴欲还。\n半夜神龙兴骤雨，故留閒客伴僧閒。",
        "dynasty": "宋",
        "collection_info": null
    },
    {
        "title": "浮山阻雨二首  其二",
        "author": "郭祥正",
        "content": "云颙辞世几番春，老令霜髯未变尘。\n重拂旧题悲往事，幻身今幸作閒人。",
        "dynasty": "宋",
        "collection_info": null
    },
    {
        "title": "喜雪呈守倅二首  其一",
        "author": "郭祥正",
        "content": "出门骑马踏黄尘，归路随鞭布黑云。\n一夜猛风吹大雪，玉华千里压妖氛。",
        "dynasty": "宋",
        "collection_info": null
    },
    {
        "title": "喜雪呈守倅二首  其二",
        "author": "郭祥正",
        "content": "四面岚光似玉光，满城和气贺丰穰。\n红炉底事不邀客，回雪落梅空断肠。",
        "dynasty": "宋",
        "collection_info": null
    },
    {
        "title": "赠啸月岩吴居士",
        "author": "郭祥正",
        "content": "幅巾藜杖客浮山，便隐深岩避世喧。\n每见月华何事啸，此身聊欲伴孤猿。",
        "dynasty": "宋",
        "collection_info": null
    },
    {
        "title": "抚鸿亭",
        "author": "郭祥正",
        "content": "谁开岩户最高峰，更作栏干出半空。\n只道冥鸿远尘世，我今直下看冥鸿。",
        "dynasty": "宋",
        "collection_info": null
    },
    {
        "title": "游西岩寺二首  其一",
        "author": "郭祥正",
        "content": "西崖瀑布泻云中，移得匡庐一半工。\n要看玉潭千丈雪，莫敎江月照还空。",
        "dynasty": "宋",
        "collection_info": null
    },
    {
        "title": "游西岩寺二首  其二",
        "author": "郭祥正",
        "content": "三人同结静中缘，一到西岩思豁然。\n何必拥炉倾浊酒，且来攀树听寒泉。",
        "dynasty": "宋",
        "collection_info": null
    },
    {
        "title": "中方寺题壁",
        "author": "郭祥正",
        "content": "西岩晓起过中方，欲趁春归客思忙。\n不似野僧忘岁月，手披黄卷满头霜。",
        "dynasty": "宋",
        "collection_info": null
    },
    {
        "title": "题潘温叟家藏戴牛画卷二首  其一",
        "author": "郭祥正",
        "content": "不辞耕遍主家田，日暮归时欲饱眠。\n渡尽惊波莫回首，后来犹苦牧儿鞭。",
        "dynasty": "宋",
        "collection_info": null
    },
    {
        "title": "题潘温叟家藏戴牛画卷二首  其二",
        "author": "郭祥正",
        "content": "茫茫陂水暮秋天，乍晚耕犂未得眠。\n矫首衝波方尽力，牧儿何用更挥鞭。",
        "dynasty": "宋",
        "collection_info": null
    },
    {
        "title": "招陈守倪倅小酌",
        "author": "郭祥正",
        "content": "梅花落尽杏花迟，终日廉纤细雨霏。\n不倒一樽消客恨，可令醒眼送春归。",
        "dynasty": "宋",
        "collection_info": null
    },
    {
        "title": "书无想山先域屋壁二首  其一",
        "author": "郭祥正",
        "content": "东岭杉松手自栽，已成浓荫覆泉台。\n满头白髮行催死，能得生前几度来。",
        "dynasty": "宋",
        "collection_info": null
    },
    {
        "title": "书无想山先域屋壁二首  其二",
        "author": "郭祥正",
        "content": "寒食年年一度来，伤心扪涕陟崔嵬。\n溪云欲雨还催去，更遶营丘百匝迴。",
        "dynasty": "宋",
        "collection_info": null
    },
    {
        "title": "出城",
        "author": "郭祥正",
        "content": "篮舆投晓出重城，桃李无言似有情。\n淡白轻红能几日，可怜吹洗过清明。",
        "dynasty": "宋",
        "collection_info": null
    },
    {
        "title": "敦復午节惠酒",
        "author": "郭祥正",
        "content": "双壶分送赤泥封，辟恶须令气吐虹。\n何用江心铸明镜，清樽照面似青铜。",
        "dynasty": "宋",
        "collection_info": null
    },
    {
        "title": "次韵杨侯见送游五峰",
        "author": "郭祥正",
        "content": "飘然忽作五峰游，三伏谁知冷似秋。\n为在深云更深处，手提白羽看泉流。",
        "dynasty": "宋",
        "collection_info": null
    },
    {
        "title": "舟经天门山",
        "author": "郭祥正",
        "content": "轻舟幸借东风便，帆挂危樯掣惊电。\n万羣白马度天门，谁道澄江静如练。",
        "dynasty": "宋",
        "collection_info": null
    },
    {
        "title": "宿芜湖口",
        "author": "郭祥正",
        "content": "菱荇芬香莲子熟，扁舟夜趁湖阴宿。\n一杯独酌未成歌，渔人解唱遗鞭曲。",
        "dynasty": "宋",
        "collection_info": null
    },
    {
        "title": "晓发",
        "author": "郭祥正",
        "content": "欲就沧浪濯烦热，解缆莫愁潮信歇。\n阴云映日一帆风，信道长江无六月。",
        "dynasty": "宋",
        "collection_info": null
    },
    {
        "title": "代刺访历阳孙守公素",
        "author": "郭祥正",
        "content": "月洗晴江秋愈清，扁舟西渡历阳城。\n渔翁贽见无羔雁，满袖盈襟皆月明。",
        "dynasty": "宋",
        "collection_info": null
    },
    {
        "title": "代刺别孙守公素",
        "author": "郭祥正",
        "content": "遏云歌阕酒樽空，离别情怀自古同。\n卷取西城吟袖月，却飞兰棹过江东。",
        "dynasty": "宋",
        "collection_info": null
    },
    {
        "title": "送菊与刘守汉臣",
        "author": "郭祥正",
        "content": "一年爱惜傍东篱，今日纔开四五枝。\n折与刘郎休叹老，嫩黄新白恰相宜。",
        "dynasty": "宋",
        "collection_info": null
    },
    {
        "title": "送菊与倪倅敦復",
        "author": "郭祥正",
        "content": "重阳相近雁初飞，谁剪黄金撒翠微。\n莫学龙山空落帽，杜郎须插满头归。",
        "dynasty": "宋",
        "collection_info": null
    },
    {
        "title": "望夫石",
        "author": "郭祥正",
        "content": "帆去帆来人不识，岁岁年年望无极。\n夕阳欲尽洲渚昏，犹见天门一双碧。",
        "dynasty": "宋",
        "collection_info": null
    },
    {
        "title": "谢贾侍御惠酒",
        "author": "郭祥正",
        "content": "赤壶分送陵阳酒，黄菊犹开雨后花。\n一醉不知身世晚，却临河汉欲乘槎。",
        "dynasty": "宋",
        "collection_info": null
    },
    {
        "title": "再送贾明叔侍御",
        "author": "郭祥正",
        "content": "宣城重见谢玄晖，只恐斯民不久依。\n为报圣朝容谏诤，南床虚位待公归。",
        "dynasty": "宋",
        "collection_info": null
    },
    {
        "title": "宗公香莹轩二首  其一",
        "author": "郭祥正",
        "content": "酴醾洞口作新轩，香莹佳名自此传。\n要是酿为光禄酒，醉来骑鹤上青天。",
        "dynasty": "宋",
        "collection_info": null
    },
    {
        "title": "宗公香莹轩二首  其二",
        "author": "郭祥正",
        "content": "素质曾将兰麝熏，开轩有意待游人。\n请看一架晴空雪，又胜桃源洞裏春。",
        "dynasty": "宋",
        "collection_info": null
    },
    {
        "title": "次韵徐希皋解元送白莲栽兼寄昭掾子美三首  其一",
        "author": "郭祥正",
        "content": "吾家新迭小蓬莱，三尺青天一沼开。\n更得城南白莲种，花时留待月光来。",
        "dynasty": "宋",
        "collection_info": null
    },
    {
        "title": "次韵徐希皋解元送白莲栽兼寄昭掾子美三首  其二",
        "author": "郭祥正",
        "content": "城南移得玉华栽，栽向方池两岁开。\n有酒有花无伴侣，良朋何日远方来。",
        "dynasty": "宋",
        "collection_info": null
    },
    {
        "title": "次韵徐希皋解元送白莲栽兼寄昭掾子美三首  其三",
        "author": "郭祥正",
        "content": "玉莲移得手亲栽，要看中秋月下开。\n安得君归相伴饮，君家子弟亦尝来。",
        "dynasty": "宋",
        "collection_info": null
    },
    {
        "title": "藏云寺酌泉",
        "author": "郭祥正",
        "content": "不到藏云四十年，寺名重换屋新迁。\n清泠不变当时味，只有庭心一眼泉。",
        "dynasty": "宋",
        "collection_info": null
    },
    {
        "title": "次韵池守富仲容寄诗酒为别二首  其一",
        "author": "郭祥正",
        "content": "投老应须结主知，翱翔郎省已多时。\n南风一送轻舟去，更与何人细论诗。",
        "dynasty": "宋",
        "collection_info": null
    },
    {
        "title": "次韵池守富仲容寄诗酒为别二首  其二",
        "author": "郭祥正",
        "content": "万事无心只自知，一庵高卧乐明时。\n池州太守能怜客，美酒分来更赠诗。",
        "dynasty": "宋",
        "collection_info": null
    },
    {
        "title": "奠谒王荆公坟三首  其一",
        "author": "郭祥正",
        "content": "再拜孤坟奠浊醪，春风斜日漫蓬蒿。\n扶持自出轲雄上，光焰宁论万丈高。",
        "dynasty": "宋",
        "collection_info": null
    },
    {
        "title": "奠谒王荆公坟三首  其二",
        "author": "郭祥正",
        "content": "大手曾将元鼎调，龙沉鹤去事寥寥。\n寺楼早晚传钟响，坟草春回雪半消。",
        "dynasty": "宋",
        "collection_info": null
    },
    {
        "title": "奠谒王荆公坟三首  其三",
        "author": "郭祥正",
        "content": "平昔偏蒙爱小诗，如今吟就復谁知。\n箧中不忍开遗卷，矫矫龙蛇彼一时。",
        "dynasty": "宋",
        "collection_info": null
    },
    {
        "title": "狄倅伯通席上二首  其一",
        "author": "郭祥正",
        "content": "梅山曾共听蛮鼙，又看汀洲白鹭飞。\n一榼琼浆要我醉，不忘交旧似君稀。",
        "dynasty": "宋",
        "collection_info": null
    },
    {
        "title": "狄倅伯通席上二首  其二",
        "author": "郭祥正",
        "content": "小妓三娇舞玳筵，芙蓉照水一枝鲜。\n层冰赤脚真吾事，笑倚春风愧暮年。",
        "dynasty": "宋",
        "collection_info": null
    },
    {
        "title": "寿宁禅院琼花",
        "author": "郭祥正",
        "content": "一种琼花内相栽，隔年琲𤫤待春开。\n谁知暖日留繁雪，更有清香引蝶来。",
        "dynasty": "宋",
        "collection_info": null
    },
    {
        "title": "弔明惠师",
        "author": "郭祥正",
        "content": "平云寄隐尽成灰，三十年间一梦迴。\n言说已无形影在，屋梁残月送余哀。",
        "dynasty": "宋",
        "collection_info": null
    },
    {
        "title": "别贾侍御二首  其一",
        "author": "郭祥正",
        "content": "君正忙时我正闲，思君乘兴出青山。\n倚楼怀抱都倾尽，却驾柴车破雨还。",
        "dynasty": "宋",
        "collection_info": null
    },
    {
        "title": "别贾侍御二首  其二",
        "author": "郭祥正",
        "content": "连日持杯选胜游，今朝兴尽棹归舟。\n欲知魂梦思君处，却御清风过北楼。",
        "dynasty": "宋",
        "collection_info": null
    },
    {
        "title": "寄留二君仪",
        "author": "郭祥正",
        "content": "今岁看书眼觉昏，忆君待酒只销魂。\n临漳姑孰五千里，怀抱何时得再论。",
        "dynasty": "宋",
        "collection_info": null
    },
    {
        "title": "寄新轩阮希圣",
        "author": "郭祥正",
        "content": "遥想新轩日日新，清风细细起青苹。\n后来诗客谁如我，定有新交胜故人。",
        "dynasty": "宋",
        "collection_info": null
    },
    {
        "title": "予家小山四首 晓",
        "author": "郭祥正",
        "content": "晓光初透玉玲珑，迥与真山意思同。\n苍翠正含烟雾湿，一峰先占太阳红。",
        "dynasty": "宋",
        "collection_info": null
    },
    {
        "title": "予家小山四首 雨",
        "author": "郭祥正",
        "content": "林林银竹注潺湲，迸玉跳珠乱壑间。\n不惜倚栏襟袖湿，为君吟出雨中山。",
        "dynasty": "宋",
        "collection_info": null
    },
    {
        "title": "予家小山四首 月",
        "author": "郭祥正",
        "content": "小山凝望月明间，天与金银作小山。\n愿得月轮长不去，一山光景付吾閒。",
        "dynasty": "宋",
        "collection_info": null
    },
    {
        "title": "予家小山四首 雪",
        "author": "郭祥正",
        "content": "皎皎羣峰照画栏，深深岩窦逼人寒。\n雪中更看玲珑雪，纵有丹青貌亦难。",
        "dynasty": "宋",
        "collection_info": null
    },
    {
        "title": "西轩默怀敦復二首  其一",
        "author": "郭祥正",
        "content": "小盆小石小芭蕉，水面纹生暑气消。\n明眼客来时一眄，已知吾意在鹪鹩。",
        "dynasty": "宋",
        "collection_info": null
    },
    {
        "title": "西轩默怀敦復二首  其二",
        "author": "郭祥正",
        "content": "山下无尘枕簟凉，绿池水满即潇湘。\n青蕉况有菖蒲伴，閒淡风标细细香。",
        "dynasty": "宋",
        "collection_info": null
    },
    {
        "title": "出城至龙泉院",
        "author": "郭祥正",
        "content": "出城霜霰侵衣冷，入寺云山掠眼明。\n幸有青钱沽白酒，得閒行处即閒行。",
        "dynasty": "宋",
        "collection_info": null
    },
    {
        "title": "院主老僧年八十三斋洁可喜遂赠二韵",
        "author": "郭祥正",
        "content": "八十余三老阿师，云山深僻少人知。\n不嫌野鹤水为伴，庭下閒松借一枝。",
        "dynasty": "宋",
        "collection_info": null
    },
    {
        "title": "城西阻雨寄纯父太守",
        "author": "郭祥正",
        "content": "三春復作历阳游，倾听高谈洗我忧。\n已出重城望宾榻，暗天风雨泊孤舟。",
        "dynasty": "宋",
        "collection_info": null
    },
    {
        "title": "浚遒卧病少愈言怀",
        "author": "郭祥正",
        "content": "入竹细风连阵暖，隔墙幽鸟数声和。\n病余斗惜春归速，枝上残红应不多。",
        "dynasty": "宋",
        "collection_info": null
    },
    {
        "title": "玉蝶球",
        "author": "郭祥正",
        "content": "玉蝶交加翅羽柔，八仙琼萼并含羞。\n春残应恨无花采，翠碧枝间戏作球。",
        "dynasty": "宋",
        "collection_info": null
    },
    {
        "title": "怀归",
        "author": "郭祥正",
        "content": "黄鹂出谷鸣声软，紫燕营巢意思和。\n欲问江南近消息，落花飞絮向人多。",
        "dynasty": "宋",
        "collection_info": null
    },
    {
        "title": "睡",
        "author": "郭祥正",
        "content": "窻户无风天气阴，屏山围枕鬓云深。\n秋波不动芙蓉暖，化蝶惊飞君莫寻。",
        "dynasty": "宋",
        "collection_info": null
    },
    {
        "title": "笑",
        "author": "郭祥正",
        "content": "檀口微开皓齿香，眼波浮动脸生光。\n桃花未落燕脂浅，半飐春风半倚墙。",
        "dynasty": "宋",
        "collection_info": null
    },
    {
        "title": "元舆待制以书酒见招",
        "author": "郭祥正",
        "content": "驿骑东行得素书，便趋宾榻驾柴车。\n赋诗我未如陶令，养浩君能似子舆。",
        "dynasty": "宋",
        "collection_info": null
    },
    {
        "title": "奕",
        "author": "郭祥正",
        "content": "一枰相对漫怡神，白黑争先局局新。\n不觉斧柯从此烂，甘心谁是肯输人。",
        "dynasty": "宋",
        "collection_info": null
    },
    {
        "title": "和北山泉老三首  其一",
        "author": "郭祥正",
        "content": "从来心照两相通，信饷瓶盛自在空。\n谁道钟山远姑熟，北窻时復揖清风。",
        "dynasty": "宋",
        "collection_info": null
    },
    {
        "title": "和北山泉老三首  其二",
        "author": "郭祥正",
        "content": "蓼花红淡苇条黄，故有离人思抑扬。\n手眼不知相拗否，墨华时寄两三行。",
        "dynasty": "宋",
        "collection_info": null
    },
    {
        "title": "和北山泉老三首  其三",
        "author": "郭祥正",
        "content": "已将形影老江南，不饮情怀稍自谙。\n安得道人挥玉麈，一宵清语响圜庵。",
        "dynasty": "宋",
        "collection_info": null
    },
    {
        "title": "和僧诜见怀二首  其一",
        "author": "郭祥正",
        "content": "城角蓬茅三亩居，空堂唯有一床书。\n感师相遇怜清淡，若比陶潜尚不如。",
        "dynasty": "宋",
        "collection_info": null
    },
    {
        "title": "和僧诜见怀二首  其二",
        "author": "郭祥正",
        "content": "眉目棱棱有古风，却疑曾作钓鱼翁。\n一竿明月空抛掷，谁道烟波无处穷。",
        "dynasty": "宋",
        "collection_info": null
    },
    {
        "title": "访华阳隐者",
        "author": "郭祥正",
        "content": "小径斜分石磴通，萧萧古屋隔杉松。\n主人无事昼慵起，残雪满庭春未融。",
        "dynasty": "宋",
        "collection_info": null
    },
    {
        "title": "雪次大涧",
        "author": "郭祥正",
        "content": "连山接野冷光铺，望望村烟问道涂。\n不似在家蓬户闭，妻儿欢笑拥红炉。",
        "dynasty": "宋",
        "collection_info": null
    },
    {
        "title": "将至慎邑寄鼎",
        "author": "郭祥正",
        "content": "踏尽琼瑶百里山，欲投城郭暮云间。\n红炉速置一壶酒，故岁离家新岁还。",
        "dynasty": "宋",
        "collection_info": null
    },
    {
        "title": "峡石道中口占",
        "author": "郭祥正",
        "content": "淮日晖晖浴暖沙，小桥斜巷两三家。\n不知春色来多少，是处墙头见杏花。",
        "dynasty": "宋",
        "collection_info": null
    },
    {
        "title": "通惠寺小柏",
        "author": "郭祥正",
        "content": "周遭松桧漫为邻，翠碧婆娑未出羣。\n但愿盘根坚似石，不忧枝干不凌云。",
        "dynasty": "宋",
        "collection_info": null
    },
    {
        "title": "香社院",
        "author": "郭祥正",
        "content": "重阴消散日车明，社鼓村歌乐太平。\n行过柘塘萧寺宿，隔墙犹听卖花声。",
        "dynasty": "宋",
        "collection_info": null
    },
    {
        "title": "院庭桧树",
        "author": "郭祥正",
        "content": "花开供蜜叶禁霜，老柏乔松气亦降。\n未遇李聃谁爱惜，柘塘西院碧油幢。",
        "dynasty": "宋",
        "collection_info": null
    },
    {
        "title": "三月三日",
        "author": "郭祥正",
        "content": "一盏扶头又半酣，久无归梦到江南。\n桃花欲发杏花谢，细雨斜风三月三。",
        "dynasty": "宋",
        "collection_info": null
    },
    {
        "title": "清明风雨怀光远",
        "author": "郭祥正",
        "content": "少年多难復遭忧，自昔王孙故倦游。\n愁见清明归未得，小山风雨想天愁。",
        "dynasty": "宋",
        "collection_info": null
    },
    {
        "title": "慎宰练德符招饮僧舍二首  其一",
        "author": "郭祥正",
        "content": "杂花开遍县城东，不惜提壶细雨中。\n应是花枝羞老客，故含春恨泣残红。",
        "dynasty": "宋",
        "collection_info": null
    },
    {
        "title": "慎宰练德符招饮僧舍二首  其二",
        "author": "郭祥正",
        "content": "一庭寒柏寺荒凉，亦有花枝出短墙。\n善政得閒能唤客，春风相伴倒壶觞。",
        "dynasty": "宋",
        "collection_info": null
    },
    {
        "title": "月",
        "author": "郭祥正",
        "content": "安得妙画师，画取明月夜。\n将期月暗时，展向松窻下。",
        "dynasty": "宋",
        "collection_info": null
    },
    {
        "title": "春草碧色",
        "author": "郭祥正",
        "content": "雪洗烧痕尽，春将碧色来。\n行人莫回首，渡口夕阳催。",
        "dynasty": "宋",
        "collection_info": null
    },
    {
        "title": "春水绿波",
        "author": "郭祥正",
        "content": "春江波自绿，不染木兰舟。\n只与岸边草，依依添客愁。",
        "dynasty": "宋",
        "collection_info": null
    },
    {
        "title": "送君南浦",
        "author": "郭祥正",
        "content": "田园有余乐，道路有余悲。\n留君不肯住，君去欲何之。",
        "dynasty": "宋",
        "collection_info": null
    },
    {
        "title": "伤如之何",
        "author": "郭祥正",
        "content": "汉武事远征，征夫与家别。\n几人衣锦还，多为原上血。",
        "dynasty": "宋",
        "collection_info": null
    },
    {
        "title": "广陶渊明四时  其一",
        "author": "郭祥正",
        "content": "春水满四泽，原田高下耕。\n熙熙随老农，志匪搴芳英。",
        "dynasty": "宋",
        "collection_info": null
    },
    {
        "title": "广陶渊明四时  其二",
        "author": "郭祥正",
        "content": "夏云多奇峰，高低千万重。\n巫山何处是，神女竟难逢。",
        "dynasty": "宋",
        "collection_info": null
    },
    {
        "title": "广陶渊明四时  其三",
        "author": "郭祥正",
        "content": "秋月扬明晖，大空碧无滓。\n鸿鹄正翱翔，燕雀方栖止。",
        "dynasty": "宋",
        "collection_info": null
    },
    {
        "title": "广陶渊明四时  其四",
        "author": "郭祥正",
        "content": "冬岭秀孤松，雪霜任飘泊。\n悲含太古风，清立九霄鹤。",
        "dynasty": "宋",
        "collection_info": null
    },
    {
        "title": "定林洗心轩",
        "author": "郭祥正",
        "content": "翼翼粉墙断，修修绿径深。\n师心不用洗，聊用洗人心。",
        "dynasty": "宋",
        "collection_info": null
    },
    {
        "title": "简寂碧溪亭",
        "author": "郭祥正",
        "content": "山光与溪色，一碧泻云中。\n倚槛久未去，更听松上风。",
        "dynasty": "宋",
        "collection_info": null
    },
    {
        "title": "看潮亭",
        "author": "郭祥正",
        "content": "缥缈孤亭出，深沈一径开。\n须当踏雨去，且欲看潮来。",
        "dynasty": "宋",
        "collection_info": null
    },
    {
        "title": "西岩寺六题 归云岩",
        "author": "郭祥正",
        "content": "春田雨既足，幽岩云自归。\n归云无觅处，不共鹤争飞。",
        "dynasty": "宋",
        "collection_info": null
    },
    {
        "title": "西岩寺六题 爱日岩",
        "author": "郭祥正",
        "content": "古刹盘深坞，幽岩傍径开。\n三冬藏暖气，留客待春回。",
        "dynasty": "宋",
        "collection_info": null
    },
    {
        "title": "西岩寺六题 看泉台",
        "author": "郭祥正",
        "content": "溪源深几里，绝壁泻惊湍。\n欲识下岩处，请君台上看。",
        "dynasty": "宋",
        "collection_info": null
    },
    {
        "title": "西岩寺六题 定心塔",
        "author": "郭祥正",
        "content": "一塔倚云根，他山面面新。\n不须惊崄绝，自有定心人。",
        "dynasty": "宋",
        "collection_info": null
    },
    {
        "title": "西岩寺六题 小瀑布",
        "author": "郭祥正",
        "content": "石架千层险，泉飞百尺高。\n能苏旱田谷，何用作波涛。",
        "dynasty": "宋",
        "collection_info": null
    },
    {
        "title": "西岩寺六题 雪台",
        "author": "郭祥正",
        "content": "一壑飞晴瀑，双崖控蛰龙。\n欲知台上雪，六月是三冬。",
        "dynasty": "宋",
        "collection_info": null
    },
    {
        "title": "送孔掾",
        "author": "郭祥正",
        "content": "别酒莫辞醉，离歌难重论。\n一枝新绽柳，和雨泣黄昏。",
        "dynasty": "宋",
        "collection_info": null
    },
    {
        "title": "吴子正召饮观太白墨迹",
        "author": "郭祥正",
        "content": "不是烟霄谪，世间无此人。\n心声与心画，开卷见天真。",
        "dynasty": "宋",
        "collection_info": null
    },
    {
        "title": "寄漳州诗僧缘进",
        "author": "郭祥正",
        "content": "一弹弦一绝，思君肠百结。\n雁过无书来，立尽松间月。",
        "dynasty": "宋",
        "collection_info": null
    },
    {
        "title": "四月十九日自咏",
        "author": "郭祥正",
        "content": "落魄老道士，遥忆谢公山。\n眠云坐盘石，尽日听潺潺。",
        "dynasty": "宋",
        "collection_info": null
    },
    {
        "title": "雪中同宋正卿访太守筠虚庵观竹",
        "author": "郭祥正",
        "content": "偶陪天上人，来访雪中竹。\n却笑陶渊明，孜孜爱黄菊。",
        "dynasty": "宋",
        "collection_info": null
    },
    {
        "title": "玉井",
        "author": "郭祥正",
        "content": "渊渊玉井水，碧凈觉春归。\n不为洗红粉，邀郎濯锦衣。",
        "dynasty": "宋",
        "collection_info": null
    },
    {
        "title": "酬陈纠",
        "author": "郭祥正",
        "content": "黄花空烂漫，兵厨不送酒。\n吾欲挽明河，夜半斟北斗。",
        "dynasty": "宋",
        "collection_info": null
    },
    {
        "title": "即席送崔奉议赴阙三首  其一",
        "author": "郭祥正",
        "content": "驻马惜分手，临风开一觞。\n君趋紫金阙，我恋白云乡。",
        "dynasty": "宋",
        "collection_info": null
    },
    {
        "title": "即席送崔奉议赴阙三首  其二",
        "author": "郭祥正",
        "content": "明主幸两学，上清储百祥。\n恭观希世事，归信借余光。",
        "dynasty": "宋",
        "collection_info": null
    },
    {
        "title": "即席送崔奉议赴阙三首  其三",
        "author": "郭祥正",
        "content": "一尺江南信，聊凭健翼飞。\n吾儿如问我，衰病要儿归。",
        "dynasty": "宋",
        "collection_info": null
    },
    {
        "title": "病中对月",
        "author": "郭祥正",
        "content": "一病三旬久，脾衰秋气侵。\n谁怜形影瘦，犹喜月相寻。",
        "dynasty": "宋",
        "collection_info": null
    },
    {
        "title": "小池白鹭",
        "author": "郭祥正",
        "content": "白鹭白如银，窥鱼意思驯。\n此中无弹弋，莫厌往来频。",
        "dynasty": "宋",
        "collection_info": null
    },
    {
        "title": "忆别",
        "author": "郭祥正",
        "content": "佳人万里别，一念肠千结。\n何处望书来，天南雁飞绝。",
        "dynasty": "宋",
        "collection_info": null
    },
    {
        "title": "南丰道中六言",
        "author": "郭祥正",
        "content": "前溪淡淡日落，后山霭霭云归。\n桃花不知客恨，一片飞上征衣。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 湖堂",
        "author": "郭祥正",
        "content": "宴启簪缨集，堂开锦绣重。\n舞娥临短岸，天影衬芙蓉。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 涌金池",
        "author": "郭祥正",
        "content": "众沼皆涵碧，斯池独涌金。\n宝光中夜见，不是月华深。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 柳洲",
        "author": "郭祥正",
        "content": "春光湖水满，春色柳洲深。\n莫作风中线，条条繫客心。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 新径",
        "author": "郭祥正",
        "content": "史君开小径，斜遶碧城隈。\n只欲通花县，春风几度来。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 看经楼",
        "author": "郭祥正",
        "content": "楼下水连天，楼居即水仙。\n何须把黄卷，极目尽红莲。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 白公石函",
        "author": "郭祥正",
        "content": "开函测深浅，启闭以时均。\n欲识白公惠，堂堂勒翠珉。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 秦王缆船石",
        "author": "郭祥正",
        "content": "秦王昔观海，此石繫楼船。\n锦缆已无迹，苍苔昏野烟。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 十三间楼",
        "author": "郭祥正",
        "content": "危楼插湖脚，绀碧十三间。\n待月客无寐，看山僧自閒。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 水仙庙",
        "author": "郭祥正",
        "content": "丹青严像貌，藻荇荐杯盘。\n月掩庙门静，龙蛇惊夜寒。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 宝叔塔",
        "author": "郭祥正",
        "content": "宝叔存遗塔，影摇湖水光。\n层层仙露湿，苔藓自生香。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 巾子山",
        "author": "郭祥正",
        "content": "嵯峨插天顶，寒翠洒湖光。\n吟客摇船子，犹疑漉酒香。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 宝云庵",
        "author": "郭祥正",
        "content": "有客学无心，庵云结宝阴。\n松风深夜起，时作老龙吟。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 林和靖桥",
        "author": "郭祥正",
        "content": "不作市朝客，甘为渔钓翁。\n柴门危径断，犹喜一桥通。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 巢居阁",
        "author": "郭祥正",
        "content": "小阁临僧坞，容身慕鹤巢。\n干坤随俯仰，君相不容交。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 白公竹阁",
        "author": "郭祥正",
        "content": "竹阁公所爱，延僧酌夜茶。\n渔歌天外起，何似听琵琶。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 孤山",
        "author": "郭祥正",
        "content": "尘寰千嶂合，月窟一峰孤。\n欲识僧归处，飘然入宝珠。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 辟支塔",
        "author": "郭祥正",
        "content": "崔嵬辟支塔，舒卷半腰云。\n知是藏真骨，灵光玉色纷。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 陈朝桧",
        "author": "郭祥正",
        "content": "岁老枝叶简，春深香气新。\n可怜湖上桧，曾识井中人。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 赞宁僧録房",
        "author": "郭祥正",
        "content": "有道归真主，无心恋旧房。\n一灯长不灭，分付水云乡。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 金沙井",
        "author": "郭祥正",
        "content": "泉脉应通海，沙痕漾细金。\n成仙吾未必，一酌洗烦心。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 码碯坡",
        "author": "郭祥正",
        "content": "坡顶夜光发，人来雨后寻。\n山祇原恡宝，君莫起贪心。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 陶器坟",
        "author": "郭祥正",
        "content": "陶器为棺椁，中庸孰可名。\n一丘春草色，两树野松声。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 夜讲亭",
        "author": "郭祥正",
        "content": "往矣中庸子，亭标夜讲名。\n我来何所得，襟袖水风清。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 閒泉",
        "author": "郭祥正",
        "content": "人去泉长在，人忙泉自閒。\n不供鱼鸟饮，只是照青山。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 高僧塔",
        "author": "郭祥正",
        "content": "高僧何代僧，葬骨两三层。\n不遣白云护，游人取次登。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 西村",
        "author": "郭祥正",
        "content": "远近皆僧刹，西村八九家。\n得鱼无卖处，沽酒入芦花。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 松门",
        "author": "郭祥正",
        "content": "沿湖九里松，行客忆江东。\n尽扫炎天热，门深太古风。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 合涧桥",
        "author": "郭祥正",
        "content": "两涧飞来处，云深合一桥。\n更无歧路别，从此入烟霄。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 玉女岩",
        "author": "郭祥正",
        "content": "投壶非有术，掣电亦无心。\n月下与谁语，云来自布阴。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 灵隐浦",
        "author": "郭祥正",
        "content": "有灵何所隐，深浦老蒹葭。\n渔父一舟泊，却疑秋汉槎。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 方外门",
        "author": "郭祥正",
        "content": "方外原无地，空中忽有门。\n请君从此入，辄莫羡桃源。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 北高峰",
        "author": "郭祥正",
        "content": "翠出诸峰上，湖边正北看。\n夜深云雾散，独挂斗杓寒。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 钱源",
        "author": "郭祥正",
        "content": "至宝岂无源，源深人姓钱。\n直须朝海去，余派保千年。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 呼猿涧",
        "author": "郭祥正",
        "content": "隔涧白猿子，呼来验是真。\n一从沧海别，啼啸不知春。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 白云峰",
        "author": "郭祥正",
        "content": "湖上峰争碧，此峰多白云。\n雪霜难辨色，鸥鹭亦迷羣。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 袁公亭",
        "author": "郭祥正",
        "content": "民乐袁公惠，为亭古涧边。\n名标公姓氏，要与万人传。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 九师堂",
        "author": "郭祥正",
        "content": "尔学五古子，缘何绘九师。\n堂高秋月淡，日用少人知。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 朱野",
        "author": "郭祥正",
        "content": "梁国衰微后，征君隐逸时。\n至今风味在，试听野猿悲。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 葛坞",
        "author": "郭祥正",
        "content": "二葛继成仙，犹存炼丹处。\n有时化鹤来，徘徊不知去。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 石桥",
        "author": "郭祥正",
        "content": "桥下无悬瀑，桥边多绿苔。\n跨空纔一丈，何处特飞来。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 朱崖",
        "author": "郭祥正",
        "content": "彤霞贯来久，赤石异诸崖。\n月照夜光发，风生云雾埋。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 青壁槛",
        "author": "郭祥正",
        "content": "仙家青壁槛，未见灵花发。\n我欲提碧壶，来斯挹明月。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 涡渚东屿",
        "author": "郭祥正",
        "content": "小屿春归后，青浦涡渚东。\n日高鱼鸟散，烟淡一林风。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 许先生书堂",
        "author": "郭祥正",
        "content": "丹井光长在，空堂貌亦存。\n邻僧深夜磬，时復与招魂。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 石门涧",
        "author": "郭祥正",
        "content": "启闭何人见，湍流一涧分。\n仙家无路入，空鏁石楼云。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 卧龙石",
        "author": "郭祥正",
        "content": "龙卧苍山下，岂知今古春。\n不忧雷雨作，头角本非真。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 连岩栈",
        "author": "郭祥正",
        "content": "鸟道出云巅，云深春更鲜。\n游人莫嗟险，一栈与岩连。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 伏龙溅",
        "author": "郭祥正",
        "content": "潭心有伏龙，急溜和云溅。\n头角何时成，愿借风雷便。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 西庵",
        "author": "郭祥正",
        "content": "释子能儒言，迥出惠远上。\n庵中阅遗编，光焰高万丈。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 枫树林",
        "author": "郭祥正",
        "content": "一坞藏深林，枫叶翻蜀锦。\n寄语别家人，路遥霜霰凛。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 卧犀泉",
        "author": "郭祥正",
        "content": "有角翻害身，沉泉避刀剸。\n故依金地慈，非惮沧溟远。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 青林岩",
        "author": "郭祥正",
        "content": "青帝留行迹，岩前春不归。\n尽从霜与雪，君看碧依依。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 醴泉",
        "author": "郭祥正",
        "content": "不为太平出，胡为名醴泉。\n兵戈方满眼，聊以慰凶年。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 西坞漾",
        "author": "郭祥正",
        "content": "漫漫西坞漾，青出秀菰蒲。\n源浅不通海，光寒稍映湖。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 白沙泉",
        "author": "郭祥正",
        "content": "幽泉出白沙，流傍野僧家。\n欲试甘香味，须烹石鼎茶。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 杨梅石门",
        "author": "郭祥正",
        "content": "颗颗龙睛赤，深深映石门。\n自怜非荔子，不得荐尧阍。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 西溪",
        "author": "郭祥正",
        "content": "西溪在湖外，一派濯残阳。\n游子託渔艇，却愁归路长。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 见山亭",
        "author": "郭祥正",
        "content": "游子一凭栏，遍看湖上山。\n不须飞舄去，已在画屏间。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 神尼塔",
        "author": "郭祥正",
        "content": "神尼凿一塔，杳在碧云端。\n舍利夜光现，君须正眼观。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 韬光庵",
        "author": "郭祥正",
        "content": "逢人寂无语，结草自栖禅。\n但见岩花笑，厖眉不记年。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 香林洞",
        "author": "郭祥正",
        "content": "幽香来近远，此洞接蟾宫。\n欲借飞翰去，聊乘桂子风。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 天竺峰",
        "author": "郭祥正",
        "content": "谁从天竺国，分得一峰来。\n占尽湖山秀，最宜烟雨开。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 炼丹井",
        "author": "郭祥正",
        "content": "欲息丹中火，须沈井底泉。\n何如栽杏实，亦解上青天。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 香桂林",
        "author": "郭祥正",
        "content": "根託山中地，香分月裏秋。\n游人莫攀折，风散一岩幽。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 重荣桧",
        "author": "郭祥正",
        "content": "人老不重少，桧枯还復荣。\n何时逢匠石，今日栋梁成。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 龙泓洞",
        "author": "郭祥正",
        "content": "洞口无凡木，阴森夏亦寒。\n谁知一泓水，曾有老龙蟠。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 理公岩",
        "author": "郭祥正",
        "content": "晋代胡僧理，开山第一人。\n欲寻岩下迹，猿鸟送余春。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 客儿亭",
        "author": "郭祥正",
        "content": "翻经人已去，谁为立幽亭。\n一望野云白，半藏山骨青。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 石莲华峰",
        "author": "郭祥正",
        "content": "亭亭碧莲华，何年化为石。\n越女莫惊猜，岩猿自相识。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 翻经台",
        "author": "郭祥正",
        "content": "盥手天池水，熏毫海渚香。\n翻成多少帙，台石尚辉光。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 葛仙丹竈",
        "author": "郭祥正",
        "content": "丹成竈犹在，夜气接湖云。\n仙路何由问，刀圭幸见分。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 稽留峰",
        "author": "郭祥正",
        "content": "孤峰出天外，客到亦稽留。\n不觉月华晚，涧猿啼更愁。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 流杯亭",
        "author": "郭祥正",
        "content": "斵石引溪水，杯行自劝人。\n试听林下鸟，啼血不留春。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 望海阁",
        "author": "郭祥正",
        "content": "客望海中日，窻开物外山。\n天形垂欲尽，飞鸟不知还。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 东冈塔",
        "author": "郭祥正",
        "content": "崒堵藏真骨，东冈气象殊。\n烟云扫不尽，苔藓一痕无。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 西岭草堂",
        "author": "郭祥正",
        "content": "应谶游尘世，湖边一草堂。\n松声半夜雨，花气四时香。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 葛公石径",
        "author": "郭祥正",
        "content": "谁来蹑高步，幽径已荒凉。\n落叶无人扫，哀猿空断肠。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 灵石山",
        "author": "郭祥正",
        "content": "灵石山前路，山深寺更深。\n不知明月去，空惜白云沉。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 灵石西庵",
        "author": "郭祥正",
        "content": "欲问庵中事，人驯虎亦驯。\n杨梅几番熟，谁为惜余春。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 南高峰",
        "author": "郭祥正",
        "content": "岌岌穿南斗，层层瞰下方。\n揭为湖海镇，半夜挂朝阳。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 暗竹园",
        "author": "郭祥正",
        "content": "篁竹无人洗，烟云暗不开。\n网罗无入处，豺虎莫惊猜。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 夏珠泉",
        "author": "郭祥正",
        "content": "入夏泉尝溢，光跳万斛珠。\n世人收得去，此景已应无。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 烟霞洞",
        "author": "郭祥正",
        "content": "玉像存深洞，烟霞分外多。\n焚香千骑入，猿鸟不经过。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 大慈坞",
        "author": "郭祥正",
        "content": "十刹密相望，林开一坞香。\n木鱼声渐急，山衲下云房。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 虎跑泉",
        "author": "郭祥正",
        "content": "未见虎跑迹，窥泉试一吟。\n遗珠僧不取，密竹助泉深。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 翠樾堂",
        "author": "郭祥正",
        "content": "深堂待游客，老木竞留春。\n花发多临水，云开始见人。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 陟崖门",
        "author": "郭祥正",
        "content": "陟彼崖上门，门深路还绝。\n香草递仙风，怪林藏古雪。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 步月径",
        "author": "郭祥正",
        "content": "一步復一步，月华黏屐齿。\n不知山径深，疑到蟾宫裏。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 夏凉泉",
        "author": "郭祥正",
        "content": "六月想冰雪，此泉清且深。\n相如方病渴，植杖故来寻。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 清隐阁",
        "author": "郭祥正",
        "content": "阁近山中寺，谁为清隐人。\n移文招不得，骑马入红尘。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 樵歌岭",
        "author": "郭祥正",
        "content": "岭下听樵歌，歌声云外过。\n尽穷斤斧力，不道得樵多。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 华严塔",
        "author": "郭祥正",
        "content": "讲尽华严偈，摄衣辞世尘。\n泉淙死前语，玉凝塔中身。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 映发亭",
        "author": "郭祥正",
        "content": "吴越江分断，山光还映发。\n白鸟东飞来，应随渡江月。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 杨梅坞",
        "author": "郭祥正",
        "content": "红实缀青枝，烂漫照前坞。\n不及杏繁时，林间有仙虎。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 修竹轩",
        "author": "郭祥正",
        "content": "不作笙箫用，开花待凤凰。\n阴阴一轩裏，谁识阮生狂。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 南屏山",
        "author": "郭祥正",
        "content": "真山返如假，迭径入云屏。\n不借湖光洗，朝朝泼黛青。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 长桥",
        "author": "郭祥正",
        "content": "桥短故名长，路穿云水乡。\n游人欲归去，濯足弄残阳。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 慈云岭",
        "author": "郭祥正",
        "content": "峻极分南北，见湖仍见江。\n游人倦登陟，飞鸟自双双。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 清轩",
        "author": "郭祥正",
        "content": "轩压冰壶上，风生玉宇间。\n客来清彻骨，不待看湖山。",
        "dynasty": "宋",
        "collection_info": null
    },
    {
        "title": "和杨公济钱塘西湖百题 西水亭",
        "author": "郭祥正",
        "content": "湖添秋气凈，鸟伴夕阳沉。\n呜咽城笳起，犹忘归去心。",
        "dynasty": "宋",
        "collection_info": null
    },
    {
        "title": "山居绝句六首 晓",
        "author": "郭祥正",
        "content": "柴门晓初启，晴气堆远峰。\n不知何处鹤，踏折一枝松。",
        "dynasty": "宋",
        "collection_info": null
    },
    {
        "title": "山居绝句六首 夜",
        "author": "郭祥正",
        "content": "夜阑窻户闭，黄庭看未终。\n西岩一声虎，四壁生清风。",
        "dynasty": "宋",
        "collection_info": null
    },
    {
        "title": "山居绝句六首 春",
        "author": "郭祥正",
        "content": "自扫松间叶，冰霜一半开。\n碧桃花未发，亭待漉香醅。",
        "dynasty": "宋",
        "collection_info": null
    },
    {
        "title": "山居绝句六首 夏",
        "author": "郭祥正",
        "content": "永日琴为伴，前村酒可酤。\n松阴拣盘石，赤脚踏冰壶。",
        "dynasty": "宋",
        "collection_info": null
    },
    {
        "title": "山居绝句六首 秋",
        "author": "郭祥正",
        "content": "有酒看云饮，无书寄雁回。\n数蛩鸣败草，一叶落青苔。",
        "dynasty": "宋",
        "collection_info": null
    },
    {
        "title": "山居绝句六首 冬",
        "author": "郭祥正",
        "content": "黄昏鸟飞绝，夜半猿啼切。\n纸帐寒不眠，开门见猛雪。",
        "dynasty": "宋",
        "collection_info": null
    },
    {
        "title": "桃源行寄张兵部",
        "author": "郭祥正",
        "content": "武陵溪上青云暮，昔人传有桃源路。\n时见落花随水流，咫尺神仙杳难遇。\n神仙有无何可量，但爱武陵山水强。\n松烟竹雾水村暗，鸟啼猿啸花雨香。\n车轮不来尘坌绝，日月自与干坤长。\n闻君取身欲长往，禾熟良田给春酿。\n陶然一醉万事休，还我天真了无象。\n生胡为荣死奚戚，为笑纷纷避秦客。\n一身重要岁何足论，更向渔家寄消息。",
        "dynasty": "宋",
        "collection_info": null
    },
    {
        "title": "广福禅寺",
        "author": "郭祥正",
        "content": "寺与人寰隔，西轩更远瞻。\n云烟生卷箔，星斗半垂檐。\n山对眉双碧，江空镜一匲。\n旅魂招不尽，愁向酒中添。",
        "dynasty": "宋",
        "collection_info": null
    },
    {
        "title": "马仁山",
        "author": "郭祥正",
        "content": "崔嵬山下石，如马亦如人。\n玉老龙蛇护，庵空岁月新。\n访僧非旧识，览壁但伤神。\n更恨无流水，难寻洞裏春。",
        "dynasty": "宋",
        "collection_info": null
    },
    {
        "title": "治平三年秋七月当涂郭功父招无为杨次公会于环峰时五云叟陈德孚以诗寄吾二人因联句酬之",
        "author": "郭祥正",
        "content": "空山坐寥落，疋马邀俊哲。\n入门肆高谈，清风扫烦热。\n忆昔治平年，姑熟溪上别。\n岁时激箭急，倐忽三十月。\n读书非少锐，欲论先卷舌。\n归田殊未成，累累逐羁绁。\n孰谓赵魏老，不能佐滕薛。\n由来岁大寒，松柏见孤节。\n朋心久愈至，忠规补残缺。\n儿童喜父执，饤饾成罗列。\n壶有玉泉酒，庖有冰浓鳖。\n野芡剖珠玑，秋瓜咀霜雪。\n新粳刈且舂，香炊软三淅。\n放匕聊醉饱，百忧旋磨灭。\n升平击尧壤，险怪探禹穴。\n吐气直虹霓，落笔淬金铁。\n词源河汉翻，俯视堤防决。\n文章贵天成，追琢讥窜窃。\n抵掌万古事，高下争螘垤。\n挹酌华阳水，荡涤尘土咽。\n吾心了何染，本理忘巧拙。\n圣贤久不作，情僞愈分别。\n竹阴卧片石，浩歌声欲阕。\n山童倐及门，喜音屈高洁。\n传闻脱世累，天境妙搜抉。\n疏帘卷危阁，九峰青嵽嵲。\n吟余琴一弄，铿然响环玦。\n老鹤不敢鸣，十里飞云绝。\n次公君素交，嗟予尚契阔。\n畴能枉篮舆，相期出寥泬。",
        "dynasty": "宋",
        "collection_info": null
    },
    {
        "title": "寄东坡",
        "author": "郭祥正",
        "content": "平生才力信瑰奇，今在穷荒岂易归。\n正似雪林枝上画，羽翰虽好不能飞。",
        "dynasty": "宋",
        "collection_info": null
    },
    {
        "title": "用前韵寄东坡",
        "author": "郭祥正",
        "content": "秋霜春雨不同时，万里今从海外归。\n已出网罗毛羽在，却寻云迹帖天飞。",
        "dynasty": "宋",
        "collection_info": null
    },
    {
        "title": "诗一首",
        "author": "郭祥正",
        "content": "七十余岁老朝郎，曾向元佑说文章。\n如今白首归田后，却与杨姝洗杖疮。",
        "dynasty": "宋",
        "collection_info": null
    },
    {
        "title": "过芜湖县",
        "author": "郭祥正",
        "content": "诗中长爱杜池州，说着芜城是胜游。\n山掩县城当北起，渡衝官道向南流。",
        "dynasty": "宋",
        "collection_info": null
    },
    {
        "title": "重来桐城",
        "author": "郭祥正",
        "content": "碧水苍山照眼青，始知朱邑爱桐城。\n重来二十三年后，犹有斯民眷眷情。",
        "dynasty": "宋",
        "collection_info": null
    },
    {
        "title": "临漳台",
        "author": "郭祥正",
        "content": "道边松，大义渡至漳城城东，问谁植之我蔡公。\n岁久广阴如云浓，甘棠蔽芾安可同。\n六月行人不知暑，千古万古扬清风。",
        "dynasty": "宋",
        "collection_info": null
    },
    {
        "title": "寄东坡",
        "author": "郭祥正",
        "content": "君恩浩荡似阳春，海外移来住海滨。\n莫向沙边弄明月，夜深无数采珠人。",
        "dynasty": "宋",
        "collection_info": null
    },
    {
        "title": "五祖山拈香",
        "author": "郭祥正",
        "content": "白云岩畔旧相逢，往日今朝事不同。\n夜静水寒鱼不食，一炉香散白莲峰。",
        "dynasty": "宋",
        "collection_info": null
    },
    {
        "title": "云居山拈香",
        "author": "郭祥正",
        "content": "觉地相逢一何早，鹘臭布衫今脱了。\n要识云居一句玄，珍重后园驴吃草。",
        "dynasty": "宋",
        "collection_info": null
    },
    {
        "title": "西方院",
        "author": "郭祥正",
        "content": "欲出西方更少留，云泉都占一岩幽。\n劝僧洗凈阁前竹，要看南山十里秋。",
        "dynasty": "宋",
        "collection_info": null
    },
    {
        "title": "罗汉院",
        "author": "郭祥正",
        "content": "苍松夹径二十丈，碧殿藏云五百尊。\n金钟散响撼星斗，众灯续焰移朝昏。",
        "dynasty": "宋",
        "collection_info": null
    },
    {
        "title": "和郡守西峰院",
        "author": "郭祥正",
        "content": "寺占西山第一峰，与君高步蹑云踪。\n西风吹尽霜林叶，放出亭亭十丈松。",
        "dynasty": "宋",
        "collection_info": null
    },
    {
        "title": "诗一首",
        "author": "郭祥正",
        "content": "枯肠得酒芒角出，肝肺槎牙生竹石。\n森然欲作不可回，写向君家雪色壁。\n平生好诗仍好画，书墻涴壁长遭骂。\n不嗔不骂喜有余，世间谁復如君者。\n一双铜剑秋水光，两首新诗争剑芒。\n剑在床头诗在手，不知谁作蛟龙吼。",
        "dynasty": "宋",
        "collection_info": null
    },
    {
        "title": "高明轩",
        "author": "郭祥正",
        "content": "周也漳南释，开轩瞰漳滨。\n山光并水色，一物长清新。",
        "dynasty": "宋",
        "collection_info": null
    },
    {
        "title": "南安岩",
        "author": "郭祥正",
        "content": "汀梅之间山万重，南安岩窦何玲珑。\n青葱屹立敞四壁，巧匠缩手难为工。\n嗟予俗缚未能往，愿得结草与岩松。\n遂登彼岸达正觉，月落岩下松生风。",
        "dynasty": "宋",
        "collection_info": null
    },
    {
        "title": "玩鞭亭",
        "author": "郭祥正",
        "content": "平芜春静水弥天，甚压危城驾广椽。\n骏马岂能追晚日，将军莫悔玩遗鞭。\n高才共倚新亭赋，逸翰重寻旧曲镌。\n千古英雄只如此，黄花修竹付幽禅。",
        "dynasty": "宋",
        "collection_info": null
    },
    {
        "title": "句  其一",
        "author": "郭祥正",
        "content": "明月随人渡流水。",
        "dynasty": "宋",
        "collection_info": null
    },
    {
        "title": "句  其二",
        "author": "郭祥正",
        "content": "欲寻铁索排桥处，只有杨花惨客愁。",
        "dynasty": "宋",
        "collection_info": null
    },
    {
        "title": "句  其三",
        "author": "郭祥正",
        "content": "我爱临漳郡，地兼山海秀。",
        "dynasty": "宋",
        "collection_info": null
    },
    {
        "title": "长风吹海作寒雾，往往六月披重袍。仙鱼通印胜鸮炙，荔子丹艷疑蟠桃。  其一",
        "author": "郭祥正",
        "content": "神仙之府名鸡笼，千寻翠玉擎寒空。\n秀色凌风入城郭，半街晓日金蒙蒙。",
        "dynasty": "宋",
        "collection_info": null
    },
    {
        "title": "长风吹海作寒雾，往往六月披重袍。仙鱼通印胜鸮炙，荔子丹艷疑蟠桃。  其二",
        "author": "郭祥正",
        "content": "老鹤唳风□□□。",
        "dynasty": "宋",
        "collection_info": null
    },
    {
        "title": "长风吹海作寒雾，往往六月披重袍。仙鱼通印胜鸮炙，荔子丹艷疑蟠桃。  其三",
        "author": "郭祥正",
        "content": "唯欠子瞻诗。",
        "dynasty": "宋",
        "collection_info": null
    },
    {
        "title": "长风吹海作寒雾，往往六月披重袍。仙鱼通印胜鸮炙，荔子丹艷疑蟠桃。  其四",
        "author": "郭祥正",
        "content": "落日疏云催晚景，残花美酒送闲心。",
        "dynasty": "宋",
        "collection_info": null
    },
    {
        "title": "句",
        "author": "陈伯育",
        "content": "与君分两石。",
        "dynasty": "宋",
        "collection_info": null
    },
    {
        "title": "题阮希圣东湖  其一",
        "author": "刘浚",
        "content": "四面溪山列画屏，一堂新创有余清。\n湖光隔断红尘路，疑在金鳌顶上行。",
        "dynasty": "宋",
        "collection_info": null
    },
    {
        "title": "题阮希圣东湖  其二",
        "author": "刘浚",
        "content": "轮啼白日竞匆匆，谁向闲中静养蒙。\n珍重先生高卧处，一窻黄卷是家风。",
        "dynasty": "宋",
        "collection_info": null
    },
    {
        "title": "题阮希圣东湖  其三",
        "author": "刘浚",
        "content": "两堤杨柳先春绿，十里芙蓉入夏香。\n自得湖山供啸傲，会稽何独羡知章。",
        "dynasty": "宋",
        "collection_info": null
    },
    {
        "title": "示寂偈",
        "author": "释真如",
        "content": "昨夜三更，风雷忽作。\n云散长空，前溪月落。",
        "dynasty": "宋",
        "collection_info": null
    },
    {
        "title": "送程给事知越州",
        "author": "范子奇",
        "content": "宠命光辉出九重，夕郎捧诏未央宫。\n辍从近侍优耆德，暂殿名邦抚浙东。\n道过故乡观昼绣，政成载路播仁风。\n岂惟越俗欣渐惠，即看延登起茂功。",
        "dynasty": "宋",
        "collection_info": null
    },
    {
        "title": "承诸公酌别西郊分韵赋诗得戎字",
        "author": "范子奇",
        "content": "西戎未解严，置帅滥及蒙。\n自揣非长才，尚使制羌戎。\n仰赖庙堂算，庶几或成功。\n此行春已晚，柳丝华正红。\n联辔向名圃，四筵皆鉅公。\n高韵薄虹霓，笑谈生清风。\n顾予实何似，有愧参其中。\n遽然千里别，不辞一樽空。\n浮云聚与散，临歧西復东。\n无以报礼意，举目攀飞鸿。",
        "dynasty": "宋",
        "collection_info": null
    },
    {
        "title": "寄苏子瞻",
        "author": "章惇",
        "content": "君方阳羡卜新居，我亦吴门葺旧庐。\n身外浮云轻土苴，眼前陈迹付籧篨。\n涧声山色苍云上，花影溪光罨画余。\n他日扁舟约来往，共将诗酒狎樵渔。",
        "dynasty": "宋",
        "collection_info": null
    },
    {
        "title": "栽桐竹",
        "author": "章惇",
        "content": "种竹期龙至，栽桐待凤来。\n他年跨辽海，经此一徘徊。",
        "dynasty": "宋",
        "collection_info": null
    },
    {
        "title": "谢刘子先赠酒",
        "author": "章惇",
        "content": "洞霄宫裏一闲人，东府西枢老旧臣。\n多谢姑苏贤太守，殷勤分送洞庭春。",
        "dynasty": "宋",
        "collection_info": null
    },
    {
        "title": "题李邦直蒙江初雪图",
        "author": "章惇",
        "content": "江头微雪北风骗，忆泊武昌舟尾时。\n潮来浪打船欲破，拥被醉眠人不知。",
        "dynasty": "宋",
        "collection_info": null
    },
    {
        "title": "清明日赴玉津园宴",
        "author": "章惇",
        "content": "南园高讌宠师臣，盛事仍随节物新。\n劝饯满倾仙室酒，赐花分得汉宫春。\n三朝主眷优元弼，五福天教萃一身。\n自惜云龙如此少，因公重感涕霑巾。",
        "dynasty": "宋",
        "collection_info": null
    },
    {
        "title": "游虎丘次韵",
        "author": "章惇",
        "content": "阖闾城外小层峦，瘦竹寒松数里间。\n并岸逢僧知近寺，入门凿石渐登山。\n纯钩剑化空池在，幽独诗成白日闲。\n游客幸无官事束，何须斋舫敛昏还。",
        "dynasty": "宋",
        "collection_info": null
    },
    {
        "title": "和蒲宗孟游虎丘因书钱塘旧游",
        "author": "章惇",
        "content": "传闻城角舣行舟，自拥笙歌选胜游。\n偶为寒江阻潮汐，再容清赏属林丘。\n燕回吴苑风和雪，梦断钱塘月满楼。\n尽把苏杭好烟景，醉吟将去诧东州。",
        "dynasty": "宋",
        "collection_info": null
    },
    {
        "title": "赠陶辰州  其一",
        "author": "章惇",
        "content": "善战无如新息侯，汉兵才渡绿萝洲。\n爱君挽我陶溪粟，直到牂牁水口头。",
        "dynasty": "宋",
        "collection_info": null
    },
    {
        "title": "赠陶辰州  其二",
        "author": "章惇",
        "content": "使介直登双御阁，州符就领五蛮溪。\n争雄白鹊临崖鬬，忆子玄猿绕涧啼。",
        "dynasty": "宋",
        "collection_info": null
    },
    {
        "title": "过石醋铺",
        "author": "章惇",
        "content": "瘴霭潜消瑞气和，梅峰千里阔烟萝。\n人逢杂堠虽云远，路在好山宁厌多。\n啼鸟丛篁传木杪，瀑泉碎玉激岩阿。\n欲留征驭迟迟云，公檄催人不奈何。",
        "dynasty": "宋",
        "collection_info": null
    },
    {
        "title": "紫阁",
        "author": "章惇",
        "content": "我生山水乡，习得山中乐。\n每观唐人诗，梦寐思紫阁。\n欲为秦山行，常苦道路邈。\n君言旧曾游，使我心踊跃。\n我今既西来，而子滞天角。\n云山空在眼，诗酒乖侑酢。\n谁题壁间诗，岁久墨色薄。\n人生定能几，当此感离索。\n积霭浮青春，落日满岩壑。\n骊龙俨将驾，顾我犹淹泊。",
        "dynasty": "宋",
        "collection_info": null
    },
    {
        "title": "岁穷雨夜独卧山斋",
        "author": "章惇",
        "content": "岁晏云深谁与游，岩房终夜雨如秋。\n不知海上三山梦，何似人间万户侯。",
        "dynasty": "宋",
        "collection_info": null
    },
    {
        "title": "梅山歌",
        "author": "章惇",
        "content": "开梅山，开梅山，梅山万仞摩星躔。\n扪萝鸟道十步九曲折，时有僵木横崖巓。\n肩摩直下视南岳，迴首蜀道犹平川。\n人家迤逦见板屋，火耕硗多畬田。\n穿堂之鼓堂壁悬，两头击鼓歌声传。\n长藤酌酒跪而饮，何物爽口盐为先。\n白巾裹髻衣错结，野花山果青垂肩。\n如今丁口渐繁息，世界虽异如桃源。\n熙宁天子圣虑远，命将传檄令开边。\n给牛贷种使开恳，植桑种稻输缗钱。\n不持寸刃得地一千里，王道荡荡尧为天。\n大开庠序明礼教，抚柔新俗威无专。\n小臣作诗备雅乐，梅山之崖诗可镌。\n此诗可勒不可泯，颂声千古长潺潺。",
        "dynasty": "宋",
        "collection_info": null
    },
    {
        "title": "句  其一",
        "author": "章惇",
        "content": "天面长虹一鉴痕，直通南北两山春。",
        "dynasty": "宋",
        "collection_info": null
    },
    {
        "title": "句  其二",
        "author": "章惇",
        "content": "每闻同列进，不觉寸心忙。",
        "dynasty": "宋",
        "collection_info": null
    },
    {
        "title": "句  其三",
        "author": "章惇",
        "content": "自奉鸾台直，叨随陟降踪。\n共陈尊圣嗣，屡请罢军容。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释智本",
        "content": "满口道不出，句句甚分明。\n满目觑不见，山山迭乱青。\n鼓声犹不会，何况是钟鸣。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释智本",
        "content": "祖翁卓卓荦荦，儿孙龌龌龊龊。\n有处藏头，没处露角。\n借问衲僧，如何摸索。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释智本",
        "content": "牙如刀剑面如铁，眼放电光光不歇。\n手把蒺藜一万斤，等闲敲落天边月。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释智本",
        "content": "头戴须弥山，脚踏四大海。\n呼吸起风雷，动用生五彩。\n若能识得渠，一任岁月改。",
        "dynasty": "宋",
        "collection_info": null
    },
    {
        "title": "偈",
        "author": "珙禅师",
        "content": "三十年来握箭弓，三平纔到擘开胸。\n半个圣人终不得，大颠弦外几时逢。",
        "dynasty": "宋",
        "collection_info": null
    },
    {
        "title": "答大通偈",
        "author": "释慈辩",
        "content": "黑相白相，担枷过状。\n了不了兮，无风起浪。\n若问究竟事如何，洞庭山在太湖上。",
        "dynasty": "宋",
        "collection_info": null
    },
    {
        "title": "偈",
        "author": "释应圆",
        "content": "寒气将残春日到，无索泥牛皆𨁝跳。\n筑着昆崙鼻孔头，触倒须弥成粪扫。\n牧童儿，鞭弃了。\n懒吹无孔笛，拍手呵呵笑。\n归来兮归去来，烟霞深处和衣倒。",
        "dynasty": "宋",
        "collection_info": null
    },
    {
        "title": "偈",
        "author": "释仲易",
        "content": "一二三四五，升堂击法鼓。\n蔟蔟齐上来，一一面相睹。\n秋色满虚庭，秋风动寰宇。\n更问祖师禅，雪峰到投子。",
        "dynasty": "宋",
        "collection_info": null
    },
    {
        "title": "偈",
        "author": "释绍先",
        "content": "团不聚，拨不散，日晒不干，水浸不烂。\n等闲挂在太虚中，一任傍人冷眼看。",
        "dynasty": "宋",
        "collection_info": null
    },
    {
        "title": "偈",
        "author": "宗禅师",
        "content": "一不做，二不休。\n捩转鼻孔，捺下云头。\n禾山解打盐官鼓，僧繇不写戴嵩牛。\n庐陵米，投子油，雪峰依旧辊双毬。\n夜来风送衡阳信，寒雁一声霜月幽。",
        "dynasty": "宋",
        "collection_info": null
    },
    {
        "title": "诗一首",
        "author": "丁讽",
        "content": "我来自北几千里，景陵一到心怡然。\n人淳讼简公事少，屡游星馆时留连。",
        "dynasty": "宋",
        "collection_info": null
    },
    {
        "title": "游潜山",
        "author": "李师道",
        "content": "肩舆转关随俯仰，不忧弱水澄方丈。\n细雾萦盘上白云，刚风肃肃天森爽。\n夏木阴浓四月寒，涧流触石鸣惊湍。\n到身已喜在福地，肯问玄都何处坛。",
        "dynasty": "宋",
        "collection_info": null
    },
    {
        "title": "归云祠",
        "author": "杜符卿",
        "content": "寂照三乘法，冥通万佛心。\n传灯光祖印，演教茂禅林。\n莲座华成雨，云庵施侧金。\n因怀会稽绂，兰梵许登临。",
        "dynasty": "宋",
        "collection_info": null
    },
    {
        "title": "句",
        "author": "林东乔",
        "content": "心爱民田远，车行石径中。",
        "dynasty": "宋",
        "collection_info": null
    },
    {
        "title": "广教院",
        "author": "赵植",
        "content": "列嶂倚天环佛界，乱流穿石度僧房。\n林泉尽日无穷趣，车马长年有底忙。",
        "dynasty": "宋",
        "collection_info": null
    },
    {
        "title": "句",
        "author": "张微",
        "content": "人家橘柚间，钟梵云烟侧。",
        "dynasty": "宋",
        "collection_info": null
    },
    {
        "title": "伏波岩",
        "author": "崔静",
        "content": "古木缠溪出乱根，四时香火庙空存。\n人家晓聚鳬鸭乱，水怪夜翻星斗浑。\n灵洞仙游门自锁，阴崖龙去石生痕。\n幸同轩从乘余兴，酣醉清时酒一樽。",
        "dynasty": "宋",
        "collection_info": null
    },
    {
        "title": "次逢原秋夜见寄",
        "author": "满执中",
        "content": "病对园林万事空，肯将寂寞感涂穷。\n消磨壮愤诗书外，破碎闲愁笑傲中。\n霜苦乱虫清叫夜，梦寒孤竹冷敲风。\n思君别有悲秋意，不为南湖一钓篷。",
        "dynasty": "宋",
        "collection_info": null
    },
    {
        "title": "石屏路",
        "author": "满执中",
        "content": "石屏月如水，石壁云不动。\n闲中攲枕卧，天地同一梦。",
        "dynasty": "宋",
        "collection_info": null
    },
    {
        "title": "明月溪",
        "author": "满执中",
        "content": "月出溪水清，月落溪水黑。\n茫茫溪上人，笑与月为客。",
        "dynasty": "宋",
        "collection_info": null
    },
    {
        "title": "了了堂",
        "author": "满执中",
        "content": "虚堂跨云巓，白云在林杪。\n绝顶不可穷，了了非了了。",
        "dynasty": "宋",
        "collection_info": null
    },
    {
        "title": "琅琊溪",
        "author": "满执中",
        "content": "岩下桃花红，溪流碧如玉。\n逋翁隔云歌，不是人间曲。",
        "dynasty": "宋",
        "collection_info": null
    },
    {
        "title": "句",
        "author": "曾黯",
        "content": "水合双江急，山逢百窍深。",
        "dynasty": "宋",
        "collection_info": null
    },
    {
        "title": "民谣",
        "author": "许醇",
        "content": "龙阳古昔惟荒野，石险山深甲天下。\n始闻魏将征蜀时，阁道通行有来者。\n缘崖傍涧萦居止，风景宁将他郡比。\n地稀平陆少稻梁，菽麦荞糜而已矣。\n此土瘠薄不出谷，税廪不踰三百斛。\n我朝设官屯戍兵，供亿常于左绵督。",
        "dynasty": "宋",
        "collection_info": null
    },
    {
        "title": "送程给事知越州",
        "author": "张炎民",
        "content": "威名尝使虏人惊，杖节还朝欲请缨。\n三绝文章留丽正，一麾江海去承明。\n夕闱入对虚青琐，昼锦行归耀绛旌。\n秋雨鲈莼厨膳美，晓风铙鼓使船轻。\n鑑湖云水关心久，蓬阁烟峦照眼清。\n西省自应论出守，未容全慰吏民情。",
        "dynasty": "宋",
        "collection_info": null
    },
    {
        "title": "正觉寺清风轩",
        "author": "蔡觌",
        "content": "海风拍枕灯初暗，山雨打窻人正寒。\n料得此轩秋更好，怒涛推月上阑干。",
        "dynasty": "宋",
        "collection_info": null
    },
    {
        "title": "将进酒歌",
        "author": "萧介夫",
        "content": "劝君莫累黑山土，累得黑山竟何补。\n劝君莫勒燕然石，勒得燕然又何益。\n百年岁月能几何，萤烛光中都瞬息。\n我今安得万丈梯，腾腾直上天街墀。\n剪拆金乌翅，戳下玉兔蹄。\n使玉兔不能走，金乌不得飞。\n然后举泰山为肉林，东海为酒池。\n君不见吴王台下秋风悲，金谷园中春草衰。\n不如相逢且饮酒，齐声拍掌大唱金缕衣。",
        "dynasty": "宋",
        "collection_info": null
    },
    {
        "title": "句",
        "author": "廖平",
        "content": "岂是齐安无一事，自缘太守有余才。",
        "dynasty": "宋",
        "collection_info": null
    },
    {
        "title": "句  其一",
        "author": "郭知章",
        "content": "一门十捧乡老书，四子五折东堂桂。",
        "dynasty": "宋",
        "collection_info": null
    },
    {
        "title": "句  其二",
        "author": "郭知章",
        "content": "去国二十年。",
        "dynasty": "宋",
        "collection_info": null
    },
    {
        "title": "和孙莘老题召伯斗野亭",
        "author": "张琬",
        "content": "维舟得古寺，望完多天四平。\n晴日晖晖散，晚风泠泠清。\n危亭下瞰野，层阁高连甍。\n起望斗与牛，淮海相奔倾。\n往来谁百年，今昔我平生。\n悠悠何所寓，台上多化城。\n与其逐影死，宁似不鸣烹。\n咄哉应有止，老矣将安行。\n中庭柜子落，丈室霜月明。\n此意竟萧条，犹然笑安荣。",
        "dynasty": "宋",
        "collection_info": null
    },
    {
        "title": "南楼寺",
        "author": "张琬",
        "content": "仙去不留丹竈药，诗成惟记御园柑。\n休夸巨镇来天北，且得奇峰在岭南。\n已见二楼开石路，可无双鲤起龙潭。\n政当九月黄茅裏，喜作清商洗瘴岚。",
        "dynasty": "宋",
        "collection_info": null
    },
    {
        "title": "读唐中兴颂",
        "author": "毛杭",
        "content": "周雅久不復，楚骚方独鸣。\n淫哇弄气态，污我潇湘清。\n二公好奇古，大节□时□。\n磨崖勒唐颂，字字琼□英。\n云借体势，水石生光精。\n浯溪僻南地，自尔闻正声。\n诗传播夷夏，孰贵燕然铭。\n弦歌入商鲁，永与人神听。\n江流或可竭，此文如日星。",
        "dynasty": "宋",
        "collection_info": null
    },
    {
        "title": "鳬山庙二首  其一",
        "author": "练毖",
        "content": "仙人丹成去不返，至今庙貌留名山。\n嗟予俯仰随繮锁，尘土驱驰止汗颜。",
        "dynasty": "宋",
        "collection_info": null
    },
    {
        "title": "鳬山庙二首  其二",
        "author": "练毖",
        "content": "云烟深处路萦纡，元是真人旧隐居。\n我亦放情丘壑者，官闲时得命篮舆。",
        "dynasty": "宋",
        "collection_info": null
    },
    {
        "title": "靖节祠堂",
        "author": "李亨伯",
        "content": "道出古柴桑，渊明祠有堂。\n春逢杨柳绿，秋及菊花黄。\n有酒尊居右，无弦琴在床。\n清名百世下，庐岳共存亡。",
        "dynasty": "宋",
        "collection_info": null
    },
    {
        "title": "句  其一",
        "author": "董乂",
        "content": "缥渺烟中渔父桨，坡陀山上使君衙。",
        "dynasty": "宋",
        "collection_info": null
    },
    {
        "title": "句  其二",
        "author": "董乂",
        "content": "六月凉窻凉衽袖，二苏辞翰照青冥。",
        "dynasty": "宋",
        "collection_info": null
    },
    {
        "title": "句  其三",
        "author": "董乂",
        "content": "使宇高连徐邈洞，人家都食武昌鱼。",
        "dynasty": "宋",
        "collection_info": null
    },
    {
        "title": "句  其四",
        "author": "董乂",
        "content": "云影万重连鄂渚，风帆一日到浔阳。",
        "dynasty": "宋",
        "collection_info": null
    },
    {
        "title": "句  其五",
        "author": "董乂",
        "content": "数封天子诏，两代帝王师。",
        "dynasty": "宋",
        "collection_info": null
    },
    {
        "title": "令江夏时作",
        "author": "楼常",
        "content": "不老长生世所稀，要持阴德定镃基。\n能行方寸无欺处，方是平生踏道时。\n长以仁思登恺弟，莫教深刻失便宜。\n行年七十看将近，见尽人间事可知。",
        "dynasty": "宋",
        "collection_info": null
    },
    {
        "title": "归云洞",
        "author": "陈毅",
        "content": "云道无心亦爱山，雨余时向此中还。\n而今天下焦枯甚，只恐苍龙未放闲。",
        "dynasty": "宋",
        "collection_info": null
    },
    {
        "title": "决涧院",
        "author": "陈毅",
        "content": "远归沧海通舟楫，近洗山僧一片心。\n留与卧龙成窟穴，等闲飞去也为霖。",
        "dynasty": "宋",
        "collection_info": null
    },
    {
        "title": "题慧悟禅师上方",
        "author": "余弼",
        "content": "孤峰牢落几何年，台殿于今插半天。\n已是精蓝夸绝徼，更将宝塔在危巓。\n烟霞色任阴晴变，钟磬声随上下传。\n珍重老僧无别境，一生幽趣只山川。",
        "dynasty": "宋",
        "collection_info": null
    },
    {
        "title": "题竹轩",
        "author": "黄远",
        "content": "隐隐招提地，幽轩无点埃。\n惟栽紫竹种，相伴白云堆。\n疏影月移转，清声风送来。\n居常稀俗客，贝叶此勤开。",
        "dynasty": "宋",
        "collection_info": null
    },
    {
        "title": "过华清宫",
        "author": "杜常",
        "content": "行尽江南数十程，晓风残月入华清。\n朝元阁上西风急，都入长杨作雨声。",
        "dynasty": "宋",
        "collection_info": null
    },
    {
        "title": "夜雨晨霁",
        "author": "杜常",
        "content": "桕叶青青栎叶红，高低相倚弄秋风。\n夜来雨后轻尘敛，绣出骊山岭上宫。",
        "dynasty": "宋",
        "collection_info": null
    },
    {
        "title": "温泉",
        "author": "杜常",
        "content": "已去开元四百年，此泉犹自响潺潺。\n也知不愤当时事，长作悲声恨禄山。",
        "dynasty": "宋",
        "collection_info": null
    },
    {
        "title": "骊山",
        "author": "杜常",
        "content": "渔阳烽燧起云间，玉辇苍黄下此山。\n何事君王自神武，区区南渡鹿头关。",
        "dynasty": "宋",
        "collection_info": null
    },
    {
        "title": "句",
        "author": "杜常",
        "content": "江声聒破刺史眠。",
        "dynasty": "宋",
        "collection_info": null
    },
    {
        "title": "赠僧道澄",
        "author": "孙谔",
        "content": "闻说虞山有道澄，白云深处不闻扃。\n自言古佛何为者，只是无心一老僧。",
        "dynasty": "宋",
        "collection_info": null
    },
    {
        "title": "句",
        "author": "孙谔",
        "content": "竹林藏月读书家。",
        "dynasty": "宋",
        "collection_info": null
    },
    {
        "title": "昌国寺来景堂",
        "author": "张绶",
        "content": "青山曲转抱寒溪，重磴跻攀鸟道危。\n石竈未烹鸿渐茗，云亭先纪长卿诗。\n千峰列坐生词笔，万象当空落酒巵。\n更约清宵共来宿，琵琶亭上月明时。",
        "dynasty": "宋",
        "collection_info": null
    },
    {
        "title": "句",
        "author": "张绶",
        "content": "江山清绝冠吴头。",
        "dynasty": "宋",
        "collection_info": null
    },
    {
        "title": "闲咏",
        "author": "查深",
        "content": "门外声声叫卖鱼，囊空不问价何如。\n磁盆昨夜黄虀熟，淡饭时光乐有余。",
        "dynasty": "宋",
        "collection_info": null
    },
    {
        "title": "啄木",
        "author": "马道",
        "content": "翠翎迎日动，红觜响烟萝。\n不顾泥丸及，唯贪得食多。\n纔离枯朽木，又上最高柯。\n吴楚园林阔，忙忙争奈何。",
        "dynasty": "宋",
        "collection_info": null
    },
    {
        "title": "赠仙翁三首  其一",
        "author": "钱忠",
        "content": "八十清翁今钓客，一纶一艇一鱼簑。\n碧潭波底繫船卧，红蓼香中对月歌。\n玉脍盈盘同美酒，锦鳞随手出清波。\n风烟幽隐无人到，俗客如何愿一过。",
        "dynasty": "宋",
        "collection_info": null
    },
    {
        "title": "赠仙翁三首  其二",
        "author": "钱忠",
        "content": "小舟泛泛游春水，竹笠团团覆败簑。\n盈棹长风三尺浪，满船明月一声歌。\n非干奔走厌浮世，自是情怀慕素波。\n惟有仙翁为密友，就鱼携酒每相过。",
        "dynasty": "宋",
        "collection_info": null
    },
    {
        "title": "赠仙翁三首  其三",
        "author": "钱忠",
        "content": "吴江高隐仙乡客，衰鬓长髯白髪干。\n满目生涯千顷浪，全家衣食一纶竿。\n长桥水隐秋风软，极浦烟浮夜钓寒。\n因笑区区名利者，是非荣辱苦相干。",
        "dynasty": "宋",
        "collection_info": null
    },
    {
        "title": "赠姑子王师孟",
        "author": "钱忠",
        "content": "水国神仙宅，吾今过此中。\n长桥千古月，不復怨春风。",
        "dynasty": "宋",
        "collection_info": null
    },
    {
        "title": "和钱忠",
        "author": "吴江老人",
        "content": "向晚云晴无限好，船头又见乱堆簑。\n却无尘世利名厌，尽是市朝兴废歌。\n全宅合来居水泽，此身常得弄烟波。\n肥鱼美酒尤丰足，自是幽人不愿过。",
        "dynasty": "宋",
        "collection_info": null
    },
    {
        "title": "与钱忠",
        "author": "吴江女子",
        "content": "昨日相逢小木桥，风牵裙带缠郎腰。\n此情不语无人觉，只恐猜疑眼动摇。",
        "dynasty": "宋",
        "collection_info": null
    },
    {
        "title": "又与钱忠",
        "author": "吴江女子",
        "content": "轻桡直入湖心裏，渡人荷花窣窣鸣。\n何处渔谣相调戏，住船侧耳认郎声。",
        "dynasty": "宋",
        "collection_info": null
    },
    {
        "title": "题壁",
        "author": "戴敷",
        "content": "湖中烟水平天远，波上佳人恨未休。\n收拾鸳鸯好归去，满船明月洞庭秋。",
        "dynasty": "宋",
        "collection_info": null
    },
    {
        "title": "赠王幼玉",
        "author": "柳富",
        "content": "紫府楼阁高相倚，金碧户牖红晖起。\n其间燕息皆仙子，绝世妖姿妙难比。\n偶然思念起尘心，几年谪向衡阳市。\n阿娇飞下九天来，长在娼家偶然耳。\n天姿才色拟绝伦，压倒花衢众罗绮。\n绀髪浓堆巫峡云，翠眸横剪秋江水。\n素手纤长细细圆，春笋脱向青云裏。\n纹履鲜花窄窄弓，凤头翅起红裙底。\n有时笑倚小栏桿，桃花无言乱红委。\n王孙逆目似劳魂，东邻一见还羞死。\n自此城中豪富儿，呼僮控马相追随。\n千金买得歌一曲，暮雨朝云镇相续。\n皇都年少是柳君，体段风流万事足。\n幼玉一见苦留心，殷勤厚遣行人祝。\n青羽飞来洞户前，惟郎苦恨多拘束。\n偷身不使父母知，江亭暗共才郎宿。\n犹恐恩情未甚坚，解开鬟髻对郎前。\n一缕云随金剪断，两心浓更密如绵。\n自古美事多磨隔，无时两意空悬悬。\n清宵长嘆明月下，花时洒泪东风前。\n怨入朱弦危更断，泪如珠颗自相连。\n危楼独倚无人会，新书写恨託谁传。\n奈何幼玉家有母，知此端倪蓄嗔怒。\n千金买醉嘱佣人，密约幽欢镇相悮。\n将刃欲加连理枝，引弓欲弹鹣鹣羽。\n仙山只在海中心，风逆波紧无船渡。\n桃源去路隔烟霞，咫尺尘埃无觅处。\n郎心玉意共殷勤，同指松筠情愈固。\n愿郎誓死莫改移，人事有时自相遇。\n他日得郎归来时，携手同上烟霞路。",
        "dynasty": "宋",
        "collection_info": null
    },
    {
        "title": "又赠",
        "author": "柳富",
        "content": "临流对月暗悲酸，瘦立东风自怯寒。\n湘水佳人方告疾，帝都才子亦非安。\n春蚕到死丝方尽，蜡烛成灰泪始干。\n万里云山无路去，虚劳魂梦过湘滩。",
        "dynasty": "宋",
        "collection_info": null
    },
    {
        "title": "咏海",
        "author": "刘大方",
        "content": "沌元初一判，天地此居漥。\n今古干坤腹，朝昏明月家。\n阔疑包地尽，势欲极天涯。\n誓斩鲸鲵辈，临风按镆铘。",
        "dynasty": "宋",
        "collection_info": null
    },
    {
        "title": "咏泰山",
        "author": "刘大方",
        "content": "万古春之主，羣山孰可曹。\n都因敦厚大，不是险⿱山虚高。\n顶衬天地愁，根盘野□牢。\n坎离分背面，明月转周遭。\n仙馆鸾朝舞，神亭鬼夜号。\n云来诸夏雨，风去百川涛。\n东渭藏阴重，西秦抱势豪。\n龙蛇藏隙穴，草木立毫毛。\n陕谷三升土，黄河五尺壕。\n暂登临日观，直下钓灵鳌。",
        "dynasty": "宋",
        "collection_info": null
    },
    {
        "title": "病虎行",
        "author": "刘大方",
        "content": "海北愁云无从裂，风如追兵雪如撒。\n哀者老虎病无力，百尺泉源都冻绝。\n山中牛羊竟不来，牙爪寂寂伤饥渴。\n万里兵刃色惨悽，獐娇鹿倨豺狼悦。\n安得肉食復如初，平地纷纷羽毛血。\n一吼千年白日寒，羣兽幽忧心骨折。\n如今缠病未能兴，长戈硬弩无相杀。\n世上青山不敢生，青山尽是狐貍穴。",
        "dynasty": "宋",
        "collection_info": null
    },
    {
        "title": "玉华山",
        "author": "奚球",
        "content": "玉华山来自何处，巉巉拔立陵紫烟。\n上有干云切霄之苍松，下有迸崖潄壑之清泉。\n长河西来啮山足，燐火白日明峰巓。\n浮岚暖翠入窻户，六月殿阁风泠然。\n我来岂暇弔古蹟，俛仰但喜遗嚣喧。\n心魂澄澈耳目醒，如脱世故游神仙。\n平明却入俗尘去，回首烟萝羞满颜。",
        "dynasty": "宋",
        "collection_info": null
    },
    {
        "title": "鼎湖",
        "author": "张因",
        "content": "有唐天子天宝初，礼官学士披图书。\n推本黄帝九云车，曾跨火龙昇天衢。\n世传虢略留鼎湖，世传桥山晏神舆。\n真人起灭不异涂，霓来吹落火龙鬚。\n一鬚落处生万芜，春风秋霜荣復枯。\n顶峰千丈金芙蕖，一叶金华落婺墟。\n天子闻之为嗟吁，大封山川名仙都。\n姓刘天师半山居，修真自结草屠苏。\n始严祠宇闢一区，至今名篆存碔砆。\n上下万年变万殊，水云依旧本扶疏。\n事载咸通端不诬，世更五代迹不除。\n鉅宋兴王握干符，庆源尊祖礼何如。\n乃命天下严殿庐，治平天子榜玉虚。\n北客南来一字无，飘飘含蓼政如荼。\n崆峒童子真吾徒，心闲神应微嗫嚅。\n尽收胜概赋归欤，归去山东作画图。",
        "dynasty": "宋",
        "collection_info": null
    },
    {
        "title": "咏沙",
        "author": "龙太初",
        "content": "茫茫黄出寒，漠漠白铺汀。\n鸟去风平篆，潮回日射星。",
        "dynasty": "宋",
        "collection_info": null
    },
    {
        "title": "四皓吟",
        "author": "释智孜",
        "content": "忠义合时难，云林共掩关。\n因秦生白髮，为汉出青山。\n不顾金章贵，终披白氅还。\n如今明圣代，高躅更难攀。",
        "dynasty": "宋",
        "collection_info": null
    },
    {
        "title": "偈",
        "author": "释智孜",
        "content": "五十春秋，如电如露。\n月映寒江，分明归去。",
        "dynasty": "宋",
        "collection_info": null
    },
    {
        "title": "寄子",
        "author": "洪浩父",
        "content": "太学何蕃且一归，十年甘旨误庭闱。\n休辞客路三千远，须念人生七十稀。\n腰下虽无苏子印，箧中幸有老莱衣。\n归期定约春前后，免使高堂赋式微。",
        "dynasty": "宋",
        "collection_info": null
    },
    {
        "title": "诗一首",
        "author": "王俊民",
        "content": "寒窻一夜雪，纷纷来朔风。\n之子动归兴，轻袂飘如蓬。\n问子何所之，家在济水东。\n问子何所学，上庠教化宫。\n行将携老母，寓居学其中。",
        "dynasty": "宋",
        "collection_info": null
    },
    {
        "title": "重九",
        "author": "邵睦",
        "content": "衣如当日白，花似昔年黄。\n拟问东篱事，寒香入杳茫。",
        "dynasty": "宋",
        "collection_info": null
    },
    {
        "title": "偈",
        "author": "释道全",
        "content": "一搥打透无尽藏，一切珍宝吾皆有。\n拈来普济贫乏人，免使波咤路边走。",
        "dynasty": "宋",
        "collection_info": null
    },
    {
        "title": "秋晓",
        "author": "释道全",
        "content": "飘飘枫叶草萋萋，云压天边雁阵低。\n何处水村人起早，橹声摇月过桥西。",
        "dynasty": "宋",
        "collection_info": null
    },
    {
        "title": "题法安院",
        "author": "释道全",
        "content": "半生梦想到山宫，此日殷勤兴莫穷。\n寺在烟霏空翠裏，人游水墨画图中。\n青松夹道晓云合，黄叶满山秋露浓。\n满眼新诗酬未尽，再来宁愧锦囊空。",
        "dynasty": "宋",
        "collection_info": null
    },
    {
        "title": "题林景思权巢  其一",
        "author": "释道全",
        "content": "不嫌茅把盖头低，为爱平檐野雪迷。\n自与芦花梦明月，夜寒空误鹤来栖。",
        "dynasty": "宋",
        "collection_info": null
    },
    {
        "title": "题林景思权巢  其二",
        "author": "释道全",
        "content": "田地虚明不受尘，巢中人是箇中人。\n勿言一色浑无迹，月到梅梢亦转身。",
        "dynasty": "宋",
        "collection_info": null
    },
    {
        "title": "题宝严寺",
        "author": "释道全",
        "content": "出郭二十里，过山三用村。\n竹深疑有寺，路僻不知门。\n万木辞穷腊，三峰占落曛。\n灵源正脉在，惭愧有云孙。",
        "dynasty": "宋",
        "collection_info": null
    },
    {
        "title": "登飞泉寺",
        "author": "吴革",
        "content": "石磴盘空逼汉槎，凭栏睇盼渺天涯。\n穹窿巧凿三千界，瀑泻狂飞百里家。\n歌鸟当檐喧丽日，熏风拂座舞岩花。\n不须更觅蓬莱胜，此地登临亦足夸。",
        "dynasty": "宋",
        "collection_info": null
    },
    {
        "title": "题李进士连云玉山图像",
        "author": "吴革",
        "content": "玉山嵯峨白云裏，翠楼鸿蒙插天起。\n千丈芙蓉云作梯，玉龙翻然吼秋水。\n山中隐人云锦袍，掉头不受柯山招。\n玉手广寒修月斧，蹑云每向云间樵。\n朝采山花树，暮拾古木枝。\n俯仰隘六合，间与白云期。\n白云飞来归丹壑，山人揽之不盈握。\n袖怀五色朝天门，捧日絪缊散寥廓。\n左挟丹凤翱，右骖青龙翔。\n搜材尽作庙廊具，紫极出入生辉光。\n懒逐刍荛人，局促涅尘土。\n白衣苍狗徒纷纭，万变目前何足数。\n舒展岂无心，秪在深山处。\n四海苍生望太平，济旱终须霭霖雨。\n我亦巢云庐云山，看花早种东华莲。\n南归何日分半榻，抚掌一笑三千年。",
        "dynasty": "宋",
        "collection_info": null
    },
    {
        "title": "游碧落洞",
        "author": "李兟",
        "content": "遐迩开胜概，憧憧往来侵。\n共认融结意，独符仁智心。\n得侣赏清尘，弥日穷幽深。\n奇哉周羽皇，雄文无古今。",
        "dynasty": "宋",
        "collection_info": null
    },
    {
        "title": "游碧落洞同李兟诸公",
        "author": "冯慜",
        "content": "绝景尘不到，暂游神已清。\n云岫敛晴色，风桂含秋声。\n自得泉石兴，谁贪轩冕荣。\n巢由值兹室，必无箕颍名。",
        "dynasty": "宋",
        "collection_info": null
    },
    {
        "title": "偈",
        "author": "释子鸿",
        "content": "一不守，二不向，上下四维无等量。\n大洋海裏泛铁船，须弥顶上翻鲸浪。\n临济缩却舌头，德山阁却拄杖。\n千古万古独巍巍，留与人间作榜样。",
        "dynasty": "宋",
        "collection_info": null
    },
    {
        "title": "村老",
        "author": "马存",
        "content": "肉死皮干垂鬓丝，寻暄扶杖向东篱。\n文王没后无人问，直至而今大半饥。",
        "dynasty": "宋",
        "collection_info": null
    },
    {
        "title": "长淮谣为徐先生咏",
        "author": "马存",
        "content": "长淮之水青如苔，行人但觉心眼开。\n湘江岂无水，鱼腹忠魂埋，但见愁云结雨猿声哀。\n浙江岂无水，鸱革漂胥骸，但见潮头怒气如山来。\n孤臣词客到江上，何以宽心怀。\n长淮之水遶楚流，先生家住淮上头。\n黄金万斛浴明月，碧玉一片含清秋。\n酒花入面歌一曲，淮上百物无闲愁。",
        "dynasty": "宋",
        "collection_info": null
    },
    {
        "title": "题钓台",
        "author": "马存",
        "content": "子陵台下山层层，奇峰壮气横云生。\n处士溪边水泚泚，碧波明月涵天清。\n老松偃蹇傲世态，绿竹萧洒吟风声。\n潮头百仞出海门，飘吴击越如毛轻。\n飞来滩下不敢过，变作平浪归沧溟。",
        "dynasty": "宋",
        "collection_info": null
    },
    {
        "title": "题梅仙观",
        "author": "马存",
        "content": "汉纲解宏纽，国命移权臣。\n太阿有神锋，颠倒柄在人。\n公卿虽满前，有语各自吞。\n张禹为帝师，此是祸乱根。\n天子辟左右，决机在一言。\n不为社稷计，祇乞儿女恩。\n上方斩马剑，当时负朱云。\n谷永对直言，天庭策灾氛。\n阴谋助元恶，归咎昭阳嫔。\n豺狼自此纵，白昼当路蹲。\n先生当是时，上书叩帝阍。\n耿耿祸福语，皎皎星与辰。\n天门锁九重，一门万夫屯。\n小臣江湖心，何由达至尊。\n贼莽果盗国，忠烈遭烹焚。\n先生变名姓，为卒吴市门。\n浮云去无踪，世人以为仙。\n蓬山在何处，此事且勿论。\n但爱清风高，凛凛久益新。\n我来拜遗像，旧宅荒基存。\n元丰发新诏，玉牒对寿春。\n老松益劲色，岁饱霜雪痕。\n直上绝顶坛，天风吹衣巾。\n细读壁间书，颇喜罗隐文。\n恨嘆有鲠语，使我气益振。\n回视饱食徒，茫茫如埃尘。",
        "dynasty": "宋",
        "collection_info": null
    },
    {
        "title": "邀月亭",
        "author": "马存",
        "content": "亭上十分绿醑酒，盘中一筯黄金鸡。\n沧溟东角邀姮娥，水轮碾上青琉璃。\n天风洒扫浮云没，千岩万壑琼瑶窟。\n桂花飞影入盏来，倾下胸中照清骨。\n玉兔捣药与谁餐，且与豪客留朱颜。\n朱颜如可留，恩重如丘山。\n为君杀却虾蟆精，腰间老剑光芒寒。\n举酒劝明月，听我歌声发。\n照见古人多少愁，更与今人照离别。\n我曹自是高阳徒，肯学羣儿嘆圆缺。",
        "dynasty": "宋",
        "collection_info": null
    },
    {
        "title": "燕思亭",
        "author": "马存",
        "content": "李白骑鲸飞上天，江南风月闲多年。\n纵有高亭与美酒，何人一斗诗百篇。\n主人定是金龟老，未到亭中名已好。\n紫蟹肥时晚稻香，黄鸡啄处秋风早。\n我忆金銮殿上人，醉着宫锦乌角巾。\n巨灵摩山洪河竭，长鲸吸海万壑贫。\n如倾元气入胸腹，须臾百媚生阳春。\n读书不必破万卷，笔下自有鬼与神。\n我曹本是狂吟客，寄语溪山莫相忆。\n他年须使襄阳儿，再唱铜鞮满街陌。",
        "dynasty": "宋",
        "collection_info": null
    },
    {
        "title": "寄范安道",
        "author": "马存",
        "content": "西山石脚盘如城，芙蓉峰插龙泉精。\n有客高卧青云层，孤吟自作太古声。\n古声无味淡如水，今人有耳甜如饧。\n君不见登高山，泛流水，子期已没不復生。\n几世几年无此耳。\n恨君不到苍岩阴，不见此客摇头吟。\n千崖万壑羣动息，相知唯有清泉音。\n春风捲野浓如波，着人如醉将奈何。\n几时见我铜鞮陌，为唱襄阳拍手歌。",
        "dynasty": "宋",
        "collection_info": null
    },
    {
        "title": "浩浩歌",
        "author": "马存",
        "content": "浩浩歌，天地万物如吾何。\n用之解带食太仓，不用拂枕归山阿。\n君不见渭川渔父一竿竹，莘野耕叟数亩禾。\n喜来起作商家霖，怒后便把周王戈。\n又不见子陵横足加帝腹，帝不敢动岂敢诃。\n皇天为忙逼，星辰相繫摩。\n可怜相府痴，邀请先经过。\n浩浩歌，天地万物如吾何。\n屈原枉死汩罗水，夷齐空卧西山坡。\n丈夫荦荦不可羁，有身何用自灭磨。\n吾观圣贤心，自乐岂有他。\n苍生如命穷，吾道成蹉跎。\n直须为吊天下人，何必嫌恨伤邱阿。\n浩浩歌，天地万物如吾何。\n玉堂金马在何处，云山石室高嵯峨。\n低头欲耕地虽少，仰面长笑天何多。\n请君醉我一斗酒，红光一面春风和。",
        "dynasty": "宋",
        "collection_info": null
    },
    {
        "title": "句",
        "author": "马存",
        "content": "可怜一觉登天梦，不梦商岩梦邓郎。",
        "dynasty": "宋",
        "collection_info": null
    },
    {
        "title": "神宗皇帝挽词  其一",
        "author": "王子韶",
        "content": "宝饵方叽玉，金盘忽造冰。\n周人悲地坼，杞国怨天崩。\n杳雾霾阴月，鲵膏耿夜灯。\n伤心歌舞妓，洒血望西陵。",
        "dynasty": "宋",
        "collection_info": null
    },
    {
        "title": "神宗皇帝挽词  其二",
        "author": "王子韶",
        "content": "脱屣人寰忽上天，投渊果熟会羣仙。\n帐宫云暝龙为驾，缀幄天寒鹤记年。\n万里出师轻卫霍，一朝行事付谈迁。\n功名半古昇遐早，独抱遗弓涕泫然。",
        "dynasty": "宋",
        "collection_info": null
    },
    {
        "title": "句",
        "author": "王子韶",
        "content": "孤云两角，去天一握。",
        "dynasty": "宋",
        "collection_info": null
    },
    {
        "title": "二月",
        "author": "曾布",
        "content": "二月春华已半归，江天况值雨垂垂。\n山梅倏忽花经眼，园杏须臾子满枝。",
        "dynasty": "宋",
        "collection_info": null
    },
    {
        "title": "诗一首",
        "author": "曾布",
        "content": "晓出东郊信马蹄，青梅墻角两三枝。\n竹鸡啼罢雨来急，杜宇声干月落迟。\n山店煮烟缫丝日，野田锄水插秧时。\n农桑劝课非无力，为报新安太守知。",
        "dynasty": "宋",
        "collection_info": null
    },
    {
        "title": "表海亭",
        "author": "曾布",
        "content": "表海风流旧所闻，青冥飞观一番新。\n山河十二名空在，簪履三千迹已陈。\n极目烟岚九霄近，满州楼阁万家春。\n由来兴废南柯梦，且喜登临属后人。",
        "dynasty": "宋",
        "collection_info": null
    },
    {
        "title": "布作高阳台众乐园成被命与金陵易地兄弟待罪侍从对更方面实为私门之庆走笔记子开弟",
        "author": "曾布",
        "content": "楼台丹碧照天涯，塞北江南未足夸。\n十里烟波新种柳，万株桃李未开花。\n一麾同下西清路，两镇高迎上将牙。\n回首林塘莫留恋，风光还属阿连家。",
        "dynasty": "宋",
        "collection_info": null
    },
    {
        "title": "灵泉寺",
        "author": "曾布",
        "content": "一掬寒泉照眼明，冰霜凛凛坐中清。\n生刍想见当时客，华屋空留后世名。\n晓日凈涵金碧影，秋风暗动佩环声。\n他年卜筑南山下，白首何人共濯缨。",
        "dynasty": "宋",
        "collection_info": null
    },
    {
        "title": "盱江",
        "author": "曾布",
        "content": "军山流泉初滥觞，缭绕东山为盱江。\n峰峦隐映渊源长，地灵物秀雄吾邦。\n麻源三谷神仙乡，高林远岫长相望。\n岿然飞观临沧浪，凝岚凈练罗轩窻。",
        "dynasty": "宋",
        "collection_info": null
    },
    {
        "title": "和陈倩游曾公岩韵",
        "author": "曾布",
        "content": "从事区区厌独贤，寻幽深入翠微间。\n旋开榛莽东郊路，偶得神仙旧隐山。\n都峤三天临瘴水，灵岩十里接溪蛮。\n何如咫尺邻风穴，杖履时时一往还。",
        "dynasty": "宋",
        "collection_info": null
    },
    {
        "title": "和刘谊留题融州老君岩  其一",
        "author": "曾布",
        "content": "神仙遗像出天真，造化胚浑岂易言。\n访古寻幽空有意，白头轩冕感君恩。",
        "dynasty": "宋",
        "collection_info": null
    },
    {
        "title": "和刘谊留题融州老君岩  其二",
        "author": "曾布",
        "content": "鹿龙高蹑九霄难，共驾仙车去不还。\n遗迹至今空有桧，不知蝉蜕此山间。",
        "dynasty": "宋",
        "collection_info": null
    },
    {
        "title": "真仙岩",
        "author": "曾布",
        "content": "凿成岩穴鬼工难，中有神仙自往还。\n不见桃花开落处，祗随流水到人间。",
        "dynasty": "宋",
        "collection_info": null
    },
    {
        "title": "句  其一",
        "author": "曾布",
        "content": "惊嗟怪怪文人奇，缟衣蓝缕冰断肌。\n莓苔雪片冻不飞，玉饰其末玑衡欹。\n藐姑之仙下缥缈，苍虬为驾羽荷希。",
        "dynasty": "宋",
        "collection_info": null
    },
    {
        "title": "句  其二",
        "author": "曾布",
        "content": "海边憔悴多情客，想见一枝寒玉色。\n愿君攀折赠余香，勿使随风自狼籍。",
        "dynasty": "宋",
        "collection_info": null
    },
    {
        "title": "句  其三",
        "author": "曾布",
        "content": "天际林峦压寿邱，夹江旁瞰两三州。",
        "dynasty": "宋",
        "collection_info": null
    },
    {
        "title": "句  其四",
        "author": "曾布",
        "content": "海门西北起崇邱，极目参差见五州。",
        "dynasty": "宋",
        "collection_info": null
    },
    {
        "title": "句  其五",
        "author": "曾布",
        "content": "自惭太守非何武，得向河阳见两龚。",
        "dynasty": "宋",
        "collection_info": null
    },
    {
        "title": "句  其六",
        "author": "曾布",
        "content": "家住城南千石泉。",
        "dynasty": "宋",
        "collection_info": null
    },
    {
        "title": "句",
        "author": "魏夫人",
        "content": "使君自为君恩厚，不是区区爱华山。",
        "dynasty": "宋",
        "collection_info": null
    },
    {
        "title": "龙兴仁王佛舍携酒肴纳凉联句十六韵",
        "author": "魏泰",
        "content": "宿雨且初霁，微凉吹广庭。\n嘉宾忽相遇，午梦惊扣扃。\n长松森翠影，修竹参青冥。\n飘云度空急，残日穿林明。\n幽墻隔江浦，远屿定风舲。\n城市厌烦暑，山樊念伶俜。\n角巾代公绂，草具踰侯鲭。\n园实摘的皪，厨醖斟晶荧。\n烹鲜缩颈大，海错着器腥。\n笑谈得真乐，采撷逢幽馨。\n云阴剥初霁，夕岚收远青。\n窻卧忆元亮，诗成怀景升。\n日须河朔饮，当解高阳酲。\n烦襟顿忘释，嘉咏不少停。\n闉阇发严鼓，穹碧垂繁星。\n一笑跨鞍去，奚论楚人醒。",
        "dynasty": "宋",
        "collection_info": null
    },
    {
        "title": "挽王平甫二首  其一",
        "author": "魏泰",
        "content": "海内文章杰，朝廷亮直闻。\n黄琼起处士，子夏遽修文。\n贝锦生迁怒，江湖久离羣。\n伤心王佐略，不得致华勋。",
        "dynasty": "宋",
        "collection_info": null
    },
    {
        "title": "挽王平甫二首  其二",
        "author": "魏泰",
        "content": "今日临风泪，萧萧似绠縻。\n空怀徐穉絮，谁立郑玄碑。\n无力酬推毂，平时愤抵巇。\n何人令枉状，路粹岂能为。",
        "dynasty": "宋",
        "collection_info": null
    },
    {
        "title": "题黄鲁直集",
        "author": "魏泰",
        "content": "端求古人遗，琢抉手不停。\n方其拾机羽，往往失鹏鲸。",
        "dynasty": "宋",
        "collection_info": null
    },
    {
        "title": "荆门别张天觉",
        "author": "魏泰",
        "content": "秋风十驿望台星，想见冰壶照坐清。\n零雨已回公旦驾，挽鬚聊听野王筝。\n三朝元老心方壮，四海苍生耳已倾。\n白髮故人来一别，却归林下看昇平。",
        "dynasty": "宋",
        "collection_info": null
    },
    {
        "title": "诗一首",
        "author": "魏泰",
        "content": "博山烧沉水，烟烬气不灭。\n日暮白门前，杨花散成雪。",
        "dynasty": "宋",
        "collection_info": null
    },
    {
        "title": "赠韦公",
        "author": "魏泰",
        "content": "韦公八十余，位至六尚书。\n五福惟无富，一生谁得如。\n桂枝攀最久，兰省出仍初。",
        "dynasty": "宋",
        "collection_info": null
    },
    {
        "title": "朝阳洞",
        "author": "魏泰",
        "content": "七凿混沌死，万变从此生。\n海水能几何，呿口下混鲸。\n归期不可晚，霜日背林明。",
        "dynasty": "宋",
        "collection_info": null
    },
    {
        "title": "寄米元章",
        "author": "魏泰",
        "content": "绿野风回草偃波，方塘疏雨凈倾荷。\n几年萧寺书红叶，一日山阴换白鹅。\n湘浦夕同要月醉，泂湖还忆扣舷歌。\n缁衣化尽故山去，白髮相思一倍多。",
        "dynasty": "宋",
        "collection_info": null
    },
    {
        "title": "句  其一",
        "author": "魏泰",
        "content": "麻源山压盱江水，高楼迥对江山起。",
        "dynasty": "宋",
        "collection_info": null
    },
    {
        "title": "句  其二",
        "author": "魏泰",
        "content": "兰汀蕙浦入平芜，天远孤帆望中灭。\n屈平宋玉情不尽，千古依然在风月。",
        "dynasty": "宋",
        "collection_info": null
    },
    {
        "title": "句  其三",
        "author": "魏泰",
        "content": "石城同学断空残照，白雪非人只丽谯。",
        "dynasty": "宋",
        "collection_info": null
    },
    {
        "title": "句  其四",
        "author": "魏泰",
        "content": "白雪楼高压晓霓，楼下波光数毛髪。\n邦君登楼赋万景，景与清吟相皎洁。",
        "dynasty": "宋",
        "collection_info": null
    },
    {
        "title": "黄鹤楼",
        "author": "王得臣",
        "content": "昔人已乘白云去，旧国连天不知处。\n思量费子真仙子，从他浮世悲生死。\n黄鹤一去不復返，光阴流转忽已晚。",
        "dynasty": "宋",
        "collection_info": null
    },
    {
        "title": "柴皇洗脚石",
        "author": "王得臣",
        "content": "柴皇徒步奔埃尘，风云未至时方屯。\n石上无聊谩濯足，泥蟠留此潜其神。",
        "dynasty": "宋",
        "collection_info": null
    },
    {
        "title": "诗三首  其一",
        "author": "王得臣",
        "content": "大别山前拍湖水，坐觉烟波几千里。\n碧山亭上秋兴多，四时清景森云罗。\n故人领麾江沔口，公暇登临频入手。",
        "dynasty": "宋",
        "collection_info": null
    },
    {
        "title": "诗三首  其二",
        "author": "王得臣",
        "content": "忽来汉阳称刺史，又值鱼肥酒偏美。\n酒给公厨不用酤，朝吟暮醉醉復醒。\n郎官湖上秋兴亭，江山四向尽可眺。",
        "dynasty": "宋",
        "collection_info": null
    },
    {
        "title": "诗三首  其三",
        "author": "王得臣",
        "content": "故人隔阔在东州，烟波渺漫使人愁。\n朝朝眼望头陀寺，夜夜魂飞黄鹤楼。",
        "dynasty": "宋",
        "collection_info": null
    },
    {
        "title": "过少林辄书四韵兼诒长老庆禾士",
        "author": "王得臣",
        "content": "天入千岩碧，林收曼古春。\n静中深有境，险外绝无邻。\n宦牒婴污色，禅关脱世尘。\n安心无觅处，断臂为何人。",
        "dynasty": "宋",
        "collection_info": null
    },
    {
        "title": "句  其一",
        "author": "王得臣",
        "content": "春风三月暮，寂寞大椿庭。",
        "dynasty": "宋",
        "collection_info": null
    },
    {
        "title": "句  其二",
        "author": "王得臣",
        "content": "高高苍苍高不极，黄鹤楼中吹玉笛。",
        "dynasty": "宋",
        "collection_info": null
    },
    {
        "title": "句  其三",
        "author": "王得臣",
        "content": "汉阳太守文章伯，政事多闲爱宾客。",
        "dynasty": "宋",
        "collection_info": null
    },
    {
        "title": "句",
        "author": "张颂",
        "content": "人散秋韆闲挂月，露零蝴蝶冷眠风。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释圆玑",
        "content": "不学文章不读书，颓然终日自如愚。\n虽然百事不通晓，是马何曾唤作驴。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释圆玑",
        "content": "无学庵中老，平生百不能。\n忖思多幸处，至老得为僧。",
        "dynasty": "宋",
        "collection_info": null
    },
    {
        "title": "答张无尽因续成诗",
        "author": "释圆玑",
        "content": "野僧窿客下烟岚，试问如何是翠岩。\n门近洪崖千尺井，石桥分水绕松杉。",
        "dynasty": "宋",
        "collection_info": null
    },
    {
        "title": "栖贤开先寺",
        "author": "孙直言",
        "content": "三峡飞梁如卧龙，苍藤碧蔓挂长松。\n煮茗窻前清众会，读书岩下古人踪。",
        "dynasty": "宋",
        "collection_info": null
    },
    {
        "title": "澹山岩",
        "author": "乐咸",
        "content": "门开岩底洞沈沈，窦乳云泉矢路深。\n香石峭峰千载异，龙潭幽穴四时阴。\n僧居筑室随高下，客到留小见古今。\n南出零陵一舍地，清潇堤上好追寻。",
        "dynasty": "宋",
        "collection_info": null
    },
    {
        "title": "示寂偈",
        "author": "释慧元",
        "content": "五十五年梦幻身，东西南北孰为亲。\n白云散尽千山外，万里秋空片月新。",
        "dynasty": "宋",
        "collection_info": null
    },
    {
        "title": "悼侍儿",
        "author": "蔡确",
        "content": "鹦鹉言犹在，琵琶事已非。\n伤心瘴江水，同渡不同归。",
        "dynasty": "宋",
        "collection_info": null
    },
    {
        "title": "书舍竹",
        "author": "蔡确",
        "content": "窻前翠竹两三竿，潇洒风吹满院寒。\n常在眼前君莫厌，化成龙去见应难。",
        "dynasty": "宋",
        "collection_info": null
    },
    {
        "title": "清明日赴玉津园宴",
        "author": "蔡确",
        "content": "春风盎盎水溅溅，南苑清明雨后天。\n门外游人听玉管，席间使者劝金船。\n定须归路烧红烛，还有新诗上采笺。\n旧老恋恩方燕喜，看花应不忆伊川。",
        "dynasty": "宋",
        "collection_info": null
    },
    {
        "title": "题王维江行初雪画",
        "author": "蔡确",
        "content": "吴儿龟手网寒川，急雪鸣蓑浪拍船。\n青弋渡头曾卧看，令人却忆十年前。",
        "dynasty": "宋",
        "collection_info": null
    },
    {
        "title": "观燕公山水画后有王荆公题诗",
        "author": "蔡确",
        "content": "相君开卷忆江东，彷佛钟山与此同。\n今日还为一居士，翛然身在画图中。",
        "dynasty": "宋",
        "collection_info": null
    },
    {
        "title": "春",
        "author": "蔡确",
        "content": "十二天街雨压沙，秋韆咿喔响人家。\n东风会劝十分酒，寒食初开百玉花。\n年少斩新金络马，柳荫无数画轮车。\n春来谁道迟迟日，尤觉春来日易斜。",
        "dynasty": "宋",
        "collection_info": null
    },
    {
        "title": "崇政殿放榜",
        "author": "蔡确",
        "content": "黄帕开封出奏篇，银袍二百玉阶前。\n威颜咫尺瞻中扆，名姓传呼下九天。\n宫笔旋题黄甲字，禁门已簇杏花鞯。\n孤臣拜赐交悲喜，相望先分五十年。",
        "dynasty": "宋",
        "collection_info": null
    },
    {
        "title": "夏日登车盖亭十绝  其一",
        "author": "蔡确",
        "content": "公事无多客亦稀，朱衣小吏不须随。\n溪潭直上虚亭裏，卧展柴桑处士诗。",
        "dynasty": "宋",
        "collection_info": null
    },
    {
        "title": "夏日登车盖亭十绝  其二",
        "author": "蔡确",
        "content": "一川佳景疏帘外，四面凉风曲槛头。\n绿野平流来远棹，青天白雨起灵湫。",
        "dynasty": "宋",
        "collection_info": null
    },
    {
        "title": "夏日登车盖亭十绝  其三",
        "author": "蔡确",
        "content": "静中自足胜炎蒸，入眼兼无俗物憎。\n何处机心惊白鸟，谁人怒剑逐青蝇。",
        "dynasty": "宋",
        "collection_info": null
    },
    {
        "title": "夏日登车盖亭十绝  其四",
        "author": "蔡确",
        "content": "纸屏石枕竹方床，手倦抛书午梦长。\n睡起莞然成独笑，数声渔笛在沧浪。",
        "dynasty": "宋",
        "collection_info": null
    },
    {
        "title": "夏日登车盖亭十绝  其五",
        "author": "蔡确",
        "content": "西山彷佛见松筠，日日来看色转新。\n闻说桃花岩石畔，读书曾有谪仙人。",
        "dynasty": "宋",
        "collection_info": null
    },
    {
        "title": "夏日登车盖亭十绝  其六",
        "author": "蔡确",
        "content": "风摇熟果时闻落，雨滴余花亦自香。\n叶底出巢黄口闹，波间逐队小鱼忙。",
        "dynasty": "宋",
        "collection_info": null
    },
    {
        "title": "夏日登车盖亭十绝  其七",
        "author": "蔡确",
        "content": "来结芳庐向翠微，自持杯酒对清晖。\n水趋梦泽悠悠过，云抱西山冉冉飞。",
        "dynasty": "宋",
        "collection_info": null
    },
    {
        "title": "夏日登车盖亭十绝  其八",
        "author": "蔡确",
        "content": "矫矫名臣郝甑山，忠言直节上元间。\n古人不见清风在，嘆息思公俯碧湾。",
        "dynasty": "宋",
        "collection_info": null
    },
    {
        "title": "夏日登车盖亭十绝  其九",
        "author": "蔡确",
        "content": "溪中曾有戈船士，溪上今无佩犊人。\n病守翛然唯坐啸，白鸥红鹤伴闲身。",
        "dynasty": "宋",
        "collection_info": null
    },
    {
        "title": "夏日登车盖亭十绝  其一○",
        "author": "蔡确",
        "content": "喧豗六月浩无津，行见沙州束两滨。\n如带溪流何足道，沈沈沧海会扬尘。",
        "dynasty": "宋",
        "collection_info": null
    },
    {
        "title": "新兴即事",
        "author": "蔡确",
        "content": "仁义桥边杨柳斜，洗亭岗畔种桑麻。\n龙山水遶祖师塔，夏院云埋宰相家。\n十仙园裏寻常到，恰似桃源一洞花。",
        "dynasty": "宋",
        "collection_info": null
    },
    {
        "title": "杨花",
        "author": "蔡确",
        "content": "杨花三月暮，撩乱送春归。\n尽日闲相逐，无风亦自飞。\n轻轻拦乳燕，故故扑征衣。\n莫上高楼望，徘徊满落晖。",
        "dynasty": "宋",
        "collection_info": null
    },
    {
        "title": "揽秀",
        "author": "蔡确",
        "content": "秉兴登兹亭，朱槛临曲洲。\n俯仰一寓目，高风振衣裘。\n新阳力尚微，冰雪浩未收。\n出没林间翮，飞鸣各有求。\n缅彼北山岑，翛翛云气游。\n闻有两高士，茹芝卧岩幽。\n长离在青冥，燕雀安得谋。\n伊子世味薄，坐感岁且流。\n愿言从之子，相与物外游。",
        "dynasty": "宋",
        "collection_info": null
    },
    {
        "title": "句  其一",
        "author": "蔡确",
        "content": "儒苑昔推唐吏部，将坛今拜汉将军。",
        "dynasty": "宋",
        "collection_info": null
    },
    {
        "title": "句  其二",
        "author": "蔡确",
        "content": "焚香再拜穿华綫，候得神光白气飞。",
        "dynasty": "宋",
        "collection_info": null
    },
    {
        "title": "存目",
        "author": "蔡确",
        "content": "诗题：皇子生献诗首句：昨夜熏风入舜韶。",
        "dynasty": "宋",
        "collection_info": null
    },
    {
        "title": "题福昌寺南轩东壁",
        "author": "朱光庭",
        "content": "节候偶当桐始华，遍寻萧寺喜烟霞。\n胜游今幸同三友，仁惠将推及万家。\n绿满田畴齐种麦，红藏村坞烂开花。\n爱民若副贤侯意，共入声诗与众夸。",
        "dynasty": "宋",
        "collection_info": null
    },
    {
        "title": "华清偶成",
        "author": "朱光庭",
        "content": "骊山秀色古今同，尽入诗人感慨中。\n只徇霓裳一曲乐，不知天下乐无穷。",
        "dynasty": "宋",
        "collection_info": null
    },
    {
        "title": "送程给事知越州  其一",
        "author": "崔公度",
        "content": "江吴士气久凋摧，比见高牙拥诏回。\n共喜识兵侔汉相，果闻持节过燕台。\n驰驱中礼戎心服，顾眄生威虏使猜。\n所惜圣朝恩好重，未容儒将尽余才。",
        "dynasty": "宋",
        "collection_info": null
    },
    {
        "title": "送程给事知越州  其二",
        "author": "崔公度",
        "content": "朱轓所至蔼徽音，谈笑金城亿万寻。\n计压南夷豗狡文，官崇东省秀儒林。\n过家鼓吹新仪盛，拜宠朝廷此意深。\n闻说钱塘连得守，非公谁慰粤人心。",
        "dynasty": "宋",
        "collection_info": null
    },
    {
        "title": "送程给事知越州",
        "author": "杜纮",
        "content": "大旆高牙不为荣，锦衣过乡无可喜。\n长安久客厌尘土，得见青山与流水。\n高帆大檝驾吴艘，直指东南不留止。\n昔人莼鲈有高兴，乍到江国真快耳。\n蓬莱危阁切苍霞，湖面百顷秋光裏。\n野鳬江鸥点白烟，红蕖蓼花照清泚。\n星辰影动落檐前，鼓角声雄来地底。\n越国强大今尚富，海陆百货填井里。\n我公才高出人头，人所为难公则易。\n暂辞青琐拥朱轓，饱得闲暇穷胜地。\n高情洒落白云中，日从宾筵二三子。\n薄余曾得侍公颜，喜见仙骨清照几。\n稽山千古钟秀气，四明五云有幽致。\n朝浥沆瀣食仓精，暮袭鸿蒙餐气蘂。\n可以养公之长生，可以辅公之高思。\n富贵傥来可奈何，经济未施聊自寄。\n相如岁晚更倦游，客路崎岖劳马棰。\n麤官无补官家事，冗食徒索太仓米。\n五湖七泽不得到，惆怅浮生轻自弃。\n得公旌旗先入吴，愿从此去为公吏。",
        "dynasty": "宋",
        "collection_info": null
    },
    {
        "title": "郭纶",
        "author": "苏轼",
        "content": "河西猛士无人识，日暮津亭阅过船。\n路人但觉骢马瘦，不知铁槊大如椽。\n因言西方久不战，截髮愿作万骑先。\n我当凭轼与寓目，看君飞矢集蛮毡。",
        "dynasty": "宋",
        "collection_info": null
    },
    {
        "title": "初发嘉州",
        "author": "苏轼",
        "content": "朝发鼓阗阗，西风猎画旃。\n故乡飘已远，往意浩无边。\n锦水细不见，蛮江清可怜。\n奔腾过佛脚，旷荡造平川。\n野市有禅客，钓台寻暮烟。\n相期定先到，久立水潺潺。",
        "dynasty": "宋",
        "collection_info": null
    },
    {
        "title": "犍为王氏书楼",
        "author": "苏轼",
        "content": "树林幽翠满山谷，楼观突兀起江滨。\n云是昔人藏书处，磊落万卷今生尘。\n江边日出红雾散，绮窗画阁青氛氲。\n山猿悲啸谷泉响，野鸟嘐戛巌花春。\n借问主人今何在，被甲远戍长苦辛。\n先登搏战事斩级，区区何者为三坟。\n书生古亦有战阵，葛巾羽扇挥三军。\n古人不见悲世俗，回首苍山空白云。",
        "dynasty": "宋",
        "collection_info": null
    },
    {
        "title": "过宜宾见夷中乱山",
        "author": "苏轼",
        "content": "江寒晴不知，远见山上日。\n朦胧含高峰，晃荡射峭壁。\n横云忽飘散，翠树纷历历。\n行人挹孤光，飞鸟投远碧。\n蛮荒谁復爱，秾秀安可适。\n岂无避世士，高隠炼精魄。\n谁能从之游，路有豺虎迹。",
        "dynasty": "宋",
        "collection_info": null
    },
    {
        "title": "夜泊牛口",
        "author": "苏轼",
        "content": "日落红雾生，繫舟宿牛口。\n居民偶相聚，三四依古柳。\n负薪出深谷，见客喜且售。\n煮蔬为夜飧，安识肉与酒。\n朔风吹茅屋，破壁见星斗。\n儿女自咿嚘，亦足乐且久。\n人生本无事，苦为世味诱。\n富贵耀吾前，贫贱独难守。\n谁知深山子，甘与麋鹿友。\n置身落蛮荒，生意不自陋。\n今予独何者，汲汲强奔走。",
        "dynasty": "宋",
        "collection_info": null
    },
    {
        "title": "牛口见月",
        "author": "苏轼",
        "content": "掩窗寂已睡，月脚垂孤光。\n披衣起周览，飞露洒我裳。\n山川同一色，浩若涉大荒。\n幽怀耿不寐，四顾独彷徨。\n忽忆丙申年，京邑大雨霶。\n蔡河中夜决，横浸国南方。\n车马无復见，纷纷操栰郎。\n新秋忽已晴，九陌尚汪洋。\n龙津观夜市，灯火亦煌煌。\n新月皎如昼，疏星弄寒芒。\n不知京国喧，谓是江湖乡。\n今来牛口渚，见月重凄凉。\n却思旧游处，满陌沙尘黄。",
        "dynasty": "宋",
        "collection_info": null
    },
    {
        "title": "戎州",
        "author": "苏轼",
        "content": "乱山围古郡，市易带群蛮。\n瘦岭春耕少，孤城夜漏闲。\n往时边有警，征马去无还。\n自顷方从化，年来亦款关。\n颇能贪汉布，但未脱金镮。\n何足争强弱，吾民尽玉颜。",
        "dynasty": "宋",
        "collection_info": null
    },
    {
        "title": "舟中听大人弹琴",
        "author": "苏轼",
        "content": "弹琴江浦夜漏永，敛衽窃听独激昂。\n风松瀑布已清绝，更爱玉佩声琅珰。\n自从郑卫乱雅乐，古器残缺世已忘。\n千家寥落独琴在，有如老仙不死阅兴亡。\n世人不容独反古，强以新曲求铿锵。\n微音淡弄忽变转，数声浮脆如笙簧。\n无情枯木今尚尔，何况古意堕渺茫。\n江空月出人响绝，夜阑更请弹文王。",
        "dynasty": "宋",
        "collection_info": null
    },
    {
        "title": "泊南井口期任遵圣长官到晚不及见復来",
        "author": "苏轼",
        "content": "江上有微径，深榛烟雨埋。\n崎岖欲取别，不见又重来。\n下马未及语，固已慰长怀。\n江湖涉浩渺，安得与之偕。",
        "dynasty": "宋",
        "collection_info": null
    },
    {
        "title": "过安乐山闻山上木叶有文如道士篆符云此山乃张道陵所寓二首  其一",
        "author": "苏轼",
        "content": "天师化去知何在，玉印相传世共珍。\n故国子孙今尚死，满山秋叶岂能神。",
        "dynasty": "宋",
        "collection_info": null
    },
    {
        "title": "过安乐山闻山上木叶有文如道士篆符云此山乃张道陵所寓二首  其二",
        "author": "苏轼",
        "content": "真人已不死，外慕堕空虚。\n犹余好名意，满树写天书。",
        "dynasty": "宋",
        "collection_info": null
    },
    {
        "title": "渝州寄王道矩",
        "author": "苏轼",
        "content": "曾闻五月到渝州，水拍长亭砌下流。\n惟有梦魂长缭绕，共论唐史更绸缪。\n舟经故国岁时改，霜落寒江波浪收。\n归梦不成冬夜永，厌闻船上报更筹。",
        "dynasty": "宋",
        "collection_info": null
    },
    {
        "title": "江上看山",
        "author": "苏轼",
        "content": "船上看山如走马，倏忽过去数百群。\n前山槎牙忽变态，后岭杂沓如惊奔。\n仰看微径斜缭绕，上有行人高缥缈。\n舟中举手欲与言，孤帆南去如飞鸟。",
        "dynasty": "宋",
        "collection_info": null
    },
    {
        "title": "涪州得山胡次子由韵",
        "author": "苏轼",
        "content": "终日锁筠笼，回头惜翠茸。\n谁知声㗲㗲，亦自意重重。\n夜宿烟生浦，朝鸣日上峰。\n故巢何足恋，鹰隼岂能容。",
        "dynasty": "宋",
        "collection_info": null
    },
    {
        "title": "留题仙都观",
        "author": "苏轼",
        "content": "山前江水流浩浩，山上苍苍松柏老。\n舟中行客去纷纷，古今换易如秋草。\n空山楼观何峥嵘，真人王远阴长生。\n飞符御气朝百灵，悟道不復诵黄庭。\n龙车虎驾来下迎，去如旋风抟紫清。\n真人厌世不回顾，世间生死如朝暮。\n学仙度世岂无人，餐霞绝粒长苦辛。\n安得独从逍遥君，泠然乘风驾浮云，超世无有我独存。",
        "dynasty": "宋",
        "collection_info": null
    },
    {
        "title": "仙都山鹿",
        "author": "苏轼",
        "content": "日月何促促，尘世苦局束。\n仙子去无踪，故山遗白鹿。\n仙人已去鹿无家，孤栖怅望层城霞。\n至今闻有游洞客，夜来江市叫平沙。\n长松千树风萧瑟，仙宫去人无咫尺。\n夜鸣白鹿安在哉，满山秋草无行迹。",
        "dynasty": "宋",
        "collection_info": null
    },
    {
        "title": "江上值雪效欧阳体限不以盐玉鹤鹭絮蝶飞舞之类为比仍不使皓白洁素等字次子由韵",
        "author": "苏轼",
        "content": "缩颈夜眠如冻龟，雪来惟有客先知。\n江边晓起浩无际，树杪风多寒更吹。\n青山有似少年子，一夕变尽沧浪髭。\n方知阳气在流水，沙上盈尺江无澌。\n随风颠倒纷不择，下满坑谷高陵危。\n江空野阔落不见，入户但觉轻丝丝。\n沾裳细看若刻镂，岂有一一天工为。\n霍然一挥遍九野，吁此权柄谁执持。\n世间苦乐知有几，今我幸免沾肤肌。\n山夫只见压樵担，岂知带酒飘歌儿。\n天王临轩喜有麦，宰相献寿嘉及时。\n冻吟书生笔欲折，夜织贫女寒无帏。\n高人着屐踏冷冽，飘拂巾帽真仙姿。\n野僧斫路出门去，寒液满鼻清淋漓。\n洒袍入袖湿靴底，亦有执板趋阶墀。\n舟中行客何所爱，愿得猎骑当风披。\n草中咻咻有寒兔，孤隼下击千夫驰。\n敲冰煮鹿最可乐，我虽不饮强倒卮。\n楚人自古好弋猎，谁能往者我欲随。\n纷纭旋转从满面，马上操笔为赋之。",
        "dynasty": "宋",
        "collection_info": null
    },
    {
        "title": "屈原塔",
        "author": "苏轼",
        "content": "楚人悲屈原，千载意未歇。\n精魂飘何处，父老空哽咽。\n至今沧江上，投饭救饥渴。\n遗风成竞渡，哀叫楚山裂。\n屈原古壮士，就死意甚烈。\n世俗安得知，眷眷不忍决。\n南宾旧属楚，山上有遗塔。\n应是奉佛人，恐子就沦灭。\n此事虽无凭，此意固已切。\n古人谁不死，何必较考折。\n名声实无穷，富贵亦暂热。\n大夫知此理，所以持死节。",
        "dynasty": "宋",
        "collection_info": null
    },
    {
        "title": "望夫台",
        "author": "苏轼",
        "content": "山头孤石远亭亭，江转船回石似屏。\n可怜千古长如昨，船去船来自不停。\n浩浩长江赴沧海，纷纷过客似浮萍。\n谁能坐待山月出，照见寒影高伶俜。",
        "dynasty": "宋",
        "collection_info": null
    },
    {
        "title": "竹枝歌",
        "author": "苏轼",
        "content": "苍梧山高湘水深，中原北望度千岑。\n帝子南游飘不返，惟有苍苍枫桂林。\n枫叶萧萧桂叶碧，万里远来超莫及。\n乘龙上天去无踪，草木无情空寄泣。\n水滨击鼓何喧阗，相将扣水求屈原。\n屈原已死今千载，满船哀唱似当年。\n海滨长鲸径千尺，食人为粮安可入。\n招君不归海水深，海鱼岂解哀忠直。\n吁嗟忠直死无人，可怜怀王西入秦。\n秦关已闭无归日，章华不復见车轮。\n君王去时箫鼓咽，父老送君车轴折。\n千里逃归迷故乡，南公哀痛弹长铗。\n三户亡秦信不虚，一朝兵起尽讙呼。\n当时项羽年最少，提剑本是耕田夫。\n横行天下竟何事，弃马乌江马垂涕。\n项王已死无故人，首入汉庭身委地。\n富贵荣华岂足多，至今惟有冢嵯峨。\n故国凄凉人事改，楚乡千古为悲歌。",
        "dynasty": "宋",
        "collection_info": null
    },
    {
        "title": "过木枥观",
        "author": "苏轼",
        "content": "石壁高千尺，微踪远欲无。\n飞檐如剑寺，古柏似仙都。\n许子尝高遯，行舟悔不迂。\n斩蛟闻猛烈，提剑想崎岖。\n寂寞棺犹在，修崇世已愚。\n隠居人不识，化去俗争吁。\n洞府烟霞远，人间爪髮枯。\n飘飘乘倒景，谁復顾遗躯。",
        "dynasty": "宋",
        "collection_info": null
    },
    {
        "title": "八阵碛",
        "author": "苏轼",
        "content": "平沙何茫茫，彷佛见石蕝。\n纵横满江上，岁岁沙水啮。\n孔明死已久，谁復辨行列。\n神兵非学到，自古不留诀。\n至人已心悟，后世徒妄说。\n自从汉道衰，蜂起尽姦杰。\n英雄不相下，祸难久连结。\n驱民市无烟，战野江流血。\n万人赌一掷，杀尽如沃雪。\n不为久远计，草草常无法。\n孔明最后起，意欲扫群孽。\n崎岖事节制，隠忍久不决。\n志大遂成迂，岁月去如瞥。\n六师纷未整，一旦英气折。\n惟余八阵图，千古壮夔峡。",
        "dynasty": "宋",
        "collection_info": null
    },
    {
        "title": "诸葛盐井",
        "author": "苏轼",
        "content": "五行水本咸，安择江与井。\n如何不相入，此意谁復省。\n人心固难足，物理偶相逞。\n犹嫌取未多，井上无闲绠。",
        "dynasty": "宋",
        "collection_info": null
    },
    {
        "title": "白帝庙",
        "author": "苏轼",
        "content": "朔风催入峡，惨惨去何之。\n共指苍山路，来朝白帝祠。\n荒城秋草满，古树野藤垂。\n浩荡荆江远，凄凉蜀客悲。\n迟回问风俗，涕泗悯兴衰。\n故国依然在，遗民岂復知。\n一方称警跸，万乘拥旌旗。\n远略初吞汉，雄心岂在夔。\n崎岖来野庙，闵默愧常时。\n破甑蒸山麦，长歌唱竹枝。\n荆邯真壮士，吴柱本经师。\n失计虽无及，图王固已奇。\n犹余帝王号，皎皎在门楣。",
        "dynasty": "宋",
        "collection_info": null
    },
    {
        "title": "入峡",
        "author": "苏轼",
        "content": "自昔怀幽赏，今兹得纵探。\n长江连楚蜀，万派泻东南。\n合水来如电，黔波绿似蓝。\n余流细不数，远势竞相参。\n入峡初无路，连山忽似龛。\n萦纡收浩渺，蹙缩作渊潭。\n风过如呼吸，云生似吐含。\n坠崖鸣窣窣，垂蔓绿毵毵。\n冷翠多崖竹，孤生有石楠。\n飞泉飘乱雪，怪石走惊骖。\n绝涧知深浅，樵童忽两三。\n人烟偶逢郭，沙岸可乘篮。\n野戍荒州县，邦君古子男。\n放衙鸣晚鼓，留客荐霜柑。\n闻道黄精草，丛生绿玉篸。\n尽应充食饮，不见有彭聃。\n气候冬犹暖，星河夜半涵。\n遗民悲昶衍，旧俗接鱼蚕。\n板屋漫无瓦，巌居窄似庵。\n伐薪常冒险，得米不盈甔。\n叹息生何陋，劬劳不自惭。\n叶舟轻远泝，大浪固尝谙。\n矍铄空相视，呕哑莫与谈。\n蛮荒安可住，幽邃信难妉。\n独爱孤栖鹘，高超百尺岚。\n横飞应自得，远扬似无贪。\n振翮游霄汉，无心顾雀鹌。\n尘劳世方病，局促我何堪。\n尽解林泉好，多为富贵酣。\n试看飞鸟乐，高遁此心甘。",
        "dynasty": "宋",
        "collection_info": null
    },
    {
        "title": "巫山",
        "author": "苏轼",
        "content": "瞿塘迤逦尽，巫峡峥嵘起。\n连峰稍可怪，石色变苍翠。\n天工运神巧，渐欲作奇伟。\n坱轧势方深，结构意未遂。\n旁观不暇瞬，步步造幽邃。\n苍崖忽相逼，绝壁凛可悸。\n仰观八九顶，俊爽凌颢气。\n晃荡天宇高，奔腾江水沸。\n孤超兀不让，直拔勇无畏。\n攀缘见神宇，憩坐就石位。\n巉巉隔江波，一一问庙吏。\n遥观神女石，绰约诚有以。\n俯首见斜鬟，拖霞弄修帔。\n人心随物变，远觉含深意。\n野老笑我旁，少年尝屡至。\n去随猿猱上，反以绳索试。\n石笋倚孤峰，突兀殊不类。\n世人喜神怪，论说惊幼穉。\n楚赋亦虚传，神仙安有是。\n次问扫坛竹，云此今尚尔。\n翠叶纷下垂，婆娑绿凤尾。\n风来自偃仰，若为神物使。\n绝顶有三碑，诘曲古篆字。\n老人那解读，偶见不能记。\n穷探到峰背，采斫黄杨子。\n黄杨生石上，坚瘦纹如绮。\n贪心去不顾，涧谷千寻缒。\n山高虎狼绝，深入坦无忌。\n溟蒙草树密，葱蒨云霞腻。\n石窦有洪泉，甘滑如流髓。\n终朝自盥潄，冷冽清心胃。\n浣衣挂树梢，磨斧就石鼻。\n徘徊云日晚，归意念城市。\n不到今卅年，衰老筋力惫。\n当时伐残木，牙蘗已如臂。\n忽闻老人说，终日为叹喟。\n神仙固有之，难在忘势利。\n贫贱尔何爱，弃去如脱屣。\n嗟尔若无还，绝粮应不死。",
        "dynasty": "宋",
        "collection_info": null
    },
    {
        "title": "巫山庙上下数十里有乌鸢无数取食于行舟之上舟人以神之故亦不敢害",
        "author": "苏轼",
        "content": "群飞来去噪行人，得食无忧便可驯。\n江上饥乌无足怪，野鹰何事亦频频。",
        "dynasty": "宋",
        "collection_info": null
    },
    {
        "title": "神女庙",
        "author": "苏轼",
        "content": "大江从西来，上有千仞山。\n江山自环拥，恢诡富神姦。\n深渊鼍鳖横，巨壑蛇龙顽。\n旌阳斩长蛟，雷雨移沧湾。\n蜀守降老蹇，至今带连环。\n纵横若无主，荡逸侵人寰。\n上帝降瑶姬，来处荆巫间。\n神仙岂在猛，玉座幽且闲。\n飘萧驾风驭，弭节朝天关。\n倏忽巡四方，不知道里艰。\n古粧具法服，邃殿罗烟鬟。\n百神自奔走，杂沓来趋班。\n云兴灵怪聚，云散鬼神还。\n茫茫夜潭静，皎皎秋月弯。\n还应摇玉佩，来听水潺潺。",
        "dynasty": "宋",
        "collection_info": null
    },
    {
        "title": "过巴东县不泊闻颇有莱公遗迹",
        "author": "苏轼",
        "content": "莱公昔未遇，寂寞在巴东。\n闻道山中树，犹余手种松。\n江山养豪俊，礼数困英雄。\n执板迎官长，趋尘拜下风。\n当年谁刺史，应未识三公。",
        "dynasty": "宋",
        "collection_info": null
    },
    {
        "title": "昭君村",
        "author": "苏轼",
        "content": "昭君本楚人，艷色照江水。\n楚人不敢娶，谓是汉妃子。\n谁知去乡国，万里为胡鬼。\n人言生女作门楣，昭君当时忧色衰。\n古来人事尽如此，反覆纵横安可知。",
        "dynasty": "宋",
        "collection_info": null
    },
    {
        "title": "新滩",
        "author": "苏轼",
        "content": "扁舟转山曲，未至已先惊。\n白浪横江起，槎牙似雪城。\n番番从高来，一一投涧坑。\n大鱼不能上，暴鬣滩下横。\n小鱼散復合，瀺灂如遭烹。\n鸬鷀不敢下，飞过两翅轻。\n白鹭夸瘦捷，插脚还敧倾。\n区区舟上人，薄技安敢呈。\n只应滩头庙，頼此牛酒盈。",
        "dynasty": "宋",
        "collection_info": null
    },
    {
        "title": "新滩阻风",
        "author": "苏轼",
        "content": "北风吹寒江，来自两山口。\n初闻似摇扇，渐觉平沙走。\n飞云满巌谷，舞雪穿窗牖。\n滩下三日留，识尽滩前叟。\n孤舟倦鸦轧，短缆困牵揉。\n尝闻不终朝，今此独何久。\n只应留远人，此意固亦厚。\n吾今幸无事，闭户为饮酒。",
        "dynasty": "宋",
        "collection_info": null
    },
    {
        "title": "黄牛庙",
        "author": "苏轼",
        "content": "江边石壁高无路，上有黄牛不服箱。\n庙前行客拜且舞，击鼓吹箫屠白羊。\n山下耕牛苦硗确，两角磨崖四蹄湿。\n青刍半束长苦饥，仰看黄牛安可及。",
        "dynasty": "宋",
        "collection_info": null
    },
    {
        "title": "虾蟆培",
        "author": "苏轼",
        "content": "蟆背似覆盂，蟆颐似偃月。\n谓是月中蟆，开口吐月液。\n根源来甚远，百尺苍崖裂。\n当时龙破山，此水随龙出。\n入江江水浊，犹作深碧色。\n禀受苦洁清，独与凡水隔。\n岂惟煮茶好，酿酒应无敌。",
        "dynasty": "宋",
        "collection_info": null
    },
    {
        "title": "出峡",
        "author": "苏轼",
        "content": "入峡喜巉巌，出峡爱平旷。\n吾心淡无累，遇境即安畅。\n东西径千里，胜处颇屡访。\n幽寻远无厌，高绝每先上。\n前诗尚遗略，不录久恐忘。\n忆从巫庙回，中路寒泉涨。\n汲归真可爱，翠碧光满盎。\n忽惊巫峡尾，巌腹有穿圹。\n仰见天苍苍，石室开南向。\n宣尼古庙宇，丛木作帏帐。\n铁楯横半空，俯瞰不计丈。\n古人谁架构，下有不测浪。\n石窦见天囷，瓦棺悲古葬。\n新滩阻风雪，村落去携杖。\n亦到龙马溪，茅屋沽村酿。\n玉虚悔不至，实为舟人诳。\n闻道石最奇，寤寐见怪状。\n峡山富奇伟，得一知几丧。\n苦恨不知名，历历但想像。\n今朝脱重险，楚水渺平荡。\n鱼多客庖足，风顺行意王。\n追思偶成篇，聊助舟人唱。",
        "dynasty": "宋",
        "collection_info": null
    },
    {
        "title": "游三游洞",
        "author": "苏轼",
        "content": "冻雨霏霏半成雪，游人屦冻苍苔滑。\n不辞携被巌底眠，洞口云深夜无月。",
        "dynasty": "宋",
        "collection_info": null
    },
    {
        "title": "游洞之日有亭吏乞诗既为留三绝句于洞之石壁明日至峡州吏又至意若未足乃復以此诗授之",
        "author": "苏轼",
        "content": "一径绕山翠，萦纡去似蛇。\n忽惊溪水急，争看洞门呀。\n滑磴攀秋蔓，飞桥踏古槎。\n三扉迎北吹，一穴向西斜。\n叹息烟云老，追思岁月遐。\n唐人昔未到，古俗此为家。\n洞暖无风雪，山深富鹿豭。\n相逢衣尽草，环坐髻应髽。\n竈突依巌黑，樽罍就石漥。\n洪荒无传记，想像在羲娲。\n此事今安有，遗踪我独嗟。\n山翁劝留句，强为写槎牙。",
        "dynasty": "宋",
        "collection_info": null
    },
    {
        "title": "寄题清溪寺",
        "author": "苏轼",
        "content": "口舌安足恃，韩非死说难。\n自知不可用，鬼谷乃真姦。\n遗书今未亡，小数不足观。\n秦仪固新学，见利不知患。\n嗟时无桓文，使彼二子颠。\n死败无足怪，夫子固使然。\n君看巧更穷，不若愚自安。\n遗宫若有神，颔首然吾言。",
        "dynasty": "宋",
        "collection_info": null
    },
    {
        "title": "留题峡州甘泉寺",
        "author": "苏轼",
        "content": "轻舟横江来，弔古悲纯孝。\n逶迤寻远迹，婉娈见遗貌。\n清泉不可挹，涸尽空石窖。\n古人飘何之，惟有风竹闹。\n行行翫村落，户户悬网罩。\n民风坦和平，开户夜无钞。\n丛林富笋茹，平野绝虎豹。\n嗟哉此乐乡，毋乃姜子教。",
        "dynasty": "宋",
        "collection_info": null
    },
    {
        "title": "夷陵县欧阳永叔至喜堂",
        "author": "苏轼",
        "content": "夷陵虽小邑，自古控荆吴。\n形势今无用，英雄久已无。\n谁知有文伯，远谪自王都。\n人去年年改，堂倾岁岁扶。\n追思犹咎吕，感叹亦怜朱。\n旧种孤楠老，新霜一橘枯。\n清篇留峡洞，醉墨写邦图。\n故老问行客，长官今白鬚。\n着书多念虑，许国减欢娱。\n寄语公知否，还须数倒壶。",
        "dynasty": "宋",
        "collection_info": null
    },
    {
        "title": "息壤诗",
        "author": "苏轼",
        "content": "帝息此壤，以藩幽台。\n有神司之，随取而培。\n帝勅下民，无敢或开。\n惟帝不言，以雷以雨。\n惟民知之，幸帝之怒。\n帝茫不知，谁敢以告。\n帝怒不常，下土是震。\n使民前知，是役于民。\n无是坟者，谁取谁干。\n惟其的之，是以射之。",
        "dynasty": "宋",
        "collection_info": null
    },
    {
        "title": "渚宫",
        "author": "苏轼",
        "content": "渚宫寂寞依古郢，楚地荒茫非故基。\n二王台阁已卤莽，何况远问纵横时。\n楚王猎罢击灵鼓，猛士操舟张水嬉。\n钓鱼不復数鱼鳖，大鼎千石烹蛟螭。\n当时郢人架宫殿，意思绝妙般与倕。\n飞楼百尺照湖水，上有燕赵千蛾眉。\n临风扬扬意自得，长使宋玉作楚辞。\n秦兵西来取钟簴，故宫禾黍秋离离。\n千年壮观不可復，今之存者盖已卑。\n池空野迥楼阁小，惟有深竹藏狐狸。\n台中绛帐谁復见，台下野水浮清漪。\n绿窗朱户春昼闭，想见深屋弹朱丝。\n腐儒亦解爱声色，何用白首谈孔姬。\n沙泉半涸草堂在，破窗无纸风飔飔。\n陈公踪迹最未远，七瑞寥落今何之。\n百年人事知几变，直恐荒废成空陂。\n谁能为我访遗迹，草间应有湘东碑。",
        "dynasty": "宋",
        "collection_info": null
    },
    {
        "title": "荆州十首  其一",
        "author": "苏轼",
        "content": "游人出三峡，楚地尽平川。\n北客随南贾，吴樯间蜀船。\n江侵平野断，风捲白沙旋。\n欲问兴亡意，重城自古坚。",
        "dynasty": "宋",
        "collection_info": null
    },
    {
        "title": "荆州十首  其二",
        "author": "苏轼",
        "content": "南方旧战国，惨澹意犹存。\n慷慨因刘表，凄凉为屈原。\n废城犹带井，古姓聚成村。\n亦解观形胜，昇平不敢论。",
        "dynasty": "宋",
        "collection_info": null
    },
    {
        "title": "荆州十首  其三",
        "author": "苏轼",
        "content": "楚地阔无边，苍茫万顷连。\n耕牛未尝汗，投种去如捐。\n农事谁当劝，民愚亦可怜。\n平生事游惰，那得怨凶年。",
        "dynasty": "宋",
        "collection_info": null
    },
    {
        "title": "荆州十首  其四",
        "author": "苏轼",
        "content": "朱槛城东角，高王此望沙。\n江山非一国，烽火畏三巴。\n战骨沦秋草，危楼倚断霞。\n百年豪杰尽，扰扰见鱼虾。",
        "dynasty": "宋",
        "collection_info": null
    },
    {
        "title": "荆州十首  其五",
        "author": "苏轼",
        "content": "沙头烟漠漠，来往厌喧卑。\n野市分麞闹，官船过渡迟。\n游人多问卜，伧叟尽携龟。\n日暮江天静，无人唱楚辞。",
        "dynasty": "宋",
        "collection_info": null
    },
    {
        "title": "荆州十首  其六",
        "author": "苏轼",
        "content": "太守王夫子，山东老俊髦。\n壮年闻猛烈，白首见雄豪。\n食雁君应厌，驱车我正劳。\n中书有安石，慎勿赋离骚。",
        "dynasty": "宋",
        "collection_info": null
    },
    {
        "title": "荆州十首  其七",
        "author": "苏轼",
        "content": "残腊多风雪，荆人重岁时。\n客心何草草，里巷自嬉嬉。\n爆竹惊邻鬼，驱傩聚小儿。\n故人应念我，相望各天涯。",
        "dynasty": "宋",
        "collection_info": null
    },
    {
        "title": "荆州十首  其八",
        "author": "苏轼",
        "content": "江水深成窟，潜鱼大似犀。\n赤鳞如琥珀，老枕胜玻璃。\n上客举雕俎，佳人摇翠篦。\n登庖更作器，何以免屠刲。",
        "dynasty": "宋",
        "collection_info": null
    },
    {
        "title": "荆州十首  其九",
        "author": "苏轼",
        "content": "北雁来南国，依依似旅人。\n纵横遭折翼，感恻为沾巾。\n平日谁能挹，高飞不可驯。\n故人持赠我，三嗅若为珍。",
        "dynasty": "宋",
        "collection_info": null
    },
    {
        "title": "荆州十首  其一○",
        "author": "苏轼",
        "content": "柳门京国道，驱马及春阳。\n野火烧枯草，东风动绿芒。\n北行连许邓，南去极衡湘。\n楚境横天下，怀王信弱王。",
        "dynasty": "宋",
        "collection_info": null
    },
    {
        "title": "荆门惠泉",
        "author": "苏轼",
        "content": "泉源从高来，走下随石脉。\n纷纷白沫乱，隠隠苍崖坼。\n萦回成曲沼，清澈见肝膈。\n潀泻为长溪，奔驶荡蛙蝈。\n初开不容椀，渐去已如帛。\n传闻此山中，神物懒遭谪。\n不能致雷雨，滟滟吐寒碧。\n遂令山前人，千古灌稻麦。",
        "dynasty": "宋",
        "collection_info": null
    },
    {
        "title": "次韵答荆门张都官维见和惠泉诗",
        "author": "苏轼",
        "content": "楚人少井饮，地气常不洩。\n蓄之为惠泉，坌若有所折。\n泉源本无情，岂问浊与澈。\n贪愚彼二水，终古耻莫雪。\n只应所处然，遂使语异别。\n泉傍地平衍，泉上山嵽嵲。\n君子慎所居，此义安可缺。\n古人贵言赠，敢用况高节。\n不为冬霜干，肯畏夏日烈。\n泠泠但不已，海远要当彻。",
        "dynasty": "宋",
        "collection_info": null
    },
    {
        "title": "浰阳早发",
        "author": "苏轼",
        "content": "富贵本无定，世人自荣枯。\n嚣嚣好名心，嗟我岂独无。\n不能便退缩，但使进少徐。\n我行念西国，已分田园芜。\n南来竟何事，碌碌随商车。\n自进苟无补，乃是懒且愚。\n人生重意气，出处夫岂徒。\n永怀江阳叟，种藕春满湖。",
        "dynasty": "宋",
        "collection_info": null
    },
    {
        "title": "夜行观星",
        "author": "苏轼",
        "content": "天高夜气严，列宿森就位。\n大星光相射，小星闹若沸。\n天人不相干，嗟彼本何事。\n世俗强指摘，一一立名字。\n南箕与北斗，乃是家人器。\n天亦岂有之，无乃遂自谓。\n迫观知何如，远想偶有似。\n茫茫不可晓，使我长叹喟。",
        "dynasty": "宋",
        "collection_info": null
    },
    {
        "title": "汉水",
        "author": "苏轼",
        "content": "舍棹忽逾月，沙尘困远行。\n襄阳逢汉水，偶似蜀江清。\n蜀江固浩荡，中有蛟与鲸。\n汉水亦云广，欲涉安敢轻。\n文王化南国，游女俨如卿。\n洲中浣纱子，环佩锵锵鸣。\n古风随世变，寒水空泠泠。\n过之不敢慢，伫立整冠缨。",
        "dynasty": "宋",
        "collection_info": null
    },
    {
        "title": "襄阳古乐府三首 野鹰来",
        "author": "苏轼",
        "content": "野鹰来，万山下，荒山无食鹰苦饥，飞来为尔繫綵丝。\n北原有兔老且白，年年养子秋食菽。\n我欲击之不可得，年深兔老鹰力弱。\n野鹰来，城东有台高崔巍。\n台中公子着皮袖，东望万里心悠哉。\n心悠哉，鹰何在。\n嗟尔公子归无劳，使鹰可呼亦凡曹，天阴月黑狐夜嗥。",
        "dynasty": "宋",
        "collection_info": null
    },
    {
        "title": "襄阳古乐府三首 上堵吟",
        "author": "苏轼",
        "content": "台上有客吟秋风，悲声萧散飘入空。\n台边游女来窃听，欲学声同意不同。\n君悲竟何事，千里金城两稚子。\n白马为塞凤为关，山川无人空自闲。\n我悲亦何苦，江水冬更深，鳊鱼冷难捕。\n悠悠江上听歌人，不知我意徒悲辛。",
        "dynasty": "宋",
        "collection_info": null
    },
    {
        "title": "襄阳古乐府三首 襄阳乐",
        "author": "苏轼",
        "content": "使君未来襄阳愁，提戈入市裹毡裘。\n自从毡裘南渡沔，襄阳无事多春游。\n襄阳春游乐何许，岘山之阳汉江浦。\n使君朱旆来翻翻，人道使君似羊杜。\n道边逢人问洛阳，中原苦战春田荒。\n北人闻道襄阳乐，目送飞鸿应断肠。",
        "dynasty": "宋",
        "collection_info": null
    },
    {
        "title": "岘山",
        "author": "苏轼",
        "content": "远客来自南，游尘昏岘首。\n过关无百步，旷荡吞楚薮。\n登高忽惆怅，千载意有偶。\n所忧谁復知，嗟我生苦后。\n团团山上桧，岁岁阅榆柳。\n大才固已殊，安得同永久。\n可怜山前客，倏忽星过罶。\n贤愚未及分，来者当自剖。",
        "dynasty": "宋",
        "collection_info": null
    },
    {
        "title": "万山",
        "author": "苏轼",
        "content": "西行度连山，北出临汉水。\n汉水蹙成潭，旋转山之趾。\n禅房久已坏，古甃含清泚。\n下有仲宣栏，绠刻深容指。\n回头望西北，隠隠龟背起。\n传云古隆中，万树桑柘美。\n月炯转山曲，山上见洲尾。\n绿水带平沙，盘盘如抱珥。\n山川近且秀，不到懒成耻。\n问之安能详，画地费簪棰。",
        "dynasty": "宋",
        "collection_info": null
    },
    {
        "title": "隆中",
        "author": "苏轼",
        "content": "诸葛来西国，千年爱未衰。\n今朝游故里，蜀客不胜悲。\n谁言襄阳野，生此万乘师。\n山中有遗貌，矫矫龙之姿。\n龙蟠山水秀，龙去渊潭移。\n空余蜿蜒迹，使我寒涕垂。",
        "dynasty": "宋",
        "collection_info": null
    },
    {
        "title": "竹叶酒",
        "author": "苏轼",
        "content": "楚人汲汉水，酿酒古宜城。\n春风吹酒熟，犹似汉江清。\n耆旧人何在，丘坟应已平。\n惟余竹叶在，留此千古情。",
        "dynasty": "宋",
        "collection_info": null
    },
    {
        "title": "鳊鱼",
        "author": "苏轼",
        "content": "晓日照江水，游鱼似玉瓶。\n谁言解缩项，贪饵每遭烹。\n杜老当年意，临流忆孟生。\n吾今又悲子，辍筯涕纵横。",
        "dynasty": "宋",
        "collection_info": null
    },
    {
        "title": "食雉",
        "author": "苏轼",
        "content": "雄雉曳修尾，惊飞向日斜。\n空中纷格鬬，綵羽落如花。\n喧呼勇不顾，投网谁復嗟。\n百钱得一双，新味时所佳。\n烹煎杂鷄鹜，爪距漫槎牙。\n谁知化为蜃，海上落飞鸦。",
        "dynasty": "宋",
        "collection_info": null
    },
    {
        "title": "新渠诗  其一",
        "author": "苏轼",
        "content": "新渠之水，其来舒舒。\n溢流于野，至于通衢。\n渠成如神，民始不知。\n问谁为之，邦君赵侯。",
        "dynasty": "宋",
        "collection_info": null
    },
    {
        "title": "新渠诗  其二",
        "author": "苏轼",
        "content": "新渠之田，在渠左右。\n渠来奕奕，如赴如凑。\n如云斯积，如屋斯溜。\n嗟唐之人，始识秔稌。",
        "dynasty": "宋",
        "collection_info": null
    },
    {
        "title": "新渠诗  其三",
        "author": "苏轼",
        "content": "新渠之民，自淮及潭。\n挈其妇姑，或走而颠。\n王命赵侯，宥我新民。\n无与王事，以讫七年。",
        "dynasty": "宋",
        "collection_info": null
    },
    {
        "title": "新渠诗  其四",
        "author": "苏轼",
        "content": "侯谓新民，尔既来止。\n其归尔邑，告尔邻里。\n良田千万，尔择尔取。\n尔耕尔食，遂为尔有。",
        "dynasty": "宋",
        "collection_info": null
    },
    {
        "title": "新渠诗  其五",
        "author": "苏轼",
        "content": "筑室于唐，孔硕且坚。\n生为唐民，饱粥与饘。\n死葬于唐，祭有鸡豚。\n天子有命，我惟尔安。",
        "dynasty": "宋",
        "collection_info": null
    },
    {
        "title": "许州西湖",
        "author": "苏轼",
        "content": "西湖小雨晴，滟滟春渠长。\n来从古城角，夜半转新响。\n使君欲春游，浚沼役千掌。\n纷纭具畚锸，闹若蚁运壤。\n夭桃弄春色，生意寒犹怏。\n惟有落残梅，标格若矜爽。\n游人坌已集，挈榼三且两。\n醉客卧道傍，扶起尚偃仰。\n池台信宏丽，贵与民同赏。\n但恐城市欢，不知田野怆。\n颍川七不登，野气长苍莽。\n谁知万里客，湖上独长想。",
        "dynasty": "宋",
        "collection_info": null
    },
    {
        "title": "双鳬观",
        "author": "苏轼",
        "content": "王乔古仙子，时出观人寰。\n常为汉郎吏，厌世去无还。\n双鳬偶为戏，聊以惊世顽。\n不然神仙迹，罗网安能攀。\n纷纷尘埃中，铜印纡青纶。\n安知无隠者，窃笑彼愚姦。",
        "dynasty": "宋",
        "collection_info": null
    },
    {
        "title": "颍大夫庙",
        "author": "苏轼",
        "content": "人情难强回，天性可微感。\n世人争曲直，苦语费摇撼。\n大夫言何柔，暴主意自惨。\n荒祠傍孤冢，古隧有残坎。\n千年惟茅焦，世亦贵其胆。\n不解此微言，脱衣徒勇敢。",
        "dynasty": "宋",
        "collection_info": null
    },
    {
        "title": "阮籍啸台",
        "author": "苏轼",
        "content": "阮生古狂达，遁世默无言。\n犹余胸中气，长啸独轩轩。\n高情遗万物，不与世俗论。\n登临偶自写，激越荡干坤。\n醒为啸所发，饮为醉所昏。\n谁能与之较，乱世足自存。",
        "dynasty": "宋",
        "collection_info": null
    },
    {
        "title": "大雪独留尉氏有客入驿呼与饮至醉诘旦客南去竟不知其谁",
        "author": "苏轼",
        "content": "古驿无人雪满庭，有客冒雪来自北。\n纷纷笠上已盈寸，下马登堂面苍黑。\n苦寒有酒不能饮，见之何必问相识。\n我酌徐徐不满觥，看客倒尽不留涩。\n千门昼闭行路绝，相与笑语不知夕。\n醉中不復问姓名，上马忽去横短策。",
        "dynasty": "宋",
        "collection_info": null
    },
    {
        "title": "朱亥墓",
        "author": "苏轼",
        "content": "昔日朱公子，雄豪不可追。\n今来游故国，大冢屈称儿。\n平日轻公相，千金弃若遗。\n梁人不好事，名姓寄当时。\n鲁史盗齐豹，求名谁復知。\n慎无怨世俗，犹不遭仲尼。",
        "dynasty": "宋",
        "collection_info": null
    },
    {
        "title": "次韵水官诗",
        "author": "苏轼",
        "content": "高人岂学画，用笔乃其天。\n譬如善游人，一一能操船。\n阎子本缝掖，畴昔慕云渊。\n丹青偶为戏，染指初尝鼋。\n爱之不自已，笔势如风翻。\n传闻贞观中，左衽解椎鬟。\n南夷羞白雉，佛国贡青莲。\n诏令拟王会，别殿写戎蛮。\n熊冠金络额，豹袖拥旛旜。\n传入应门内，俯伏脱剑弮。\n天姿俨龙凤，杂沓朝鹏鳣。\n神功与绝迹，后世两莫扳。\n自从李氏亡，群盗窃山川。\n长安三日火，至宝随飞烟。\n尚有脱身者，漂流出东关。\n三官岂容独，得此今已编。\n吁嗟至神物，会合当有年。\n京城诸权贵，欲取百计难。\n赠以玉如意，岂能动高禅。\n惟应一篇诗，皎若画在前。",
        "dynasty": "宋",
        "collection_info": null
    },
    {
        "title": "辛丑十一月十九日既与子由别于郑州西门之外马上赋诗一篇寄之",
        "author": "苏轼",
        "content": "不饮胡为醉兀兀，此心已逐归鞍发。\n归人犹自念庭闱，今我何以慰寂寞。\n登高回首坡壠隔，但见乌帽出復没。\n苦寒念尔衣裘薄，独骑瘦马踏残月。\n路人行歌居人乐，童仆怪我苦悽恻。\n亦知人生要有别，但恐岁月去飘忽。\n寒灯相对记畴昔，夜雨何时听萧瑟。\n君知此意不可忘，慎勿苦爱高官职。",
        "dynasty": "宋",
        "collection_info": null
    },
    {
        "title": "和子由渑池怀旧",
        "author": "苏轼",
        "content": "人生到处知何似，应似飞鸿踏雪泥。\n泥上偶然留指爪，鸿飞那復计东西。\n老僧已死成新塔，坏壁无由见旧题。\n往日崎岖还记否，路长人困蹇馿嘶。",
        "dynasty": "宋",
        "collection_info": null
    },
    {
        "title": "次韵刘京兆石林亭之作石本唐苑中物散流民间刘购得之",
        "author": "苏轼",
        "content": "都城日荒废，往事不可还。\n惟余古苑石，漂散尚人间。\n公来始购蓄，不惮道里艰。\n忽从尘埃中，来对冰雪颜。\n瘦骨拔凛凛，苍根漱潺潺。\n唐人惟奇章，好石古莫攀。\n尽令属牛氏，刻凿纷斑斑。\n嗟此本何常，聚散实循环。\n人失亦人得，要不出区寰。\n君看刘李末，不能保河关。\n况此百株石，鸿毛于泰山。\n但当对石饮，万事付等闲。",
        "dynasty": "宋",
        "collection_info": null
    },
    {
        "title": "凤翔八观 石鼓歌",
        "author": "苏轼",
        "content": "冬十二月岁辛丑，我初从政见鲁叟。\n旧闻石鼓今见之，文字鬰律蛟蛇走。\n细观初以指画肚，欲读嗟如箝在口。\n韩公好古生已迟，我今况又百年后。\n强寻偏傍推点画，时得一二遗八九。\n我车既攻马亦同，其鱼维鱮贯之柳。\n古器纵横犹识鼎，众星错落仅名斗。\n模糊半已隠瘢胝，诘曲犹能辨跟肘。\n娟娟缺月隠云雾，濯濯嘉禾秀稂莠。\n漂流百战偶然存，独立千载谁与友。\n上追轩颉相唯诺，下揖冰斯同鷇㝅。\n忆昔周宣歌鸿雁，当时籀史变蝌蚪。\n厌乱人方思圣贤，中兴天为生耆耈。\n东征徐虏阚虓虎，北伏犬戎随指嗾。\n象胥杂沓贡狼鹿，方召联翩赐圭卣。\n遂因鼓鼙思将帅，岂为考击烦蒙瞍。\n何人作颂比嵩高，万古斯文齐岣嵝。\n勋劳至大不矜伐，文武未远犹忠厚。\n欲寻年岁无甲乙，岂有名字记谁某。\n自从周衰更七国，竟使秦人有九有。\n埽除诗书诵法律，投弃俎豆陈鞭杻。\n当年何人佐祖龙，上蔡公子牵黄狗。\n登山刻石颂功烈，后者无继前无偶。\n皆云皇帝巡四国，烹灭强暴救黔首。\n六经既已委灰尘，此鼓亦当遭击剖。\n传闻九鼎沦泗上，欲使万夫沉水取。\n暴君纵欲穷人力，神物义不污秦垢。\n是时石鼓何处避，无乃天工令鬼守。\n兴亡百变物自闲，富贵一朝名不朽。\n细思物理坐叹息，人生安得如汝寿。",
        "dynasty": "宋",
        "collection_info": null
    },
    {
        "title": "凤翔八观 诅楚文",
        "author": "苏轼",
        "content": "峥嵘开元寺，彷佛祈年观。\n旧筑扫成空，古碑埋不烂。\n诅书虽可读，字法嗟久换。\n词云秦嗣王，敢使祝用瓒。\n先君穆公世，与楚约相捍。\n质之于巫咸，万叶期不叛。\n今其后嗣王，乃敢构多难。\n刳胎杀无罪，亲族遭圉绊。\n计其所称诉，何啻桀纣乱。\n吾闻古秦俗，面诈背不汗。\n岂惟公子卬，社鬼亦遭谩。\n辽哉千载后，发我一笑粲。",
        "dynasty": "宋",
        "collection_info": null
    },
    {
        "title": "凤翔八观 王维吴道子画",
        "author": "苏轼",
        "content": "何处访吴画，普门与开元。\n开元有东塔，摩诘留手痕。\n吾观画品中，莫如二子尊。\n道子实雄放，浩如海波翻。\n当其下手风雨快，笔所未到气已吞。\n亭亭双林间，彩晕扶桑暾。\n中有至人谈寂灭，悟者悲涕迷者手自扪。\n蛮君鬼伯千万万，相排竞进头如鼋。\n摩诘本诗老，佩芷袭芳荪。\n今观此壁画，亦若其诗清且敦。\n祇园弟子尽鹤骨，心如死灰不復温。\n门前两丛竹，雪节贯霜根。\n交柯乱叶动无数，一一皆可寻其源。\n吴生虽妙绝，犹以画工论。\n摩诘得之于象外，有如仙翮谢笼樊。\n吾观二子皆神俊，又于维也敛衽无间言。",
        "dynasty": "宋",
        "collection_info": null
    },
    {
        "title": "凤翔八观 维摩像唐杨惠之塑在天柱寺",
        "author": "苏轼",
        "content": "昔者子舆病且死，其友子祀往问之。\n跰𨇤鉴井自叹息，造物将安以我为。\n今观古塑维摩像，病骨磊嵬如枯龟。\n乃知至人外生死，此身变化浮云随。\n世人岂不硕且好，身虽未病心已疲。\n此叟神完中有恃，谈笑可却千熊罴。\n当其在时或问法，俯首无言心自知。\n至今遗像兀不语，与昔未死无增亏。\n田翁里妇那肯顾，时有野鼠衔其髭。\n见之使人每自失，谁能与诘无言师。",
        "dynasty": "宋",
        "collection_info": null
    },
    {
        "title": "凤翔八观 东湖",
        "author": "苏轼",
        "content": "吾家蜀江上，江水清如蓝。\n尔来走尘土，意思殊不堪。\n况当岐山下，风物尤可惭。\n有山秃如赭，有水浊如泔。\n不谓郡城东，数步见湖潭。\n入门便清奥，怳如梦西南。\n泉源从高来，随波走涵涵。\n东去触重阜，尽为湖所贪。\n但见苍石螭，开口吐清甘。\n借汝腹中过，胡为目眈眈。\n新荷弄晚凉，轻棹极幽探。\n飘飖忘远近，偃息遗佩篸。\n深有龟与鱼，浅有螺与蚶。\n曝晴復戏雨，戢戢多于蚕。\n浮沉无停饵，倏忽遽满篮。\n丝缗虽强致，琐细安足戡。\n闻昔周道兴，翠凤栖孤岚。\n飞鸣饮此水，照影弄毵毵。\n至今多梧桐，合抱如彭聃。\n彩羽无復见，上有鹯搏鹌。\n嗟予生虽晚，好古意所妉。\n图书已漫漶，犹復访侨郯。\n卷阿诗可继，此意久已含。\n扶风古三辅，政事岂汝谙。\n聊为湖上饮，一纵醉后谈。\n门前远行客，劫劫无留骖。\n问胡不回首，毋乃趁朝参。\n予今正疏懒，官长幸见函。\n不辞日游再，行恐岁满三。\n暮归还倒载，钟鼓已韽韽。",
        "dynasty": "宋",
        "collection_info": null
    },
    {
        "title": "凤翔八观 真兴寺阁",
        "author": "苏轼",
        "content": "山川与城郭，漠漠同一形。\n市人与鸦鹊，浩浩同一声。\n此阁几何高，何人之所营。\n侧身送落日，引手攀飞星。\n当年王中令，斫木南山頳。\n写真留阁下，铁面眼有棱。\n身强八九尺，与阁两峥嵘。\n古人虽暴恣，作事今世惊。\n登者尚呀喘，作者何以胜。\n曷不观此阁，其人勇且英。",
        "dynasty": "宋",
        "collection_info": null
    },
    {
        "title": "凤翔八观 李氏园",
        "author": "苏轼",
        "content": "朝游北城东，回首见修竹。\n下有朱门家，破墙围古屋。\n举鞭叩其户，幽响答空谷。\n入门所见伙，十步九移目。\n异花兼四方，野鸟喧百族。\n其西引溪水，活活转墙曲。\n东注入深林，林深窗户绿。\n水光兼竹浄，时有独立鹄。\n林中百尺松，岁久苍鳞蹙。\n岂惟此地少，意恐关中独。\n小桥过南浦，夹道多乔木。\n隠如城百雉，挺若舟千斛。\n阴阴日光淡，黯黯秋气蓄。\n尽东为方池，野雁杂家鹜。\n红梨惊合抱，映岛孤云馥。\n春光水溶漾，雪阵风翻扑。\n其北临长溪，波声卷平陆。\n北山卧可见，苍翠间硗秃。\n我时来周览，问此谁所筑。\n云昔李将军，负险乘衰叔。\n抽钱算间口，但未榷羹粥。\n当时夺民田，失业安敢哭。\n谁家美园囿，籍没不容赎。\n此亭破千家，鬰鬰城之麓。\n将军竟何事，虮蝨生刀䪅。\n何尝载美酒，来此驻车毂。\n空使后世人，闻名颈犹缩。\n我今官正闲，屡至因休沐。\n人生营居止，竟为何人卜。\n何当办一身，永与清景逐。",
        "dynasty": "宋",
        "collection_info": null
    },
    {
        "title": "凤翔八观 秦穆公墓",
        "author": "苏轼",
        "content": "橐泉在城东，墓在城中无百步。\n乃知昔未有此城，秦人以泉识公墓。\n昔公生不诛孟明，岂有死之日而忍用其良。\n乃知三子徇公意，亦如齐之二子从田横。\n古人感一饭，尚能杀其身。\n今人不復见此等，乃以所见疑古人。\n古人不可望，今人益可伤。",
        "dynasty": "宋",
        "collection_info": null
    },
    {
        "title": "次韵子由辛丑除日见寄",
        "author": "苏轼",
        "content": "薄宦驱我西，远别不容惜。\n方愁后会远，未暇忧岁夕。\n强欢虽有酒，冷酌不成席。\n秦烹惟羊羹，陇馔有熊腊。\n念为儿童岁，屈指已成昔。\n往事今何追，忽若箭已释。\n感时嗟事变，所得不偿失。\n府卒来驱傩，矍铄惊远客。\n愁来岂有魔，烦汝为攘磔。\n寒梅与冻杏，嫩萼初似麦。\n攀条为惆怅，玉蕊何时折。\n不忧春艷晚，行见弃夏覈。\n人生行乐耳，安用声名籍。\n胡为独多感，不见膏自炙。\n诗来苦相宽，子意远可射。\n依依见其面，疑子在咫尺。\n兄今虽小官，幸忝佐方伯。\n北池近所凿，中有汧水碧。\n临池饮美酒，尚可消永日。\n但恐诗力弱，鬬健未免馘。\n诗成十日到，谁谓千里隔。\n一月寄一篇，忧愁何足掷。",
        "dynasty": "宋",
        "collection_info": null
    },
    {
        "title": "新葺小园二首  其一",
        "author": "苏轼",
        "content": "短竹萧萧倚北墙，斩茅披棘见幽芳。\n使君尚许分池绿，邻舍何妨借树凉。\n亦有杏花充窈窕，更烦鶑舌奏铿锵。\n身闲酒美谁来劝，坐看花光照水光。",
        "dynasty": "宋",
        "collection_info": null
    },
    {
        "title": "新葺小园二首  其二",
        "author": "苏轼",
        "content": "三年辄去岂无乡，种树穿池亦漫忙。\n暂赏不须心汲汲，再来惟恐鬓苍苍。\n应成庾信吟枯柳，谁记山公醉夕阳。\n去后莫忧人剪伐，西邻幸许庇甘棠。",
        "dynasty": "宋",
        "collection_info": null
    },
    {
        "title": "壬寅二月有诏令郡吏分往属县减决囚禁自十三日受命出府至宝鸡虢郿盩厔四县既毕事因朝谒太平宫而宿于南溪溪堂遂并南山而西至楼观大秦寺延生观仙游潭十九日乃归作诗五百言以记凡所经历者寄子由",
        "author": "苏轼",
        "content": "远人罹水旱，王命释俘囚。\n分县传明诏，寻山得胜游。\n萧条初出郭，旷荡实消忧。\n薄暮来孤镇，登临忆武侯。\n峥嵘依绝壁，苍茫瞰奔流。\n半夜人呼急，横空火气浮。\n天遥殊不辨，风急已难收。\n晓入陈仓县，犹余卖酒楼。\n烟煤已狼藉，吏卒尚呀咻。\n鸡岭云霞古，龙宫殿宇幽。\n南山连大散，归路走吾州。\n欲往安能遂，将还为少留。\n回趋西虢道，却渡小河洲。\n闻道磻溪石，犹存渭水头。\n苍崖虽有迹，大钓本无鈎。\n东去过郿坞，孤城象汉刘。\n谁言董公健，竟復伍孚仇。\n白刃俄生肘，黄金谩似丘。\n平生闻太白，一见驻行驺。\n鼓角谁能试，风雷果致不。\n巌崖已奇绝，冰雪更琱锼。\n春旱忧无麦，山灵喜有湫。\n蛟龙懒方睡，瓶罐小容偷。\n二曲林泉胜，三川气象侔。\n近山麰麦早，临水竹篁修。\n先帝膺符命，行宫画冕旒。\n侍臣簪武弁，女乐抱箜篌。\n秘殿开金锁，神人控玉虬。\n黑衣横巨剑，被髮凛双眸。\n邂逅逢佳士，相将弄彩舟。\n投篙披绿荇，濯足乱清沟。\n晚宿南溪上，森如水国秋。\n遶湖栽翠密，终夜响飕飗。\n冒晓穷幽邃，操戈畏炳彪。\n尹生犹有宅，老氏旧停辀。\n问道遗踪在，登仙往事悠。\n御风归汗漫，阅世似蜉蝣。\n羽客知人意，瑶琴繫马秋。\n不辞山寺远，来作鹿鸣呦。\n帝子传闻李，巌堂髣像缑。\n轻风帏幔卷，落日髻鬟愁。\n入谷惊蒙密，登坡费挽搂。\n乱峰搀似槊，一水澹如油。\n中使何年到，金龙自古投。\n千重横翠石，百丈见游鯈。\n最爱泉鸣洞，初尝雪入喉。\n满瓶虽可致，洗耳叹无由。\n忽忆寻蟆培，方冬脱鹿裘。\n山川良甚似，水石亦堪俦。\n惟有泉傍饮，无人自献酬。",
        "dynasty": "宋",
        "collection_info": null
    },
    {
        "title": "太白山下早行至横渠镇书崇寿院壁",
        "author": "苏轼",
        "content": "马上续残梦，不知朝日昇。\n乱山横翠幛，落月澹孤灯。\n奔走烦邮吏，安闲愧老僧。\n再游应眷眷，聊亦记吾曾。",
        "dynasty": "宋",
        "collection_info": null
    },
    {
        "title": "留题延生观后山上小堂",
        "author": "苏轼",
        "content": "溪山愈好意无厌，上到巉巉第几尖。\n深谷野禽毛羽怪，上方仙子鬓眉纤。\n不惭弄玉骑丹凤，应逐嫦娥驾老蟾。\n涧草巌花自无主，晚来蝴蝶入疏帘。",
        "dynasty": "宋",
        "collection_info": null
    },
    {
        "title": "留题仙游潭中兴寺寺东有玉女洞洞南有马融读书石室过潭而南山石益奇潭上有桥畏其险不敢渡",
        "author": "苏轼",
        "content": "清潭百尺皎无泥，山木阴阴谷鸟啼。\n蜀客曾游明月峡，秦人今在武陵溪。\n独攀书室窥巌窦，还访仙姝款石闺。\n犹有爱山心未至，不将双脚踏飞梯。",
        "dynasty": "宋",
        "collection_info": null
    },
    {
        "title": "楼观",
        "author": "苏轼",
        "content": "门前古碣卧斜阳，阅世如流事可伤。\n长有幽人悲晋惠，强修遗庙学秦皇。\n丹砂久窖井水赤，白朮谁烧厨竈香。\n闻道神仙亦相过，只疑田叟是庚桑。",
        "dynasty": "宋",
        "collection_info": null
    },
    {
        "title": "郿坞",
        "author": "苏轼",
        "content": "衣中甲厚行何惧，坞裏金多退足凭。\n毕竟英雄谁得似，脐脂自照不须灯。",
        "dynasty": "宋",
        "collection_info": null
    },
    {
        "title": "磻溪石",
        "author": "苏轼",
        "content": "墨突不暇黔，孔席未尝暖。\n安知渭上叟，跪石留双骭。\n一朝婴世故，辛苦平多难。\n亦欲就安眠，旅人讥客懒。",
        "dynasty": "宋",
        "collection_info": null
    },
    {
        "title": "石鼻城",
        "author": "苏轼",
        "content": "平时战国今无在，陌上征夫自不闲。\n北客初来试新险，蜀人从此送残山。\n独穿暗月朦胧裏，愁渡奔河苍茫间。\n渐入西南风景变，道边修竹水潺潺。",
        "dynasty": "宋",
        "collection_info": null
    },
    {
        "title": "次韵子由岐下诗 北亭",
        "author": "苏轼",
        "content": "谁人筑短墙，横绝拥吾堂。\n不作新亭槛，幽花为谁香。",
        "dynasty": "宋",
        "collection_info": null
    },
    {
        "title": "次韵子由岐下诗 横池",
        "author": "苏轼",
        "content": "明月入我池，皎皎铺纻缟。\n何日变成缁，太玄吾懒草。",
        "dynasty": "宋",
        "collection_info": null
    },
    {
        "title": "次韵子由岐下诗 短桥",
        "author": "苏轼",
        "content": "谁能铺白簟，永日卧朱桥。\n树影栏边转，波光版底摇。",
        "dynasty": "宋",
        "collection_info": null
    },
    {
        "title": "次韵子由岐下诗 轩窗",
        "author": "苏轼",
        "content": "东邻多白杨，夜作雨声急。\n窗下独无眠，秋虫见灯入。",
        "dynasty": "宋",
        "collection_info": null
    },
    {
        "title": "次韵子由岐下诗 曲槛",
        "author": "苏轼",
        "content": "流水照朱栏，浮萍乱明鑑。\n谁见槛上人，无言观物泛。",
        "dynasty": "宋",
        "collection_info": null
    },
    {
        "title": "次韵子由岐下诗 双池",
        "author": "苏轼",
        "content": "汧流入城郭，亹亹渡千家。\n不见双池水，长漂十里花。",
        "dynasty": "宋",
        "collection_info": null
    },
    {
        "title": "次韵子由岐下诗 荷叶",
        "author": "苏轼",
        "content": "田田抗朝阳，节节卧春水。\n平铺乱萍叶，屡动报鱼子。",
        "dynasty": "宋",
        "collection_info": null
    },
    {
        "title": "次韵子由岐下诗 鱼",
        "author": "苏轼",
        "content": "湖上移鱼子，初生不畏人。\n自从识鈎饵，欲见更无因。",
        "dynasty": "宋",
        "collection_info": null
    },
    {
        "title": "次韵子由岐下诗 牡丹",
        "author": "苏轼",
        "content": "花好长患稀，花多信佳否。\n未有四十枝，枝枝大如斗。",
        "dynasty": "宋",
        "collection_info": null
    },
    {
        "title": "次韵子由岐下诗 桃花",
        "author": "苏轼",
        "content": "争开不待叶，密缀欲无条。\n傍沼人窥鑑，惊鱼水溅桥。",
        "dynasty": "宋",
        "collection_info": null
    },
    {
        "title": "次韵子由岐下诗 李",
        "author": "苏轼",
        "content": "不及梨英软，应惭梅萼红。\n西园有千叶，淡伫更纤浓。",
        "dynasty": "宋",
        "collection_info": null
    },
    {
        "title": "次韵子由岐下诗 杏",
        "author": "苏轼",
        "content": "开花送余寒，结子及新火。\n关中幸无梅，汝强充鼎和。",
        "dynasty": "宋",
        "collection_info": null
    },
    {
        "title": "次韵子由岐下诗 梨",
        "author": "苏轼",
        "content": "霜降红梨熟，柔柯已不胜。\n未尝蠲夏渴，长见助春冰。",
        "dynasty": "宋",
        "collection_info": null
    },
    {
        "title": "次韵子由岐下诗 枣",
        "author": "苏轼",
        "content": "居人几番老，枣树未成槎。\n汝长才堪轴，吾归已及瓜。",
        "dynasty": "宋",
        "collection_info": null
    },
    {
        "title": "次韵子由岐下诗 樱桃",
        "author": "苏轼",
        "content": "独遶樱桃树，酒醒喉肺干。\n莫除枝上露，从向口中漙。",
        "dynasty": "宋",
        "collection_info": null
    },
    {
        "title": "次韵子由岐下诗 石榴",
        "author": "苏轼",
        "content": "风流意不尽，独自送残芳。\n色作裙腰染，名随酒盏狂。",
        "dynasty": "宋",
        "collection_info": null
    },
    {
        "title": "次韵子由岐下诗 樗",
        "author": "苏轼",
        "content": "自昔为神树，空闻蜩鵙鸣。\n社公烦见辍，为尔致羊羹。",
        "dynasty": "宋",
        "collection_info": null
    },
    {
        "title": "次韵子由岐下诗 槐",
        "author": "苏轼",
        "content": "采撷殊未厌，忽然已成阴。\n蝉鸣看不见，鹤立赴还深。",
        "dynasty": "宋",
        "collection_info": null
    },
    {
        "title": "次韵子由岐下诗 桧",
        "author": "苏轼",
        "content": "强致南山树，来经渭水滩。\n生成未有意，鸦鹊莫相干。",
        "dynasty": "宋",
        "collection_info": null
    },
    {
        "title": "次韵子由岐下诗 松",
        "author": "苏轼",
        "content": "依依古松子，鬰鬰绿毛身。\n每长须成节，明年渐庇人。",
        "dynasty": "宋",
        "collection_info": null
    },
    {
        "title": "次韵子由岐下诗 柳",
        "author": "苏轼",
        "content": "今年手自栽，问我何年去。\n他年我復来，摇落伤人意。",
        "dynasty": "宋",
        "collection_info": null
    },
    {
        "title": "真兴寺阁祷雨",
        "author": "苏轼",
        "content": "太守亲从千骑祷，神翁远借一杯清。\n云阴黯黯将嘘遍，雨意昏昏欲醖成。\n已觉微风吹袂冷，不堪残日傍山明。\n今年秋熟君知否，应向江南饱食粳。",
        "dynasty": "宋",
        "collection_info": null
    },
    {
        "title": "攓云篇",
        "author": "苏轼",
        "content": "物役会有时，星言从高驾。\n道逢南山云，欻吸如电过。\n竟谁使令之，衮衮从空下。\n龙移相排拶，凤舞或颓亚。\n散为东郊雾，冻作枯树稼。\n或飞入吾车，偪仄碍肘胯。\n抟取置笥中，提携返茅舍。\n开缄乃放之，掣去仍变化。\n云兮汝归山，无使达官怕。",
        "dynasty": "宋",
        "collection_info": null
    },
    {
        "title": "读开元天宝遗事三首  其一",
        "author": "苏轼",
        "content": "姚宋亡来事事生，一官铢重万人轻。\n朔方老将风流在，不取西蕃石堡城。",
        "dynasty": "宋",
        "collection_info": null
    },
    {
        "title": "读开元天宝遗事三首  其二",
        "author": "苏轼",
        "content": "潭裏舟船百倍多，广陵铜器越溪罗。\n三郎官爵如泥土，争唱弘农得宝歌。",
        "dynasty": "宋",
        "collection_info": null
    },
    {
        "title": "读开元天宝遗事三首  其三",
        "author": "苏轼",
        "content": "琵琶絃急衮梁州，羯鼓声高舞臂鞴。\n破费八姨三百万，大唐天子要缠头。",
        "dynasty": "宋",
        "collection_info": null
    },
    {
        "title": "壬寅重九不预会独游普门寺僧阁有怀子由",
        "author": "苏轼",
        "content": "花开酒美盍言归，来看南山冷翠微。\n忆弟泪如云不散，望乡心与雁南飞。\n明年纵健人应老，昨日追欢意正违。\n不问秋风强吹帽，秦人不笑楚人讥。",
        "dynasty": "宋",
        "collection_info": null
    },
    {
        "title": "太白词  其一",
        "author": "苏轼",
        "content": "雷阗阗，山昼晦。\n风振野，神将驾。\n载云䍐，从玉虬。\n旱既甚，蹷往救，道阻修兮。",
        "dynasty": "宋",
        "collection_info": null
    },
    {
        "title": "太白词  其二",
        "author": "苏轼",
        "content": "旌旗翻，疑有无。\n日惨变，神在涂。\n飞赤篆，诉阊阖。\n走阴符，行羽檄，万灵集兮。",
        "dynasty": "宋",
        "collection_info": null
    },
    {
        "title": "太白词  其三",
        "author": "苏轼",
        "content": "风为幄，云为盖。\n满堂烂，神既至。\n纷醉饱，锡以雨。\n百川溢，施沟渠，歌且舞兮。",
        "dynasty": "宋",
        "collection_info": null
    },
    {
        "title": "太白词  其四",
        "author": "苏轼",
        "content": "骑裔裔，车斑斑。\n鼓箫悲，神欲还。\n轰振凯，隠林谷。\n执妖厉，归献馘，千里肃兮。",
        "dynasty": "宋",
        "collection_info": null
    },
    {
        "title": "太白词  其五",
        "author": "苏轼",
        "content": "神之来，怅何晚。\n山重复，路幽远。\n神之去，飘莫追。\n德未报，民之思，永万祀兮。",
        "dynasty": "宋",
        "collection_info": null
    },
    {
        "title": "九月二十日微雪怀子由弟二首  其一",
        "author": "苏轼",
        "content": "岐阳九月天微雪，已作萧条岁暮心。\n短日送寒砧杵急，冷官无事屋庐深。\n愁肠别后能消酒，白髮秋来已上簪。\n近买貂裘堪出塞，忽思乘传问西琛。",
        "dynasty": "宋",
        "collection_info": null
    },
    {
        "title": "九月二十日微雪怀子由弟二首  其二",
        "author": "苏轼",
        "content": "江上同舟诗满箧，郑西分马涕垂膺。\n未成报国惭书剑，岂不怀归畏友朋。\n官舍度秋惊岁晚，寺楼见雪与谁登。\n遥知读易东窗下，车马敲门定不譍。",
        "dynasty": "宋",
        "collection_info": null
    },
    {
        "title": "与李彭年同送崔岐归二曲马上口占",
        "author": "苏轼",
        "content": "霜干木落爱秦川，兴发身轻逐鸟翩。\n贪看暮山忘远近，强陪归客更流连。\n貂裘犯雪观形胜，骏马随鹰搏野鲜。\n为问南溪李夫子，壮心应未逐流年。",
        "dynasty": "宋",
        "collection_info": null
    },
    {
        "title": "病中闻子由得告不赴商州三首  其一",
        "author": "苏轼",
        "content": "病中闻汝免来商，旅雁何时更着行。\n远别不知官爵好，思归苦觉岁年长。\n着书多暇真良计，从宦无功漫去乡。\n惟有王城最堪隠，万人如海一身藏。",
        "dynasty": "宋",
        "collection_info": null
    },
    {
        "title": "病中闻子由得告不赴商州三首  其二",
        "author": "苏轼",
        "content": "近从章子闻渠说，苦道商人望汝来。\n说客有灵惭直道，逋翁久没厌凡才。\n夷音仅可通名姓，瘿俗无由辨颈顋。\n答策不堪宜落此，上书求免亦何哉。",
        "dynasty": "宋",
        "collection_info": null
    },
    {
        "title": "病中闻子由得告不赴商州三首  其三",
        "author": "苏轼",
        "content": "辞官不出意谁知，敢向清时怨位卑。\n万事悠悠付杯酒，流年冉冉入霜髭。\n策曾忤世人嫌汝，易可忘忧家有师。\n此外知心更谁是，梦魂相觅苦参差。",
        "dynasty": "宋",
        "collection_info": null
    },
    {
        "title": "病中大雪数日未尝起观虢令赵荐以诗相属戏用其韵答之",
        "author": "苏轼",
        "content": "经旬卧斋阁，终日亲剂和。\n不知雪已深，但觉寒无那。\n飘萧窗纸鸣，堆压檐板堕。\n风飙助凝冽，帏幔困掀簸。\n惟思近醇醲，未敢窥璨瑳。\n何时反炎赫，却欲躬臼磨。\n谁云坐无毡，尚有裘充货。\n西邻歌吹发，促席寒威挫。\n崩腾踏成径，缭绕飞入座。\n人欢瓦先融，饮隽瓶屡卧。\n嗟予独愁寂，空室自困坷。\n欲为后日赏，恐被游尘涴。\n寒更报新霁，皎月悬半破。\n有客独苦吟，清夜默自课。\n诗人例穷蹇，秀句出寒饿。\n何当暴雪霜，庶以蹑郊贺。",
        "dynasty": "宋",
        "collection_info": null
    },
    {
        "title": "岁晚相与馈问为馈岁酒食相邀呼问别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由 馈岁",
        "author": "苏轼",
        "content": "农功各已收，岁事得相佐。\n为欢恐无及，假物不论货。\n山川随出产，贫富称小大。\n寘盘巨鲤横，发笼双兔卧。\n富人事华靡，綵绣光翻座。\n贫者愧不能，微挚出舂磨。\n官居故人少，里巷佳节过。\n亦欲举乡风，独唱无人和。",
        "dynasty": "宋",
        "collection_info": null
    },
    {
        "title": "岁晚相与馈问为馈岁酒食相邀呼问别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由 别岁",
        "author": "苏轼",
        "content": "故人适千里，临别尚迟迟。\n人行犹可復，岁行那可追。\n问岁安所之，远在天一涯。\n已逐东流水，赴海归无时。\n东邻酒初熟，西舍彘亦肥。\n且为一日欢，慰此穷年悲。\n勿嗟旧岁别，行与新岁辞。\n去去勿回顾，还君老与衰。",
        "dynasty": "宋",
        "collection_info": null
    },
    {
        "title": "岁晚相与馈问为馈岁酒食相邀呼问别岁至除夜达旦不眠为守岁蜀之风俗如是余官于岐下岁暮思归而不可得故为此三诗以寄子由 守岁",
        "author": "苏轼",
        "content": "欲知垂尽岁，有似赴壑蛇。\n修鳞半已没，去意谁能遮。\n况欲繫其尾，虽勤知奈何。\n儿童强不睡，相守夜讙譁。\n晨鷄且勿唱，更鼓畏添挝。\n坐久灯烬落，起看北斗斜。\n明年岂无年，心事恐蹉跎。\n努力尽今夕，少年犹可夸。",
        "dynasty": "宋",
        "collection_info": null
    },
    {
        "title": "和子由踏青",
        "author": "苏轼",
        "content": "东风陌上惊微尘，游人初乐岁华新。\n人闲正好路傍饮，麦短未怕游车轮。\n城中居人厌城郭，喧阗晓出空四邻。\n歌鼓惊山草木动，箪瓢散野乌鸢驯。\n何人聚众称道人，遮道卖符色怒嗔。\n宜蚕使汝茧如瓮，宜畜使汝羊如麇。\n路人未必信此语，强为买服禳新春。\n道人得钱径沽酒，醉倒自谓吾符神。",
        "dynasty": "宋",
        "collection_info": null
    },
    {
        "title": "和子由蚕市",
        "author": "苏轼",
        "content": "蜀人衣食常苦艰，蜀人游乐不知还。\n千人耕种万人食，一年辛苦一春闲。\n闲时尚以蚕为市，共忘辛苦逐欣欢。\n去年霜降斫秋荻，今年箔积如连山。\n破瓢为轮土为釜，争买不啻金与纨。\n忆昔与子皆童丱，年年废书走市观。\n市人争夸鬬巧智，野人喑哑遭欺谩。\n诗来使我感旧事，不悲去国悲流年。",
        "dynasty": "宋",
        "collection_info": null
    },
    {
        "title": "客位假寐",
        "author": "苏轼",
        "content": "谒入不得去，兀坐如枯株。\n岂惟主忘客，今我亦忘吾。\n同僚不解事，愠色见髯鬚。\n虽无性命忧，且復忍须臾。",
        "dynasty": "宋",
        "collection_info": null
    },
    {
        "title": "和刘长安题薛周逸老亭周善饮酒未七十而致仕",
        "author": "苏轼",
        "content": "近闻薛公子，早退惊常流。\n买园招野鹤，凿井动潜虬。\n自言酒中趣，一斗胜凉州。\n翻然拂衣去，亲爱挽不留。\n隠居亦何乐，素志庶可求。\n所亡嗟无几，所得不啻酬。\n青春为君好，白日为君悠。\n山鸟奏琴筑，野花弄闲幽。\n虽辞功与名，其乐实素侯。\n至今清夜梦，尚惊冠压头。\n谁能载美酒，往以大白浮。\n之子虽不识，因公可与游。",
        "dynasty": "宋",
        "collection_info": null
    },
    {
        "title": "中隠堂诗  其一",
        "author": "苏轼",
        "content": "去蜀初逃难，游秦遂不归。\n园荒乔木老，堂在昔人非。\n凿石清泉激，开门野鹤飞。\n退居吾久念，长恐此心违。",
        "dynasty": "宋",
        "collection_info": null
    },
    {
        "title": "中隠堂诗  其二",
        "author": "苏轼",
        "content": "径转如修蟒，坡垂似伏鰲。\n树从何代有，人与此堂高。\n好古嗟生晚，偷闲厌久劳。\n王孙早归隠，尘土污君袍。",
        "dynasty": "宋",
        "collection_info": null
    },
    {
        "title": "中隠堂诗  其三",
        "author": "苏轼",
        "content": "二月惊梅晚，幽香此地无。\n依依慰远客，皎皎似吴姝。\n不恨故园隔，空嗟芳岁徂。\n春深桃杏乱，笑汝益羁孤。",
        "dynasty": "宋",
        "collection_info": null
    },
    {
        "title": "中隠堂诗  其四",
        "author": "苏轼",
        "content": "翠石如鹦鹉，何年别海壖。\n贡随南使远，载压渭舟偏。\n已伴乔松老，那知故国迁。\n金人解辞汉，汝独不潸然。",
        "dynasty": "宋",
        "collection_info": null
    },
    {
        "title": "中隠堂诗  其五",
        "author": "苏轼",
        "content": "都城更几姓，到处有残碑。\n古隧埋蝌蚪，崩崖露伏龟。\n安排壮亭榭，收拾费金赀。\n岣嵝何须到，韩公浪自悲。",
        "dynasty": "宋",
        "collection_info": null
    },
    {
        "title": "题宝鸡县斯飞阁",
        "author": "苏轼",
        "content": "西南归路远萧条，倚槛魂飞不可招。\n野阔牛羊同雁鹜，天长草树接云霄。\n昏昏水气浮山麓，泛泛春风弄麦苗。\n谁使爱官轻去国，此身无计老渔樵。",
        "dynasty": "宋",
        "collection_info": null
    },
    {
        "title": "重游终南子由以诗见寄次韵",
        "author": "苏轼",
        "content": "去年新柳报春回，今日残花覆绿苔。\n溪上有堂还独宿，谁人无事肯重来。\n古琴弹罢风吹座，山阁醒时月照杯。\n懒不作诗君错料，旧逋应许过时陪。",
        "dynasty": "宋",
        "collection_info": null
    },
    {
        "title": "和子由寒食",
        "author": "苏轼",
        "content": "寒食今年二月晦，树林深翠已生烟。\n遶城骏马谁能借，到处名园意尽便。\n但挂酒壶那计盏，偶题诗句不须编。\n忽闻啼鵙惊羁旅，江上何人治废田。",
        "dynasty": "宋",
        "collection_info": null
    },
    {
        "title": "记所见开元寺吴道子画佛灭度以答子由题画文殊普贤",
        "author": "苏轼",
        "content": "西方真人谁所见，衣被七宝从双狻。\n当时修道颇辛苦，柳生两肘乌巢肩。\n初如蒙蒙隠山玉，渐如濯濯出水莲。\n道成一旦就空灭，奔会四海悲人天。\n翔禽哀响动林谷，兽鬼踯躅泪迸泉。\n庞眉深目彼谁子，绕床弹指性自圆。\n隠如寒月堕清昼，空有孤光留故躔。\n春游古寺拂尘壁，遗像久此霾香烟。\n画师不復写姓名，皆云道子口所传。\n纵横固已蔑孙邓，有如巨鰐吞小鲜。\n来诗所夸孰与此，安得携挂其傍观。",
        "dynasty": "宋",
        "collection_info": null
    },
    {
        "title": "妒佳月",
        "author": "苏轼",
        "content": "狂云妒佳月，怒飞千里黑。\n佳月了不嗔，曾何污洁白。\n爰有谪仙人，举酒为三客。\n今夕偶不见，汍澜念风伯。\n毋烦风伯来，彼也易灭没。\n支颐少待之，寒空浄无迹。\n粲粲黄金盘，独照一天碧。\n玉绳惨无辉，玉露洗秋色。\n浩瀚玻璃盏，和光入胸臆。\n使我能永延，约君为莫逆。",
        "dynasty": "宋",
        "collection_info": null
    },
    {
        "title": "次韵子由弹琴",
        "author": "苏轼",
        "content": "琴上遗声久不弹，琴中古义本长存。\n苦心欲记常迷旧，信指如归自着痕。\n应有仙人依树听，空教瘦鹤舞风鶱。\n谁知千里溪堂夜，时引惊猿撼竹轩。",
        "dynasty": "宋",
        "collection_info": null
    },
    {
        "title": "七月二十四日以久不雨出祷磻溪是日宿虢县二十五日晚自虢县渡渭宿于僧舍曾阁阁故曾氏所建也夜久不寐见壁间有前县令赵荐留名有怀其人",
        "author": "苏轼",
        "content": "龛灯明灭欲三更，敧枕无人梦自惊。\n深谷留风终夜响，乱山衔月半床明。\n故人渐远无消息，古寺空来看姓名。\n欲向磻溪问姜叟，仆夫屡报斗杓倾。",
        "dynasty": "宋",
        "collection_info": null
    },
    {
        "title": "二十六日五更起行至磻溪天未明",
        "author": "苏轼",
        "content": "夜入磻溪如入峡，照山炬火落惊猿。\n山头孤月耿犹在，石上寒波晓更喧。\n至人旧隠白云合，神物已化遗踪蜿。\n安得梦随霹雳驾，马上倾倒天瓢翻。",
        "dynasty": "宋",
        "collection_info": null
    },
    {
        "title": "是日自磻溪将往阳平憩于麻田青峰寺之下院翠麓亭",
        "author": "苏轼",
        "content": "不到峰前寺，空来渭上村。\n此亭聊可喜，修径岂辞扪。\n谷映朱栏秀，山含古木尊。\n路穷惊石断，林缺见河奔。\n马困嘶青草，僧留荐晚飧。\n我来秋日午，旱久石床温。\n安得云如盖，能令雨泻盆。\n共看山下稻，凉叶晚翻翻。",
        "dynasty": "宋",
        "collection_info": null
    },
    {
        "title": "二十七日自阳平至斜谷宿于南山中蟠龙寺",
        "author": "苏轼",
        "content": "横槎晚渡碧涧口，骑马夜入南山谷。\n谷中暗水响泷泷，岭上疏星明煜煜。\n寺藏巌底千万仞，路转山腰三百曲。\n风生饥虎啸空林，月黑惊麏窜修竹。\n入门突兀见深殿，照佛青荧有残烛。\n愧无酒食待游人，旋斫杉松煮溪蔌。\n板阁独眠惊旅枕，木鱼晓动随僧粥。\n起观万瓦鬰参差，目乱千巌散红绿。\n门前商贾负椒荈，山后咫尺连巴蜀。\n何时归耕江上田，一夜心逐南飞鹄。",
        "dynasty": "宋",
        "collection_info": null
    },
    {
        "title": "是日至下马碛憩于北山僧舍有阁曰怀贤南直斜谷西临五丈原诸葛孔明所从出师也",
        "author": "苏轼",
        "content": "南望斜谷口，三山如犬牙。\n西观五丈原，鬰屈如长蛇。\n有怀诸葛公，万骑出汉巴。\n吏士寂如水，萧萧闻马檛。\n公才与曹丕，岂止十倍加。\n顾瞻三辅间，势若风捲沙。\n一朝长星坠，竟使蜀妇髽。\n山僧岂知此，一室老烟霞。\n往事逐云散，故山依渭斜。\n客来空弔古，清泪落悲笳。",
        "dynasty": "宋",
        "collection_info": null
    },
    {
        "title": "和子由闻子瞻将如终南太平宫溪堂读书",
        "author": "苏轼",
        "content": "役名则已勤，徇身则已偷。\n我诚愚且拙，身名两无谋。\n始者学书判，近亦知问囚。\n但知今当为，敢问向所由。\n士方其未得，惟以不得忧。\n既得又忧失，此心浩难收。\n譬如倦行客，中路逢清流。\n尘埃虽未脱，暂憩得一漱。\n我欲走南涧，春禽始嘤呦。\n鞅掌久不决，尔来已徂秋。\n桥山日月追，府县烦差抽。\n王事谁敢愬，民劳吏宜羞。\n中间罹旱暵，欲学唤雨鸠。\n千夫挽一木，十步八九休。\n渭水涸无泥，菑堰旋插修。\n对之食不饱，余事更遑求。\n近日秋雨足，公余试新篘。\n劬劳幸已过，朽钝不任锼。\n秋风迫吹帽，西阜可纵游。\n聊为一日乐，慰此百年愁。",
        "dynasty": "宋",
        "collection_info": null
    },
    {
        "title": "将往终南和子由见寄",
        "author": "苏轼",
        "content": "人生百年寄鬓鬚，富贵何啻葭中莩。\n惟将翰墨留染濡，绝胜醉倒蛾眉扶。\n我今废学如寒竽，久不吹之涩欲无。\n岁云暮矣嗟几余，欲往南溪侣禽鱼。\n秋风吹雨凉生肤，夜长耿耿添漏壶。\n穷年弄笔衫袖乌，古人有之我愿如。\n终朝危坐学僧趺，闭门不出闲履鳬。\n下视官爵如泥淤，嗟我何为久踟蹰。\n岁月岂肯与汝居，仆夫起餐秣吾驹。",
        "dynasty": "宋",
        "collection_info": null
    },
    {
        "title": "读道藏",
        "author": "苏轼",
        "content": "嗟余亦何幸，偶此琳宫居。\n宫中復何有，戢戢千函书。\n盛以丹锦囊，冒以青霞裾。\n王乔掌关籥，蚩尤守其庐。\n乘闲窃掀搅，涉猎岂暇徐。\n至人悟一言，道集由中虚。\n心闲反自照，皎皎如芙蕖。\n千岁厌世去，此言乃籧篨。\n人皆忽其身，治之用土苴。\n何暇及天下，幽忧吾未除。",
        "dynasty": "宋",
        "collection_info": null
    },
    {
        "title": "南溪有会景亭处众亭之间无所见甚不称其名予欲迁之少西临断岸西向可以远望而力未暇特为制名曰招隠仍为诗以告来者庶几迁之",
        "author": "苏轼",
        "content": "飞檐临古道，高榜观游人。\n未即令公隠，聊须濯路尘。\n茅茨分聚落，烟火傍城闉。\n林缺湖光漏，窗明野意新。\n居民惟白帽，过客漫朱轮。\n山好留归屐，风迴落醉巾。\n他年谁改筑，旧制不须因。\n再到吾虽老，犹堪作坐宾。",
        "dynasty": "宋",
        "collection_info": null
    },
    {
        "title": "扶风天和寺",
        "author": "苏轼",
        "content": "远望若可爱，朱栏碧瓦沟。\n聊为一驻足，且慰百回头。\n水落见山石，尘高昏市楼。\n临风莫长啸，遗响浩难收。",
        "dynasty": "宋",
        "collection_info": null
    },
    {
        "title": "十二月十四日夜微雪明日早往南溪小酌至晚",
        "author": "苏轼",
        "content": "南溪得雪真无价，走马来看及未消。\n独自披榛寻履迹，最先犯晓过朱桥。\n谁怜屋破眠无处，坐觉村饥语不嚣。\n惟有暮鸦知客意，惊飞千片落寒条。",
        "dynasty": "宋",
        "collection_info": null
    },
    {
        "title": "九月中曾题二小诗于南溪竹上既而忘之昨日再游见而录之  其一",
        "author": "苏轼",
        "content": "湖上萧萧疏雨过，山头霭霭暮云横。\n陂塘水落荷将尽，城市人归虎欲行。",
        "dynasty": "宋",
        "collection_info": null
    },
    {
        "title": "九月中曾题二小诗于南溪竹上既而忘之昨日再游见而录之  其二",
        "author": "苏轼",
        "content": "谁谓江湖居，而为虎豹宅。\n焚山岂不能，爱此千竿碧。",
        "dynasty": "宋",
        "collection_info": null
    },
    {
        "title": "南溪之南竹林中新构一茅堂予以其所处最为深邃故名之曰避世堂",
        "author": "苏轼",
        "content": "犹恨溪堂浅，更穿修竹林。\n高人不畏虎，避世已无心。\n隠几颓如病，忘言兀似瘖。\n茅茨追上古，冠盖谢当今。\n晓梦猿呼觉，秋怀鸟伴吟。\n暂来聊解带，屡去欲携衾。\n湖上行人绝，阶前暮霭深。\n应逢绿毛叟，扣户夜抽簪。",
        "dynasty": "宋",
        "collection_info": null
    },
    {
        "title": "溪堂留题",
        "author": "苏轼",
        "content": "三径萦回草树蒙，忽惊初日上千峰。\n平湖种稻如西蜀，高阁连云似渚宫。\n残雪照山光耿耿，轻冰笼水暗溶溶。\n溪边野鹤衝人起，飞入南山第几重。",
        "dynasty": "宋",
        "collection_info": null
    },
    {
        "title": "次韵子由种菜久旱不生",
        "author": "苏轼",
        "content": "新春阶下笋芽生，厨裏霜虀倒旧罂。\n时绕麦田求野荠，强为僧舍煮山羹。\n园无雨润何须叹，身与时违合退耕。\n欲看年华自有处，鬓间秋色两三茎。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 楼观",
        "author": "苏轼",
        "content": "鸟噪猿呼昼闭门，寂寥谁识古皇尊。\n青牛久已辞辕轭，白鹤时来访子孙。\n山近朔风吹积雪，天寒落日淡孤村。\n道人应怪游人众，汲尽阶前井水浑。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 五郡",
        "author": "苏轼",
        "content": "古观正依林麓断，居民来就水泉甘。\n乱溪赴渭争趋北，飞鸟迎山不復南。\n羽客衣冠朝上象，野人香火祝春蚕。\n汝师岂解言符命，山鬼何知托老聃。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 授经台",
        "author": "苏轼",
        "content": "剑舞有神通草圣，海山无事化琴工。\n此台一览秦川小，不待传经意已空。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 大秦寺",
        "author": "苏轼",
        "content": "晃荡平川尽，坡陀翠麓横。\n忽逢孤塔迥，独向乱山明。\n信足幽寻远，临风却立惊。\n原田浩如海，滚滚尽东倾。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 仙游潭",
        "author": "苏轼",
        "content": "翠壁下无路，何年雷雨穿。\n光摇巌上寺，深到影中天。\n我欲然犀看，龙应抱宝眠。\n谁能孤石上，危坐试僧禅。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 南寺",
        "author": "苏轼",
        "content": "东去愁攀石，西来怯渡桥。\n碧潭如见试，白塔苦相招。\n野馈惭微薄，村沽慰寂寥。\n路穷斤斧绝，松桂得干霄。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 北寺",
        "author": "苏轼",
        "content": "唐初传有此，乱后不留碑。\n畏虎关门早，无村得米迟。\n山泉自入瓮，野桂不胜炊。\n信美那能久，应先学忍饥。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 马融石室",
        "author": "苏轼",
        "content": "未应将军聘，初从季直游。\n绛纱生不识，苍石尚能留。\n岂害依梁冀，何须困李侯。\n吾诗慎勿刻，猿鹤为君羞。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 玉女洞",
        "author": "苏轼",
        "content": "洞裏吹箫子，终年守独幽。\n石泉为晓镜，山月当帘钩。\n岁晚杉枫尽，人归雾雨愁。\n送迎应鄙陋，谁继楚臣讴。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 爱玉女洞中水既致两瓶恐后復取而为使者见绐因破竹为契使寺僧藏其一以为往来之信戏谓之调水符",
        "author": "苏轼",
        "content": "欺谩久成俗，关市有契繻。\n谁知南山下，取水亦置符。\n古人辨淄渑，皎若鹤与鳬。\n吾今既谢此，但视符有无。\n常恐汲水人，智出符之余。\n多防竟无及，弃置为长吁。",
        "dynasty": "宋",
        "collection_info": null
    },
    {
        "title": "自清平镇游楼观五郡大秦延生仙游往返四日得十一诗寄子由同作 自仙游回至黑水见居民姚氏山亭高绝可爱復憩其上",
        "author": "苏轼",
        "content": "山鸦晓辞谷，似报游人起。\n出门犹屡顾，惨若去吾里。\n道途险且迂，继此復能几。\n溪边有危构，归驾聊復柅。\n爱此山中人，缥缈如仙子。\n平生慕独往，官爵同一屣。\n胡为此溪边，眷眷若有俟。\n国恩久未报，念此惭且泚。\n临风浩悲叱，万世同一轨。\n何年谢簪绂，丹砂留迅晷。",
        "dynasty": "宋",
        "collection_info": null
    },
    {
        "title": "二月十六日与张李二君游南溪醉后相与解衣濯足因咏韩公山石之篇慨然知其所以乐而忘其在数百年之外也次其韵",
        "author": "苏轼",
        "content": "终南太白横翠微，自我不见心南飞。\n行穿古县并山麓，野水清滑溪鱼肥。\n须臾渡溪踏乱石，山光渐近行人稀。\n穷探愈好去愈锐，意未满足枵如饥。\n忽闻奔泉响巨碓，隠隠百步摇窗扉。\n跳波溅沫不可嚮，散为白雾纷霏霏。\n醉中相与弃拘束，顾劝二子解带围。\n褰裳试入插两足，飞浪激起衝人衣。\n君看麋鹿隠丰草，岂羡玉勒黄金鞿。\n人生何以易此乐，天下谁肯从我归。",
        "dynasty": "宋",
        "collection_info": null
    },
    {
        "title": "大老寺竹间阁子",
        "author": "苏轼",
        "content": "残花带叶暗，新笋出林香。\n但见竹阴绿，不知汧水黄。\n树高倾陇鸟，池浚落河鲂。\n栽种良辛苦，孤僧瘦欲尪。",
        "dynasty": "宋",
        "collection_info": null
    },
    {
        "title": "周公庙庙在岐山西北八九里庙后百许步有泉依山涌冽异常国史所谓润德泉世乱则竭者也",
        "author": "苏轼",
        "content": "吾今那復梦周公，尚喜秋来过故宫。\n翠凤旧依山硉兀，清泉长与世穷通。\n至今游客伤离黍，故国诸生咏雨蒙。\n牛酒不来乌鸟散，白杨无数暮号风。",
        "dynasty": "宋",
        "collection_info": null
    },
    {
        "title": "和子由记园中草木十一首  其一",
        "author": "苏轼",
        "content": "煌煌帝王都，赫赫走羣彦。\n嗟汝独何为，闭门观物变。\n微物岂足观，汝独观不倦。\n牵牛与葵蓼，采摘入诗卷。\n吾闻东山傅，置酒携燕婉。\n富贵未能忘，声色聊自遣。\n汝今又不然，时节看瓜蔓。\n怀宝自足珍，艺兰那计畹。\n吾归于汝处，慎勿嗟岁晚。",
        "dynasty": "宋",
        "collection_info": null
    },
    {
        "title": "和子由记园中草木十一首  其二",
        "author": "苏轼",
        "content": "荒园无数亩，草木动成林。\n春阳一以敷，妍丑各自矜。\n蒲萄虽满架，囷倒不能任。\n可怜病石榴，花如破红襟。\n葵花虽粲粲，蒂浅不胜簪。\n丛蓼晚可喜，轻红随秋深。\n物生感时节，此理等废兴。\n飘零不自由，盛亦非汝能。",
        "dynasty": "宋",
        "collection_info": null
    },
    {
        "title": "和子由记园中草木十一首  其三",
        "author": "苏轼",
        "content": "种柏待其成，柏成人已老。\n不如种丛篲，春种秋可倒。\n阴阳不择物，美恶随意造。\n柏生何苦艰，似亦费天巧。\n天工巧有几，肯尽为汝耗。\n君看藜与藿，生意常草草。",
        "dynasty": "宋",
        "collection_info": null
    },
    {
        "title": "和子由记园中草木十一首  其四",
        "author": "苏轼",
        "content": "萱草虽微花，孤秀能自拔。\n亭亭乱叶中，一一劳心插。\n牵牛独何畏，诘曲自芽蘗。\n走寻荆与榛，如有夙昔约。\n南斋读书处，乱翠晓如泼。\n偏工贮秋雨，岁岁坏篱落。",
        "dynasty": "宋",
        "collection_info": null
    },
    {
        "title": "和子由记园中草木十一首  其五",
        "author": "苏轼",
        "content": "芦笋初似竹，稍开叶如蒲。\n方春节抱甲，渐老根生鬚。\n不爱当夏绿，爱此及秋枯。\n黄叶倒风雨，白花摇江湖。\n江湖不可到，移植苦勤劬。\n安得双野鸭，飞来成画图。",
        "dynasty": "宋",
        "collection_info": null
    },
    {
        "title": "和子由记园中草木十一首  其六",
        "author": "苏轼",
        "content": "行乐惜芳辰，秋风常苦早。\n谁知念离别，喜见秋瓜老。\n秋瓜感霜霰，茎叶飒已槁。\n宦游归无时，身若马繫皁。\n悲鸣念千里，耿耿志空抱。\n多忧竟何为，使汝玄髮缟。",
        "dynasty": "宋",
        "collection_info": null
    },
    {
        "title": "和子由记园中草木十一首  其七",
        "author": "苏轼",
        "content": "官舍有丛竹，结根问囚厅。\n下为人所径，土密不容钉。\n殷勤戒吏卒，插棘护中庭。\n遶砌忽坟裂，走鞭瘦竛竮。\n我常携枕簟，来此荫寒青。\n日暮不能去，卧听窗风泠。",
        "dynasty": "宋",
        "collection_info": null
    },
    {
        "title": "和子由记园中草木十一首  其八",
        "author": "苏轼",
        "content": "芎藭生蜀道，白芷来江南。\n漂流到关辅，犹不失芳甘。\n濯濯翠茎满，愔愔清露涵。\n及其未花实，可以资筐篮。\n秋节忽已老，苦寒非所堪。\n劚根取其实，对此微物惭。",
        "dynasty": "宋",
        "collection_info": null
    },
    {
        "title": "和子由记园中草木十一首  其九",
        "author": "苏轼",
        "content": "自我来关辅，南山得再游。\n山中亦何有，草木媚深幽。\n菖蒲人不识，生此乱石沟。\n山高霜雪苦，苗叶不得抽。\n下有千岁根，蹙缩如蟠虬。\n长为鬼神守，德薄安敢偷。",
        "dynasty": "宋",
        "collection_info": null
    },
    {
        "title": "和子由记园中草木十一首  其一○",
        "author": "苏轼",
        "content": "我归自南山，山翠犹在目。\n心随白云去，梦绕山之麓。\n汝从何方来，笑齿粲如玉。\n探怀出新诗，秀语夺山绿。\n觉来已茫昧，但记说秋菊。\n有如采樵人，入洞听琴筑。\n归来写遗声，犹胜人间曲。",
        "dynasty": "宋",
        "collection_info": null
    },
    {
        "title": "和子由记园中草木十一首  其一一",
        "author": "苏轼",
        "content": "野菊生秋涧，芳心空自知。\n无人惊岁晚，惟有暗蛩悲。\n花开涧水上，花落涧水湄。\n菊衰蛩亦蛰，与汝岁相期。\n楚客方多感，秋风咏江蓠。\n落英不满掬，何以慰朝饥。",
        "dynasty": "宋",
        "collection_info": null
    },
    {
        "title": "次韵和子由闻予善射",
        "author": "苏轼",
        "content": "中朝鸾鹭自振振，岂信边隅事执鼖。\n共怪书生能破的，也如骁将解论文。\n穿杨自笑非猿臂，射隼长思逐马军。\n观汝长身最堪学，定如髯羽便超羣。",
        "dynasty": "宋",
        "collection_info": null
    },
    {
        "title": "次韵子由论书",
        "author": "苏轼",
        "content": "吾虽不善书，晓书莫如我。\n苟能通其意，常谓不学可。\n貌妍容有矉，璧美何妨椭。\n端庄杂流丽，刚健含婀娜。\n好之每自讥，不独子亦颇。\n书成辄弃去，谬被傍人裹。\n体势本阔落，结束入细么。\n子诗亦见推，语重未敢荷。\n尔来又学射，力薄愁官笴。\n多好竟无成，不精安用伙。\n何当尽屏去，万事付懒惰。\n吾闻古书法，守骏莫如跛。\n世俗笔苦骄，众中强嵬騀。\n钟张忽已远，此语与时左。",
        "dynasty": "宋",
        "collection_info": null
    },
    {
        "title": "次韵和子由欲得骊山澄泥砚",
        "author": "苏轼",
        "content": "举世争称邺瓦坚，一枚不换百金颁。\n岂知好事王夫子，自采临潼绣岭山。\n经火尚含泉脉暖，弔秦应有泪痕潸。\n封题寄去吾无用，近日从戎拟学班。",
        "dynasty": "宋",
        "collection_info": null
    },
    {
        "title": "竹𪕋",
        "author": "苏轼",
        "content": "野人献竹𪕋，腰腹大如盎。\n自言道傍得，采不费罝网。\n鸱夷让圆滑，混沌惭瘦爽。\n两牙虽有余，四足仅能仿。\n逢人自惊蹶，闷若儿脱襁。\n念此微陋质，刀几安足枉。\n就擒太仓卒，羞愧不能飨。\n南山有孤熊，择兽行舐掌。",
        "dynasty": "宋",
        "collection_info": null
    },
    {
        "title": "渼陂鱼",
        "author": "苏轼",
        "content": "霜筠细破为双掩，中有长鱼如卧剑。\n紫荇穿腮气惨悽，红鳞照座光磨闪。\n携来虽远鬣尚动，烹不待熟指先染。\n坐客相看为解颜，香粳饱送如填堑。\n早岁尝为荆渚客，黄鱼屡食沙头店。\n滨江易采不復珍，盈尺辄弃无乃僭。\n自从西征復何有，欲致南烹嗟久欠。\n游鯈琐细空自腥，乱骨纵横动遭砭。\n故人远馈何以报，客俎久空惊忽赡。\n东道无辞信使频，西邻幸有庖虀酽。",
        "dynasty": "宋",
        "collection_info": null
    },
    {
        "title": "凌虚台",
        "author": "苏轼",
        "content": "才高多感激，道直无往还。\n不如此台上，举酒邀青山。\n青山虽云远，似亦识公颜。\n崩腾赴幽赏，披豁露天悭。\n落日衔翠壁，暮云点烟鬟。\n浩歌清兴发，放意末礼删。\n是时岁云暮，微雪洒袍斑。\n吏退迹如扫，宾来勇跻攀。\n台前飞雁过，台上雕弓弯。\n联翩向空坠，一笑惊尘寰。",
        "dynasty": "宋",
        "collection_info": null
    },
    {
        "title": "和子由苦寒见寄",
        "author": "苏轼",
        "content": "人生不满百，一别费三年。\n三年吾有几，弃掷理无还。\n长恐别离中，摧我鬓与颜。\n念昔喜着书，别来不成篇。\n细思平时乐，乃为忧所缘。\n吾从天下士，莫如与子欢。\n羡子久不出，读书蝨生毡。\n丈夫重出处，不退要当前。\n西羌解仇隙，猛士忧塞壖。\n庙谟虽不战，虏意久欺天。\n山西良家子，锦缘貂裘鲜。\n千金买战马，百宝粧刀镮。\n何时逐汝去，与虏试周旋。",
        "dynasty": "宋",
        "collection_info": null
    },
    {
        "title": "司竹监烧苇园因召都巡检柴贻勖左藏以其徒会猎园下",
        "author": "苏轼",
        "content": "官园刈苇留枯槎，深冬放火如红霞。\n枯槎烧尽有根在，春雨一洗皆萌芽。\n黄狐老兔最狡捷，卖侮百兽常矜夸。\n年年此厄竟不悟，但爱蒙密争来家。\n风迴焰卷毛尾热，欲出已被苍鹰遮。\n野人来言此最乐，徒手晓出归满车。\n巡边将军在近邑，呼来飒飒从矛叉。\n戍兵久闲可小试，战鼓虽冻犹堪挝。\n雄心欲搏南涧虎，阵势颇学常山蛇。\n霜干火烈声暴野，飞走无路号且呀。\n迎人截来砉逢箭，避犬逸去穷投罝。\n击鲜走马殊未厌，但恐落日催栖鸦。\n弊旗仆鼓坐数获，鞍挂雉兔肩分麚。\n主人置酒聚狂客，纷纷醉语晚更譁。\n燎毛燔肉不暇割，饮啖直欲追羲娲。\n青丘云梦古所咤，与此何啻百倍加。\n苦遭谏疏说夷羿，又被词客嘲淫奢。\n岂如闲官走山邑，放旷不与趋朝衙。\n农工已毕岁云暮，车骑虽少宾殊嘉。\n酒酣上马去不告，猎猎霜风吹帽斜。",
        "dynasty": "宋",
        "collection_info": null
    },
    {
        "title": "亡伯提刑郎中挽诗二首甲辰十二月八日凤翔官舍书  其一",
        "author": "苏轼",
        "content": "才贤世有几，廊庙忍轻遗。\n公在不早用，人今方见思。\n故山松鬰鬰，旧史印纍纍。\n惟有同乡老，闻名尚涕洟。",
        "dynasty": "宋",
        "collection_info": null
    },
    {
        "title": "亡伯提刑郎中挽诗二首甲辰十二月八日凤翔官舍书  其二",
        "author": "苏轼",
        "content": "挥手都门别，朱颜鬓未霜。\n至今如梦寐，未信有存亡。\n后事书千纸，新坟天一方。\n谁能悲楚相，抵掌悟君王。",
        "dynasty": "宋",
        "collection_info": null
    },
    {
        "title": "和子由木山引水二首  其一",
        "author": "苏轼",
        "content": "蜀江久不见沧浪，江上枯槎远可将。\n去国尚能三犊载，汲泉何爱一夫忙。\n崎岖好事人应笑，冷淡为欢意自长。\n遥想纳凉清夜永，窗前微月照汪汪。",
        "dynasty": "宋",
        "collection_info": null
    },
    {
        "title": "和子由木山引水二首  其二",
        "author": "苏轼",
        "content": "千年古木卧无梢，浪捲沙翻去似瓢。\n几度过秋生藓晕，至今流润应江潮。\n泫然疑有蛟龙吐，断处人言霹雳焦。\n材大古来无适用，不须鬰鬰慕山苗。",
        "dynasty": "宋",
        "collection_info": null
    },
    {
        "title": "寄题兴州晁太守新开古东池",
        "author": "苏轼",
        "content": "百亩清池傍郭斜，居人行乐路人夸。\n自言官长如灵运，能使江山似永嘉。\n纵饮座中遗白帢，幽寻尽处见桃花。\n不堪山鸟号归去，长遣王孙苦忆家。",
        "dynasty": "宋",
        "collection_info": null
    },
    {
        "title": "和董传留别",
        "author": "苏轼",
        "content": "粗缯大布裹生涯，腹有诗书气自华。\n厌伴老儒烹瓠叶，强随举子踏槐花。\n囊空不办寻春马，眼乱行看择婿车。\n得意犹堪夸世俗，诏黄新湿字如鸦。",
        "dynasty": "宋",
        "collection_info": null
    },
    {
        "title": "骊山三绝句  其一",
        "author": "苏轼",
        "content": "功成惟欲善持盈，可叹前王恃太平。\n辛苦骊山山下土，阿房纔废又华清。",
        "dynasty": "宋",
        "collection_info": null
    },
    {
        "title": "骊山三绝句  其二",
        "author": "苏轼",
        "content": "几变雕墙几变灰，举烽指鹿事悠哉。\n上皇不念前车戒，却怨骊山是祸胎。",
        "dynasty": "宋",
        "collection_info": null
    },
    {
        "title": "骊山三绝句  其三",
        "author": "苏轼",
        "content": "海中方士觅三山，万古明知去不还。\n咫尺秦陵是商鑑，朝元何必苦跻攀。",
        "dynasty": "宋",
        "collection_info": null
    },
    {
        "title": "华阴寄子由",
        "author": "苏轼",
        "content": "三年无日不思归，梦裏还家旋觉非。\n腊酒送寒催去国，东风吹雪满征衣。\n三峰已过天浮翠，四扇行看日照扉。\n里堠消磨不禁尽，速携家饷劳骖騑。",
        "dynasty": "宋",
        "collection_info": null
    },
    {
        "title": "夜直秘阁呈王敏甫",
        "author": "苏轼",
        "content": "蓬瀛宫阙隔埃氛，帝乐天香似许闻。\n瓦弄寒晖鸳卧月，楼生晴霭凤盘云。\n共谁交臂论今古，只有闲心对此君。\n大隠本来无境界，北山猿鹤漫移文。",
        "dynasty": "宋",
        "collection_info": null
    },
    {
        "title": "谢苏自之惠酒",
        "author": "苏轼",
        "content": "高士例须怜曲糵，此语常闻退之说。\n我今有说殆不然，曲糵未必高士怜。\n醉者坠车庄生言，全酒未若全于天。\n达人本是不亏缺，何暇更求全处全。\n景山沉迷阮籍傲，毕卓盗窃刘伶颠。\n贪狂嗜怪无足取，世俗喜异矜其贤。\n杜陵诗客尤可笑，罗列八子参羣仙。\n流涎露顶置不说，为问底处能逃禅。\n我今不饮非不饮，心月皎皎常孤圆。\n有时客至亦为酌，琴虽未去聊忘絃。\n吾宗先生有深意，百里双罂远将寄。\n且言不饮固亦高，举世皆同吾独异。\n不如同异两俱冥，得鹿亡羊等嬉戏。\n决须饮此勿復辞，何用区区较醒醉。",
        "dynasty": "宋",
        "collection_info": null
    },
    {
        "title": "入馆",
        "author": "苏轼",
        "content": "黄省文书分道山，静传钟鼓建章闲。\n天边玉树西风起，知有新秋到世间。",
        "dynasty": "宋",
        "collection_info": null
    },
    {
        "title": "赠蔡茂先",
        "author": "苏轼",
        "content": "京城三日雨留人，吴市门前访子真。\n赤脚长鬚俱好事，新诗软语坐生春。\n邺侯久有牙籤富，太史犹探禹穴新。\n不惜为君挥尺素，却忧善守备三邻。",
        "dynasty": "宋",
        "collection_info": null
    },
    {
        "title": "送任伋通判黄州兼寄其兄孜",
        "author": "苏轼",
        "content": "吾州之豪任公子，少年盛壮日千里。\n无媒自进谁识之，有才不用今老矣。\n别来十年学不厌，读破万卷诗愈美。\n黄州小郡夹溪谷，茅屋数家依竹苇。\n知命无忧子何病，见贤不荐谁当耻。\n平泉老令更可悲，六十青衫贫欲死。\n桐乡遗老至今泣，颍川大姓谁能棰。\n因君寄声问消息，莫对黄鹞矜爪觜。",
        "dynasty": "宋",
        "collection_info": null
    },
    {
        "title": "秀州僧本莹静照堂",
        "author": "苏轼",
        "content": "鸟囚不忘飞，马繫常念驰。\n静中不自胜，不若听所之。\n君看厌事人，无事乃更悲。\n贫贱苦形劳，富贵嗟神疲。\n作堂名静照，此语子为谁。\n江湖隠沦士，岂无适时贤。\n老死不自惜，扁舟自娱嬉。\n从之恐莫见，况肯从我为。",
        "dynasty": "宋",
        "collection_info": null
    },
    {
        "title": "石苍舒醉墨堂",
        "author": "苏轼",
        "content": "人生识字忧患始，姓名粗记可以休。\n何用草书夸神速，开卷惝怳令人愁。\n我尝好之每自笑，君有此病何能瘳。\n自言其中有至乐，适意无异逍遥游。\n近者作堂名醉墨，如饮美酒消百忧。\n乃知柳子语不妄，病嗜土炭如珍羞。\n君于此艺亦云至，堆墙败笔如山丘。\n兴来一挥百纸尽，骏马倏忽踏九州。\n我书意造本无法，点画信手烦推求。\n胡为议论独见假，隻字片纸皆藏收。\n不减钟张君自足，下方罗赵我亦优。\n不须临池更苦学，完取绢素充衾裯。",
        "dynasty": "宋",
        "collection_info": null
    },
    {
        "title": "王颐赴建州钱监求诗及草书",
        "author": "苏轼",
        "content": "我昔识子自武功，寒厅夜语樽酒同。\n酒阑烛尽语不尽，倦仆立寐僵屏风。\n丁宁劝学不死诀，自言亲受方瞳翁。\n嗟予闻道不早悟，醉梦颠倒随盲聋。\n迩来忧患苦摧剥，意思萧索如霜蓬。\n羡君颜色愈少壮，外慕渐少由中充。\n河车挽水灌脑黑，丹砂伏火入颊红。\n大梁相逢又东去，但道何日辞樊笼。\n未能便乞勾漏令，官曹似是锡与铜。\n留诗河上慰离别，草书未暇缘匆匆。",
        "dynasty": "宋",
        "collection_info": null
    },
    {
        "title": "次韵杨褒早春",
        "author": "苏轼",
        "content": "穷巷凄凉苦未和，君家庭院得春多。\n不辞瘦马衝残雪，来听佳人唱踏莎。\n破恨径须烦曲糵，增年谁復怨羲娥。\n良辰乐事古难并，白髮青衫我亦歌。\n细雨郊园聊种菜，冷官门户可张罗。\n放朝三日君恩重，睡美不知身在何。",
        "dynasty": "宋",
        "collection_info": null
    },
    {
        "title": "次韵柳子玉见寄",
        "author": "苏轼",
        "content": "薄雷轻雨晓晴初，陌上春泥未溅裾。\n行乐及时虽有酒，出门无侣漫看书。\n遥知寒食催归骑，定把鸱夷载后车。\n他日见邀须强起，不应辞病似相如。",
        "dynasty": "宋",
        "collection_info": null
    },
    {
        "title": "送钱藻出守婺州得英字",
        "author": "苏轼",
        "content": "老手便剧郡，高怀厌承明。\n聊纡东阳绶，一濯沧浪缨。\n东阳佳山水，未到意已清。\n过家父老喜，出郭壶浆迎。\n子行得所愿，怆悢居者情。\n吾君方急贤，日旰坐迩英。\n黄金招乐毅，白璧赐虞卿。\n子不少自贬，陈义空峥嵘。\n古称为郡乐，渐恐烦敲搒。\n临分敢不尽，醉语醒还惊。",
        "dynasty": "宋",
        "collection_info": null
    },
    {
        "title": "送刘攽倅海陵",
        "author": "苏轼",
        "content": "君不见阮嗣宗，臧否不挂口。\n莫夸舌在齿牙牢，是中惟可饮醇酒。\n读书不用多，作诗不须工。\n海边无事日日醉，梦魂不到蓬莱宫。\n秋风昨夜入庭树，莼丝未老君先去。\n君先去，几时回。\n刘郎应白髮，桃花开不开。",
        "dynasty": "宋",
        "collection_info": null
    },
    {
        "title": "送曾子固倅越得燕字",
        "author": "苏轼",
        "content": "醉翁门下士，杂沓难为贤。\n曾子独超轶，孤芳陋羣妍。\n昔从南方来，与翁两联翩。\n翁今自憔悴，子去亦宜然。\n贾谊穷适楚，乐生老思燕。\n那因江鲙美，遽厌天庖羶。\n但苦世论隘，聒耳如蜩蝉。\n安得万顷池，养此横海鳣。",
        "dynasty": "宋",
        "collection_info": null
    },
    {
        "title": "绿筠亭",
        "author": "苏轼",
        "content": "爱竹能延客，求诗剩挂墙。\n风梢千纛乱，月影万夫长。\n谷鸟惊棋响，山蜂识酒香。\n只应陶靖节，会取北窗凉。",
        "dynasty": "宋",
        "collection_info": null
    },
    {
        "title": "送安惇秀才失解西归",
        "author": "苏轼",
        "content": "旧书不厌百回读，熟读深思子自知。\n他年名宦恐不免，今日栖迟那可追。\n我昔家居断还往，着书不暇窥园葵。\n朅来东游慕人爵，弃去旧学从儿嬉。\n狂谋谬算百不遂，惟有霜鬓来如期。\n故山松柏皆手种，行且拱矣归何时。\n万事早知皆有命，十年浪走宁非痴。\n与君未可较得失，临别惟有长嗟咨。",
        "dynasty": "宋",
        "collection_info": null
    },
    {
        "title": "送吕希道知和州",
        "author": "苏轼",
        "content": "去年送君守解梁，今年送君守历阳。\n年年送人作太守，坐受尘土堆胸肠。\n君家联翩三将相，富贵未已今方将。\n凤雏骥子生有种，毛骨往往传诸郎。\n观君崛鬰负奇表，便合剑佩趋明光。\n胡为小郡屡奔走，征马未解风帆张。\n我生本是便江海，忍耻未去犹彷徨。\n无言赠君有长叹，美哉河水空洋洋。",
        "dynasty": "宋",
        "collection_info": null
    },
    {
        "title": "送文与可出守陵州",
        "author": "苏轼",
        "content": "壁上墨君不解语，见之尚可消百忧。\n而况我友似君者，素节凛凛欺霜秋。\n清诗健笔何足数，逍遥齐物追庄周。\n夺官遣去不自觉，晓梳脱髮谁能收。\n江边乱山赤如赭，陵阳正在千山头。\n君知远别怀抱恶，时遣墨君解我愁。",
        "dynasty": "宋",
        "collection_info": null
    },
    {
        "title": "次韵王诲夜坐",
        "author": "苏轼",
        "content": "爱君东阁能延客，顾我闲官不计员。\n策杖频过知未厌，卜居相近岂辞迁。\n莫将诗句惊摇落，渐喜樽罍省扑缘。\n待约月明池上宿，夜深同看水中天。",
        "dynasty": "宋",
        "collection_info": null
    },
    {
        "title": "送蔡冠卿知饶州",
        "author": "苏轼",
        "content": "吾观蔡子与人游，掀豗笑语无不可。\n平生傥荡不惊俗，临事迂阔乃过我。\n横前坑阱众所畏，布路金珠谁不裹。\n尔来变化惊何速，昔号刚强今亦颇。\n怜君独守廷尉法，晚岁却理鄱阳柂。\n莫嗟天骥逐羸牛，欲试良玉须猛火。\n世事徐观真梦寐，人生不信长轗轲。\n知君决狱有阴功，他日老人酬魏颗。",
        "dynasty": "宋",
        "collection_info": null
    },
    {
        "title": "宋叔达家听琵琶",
        "author": "苏轼",
        "content": "数絃已品龙香拨，半面犹遮凤尾槽。\n新曲从翻玉连锁，旧声终爱鬰轮袍。\n梦回只记归舟字，赋罢双垂紫锦绦。\n何异乌孙送公主，碧天无际雁行高。",
        "dynasty": "宋",
        "collection_info": null
    },
    {
        "title": "次韵子由初到陈州二首  其一",
        "author": "苏轼",
        "content": "道丧虽云久，吾犹及老成。\n如今各衰晚，那更治刑名。\n懒惰便樗散，疏狂託圣明。\n阿奴须碌碌，门户要全生。",
        "dynasty": "宋",
        "collection_info": null
    },
    {
        "title": "次韵子由初到陈州二首  其二",
        "author": "苏轼",
        "content": "旧隠三年别，杉松好在不。\n我今尚眷眷，此意恐悠悠。\n闭户时寻梦，无人可说愁。\n还来送别处，双泪寄南州。",
        "dynasty": "宋",
        "collection_info": null
    },
    {
        "title": "送刘道原归觐南康",
        "author": "苏轼",
        "content": "晏婴不满六尺长，高节万仞陵首阳。\n青衫白髮不自叹，富贵在天那得忙。\n十年闭户乐幽独，百金购书收散亡。\n朅来东观弄丹墨，聊借旧史诛姦强。\n孔融不肯下曹操，汲黯本是轻张汤。\n虽无尺棰与寸刃，口吻排击含风霜。\n自言静中阅世俗，有似不饮观酒狂。\n衣巾狼藉又屡舞，傍人大笑供千场。\n交朋翩翩去略尽，惟吾与子犹彷徨。\n世人共弃君独厚，岂敢自爱恐子伤。\n朝来告别惊何速，归意已逐征鸿翔。\n匡庐先生古君子，挂冠两纪鬓未苍。\n定将文度置膝上，喜动邻里烹猪羊。\n君归为我道名姓，幅巾他日容登堂。",
        "dynasty": "宋",
        "collection_info": null
    },
    {
        "title": "出都来陈所乘船上有题小诗八首不知何人有感于余心者聊为和之  其一",
        "author": "苏轼",
        "content": "蛙鸣青草泊，蝉噪垂杨浦。\n吾行亦偶然，及此新过雨。",
        "dynasty": "宋",
        "collection_info": null
    },
    {
        "title": "出都来陈所乘船上有题小诗八首不知何人有感于余心者聊为和之  其二",
        "author": "苏轼",
        "content": "鸟乐忘罝罦，鱼乐忘鈎饵。\n何必择所安，滔滔天下是。",
        "dynasty": "宋",
        "collection_info": null
    },
    {
        "title": "出都来陈所乘船上有题小诗八首不知何人有感于余心者聊为和之  其三",
        "author": "苏轼",
        "content": "烟火动村落，晨光尚熹微。\n田园处处好，渊明胡不归。",
        "dynasty": "宋",
        "collection_info": null
    },
    {
        "title": "出都来陈所乘船上有题小诗八首不知何人有感于余心者聊为和之  其四",
        "author": "苏轼",
        "content": "我行无疾徐，轻楫信溶漾。\n船留村市闹，闸发寒波涨。",
        "dynasty": "宋",
        "collection_info": null
    },
    {
        "title": "出都来陈所乘船上有题小诗八首不知何人有感于余心者聊为和之  其五",
        "author": "苏轼",
        "content": "舟人苦炎热，宿此乔木湾。\n清月未及上，黑云如颓山。",
        "dynasty": "宋",
        "collection_info": null
    },
    {
        "title": "出都来陈所乘船上有题小诗八首不知何人有感于余心者聊为和之  其六",
        "author": "苏轼",
        "content": "万窍号地籁，衝风散天池。\n喧豗瞬息间，还挂斗与箕。",
        "dynasty": "宋",
        "collection_info": null
    },
    {
        "title": "出都来陈所乘船上有题小诗八首不知何人有感于余心者聊为和之  其七",
        "author": "苏轼",
        "content": "颍水非汉水，亦作蒲萄绿。\n恨无襄阳儿，令唱铜鞮曲。",
        "dynasty": "宋",
        "collection_info": null
    },
    {
        "title": "出都来陈所乘船上有题小诗八首不知何人有感于余心者聊为和之  其八",
        "author": "苏轼",
        "content": "我诗虽云拙，心平声韵和。\n年来烦恼尽，古井无由波。",
        "dynasty": "宋",
        "collection_info": null
    },
    {
        "title": "次韵子由柳湖感物",
        "author": "苏轼",
        "content": "忆昔子美在东屯，数间茅屋苍山根。\n嘲吟草木调蛮獠，欲与猿鸟争啾喧。\n子今憔悴众所弃，驱马独出无往还。\n惟有柳湖万株柳，清阴与子供朝昏。\n胡为讥评不少借，生意凌挫难为繁。\n柳虽无言不解愠，世俗乍见应怃然。\n娇姿共爱春濯濯，岂问空腹修蛇蟠。\n朝看浓翠傲炎赫，夜爱疏影摇清圆。\n风翻雪阵春絮乱，蠹响啄木秋声坚。\n四时盛衰各有态，摇落悽怆惊寒温。\n南山孤松积雪底，抱冻不死谁復贤。",
        "dynasty": "宋",
        "collection_info": null
    },
    {
        "title": "次韵张安道读杜诗",
        "author": "苏轼",
        "content": "大雅初微缺，流风困暴豪。\n张为词客赋，变作楚臣骚。\n展转更崩坏，纷纶阅俊髦。\n地偏蕃怪产，源失乱狂涛。\n粉黛迷真色，鱼虾易豢牢。\n谁知杜陵杰，名与谪仙高。\n扫地收千轨，争标看两艘。\n诗人例穷苦，天意遣奔逃。\n尘暗人亡鹿，溟翻帝斩鰲。\n艰危思李牧，述作谢王褒。\n失意各千里，哀鸣闻九皋。\n骑鲸遁沧海，捋虎得绨袍。\n巨笔屠龙手，微官似马曹。\n迂疏无事业，醉饱死游遨。\n简牍仪型在，儿童篆刻劳。\n今谁主文字，公合抱旌旄。\n开卷遥相忆，知音两不遭。\n般斤思郢质，鲲化陋鯈濠。\n恨我无佳句，时蒙致白醪。\n殷勤理黄菊，未遣没蓬蒿。",
        "dynasty": "宋",
        "collection_info": null
    },
    {
        "title": "送张安道赴南都留台",
        "author": "苏轼",
        "content": "我公古仙伯，超然羡门姿。\n偶怀济物志，遂为世所縻。\n黄龙游帝郊，箫韶凤来仪。\n终然反溟极，岂復安笼池。\n出入四十年，忧患未尝辞。\n一言有归意，阖府谏莫移。\n吾君信英睿，搜士及茅茨。\n无人长者侧，何以安子思。\n归来扫一室，虚白以自怡。\n游于物之初，世俗安得知。\n我亦世味薄，因循鬓生丝。\n出处良细事，从公当有时。",
        "dynasty": "宋",
        "collection_info": null
    },
    {
        "title": "傅尧俞济源草堂",
        "author": "苏轼",
        "content": "微官共有田园兴，老罢方寻隠退庐。\n栽种成阴十年事，仓黄求买百金无。\n先生卜筑临清济，乔木如今似画图。\n邻里亦知偏爱竹，春来相与护龙雏。",
        "dynasty": "宋",
        "collection_info": null
    },
    {
        "title": "陆龙图诜挽词",
        "author": "苏轼",
        "content": "挺然直节庇峨岷，谋道从来不计身。\n属纩家无十金产，过车巷哭六州民。\n尘埃辇寺三年别，樽俎岐阳一梦新。\n他日思贤见遗像，不论宿草更沾巾。",
        "dynasty": "宋",
        "collection_info": null
    },
    {
        "title": "胡完夫母周夫人挽词",
        "author": "苏轼",
        "content": "柏舟高节冠乡邻，绛帐清风耸搢绅。\n岂似凡人但慈母，能令孝子作忠臣。\n当年织屦随方进，晚节称觞见伯仁。\n回首悲凉便陈迹，凯风吹尽棘成薪。",
        "dynasty": "宋",
        "collection_info": null
    },
    {
        "title": "次韵柳子玉过陈绝粮二首  其一",
        "author": "苏轼",
        "content": "风雨萧萧夜晦迷，不须鸣叫强知时。\n多才久被天公怪，阙食惟应爨妇知。\n杜叟挽衣那及胫，颜公食粥敢言炊。\n诗人情味真尝遍，试问于今底处亏。",
        "dynasty": "宋",
        "collection_info": null
    },
    {
        "title": "次韵柳子玉过陈绝粮二首  其二",
        "author": "苏轼",
        "content": "如我自观犹可厌，非君谁復肯相寻。\n图书跌宕悲年老，灯火青荧语夜深。\n早岁便怀齐物志，微官敢有济时心。\n南行千里成何事，一听秋涛万鼓音。",
        "dynasty": "宋",
        "collection_info": null
    },
    {
        "title": "陪欧阳公燕西湖",
        "author": "苏轼",
        "content": "谓公方壮鬚似雪，谓公已老光浮颊。\n朅来湖上饮美酒，醉后剧谈犹激烈。\n湖边草木新着霜，芙蓉晚菊争煌煌。\n插花起舞为公寿，公言百岁如风狂。\n赤松共游也不恶，谁能忍饥啖仙药。\n已将寿夭付天公，彼徒辛苦吾差乐。\n城上乌栖暮霭生，银缸画烛照湖明。\n不辞歌诗劝公饮，坐无桓伊能抚筝。",
        "dynasty": "宋",
        "collection_info": null
    },
    {
        "title": "欧阳少师令赋所蓄石屏",
        "author": "苏轼",
        "content": "何人遗公石屏风，上有水墨希微踪。\n不画长林与巨植，独画峨嵋山西雪岭上万岁不老之孤松。\n崖崩涧绝可望不可到，孤烟落日相溟蒙。\n含风偃蹇得真态，刻画始信天有工。\n我恐毕宏韦偃死葬虢山下，骨可朽烂心难穷。\n神机巧思无所发，化为烟霏沦石中。\n古来画师非俗士，摹写物像略与诗人同。\n愿公作诗慰不遇，无使二子含愤泣幽宫。",
        "dynasty": "宋",
        "collection_info": null
    },
    {
        "title": "颍州初别子由二首  其一",
        "author": "苏轼",
        "content": "征帆挂西风，别泪滴清颍。\n留连知无益，惜此须臾景。\n我生三度别，此别尤酸冷。\n念子似先君，木讷刚且静。\n寡辞真吉人，介石乃机警。\n至今天下士，去莫如子猛。\n嗟我久病狂，意行无坎井。\n有如醉且坠，幸未伤辄醒。\n从今得闲暇，默坐消日永。\n作诗解子忧，持用日三省。",
        "dynasty": "宋",
        "collection_info": null
    },
    {
        "title": "颍州初别子由二首  其二",
        "author": "苏轼",
        "content": "近别不改容，远别涕霑胸。\n咫尺不相见，实与千里同。\n人生无离别，谁知恩爱重。\n始我来宛丘，牵衣舞儿童。\n便知有此恨，留我过秋风。\n秋风亦已过，别恨终无穷。\n问我何年归，我言岁在东。\n离合既循环，忧喜迭相攻。\n语此长太息，我生如飞蓬。\n多忧髮早白，不见六一翁。",
        "dynasty": "宋",
        "collection_info": null
    },
    {
        "title": "十月二日将至涡口五里所遇风留宿",
        "author": "苏轼",
        "content": "长淮久无风，放意弄清快。\n今朝雪浪满，始觉平野隘。\n两山控吾前，吞吐久不嘬。\n孤舟繫桑本，终夜舞澎湃。\n舟人更传呼，弱缆恃菅蒯。\n平生傲忧患，久矣恬百怪。\n鬼神欺吾穷，戏我聊一噫。\n瓶中尚有酒，信命谁能戒。",
        "dynasty": "宋",
        "collection_info": null
    },
    {
        "title": "出颍口初见淮山是日至寿州",
        "author": "苏轼",
        "content": "我行日夜向江海，枫叶芦花秋兴长。\n长淮忽迷天远近，青山久与船低昂。\n寿州已见白石塔，短棹未转黄茅冈。\n波平风软望不到，故人久立烟苍茫。",
        "dynasty": "宋",
        "collection_info": null
    },
    {
        "title": "寿州李定少卿出饯城东龙潭上",
        "author": "苏轼",
        "content": "山鸦噪处古灵湫，乱沫浮涎绕客舟。\n未暇燃犀照奇鬼，欲将烧燕出潜虬。\n使君惜别催歌管，村巷惊呼聚玃猴。\n此地他年颂遗爱，观鱼并记老庄周。",
        "dynasty": "宋",
        "collection_info": null
    },
    {
        "title": "濠州七绝 涂山",
        "author": "苏轼",
        "content": "川锁支祁水尚浑，地理汪罔骨应存。\n樵苏已入黄能庙，乌鹊犹朝禹会村。",
        "dynasty": "宋",
        "collection_info": null
    },
    {
        "title": "濠州七绝 彭祖庙",
        "author": "苏轼",
        "content": "跨历商周看盛衰，欲将齿髮鬬蛇龟。\n空餐云母连山尽，不见蟠桃着子时。",
        "dynasty": "宋",
        "collection_info": null
    },
    {
        "title": "濠州七绝 逍遥台",
        "author": "苏轼",
        "content": "常怪刘伶死便埋，岂伊忘死未忘骸。\n乌鸢夺得与蝼蚁，谁信先生无此怀。",
        "dynasty": "宋",
        "collection_info": null
    },
    {
        "title": "濠州七绝 观鱼台",
        "author": "苏轼",
        "content": "欲将同异较锱铢，肝胆犹能楚越如。\n若信万殊归一理，子今知我我知鱼。",
        "dynasty": "宋",
        "collection_info": null
    },
    {
        "title": "濠州七绝 虞姬墓",
        "author": "苏轼",
        "content": "帐下佳人拭泪痕，门前壮士气如云。\n仓黄不负君王意，只有虞姬与郑君。",
        "dynasty": "宋",
        "collection_info": null
    },
    {
        "title": "濠州七绝 四望亭",
        "author": "苏轼",
        "content": "颓垣破础没柴荆，故老犹言短李亭。\n敢请使君重起废，落霞孤鹜换新铭。",
        "dynasty": "宋",
        "collection_info": null
    },
    {
        "title": "濠州七绝 浮山洞",
        "author": "苏轼",
        "content": "人言洞府是鰲宫，升降随波与海通。\n共坐船中那得见，干坤浮水水浮空。",
        "dynasty": "宋",
        "collection_info": null
    },
    {
        "title": "泗州僧伽塔",
        "author": "苏轼",
        "content": "我昔南行舟繫汴，逆风三日沙吹面。\n舟人共劝祷灵塔，香火未收旗脚转。\n回头顷刻失长桥，却到龟山未朝饭。\n至人无心何厚薄，我自怀私欣所便。\n耕田欲雨刈欲晴，去得顺风来者怨。\n若使人人祷辄遂，造物应须日千变。\n今我身世两悠悠，去无所逐来无恋。\n得行固愿留不恶，每到有求神亦倦。\n退之旧云三百尺，澄观所营今已换。\n不嫌俗士污丹梯，一看云山绕淮甸。",
        "dynasty": "宋",
        "collection_info": null
    },
    {
        "title": "龟山",
        "author": "苏轼",
        "content": "我生飘荡去何求，再过龟山岁五周。\n身行万里半天下，僧卧一庵初白头。\n地隔中原劳北望，潮连沧海欲东游。\n元嘉旧事无人记，故垒摧颓今在不。",
        "dynasty": "宋",
        "collection_info": null
    },
    {
        "title": "发洪泽中途遇大风復还",
        "author": "苏轼",
        "content": "风浪忽如此，吾行欲安归。\n挂帆却西迈，此计未为非。\n洪泽三十里，安流去如飞。\n居民见我还，劳问亦依依。\n携酒就船卖，此意厚莫违。\n醒来夜已半，岸木声向微。\n明日淮阴市，白鱼能许肥。\n我行无南北，适意乃所祈。\n何劳舞澎湃，终夜摇窗扉。\n妻孥莫忧色，更典箧中衣。",
        "dynasty": "宋",
        "collection_info": null
    },
    {
        "title": "十月十六日记所见",
        "author": "苏轼",
        "content": "风高月暗云水黄，淮阴夜发朝山阳。\n山阳晓雾如细雨，炯炯初日寒无光。\n云收雾卷已亭午，有风北来寒欲僵。\n忽惊飞雹穿户牖，迅驶不復容遮防。\n市人颠沛百贾乱，疾雷一声如颓墙。\n使君来呼晚置酒，坐定已復日照廊。\n怳疑所见皆梦寐，百种变怪旋消亡。\n共言蛟龙厌旧穴，鱼鳖随徙空陂塘。\n愚儒无知守章句，论说黑白推何祥。\n惟有主人言可用，天寒欲雪饮此觞。",
        "dynasty": "宋",
        "collection_info": null
    },
    {
        "title": "广陵会三同舍各以其字为韵仍邀同赋 刘贡父",
        "author": "苏轼",
        "content": "去年送刘郎，醉语已惊众。\n如今各飘泊，笔砚谁能弄。\n我命不在天，羿彀未必中。\n作诗聊遣意，老大慵讥讽。\n夫子少年时，雄辩轻子贡。\n尔来再伤弓，戢翼念前痛。\n广陵三日饮，相对怳如梦。\n况逢贤主人，白酒泼春瓮。\n竹西已挥手，湾口犹屡送。\n羡子去安闲，吾邦正喧鬨。",
        "dynasty": "宋",
        "collection_info": null
    },
    {
        "title": "广陵会三同舍各以其字为韵仍邀同赋 孙巨源",
        "author": "苏轼",
        "content": "三年客京辇，憔悴难具论。\n挥汗红尘中，但随马蹄翻。\n人情贵往返，不报生祸根。\n坐令平生友，终岁不及门。\n南来实清旷，但恨无与言。\n不谓广陵城，得逢刘与孙。\n异趣不两立，譬如王孙猿。\n吾侪久相聚，恐见疑排拫。\n我褊类中散，子通真巨源。\n绝交固未敢，且復东南奔。",
        "dynasty": "宋",
        "collection_info": null
    },
    {
        "title": "广陵会三同舍各以其字为韵仍邀同赋 刘莘老",
        "author": "苏轼",
        "content": "江陵昔相遇，幕府称上宾。\n再见明光宫，峨冠挹搢绅。\n如今三见子，坎坷为逐臣。\n朝游云霄间，欲分丞相茵。\n暮落江湖上，遂与屈子邻。\n了不见愠喜，子岂真可人。\n邂逅成一欢，醉语出天真。\n士方在田里，自比渭与莘。\n出试乃大谬，刍狗难重陈。\n岁晚多霜露，归耕当及辰。",
        "dynasty": "宋",
        "collection_info": null
    },
    {
        "title": "游金山寺",
        "author": "苏轼",
        "content": "我家江水初发源，宦游直送江入海。\n闻道潮头一丈高，天寒尚有沙痕在。\n中泠南畔石盘陀，古来出没随涛波。\n试登绝顶望乡国，江南江北青山多。\n羁愁畏晚寻归楫，山僧苦留看落日。\n微风万顷靴文细，断霞半空鱼尾赤。\n是时江月初生魄，二更月落天深黑。\n江心似有炬火明，飞焰照山栖乌惊。\n怅然归卧心莫识，非鬼非人竟何物。\n江山如此不归山，江神见怪惊我顽。\n我谢江神岂得已，有田不归如江水。",
        "dynasty": "宋",
        "collection_info": null
    },
    {
        "title": "自金山放船至焦山",
        "author": "苏轼",
        "content": "金山楼观何耽耽，撞钟击鼓闻淮南。\n焦山何有有修竹，采薪汲水僧两三。\n云霾浪打人迹绝，时有沙户祈春蚕。\n我来金山更留宿，而此不到心怀惭。\n同游兴尽决独往，赋命穷薄轻江潭。\n清晨无风浪自涌，中流歌啸倚半酣。\n老僧下山惊客至，迎笑喜作巴人谈。\n自言久客忘乡井，只有弥勒为同龛。\n困眠得就纸帐暖，饱食未厌山蔬甘。\n山林饥饿古亦有，无田不退宁非贪。\n展禽虽未三见黜，叔夜自知七不堪。\n行当投劾谢簪组，为我佳处留茅庵。",
        "dynasty": "宋",
        "collection_info": null
    },
    {
        "title": "甘露寺",
        "author": "苏轼",
        "content": "江山岂不好，独游情易阑。\n但有相携人，何必素所欢。\n我欲访甘露，当途无闲官。\n二子旧不识，欣然肯联鞍。\n古郡山为城，层梯转朱栏。\n楼台断崖上，地窄天水宽。\n一览吞数州，山长江漫漫。\n却望大明寺，惟见烟中竿。\n狠石卧庭下，穹窿如伏羱。\n缅怀卧龙公，挟策事琱钻。\n一谈收猘子，再说走老瞒。\n名高有余想，事往无留观。\n萧公古铁镬，相对空团团。\n陂陀受百斛，积雨生微澜。\n泗水逸周鼎，渭城辞汉盘。\n山川失故态，怪此能独完。\n僧繇六化人，霓衣挂冰纨。\n隠见十二迭，观者疑夸谩。\n破板陆生画，青猊戏盘跚。\n上有二天人，挥手如翔鸾。\n笔墨虽欲尽，典型垂不刊。\n赫赫赞皇公，英姿凛以寒。\n古柏手亲种，挺然谁敢干。\n枝撑云峰裂，根入石窟蟠。\n薙草得断碑，斩崖出金棺。\n瘗藏岂不牢，见伏理可叹。\n四雄皆龙虎，遗迹俨未刓。\n方其盛壮时，争夺肯少安。\n废兴属造物，迁逝谁控抟。\n况彼妄庸子，而欲事所难。\n古今共一轨，后世徒辛酸。\n聊兴广武叹，不待雍门弹。",
        "dynasty": "宋",
        "collection_info": null
    },
    {
        "title": "初到杭州寄子由二绝  其一",
        "author": "苏轼",
        "content": "眼看时事力难胜，贪恋君恩退未能。\n迟钝终须投劾去，使君何日换聋丞。",
        "dynasty": "宋",
        "collection_info": null
    },
    {
        "title": "初到杭州寄子由二绝  其二",
        "author": "苏轼",
        "content": "圣明宽大许全身，衰病摧颓自畏人。\n莫上冈头苦相望，吾方祭竈请比邻。",
        "dynasty": "宋",
        "collection_info": null
    },
    {
        "title": "次韵柳子玉二首 地炉",
        "author": "苏轼",
        "content": "细声蚯蚓发银瓶，拥褐横眠天未明。\n衰鬓镊残敧雪领，壮心降尽倒风旌。\n自称丹竈锱铢火，倦听山城长短更。\n闻道床头惟竹几，夫人应不解卿卿。",
        "dynasty": "宋",
        "collection_info": null
    },
    {
        "title": "次韵柳子玉二首 纸帐",
        "author": "苏轼",
        "content": "乱文龟殻细相连，惯卧青绫恐未便。\n洁似僧巾白㲲布，暖于蛮帐紫茸毡。\n锦衾速卷持还客，破屋那愁仰见天。\n但恐娇儿还恶睡，夜深踏裂不成眠。",
        "dynasty": "宋",
        "collection_info": null
    },
    {
        "title": "腊日游孤山访惠勤惠思二僧",
        "author": "苏轼",
        "content": "天欲雪，云满湖，楼台明灭山有无。\n水清石出鱼可数，林深无人鸟相呼。\n腊日不归对妻孥，名寻道人实自娱。\n道人之居在何许，宝云山前路盘纡。\n孤山孤绝谁肯庐，道人有道山不孤。\n纸窗竹屋深自暖，拥褐坐睡依团蒲。\n天寒路远愁仆夫，整驾催归及未晡。\n出山迴望云木合，但见野鹘盘浮图。\n兹游淡薄欢有余，到家恍如梦蘧蘧。\n作诗火急追亡逋，清景一失后难摹。",
        "dynasty": "宋",
        "collection_info": null
    },
    {
        "title": "李杞寺丞见和前篇復用元韵答之",
        "author": "苏轼",
        "content": "兽在薮，鱼在湖，一入池槛归期无。\n误随弓旌落尘土，坐使鞭棰环呻呼。\n追胥连保罪及孥，百日愁叹一日娱。\n白云旧有终老约，朱绶岂合山人纡。\n人生何者非蘧庐，故山鹤怨秋猿孤。\n何时自驾鹿车去，扫除白髮烦菖蒲。\n麻鞋短后随猎夫，射弋狐兔供朝晡。\n陶潜自作五柳传，潘阆画入三峰图。\n吾年凛凛今几余，知非不去惭卫蘧。\n岁荒无术归亡逋，鹄则易画虎难摹。",
        "dynasty": "宋",
        "collection_info": null
    },
    {
        "title": "再和",
        "author": "苏轼",
        "content": "东望海，西望湖，山平水远细欲无。\n野人疏狂逐渔钓，刺史宽大容歌呼。\n君恩饱暖及尔孥，才者不闲拙者娱。\n穿巌度岭脚力健，未厌山水相萦纡。\n三百六十古精庐，出游无伴篮舆孤。\n作诗虽未造藩阈，破闷岂不贤摴蒱。\n君才敏赡兼百夫，朝作千篇日未晡。\n朅来湖上得佳句，从此不看营丘图。\n知君箧椟富有余，莫惜锦绣偿菅蘧。\n穷多鬬险谁先逋，赌取名画不用摹。",
        "dynasty": "宋",
        "collection_info": null
    },
    {
        "title": "游灵隠寺得来诗復用前韵",
        "author": "苏轼",
        "content": "君不见，钱塘湖，钱王壮观今已无。\n屋堆黄金斗量珠，运尽不劳折简呼。\n四方宦游散其孥，宫阙留与闲人娱。\n盛衰哀乐两须臾，何用多忧心鬰纡。\n溪山处处皆可庐，最爱灵隠飞来孤。\n乔松百尺苍髯鬚，扰扰下笑柳与蒲。\n高堂会食罗千夫，撞钟击鼓喧朝晡。\n凝香方丈眠氍毹，绝胜絮被缝海图。\n清风徐来惊睡余，遂超羲皇傲几蘧。\n归时栖鸦正毕逋，孤烟落日不可摹。",
        "dynasty": "宋",
        "collection_info": null
    },
    {
        "title": "戏子由",
        "author": "苏轼",
        "content": "宛丘先生长如丘，宛丘学舍小如舟。\n常时低头诵经史，忽然欠伸屋打头。\n斜风吹帷雨注面，先生不愧旁人羞。\n任从饱死笑方朔，肯为雨立求秦优。\n眼前勃蹊何足道，处置六凿须天游。\n读书万卷不读律，致君尧舜知无术。\n劝农冠盖闹如云，送老虀盐甘似蜜。\n门前万事不挂眼，头虽长低气不屈。\n余杭别驾无功劳，画堂五丈容旗旄。\n重楼跨空雨声远，屋多人少风骚骚。\n平生所惭今不耻，坐对疲氓更鞭棰。\n道逢阳虎呼与言，心知其非口诺唯。\n居高志下真何益，气节消缩今无几。\n文章小技安足程，先生别驾旧齐名。\n如今衰老俱无用，付与时人分重轻。",
        "dynasty": "宋",
        "collection_info": null
    },
    {
        "title": "越州张中舍寿乐堂",
        "author": "苏轼",
        "content": "青山偃蹇如高人，常时不肯入官府。\n高人自与山有素，不待招邀满庭户。\n卧龙蟠屈半东州，万室鳞鳞枕其股。\n背之不见与无同，狐裘反衣无乃鲁。\n张君眼力觑天奥，能遣荆棘化堂宇。\n持颐宴坐不出门，收揽奇秀得十五。\n才多事少厌闲寂，卧看云烟变风雨。\n笋如玉筯椹如簪，强饮且为山作主。\n不忧儿辈知此乐，但恐造物怪多取。\n春浓睡足午窗明，想见新茶如泼乳。",
        "dynasty": "宋",
        "collection_info": null
    },
    {
        "title": "姚屯田挽词",
        "author": "苏轼",
        "content": "京口年来耆旧衰，高人沦丧路人悲。\n空闻韦叟一经在，不见恬侯万石时。\n贫病只知为善乐，逍遥却恨弃官迟。\n七年一别真如梦，犹记萧然瘦鹤姿。",
        "dynasty": "宋",
        "collection_info": null
    },
    {
        "title": "送岑着作",
        "author": "苏轼",
        "content": "懒者常似静，静岂懒者徒。\n拙则近于直，而直岂拙欤。\n夫子静且直，雍容时卷舒。\n嗟我復何为，相得欢有余。\n我本不违世，而世与我殊。\n拙于林间鸠，懒于冰底鱼。\n人皆笑其狂，子独怜其愚。\n直者有时信，静者不终居。\n而我懒拙病，不受砭药除。\n临行怪酒薄，已与别泪俱。\n后会岂无时，遂恐出处疏。\n惟应故山梦，随子到吾庐。",
        "dynasty": "宋",
        "collection_info": null
    },
    {
        "title": "雨中明庆赏牡丹",
        "author": "苏轼",
        "content": "霏霏雨露作清妍，烁烁明灯照欲然。\n明日春阴花未老，故应未忍着酥煎。",
        "dynasty": "宋",
        "collection_info": null
    },
    {
        "title": "吉祥寺赏牡丹",
        "author": "苏轼",
        "content": "人老簪花不自羞，花应羞上老人头。\n醉归扶路人应笑，十里珠帘半上钩。",
        "dynasty": "宋",
        "collection_info": null
    },
    {
        "title": "吉祥寺僧求阁名",
        "author": "苏轼",
        "content": "过眼荣枯电与风，久长那得似花红。\n上人宴坐观空阁，观色观空色即空。",
        "dynasty": "宋",
        "collection_info": null
    },
    {
        "title": "和刘道原见寄",
        "author": "苏轼",
        "content": "敢向清时怨不容，直嗟吾道与君东。\n坐谈足使淮南惧，归去方知冀北空。\n独鹤不须惊夜旦，羣乌未可辨雌雄。\n庐山自古不到处，得与幽人子细穷。",
        "dynasty": "宋",
        "collection_info": null
    },
    {
        "title": "和刘道原咏史",
        "author": "苏轼",
        "content": "仲尼忧世接舆狂，臧谷虽殊竟两亡。\n吴客漫陈豪士赋，桓侯初笑越人方。\n名高不朽终安用，日饮无何计亦良。\n独掩陈编弔兴废，窗前山雨夜浪浪。",
        "dynasty": "宋",
        "collection_info": null
    },
    {
        "title": "和刘道原寄张师民",
        "author": "苏轼",
        "content": "仁义大捷径，诗书一旅亭。\n相夸绶若若，犹诵麦青青。\n腐鼠何劳吓，高鸿本自冥。\n颠狂不用唤，酒尽渐须醒。",
        "dynasty": "宋",
        "collection_info": null
    },
    {
        "title": "送张职方吉甫赴闽漕六和寺中作",
        "author": "苏轼",
        "content": "羡君超然鸾鹤姿，江湖欲下还飞去。\n空使吴儿怨不留，青山漫漫七闽路。\n门前江水去掀天，寺后清池碧玉环。\n君如大江日千里，我如此水千山底。",
        "dynasty": "宋",
        "collection_info": null
    },
    {
        "title": "和子由柳湖久涸忽有水开元寺山茶旧无花今岁盛开二首  其一",
        "author": "苏轼",
        "content": "太昊祠东铁墓西，一樽曾与子同携。\n回瞻郡阁遥飞槛，北望樯竿半隠堤。\n饭豆羹藜思两鹄，饮河噀水頼长霓。\n如今胜事无人共，花下壶卢鸟劝提。",
        "dynasty": "宋",
        "collection_info": null
    },
    {
        "title": "和子由柳湖久涸忽有水开元寺山茶旧无花今岁盛开二首  其二",
        "author": "苏轼",
        "content": "长明灯下石栏干，长共松杉守岁寒。\n叶厚有棱犀甲健，花深少态鹤头丹。\n久陪方丈曼陀雨，羞对先生苜蓿盘。\n雪裏盛开知有意，明年开后更谁看。",
        "dynasty": "宋",
        "collection_info": null
    },
    {
        "title": "雨中游天竺灵感观音院",
        "author": "苏轼",
        "content": "蚕欲老，麦半黄，前山后山雨浪浪。\n农夫辍耒女废筐，白衣仙人在高堂。",
        "dynasty": "宋",
        "collection_info": null
    },
    {
        "title": "和蔡准郎中见邀游西湖三首  其一",
        "author": "苏轼",
        "content": "夏潦涨湖深更幽，西风落木芙蓉秋。\n飞雪闇天云拂地，新蒲出水柳映洲。\n湖上四时看不足，惟有人生飘若浮。\n解颜一笑岂易得，主人有酒君应留。\n君不见钱塘游宦客，朝推囚，暮决狱，不因人唤何时休。",
        "dynasty": "宋",
        "collection_info": null
    },
    {
        "title": "和蔡准郎中见邀游西湖三首  其二",
        "author": "苏轼",
        "content": "城市不识江湖幽，如与蟪蛄语春秋。\n试令江湖处城市，却似麋鹿游汀洲。\n高人无心无不可，得坎且止乘流浮。\n公卿故旧留不得，遇所得意终年留。\n君不见抛官彭泽令，琴无絃，巾有酒，醉欲眠时遣客休。",
        "dynasty": "宋",
        "collection_info": null
    },
    {
        "title": "和蔡准郎中见邀游西湖三首  其三",
        "author": "苏轼",
        "content": "田间决水鸣幽幽，插秧未遍麦已秋。\n相携烧笋苦竹寺，却下踏藕荷花洲。\n船头斫鲜细缕缕，船尾炊玉香浮浮。\n临风饱食得甘寝，肯使细故胸中留。\n君不见壮士憔悴时，饥谋食，渴谋饮，功名有时无罢休。",
        "dynasty": "宋",
        "collection_info": null
    },
    {
        "title": "六月二十七日望湖楼醉书五绝  其一",
        "author": "苏轼",
        "content": "黑云翻墨未遮山，白雨跳珠乱入船。\n卷地风来忽吹散，望湖楼下水如天。",
        "dynasty": "宋",
        "collection_info": null
    },
    {
        "title": "六月二十七日望湖楼醉书五绝  其二",
        "author": "苏轼",
        "content": "放生鱼鳖逐人来，无主荷花到处开。\n水枕能令山俯仰，风船解与月徘徊。",
        "dynasty": "宋",
        "collection_info": null
    },
    {
        "title": "六月二十七日望湖楼醉书五绝  其三",
        "author": "苏轼",
        "content": "乌菱白芡不论钱，乱繫青菰裹绿盘。\n忽忆尝新会灵观，滞留江海得加餐。",
        "dynasty": "宋",
        "collection_info": null
    },
    {
        "title": "六月二十七日望湖楼醉书五绝  其四",
        "author": "苏轼",
        "content": "献花游女木兰桡，细雨斜风湿翠翘。\n无限芳洲生杜若，吴儿不识楚辞招。",
        "dynasty": "宋",
        "collection_info": null
    },
    {
        "title": "六月二十七日望湖楼醉书五绝  其五",
        "author": "苏轼",
        "content": "未成小隠聊中隠，可得长闲胜暂闲。\n我本无家更安往，故乡无此好湖山。",
        "dynasty": "宋",
        "collection_info": null
    },
    {
        "title": "七月一日出城舟中苦热",
        "author": "苏轼",
        "content": "凉飙呼不来，流汗方被体。\n稀星乍明灭，暗水光瀰瀰。\n香风过莲芡，惊枕裂鲂鲤。\n欠伸宿酒余，起坐濯清泚。\n火云势方壮，未受月露洗。\n身微欲安适，坐待东方启。",
        "dynasty": "宋",
        "collection_info": null
    },
    {
        "title": "宿余杭法喜寺后绿野堂望吴兴诸山怀孙莘老学士",
        "author": "苏轼",
        "content": "徙倚秋原上，凄凉晚照中。\n水流天不尽，人远思何穷。\n问谍知秦过，看山识禹功。\n稻凉初吠蛤，柳老半书虫。\n荷背风翻白，莲腮雨退红。\n追游慰迟暮，觅句效儿童。\n北望苕溪转，遥怜震泽通。\n烹鱼得尺素，好在紫髯翁。",
        "dynasty": "宋",
        "collection_info": null
    },
    {
        "title": "宿临安浄土寺",
        "author": "苏轼",
        "content": "鸡鸣发余杭，到寺已亭午。\n参禅固未暇，饱食良先务。\n平生睡不足，急扫清风宇。\n闭门羣动息，香篆起烟缕。\n觉来烹石泉，紫笋发轻乳。\n晚凉沐浴罢，衰髮稀可数。\n浩歌出门去，暮色入村坞。\n微月半隠山，圆荷争泻露。\n相携石桥上，夜与故人语。\n明朝入山房，石镜炯当路。\n昔照熊虎姿，今为猿鸟顾。\n废兴何足弔，万古一仰俯。",
        "dynasty": "宋",
        "collection_info": null
    },
    {
        "title": "自浄土寺步至功臣寺",
        "author": "苏轼",
        "content": "落日岸葛巾，晚风吹羽扇。\n松间野步稳，竹外飞桥转。\n神功凿横岭，巌石得巨片。\n直渡千人沟，下有微流泫。\n冈峦蔚回合，金碧烂明绚。\n缅怀异姓王，负担此乡县。\n长逢胯下辱，屡乞桑间饭。\n谁谓山石顽，识此希世彦。\n凛然英气逼，屹起犹耸战。\n他年万骑归，父老恣欢宴。\n锦绣被原野，金珠散贫贱。\n窦融既入朝，吴芮空记面。\n荣华坐销歇，阅世如邮传。\n惟有长明灯，依然照深殿。",
        "dynasty": "宋",
        "collection_info": null
    },
    {
        "title": "游径山",
        "author": "苏轼",
        "content": "众峰来自天目山，势若骏马奔平川。\n中途勒破千里足，金鞭玉𩍐相迴旋。\n人言山住水亦住，下有万古蛟龙渊。\n道人天眼识王气，结茅宴坐荒山巅。\n精诚贯山石为裂，天女下试颜如莲。\n寒窗暖足来朴渥，夜钵呪水降蜿蜒。\n雪眉老人朝叩门，愿为弟子长参禅。\n尔来废兴三百载，奔走吴会输金钱。\n飞楼涌殿压山破，朝钟暮鼓惊龙眠。\n晴空仰见浮海蜃，落日下数投林鸢。\n有生共处覆载内，扰扰膏火同烹煎。\n近来愈觉世路隘，每到宽处差安便。\n嗟余老矣百事废，却寻旧学心茫然。\n问龙乞水归洗眼，欲看细字销残年。",
        "dynasty": "宋",
        "collection_info": null
    },
    {
        "title": "自径山回得吕察推诗用其韵招之宿湖上",
        "author": "苏轼",
        "content": "多君贵公子，爱山如爱色。\n心随叶舟去，梦绕千山碧。\n新诗到中路，令我喜折屐。\n古来轩冕徒，操舍两悲栗。\n数朝辞簪笏，两脚得暂赤。\n归来不入府，却走湖上宅。\n宠辱吾久忘，宁畏官长诘。\n飘然便归去，谁在子思侧。\n君能从我游，出郭及未黑。",
        "dynasty": "宋",
        "collection_info": null
    },
    {
        "title": "宿望湖楼再和",
        "author": "苏轼",
        "content": "新月如佳人，出海初弄色。\n娟娟到湖上，潋潋摇空碧。\n夜凉人未寝，山静闻响屐。\n骚人故多感，悲秋更憀栗。\n君胡不相就，朱墨纷黝赤。\n我行得所嗜，十日忘家宅。\n但恨无友生，诗病莫诃诘。\n君来试吟咏，定作鹤头侧。\n改罢心愈疑，满纸蛟蛇黑。",
        "dynasty": "宋",
        "collection_info": null
    },
    {
        "title": "夜泛西湖五绝  其一",
        "author": "苏轼",
        "content": "新月生魄迹未安，纔破五六渐盘桓。\n今夜吐艷如半璧，游人得向三更看。",
        "dynasty": "宋",
        "collection_info": null
    },
    {
        "title": "夜泛西湖五绝  其二",
        "author": "苏轼",
        "content": "三更向阑月渐垂，欲落未落景特奇。\n明朝人事谁料得，看到苍龙西没时。",
        "dynasty": "宋",
        "collection_info": null
    },
    {
        "title": "夜泛西湖五绝  其三",
        "author": "苏轼",
        "content": "苍龙已没牛斗横，东方芒角昇长庚。\n渔人收筒及未晓，船过惟有菰蒲声。",
        "dynasty": "宋",
        "collection_info": null
    },
    {
        "title": "夜泛西湖五绝  其四",
        "author": "苏轼",
        "content": "菰蒲无边水茫茫，荷花夜开风露香。\n渐见灯明出远寺，更待月黑看湖光。",
        "dynasty": "宋",
        "collection_info": null
    },
    {
        "title": "夜泛西湖五绝  其五",
        "author": "苏轼",
        "content": "湖光非鬼亦非仙，风恬浪静光满川。\n须臾两两入寺去，就视不见空茫然。",
        "dynasty": "宋",
        "collection_info": null
    },
    {
        "title": "求焦千之惠山泉诗",
        "author": "苏轼",
        "content": "兹山定空中，乳水满其腹。\n遇隙则发见，臭味实一族。\n浅深各有值，方圆随所蓄。\n或为云汹涌，或作线断续。\n或鸣空洞中，杂佩间琴筑。\n或流苍石缝，宛转龙鸾蹙。\n瓶罂走千里，真僞半相渎。\n贵人高宴罢，醉眼乱红绿。\n赤泥开方印，紫餠截圆玉。\n倾瓯共叹赏，窃语笑僮仆。\n岂如泉上僧，盥洒自挹掬。\n故人怜我病，蒻笼寄新馥。\n欠伸北窗下，昼睡美方熟。\n精品厌凡泉，愿子致一斛。",
        "dynasty": "宋",
        "collection_info": null
    },
    {
        "title": "答任师中次韵",
        "author": "苏轼",
        "content": "闲裏有深趣，常忧儿辈知。\n已成归蜀计，谁借买山赀。\n世事久已谢，故人犹见思。\n平生不饮酒，对子敢论诗。",
        "dynasty": "宋",
        "collection_info": null
    },
    {
        "title": "沈谏议召游湖不赴明日得双莲于北山下作一绝持献沈既见和又别作一首因用其韵  其一",
        "author": "苏轼",
        "content": "湖上棠阴手自栽，问公更得几回来。\n水仙亦恐公归去，故遣双莲一夜开。",
        "dynasty": "宋",
        "collection_info": null
    },
    {
        "title": "沈谏议召游湖不赴明日得双莲于北山下作一绝持献沈既见和又别作一首因用其韵  其二",
        "author": "苏轼",
        "content": "诏书行捧缕金笺，乐府应歌相府莲。\n莫忘今年花发处，西湖西畔北山前。",
        "dynasty": "宋",
        "collection_info": null
    },
    {
        "title": "和欧阳少师会老堂次韵",
        "author": "苏轼",
        "content": "一时冠盖尽严终，旧德年来岂易逢。\n闻道堂中延盖叟，定应床下拜梁松。\n蠹鱼自晒闲箱箧，科斗长收古鼎钟。\n我欲弃官重问道，寸筳何以得舂容。",
        "dynasty": "宋",
        "collection_info": null
    },
    {
        "title": "和欧阳少师寄赵少师次韵",
        "author": "苏轼",
        "content": "朱门有遗啄，千里来燕雀。\n公家冷如冰，百呼无一诺。\n平生亲友半迁逝，公虽不怪旁人愕。\n世事如今腊酒醲，交情自古春云薄。\n二公凛凛和非同，畴昔心亲岂貌从。\n白鬚相映松间鹤，清句更酬雪裏鸿。\n何日扬雄一廛足，却追范蠡五湖中。",
        "dynasty": "宋",
        "collection_info": null
    },
    {
        "title": "监试呈诸试官",
        "author": "苏轼",
        "content": "我本山中人，寒苦盗寸廪。\n文辞虽少作，勉强非天禀。\n既得旋废忘，懒惰今十稔。\n麻衣如再着，墨水真可饮。\n每闻科诏下，白汗如流渖。\n此邦东南会，多士敢题品。\n刍荛尽兰荪，香不数葵荏。\n贫家见珠贝，眩晃自难审。\n缅怀嘉佑初，文格变已甚。\n千金碎全璧，百衲收寸锦。\n调和椒桂酽，咀嚼沙砾碜。\n广眉成半额，学步归踔踸。\n维时老宗伯，气压羣儿凛。\n蛟龙不世出，鱼鲔初惊淰。\n至音久乃信，知味犹食椹。\n至今天下士，微管几左衽。\n谓当千载后，石室祠高眹。\n尔来又一变，此学初谁谂。\n权衡破旧法，刍豢笑凡饪。\n高言追卫乐，篆刻鄙曹沈。\n先生周孔出，弟子渊骞寝。\n却顾老钝躯，顽朴谢镌锓。\n诸君况才杰，容我懒且噤。\n聊欲废书眠，秋涛舂午枕。",
        "dynasty": "宋",
        "collection_info": null
    },
    {
        "title": "望海楼晚景五绝  其一",
        "author": "苏轼",
        "content": "海上涛头一线来，楼前指顾雪成堆。\n从今潮上君须上，更看银山二十回。",
        "dynasty": "宋",
        "collection_info": null
    },
    {
        "title": "望海楼晚景五绝  其二",
        "author": "苏轼",
        "content": "横风吹雨入楼斜，壮观应须好句夸。\n雨过潮平江海碧，电光时掣紫金蛇。",
        "dynasty": "宋",
        "collection_info": null
    },
    {
        "title": "望海楼晚景五绝  其三",
        "author": "苏轼",
        "content": "青山断处塔层层，隔岸人家唤欲譍。\n江上秋风晚来急，为传钟鼓到西兴。",
        "dynasty": "宋",
        "collection_info": null
    },
    {
        "title": "望海楼晚景五绝  其四",
        "author": "苏轼",
        "content": "楼下谁家烧夜香，玉笙哀怨弄初凉。\n临风有客吟秋扇，拜月无人见晚粧。",
        "dynasty": "宋",
        "collection_info": null
    },
    {
        "title": "望海楼晚景五绝  其五",
        "author": "苏轼",
        "content": "沙河灯火照山红，歌鼓喧呼笑语中。\n为问少年心在否，角巾敧侧鬓如蓬。",
        "dynasty": "宋",
        "collection_info": null
    },
    {
        "title": "试院煎茶",
        "author": "苏轼",
        "content": "蟹眼已过鱼眼生，飕飕欲作松风鸣。\n蒙茸出磨细珠落，眩转遶瓯飞雪轻。\n银瓶泻汤夸第二，未识古人煎水意。\n君不见昔时李生好客手自煎，贵从活火发新泉。\n又不见今时潞公煎茶学西蜀，定州花瓷琢红玉。\n我今贫病常苦饥，分无玉碗捧蛾眉。\n且学公家作茗饮，砖炉石铫行相随。\n不用撑肠拄腹文字五千卷，但愿一瓯常及睡足日高时。",
        "dynasty": "宋",
        "collection_info": null
    },
    {
        "title": "孙莘老求墨妙亭诗",
        "author": "苏轼",
        "content": "兰亭茧纸入昭陵，世间遗迹犹龙腾。\n颜公变法出新意，细筋入骨如秋鹰。\n徐家父子亦秀绝，字外出力中藏棱。\n峄山传刻典刑在，千载笔法留阳冰。\n杜陵评书贵瘦硬，此论未公吾不凭。\n短长肥瘦各有态，玉环飞燕谁敢憎。\n吴兴太守真好古，购买断缺挥缣缯。\n龟趺入座螭隠壁，空斋昼静闻登登。\n奇踪散出走吴越，胜事传说夸友朋。\n书来乞诗要自写，为把栗尾书溪藤。\n后来视今犹视昔，过眼百世如风灯。\n他年刘郎忆贺监，还道同时须服膺。",
        "dynasty": "宋",
        "collection_info": null
    },
    {
        "title": "李公择求黄鹤楼诗因记旧所闻于冯当世者",
        "author": "苏轼",
        "content": "黄鹤楼前月满川，抱关老卒饥不眠。\n夜闻三人笑语言，羽衣着屐响空山。\n非鬼非人意其仙，石扉三叩声清圆。\n洞中铿鈜落门关，缥缈入石如飞烟。\n鷄鸣月落风驭还，迎拜稽首愿执鞭。\n汝非其人骨腥羶，黄金乞得重莫肩。\n持归包裹敝席毡，夜穿茅屋光射天。\n里闾来观已变迁，似石非石铅非铅。\n或取而有众愤喧，讼归有司今几年。\n无功暴得喜欲颠，神人戏汝真可怜。\n愿君为考然不然，此语可信冯公传。",
        "dynasty": "宋",
        "collection_info": null
    },
    {
        "title": "八月十日夜看月有怀子由并崔度贤良",
        "author": "苏轼",
        "content": "宛丘先生自不饱，更笑老崔穷百巧。\n一更相过三更归，古柏阴中看参昴。\n去年举君苜蓿盘，夜倾闽酒赤如丹。\n今年还看去年月，露冷遥知范叔寒。\n典衣自种一顷豆，那知积雨生科斗。\n归来四壁草虫鸣，不如王江常饮酒。",
        "dynasty": "宋",
        "collection_info": null
    },
    {
        "title": "催试官考较戏作",
        "author": "苏轼",
        "content": "八月十五夜，月色随处好。\n不择茅檐与市楼，况我官居似蓬岛。\n凤咮堂前野橘香，剑潭桥畔秋荷老。\n八月十八潮，壮观天下无。\n鲲鹏水击三千里，组练长驱十万夫。\n红旗青盖互明灭，黑沙白浪相吞屠。\n人生会合古难必，此景此行那两得。\n愿君闻此添蜡烛，门外白袍如立鹄。",
        "dynasty": "宋",
        "collection_info": null
    },
    {
        "title": "八月十七日復登望海楼自和前篇是日榜出余与试官两人復留五首  其一",
        "author": "苏轼",
        "content": "楼上烟云怪不来，楼前飞纸落成堆。\n非关文字须重看，却被江山未放回。",
        "dynasty": "宋",
        "collection_info": null
    },
    {
        "title": "八月十七日復登望海楼自和前篇是日榜出余与试官两人復留五首  其二",
        "author": "苏轼",
        "content": "眼昏烛暗细行斜，考阅精强外已夸。\n明日失杯君莫怪，早知安足不成蛇。",
        "dynasty": "宋",
        "collection_info": null
    },
    {
        "title": "八月十七日復登望海楼自和前篇是日榜出余与试官两人復留五首  其三",
        "author": "苏轼",
        "content": "乱山遮晓拥千层，睡美初凉撼不譍。\n昨夜酒行君屡叹，定知归梦到吴兴。",
        "dynasty": "宋",
        "collection_info": null
    },
    {
        "title": "八月十七日復登望海楼自和前篇是日榜出余与试官两人復留五首  其四",
        "author": "苏轼",
        "content": "天台桂子为谁香，倦听空阶点夜凉。\n頼有明朝看潮在，万人空巷斗新粧。",
        "dynasty": "宋",
        "collection_info": null
    },
    {
        "title": "八月十七日復登望海楼自和前篇是日榜出余与试官两人復留五首  其五",
        "author": "苏轼",
        "content": "秋花不见眼花红，身在孤舟兀兀中。\n细雨作寒知有意，未教金菊出蒿蓬。",
        "dynasty": "宋",
        "collection_info": null
    },
    {
        "title": "和沈立之留别二首  其一",
        "author": "苏轼",
        "content": "而今父老千行泪，一似当时去越时。\n不用镌碑颂遗爱，丈人清德畏人知。",
        "dynasty": "宋",
        "collection_info": null
    },
    {
        "title": "和沈立之留别二首  其二",
        "author": "苏轼",
        "content": "卧闻铙鼓送归艎，梦裏匆匆共一觞。\n试问别来愁几许，春江万斛若为量。",
        "dynasty": "宋",
        "collection_info": null
    },
    {
        "title": "和陈述古拒霜花",
        "author": "苏轼",
        "content": "千林扫作一番黄，只有芙蓉独自芳。\n唤作拒霜知未称，细思却是最宜霜。",
        "dynasty": "宋",
        "collection_info": null
    },
    {
        "title": "梵天寺见僧守诠小诗清婉可爱次韵",
        "author": "苏轼",
        "content": "但闻烟外钟，不见烟中寺。\n幽人行未已，草露湿芒屦。\n惟应山头月，夜夜照来去。",
        "dynasty": "宋",
        "collection_info": null
    },
    {
        "title": "听贤师琴",
        "author": "苏轼",
        "content": "大弦春温和且平，小弦廉折亮以清。\n平生未识宫与角，但闻牛鸣盎中雉登木。\n门前剥啄谁叩门，山僧未闲君勿嗔。\n归家且觅千斛水，浄洗从前筝笛耳。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "苏轼",
        "content": "苦热念西风，常恐来无时。\n及兹遂凄凛，又作徂年悲。\n蟋蟀鸣我床，黄叶投我帷。\n窗前有栖鵩，夜啸如狐狸。\n露冷梧叶脱，孤眠无安枝。\n熠耀亦有偶，高屋飞相追。\n定知无几见，迫此清霜期。\n物化逝不留，我兴为嗟咨。\n便当勤秉烛，为乐戒暮迟。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "苏轼",
        "content": "海风东南来，吹尽三日雨。\n空阶有余滴，似与幽人语。\n念我平生欢，寂寞守环堵。\n壶浆慰作劳，裹饭救寒苦。\n今年秋应熟，过从饱鸡黍。\n嗟我独何求，万里涉江浦。\n居贫岂无食，自不安畎亩。\n念此坐达晨，残灯翳復吐。",
        "dynasty": "宋",
        "collection_info": null
    },
    {
        "title": "哭欧阳公孤山僧惠思示小诗次韵",
        "author": "苏轼",
        "content": "故人已为土，衰鬓亦惊秋。\n犹喜孤山下，相逢说旧游。",
        "dynasty": "宋",
        "collection_info": null
    },
    {
        "title": "次韵孔文仲推官见赠",
        "author": "苏轼",
        "content": "我本麋鹿性，谅非伏辕姿。\n君如汗血马，作驹已权奇。\n齐驱大道中，并带銮镳驰。\n闻声自决骤，那復受絷维。\n谓君朝发燕，秣楚日未敧。\n云何中道止，连蹇馿骡随。\n金鞍冒翠锦，玉勒垂青丝。\n旁观信美矣，自揣良厌之。\n均为人所劳，何必陋盐辎。\n君看立仗马，不敢鸣且窥。\n调习困鞭棰，仅存骨与皮。\n人生各有志，此论我久持。\n他人闻定笑，聊与吾子期。\n空斋卧积雨，病骨烦撑支。\n秋草上垣墙，霜叶鸣阶墀。\n门前自无客，敢作扬雄麾。\n候吏报君来，弭节江之湄。\n一对高人谈，稍忘俗吏卑。\n今朝枉诗句，粲如凤来仪。\n上山绝梯磴，堕海迷津涯。\n怜我枯槁质，借润生华滋。\n肯效世俗人，洗刮求瘢痍。\n贤明日登用，清庙歌缉熙。\n胡不学长卿，预作封禅词。",
        "dynasty": "宋",
        "collection_info": null
    },
    {
        "title": "朱寿昌郎中少不知母所在刺血写经求之五十年去岁得之蜀中以诗贺之",
        "author": "苏轼",
        "content": "嗟君七岁知念母，怜君壮大心愈苦。\n羡君临老得相逢，喜极无言泪如雨。\n不羡白衣作三公，不爱白日昇青天。\n爱君五十着綵服，儿啼却得偿当年。\n烹龙为炙玉为酒，鹤髮初生千万寿。\n金花诏书锦作囊，白藤肩舆帘蹙绣。\n感君离合我酸辛，此事今无古或闻。\n长陵朅来见大姊，仲孺岂意逢将军。\n开皇苦桃空记面，建中天子终不见。\n西河郡守谁復讥，颍谷封人羞自荐。",
        "dynasty": "宋",
        "collection_info": null
    },
    {
        "title": "汤村开运盐河雨中督役",
        "author": "苏轼",
        "content": "居官不任事，萧散羡长卿。\n胡不归去来，滞留愧渊明。\n盐事星火急，谁能恤农耕。\n薨薨晓鼓动，万指罗沟坑。\n天雨助官政，泫然淋衣缨。\n人如鸭与猪，投泥相溅惊。\n下马荒堤上，四顾但湖泓。\n线路不容足，又与牛羊争。\n归田虽贱辱，岂失泥中行。\n寄语故山友，慎毋厌藜羹。",
        "dynasty": "宋",
        "collection_info": null
    },
    {
        "title": "是日宿水陆寺寄北山清顺僧二首  其一",
        "author": "苏轼",
        "content": "草没河堤雨暗村，寺藏修竹不知门。\n拾薪煮药怜僧病，扫地焚香浄客魂。\n农事未休侵小雪，佛灯初上报黄昏。\n年来渐识幽居味，思与高人对榻论。",
        "dynasty": "宋",
        "collection_info": null
    },
    {
        "title": "是日宿水陆寺寄北山清顺僧二首  其二",
        "author": "苏轼",
        "content": "长嫌钟鼓聒湖山，此境萧条却自然。\n乞食遶村真为饱，无言对客本非禅。\n披榛觅路衝泥入，洗足关门听雨眠。\n遥想后身穷贾岛，夜寒应耸作诗肩。",
        "dynasty": "宋",
        "collection_info": null
    },
    {
        "title": "盐官部役戏呈同事兼寄述古",
        "author": "苏轼",
        "content": "新月照水水欲冰，夜霜穿屋衣生棱。\n野庐半与牛羊共，晓鼓却随鸦鹊兴。\n夜来履破裘穿缝，红颊曲眉应入梦。\n千夫在野口如林，岂不怀归畏嘲弄。\n我州贤将知人劳，已酿白酒买豚羔。\n耐寒努力归不远，两脚冻硬须公软。",
        "dynasty": "宋",
        "collection_info": null
    },
    {
        "title": "盐官绝句四首 南寺千佛阁",
        "author": "苏轼",
        "content": "古邑居民半海涛，师来构筑便能高。\n千金用尽身无事，坐看香烟绕白毫。",
        "dynasty": "宋",
        "collection_info": null
    },
    {
        "title": "盐官绝句四首 北寺悟空禅师塔",
        "author": "苏轼",
        "content": "已将世界等微尘，空裏浮花梦裏身。\n岂为龙颜更分别，只应天眼识天人。",
        "dynasty": "宋",
        "collection_info": null
    },
    {
        "title": "盐官绝句四首 塔前古桧",
        "author": "苏轼",
        "content": "当年双桧是双童，相对无言老更恭。\n庭雪到腰埋不死，如今化作两苍龙。",
        "dynasty": "宋",
        "collection_info": null
    },
    {
        "title": "盐官绝句四首 僧爽白鸡",
        "author": "苏轼",
        "content": "断尾雄鸡本畏烹，年来听法伴修行。\n还须却置莲花漏，老怯风霜恐不鸣。",
        "dynasty": "宋",
        "collection_info": null
    },
    {
        "title": "六和寺冲师闸山溪为水轩",
        "author": "苏轼",
        "content": "欲放清溪自在流，忍教冰雪落沙洲。\n出山定被江潮涴，能为山僧更少留。",
        "dynasty": "宋",
        "collection_info": null
    },
    {
        "title": "冬至日独游吉祥寺",
        "author": "苏轼",
        "content": "井底微阳回未回，萧萧寒雨湿枯荄。\n何人更似苏夫子，不是花时肯独来。",
        "dynasty": "宋",
        "collection_info": null
    },
    {
        "title": "后十余日復至",
        "author": "苏轼",
        "content": "东君意浅着寒梅，千朵深红未暇裁。\n安得道人殷七七，不论时节遣花开。",
        "dynasty": "宋",
        "collection_info": null
    },
    {
        "title": "戏赠",
        "author": "苏轼",
        "content": "惆怅沙河十里春，一番花老一番新。\n小楼依旧斜阳裏，不见楼中垂手人。",
        "dynasty": "宋",
        "collection_info": null
    },
    {
        "title": "和人求笔迹",
        "author": "苏轼",
        "content": "麦光铺几浄无瑕，入夜青灯照眼花。\n从此剡藤真可弔，半纡春蚓绾秋蛇。",
        "dynasty": "宋",
        "collection_info": null
    },
    {
        "title": "将之湖州戏赠莘老",
        "author": "苏轼",
        "content": "余杭自是山水窟，仄闻吴兴更清绝。\n湖中橘林新着霜，溪上苕花正浮雪。\n顾渚茶芽白于齿，梅溪木瓜红胜颊。\n吴儿脍缕薄欲飞，未去先说馋涎垂。\n亦知谢公到郡久，应怪杜牧寻春迟。\n鬓丝只可对禅榻，湖亭不用张水嬉。",
        "dynasty": "宋",
        "collection_info": null
    },
    {
        "title": "送张轩民寺丞赴省试",
        "author": "苏轼",
        "content": "龙飞甲子尽豪英，尝喜吾犹及老成。\n人竞春兰笑秋菊，天教明月伴长庚。\n传家各自闻诗礼，与子相逢亦弟兄。\n洗眼上林看跃马，贺诗先到古宣城。",
        "dynasty": "宋",
        "collection_info": null
    },
    {
        "title": "再用前韵寄莘老",
        "author": "苏轼",
        "content": "君不见夷甫开三窟，不如长康号痴绝。\n痴人自得终天年，智士死智罪莫雪。\n困穷谁要卿料理，举头看山笏拄颊。\n野鳬翅重自不飞，黄鹤何事两翼垂。\n泥中相从岂得久，今我不往行恐迟。\n江夏无双应未去，恨无文字相娱嬉。",
        "dynasty": "宋",
        "collection_info": null
    },
    {
        "title": "画鱼歌",
        "author": "苏轼",
        "content": "天寒水落鱼在泥，短鈎画水如耕犁。\n渚蒲披折藻荇乱，此意岂復遗鳅鲵。\n偶然信手皆虚击，本不辞劳几万一。\n一鱼中刃百鱼惊，虾蟹奔忙误跳掷。\n渔人养鱼如养雏，插竿冠笠惊鹈鹕。\n岂知白梃闹如雨，搅水觅鱼嗟已疏。",
        "dynasty": "宋",
        "collection_info": null
    },
    {
        "title": "鸦种麦行",
        "author": "苏轼",
        "content": "霜林老鸦闲无用，畦东拾麦畦西种。\n畦西种得青猗猗，畦东已作牛尾稀。\n明年麦熟芒攒槊，农夫未食鸦先啄。\n徐行俯仰若自矜，鼓翅跳踉上牛角。\n忆昔舜耕历山鸟为耘，如今老鸦种麦更辛勤。\n农夫罗拜鸦飞起，劝农使者来行水。",
        "dynasty": "宋",
        "collection_info": null
    },
    {
        "title": "和致仕张郎中春昼",
        "author": "苏轼",
        "content": "投绂归来万事轻，消磨未尽只风情。\n旧因莼菜求长假，新为杨枝作短行。\n不祷自安缘寿骨，深藏难没是诗名。\n浅斟杯酒红生颊，细琢歌词稳称声。\n蜗殻卜居心自放，蝇头写字眼能明。\n盛衰阅过君应笑，宠辱年来我亦平。\n跪履数从圯下老，逸书闲问济南生。\n东风屈指无多日，只恐先春鶗鴂鸣。",
        "dynasty": "宋",
        "collection_info": null
    },
    {
        "title": "和邵同年戏赠贾收秀才三首  其一",
        "author": "苏轼",
        "content": "倾盖相欢一笑中，从来未省马牛风。\n卜邻尚可容三径，投社终当作两翁。\n古意已将兰缉佩，招词闲咏桂生丛。\n此身自断天休问，白髮年来渐不公。",
        "dynasty": "宋",
        "collection_info": null
    },
    {
        "title": "和邵同年戏赠贾收秀才三首  其二",
        "author": "苏轼",
        "content": "朝见新荑出旧槎，骚人孤愤苦思家。\n五噫处士大穷约，三赋先生多诞夸。\n帐外鹤鸣奁有镜，筒中钱尽案无鲑。\n玉川何日朝金阙，白昼关门守夜叉。",
        "dynasty": "宋",
        "collection_info": null
    },
    {
        "title": "和邵同年戏赠贾收秀才三首  其三",
        "author": "苏轼",
        "content": "生涯到处似樯乌，科第无心摘颔鬚。\n黄帽刺船忘岁月，白衣担酒慰鳏孤。\n狙公欺病来分栗，水伯知馋为出鲈。\n莫向洞庭歌此曲，烟波渺渺正愁予。",
        "dynasty": "宋",
        "collection_info": null
    },
    {
        "title": "吴中田妇叹",
        "author": "苏轼",
        "content": "今年粳稻熟苦迟，庶见霜风来几时。\n霜风来时雨如泻，杷头出菌镰生衣。\n眼枯泪尽雨不尽，忍见黄穗卧青泥。\n茅苫一月陇上宿，天晴穫稻随车归。\n汗流肩頳载入市，价贱乞与如糠粞。\n卖牛纳税拆屋炊，虑浅不及明年饥。\n官今要钱不要米，西北万里招羌儿。\n龚黄满朝人更苦，不如却作河伯妇。",
        "dynasty": "宋",
        "collection_info": null
    },
    {
        "title": "游道场山何山",
        "author": "苏轼",
        "content": "道场山顶何山麓，上彻云峰下幽谷。\n我从山水窟中来，尚爱此山看不足。\n陂湖行尽白漫漫，青山忽作龙蛇盘。\n山高无风松自响，误认石齿号惊湍。\n山僧不放山泉出，屋底清池照瑶席。\n阶前合抱香入云，月裏仙人亲手植。\n出山回望翠云鬟，碧瓦朱栏缥缈间。\n白水田头问行路，小溪深处是何山。\n高人读书夜达旦，至今山鹤鸣夜半。\n我今废学不归山，山中对酒空三叹。",
        "dynasty": "宋",
        "collection_info": null
    },
    {
        "title": "莘老葺天庆观小园有亭北向道士山宗说乞名与诗",
        "author": "苏轼",
        "content": "春风欲动北风微，归雁亭边送雁归。\n蜀客南游家最远，吴山寒尽雪先晞。\n扁舟去后花絮乱，五马来时宾从非。\n惟有道人应不忘，抱琴无语立斜晖。",
        "dynasty": "宋",
        "collection_info": null
    },
    {
        "title": "赠孙莘老七绝  其一",
        "author": "苏轼",
        "content": "嗟予与子久离羣，耳冷心灰百不闻。\n若对青山谈世事，当须举白便浮君。",
        "dynasty": "宋",
        "collection_info": null
    },
    {
        "title": "赠孙莘老七绝  其二",
        "author": "苏轼",
        "content": "天目山前绿浸裾，碧澜堂上看衔舻。\n作堤捍水非吾事，闲送苕溪入太湖。",
        "dynasty": "宋",
        "collection_info": null
    },
    {
        "title": "赠孙莘老七绝  其三",
        "author": "苏轼",
        "content": "夜来雨洗碧巑岏，浪涌云屯遶郭寒。\n闻有弁山何处是，为君四面意求看。",
        "dynasty": "宋",
        "collection_info": null
    },
    {
        "title": "赠孙莘老七绝  其四",
        "author": "苏轼",
        "content": "夜桥灯火照溪明，欲放扁舟取次行。\n暂借官奴遣吹笛，明朝新月到三更。",
        "dynasty": "宋",
        "collection_info": null
    },
    {
        "title": "赠孙莘老七绝  其五",
        "author": "苏轼",
        "content": "三年京国厌藜蒿，长羡淮鱼压楚糟。\n今日骆驼桥下泊，恣看修网出银刀。",
        "dynasty": "宋",
        "collection_info": null
    },
    {
        "title": "赠孙莘老七绝  其六",
        "author": "苏轼",
        "content": "乌程霜稻袭人香，酿作春风霅水光。\n时復中之徐邈圣，无多酌我次公狂。",
        "dynasty": "宋",
        "collection_info": null
    },
    {
        "title": "赠孙莘老七绝  其七",
        "author": "苏轼",
        "content": "去年腊日访孤山，曾借僧窗半日闲。\n不为思归对妻子，道人有约径须还。",
        "dynasty": "宋",
        "collection_info": null
    },
    {
        "title": "至秀州赠钱端公安道并寄其弟惠山老",
        "author": "苏轼",
        "content": "鸳鸯湖边月如水，孤舟夜榜鸳鸯起。\n平明繫缆石桥亭，惭愧冒寒髯御史。\n结交最晚情独厚，论心无数今有几。\n寂寞抱关叹萧生，耆老执戟哀扬子。\n怪君颜采却秀发，无乃迁谪反便美。\n天公欲困无奈何，世人共抑真疏矣。\n毘陵高山锡为骨，陆子遗味泉冰齿。\n贤哉仲氏早拂衣，占断此山长洗耳。\n山头望湖光泼眼，山下濯足波生指。\n倘容逸少问金堂，记与嵇康留石髓。",
        "dynasty": "宋",
        "collection_info": null
    },
    {
        "title": "秀州报本禅院乡僧文长老方丈",
        "author": "苏轼",
        "content": "万里家山一梦中，吴音渐已变儿童。\n每逢蜀叟谈终日，便觉峨眉翠扫空。\n师已忘言真有道，我除搜句百无功。\n明年采药天台去，更欲题诗满浙东。",
        "dynasty": "宋",
        "collection_info": null
    },
    {
        "title": "王復秀才所居双桧二首  其一",
        "author": "苏轼",
        "content": "吴王池馆遍重城，闲草幽花不记名。\n青盖一归无觅处，只留双桧待昇平。",
        "dynasty": "宋",
        "collection_info": null
    },
    {
        "title": "王復秀才所居双桧二首  其二",
        "author": "苏轼",
        "content": "凛然相对敢相欺，直干凌空未要奇。\n根到九泉无曲处，世间惟有蛰龙知。",
        "dynasty": "宋",
        "collection_info": null
    },
    {
        "title": "元日次韵张先子野见和七夕寄莘老之作",
        "author": "苏轼",
        "content": "得句牛女夕，转头参尾中。\n青春先入睡，白髮不遗穷。\n酒社我为敌，诗坛子有功。\n缩头先夏鳖，实腹鄙秋虫。\n莫唱裙垂绿，无人脸断红。\n旧交怀贺老，新进谢终童。\n袍鹘双双瑞，腰犀一一通。\n小蛮知在否，试问嗫嚅翁。",
        "dynasty": "宋",
        "collection_info": null
    },
    {
        "title": "正月九日有美堂饮醉归径睡五鼓方醒不復能眠起阅文书得鲜于子骏所寄杂兴作古意一首答之",
        "author": "苏轼",
        "content": "众人事纷扰，志士独悄悄。\n何意琵琶弦，常遭腰鼓闹。\n三杯忘万虑，醒后还皎皎。\n有如辘轳索，已脱重萦绕。\n家人自约饬，始慕陈妇孝。\n可怜原巨先，放荡今谁弔。\n平生嗜羊炙，识味肯轻饱。\n烹蛇啖蛙蛤，颇讶能稍稍。\n忧来自不寐，起视天汉渺。\n阑干玉绳低，耿耿太白晓。",
        "dynasty": "宋",
        "collection_info": null
    },
    {
        "title": "次韵答章传道见赠",
        "author": "苏轼",
        "content": "并生天地宇，同阅古今宙。\n视下则有高，无前孰为后。\n达人千钧弩，一弛难再彀。\n下士沐猴冠，已繫犹跳骤。\n欲将驹过隙，坐待石穿溜。\n君看汉唐主，宫殿悲麦秀。\n而况彼区区，何异壹醉富。\n鶢鶋非所养，俯仰眩金奏。\n髑髅有余乐，不博南面后。\n嗟我昔少年，守道贫非疚。\n自从出求仕，役物恐见囿。\n马融既依梁，班固亦事窦。\n效矉岂不欲，顽质谢镌镂。\n仄闻长者言，婞直非养寿。\n唾面慎勿拭，出胯当俯就。\n居然成懒废，敢復齿豪右。\n子如照海珠，网目疏见漏。\n宏材乏近用，巧舞困短袖。\n坐令倾国容，临老见邂逅。\n吾衰信久矣，书绝十年旧。\n门前可罗雀，感子烦屡叩。\n愿言歌缁衣，子粲还予授。",
        "dynasty": "宋",
        "collection_info": null
    },
    {
        "title": "法惠寺横翠阁",
        "author": "苏轼",
        "content": "朝见吴山横，暮见吴山纵。\n吴山故多态，转折为君容。\n幽人起朱阁，空洞更无物。\n惟有千步冈，东西作帘额。\n春来故国归无期，人言秋悲春更悲。\n已泛平湖思濯锦，更看横翠忆峨眉。\n雕栏能得几时好，不独凭栏人易老。\n百年兴废更堪哀，悬知草莽化池台。\n游人寻我旧游处，但觅吴山横处来。",
        "dynasty": "宋",
        "collection_info": null
    },
    {
        "title": "祥符寺九曲观灯",
        "author": "苏轼",
        "content": "纱笼擎烛迎门入，银叶烧香见客邀。\n金鼎转丹光吐夜，宝珠穿蚁闹连朝。\n波翻焰裏元相激，鱼舞汤中不畏焦。\n明日酒醒空想像，清吟半逐梦魂销。",
        "dynasty": "宋",
        "collection_info": null
    },
    {
        "title": "上元过祥符僧可久房萧然无灯火",
        "author": "苏轼",
        "content": "门前歌舞斗分朋，一室清风冷欲冰。\n不把琉璃闲照佛，始知无尽本无灯。",
        "dynasty": "宋",
        "collection_info": null
    },
    {
        "title": "正月二十一日病后述古邀往城外寻春",
        "author": "苏轼",
        "content": "屋上山禽苦唤人，槛前冰沼忽生鳞。\n老来厌伴红裙醉，病起空惊白髮新。\n卧听使君鸣鼓角，试呼稚子整冠巾。\n曲栏幽榭终寒窘，一看郊原浩荡春。",
        "dynasty": "宋",
        "collection_info": null
    },
    {
        "title": "有以官法酒见饷者因用前韵求述古为移厨饮湖上",
        "author": "苏轼",
        "content": "喜逢门外白衣人，欲脍湖中赤玉鳞。\n游舫已粧吴榜稳，舞衫初试越罗新。\n欲将渔钓追黄帽，未要靴刀抹绛巾。\n芳意十分强半在，为君先踏水边春。",
        "dynasty": "宋",
        "collection_info": null
    },
    {
        "title": "饮湖上初晴后雨二首  其一",
        "author": "苏轼",
        "content": "朝曦迎客艷重冈，晚雨留人入醉乡。\n此意自佳君不会，一杯当属水仙王。",
        "dynasty": "宋",
        "collection_info": null
    },
    {
        "title": "饮湖上初晴后雨二首  其二",
        "author": "苏轼",
        "content": "水光潋滟晴方好，山色空蒙雨亦奇。\n若把西湖比西子，淡粧浓抹总相宜。",
        "dynasty": "宋",
        "collection_info": null
    },
    {
        "title": "往富阳新城李节推先行三日留风水洞见待",
        "author": "苏轼",
        "content": "春山磔磔鸣春禽，此间不可无我吟。\n路长漫漫傍江浦，此间不可无君语。\n金鲫池边不见君，追君直过定山村。\n路人皆言君未远，骑马少年清且婉。\n风巌水穴旧闻名，只隔山溪夜不行。\n溪桥晓溜浮梅萼，知君繫马巌花落。\n出城三日尚逶迟，妻孥怪駡归何时。\n世上小儿夸疾走，如君相待今安有。",
        "dynasty": "宋",
        "collection_info": null
    },
    {
        "title": "风水洞二首和李节推  其一",
        "author": "苏轼",
        "content": "风转鸣空穴，泉幽泻石门。\n虚心闻地籁，妄意觅桃源。\n过客诗难好，居僧语不繁。\n归瓶得冰雪，清冷慰文园。",
        "dynasty": "宋",
        "collection_info": null
    },
    {
        "title": "风水洞二首和李节推  其二",
        "author": "苏轼",
        "content": "山前乳水隔尘凡，山上仙风舞桧杉。\n细细龙鳞生乱石，团团羊角转空巌。\n冯夷窟宅非梁栋，御寇车舆谢辔衔。\n世事渐艰吾欲去，永随二子脱讥谗。",
        "dynasty": "宋",
        "collection_info": null
    },
    {
        "title": "独游富阳普照寺",
        "author": "苏轼",
        "content": "富春真古邑，此寺亦唐余。\n鹤老依乔木，龙归护赐书。\n连筒春水远，出谷晚钟疏。\n欲继江潮韵，何人为起予。",
        "dynasty": "宋",
        "collection_info": null
    },
    {
        "title": "自普照游二庵",
        "author": "苏轼",
        "content": "长松吟风晚雨细，东庵半掩西庵闭。\n山行尽日不逢人，裛裛野梅香入袂。\n居僧笑我恋清景，自厌山深出无计。\n我虽爱山亦自笑，独往神伤后难继。\n不如西湖饮美酒，红杏碧桃香覆髻。\n作诗寄谢采薇翁，本不避人那避世。",
        "dynasty": "宋",
        "collection_info": null
    },
    {
        "title": "富阳妙庭观董双成故宅发地得丹鼎覆以铜盘承以琉璃盆盆既破碎丹亦为人争夺持去今独盘鼎在耳二首  其一",
        "author": "苏轼",
        "content": "人去山空鹤不归，丹亡鼎在世徒悲。\n可怜九转功成后，却把飞昇乞内芝。",
        "dynasty": "宋",
        "collection_info": null
    },
    {
        "title": "富阳妙庭观董双成故宅发地得丹鼎覆以铜盘承以琉璃盆盆既破碎丹亦为人争夺持去今独盘鼎在耳二首  其二",
        "author": "苏轼",
        "content": "琉璃击碎走金丹，无復神光发旧坛。\n时有世人来舐鼎，欲随鸡犬事刘安。",
        "dynasty": "宋",
        "collection_info": null
    },
    {
        "title": "新城道中二首  其一",
        "author": "苏轼",
        "content": "东风知我欲山行，吹断檐间积雨声。\n岭上晴云披絮帽，树头初日挂铜钲。\n野桃含笑竹篱短，溪柳自摇沙水清。\n西崦人家应最乐，煮芹烧笋饷春耕。",
        "dynasty": "宋",
        "collection_info": null
    },
    {
        "title": "新城道中二首  其二",
        "author": "苏轼",
        "content": "身世悠悠我此行，溪边委辔听溪声。\n散材畏见搜林斧，疲马思闻卷旆钲。\n细雨足时茶户喜，乱山深处长官清。\n人间岐路知多少，试向桑田问耦耕。",
        "dynasty": "宋",
        "collection_info": null
    },
    {
        "title": "山村五绝  其一",
        "author": "苏轼",
        "content": "竹篱茅屋趁溪斜，春入山村处处花。\n无象太平还有象，孤烟起处是人家。",
        "dynasty": "宋",
        "collection_info": null
    },
    {
        "title": "山村五绝  其二",
        "author": "苏轼",
        "content": "烟雨蒙蒙鸡犬声，有生何处不安生。\n但令黄犊无人佩，布谷何劳也劝耕。",
        "dynasty": "宋",
        "collection_info": null
    },
    {
        "title": "山村五绝  其三",
        "author": "苏轼",
        "content": "老翁七十自腰鎌，惭愧春山笋蕨甜。\n岂是闻韶解忘味，迩来三月食无盐。",
        "dynasty": "宋",
        "collection_info": null
    },
    {
        "title": "山村五绝  其四",
        "author": "苏轼",
        "content": "杖藜裹饭去匆匆，过眼青钱转手空。\n赢得儿童语音好，一年强半在城中。",
        "dynasty": "宋",
        "collection_info": null
    },
    {
        "title": "山村五绝  其五",
        "author": "苏轼",
        "content": "窃禄忘归我自羞，丰年底事汝忧愁。\n不须更待飞鸢堕，方念平生马少游。",
        "dynasty": "宋",
        "collection_info": null
    },
    {
        "title": "癸丑春分后雪",
        "author": "苏轼",
        "content": "雪入春分省见稀，半开桃李不胜威。\n应惭落地梅花识，却作漫天柳絮飞。\n不分东君专节物，故将新巧发阴机。\n从今造物尤难料，更暖须留御腊衣。",
        "dynasty": "宋",
        "collection_info": null
    },
    {
        "title": "湖上夜归",
        "author": "苏轼",
        "content": "我饮不尽器，半酣味尤长。\n篮舆湖上归，春风洒面凉。\n行到孤山西，夜色已苍苍。\n清吟杂梦寐，得句旋已忘。\n尚记梨花村，依依闻暗香。\n入城定何时，宾客半在亡。\n睡眼忽惊矍，繁灯闹河塘。\n市人拍手笑，状如失林麞。\n始悟山野姿，异趣难自强。\n人生安为乐，吾策殊未良。",
        "dynasty": "宋",
        "collection_info": null
    },
    {
        "title": "同曾元恕游龙山吕穆仲不至",
        "author": "苏轼",
        "content": "青春不觉老朱颜，强半销磨簿领间。\n愁客倦吟花似酒，佳人休唱日衔山。\n共知寒食明朝过，且赴僧窗半日闲。\n命驾吕安邀不至，浴沂曾点暮方还。",
        "dynasty": "宋",
        "collection_info": null
    },
    {
        "title": "寒食未明至湖上太守未来两县令先在",
        "author": "苏轼",
        "content": "城头月落尚啼乌，乌榜红舷早满湖。\n鼓吹未容迎五马，水云先已扬双鳬。\n映山黄帽螭头舫，夹道青烟鹊尾炉。\n老病逢春只思睡，独求僧榻寄须臾。",
        "dynasty": "宋",
        "collection_info": null
    },
    {
        "title": "次韵孙莘老见赠时莘老移庐州因以别之",
        "author": "苏轼",
        "content": "鑪锤一手赋形殊，造化无心敢望渠。\n我本疏顽固当尔，子犹沦落况其余。\n龚黄侧畔难言政，罗赵前头且眩书。\n惟有阳关一杯酒，殷勤重唱赠离居。",
        "dynasty": "宋",
        "collection_info": null
    },
    {
        "title": "赠别",
        "author": "苏轼",
        "content": "青鸟衔巾久欲飞，黄鶑别主更悲啼。\n殷勤莫忘分携处，湖水东边凤岭西。",
        "dynasty": "宋",
        "collection_info": null
    },
    {
        "title": "次韵代留别",
        "author": "苏轼",
        "content": "绛蜡烧残玉斝飞，离歌唱彻万行啼。\n他年一舸鸱夷去，应记侬家旧住西。",
        "dynasty": "宋",
        "collection_info": null
    },
    {
        "title": "月兔茶",
        "author": "苏轼",
        "content": "环非环，玦非玦，中有迷离玉兔儿。\n一似佳人裙上月，月圆还缺缺还圆，此月一缺圆何年。\n君不见斗茶公子不忍斗小团，上有双衔绶带双飞鸾。",
        "dynasty": "宋",
        "collection_info": null
    },
    {
        "title": "薄命佳人",
        "author": "苏轼",
        "content": "双颊凝酥髮抹漆，眼光入帘珠的皪。\n故将白练作仙衣，不许红膏污天质。\n吴音娇软带儿痴，无限闲愁总未知。\n自古佳人多命薄，闭门春尽杨花落。",
        "dynasty": "宋",
        "collection_info": null
    },
    {
        "title": "吉祥寺花将落而述古不至",
        "author": "苏轼",
        "content": "今岁东风巧剪裁，含情只待使君来。\n对花无信花应恨，直恐明年便不开。",
        "dynasty": "宋",
        "collection_info": null
    },
    {
        "title": "述古闻之明日即至坐上復用前韵同赋",
        "author": "苏轼",
        "content": "仙衣不用剪刀裁，国色初酣卯酒来。\n太守问花花有语，为君零落为君开。",
        "dynasty": "宋",
        "collection_info": null
    },
    {
        "title": "李钤辖坐上分题戴花",
        "author": "苏轼",
        "content": "二八佳人细马驮，十千美酒渭城歌。\n帘前柳絮惊春晚，头上花枝奈老何。\n露湿醉巾香掩冉，月明归路影婆娑。\n绿珠吹笛何时见，欲把斜红插皂罗。",
        "dynasty": "宋",
        "collection_info": null
    },
    {
        "title": "于潜令刁同年野翁亭",
        "author": "苏轼",
        "content": "山翁不出山，溪翁长在溪。\n不如野翁来往溪山间，上友麋鹿下凫鹥。\n问翁何所乐，三年不去烦推挤。\n翁言此间亦有乐，非丝非竹非蛾眉。\n山人醉后铁冠落，溪女笑时银栉低。\n我来观政问风谣，皆云吠犬足生牦。\n但恐此翁一旦舍此去，长使山人索寞溪女啼。",
        "dynasty": "宋",
        "collection_info": null
    },
    {
        "title": "于潜僧绿筠轩",
        "author": "苏轼",
        "content": "可使食无肉，不可使居无竹。\n无肉令人瘦，无竹令人俗。\n人瘦尚可肥，俗士不可医。\n旁人笑此言，似高还似痴。\n若对此君仍大嚼，世间那有扬州鹤。",
        "dynasty": "宋",
        "collection_info": null
    },
    {
        "title": "于潜女",
        "author": "苏轼",
        "content": "青裙缟袂于潜女，两足如霜不穿屦。\n{舟奢}沙鬓髮丝穿柠，蓬沓障前走风雨。\n老濞宫粧传父祖，至今遗民悲故主。\n苕溪杨柳初飞絮，照溪画眉渡溪去。\n逢郎樵归相媚妩，不信姬姜有齐鲁。",
        "dynasty": "宋",
        "collection_info": null
    },
    {
        "title": "自昌化双溪馆下步寻溪源至治平寺二首  其一",
        "author": "苏轼",
        "content": "乱山滴翠衣裘重，双涧响空窗户摇。\n饱食不嫌溪笋瘦，穿林闲觅野芎苗。\n却愁县令知游寺，尚喜渔人争渡桥。\n正似醴泉山下路，桑枝刺眼麦齐腰。",
        "dynasty": "宋",
        "collection_info": null
    },
    {
        "title": "自昌化双溪馆下步寻溪源至治平寺二首  其二",
        "author": "苏轼",
        "content": "每见田园辄自招，倦飞不拟控扶摇。\n共疑杨恽非锄豆，谁信刘章解立苗。\n老去尚贪彭泽米，梦归时到锦江桥。\n宦游莫作无家客，举族长悬似细腰。",
        "dynasty": "宋",
        "collection_info": null
    },
    {
        "title": "与临安令宗人同年剧饮",
        "author": "苏轼",
        "content": "我虽不解饮，把盏欢意足。\n试呼白髮感秋人，令唱黄鸡催晓曲。\n与君登科如隔晨，敝袍霜叶空残绿。\n如今莫问老与少，儿子森森如立竹。\n黄鸡催晓不须愁，老尽世人非我独。",
        "dynasty": "宋",
        "collection_info": null
    },
    {
        "title": "宝山昼睡",
        "author": "苏轼",
        "content": "七尺顽躯走世尘，十围便腹贮天真。\n此中空洞浑无物，何止容君数百人。",
        "dynasty": "宋",
        "collection_info": null
    },
    {
        "title": "僧清顺新作垂云亭",
        "author": "苏轼",
        "content": "江山虽有余，亭榭苦难稳。\n登临不得要，万象各偃蹇。\n惜哉垂云轩，此地得何晚。\n天公争向背，诗眼巧增损。\n路穷朱栏出，山破石壁很。\n海门浸坤轴，湖尾抱云巘。\n葱葱城郭丽，淡淡烟村远。\n纷纷鸟鹊去，一一渔樵返。\n雄观快新获，微景收昔遁。\n道人真古人，啸咏慕嵇阮。\n空斋卧蒲褐，芒屦每自捆。\n天怜诗人穷，乞与供诗本。\n我诗久不作，荒涩旋锄垦。\n从君觅佳句，咀嚼废朝饭。",
        "dynasty": "宋",
        "collection_info": null
    },
    {
        "title": "五月十日与吕仲甫周邠僧惠勤惠思清顺可久惟肃义诠同泛湖游北山",
        "author": "苏轼",
        "content": "三吴雨连月，湖水日夜添。\n寻僧去无路，潋潋水拍檐。\n驾言徂北山，得与幽人兼。\n清风洗昏翳，晚景分秾纤。\n缥缈朱楼人，斜阳半疏帘。\n临风一挥手，怅焉起遐瞻。\n世人骛朝市，独向溪山廉。\n此乐得有命，轻传神所歼。",
        "dynasty": "宋",
        "collection_info": null
    },
    {
        "title": "会客有美堂周邠长官与数僧同泛湖往北山湖中闻堂上歌笑声以诗见寄因和二首时周有服  其一",
        "author": "苏轼",
        "content": "霭霭君诗似岭云，从来不许醉红裙。\n不知野屐穿山翠，惟见轻桡破浪纹。\n颇忆呼卢袁彦道，难邀駡座灌将军。\n晚风落日元无主，不惜清凉与子分。",
        "dynasty": "宋",
        "collection_info": null
    },
    {
        "title": "会客有美堂周邠长官与数僧同泛湖往北山湖中闻堂上歌笑声以诗见寄因和二首时周有服  其二",
        "author": "苏轼",
        "content": "载酒无人过子云，掩关昼卧客书裙。\n歌喉不共听珠贯，醉面何因作缬纹。\n僧侣且陪香火社，诗坛欲敛鹳鹅军。\n凭君遍遶湖边寺，涨绿晴来已十分。",
        "dynasty": "宋",
        "collection_info": null
    },
    {
        "title": "席上代人赠别三首  其一",
        "author": "苏轼",
        "content": "悽音怨乱不成歌，纵使重来奈老何。\n泪眼无穷似梅雨，一番匀了一番多。",
        "dynasty": "宋",
        "collection_info": null
    },
    {
        "title": "席上代人赠别三首  其二",
        "author": "苏轼",
        "content": "天上麒麟岂混尘，笼中翡翠不由身。\n那知昨夜香闺裏，更有偷啼暗别人。",
        "dynasty": "宋",
        "collection_info": null
    },
    {
        "title": "席上代人赠别三首  其三",
        "author": "苏轼",
        "content": "莲子劈开须见臆，楸枰着尽更无期。\n破衫却有重逢处，一饭何曾忘却时。",
        "dynasty": "宋",
        "collection_info": null
    },
    {
        "title": "唐道人言天目山上俯视雷雨每大雷电但闻云中如婴儿声殊不闻雷震也",
        "author": "苏轼",
        "content": "已外浮名更外身，区区雷电若为神。\n山头只作婴儿看，无限人间失箸人。",
        "dynasty": "宋",
        "collection_info": null
    },
    {
        "title": "追和子由去岁试举人洛下所寄九首 暴雨初晴楼上晚景 其一",
        "author": "苏轼",
        "content": "秋后风光雨后山，满城流水碧潺潺。\n烟云好处无多子，及取昏鸦未到间。",
        "dynasty": "宋",
        "collection_info": null
    },
    {
        "title": "追和子由去岁试举人洛下所寄九首 暴雨初晴楼上晚景 其二",
        "author": "苏轼",
        "content": "洛邑从来天地中，嵩高苍翠北邙红。\n风流耆旧消磨尽，只有青山对病翁。",
        "dynasty": "宋",
        "collection_info": null
    },
    {
        "title": "追和子由去岁试举人洛下所寄九首 暴雨初晴楼上晚景 其三",
        "author": "苏轼",
        "content": "白汗翻浆午景前，雨余风物便萧然。\n应倾半熟鹅黄酒，照见新晴水碧天。",
        "dynasty": "宋",
        "collection_info": null
    },
    {
        "title": "追和子由去岁试举人洛下所寄九首 暴雨初晴楼上晚景 其四",
        "author": "苏轼",
        "content": "疾雷破屋雨翻河，一扫清风未觉多。\n应似画师吴道子，高堂巨壁写降魔。",
        "dynasty": "宋",
        "collection_info": null
    },
    {
        "title": "追和子由去岁试举人洛下所寄九首 暴雨初晴楼上晚景 其五",
        "author": "苏轼",
        "content": "客路三年不见山，上楼相对梦魂间。\n明朝却踏红尘去，羞向清伊照病颜。",
        "dynasty": "宋",
        "collection_info": null
    },
    {
        "title": "追和子由去岁试举人洛下所寄九首 过广爱寺见三学演师观杨惠之塑宝山朱瑶画文殊普贤 其一",
        "author": "苏轼",
        "content": "寓世身如梦，安闲日似年。\n败蒲翻覆卧，破裓再三连。\n劝客眠风竹，长斋饮石泉。\n回头万事错，自笑觉师贤。",
        "dynasty": "宋",
        "collection_info": null
    },
    {
        "title": "追和子由去岁试举人洛下所寄九首 过广爱寺见三学演师观杨惠之塑宝山朱瑶画文殊普贤 其二",
        "author": "苏轼",
        "content": "妙迹苦难寻，兹山见几层。\n乱峰螺髻出，绝涧阵云崩。\n措意元同画，观空欲问僧。\n莫教林下意，终老叹何曾。",
        "dynasty": "宋",
        "collection_info": null
    },
    {
        "title": "追和子由去岁试举人洛下所寄九首 过广爱寺见三学演师观杨惠之塑宝山朱瑶画文殊普贤 其三",
        "author": "苏轼",
        "content": "朱瑶唐晚辈，得法尚雄深。\n满寺空遗迹，何人识苦心。\n长廊敧雨脚，破壁撼钟音。\n成坏无穷事，他年復弔今。",
        "dynasty": "宋",
        "collection_info": null
    },
    {
        "title": "追和子由去岁试举人洛下所寄九首 韩子华石淙庄",
        "author": "苏轼",
        "content": "绛侯百万兵，尚畏书牍背。\n功名意不已，数与危机会。\n我公抱绝识，凛凛镇横溃。\n欲收伊吕迹，远与巢由对。\n誓言虽未从，久已断诸内。\n区区为怀祖，颇觉羲之隘。\n此身随造物，一叶舞澎湃。\n田园不早定，归宿终安在。\n彼美石淙庄，每到百事废。\n泉流知人意，屈折作涛濑。\n寒光洗肝膈，清响跨竽籁。\n我旧门前客，放言不自外。\n园中亦何有，荟蔚可胜计。\n请公试回首，岁晚余苍桧。",
        "dynasty": "宋",
        "collection_info": null
    },
    {
        "title": "赠上天竺辩才师",
        "author": "苏轼",
        "content": "南北一山门，上下两天竺。\n中有老法师，瘦长如鹳鹄。\n不知修何行，碧眼照山谷。\n见之自清凉，洗尽烦恼毒。\n坐令一都会，男女礼白足。\n我有长头儿，角颊峙犀玉。\n四岁不知行，抱负烦背腹。\n师来为摩顶，起走趁奔鹿。\n乃知戒律中，妙用谢羁束。\n何必言法华，佯狂啖鱼肉。",
        "dynasty": "宋",
        "collection_info": null
    },
    {
        "title": "立秋日祷雨宿灵隠寺同周徐二令",
        "author": "苏轼",
        "content": "百重堆案掣身闲，一叶秋声对榻眠。\n床下雪霜侵户月，枕中琴筑落阶泉。\n崎岖世味尝应遍，寂寞山栖老渐便。\n惟有悯农心尚在，起占云汉更茫然。",
        "dynasty": "宋",
        "collection_info": null
    },
    {
        "title": "病中独游浄慈谒本长老周长官以诗见寄仍邀游灵隠因次韵答之",
        "author": "苏轼",
        "content": "卧闻禅老入南山，浄扫清风五百间。\n我与世疏宜独往，君缘诗好不容攀。\n自知乐事年年减，难得高人日日闲。\n欲问云公觅心地，要知何处是无还。",
        "dynasty": "宋",
        "collection_info": null
    },
    {
        "title": "病中游祖塔院",
        "author": "苏轼",
        "content": "紫李黄瓜村路香，乌纱白葛道衣凉。\n闭门野寺松阴转，敧枕风轩客梦长。\n因病得闲殊不恶，安心是药更无方。\n道人不惜阶前水，借与匏樽自在尝。",
        "dynasty": "宋",
        "collection_info": null
    },
    {
        "title": "虎跑泉",
        "author": "苏轼",
        "content": "亭亭石塔东峰上，此老初来百神仰。\n虎移泉眼趁行脚，龙作浪花供抚掌。\n至今游人盥濯罢，卧听空阶环玦响。\n故知此老如此泉，莫作人间去来想。",
        "dynasty": "宋",
        "collection_info": null
    },
    {
        "title": "佛日山荣长老方丈五绝  其一",
        "author": "苏轼",
        "content": "陶令思归久未成，远公不出但闻名。\n山中只有苍髯叟，数里萧萧管送迎。",
        "dynasty": "宋",
        "collection_info": null
    },
    {
        "title": "佛日山荣长老方丈五绝  其二",
        "author": "苏轼",
        "content": "千株玉槊搀云立，一穗珠旒落镜寒。\n何处霜眉碧眼客，结为三友冷相看。",
        "dynasty": "宋",
        "collection_info": null
    },
    {
        "title": "佛日山荣长老方丈五绝  其三",
        "author": "苏轼",
        "content": "东麓云根露角牙，细泉幽咽走金沙。\n不堪土肉埋山骨，未放苍龙浴渥洼。",
        "dynasty": "宋",
        "collection_info": null
    },
    {
        "title": "佛日山荣长老方丈五绝  其四",
        "author": "苏轼",
        "content": "食罢茶瓯未要深，清风一榻抵千金。\n腹摇鼻息庭花落，还尽平生未足心。",
        "dynasty": "宋",
        "collection_info": null
    },
    {
        "title": "佛日山荣长老方丈五绝  其五",
        "author": "苏轼",
        "content": "日射回廊午枕明，水沉销尽碧烟横。\n山人睡觉无人见，只有飞蚊绕鬓鸣。",
        "dynasty": "宋",
        "collection_info": null
    },
    {
        "title": "弔天竺海月辩师三首  其一",
        "author": "苏轼",
        "content": "欲寻遗迹强沾裳，本自无生可得亡。\n今夜生公讲堂月，满庭依旧冷如霜。",
        "dynasty": "宋",
        "collection_info": null
    },
    {
        "title": "弔天竺海月辩师三首  其二",
        "author": "苏轼",
        "content": "生死犹如臂屈伸，情钟我辈一酸辛。\n乐天不是蓬莱客，凭仗西方作主人。",
        "dynasty": "宋",
        "collection_info": null
    },
    {
        "title": "弔天竺海月辩师三首  其三",
        "author": "苏轼",
        "content": "欲访浮云起灭因，无缘却见梦中身。\n安心好住王文度，此理何须更问人。",
        "dynasty": "宋",
        "collection_info": null
    },
    {
        "title": "孤山二咏 柏堂",
        "author": "苏轼",
        "content": "道人手种几生前，鹤骨龙筋尚宛然。\n双干一先神物化，九朝三见太平年。\n忽惊华构依巌出，乞与佳名到处传。\n此柏未枯君记取，灰心聊伴小乘禅。",
        "dynasty": "宋",
        "collection_info": null
    },
    {
        "title": "孤山二咏 竹阁",
        "author": "苏轼",
        "content": "海山兜率两茫然，古寺无人竹满轩。\n白鹤不留归后语，苍龙犹是种时孙。\n两丛恰似萧郎笔，十亩空怀渭上村。\n欲把新诗问遗像，病维摩诘更无言。",
        "dynasty": "宋",
        "collection_info": null
    },
    {
        "title": "与述古自有美堂乘月夜归",
        "author": "苏轼",
        "content": "娟娟云月稍侵轩，潋潋星河半隠山。\n鱼钥未收清夜永，凤箫犹在翠微间。\n凄风瑟缩经絃柱，香雾凄迷着髻鬟。\n共喜使君能鼓乐，万人争看火城还。",
        "dynasty": "宋",
        "collection_info": null
    },
    {
        "title": "有美堂暴雨",
        "author": "苏轼",
        "content": "游人脚底一声雷，满座顽云拨不开。\n天外黑风吹海立，浙东飞雨过江来。\n十分潋滟金樽凸，千杖敲铿羯鼓催。\n唤起谪仙泉洒面，倒倾鲛室泻琼瑰。",
        "dynasty": "宋",
        "collection_info": null
    },
    {
        "title": "八月十五日看潮五绝  其一",
        "author": "苏轼",
        "content": "定知玉兔十分圆，已作霜风九月寒。\n寄语重门休上钥，夜潮留向月中看。",
        "dynasty": "宋",
        "collection_info": null
    },
    {
        "title": "八月十五日看潮五绝  其二",
        "author": "苏轼",
        "content": "万人鼓譟慑吴侬，犹是浮江老阿童。\n欲识潮头高几许，越山浑在浪花中。",
        "dynasty": "宋",
        "collection_info": null
    },
    {
        "title": "八月十五日看潮五绝  其三",
        "author": "苏轼",
        "content": "江边身世两悠悠，久与沧波共白头。\n造物亦知人易老，故教江水向西流。",
        "dynasty": "宋",
        "collection_info": null
    },
    {
        "title": "八月十五日看潮五绝  其四",
        "author": "苏轼",
        "content": "吴儿生长狎涛渊，冒利轻生不自怜。\n东海若知明主意，应教斥卤变桑田。",
        "dynasty": "宋",
        "collection_info": null
    },
    {
        "title": "八月十五日看潮五绝  其五",
        "author": "苏轼",
        "content": "江神河伯两酰鸡，海若东来气吐霓。\n安得夫差水犀手，三千强弩射潮低。",
        "dynasty": "宋",
        "collection_info": null
    },
    {
        "title": "东阳水乐亭",
        "author": "苏轼",
        "content": "君不学白公引泾东注渭，五斗黄泥一钟水。\n又不学哥舒横行西海头，归来羯鼓打凉州。\n但向空山石壁下，爱此有声无用之清流。\n流泉无絃石无窍，强名水乐人人笑。\n惯见山僧已厌听，多情海月空留照。\n洞庭不復来轩辕，至今鱼龙舞钧天。\n闻道磬襄东入海，遗声恐在海山间。\n锵然涧谷含宫征，节奏未成君独喜。\n不须写入熏风絃，纵有此声无此耳。",
        "dynasty": "宋",
        "collection_info": null
    },
    {
        "title": "与周长官李秀才游径山二君先以诗见寄次其韵二首  其一",
        "author": "苏轼",
        "content": "少年饮红裙，酒尽推不去。\n呼来径山下，试与洗尘雾。\n痴马惜障泥，临流不肯渡。\n独有汝南君，从我无朝暮。\n肯将红尘脚，暂着白云屦。\n嗟我与世人，何异笑百步。\n功名一破甑，弃置何用顾。\n更凭陶靖节，往问征夫路。",
        "dynasty": "宋",
        "collection_info": null
    },
    {
        "title": "与周长官李秀才游径山二君先以诗见寄次其韵二首  其二",
        "author": "苏轼",
        "content": "龙亦恋故居，百年尚来去。\n至今雨雹夜，殿闇风缠雾。\n而我弃乡国，大江忘北渡。\n便欲此山前，筑室安迟暮。\n又恐太幽独，岁晚霜入屦。\n同游得李生，仄足随蹇步。\n孔明不自爱，临老起三顾。\n吾归便却扫，谁踏门前路。",
        "dynasty": "宋",
        "collection_info": null
    },
    {
        "title": "临安三绝 将军树",
        "author": "苏轼",
        "content": "阿坚泽畔菰蒲节，玄德墙头羽葆桑。\n不会世间闲草木，与人何事管兴亡。",
        "dynasty": "宋",
        "collection_info": null
    },
    {
        "title": "临安三绝 锦溪",
        "author": "苏轼",
        "content": "楚人休笑沐猴冠，越俗徒夸翁子贤。\n五百年间异人出，尽将锦绣裹山川。",
        "dynasty": "宋",
        "collection_info": null
    },
    {
        "title": "临安三绝 石镜",
        "author": "苏轼",
        "content": "山鸡舞破半巌云，菱叶开残野水春。\n应笑武都山下土，枉教明月殉佳人。",
        "dynasty": "宋",
        "collection_info": null
    },
    {
        "title": "登玲珑山",
        "author": "苏轼",
        "content": "何年僵立两苍龙，瘦脊盘盘尚倚空。\n翠浪舞翻红罢亚，白云穿破碧玲珑。\n三休亭上工延月，九折巌前巧贮风。\n脚力尽时山更好，莫将有限趁无穷。",
        "dynasty": "宋",
        "collection_info": null
    },
    {
        "title": "宿九仙山",
        "author": "苏轼",
        "content": "风流王谢古仙真，一去空山五百春。\n玉室金堂余汉士，桃花流水失秦人。\n困眠一榻香凝帐，梦遶千巌冷逼身。\n夜半老僧呼客起，云峰缺处涌冰轮。",
        "dynasty": "宋",
        "collection_info": null
    },
    {
        "title": "陌上花三首  其一",
        "author": "苏轼",
        "content": "陌上花开蝴蝶飞，江山犹是昔人非。\n遗民几度垂垂老，游女长歌缓缓归。",
        "dynasty": "宋",
        "collection_info": null
    },
    {
        "title": "陌上花三首  其二",
        "author": "苏轼",
        "content": "陌上山花无数开，路人争看翠軿来。\n若为留得堂堂去，且更从教缓缓回。",
        "dynasty": "宋",
        "collection_info": null
    },
    {
        "title": "陌上花三首  其三",
        "author": "苏轼",
        "content": "生前富贵草头露，身后风流陌上花。\n已作迟迟君去鲁，犹教缓缓妾还家。",
        "dynasty": "宋",
        "collection_info": null
    },
    {
        "title": "游东西巌",
        "author": "苏轼",
        "content": "谢公含雅量，世运属艰难。\n况復情所钟，感概萃中年。\n正頼丝与竹，陶写有余欢。\n尝恐儿辈觉，坐令高趣阑。\n独携缥缈人，来上东西山。\n放怀事物外，徙倚弄云泉。\n一旦功业成，管蔡復流言。\n慷慨桓野王，哀歌和清弹。\n挽鬚起流涕，始知使君贤。\n意长日月促，卧病已辛酸。\n恸哭西州门，往驾那復还。\n空余行乐处，古木昏苍烟。",
        "dynasty": "宋",
        "collection_info": null
    },
    {
        "title": "宿海会寺",
        "author": "苏轼",
        "content": "篮舆三日山中行，山中信美少旷平。\n下投黄泉上青冥，线路每与猿狖争。\n重楼束缚遭涧坑，两股酸哀饥肠鸣。\n北渡飞桥踏彭铿，缭垣百步如古城。\n大钟横撞千指迎，高堂延客夜不扃。\n杉槽漆斛江河倾，本来无垢洗更轻。\n倒床鼻息四邻惊，紞如五鼓天未明。\n木鱼呼粥亮且清，不闻人声闻履声。",
        "dynasty": "宋",
        "collection_info": null
    },
    {
        "title": "径山道中次韵答周长官兼赠苏寺丞",
        "author": "苏轼",
        "content": "年来战纷华，渐觉夫子胜。\n欲求五亩宅，洒扫乐清浄。\n学道恨日浅，问禅惭听莹。\n聊为山水行，遂此麋鹿性。\n独游吾未果，觅伴谁復听。\n吾宗古遗直，穷达付前定。\n餔糟醉方熟，洒面呼不醒。\n奈何效燕蝠，屡欲争晨暝。\n不如从我游，高论发犀柄。\n溪南渡横木，山寺称小径。\n幽寻自兹始，归路微月映。\n南望功臣山，云外盘飞磴。\n三更渡锦水，再宿留石镜。\n缅怀周与李，能作洛生咏。\n明朝三子至，诗律严号令。\n篮舆置纸笔，得句轻千乘。\n玲珑苦奇秀，名实巧相称。\n九仙更幽绝，笑语千山应。\n空巌侧破瓮，飞溜洒浮磬。\n山前见虎迹，候吏铙鼓竞。\n我生本艰奇，尘土满釜甑。\n山禽与野兽，知我久蹭蹬。\n笑谓候吏还，遇虎我有命。\n径山虽云远，行李稍可併。\n颇讶王子猷，忽起山阴兴。\n但报菊花开，吾当理归榜。",
        "dynasty": "宋",
        "collection_info": null
    },
    {
        "title": "汪覃秀才久留山中以诗见寄次其韵",
        "author": "苏轼",
        "content": "季子应嗔不下机，弃家来伴碧云师。\n中秋冷坐无因醉，半月长斋未肯辞。\n掷简摇毫无忤色，投名入社有新诗。\n飞腾桂籍他年事，莫忘山中采药时。",
        "dynasty": "宋",
        "collection_info": null
    },
    {
        "title": "再游径山",
        "author": "苏轼",
        "content": "老人登山汗如濯，倒床困卧呼不觉。\n觉来五鼓日三竿，始信孤云天一握。\n平生未省出艰险，两足惯曾行荦确。\n含晖亭上望东溟，凌霄峰头挹南岳。\n共爱丝杉翠丝乱，谁见玉芝红玉琢。\n白云何事自来往，明月长圆无晦朔。\n冢上鸡鸣犹忆钦，山前凤舞远征璞。\n雪窗驯兔元不死，烟岭孤猿苦难捉。\n从来白足傲生死，不怕黄巾把刀槊。\n榻上双痕凛然在，剑头一鷄何须角。\n嗟我昏顽晚闻道，与世龃龉空多学。\n灵水先除眼界花，清诗为洗心源浊。\n骚人未要逃竞病，禅老但喜闻剥啄。\n此生更得几回来，从今有暇无辞数。",
        "dynasty": "宋",
        "collection_info": null
    },
    {
        "title": "洞霄宫",
        "author": "苏轼",
        "content": "上帝高居愍世顽，故留琼馆在凡间。\n青山九锁不易到，作者七人相对闲。\n庭下流泉翠蛟舞，洞中飞鼠白鸦翻。\n长松怪石宜霜鬓，不用金丹苦驻颜。",
        "dynasty": "宋",
        "collection_info": null
    },
    {
        "title": "初自径山归述古召饮介亭以病先起",
        "author": "苏轼",
        "content": "西风初作十分凉，喜见新橙透甲香。\n迟暮赏心惊节物，登临病眼怯秋光。\n惯眠处士云庵裏，倦醉佳人锦瑟傍。\n犹有梦回清兴在，卧闻归路乐声长。",
        "dynasty": "宋",
        "collection_info": null
    },
    {
        "title": "明日重九亦以病不赴述古会再用前韵",
        "author": "苏轼",
        "content": "月入秋帏病枕凉，霜飞夜簟故衾香。\n可怜吹帽狂司马，空对亲舂老孟光。\n不作雍容倾坐上，翻成骯脏倚门傍。\n人间此会论今古，细看茱萸感叹长。",
        "dynasty": "宋",
        "collection_info": null
    },
    {
        "title": "九日寻臻阇黎遂泛小舟至勤师院二首  其一",
        "author": "苏轼",
        "content": "白髮长嫌岁月侵，病眸兼怕酒杯深。\n南屏老宿闲相过，东阁郎君懒重寻。\n试碾露芽烹白雪，休拈霜蕊嚼黄金。\n扁舟又截平湖去，欲访孤山支道林。",
        "dynasty": "宋",
        "collection_info": null
    },
    {
        "title": "九日寻臻阇黎遂泛小舟至勤师院二首  其二",
        "author": "苏轼",
        "content": "湖上青山翠作堆，葱葱鬰鬰气佳哉。\n笙歌丛裏抽身出，云水光中洗眼来。\n白足赤髭迎我笑，拒霜黄菊为谁开。\n明年桑苎煎茶处，忆着衰翁首重回。",
        "dynasty": "宋",
        "collection_info": null
    },
    {
        "title": "九日舟中望见有美堂上鲁少卿饮以诗戏之二首  其一",
        "author": "苏轼",
        "content": "指点云间数点红，笙歌正拥紫髯翁。\n谁知爱酒龙山客，却在渔舟一叶中。",
        "dynasty": "宋",
        "collection_info": null
    },
    {
        "title": "九日舟中望见有美堂上鲁少卿饮以诗戏之二首  其二",
        "author": "苏轼",
        "content": "西阁珠帘卷落晖，水沉烟断佩声微。\n遥知通德凄凉甚，拥髻无言怨未归。",
        "dynasty": "宋",
        "collection_info": null
    },
    {
        "title": "游诸佛舍一日饮酽茶七盏戏书勤师壁",
        "author": "苏轼",
        "content": "示病维摩元不病，在家灵运已忘家。\n何须魏帝一丸药，且尽卢仝七碗茶。",
        "dynasty": "宋",
        "collection_info": null
    },
    {
        "title": "九日湖上寻周李二君不见君亦见寻于湖上以诗见寄明日乃次其韵",
        "author": "苏轼",
        "content": "湖上野芙蓉，含思愁脉脉。\n娟然如静女，不肯傍阡陌。\n诗人杳未来，霜艷冷难宅。\n君行逐鸥鹭，出处浩莫测。\n苇问闻拏音，云表已飞屐。\n使我终日寻，逢花不忍摘。\n人生如朝露，要作百年客。\n喟彼终岁劳，幸兹一日泽。\n愿言竟不遂，人事多乖隔。\n悟此知有命，沉忧伤魂魄。",
        "dynasty": "宋",
        "collection_info": null
    },
    {
        "title": "送杭州杜戚陈三掾罢官归乡",
        "author": "苏轼",
        "content": "秋风摵摵鸣枯蓼，船阁荒村夜悄悄。\n正当逐客断肠时，君独歌呼醉连晓。\n老夫平生齐得丧，尚恋微官失轻矫。\n君今憔悴归无食，五斗未可秋毫小。\n君言失意能几时，月啖虾蟆行復皎。\n杀人无验中不快，此恨终身恐难了。\n徇时所得无几何，随手已遭忧患绕。\n期君正似种宿麦，忍饥待食明年麨。",
        "dynasty": "宋",
        "collection_info": null
    },
    {
        "title": "元翰少卿宠惠谷帘水一器龙团二枚仍以新诗为贶叹味不已次韵奉和",
        "author": "苏轼",
        "content": "巌垂匹练千丝落，雷起双龙万物春。\n此水此茶俱第一，共成三绝鑑中人。",
        "dynasty": "宋",
        "collection_info": null
    },
    {
        "title": "次韵周长官寿星院同饯鲁少卿",
        "author": "苏轼",
        "content": "琉璃百顷水仙家，风静湖平响钓车。\n寂历疏松敧晚照，伶俜寒蝶抱秋花。\n困眠不觉依蒲褐，归路相将踏桂华。\n更着纶巾披鹤氅，他年应作画图夸。",
        "dynasty": "宋",
        "collection_info": null
    },
    {
        "title": "次韵述古过周长官夜饮",
        "author": "苏轼",
        "content": "二更铙鼓动诸邻，百首新诗间八珍。\n已遣乱蛙成两部，更邀明月作三人。\n云烟湖寺家家境，灯火沙河夜夜春。\n曷不劝公勤秉烛，老来光景似奔轮。",
        "dynasty": "宋",
        "collection_info": null
    },
    {
        "title": "述古以诗见责屡不赴会復次前韵",
        "author": "苏轼",
        "content": "我生孤僻本无邻，老病年来益自珍。\n肯对红裙辞白酒，但愁新进笑陈人。\n北山怨鹤休惊夜，南亩巾车欲及春。\n多谢清时屡推毂，狶膏那解转方轮。",
        "dynasty": "宋",
        "collection_info": null
    },
    {
        "title": "胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有诗答之",
        "author": "苏轼",
        "content": "隻耳兽啮环，长唇鹅擘喙。\n三趾下锐春蒲短，两柱高张秋菌细。\n君看翻覆俯仰间，覆成三角翻两髻。\n古书虽满腹，苟有用我亦随世。\n嗟君一见呼作鼎，纔注升合已漂逝。\n不如学鸱夷，尽日盛酒真良计。",
        "dynasty": "宋",
        "collection_info": null
    },
    {
        "title": "贺陈述古弟章生子",
        "author": "苏轼",
        "content": "鬰葱佳气夜充闾，始见徐卿第二雏。\n甚欲去为汤餠客，惟愁错写弄麞书。\n参军新妇贤相敌，阿大中郎喜有余。\n我亦从来识英物，试教啼看定何如。",
        "dynasty": "宋",
        "collection_info": null
    },
    {
        "title": "赠治易僧智周",
        "author": "苏轼",
        "content": "寒窗孤坐冻生瓶，尚把遗编照露萤。\n阁束九师新得妙，梦吞三画旧通灵。\n断弦挂壁知音丧，挥麈空山乱石听。\n斋罢何须更临水，胸中自有洗心经。",
        "dynasty": "宋",
        "collection_info": null
    },
    {
        "title": "张子野年八十五尚闻买妾述古令作诗",
        "author": "苏轼",
        "content": "锦里先生自笑狂，莫欺九尺鬓眉苍。\n诗人老去鶑鶑在，公子归来燕燕忙。\n柱下相君犹有齿，江南刺史已无肠。\n平生谬作安昌客，略遣彭宣到后堂。",
        "dynasty": "宋",
        "collection_info": null
    },
    {
        "title": "书双竹湛师房二首  其一",
        "author": "苏轼",
        "content": "我本西湖一钓舟，意嫌高屋冷飕飕。\n羡师此室纔方丈，一炷清香尽日留。",
        "dynasty": "宋",
        "collection_info": null
    },
    {
        "title": "书双竹湛师房二首  其二",
        "author": "苏轼",
        "content": "暮鼓朝钟自击撞，闭门孤枕对残缸。\n白灰旋拨通红火，卧听萧萧雨打窗。",
        "dynasty": "宋",
        "collection_info": null
    },
    {
        "title": "宝山新开径",
        "author": "苏轼",
        "content": "藤梢橘刺元无路，竹杖椶鞋不用扶。\n风自远来闻笑语，水分流处见江湖。\n回观佛国青螺髻，踏遍仙人碧玉壶。\n野客归时山月上，棠梨叶战暝禽呼。",
        "dynasty": "宋",
        "collection_info": null
    },
    {
        "title": "和述古冬日牡丹四首  其一",
        "author": "苏轼",
        "content": "一朵妖红翠欲流，春光回照雪霜羞。\n化工只欲呈新巧，不放闲花得少休。",
        "dynasty": "宋",
        "collection_info": null
    },
    {
        "title": "和述古冬日牡丹四首  其二",
        "author": "苏轼",
        "content": "花开时节雨连风，却向霜余染烂红。\n漏洩春光私一物，此心未信出天工。",
        "dynasty": "宋",
        "collection_info": null
    },
    {
        "title": "和述古冬日牡丹四首  其三",
        "author": "苏轼",
        "content": "当时只道鹤林仙，解遣秋光发杜鹃。\n谁信诗能回造化，直教霜枿放春妍。",
        "dynasty": "宋",
        "collection_info": null
    },
    {
        "title": "和述古冬日牡丹四首  其四",
        "author": "苏轼",
        "content": "不分清霜入小园，故将诗律变寒暄。\n使君欲见蓝关咏，更倩韩郎为染根。",
        "dynasty": "宋",
        "collection_info": null
    },
    {
        "title": "和柳子玉喜雪次韵仍呈述古",
        "author": "苏轼",
        "content": "诗翁爱酒常如渴，瓶尽欲沽囊已竭。\n灯青火冷不成眠，一夜捻鬚吟喜雪。\n诗成就我觅欢处，我穷正与君彷佛。\n曷不走投陈孟公，有酒醉君仍饱德。\n琼瑶欲尽天应惜，更遣清光续残月。\n安得佳人擢素手，笑捧玉碗两奇绝。\n艷歌一曲回阳春，坐使高堂生暖热。",
        "dynasty": "宋",
        "collection_info": null
    },
    {
        "title": "观子玉郎中草圣",
        "author": "苏轼",
        "content": "柳侯运笔如电闪，子云寒悴羊欣俭。\n百斛明珠便可扛，此书非我谁能双。",
        "dynasty": "宋",
        "collection_info": null
    },
    {
        "title": "李颀秀才善画山以两轴见寄仍有诗次韵答之",
        "author": "苏轼",
        "content": "平生自是箇中人，欲向渔舟便写真。\n诗句对君难出手，云泉劝我早抽身。\n年来白髮惊秋速，长恐青山与世新。\n从此北归休怅望，囊中收得武陵春。",
        "dynasty": "宋",
        "collection_info": null
    },
    {
        "title": "雪后至临平与柳子玉同至僧舍见陈尉烈",
        "author": "苏轼",
        "content": "落帆古戍下，积雪高如丘。\n强邀诗老出，疏髯散飕飗。\n僧房有宿火，手足渐和柔。\n静士素寡言，相对自忘忧。\n铜炉擢烟穗，石鼎浮霜沤。\n征夫念前路，急鼓催行舟。\n我行虽有程，坐稳且復留。\n大哉天地间，此生得浮游。",
        "dynasty": "宋",
        "collection_info": null
    },
    {
        "title": "夜至永乐文长老院文时卧病退院",
        "author": "苏轼",
        "content": "夜闻巴叟卧荒村，来打三更月下门。\n往事过年如昨日，此身未死得重论。\n老非怀土情相得，病不开堂道益尊。\n惟有孤栖旧时鹤，举头见客似长言。",
        "dynasty": "宋",
        "collection_info": null
    },
    {
        "title": "和钱安道寄惠建茶",
        "author": "苏轼",
        "content": "我官于南今几时，尝尽溪茶与山茗。\n胸中似记故人面，口不能言心自省。\n为君细说我未暇，试评其略差可听。\n建溪所产虽不同，一一天与君子性。\n森然可爱不可慢，骨清肉腻和且正。\n雪花雨脚何足道，啜过始知真味永。\n纵復苦硬终可录，汲黯少戆宽饶猛。\n草茶无頼空有名，高者妖邪次顽懭。\n体轻虽復强浮沉，性滞偏工呕酸冷。\n其间绝品岂不佳，张禹纵贤非骨鲠。\n葵花玉𩊓不易致，道路幽险隔云岭。\n谁知使者来自西，开缄磊落收百餠。\n嗅香嚼味本非别，透纸自觉光炯炯。\n粃糠团凤友小龙，奴隶日注臣双井。\n收藏爱惜待佳客，不敢包裹钻权倖。\n此诗有味君勿传，空使时人怒生瘿。",
        "dynasty": "宋",
        "collection_info": null
    },
    {
        "title": "钱安道席上令歌者道服",
        "author": "苏轼",
        "content": "乌府先生铁作肝，霜风捲地不知寒。\n犹嫌白髮年前少，故点红灯雪裏看。\n他日卜邻先有约，待君投劾我休官。\n如今且作华阳服，醉唱侬家七返丹。",
        "dynasty": "宋",
        "collection_info": null
    },
    {
        "title": "惠山谒钱道人烹小龙团登绝顶望太湖",
        "author": "苏轼",
        "content": "踏遍江南南岸山，逢山未免更流连。\n独携天上小团月，来试人间第二泉。\n石路萦回九龙脊，水光翻动五湖天。\n孙登无语空归去，半岭松声万壑传。",
        "dynasty": "宋",
        "collection_info": null
    },
    {
        "title": "除夜野宿常州城外二首  其一",
        "author": "苏轼",
        "content": "行歌野哭两堪悲，远火低星渐向微。\n病眼不眠非守岁，乡音无伴苦思归。\n重衾脚冷知霜重，新沐头轻感髮稀。\n多谢残灯不嫌客，孤舟一夜许相依。",
        "dynasty": "宋",
        "collection_info": null
    },
    {
        "title": "除夜野宿常州城外二首  其二",
        "author": "苏轼",
        "content": "南来三见岁云徂，直恐终身走道途。\n老去怕看新历日，退归拟学旧桃符。\n烟花已作青春意，霜雪偏寻病客鬚。\n但把穷愁博长健，不辞最后饮屠苏。",
        "dynasty": "宋",
        "collection_info": null
    },
    {
        "title": "元日过丹阳明日立春寄鲁元翰",
        "author": "苏轼",
        "content": "堆盘红缕细茵陈，巧与椒花两鬬新。\n竹马异时宁信老，土牛明日莫辞春。\n西湖弄水犹应早，北寺观灯欲及辰。\n白髮苍颜谁肯记，晓来频嚏为何人。",
        "dynasty": "宋",
        "collection_info": null
    },
    {
        "title": "古缠头曲",
        "author": "苏轼",
        "content": "鵾弦铁拨世无有，乐府旧工惟尚叟。\n一生喙硬眼无人，坐此困穷今白首。\n翠鬟女子年十七，指法已似呼韩妇。\n轻帆渡海风掣回，满面尘沙和泪垢。\n青衫不逢湓浦客，红袖漫插曹纲手。\n尔来一见哀骀佗，便着臂鞴躬井臼。\n我惭贫病百不足，强对黄花饮白酒。\n转关濩索动有神，雷辊空堂战窗牖。\n四弦一抹拥袂立，再拜十分为我寿。\n世人只解锦缠头，与汝作诗传不朽。",
        "dynasty": "宋",
        "collection_info": null
    },
    {
        "title": "刁同年草堂",
        "author": "苏轼",
        "content": "不用长竿矫绣衣，南园北第两参差。\n青山有约长当户，流水无情自入池。\n岁久酴醾浑欲合，春来杨柳不胜垂。\n主人不用匆匆去，正是红梅着子时。",
        "dynasty": "宋",
        "collection_info": null
    },
    {
        "title": "刁景纯赏瑞香花忆先朝侍宴次韵",
        "author": "苏轼",
        "content": "上苑夭桃自作行，刘郎去后几回芳。\n厌从年少追新赏，闲对宫花识旧香。\n欲赠佳人非泛洧，好纫幽佩弔沉湘。\n鹤林神女无消息，为问何年返帝乡。",
        "dynasty": "宋",
        "collection_info": null
    },
    {
        "title": "同柳子玉游鹤林招隠醉归呈景纯",
        "author": "苏轼",
        "content": "花时腊酒照人光，归路春风洒面凉。\n刘氏宅边霜竹老，戴公山下野桃香。\n巌头匹练兼天浄，泉底真珠溅客忙。\n安得道人携笛去，一声吹裂翠崖冈。",
        "dynasty": "宋",
        "collection_info": null
    },
    {
        "title": "景纯见和復次韵赠之二首  其一",
        "author": "苏轼",
        "content": "解组归来道益光，坐看百物自炎凉。\n捲帘堂上檀槽闹，送客林间桦烛香。\n浅量已愁当酒怯，非才犹觉和诗忙。\n何人贪佩黄金印，千柱耽耽琐北冈。",
        "dynasty": "宋",
        "collection_info": null
    },
    {
        "title": "景纯见和復次韵赠之二首  其二",
        "author": "苏轼",
        "content": "人间膏火正争光，每到藏春得暂凉。\n多事始知田舍好，凶年偏觉野蔬香。\n溪山胜画徒能说，来往如梭为底忙。\n老去此身无处着，为翁栽插万松冈。",
        "dynasty": "宋",
        "collection_info": null
    },
    {
        "title": "柳子玉亦见和因以送之兼寄其兄子璋道人",
        "author": "苏轼",
        "content": "不羡腰金照地光，暂时假面弄西凉。\n晴窗嚥日肝肠暖，古殿朝真屦袖香。\n说静故知犹有动，无闲底处更求忙。\n先生官罢乘风去，何用区区赋陟冈。",
        "dynasty": "宋",
        "collection_info": null
    },
    {
        "title": "子玉家宴用前韵见寄復答之",
        "author": "苏轼",
        "content": "自酌金樽劝孟光，更教长笛奏伊凉。\n牵衣男女遶太白，扇枕郎君烦阿香。\n诗病逢春转深痼，愁魔得酒暂奔忙。\n醒时情味吾能说，日在西南白草冈。",
        "dynasty": "宋",
        "collection_info": null
    },
    {
        "title": "景纯復以二篇一言其亡兄与伯父同年之契一言今者唱酬之意仍次其韵  其一",
        "author": "苏轼",
        "content": "灵寿扶来似孔光，感时怀旧一悲凉。\n蟾枝不独同攀桂，鸡舌还应共赐香。\n等是浮休无得丧，粗分忧乐有闲忙。\n年来世事如波浪，鬰鬰谁知柏在冈。",
        "dynasty": "宋",
        "collection_info": null
    },
    {
        "title": "景纯復以二篇一言其亡兄与伯父同年之契一言今者唱酬之意仍次其韵  其二",
        "author": "苏轼",
        "content": "屡把铅刀齿步光，更遭华衮照厖凉。\n苏门山上莫长啸，薝卜林中无别香。\n烛烬已残终夜刻，槐花还似昔年忙。\n背城借一吾何敢，慎莫樽前替戾冈。",
        "dynasty": "宋",
        "collection_info": null
    },
    {
        "title": "柳氏二外甥求笔迹二首  其一",
        "author": "苏轼",
        "content": "退笔如山未足珍，读书万卷始通神。\n君家自有元和脚，莫厌家鸡更问人。",
        "dynasty": "宋",
        "collection_info": null
    },
    {
        "title": "柳氏二外甥求笔迹二首  其二",
        "author": "苏轼",
        "content": "一纸行书两绝诗，遂良鬚鬓已成丝。\n何当火急传家法，欲见诚悬笔谏时。",
        "dynasty": "宋",
        "collection_info": null
    },
    {
        "title": "成都进士杜暹伯升出家名法通往来吴中",
        "author": "苏轼",
        "content": "欲识当年杜伯升，飘然云水一孤僧。\n若教俯首随缰锁，料得如今似我能。",
        "dynasty": "宋",
        "collection_info": null
    },
    {
        "title": "子玉以诗见邀同刁丈游金山",
        "author": "苏轼",
        "content": "君年甲子未相逢，难向人前说老翁。\n更有方瞳八十一，奋衣矍铄走山中。",
        "dynasty": "宋",
        "collection_info": null
    },
    {
        "title": "金山寺与柳子玉饮大醉卧宝觉禅榻夜分方醒书其壁",
        "author": "苏轼",
        "content": "恶酒如恶人，相攻剧刀箭。\n颓然一榻上，胜之以不战。\n诗翁气雄拔，禅老语清软。\n我醉都不知，但觉红绿眩。\n醒时江月堕，摵摵风响变。\n惟有一龛灯，二豪俱不见。",
        "dynasty": "宋",
        "collection_info": null
    },
    {
        "title": "送柳子玉赴灵仙",
        "author": "苏轼",
        "content": "世事方艰便猛迴，此心未老已先灰。\n何时梦入真君殿，也学传呼观主来。",
        "dynasty": "宋",
        "collection_info": null
    },
    {
        "title": "监洞霄宫俞康直郎中所居四咏 退圃",
        "author": "苏轼",
        "content": "百丈休牵上濑船，一鈎归钓缩头鳊。\n园中草木春无数，只有黄杨厄闰年。",
        "dynasty": "宋",
        "collection_info": null
    },
    {
        "title": "监洞霄宫俞康直郎中所居四咏 逸堂",
        "author": "苏轼",
        "content": "新第谁来作并邻，旧官宁復忆星辰。\n请君置酒吾当贺，知向江湖拜散人。",
        "dynasty": "宋",
        "collection_info": null
    },
    {
        "title": "监洞霄宫俞康直郎中所居四咏 遯轩",
        "author": "苏轼",
        "content": "冠盖相望起隠沦，先生那得老江村。\n古来真遯何曾遯，笑杀喻垣与闭门。",
        "dynasty": "宋",
        "collection_info": null
    },
    {
        "title": "监洞霄宫俞康直郎中所居四咏 远楼",
        "author": "苏轼",
        "content": "西山烟雨捲疏帘，北户星河落短檐。\n不独江天解空阔，地偏心远似陶潜。",
        "dynasty": "宋",
        "collection_info": null
    },
    {
        "title": "游鹤林招隠二首  其一",
        "author": "苏轼",
        "content": "郊原雨初霁，春物有余妍。\n古寺满修竹，深林闻杜鹃。\n睡余柳花堕，目眩山樱然。\n西窗有病客，危坐看香烟。",
        "dynasty": "宋",
        "collection_info": null
    },
    {
        "title": "游鹤林招隠二首  其二",
        "author": "苏轼",
        "content": "行歌白云岭，坐咏修竹林。\n风轻花自落，日薄山半阴。\n涧草谁復识，闻香杳难寻。\n时见城市人，幽居惜未深。",
        "dynasty": "宋",
        "collection_info": null
    },
    {
        "title": "书普慈长老壁",
        "author": "苏轼",
        "content": "普慈寺后千竿竹，醉裏曾看碧玉椽。\n倦客再游行老矣，高僧一笑故依然。\n久参白足知禅味，苦厌黄公聒昼眠。\n惟有两株红百叶，晚来犹得向人妍。",
        "dynasty": "宋",
        "collection_info": null
    },
    {
        "title": "刁景纯席上和谢生二首  其一",
        "author": "苏轼",
        "content": "悞入仙人碧玉壶，一欢那復问亲疏。\n杯盘狼藉吾何敢，车骑雍容子甚都。\n此夜新声闻北里，他年故事记南徐。\n欲穷风月三千界，愿化天人百亿躯。",
        "dynasty": "宋",
        "collection_info": null
    },
    {
        "title": "刁景纯席上和谢生二首  其二",
        "author": "苏轼",
        "content": "纵饮谁能问挈壶，不知门外晓星疏。\n绮罗胜事齐三阁，宾主谈锋敌两都。\n榻畔烟花尝叹杜，海中童丱尚追徐。\n无多酌我君须听，醉后粗狂胆满躯。",
        "dynasty": "宋",
        "collection_info": null
    },
    {
        "title": "和苏州太守王规父侍太夫人观灯之什余时以刘道原见访滞留京口不及赴此会二首  其一",
        "author": "苏轼",
        "content": "不觉朱轓辗后尘，争看绣幰锦缠轮。\n洛滨侍从三人贵，京兆平反一笑春。\n但逐东山携妓女，那知后阁走穷宾。\n滞留不见荣华事，空作赓诗第七人。",
        "dynasty": "宋",
        "collection_info": null
    },
    {
        "title": "和苏州太守王规父侍太夫人观灯之什余时以刘道原见访滞留京口不及赴此会二首  其二",
        "author": "苏轼",
        "content": "翻翻缇骑走香尘，激激飞涛射火轮。\n美酒留连三夜月，丰年倾倒五州春。\n安排诗律追强对，蹭蹬归期为恶宾。\n堕珥遗簪想无限，华胥犹见梦回人。",
        "dynasty": "宋",
        "collection_info": null
    },
    {
        "title": "书焦山纶长老壁",
        "author": "苏轼",
        "content": "法师住焦山，而实未尝住。\n我来辄问法，法师了无语。\n法师非无语，不知所答故。\n君看头与足，本自安冠屦。\n譬如长鬣人，不以长为苦。\n一旦或人问，每睡安所措。\n归来被上下，一夜无着处。\n展转遂达晨，意欲尽镊去。\n此言虽鄙浅，故自有深趣。\n持此问法师，法师一笑许。",
        "dynasty": "宋",
        "collection_info": null
    },
    {
        "title": "留别金山宝觉圆通二长老",
        "author": "苏轼",
        "content": "沐罢巾冠快晚凉，睡余齿颊带茶香。\n舣舟北岸何时渡，晞髮东轩未肯忙。\n康济此身殊有道，医治外物本无方。\n风流二老长还往，顾我归期尚渺茫。",
        "dynasty": "宋",
        "collection_info": null
    },
    {
        "title": "常润道中有怀钱塘寄述古五首  其一",
        "author": "苏轼",
        "content": "从来直道不辜身，得向西湖两过春。\n沂上已成曾点服，泮宫初采鲁侯芹。\n休惊岁岁年年貌，且对朝朝暮暮人。\n细雨晴时一百六，画船鼍鼓莫违民。",
        "dynasty": "宋",
        "collection_info": null
    },
    {
        "title": "常润道中有怀钱塘寄述古五首  其二",
        "author": "苏轼",
        "content": "草长江南鶑乱飞，年来事事与心违。\n花开后院还空落，燕入华堂怪未归。\n世上功名何日是，樽前点检几人非。\n去年柳絮飞时节，记得金笼放雪衣。",
        "dynasty": "宋",
        "collection_info": null
    },
    {
        "title": "常润道中有怀钱塘寄述古五首  其三",
        "author": "苏轼",
        "content": "浮玉山头日日风，涌金门外已春融。\n二年鱼鸟浑相识，三月鶑花付与公。\n剩看新翻眉倒晕，未应泣别脸消红。\n何人织得相思字，寄与江边北向鸿。",
        "dynasty": "宋",
        "collection_info": null
    },
    {
        "title": "常润道中有怀钱塘寄述古五首  其四",
        "author": "苏轼",
        "content": "国艷夭娆酒半酣，去年同赏寄僧檐。\n但知扑扑晴香软，谁见森森晓态严。\n谷雨共惊无几日，蜜蜂未许辄先甜。\n应须火急回征棹，一片辞枝可得黏。",
        "dynasty": "宋",
        "collection_info": null
    },
    {
        "title": "常润道中有怀钱塘寄述古五首  其五",
        "author": "苏轼",
        "content": "惠泉山下土如濡，阳羡溪头米胜珠。\n卖剑买牛吾欲老，杀鸡为黍子来无。\n地偏不信容高盖，俗俭真堪着腐儒。\n莫怪江南苦留滞，经营身计一生迂。",
        "dynasty": "宋",
        "collection_info": null
    },
    {
        "title": "常州太平寺观牡丹",
        "author": "苏轼",
        "content": "武林千叶照观空，别后湖山几信风。\n自笑眼花红绿眩，还将白首对鞓红。",
        "dynasty": "宋",
        "collection_info": null
    },
    {
        "title": "游太平寺浄土院观牡丹中有淡黄一朵特奇为作小诗",
        "author": "苏轼",
        "content": "醉中眼缬自斓斑，天雨曼陀照玉盘。\n一朵淡黄微拂掠，鞓红魏紫不须看。",
        "dynasty": "宋",
        "collection_info": null
    },
    {
        "title": "杭州牡丹开时仆犹在常润周令作诗见寄次其韵復次一首送赴阙  其一",
        "author": "苏轼",
        "content": "羞归应为负花期，已见成阴结子时。\n与物寡情怜我老，遣春无恨頼君诗。\n玉台不见朝酣酒，金缕犹歌空折枝。\n从此年年定相见，欲师老圃问樊迟。",
        "dynasty": "宋",
        "collection_info": null
    },
    {
        "title": "杭州牡丹开时仆犹在常润周令作诗见寄次其韵復次一首送赴阙  其二",
        "author": "苏轼",
        "content": "莫负黄花九日期，人生穷达可无时。\n十年且就三都赋，万户终轻千首诗。\n天静伤鸿犹戢翼，月明惊鹊未安枝。\n君看六月河无水，万斛龙骧到自迟。",
        "dynasty": "宋",
        "collection_info": null
    },
    {
        "title": "无锡道中赋水车",
        "author": "苏轼",
        "content": "翻翻联联衔尾鸦，荦荦确确蜕骨蛇。\n分畴翠浪走云阵，刺水绿鍼抽稻芽。\n洞庭五月欲飞沙，鼍鸣窟中如打衙。\n天公不见老翁泣，唤取阿香推雷车。",
        "dynasty": "宋",
        "collection_info": null
    },
    {
        "title": "虎丘寺",
        "author": "苏轼",
        "content": "入门无平田，石路细穿岭。\n阴风生涧壑，古木翳潭井。\n湛卢谁復见，秋水光耿耿。\n铁花绣巌壁，杀气噤蛙黾。\n幽幽生公堂，左右立顽矿。\n当年或未信，异类服精猛。\n胡为百岁后，仙鬼互驰骋。\n窈然留清诗，读者为悲哽。\n东轩有佳致，云水丽千顷。\n熙熙览生物，春意破凄冷。\n我来属无事，暖日相与永。\n喜鹊翻初旦，愁鸢蹲落景。\n坐见渔樵还，新月溪上影。\n悟彼良自咍，归田行可请。",
        "dynasty": "宋",
        "collection_info": null
    },
    {
        "title": "刘孝叔会虎丘时王规父斋素祈雨不至二首  其一",
        "author": "苏轼",
        "content": "白简威犹凛，青山兴已浓。\n鹤闲云作氅，驼卧草埋峰。\n跪屦若可教，卜邻应见容。\n因公问回老，何处定相逢。",
        "dynasty": "宋",
        "collection_info": null
    },
    {
        "title": "刘孝叔会虎丘时王规父斋素祈雨不至二首  其二",
        "author": "苏轼",
        "content": "太常斋未解，不肯对纤秾。\n只遣三千履，来游十二峰。\n林空答清唱，潭浄写衰容。\n归去瑶台路，还应月下逢。",
        "dynasty": "宋",
        "collection_info": null
    },
    {
        "title": "苏州闾丘江君二家雨中饮酒二首  其一",
        "author": "苏轼",
        "content": "小圃阴阴遍洒尘，方塘潋潋欲生纹。\n已烦仙袂来行雨，莫遣歌声便驻云。\n肯对绮罗辞白酒，试将文字恼红裙。\n今宵记取醒时节，点滴空阶独自闻。",
        "dynasty": "宋",
        "collection_info": null
    },
    {
        "title": "苏州闾丘江君二家雨中饮酒二首  其二",
        "author": "苏轼",
        "content": "五纪归来鬓未霜，十眉环列坐生光。\n唤船渡口迎秋女，驻马桥边问泰娘。\n曾把四弦娱白傅，敢将百草斗吴王。\n从今却笑风流守，画戟空凝宴寝香。",
        "dynasty": "宋",
        "collection_info": null
    },
    {
        "title": "次韵沈长官三首  其一",
        "author": "苏轼",
        "content": "家山何在两忘归，杯酒相逢慎勿违。\n不独饭山嘲我瘦，也应糠覈怪君肥。",
        "dynasty": "宋",
        "collection_info": null
    },
    {
        "title": "次韵沈长官三首  其二",
        "author": "苏轼",
        "content": "男婚已毕女将归，累尽身轻志莫违。\n闻道山中食无肉，玉池清水自生肥。",
        "dynasty": "宋",
        "collection_info": null
    },
    {
        "title": "次韵沈长官三首  其三",
        "author": "苏轼",
        "content": "造物知吾久念归，似怜衰病不相违。\n风来震泽帆初饱，雨入松江水渐肥。",
        "dynasty": "宋",
        "collection_info": null
    },
    {
        "title": "戏书吴江三贤画像三首  其一",
        "author": "苏轼",
        "content": "谁将射御教吴儿，长笑申公为夏姬。\n却遣姑苏有麋鹿，更怜夫子得西施。",
        "dynasty": "宋",
        "collection_info": null
    },
    {
        "title": "戏书吴江三贤画像三首  其二",
        "author": "苏轼",
        "content": "浮世功劳食与眠，季鹰真得水中仙。\n不须更说知机早，直为鲈鱼也自贤。",
        "dynasty": "宋",
        "collection_info": null
    },
    {
        "title": "戏书吴江三贤画像三首  其三",
        "author": "苏轼",
        "content": "千首文章二顷田，囊中未有一钱看。\n却因养得能言鸭，惊破王孙金弹丸。",
        "dynasty": "宋",
        "collection_info": null
    },
    {
        "title": "过永乐文长老已卒",
        "author": "苏轼",
        "content": "初惊鹤瘦不可识，旋觉云归无处寻。\n三过门间老病死，一弹指顷去来今。\n存亡惯见浑无泪，乡井难忘尚有心。\n欲向钱塘访圆泽，葛洪川畔待秋深。",
        "dynasty": "宋",
        "collection_info": null
    },
    {
        "title": "安平泉",
        "author": "苏轼",
        "content": "策杖徐徐步此山，拨云寻径兴飘然。\n凿开海眼知何代，种出菱花不计年。\n烹茗僧夸瓯泛雪，炼丹人化骨成仙。\n当年陆羽空收拾，遗却安平一片泉。",
        "dynasty": "宋",
        "collection_info": null
    },
    {
        "title": "赠张刁二老",
        "author": "苏轼",
        "content": "两邦山水未凄凉，二老风流总健强。\n共成一百七十岁，各饮三万六千觞。\n藏春坞裏鶑花闹，仁寿桥边日月长。\n惟有诗人被磨折，金钗零落不成行。",
        "dynasty": "宋",
        "collection_info": null
    },
    {
        "title": "去年秋偶游宝山上方入一小院阒然无人有一僧隠几低头读书与之语漠然不甚对问其邻之僧曰此云阇黎也不出十五年矣今年六月自常润还復至其室则死葬数月矣作诗题其壁",
        "author": "苏轼",
        "content": "云师来宝山，一住十五秋。\n读书常闭户，客至不举头。\n去年造其室，清坐忘百忧。\n我初无言说，师亦无对酬。\n今来復扣门，空房但飕飗。\n云已灭无余，薪尽火不留。\n却疑此室中，尝有斯人不。\n所遇孰非梦，事过吾何求。",
        "dynasty": "宋",
        "collection_info": null
    },
    {
        "title": "听僧昭素琴",
        "author": "苏轼",
        "content": "至和无攫醳，至平无按抑。\n不知微妙声，究竟从何出。\n散我不平气，洗我不和心。\n此心知有在，尚復此微吟。",
        "dynasty": "宋",
        "collection_info": null
    },
    {
        "title": "僧惠勤初罢僧职",
        "author": "苏轼",
        "content": "轩轩青田鹤，鬰鬰在樊笼。\n既为物所縻，遂与吾辈同。\n今来始谢去，万事一笑空。\n新诗如洗出，不受外垢蒙。\n清风入齿牙，出语如风松。\n霜髭茁病骨，饥坐听午钟。\n非诗能穷人，穷者诗乃工。\n此语信不妄，吾闻诸醉翁。",
        "dynasty": "宋",
        "collection_info": null
    },
    {
        "title": "游灵隠高峰塔",
        "author": "苏轼",
        "content": "言游高峰塔，蓐食治野装。\n火云秋未衰，及此初旦凉。\n雾霏巌谷暗，日出草木香。\n嘉我同来人，久便云水乡。\n相劝小举足，前路高且长。\n古松攀龙蛇，怪石坐牛羊。\n渐闻钟磬音，飞鸟皆下翔。\n入门空有无，云海浩茫茫。\n惟见聋道人，老病时绝粮。\n问年笑不答，但指穴藜床。\n心知不復来，欲归更彷徨。\n赠别留匹布，今岁天早霜。",
        "dynasty": "宋",
        "collection_info": null
    },
    {
        "title": "八月十七日天竺山送桂花分赠元素",
        "author": "苏轼",
        "content": "月缺霜浓细蕊干，此花元属玉堂仙。\n鹫峰子落惊前夜，蟾窟枝空记昔年。\n破裓山僧怜耿介，练裙溪女斗清妍。\n愿公采撷纫幽佩，莫遣孤芳老涧边。",
        "dynasty": "宋",
        "collection_info": null
    },
    {
        "title": "海会寺清心堂",
        "author": "苏轼",
        "content": "南郭子綦初丧我，西来达摩尚求心。\n此堂不说有清浊，游客自观随浅深。\n两岁频为山水役，一溪长照雪霜侵。\n纷纷无补竟何事，惭愧高人闭户吟。",
        "dynasty": "宋",
        "collection_info": null
    },
    {
        "title": "捕蝗至浮云岭山行疲苶有怀子由弟二首  其一",
        "author": "苏轼",
        "content": "西来烟障塞空虚，洒徧秋田雨不如。\n新法清平那有此，老身穷苦自招渠。\n无人可诉乌衔肉，忆弟难凭犬附书。\n自笑迂疏皆此类，区区犹欲理蝗余。",
        "dynasty": "宋",
        "collection_info": null
    },
    {
        "title": "捕蝗至浮云岭山行疲苶有怀子由弟二首  其二",
        "author": "苏轼",
        "content": "霜风渐欲作重阳，熠熠溪边野菊黄。\n久废山行疲荦确，尚能村醉舞淋浪。\n独眠林下梦魂好，回首人间忧患长。\n杀马毁车从此逝，子来何处问行藏。",
        "dynasty": "宋",
        "collection_info": null
    },
    {
        "title": "青牛岭高绝处有小寺人迹罕到",
        "author": "苏轼",
        "content": "暮归走马沙河塘，炉烟袅袅十里香。\n朝行曳杖青牛岭，寒泉咽咽千山静。\n君勿笑老僧，耳聋唤不闻，百年俱是可怜人。\n明朝且復城中去，白云却在题诗处。",
        "dynasty": "宋",
        "collection_info": null
    },
    {
        "title": "新城陈氏园次晁补之韵",
        "author": "苏轼",
        "content": "荒凉废圃秋，寂历幽花晚。\n山城已穷僻，况与城相远。\n我来亦何事，徙倚望云巘。\n不见苦吟人，清樽为谁满。",
        "dynasty": "宋",
        "collection_info": null
    },
    {
        "title": "梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之",
        "author": "苏轼",
        "content": "诗翁憔悴老一官，厌见苜蓿堆青盘。\n归来羞涩对妻子，自比鮎鱼缘竹竿。\n今君滞留生二毛，饱听衙鼓眠黄紬。\n更将嘲笑调朋友，人道猕猴骑土牛。\n愿君恰似高常侍，暂为小邑仍刺史。\n不愿君为孟浩然，却遭明主放还山。\n宦游逢此岁年恶，飞蝗来时半天黑。\n羡君封境稻如云，蝗自识人人不识。",
        "dynasty": "宋",
        "collection_info": null
    },
    {
        "title": "与毛令方尉游西菩寺二首  其一",
        "author": "苏轼",
        "content": "推挤不去已三年，鱼鸟依然笑我顽。\n人未放归江北路，天教看尽浙西山。\n尚书清节衣冠后，处士风流水石间。\n一笑相逢那易得，数诗狂语不须删。",
        "dynasty": "宋",
        "collection_info": null
    },
    {
        "title": "与毛令方尉游西菩寺二首  其二",
        "author": "苏轼",
        "content": "路转山腰足未移，水清石瘦便能奇。\n白云自占东西岭，明月谁分上下池。\n黑黍黄粱初熟候，朱柑绿橘半甜时。\n人生此乐须天付，莫遣儿曹取次知。",
        "dynasty": "宋",
        "collection_info": null
    },
    {
        "title": "李行中醉眠亭三首  其一",
        "author": "苏轼",
        "content": "已向闲中作地仙，更于酒裏得天全。\n从教世路风波恶，贺监偏工水底眠。",
        "dynasty": "宋",
        "collection_info": null
    },
    {
        "title": "李行中醉眠亭三首  其二",
        "author": "苏轼",
        "content": "君且归休我欲眠，人言此语出天然。\n醉中对客眠何害，须信陶潜未若贤。",
        "dynasty": "宋",
        "collection_info": null
    },
    {
        "title": "李行中醉眠亭三首  其三",
        "author": "苏轼",
        "content": "孝先风味也堪怜，肯为周公昼日眠。\n枕曲先生犹笑汝，枉将空腹贮遗编。",
        "dynasty": "宋",
        "collection_info": null
    },
    {
        "title": "赠写真何充秀才",
        "author": "苏轼",
        "content": "君不见潞州别驾眼如电，左手挂弓横捻箭。\n又不见雪中骑馿孟浩然，皱眉吟诗肩耸山。\n饥寒富贵两安在，空有遗像留人间。\n此身常拟同外物，浮云变化无踪迹。\n问君何苦写我真，君言好之聊自适。\n黄冠野服山家容，意欲置我山巌中。\n勋名将相今何限，往写褒公与鄂公。",
        "dynasty": "宋",
        "collection_info": null
    },
    {
        "title": "回先生过湖州东林沈氏饮醉以石榴皮书其家东老庵之壁云西邻已富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者  其一",
        "author": "苏轼",
        "content": "世俗何知贫是病，神仙可学道之余。\n但知白酒留佳客，不问黄公觅素书。",
        "dynasty": "宋",
        "collection_info": null
    },
    {
        "title": "回先生过湖州东林沈氏饮醉以石榴皮书其家东老庵之壁云西邻已富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者  其二",
        "author": "苏轼",
        "content": "符离道士晨兴际，华岳先生尸解余。\n忽见黄庭丹篆句，犹传青纸小朱书。",
        "dynasty": "宋",
        "collection_info": null
    },
    {
        "title": "回先生过湖州东林沈氏饮醉以石榴皮书其家东老庵之壁云西邻已富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者  其三",
        "author": "苏轼",
        "content": "凄凉雨露三年后，仿佛尘埃数字余。\n至用榴皮缘底事，中书君岂不中书。",
        "dynasty": "宋",
        "collection_info": null
    },
    {
        "title": "单同年求德兴俞氏聚远楼诗三首  其一",
        "author": "苏轼",
        "content": "云山烟水苦难亲，野草幽花各自春。\n頼有高楼能聚远，一时收拾与闲人。",
        "dynasty": "宋",
        "collection_info": null
    },
    {
        "title": "单同年求德兴俞氏聚远楼诗三首  其二",
        "author": "苏轼",
        "content": "无限青山散不收，云奔浪卷入帘钩。\n直将眼力为疆界，何啻人间万户侯。",
        "dynasty": "宋",
        "collection_info": null
    },
    {
        "title": "单同年求德兴俞氏聚远楼诗三首  其三",
        "author": "苏轼",
        "content": "闻说楼居似地仙，不知门外有尘寰。\n幽人隠几寂无语，心在飞鸿灭没间。",
        "dynasty": "宋",
        "collection_info": null
    },
    {
        "title": "润州甘露寺弹筝",
        "author": "苏轼",
        "content": "多景楼上弹神曲，欲断哀弦再三促。\n江妃出听雾雨愁，白浪翻空动浮玉。\n唤取吾家双凤槽，遣作三峡孤猿号。\n与君合奏芳春调，啄木飞来霜树杪。",
        "dynasty": "宋",
        "collection_info": null
    },
    {
        "title": "平山堂次王居卿祠部韵",
        "author": "苏轼",
        "content": "高会日陪山简醉，狂言屡发次公醒。\n酒如人面天然白，山向吾曹分外青。\n江上飞云来北固，槛前修竹忆南屏。\n六朝兴废余丘壠，空使奸雄笑宁馨。",
        "dynasty": "宋",
        "collection_info": null
    },
    {
        "title": "次韵陈海州书怀",
        "author": "苏轼",
        "content": "鬰鬰苍梧海上山，蓬莱方丈有无间。\n旧闻草木皆仙药，欲弃妻孥守市阛。\n雅志未成空自叹，故人相对若为颜。\n酒醒却忆儿童事，长恨双鳬去莫攀。",
        "dynasty": "宋",
        "collection_info": null
    },
    {
        "title": "次韵陈海州乘槎亭",
        "author": "苏轼",
        "content": "人事无涯生有涯，逝将归钓汉江槎。\n乘桴我欲从安石，遁世谁能识子嗟。\n日上红波浮翠巘，潮来白浪卷青沙。\n清谈美景双奇绝，不觉归鞍带月华。",
        "dynasty": "宋",
        "collection_info": null
    },
    {
        "title": "次韵孙职方苍梧山",
        "author": "苏轼",
        "content": "苍梧奇事岂虚传，荒怪还须问子年。\n远託鰲头转沧海，来依鹏背负青天。\n或云灵境归贤者，又恐神功亦偶然。\n闻道新春恣游览，羡君平地作飞仙。",
        "dynasty": "宋",
        "collection_info": null
    },
    {
        "title": "次韵孙巨源寄涟水李盛二着作并以见寄五绝  其一",
        "author": "苏轼",
        "content": "南岳诸刘岂易逢，相望无復马牛风。\n山公虽见无多子，社燕何由恋塞鸿。",
        "dynasty": "宋",
        "collection_info": null
    },
    {
        "title": "次韵孙巨源寄涟水李盛二着作并以见寄五绝  其二",
        "author": "苏轼",
        "content": "高才晚岁终难进，勇退当年正急流。\n不独二疏为可慕，他时当有景孙楼。",
        "dynasty": "宋",
        "collection_info": null
    },
    {
        "title": "次韵孙巨源寄涟水李盛二着作并以见寄五绝  其三",
        "author": "苏轼",
        "content": "漱石先生难可意，啮毡校尉久无朋。\n应知客路愁无奈，故遣吟诗调李陵。",
        "dynasty": "宋",
        "collection_info": null
    },
    {
        "title": "次韵孙巨源寄涟水李盛二着作并以见寄五绝  其四",
        "author": "苏轼",
        "content": "云雨休排神女车，忠州老病畏人夸。\n诗豪正值安仁在，空看河阳满县花。",
        "dynasty": "宋",
        "collection_info": null
    },
    {
        "title": "次韵孙巨源寄涟水李盛二着作并以见寄五绝  其五",
        "author": "苏轼",
        "content": "胶西未到吾能说，桑柘禾麻不见春。\n不羡京尘骑马客，羡他淮月弄舟人。",
        "dynasty": "宋",
        "collection_info": null
    },
    {
        "title": "王莽",
        "author": "苏轼",
        "content": "汉家殊未识经纶，入手功名事事新。\n百尺穿成连夜井，千金购得解飞人。",
        "dynasty": "宋",
        "collection_info": null
    },
    {
        "title": "董卓",
        "author": "苏轼",
        "content": "公业平时劝用儒，诸公何事起相图。\n只言天下无健者，岂信车中有布乎。",
        "dynasty": "宋",
        "collection_info": null
    },
    {
        "title": "虎儿",
        "author": "苏轼",
        "content": "旧闻老蚌生明珠，未省老兔生于菟。\n老兔自谓月中物，不骑快马骑蟾蜍。\n蟾蜍爬沙不肯行，坐令青衫垂白鬚。\n于菟骏猛不类渠，指挥黄熊驾黑貙。\n丹砂紫麝不用涂，眼光百步走妖狐。\n妖狐莫夸智有余，不劳摇牙咀尔徒。",
        "dynasty": "宋",
        "collection_info": null
    },
    {
        "title": "铁沟行赠乔太博",
        "author": "苏轼",
        "content": "城东坡陇何所似，风吹海涛低復起。\n城中病守无所为，走马来寻铁沟水。\n铁沟水浅不容辀，恰似当年韩与侯。\n有鱼无鱼何足道，驾言聊復写我忧。\n孤村野店亦何有，欲发狂言须斗酒。\n山头落日侧金盆，倒着接䍦搔白首。\n忽忆从军年少时，轻裘细马百不知。\n臂弓腰箭南山下，追逐长杨射猎儿。\n老去同君两憔悴，犯夜醉归人不避。\n明年定起故将军，未肯先诛霸陵尉。",
        "dynasty": "宋",
        "collection_info": null
    },
    {
        "title": "雪后书北台壁二首  其一",
        "author": "苏轼",
        "content": "黄昏犹作雨纤纤，夜静无风势转严。\n但觉衾裯如泼水，不知庭院已堆盐。\n五更晓色来书幌，半夜寒声落画檐。\n试埽北台看马耳，未随埋没有双尖。",
        "dynasty": "宋",
        "collection_info": null
    },
    {
        "title": "雪后书北台壁二首  其二",
        "author": "苏轼",
        "content": "城头初日始翻鸦，陌上晴泥已没车。\n冻合玉楼寒起粟，光摇银海眩生花。\n遗蝗入地应千尺，宿麦连云有几家。\n老病自嗟诗力退，空吟冰柱忆刘叉。",
        "dynasty": "宋",
        "collection_info": null
    },
    {
        "title": "谢人见和前篇二首  其一",
        "author": "苏轼",
        "content": "已分酒杯欺浅懦，敢将诗律斗深严。\n渔蓑句好应须画，柳絮才高不道盐。\n败履尚存东郭足，飞花又舞谪仙檐。\n书生事业真堪笑，忍冻孤吟笔退尖。",
        "dynasty": "宋",
        "collection_info": null
    },
    {
        "title": "谢人见和前篇二首  其二",
        "author": "苏轼",
        "content": "九陌凄风战齿牙，银杯逐马带随车。\n也知不作坚牢玉，无奈能开顷刻花。\n得酒强欢愁底事，闭门高卧定谁家。\n台前日暖君须爱，冰下寒鱼渐可叉。",
        "dynasty": "宋",
        "collection_info": null
    },
    {
        "title": "除夜病中赠段屯田",
        "author": "苏轼",
        "content": "龙钟三十九，劳生已强半。\n岁暮日斜时，还为昔人叹。\n今年一线在，那復堪把玩。\n欲起强持酒，故交云雨散。\n惟有病相寻，空斋为老伴。\n萧条灯火冷，寒夜何时旦。\n倦仆触屏风，饥鼯嗅空案。\n数朝闭阁卧，霜髮秋蓬乱。\n传闻使者来，策杖就梳盥。\n书来苦安慰，不怪造请缓。\n大夫忠烈后，高义金石贯。\n要当击权豪，未肯觑衰懦。\n此生何所似，暗尽灰中炭。\n归田计已决，此邦聊假馆。\n三径粗成资，一枝有余暖。\n愿君更信宿，庶奉一笑粲。",
        "dynasty": "宋",
        "collection_info": null
    },
    {
        "title": "乔太博见和復次韵答之",
        "author": "苏轼",
        "content": "百年三万日，老病常居半。\n其间互忧乐，歌笑杂悲叹。\n颠倒不自知，直为神所玩。\n须臾便堪笑，万事风雨散。\n自从识此理，久谢少年伴。\n逝将游无何，岂暇读城旦。\n非才更多病，二事可并案。\n愧烦贤使者，弭节整纷乱。\n乔侯瑚琏质，清庙尝荐盥。\n奋髯百吏走，坐变齐俗缓。\n未遭甘鹢退，并进耻鱼贯。\n每闻议论余，凛凛激贪懦。\n莫邪当自跃，岂復烦炉炭。\n便庆朝秣越，未暮刷燕馆。\n胡为守故丘，眷恋桑榆暖。\n为君叩牛角，一咏南山粲。",
        "dynasty": "宋",
        "collection_info": null
    },
    {
        "title": "二公再和亦再答之",
        "author": "苏轼",
        "content": "寒鸡知将晨，饥鹤知夜半。\n亦如老病客，遇节尝感叹。\n光阴等敲石，过眼不容玩。\n亲友如抟沙，放手还復散。\n羁孤每自笑，寂寞谁肯伴。\n元达号神君，高论森月旦。\n纪明本贤将，汩没事堆案。\n欣然肯相顾，夜阁灯火乱。\n盘空愧不饱，酒薄仅堪盥。\n雍容许着帽，不怪安石缓。\n虽无窈窕人，清唱弄珠贯。\n幸有纵横舌，说剑起慵懦。\n二豪沉下位，暗火埋湿炭。\n岂似草玄人，默默老儒馆。\n行看富贵逼，炙手借余暖。\n应念苦思归，登楼赋王粲。",
        "dynasty": "宋",
        "collection_info": null
    },
    {
        "title": "苏州姚氏三瑞堂",
        "author": "苏轼",
        "content": "君不见董召南，隠居行义孝且慈。\n天公亦恐无人知，故令鸡狗相哺儿，又令韩老为作诗。\n尔来三百年，名与淮水东南驰。\n此人世不乏，此事亦时有。\n枫桥三瑞皆目见，天意宛在虞鳏后。\n惟有此诗非昔人，君更往求无价手。",
        "dynasty": "宋",
        "collection_info": null
    },
    {
        "title": "莫笑银杯小答乔太博",
        "author": "苏轼",
        "content": "陶潜一县令，独饮仍独醒。\n犹将公田二顷五十亩，种秫作酒不种秔。\n我今号为二千石，岁酿百石何以醉宾客。\n请君莫笑银杯小，尔来岁旱东海窄。\n会当拂衣归故丘，作书贷粟监河侯。\n万斛船中着美酒，与君一生长拍浮。",
        "dynasty": "宋",
        "collection_info": null
    },
    {
        "title": "送段屯田分得于字",
        "author": "苏轼",
        "content": "劝农使者古大夫，不惜春衫践泥涂。\n王事靡盬君甚劬，奉常客卿虬两鬚。\n东武县令天马驹，泮宫先生非俗儒。\n相与野饮四子俱，乐哉此乐城中无。\n溪边策杖自携壶，腰笏不烦何易于。\n胶西病守老且迂，空斋愁坐纷墨朱。\n四十岂不知头颅，畏人不出何其愚。",
        "dynasty": "宋",
        "collection_info": null
    },
    {
        "title": "和段屯田荆林馆",
        "author": "苏轼",
        "content": "南山有佳色，无人空自奇。\n清诗为题品，草木变芬菲。\n谢女得秀句，留待中郎归。\n便当勤鞭策，仆倦马亦饥。",
        "dynasty": "宋",
        "collection_info": null
    },
    {
        "title": "出城送客不及步至溪上二首  其一",
        "author": "苏轼",
        "content": "送客客已去，寻花花未开。\n未能城裏去，且復水边来。\n父老借问我，使君安在哉。\n今年好风雪，会见麦千堆。",
        "dynasty": "宋",
        "collection_info": null
    },
    {
        "title": "出城送客不及步至溪上二首  其二",
        "author": "苏轼",
        "content": "春来六十日，笑口几回开。\n会作堂堂去，何妨得得来。\n倦游行老矣，旧隠赋归哉。\n东望峨眉小，卢山翠作堆。",
        "dynasty": "宋",
        "collection_info": null
    },
    {
        "title": "游卢山次韵章传道",
        "author": "苏轼",
        "content": "尘容已似服辕驹，野性犹同纵壑鱼。\n出入巌峦千仞表，较量筋力十年初。\n虽无窈窕驱前马，还有鸱夷挂后车。\n莫笑吟诗淡生活，当令阿买为君书。",
        "dynasty": "宋",
        "collection_info": null
    },
    {
        "title": "卢山五咏 卢敖洞",
        "author": "苏轼",
        "content": "上界足官府，飞昇亦何益。\n还在此山中，相逢不相识。",
        "dynasty": "宋",
        "collection_info": null
    },
    {
        "title": "卢山五咏 饮酒台",
        "author": "苏轼",
        "content": "博士雅好饮，空山谁与娱。\n莫向骊山去，君王不喜儒。",
        "dynasty": "宋",
        "collection_info": null
    },
    {
        "title": "卢山五咏 圣灯巌",
        "author": "苏轼",
        "content": "石室有金丹，山神不知秘。\n何必吐光芒，夜半惊童稚。",
        "dynasty": "宋",
        "collection_info": null
    },
    {
        "title": "卢山五咏 三泉",
        "author": "苏轼",
        "content": "皎皎巌下泉，无人还自洁。\n不用比三星，清光同一月。",
        "dynasty": "宋",
        "collection_info": null
    },
    {
        "title": "卢山五咏 障日峰",
        "author": "苏轼",
        "content": "长安自不远，蜀客苦思归。\n莫教名障日，唤作小峨眉。",
        "dynasty": "宋",
        "collection_info": null
    },
    {
        "title": "次韵章传道喜雨",
        "author": "苏轼",
        "content": "去年夏旱秋不雨，海畔居民饮咸苦。\n今年春暖欲生蝝，地上戢戢多于土。\n预忧一旦开两翅，口吻如风那肯吐。\n前时渡江入吴越，布阵横空如项羽。\n农夫拱手但垂泣，人力区区固难御。\n扑缘鬉毛困牛马，啖啮衣服穿房户。\n坐观不救亦何心，秉畀炎火传自古。\n荷锄散掘谁敢后，得米济饥还小补。\n常山山神信英烈，撝驾雷公诃电母。\n应怜郡守老且愚，欲把疮痍手摩抚。\n山中归时风色变，中路已觉商羊舞。\n夜窗骚骚闹松竹，朝畦泫泫流膏乳。\n从来蝗旱必相资，此事吾闻老农语。\n庶将积润扫遗孽，收拾丰岁还明主。\n县前已窖八千斛，率以一升完一亩。\n更看蚕妇过初眠，未用贺客来旁午。\n先生笔力吾所畏，蹴踏鲍谢跨徐庾。\n偶然谈笑得佳篇，便恐流传成乐府。\n陋邦一雨何足道，吾君盛德九州普。\n中和乐职几时作，试向诸生选何武。",
        "dynasty": "宋",
        "collection_info": null
    },
    {
        "title": "谢郡人田贺二生献花",
        "author": "苏轼",
        "content": "城裏田员外，城西贺秀才。\n不愁家四壁，自有锦千堆。\n珍重尤奇品，艰难最后开。\n芳心困落日，薄艷战轻雷。\n老守尤多病，壮怀先已灰。\n殷勤此粲者，攀折为谁哉。\n玉腕揎红袖，金樽泻白醅。\n何当镊霜鬓，强插满头回。",
        "dynasty": "宋",
        "collection_info": null
    },
    {
        "title": "惜花",
        "author": "苏轼",
        "content": "吉祥寺中锦千堆，前年赏花真盛哉，道人劝我清明来。\n腰鼓百面如春雷，打彻凉州花自开。\n沙河塘上插花回，醉倒不觉吴儿咍。\n岂知如今双鬓摧，城西古寺没蒿莱。\n有僧闭门手自栽，千枝万叶巧剪裁。\n就中一丛何所似，马瑙盘盛金缕杯。\n而我食菜方清斋，对花不饮花应猜。\n夜来雨雹如李梅，红残绿暗吁可哀。",
        "dynasty": "宋",
        "collection_info": null
    },
    {
        "title": "和顿教授见寄用除夜韵",
        "author": "苏轼",
        "content": "我笑陶渊明，种秫二顷半。\n妇言既不用，还有责子叹。\n无弦则无琴，何必劳抚玩。\n我笑刘伯伦，醉髮蓬茅散。\n二豪苦不纳，独以锸自伴。\n既死何用埋，此身同夜旦。\n孰云二子贤，自结两重案。\n笑人还自笑，出口谈治乱。\n一生溷尘垢，晚以道自盥。\n无成空得懒，坐此百事缓。\n仄闻顿夫子，讲道出新贯。\n岂无一尺书，恐不记庸懦。\n陋邦贫且病，数米铢称炭。\n惭愧章先生，十日坐空馆。\n袖中出子诗，贪读酒屡暖。\n狂言各须慎，勿使输薪粲。",
        "dynasty": "宋",
        "collection_info": null
    },
    {
        "title": "和子由四首 韩太祝送游太山",
        "author": "苏轼",
        "content": "偶作郊原十日游，未应回首厌笼囚。\n但教尘土驱驰足，终把云山烂漫酬。\n闻道逢春思濯锦，更须到处觅菟裘。\n恨君不上东封顶，夜看金轮出九幽。",
        "dynasty": "宋",
        "collection_info": null
    },
    {
        "title": "和子由四首 送春",
        "author": "苏轼",
        "content": "梦裏青春可得追，欲将诗句绊余晖。\n酒阑病客惟思睡，蜜熟黄蜂亦懒飞。\n芍药樱桃俱扫地，鬓丝禅榻两忘机。\n凭君借取法界观，一洗人间万事非。",
        "dynasty": "宋",
        "collection_info": null
    },
    {
        "title": "和子由四首 首夏官舍即事",
        "author": "苏轼",
        "content": "安石榴花开最迟，绛裙深树出幽菲。\n吾庐想见无限好，客子倦游胡不归。\n坐上一樽虽得满，古来四事巧相违。\n令人却忆湖边寺，垂柳阴阴昼掩扉。",
        "dynasty": "宋",
        "collection_info": null
    },
    {
        "title": "和子由四首 送李供备席上和李诗",
        "author": "苏轼",
        "content": "家声赫奕盖并凉，也解微吟锦瑟傍。\n擘水取鱼湖起浪，引杯看剑坐生光。\n风流别后人人忆，才器归来种种长。\n不用更贪穷事业，风骚分付与沉湘。",
        "dynasty": "宋",
        "collection_info": null
    },
    {
        "title": "西斋",
        "author": "苏轼",
        "content": "西斋深且明，中有六尺床。\n病夫朝睡足，危坐觉日长。\n昏昏既非醉，踽踽亦非狂。\n褰衣竹风下，穆然中微凉。\n起行西园中，草木含幽香。\n榴花开一枝，桑枣沃以光。\n鸣鸠得美荫，困立忘飞翔。\n黄鸟亦自喜，新音变圆吭。\n杖藜观物化，亦以观我生。\n万物各得时，我生日皇皇。",
        "dynasty": "宋",
        "collection_info": null
    },
    {
        "title": "小儿",
        "author": "苏轼",
        "content": "小儿不识愁，起坐牵我衣。\n我欲嗔小儿，老妻劝儿痴。\n儿痴君更甚，不乐愁何为。\n还坐愧此言，洗盏当我前。\n大胜刘伶妇，区区为酒钱。",
        "dynasty": "宋",
        "collection_info": null
    },
    {
        "title": "寄刘孝叔",
        "author": "苏轼",
        "content": "君王有意诛骄虏，椎破铜山铸铜虎。\n联翩三十七将军，走马西来各开府。\n南山伐木作车轴，东海取鼍漫战鼓。\n汗流奔走谁敢后，恐乏军兴污资斧。\n保甲连村团未遍，方田讼牒纷如雨。\n尔来手实降新书，抉剔根株穷脉缕。\n诏书恻怛信深厚，吏能浅薄空劳苦。\n平生学问只流俗，众裏笙竽谁比数。\n忽令独奏凤将雏，仓卒欲吹那得谱。\n况復连年苦饥馑，剥啮草木啖泥土。\n今年雨雪颇应时，又报蝗虫生翅股。\n忧来洗盏欲强醉，寂寞虚斋卧空甒。\n公厨十日不生烟，更望红裙踏筵舞。\n故人屡寄山中信，只有当归无别语。\n方将雀鼠偷太仓，未肯衣冠挂神武。\n吴兴丈人真得道，平日立朝非小补。\n自从四方冠盖闹，归作二浙湖山主。\n高踪已自杂渔钓，大隠何曾弃簪组。\n去年相从殊未足，问道已许谈其粗。\n逝将弃官往卒业，俗缘未尽那得睹。\n公家只在霅溪上，上有白云如白羽。\n应怜进退苦皇皇，更把安心教初祖。",
        "dynasty": "宋",
        "collection_info": null
    },
    {
        "title": "孔长源挽词二首  其一",
        "author": "苏轼",
        "content": "少年才气冠当时，晚节孤风益自奇。\n君胜宜为夫子后，林宗不愧蔡邕碑。\n南荒尚记诛元恶，东越谁能事细儿。\n耆旧如今几人在，为君无憾为时悲。",
        "dynasty": "宋",
        "collection_info": null
    },
    {
        "title": "孔长源挽词二首  其二",
        "author": "苏轼",
        "content": "小堰门头柳繫船，吴山堂上月侵筵。\n潮声半夜千巌响，诗句明朝万口传。\n岂意日斜庚子后，忽惊岁在巳辰年。\n佳城一闭无穷事，南望题诗泪洒笺。",
        "dynasty": "宋",
        "collection_info": null
    },
    {
        "title": "寄吕穆仲寺丞",
        "author": "苏轼",
        "content": "孤山寺下水侵门，每到先看醉墨痕。\n楚相未亡谈笑是，中郎不见典刑存。\n君先去踏尘埃陌，我亦来寻桑枣村。\n回首西湖真一梦，灰心霜鬓更休论。",
        "dynasty": "宋",
        "collection_info": null
    },
    {
        "title": "余主簿母挽词",
        "author": "苏轼",
        "content": "闺庭兰玉照乡闾，自昔虽贫乐有余。\n岂独家人在中馈，却因麟趾识关雎。\n云軿忽已归仙府，乔木依然拥旧卢。\n忍把还乡千斛泪，一时洒向老莱裾。",
        "dynasty": "宋",
        "collection_info": null
    },
    {
        "title": "答陈述古二首  其一",
        "author": "苏轼",
        "content": "漫说山东第二州，枣林桑泊负春游。\n城西亦有红千叶，人老簪花却自羞。",
        "dynasty": "宋",
        "collection_info": null
    },
    {
        "title": "答陈述古二首  其二",
        "author": "苏轼",
        "content": "小桃破萼未胜春，罗绮丛中第一人。\n闻道使君归去后，舞衫歌扇总成尘。",
        "dynasty": "宋",
        "collection_info": null
    },
    {
        "title": "张安道乐全堂",
        "author": "苏轼",
        "content": "列子御风殊不恶，犹被庄生讥数数。\n步兵饮酒中散琴，于此得全非至乐。\n乐全居士全于天，维摩丈室空翛然。\n平生痛饮今不饮，无琴不独琴无弦。\n我公天与英雄表，龙章凤姿照鱼鸟。\n但令端委坐庙堂，北狄西戎谈笑了。\n如今老去苦思归，小字亲书寄我诗。\n试问乐全全底事，无全何处更相亏。",
        "dynasty": "宋",
        "collection_info": null
    },
    {
        "title": "张文裕挽词",
        "author": "苏轼",
        "content": "高才本出朝廷右，能事方推德业余。\n每见便闻曹植句，至今传宝魏华书。\n济南名士新雕丧，剑外生祠已洁除。\n欲寄西风两行泪，依然乔木郑公庐。",
        "dynasty": "宋",
        "collection_info": null
    },
    {
        "title": "怀西湖寄晁美叔同年",
        "author": "苏轼",
        "content": "西湖天下景，游者无愚贤。\n浅深随所得，谁能识其全。\n嗟我本狂直，早为世所捐。\n独专山水乐，付与宁非天。\n三百六十寺，幽寻遂穷年。\n所至得其妙，心知口难传。\n至今清夜梦，耳目余芳鲜。\n君持使者节，风采烁云烟。\n清流与碧巘，安肯为君妍。\n胡不屏骑从，暂借僧榻眠。\n读我壁间诗，清凉洗烦煎。\n策杖无道路，直造意所便。\n应逢古渔父，苇间自延缘。\n问道若有得，买鱼勿论钱。",
        "dynasty": "宋",
        "collection_info": null
    },
    {
        "title": "次韵刘贡父李公择见寄二首  其一",
        "author": "苏轼",
        "content": "白髮相望两故人，眼看时事几番新。\n曲无和者应思郢，论少卑之且借秦。\n岁恶诗人无好语，夜长鳏守向谁亲。\n少思多睡无如我，鼻息雷鸣撼四邻。",
        "dynasty": "宋",
        "collection_info": null
    },
    {
        "title": "次韵刘贡父李公择见寄二首  其二",
        "author": "苏轼",
        "content": "何人劝我此间来，絃管生衣甑有埃。\n绿蚁沾唇无百斛，蝗虫扑面已三回。\n磨刀入谷追穷寇，洒涕循城拾弃孩。\n为郡鲜欢君莫叹，犹胜尘土走章台。",
        "dynasty": "宋",
        "collection_info": null
    },
    {
        "title": "祭常山回小猎",
        "author": "苏轼",
        "content": "青盖前头点皂旗，黄茅冈下出长围。\n弄风骄马跑空立，趁兔苍鹰掠地飞。\n回望白云生翠巘，归来红叶满征衣。\n圣明若用西凉簿，白羽犹能效一挥。",
        "dynasty": "宋",
        "collection_info": null
    },
    {
        "title": "和梅户曹会猎铁沟",
        "author": "苏轼",
        "content": "山西从古说三明，谁信儒冠也捍城。\n竿上鲸鲵犹未掩，草中狐兔不须惊。\n东州赵傁饮无敌，南国梅仙诗有声。\n向不如皋闲射雉，归来何以得卿卿。",
        "dynasty": "宋",
        "collection_info": null
    },
    {
        "title": "刘贡父见余歌词数首以诗见戏聊次其韵",
        "author": "苏轼",
        "content": "十载飘然未可期，那堪重作看花诗。\n门前恶语谁传去，醉后狂歌自不知。\n刺舌君今犹未戒，灸眉吾亦更何辞。\n相从痛饮无余事，正是春容最好时。",
        "dynasty": "宋",
        "collection_info": null
    },
    {
        "title": "和章七出守湖州二首  其一",
        "author": "苏轼",
        "content": "方丈仙人出淼茫，高情犹爱水云乡。\n功名谁使连三捷，身世何缘得两忘。\n早岁归休心共在，他年相见话偏长。\n只因未报君恩重，清梦时时到玉堂。",
        "dynasty": "宋",
        "collection_info": null
    },
    {
        "title": "和章七出守湖州二首  其二",
        "author": "苏轼",
        "content": "绛阙云台总有名，应须极贵又长生。\n鼎中龙虎黄金贱，松下龟蛇绿骨轻。\n霅水未浑缨可濯，弁峰初见眼应明。\n两卮春酒真堪羡，独占人间分外荣。",
        "dynasty": "宋",
        "collection_info": null
    },
    {
        "title": "和张子野见寄三绝句 过旧游",
        "author": "苏轼",
        "content": "前生我已到杭州，到处长如到旧游。\n更欲洞霄为隠吏，一庵闲地且相留。",
        "dynasty": "宋",
        "collection_info": null
    },
    {
        "title": "和张子野见寄三绝句 见题壁",
        "author": "苏轼",
        "content": "狂吟跌宕无风雅，醉墨淋漓不整齐。\n应为诗人一回顾，山僧未忍扫黄泥。",
        "dynasty": "宋",
        "collection_info": null
    },
    {
        "title": "和张子野见寄三绝句 竹阁见忆",
        "author": "苏轼",
        "content": "柏堂南畔竹如云，此阁何人是主人。\n但遣先生披鹤氅，不须更画乐天真。",
        "dynasty": "宋",
        "collection_info": null
    },
    {
        "title": "送赵寺丞寄陈海州",
        "author": "苏轼",
        "content": "景疏楼上唤蛾眉，君到应先诵此诗。\n若见孟公投辖饮，莫忘衝雪送君时。",
        "dynasty": "宋",
        "collection_info": null
    },
    {
        "title": "和蒋夔寄茶",
        "author": "苏轼",
        "content": "我生百事常随缘，四方水陆无不便。\n扁舟渡江适吴越，三年饮食穷芳鲜。\n金虀玉脍饭炊雪，海螯江柱初脱泉。\n临风饱食甘寝罢，一瓯花乳浮轻圆。\n自从舍舟入东武，沃野便到桑麻川。\n剪毛胡羊大如马，谁记鹿角腥盘筵。\n厨中蒸粟堆饭瓮，大杓更取酸生涎。\n柘罗铜碾弃不用，脂麻白土须盆研。\n故人犹作旧眼看，谓我好尚如当年。\n沙溪北苑强分别，水脚一綫争谁先。\n清诗两幅寄千里，紫金百餠费万钱。\n吟哦烹噍两奇绝，只恐偷乞烦封缠。\n老妻稚子不知爱，一半已入姜盐煎。\n人生所遇无不可，南北嗜好知谁贤。\n死生祸福久不择，更论甘苦争蚩妍。\n知君穷旅不自释，因诗寄谢聊相镌。",
        "dynasty": "宋",
        "collection_info": null
    },
    {
        "title": "光禄庵二首  其一",
        "author": "苏轼",
        "content": "文章恨不见文园，礼乐方将访石泉。\n何事庵中着光禄，枉教闲处笔如椽。",
        "dynasty": "宋",
        "collection_info": null
    },
    {
        "title": "光禄庵二首  其二",
        "author": "苏轼",
        "content": "城中太守的何人，林下先生非我身。\n若向庵中觅光禄，雪中履迹镜中真。",
        "dynasty": "宋",
        "collection_info": null
    },
    {
        "title": "立春日病中邀安国仍请率禹功同来仆虽不能饮当请成伯主会某当杖策倚几于其间观诸公醉笑以拨滞闷也二首  其一",
        "author": "苏轼",
        "content": "孤灯照影夜漫漫，拈得花枝不忍看。\n白髮敧簪羞彩胜，黄耆煮粥荐春盘。\n东方烹狗阳初动，南陌争牛卧作团。\n老子从来兴不浅，向隅谁有满堂欢。",
        "dynasty": "宋",
        "collection_info": null
    },
    {
        "title": "立春日病中邀安国仍请率禹功同来仆虽不能饮当请成伯主会某当杖策倚几于其间观诸公醉笑以拨滞闷也二首  其二",
        "author": "苏轼",
        "content": "斋居卧病禁烟前，辜负名花已一年。\n此日使君不强喜，早春风物为谁妍。\n青衫公子家千里，白髮先生杖百钱。\n曷不相将来问病，已教呼取散花天。",
        "dynasty": "宋",
        "collection_info": null
    },
    {
        "title": "答李邦直",
        "author": "苏轼",
        "content": "美人如春风，着物物未知。\n羁愁似冰雪，见子先流凘。\n子从徐方来，吏民举熙熙。\n扶病出见之，惊我一何衰。\n知我久慵倦，起我以新诗。\n诗词如醇酒，盎然熏四支。\n径饮不觉醉，欲和先昏疲。\n西斋有蛮帐，风雨夜纷披。\n放怀语不择，抚掌笑脱颐。\n别来今几何，春物已含姿。\n柳色日夜暗，子来竟何时。\n徐方虽云乐，东山禁游嬉。\n又无狂太守，何以解忧思。\n闻子有贤妇，华堂咏螽斯。\n曷不倒囊橐，卖剑买蛾眉。\n不用教丝竹，唱我新歌词。",
        "dynasty": "宋",
        "collection_info": null
    },
    {
        "title": "和文与可洋川园池三十首 湖桥",
        "author": "苏轼",
        "content": "朱栏画柱照湖明，白葛乌纱曳履行。\n桥下龟鱼晚无数，识君拄杖过桥声。",
        "dynasty": "宋",
        "collection_info": null
    },
    {
        "title": "和文与可洋川园池三十首 横湖",
        "author": "苏轼",
        "content": "贪看翠盖拥红粧，不觉湖边一夜霜。\n卷却天机云锦段，从教匹练写秋光。",
        "dynasty": "宋",
        "collection_info": null
    },
    {
        "title": "和文与可洋川园池三十首 书轩",
        "author": "苏轼",
        "content": "雨昏石砚寒云色，风动牙籤乱叶声。\n庭下已生书带草，使君疑是郑康成。",
        "dynasty": "宋",
        "collection_info": null
    },
    {
        "title": "和文与可洋川园池三十首 冰池",
        "author": "苏轼",
        "content": "不嫌冰雪绕池看，谁似诗人巧耐寒。\n记取羲之洗砚处，碧琉璃下黑蛟蟠。",
        "dynasty": "宋",
        "collection_info": null
    },
    {
        "title": "和文与可洋川园池三十首 竹坞",
        "author": "苏轼",
        "content": "晚节先生道转孤，岁寒惟有竹相娱。\n粗才杜牧真堪笑，唤作军中十万夫。",
        "dynasty": "宋",
        "collection_info": null
    },
    {
        "title": "和文与可洋川园池三十首 荻蒲",
        "author": "苏轼",
        "content": "雨折霜干不耐秋，白花黄叶使人愁。\n月明小艇湖边宿，便是江南鹦鹉洲。",
        "dynasty": "宋",
        "collection_info": null
    },
    {
        "title": "和文与可洋川园池三十首 蓼屿",
        "author": "苏轼",
        "content": "秋归南浦蟪蛄鸣，霜落横湖沙水清。\n卧雨幽花无限思，抱丛寒蝶不胜情。",
        "dynasty": "宋",
        "collection_info": null
    },
    {
        "title": "和文与可洋川园池三十首 望云楼",
        "author": "苏轼",
        "content": "阴晴朝暮几回新，已向虚空付此身。\n出本无心归亦好，白云还似望云人。",
        "dynasty": "宋",
        "collection_info": null
    },
    {
        "title": "和文与可洋川园池三十首 天汉台",
        "author": "苏轼",
        "content": "漾水东流旧见经，银潢左界上通灵。\n此台试向天文觅，阁道中间第几星。",
        "dynasty": "宋",
        "collection_info": null
    },
    {
        "title": "和文与可洋川园池三十首 待月台",
        "author": "苏轼",
        "content": "月与高人本有期，挂檐低户映蛾眉。\n只从昨夜十分满，渐觉冰轮出海迟。",
        "dynasty": "宋",
        "collection_info": null
    },
    {
        "title": "和文与可洋川园池三十首 二乐榭",
        "author": "苏轼",
        "content": "此间真趣岂容谈，二乐并君已是三。\n仁智更烦诃妄见，坐令鲁叟作瞿昙。",
        "dynasty": "宋",
        "collection_info": null
    },
    {
        "title": "和文与可洋川园池三十首 灙泉亭",
        "author": "苏轼",
        "content": "闻道池亭胜两川，应须烂醉答云烟。\n劝君多拣长腰米，消破亭中万斛泉。",
        "dynasty": "宋",
        "collection_info": null
    },
    {
        "title": "和文与可洋川园池三十首 吏隠亭",
        "author": "苏轼",
        "content": "纵横忧患满人间，颇怪先生日日闲。\n昨夜清风眠北牖，朝来爽气在西山。",
        "dynasty": "宋",
        "collection_info": null
    },
    {
        "title": "和文与可洋川园池三十首 霜筠亭",
        "author": "苏轼",
        "content": "解箨新篁不自持，婵娟已有岁寒姿。\n要看凛凛霜前意，须待秋风粉落时。",
        "dynasty": "宋",
        "collection_info": null
    },
    {
        "title": "和文与可洋川园池三十首 无言亭",
        "author": "苏轼",
        "content": "殷勤稽首维摩诘，敢问如何是法门。\n弹指未终千偈了，向人还道本无言。",
        "dynasty": "宋",
        "collection_info": null
    },
    {
        "title": "和文与可洋川园池三十首 露香亭",
        "author": "苏轼",
        "content": "亭下佳人锦绣衣，满身璎珞缀明玑。\n晚香消歇无寻处，花已飘零露已晞。",
        "dynasty": "宋",
        "collection_info": null
    },
    {
        "title": "和文与可洋川园池三十首 涵虚亭",
        "author": "苏轼",
        "content": "水轩花榭两争妍，秋月春风各自偏。\n惟有此亭无一物，坐观万景得天全。",
        "dynasty": "宋",
        "collection_info": null
    },
    {
        "title": "和文与可洋川园池三十首 溪光亭",
        "author": "苏轼",
        "content": "决去湖波尚有情，却随初日动檐楹。\n溪光自古无人画，凭仗新诗与写成。",
        "dynasty": "宋",
        "collection_info": null
    },
    {
        "title": "和文与可洋川园池三十首 过溪亭",
        "author": "苏轼",
        "content": "身轻步稳去忘归，四柱亭前野彴微。\n忽悟过溪还一笑，水禽惊落翠毛衣。",
        "dynasty": "宋",
        "collection_info": null
    },
    {
        "title": "和文与可洋川园池三十首 披锦亭",
        "author": "苏轼",
        "content": "烟红露绿晓风香，燕舞鶑啼春日长。\n谁道使君贫且老，绣屏锦帐咽笙簧。",
        "dynasty": "宋",
        "collection_info": null
    },
    {
        "title": "和文与可洋川园池三十首 禊亭",
        "author": "苏轼",
        "content": "曲池流水细鳞鳞，高会传觞似洛滨。\n红粉翠蛾应不要，画船来往胜于人。",
        "dynasty": "宋",
        "collection_info": null
    },
    {
        "title": "和文与可洋川园池三十首 菡萏亭",
        "author": "苏轼",
        "content": "日日移床趁下风，清香不断思何穷。\n若为化作龟千岁，巢向田田乱叶中。",
        "dynasty": "宋",
        "collection_info": null
    },
    {
        "title": "和文与可洋川园池三十首 荼蘼洞",
        "author": "苏轼",
        "content": "长忆故山寒食夜，野荼蘼发暗香来。\n分无素手簪罗髻，且折霜蕤浸玉醅。",
        "dynasty": "宋",
        "collection_info": null
    },
    {
        "title": "和文与可洋川园池三十首 篔筜谷",
        "author": "苏轼",
        "content": "汉川修竹贱如蓬，斤斧何曾赦箨龙。\n料得清贫馋太守，渭川千亩在胸中。",
        "dynasty": "宋",
        "collection_info": null
    },
    {
        "title": "和文与可洋川园池三十首 寒芦港",
        "author": "苏轼",
        "content": "溶溶晴港漾春晖，芦笋生时柳絮飞。\n还有江南风物否，桃花流水鮆鱼肥。",
        "dynasty": "宋",
        "collection_info": null
    },
    {
        "title": "和文与可洋川园池三十首 野人庐",
        "author": "苏轼",
        "content": "少年辛苦事犁锄，刚厌青山遶故居。\n老觉华堂无意味，却须时到野人庐。",
        "dynasty": "宋",
        "collection_info": null
    },
    {
        "title": "和文与可洋川园池三十首 此君庵",
        "author": "苏轼",
        "content": "寄语庵前抱节君，与君到处合相亲。\n写真虽是文夫子，我亦真堂作记人。",
        "dynasty": "宋",
        "collection_info": null
    },
    {
        "title": "和文与可洋川园池三十首 金橙径",
        "author": "苏轼",
        "content": "金橙纵復里人知，不见鲈鱼价自低。\n须是松江烟雨裏，小船烧薤捣香虀。",
        "dynasty": "宋",
        "collection_info": null
    },
    {
        "title": "和文与可洋川园池三十首 南园",
        "author": "苏轼",
        "content": "不种夭桃与绿杨，使君应欲候农桑。\n春畦雨过罗纨腻，夏壠风来餠饵香。",
        "dynasty": "宋",
        "collection_info": null
    },
    {
        "title": "和文与可洋川园池三十首 北园",
        "author": "苏轼",
        "content": "汉水巴山乐有余，一麾从此首归途。\n北园草木凭君问，许我他年作主无。",
        "dynasty": "宋",
        "collection_info": null
    },
    {
        "title": "寄题刁景纯藏春坞",
        "author": "苏轼",
        "content": "白首归来种万松，待看千尺舞霜风。\n年抛造物陶甄外，春在先生杖屦中。\n杨柳长齐低户暗，樱桃烂熟滴阶红。\n何时却与徐元直，共访襄阳庞德公。",
        "dynasty": "宋",
        "collection_info": null
    },
    {
        "title": "玉盘盂  其一",
        "author": "苏轼",
        "content": "杂花狼藉占春余，芍药开时扫地无。\n两寺粧成宝璎珞，一枝争看玉盘盂。\n佳名会作新翻曲，绝品难逢旧画图。\n从此定知年谷熟，姑山亲见雪肌肤。",
        "dynasty": "宋",
        "collection_info": null
    },
    {
        "title": "玉盘盂  其二",
        "author": "苏轼",
        "content": "花不能言意可知，令君痛饮更无疑。\n但持白酒劝嘉客，直待琼舟覆玉彝。\n负郭相君初择地，看羊属国首吟诗。\n吾家岂与花相厚，更问残芳有几枝。",
        "dynasty": "宋",
        "collection_info": null
    },
    {
        "title": "和潞公超然台次韵",
        "author": "苏轼",
        "content": "我公厌富贵，常苦勋业寻。\n相期赤松子，永望白云岑。\n清风出谈笑，万窍为号吟。\n吟成超然诗，洗我蓬之心。\n嗟我本何人，麋鹿强冠襟。\n身微空志大，交浅屡言深。\n嘱公如得谢，呼我幸寄音。\n但恐酒钱尽，烦公挥橐金。",
        "dynasty": "宋",
        "collection_info": null
    },
    {
        "title": "闻乔太博换左藏知钦州以诗招饮",
        "author": "苏轼",
        "content": "今年果起故将军，幽梦清诗信有神。\n马革裹尸真细事，虎头食肉更何人。\n阵云冷压黄茅瘴，羽扇斜挥白葛巾。\n痛饮从今有几日，西轩月色夜来新。",
        "dynasty": "宋",
        "collection_info": null
    },
    {
        "title": "乔将行烹鹅鹿出刀剑以饮客以诗戏之",
        "author": "苏轼",
        "content": "破匣哀鸣出素虬，倦看鶂鶂听呦呦。\n明朝只恐兼烹鹤，此去还须却佩牛。\n便可先呼报恩子，不妨仍带醉乡侯。\n他年万骑归应好，奈有移文在故丘。",
        "dynasty": "宋",
        "collection_info": null
    },
    {
        "title": "奉和成伯兼戏禹功",
        "author": "苏轼",
        "content": "金钱石竹道傍秋，翠黛红裙马上讴。\n无限小儿齐拍手，山公又作习池游。",
        "dynasty": "宋",
        "collection_info": null
    },
    {
        "title": "寄黎眉州",
        "author": "苏轼",
        "content": "胶西高处望西川，应在孤云落照边。\n瓦屋寒堆春后雪，峨眉翠扫雨余天。\n治经方笑春秋学，好士今无六一贤。\n且待渊明赋归去，共将诗酒趁流年。",
        "dynasty": "宋",
        "collection_info": null
    },
    {
        "title": "和赵郎中捕蝗见寄次韵",
        "author": "苏轼",
        "content": "麦穗人许长，谷苗牛可没。\n天公独何意，忍使蝗虫发。\n驱攘着令典，农事安可忽。\n我仆既胼胝，我马亦款矻。\n飞腾渐云少，筋力亦已竭。\n苟无百篇诗，何以醒睡兀。\n初如疏畎浍，渐若决澥渤。\n往来供十吏，腕脱不容歇。\n平生轻妄庸，熟视笑魏勃。\n爱君有逸气，诗坛专斩伐。\n民病何时休，吏职不可越。\n慎毋及世事，向空书咄咄。",
        "dynasty": "宋",
        "collection_info": null
    },
    {
        "title": "登常山绝顶广丽亭",
        "author": "苏轼",
        "content": "西望穆陵关，东望琅邪台。\n南望九仙山，北望空飞埃。\n相将叫虞舜，遂欲归蓬莱。\n嗟我二三子，狂饮亦荒哉。\n红裙欲仙去，长笛有余哀。\n清歌入云霄，妙舞纤腰回。\n自从有此山，白石封苍苔。\n何尝有此乐，将去復徘徊。\n人生如朝露，白髮日夜催。\n弃置当何言，万劫终飞灰。",
        "dynasty": "宋",
        "collection_info": null
    },
    {
        "title": "薄薄酒二首  其一",
        "author": "苏轼",
        "content": "薄薄酒，胜茶汤，粗粗布，胜无裳，丑妻恶妾胜空房。\n五更待漏靴满霜，不如三伏日高睡足北窗凉。\n珠襦玉柙万人相送归北邙，不如悬鹑百结独坐负朝阳。\n生前富贵，死后文章，百年瞬息万世忙。\n夷齐盗跖俱亡羊，不如眼前一醉是非忧乐两都忘。",
        "dynasty": "宋",
        "collection_info": null
    },
    {
        "title": "薄薄酒二首  其二",
        "author": "苏轼",
        "content": "薄薄酒，饮两钟，粗粗布，着两重。\n美恶虽异醉暖同，丑妻恶妾寿乃公。\n隠居求志义之从，本不计较东华尘土北窗风。\n百年虽长要有终，富死未必输生穷。\n但恐珠玉留君容，千载不朽遭樊崇。\n文章自足欺盲聋，谁使一朝富贵面发红。\n达人自达酒何功，世间是非忧乐本来空。",
        "dynasty": "宋",
        "collection_info": null
    },
    {
        "title": "同年王中甫挽词",
        "author": "苏轼",
        "content": "先帝亲收十五人，四方争看击鹏鵾。\n如君事业真堪用，顾我衰迟不足论。\n出处升沉十年后，死生契阔几人存。\n他时京口寻遗迹，宿草犹应有泪痕。",
        "dynasty": "宋",
        "collection_info": null
    },
    {
        "title": "七月五日二首  其一",
        "author": "苏轼",
        "content": "避谤诗寻医，畏病酒入务。\n萧条北窗下，长日谁与度。\n今年苦炎热，草木困熏煮。\n况我早衰人，幽居气如缕。\n秋来有佳兴，秫稻已含露。\n还復此微吟，往和糟床注。",
        "dynasty": "宋",
        "collection_info": null
    },
    {
        "title": "七月五日二首  其二",
        "author": "苏轼",
        "content": "何处觅新秋，萧然北台上。\n秋来未云几，风日已清亮。\n云间耸孤翠，林表浮远涨。\n新枣渐堪剥，晚瓜犹可饷。\n西风送落日，万窍含悽怆。\n念当急行乐，白髮不汝放。",
        "dynasty": "宋",
        "collection_info": null
    },
    {
        "title": "赵郎中见和戏復答之",
        "author": "苏轼",
        "content": "赵子吟诗如泼水，一挥三百六十字。\n奈何效我欲寻医，恰似西施藏白地。\n赵子饮酒如淋灰，一年十万八千杯。\n若不令君早入务，饮竭东海生黄埃。\n我衰临政多缪错，羡君精采如秋鹗。\n颇哀老子令日饮，为君坐啸主画诺。",
        "dynasty": "宋",
        "collection_info": null
    },
    {
        "title": "和鲁人孔周翰题诗二首  其一",
        "author": "苏轼",
        "content": "坏壁题诗已五年，故人风物两依然。\n定知来岁中秋月，又照先生枕曲眠。",
        "dynasty": "宋",
        "collection_info": null
    },
    {
        "title": "和鲁人孔周翰题诗二首  其二",
        "author": "苏轼",
        "content": "更邀明月说明年，记取孤吟孟浩然。\n此去宦游如传舍，拣枝惊鹊几时眠。",
        "dynasty": "宋",
        "collection_info": null
    },
    {
        "title": "送碧香酒与赵明叔教授",
        "author": "苏轼",
        "content": "闻君有妇贤且廉，劝君慎勿为楚相。\n不羡紫驼分御食，自遣赤脚沽村酿。\n嗟君老狂不知愧，更吟丑妇恶嘲谤。\n诸生闻语定失笑，冬暖号寒卧无帐。\n碧香近出帝子家，鹅儿破殻酥流盎。\n不学刘伶独自饮，一壶往助齐眉饷。",
        "dynasty": "宋",
        "collection_info": null
    },
    {
        "title": "赵既见和復次韵答之",
        "author": "苏轼",
        "content": "长安小吏天所放，日夜歌呼和丞相。\n岂知后世有阿瞒，北海樽前捉私酿。\n先生未出禁酒国，诗语孤高常近谤。\n几回无酒欲沽君，却畏有司书簿帐。\n酸寒可笑分一斗，日饮无何足袁盎。\n更将险语压衰翁，只恐自是台无饷。",
        "dynasty": "宋",
        "collection_info": null
    },
    {
        "title": "赵郎中往莒县逾月而归復以一壶遗之仍用前韵",
        "author": "苏轼",
        "content": "东邻主人游不归，悲歌夜夜闻舂相。\n门前人闹马嘶急，一家喜气如春酿。\n王事何曾怨独贤，室人岂忍交谪谤。\n大儿踉蹡越门限，小儿咿哑语绣帐。\n定教舞袖掣伊凉，更想夜庖鸣瓮盎。\n题诗送酒君勿诮，免使退之嘲一饷。",
        "dynasty": "宋",
        "collection_info": null
    },
    {
        "title": "苏潜圣挽词",
        "author": "苏轼",
        "content": "妙龄驰誉百夫雄，晚节忘怀大隠中。\n悃愊无华真汉吏，文章尔雅称吾宗。\n趋时肯负平生志，有子还应不死同。\n惟我闲思十年事，数行老泪寄西风。",
        "dynasty": "宋",
        "collection_info": null
    },
    {
        "title": "和晁同年九日见寄",
        "author": "苏轼",
        "content": "仰看鸾鹄刺天飞，富贵功名老不思。\n病马已无千里志，骚人长负一秋悲。\n古来重九皆如此，别后西湖付与谁。\n遣子穷愁天有意，吴中山水要清诗。",
        "dynasty": "宋",
        "collection_info": null
    },
    {
        "title": "送乔施州",
        "author": "苏轼",
        "content": "恨无负郭田二顷，空有载行书五车。\n江上青山横绝壁，云间细路蹑飞蛇。\n鸡号黑暗通蛮货，蜂闹黄连采蜜花。\n共怪河南门下客，不应万里向长沙。",
        "dynasty": "宋",
        "collection_info": null
    },
    {
        "title": "次韵周邠寄雁荡山图二首  其一",
        "author": "苏轼",
        "content": "指点先凭采药翁，丹青化出大槐宫。\n眼明小阁浮烟翠，齿冷新诗嚼雪风。\n二华行看雄陕右，九仙今已压京东。\n此生的有寻山分，已觉温台落手中。",
        "dynasty": "宋",
        "collection_info": null
    },
    {
        "title": "次韵周邠寄雁荡山图二首  其二",
        "author": "苏轼",
        "content": "西湖三载与君同，马入尘埃鹤入笼。\n东海独来看出日，石桥先去踏长虹。\n遥知别后添华髮，时向樽前说病翁。\n所恨蜀山君未见，他年携手醉郫筒。",
        "dynasty": "宋",
        "collection_info": null
    },
    {
        "title": "雪夜独宿柏仙庵",
        "author": "苏轼",
        "content": "晚雨纤纤变玉霙，小庵高卧有余清。\n梦惊忽有穿窗片，夜静惟闻泻竹声。\n稍压冬温聊得健，未濡秋旱若为耕。\n天公用意真难会，又作春风烂漫晴。",
        "dynasty": "宋",
        "collection_info": null
    },
    {
        "title": "和孔郎中荆林马上见寄",
        "author": "苏轼",
        "content": "秋禾不满眼，宿麦种亦稀。\n永愧此邦人，芒刺在肤肌。\n平生五千卷，一字不救饥。\n方将怨无襦，忽復歌缁衣。\n堂堂孔北海，直气凛羣儿。\n朱轮未及郊，清风已先驰。\n何以累君子，十万贫与羸。\n滔滔满四方，我行竟安之。\n何时剑关路，春山闻子规。",
        "dynasty": "宋",
        "collection_info": null
    },
    {
        "title": "别东武流杯",
        "author": "苏轼",
        "content": "莫笑官居如传舍，故应人世等浮云。\n百年父老知谁在，惟有双松识使君。",
        "dynasty": "宋",
        "collection_info": null
    },
    {
        "title": "留别雩泉",
        "author": "苏轼",
        "content": "举酒属雩泉，白髮日夜新。\n何时泉中天，復照泉上人。\n二年饮泉水，鱼鸟亦相亲。\n还将弄泉手，遮日向西秦。",
        "dynasty": "宋",
        "collection_info": null
    },
    {
        "title": "留别释迦院牡丹呈赵倅",
        "author": "苏轼",
        "content": "春风小院初来时，壁间惟见使君诗。\n应问使君何处去，凭花说与春风知。\n年年岁岁何穷已，花似今年人老矣。\n去年崔护若重来，前度刘郎在千里。",
        "dynasty": "宋",
        "collection_info": null
    },
    {
        "title": "董储郎中尝知眉州与先人游过安丘访其故居见其子希甫留诗屋壁",
        "author": "苏轼",
        "content": "白髮郎潜旧使君，至今人道最能文。\n隻鸡敢忘桥公语，下马来寻董相坟。\n冬月负薪虽得免，邻人吹笛不堪闻。\n死生契阔君休问，洒泪西南向白云。",
        "dynasty": "宋",
        "collection_info": null
    },
    {
        "title": "除夜大雪留潍州元日早晴遂行中途雪復作",
        "author": "苏轼",
        "content": "除夜雪相留，元日晴相送。\n东风吹宿酒，瘦马兀残梦。\n葱昽晓光开，旋转余花弄。\n下马成野酌，佳哉谁与共。\n须臾晚云合，乱洒无缺空。\n鹅毛垂马騣，自怪骑白凤。\n三年东方旱，逃户连敧栋。\n老农释耒叹，泪入饥肠痛。\n春雪虽云晚，春麦犹可种。\n敢怨行役劳，助尔歌饭瓮。",
        "dynasty": "宋",
        "collection_info": null
    },
    {
        "title": "大雪青州道上有怀东武园亭寄交代孔周翰",
        "author": "苏轼",
        "content": "超然台上雪，城郭山川两奇绝。\n海风吹碎碧琉璃，时见三山白银阙。\n盖公堂前雪，绿窗朱户相明灭。\n堂中美人雪争妍，粲然一笑玉齿颊。\n就中山堂雪更奇，青松怪石乱琼丝。\n惟有使君游不归，五更马上愁敛眉。\n君不是淮西李侍中，夜入蔡州缚取吴元济。\n又不是襄阳孟浩然，长安道上骑馿吟雪诗。\n何当闭门饮美酒，无人毁誉河东守。",
        "dynasty": "宋",
        "collection_info": null
    },
    {
        "title": "至济南李公择以诗相迎次其韵二首  其一",
        "author": "苏轼",
        "content": "敝裘羸马古河滨，野阔天低糁玉尘。\n自笑餐毡典属国，来看换酒谪仙人。\n宦游到处身如寄，农事何时手自亲。\n剩作新诗与君和，莫因风雨废鸣晨。",
        "dynasty": "宋",
        "collection_info": null
    },
    {
        "title": "至济南李公择以诗相迎次其韵二首  其二",
        "author": "苏轼",
        "content": "夜拥笙歌霅水滨，回头乐事总成尘。\n今年送汝作太守，到处逢君是主人。\n聚散细思都是梦，身名渐觉两非亲。\n相从继烛何须问，蝙蝠飞时日正晨。",
        "dynasty": "宋",
        "collection_info": null
    },
    {
        "title": "和孔君亮郎中见赠",
        "author": "苏轼",
        "content": "偶对先生尽一樽，醉看万物汹崩奔。\n优游共我聊卒岁，骯脏如君合倚门。\n只恐掉头难久住，应须倾盖便深论。\n固知严胜风流在，又见长身十世孙。",
        "dynasty": "宋",
        "collection_info": null
    },
    {
        "title": "送范景仁游洛中",
        "author": "苏轼",
        "content": "小人真闇事，闲退岂公难。\n道大吾何病，言深听者寒。\n忧时虽早白，驻世有还丹。\n得酒相逢乐，无心所遇安。\n去年行万里，蜀路走千盘。\n投老身弥健，登山意未阑。\n西游为樱笋，东道尽鹓鸾。\n杖屦携儿去，园亭借客看。\n折花斑竹寺，弄水石楼滩。\n鬻马衰怜白，惊雷怯笑韩。\n藓书标洞府，松盖偃天坛。\n试与刘夫子，重寻靖长官。",
        "dynasty": "宋",
        "collection_info": null
    },
    {
        "title": "次韵景仁留别",
        "author": "苏轼",
        "content": "公老我亦衰，相见恨不数。\n临行一杯酒，此意重山岳。\n歌词白纻清，琴弄黄钟浊。\n诗新眇难和，饮少仅可学。\n欲参兵部选，有力谁如荦。\n且作东诸侯，山城雄鼓角。\n南游许过我，不惮千里邈。\n会当闻公来，倒屣髮一握。",
        "dynasty": "宋",
        "collection_info": null
    },
    {
        "title": "书韩干牧马图",
        "author": "苏轼",
        "content": "南山之下，汧渭之间，想见开元天宝年。\n八坊分屯隘秦川，四十万匹如云烟。\n骓駓骃骆骊骝騵，白鱼赤兔骍皇䮧。\n龙颅凤颈狞且妍，奇姿逸德隠驽顽。\n碧眼胡儿手足鲜，岁时剪刷供帝闲。\n柘袍临池侍三千，红粧照日光流渊。\n楼下玉螭吐清寒，往来蹙踏生飞湍。\n众工舐笔和朱铅，先生曹霸弟子韩。\n廐马多肉尻脽圆，肉中画骨夸尤难，金羁玉勒绣罗鞍。\n鞭棰刻烙伤天全，不如此图近自然。\n平沙细草荒芊绵，惊鸿脱兔争后先。\n王良挟策飞上天，何必俯首服短辕。",
        "dynasty": "宋",
        "collection_info": null
    },
    {
        "title": "京师哭任遵圣",
        "author": "苏轼",
        "content": "十年不还乡，儿女日夜长。\n岂惟催老大，渐復成雕丧。\n每闻耆旧亡，涕泣声辄放。\n老任况奇逸，先子推辈行。\n文章少得誉，诗语尤清壮。\n吏能復所长，谈笑万夫上。\n自喜作剧县，偏工破豪党。\n奋髯走猾吏，嚼齿对姦将。\n哀哉命不偶，每以才得谤。\n竟使落穷山，青衫就黄壤。\n宦游久不乐，江海永相望。\n退耕本就君，时节相劳饷。\n此怀今不遂，归见纍纍葬。\n望哭国西门，落日衔千嶂。\n平生惟一子，抱负珠在掌。\n见之龆龀中，已有食牛量。\n他年如入洛，生死一相访。\n惟有王浚冲，心知中散状。",
        "dynasty": "宋",
        "collection_info": null
    },
    {
        "title": "送鲁元翰少卿知卫州",
        "author": "苏轼",
        "content": "冗士无处着，寄身范公园。\n桃李忽成阴，荠麦秀已繁。\n闭门春昼永，惟有黄蜂喧。\n谁人肯携酒，共醉榆柳村。\n髯卿独何者，一月三到门。\n我不往拜之，髯来意弥敦。\n堂堂元老后，亹亹仁人言。\n忆在钱塘岁，情好均弟昆。\n时于冰雪中，笑语作春温。\n欲饮径相觅，夜开丛竹轩。\n搜寻到箧笥，鲊醢无復存。\n每愧烟火中，玉腕亲炮燔。\n别来今几何，相对如梦魂。\n告我当北渡，新诗侑清樽。\n坡陀太行麓，汹涌黄河翻。\n仕宦非不遇，王畿西北垣。\n斯民如鱼耳，见网则惊奔。\n皎皎千丈清，不如尺水浑。\n刑政虽首务，念当养其源。\n一闻襦袴音，盗贼安足论。",
        "dynasty": "宋",
        "collection_info": null
    },
    {
        "title": "次韵子由送蒋夔赴代州学官",
        "author": "苏轼",
        "content": "功利争先变法初，典型独守老成余。\n穷人未信诗能尔，倚市悬知绣不如。\n代北诸生渐狂简，床头杂说为爬梳。\n归来问雁吾何敢，疾世王符解着书。",
        "dynasty": "宋",
        "collection_info": null
    },
    {
        "title": "宿州次韵刘泾",
        "author": "苏轼",
        "content": "我欲归休瑟渐希，舞雩何日着春衣。\n多情白髮三千丈，无用苍皮四十围。\n晚觉文章真小技，早知富贵有危机。\n为君垂涕君知否，千古华亭鹤自飞。",
        "dynasty": "宋",
        "collection_info": null
    },
    {
        "title": "徐州送交代仲达少卿",
        "author": "苏轼",
        "content": "此身无用且东来，頼有江山慰不才。\n旧尹未嫌衰废久，清樽犹许再三开。\n满城遗爱知谁继，极目扁舟挽不回。\n归去青云还记否，交游胜绝古城隈。",
        "dynasty": "宋",
        "collection_info": null
    },
    {
        "title": "和孔密州五绝 见邸家园留题",
        "author": "苏轼",
        "content": "大旆传闻载酒过，小诗未忍着砖磨。\n阳关三迭君须秘，除却胶西不解歌。",
        "dynasty": "宋",
        "collection_info": null
    },
    {
        "title": "和孔密州五绝 春步西园见寄",
        "author": "苏轼",
        "content": "岁岁开园成故事，年年行乐不辜春。\n今年太守尤难继，慈爱聪明惠利人。",
        "dynasty": "宋",
        "collection_info": null
    },
    {
        "title": "和孔密州五绝 东栏梨花",
        "author": "苏轼",
        "content": "梨花淡白柳深青，柳絮飞时花满城。\n惆怅东栏二株雪，人生看得几清明。",
        "dynasty": "宋",
        "collection_info": null
    },
    {
        "title": "和孔密州五绝 和流杯石上草书小诗",
        "author": "苏轼",
        "content": "蜂腰鹤膝嘲希逸，春蚓秋蛇病子云。\n醉裏自书醒自笑，如今二绝更逢君。",
        "dynasty": "宋",
        "collection_info": null
    },
    {
        "title": "和孔密州五绝 堂后白牡丹",
        "author": "苏轼",
        "content": "城西千叶岂不好，笑舞春风醉脸丹。\n何似后堂冰玉洁，游蜂非意不相干。",
        "dynasty": "宋",
        "collection_info": null
    },
    {
        "title": "和赵郎中见戏二首  其一",
        "author": "苏轼",
        "content": "燕子人亡三百秋，捲帘那復似扬州。\n西行未必能胜此，空唱崔徽上白楼。",
        "dynasty": "宋",
        "collection_info": null
    },
    {
        "title": "和赵郎中见戏二首  其二",
        "author": "苏轼",
        "content": "我击藤床君唱歌，明年六十奈君何。\n醉颠只要装风景，莫向人前自洗磨。",
        "dynasty": "宋",
        "collection_info": null
    },
    {
        "title": "司马君实独乐园",
        "author": "苏轼",
        "content": "青山在屋上，流水在屋下。\n中有五亩园，花竹秀而野。\n花香袭杖屦，竹色侵杯斝。\n樽酒乐余春，棋局消长夏。\n洛阳古多士，风俗犹尔雅。\n先生卧不出，冠盖倾洛社。\n虽云与众乐，中有独乐者。\n才全德不形，所贵知我寡。\n先生独何事，四海望陶冶。\n儿童诵君实，走卒知司马。\n持此欲安归，造物不我舍。\n名声逐吾辈，此病天所赭。\n抚掌笑先生，年来效瘖哑。",
        "dynasty": "宋",
        "collection_info": null
    },
    {
        "title": "和李邦直沂山祈雨有应",
        "author": "苏轼",
        "content": "高田生黄埃，下田生苍耳。\n苍耳亦已无，更问麦有几。\n蛟龙睡足亦解惭，二麦枯时雨如洗。\n不知雨从何处来，但闻吕梁百步声如雷。\n试上城南望城北，际天菽粟青成堆。\n饥火烧肠作牛吼，不知待得秋成否。\n半年不雨坐龙慵，共怨天公不怨龙。\n今朝一雨聊自赎，龙神社鬼各言功。\n无功日盗太仓谷，嗟我与龙同此责。\n劝农使者不汝容，因君作诗先自劾。",
        "dynasty": "宋",
        "collection_info": null
    },
    {
        "title": "次韵子由与颜长道同游百步洪相地筑亭种柳",
        "author": "苏轼",
        "content": "平明坐衙不暖席，归来闭阁闲终日。\n卧闻客至倒屣迎，两眼蒙笼余睡色。\n城东泗水步可到，路转河洪翻雪白。\n安得青丝络骏马，蹙踏飞波柳阴下。\n奋身三丈两蹄间，振鬣长鸣声自干。\n少年狂兴久已谢，但忆嘉陵绕剑关。\n剑关大道车方轨，君自不去归何难。\n山中故人应大笑，筑室种柳何时还。",
        "dynasty": "宋",
        "collection_info": null
    },
    {
        "title": "与梁先舒焕泛舟得临酿字二首  其一",
        "author": "苏轼",
        "content": "彭城古战国，孤客倦登临。\n汴泗交流处，清潭百丈深。\n故人轻千里，茧足来相寻。\n何以娱嘉客，潭水洗君心。",
        "dynasty": "宋",
        "collection_info": null
    },
    {
        "title": "与梁先舒焕泛舟得临酿字二首  其二",
        "author": "苏轼",
        "content": "老守厌簿书，先生罢函丈。\n风流魏晋间，谈笑羲皇上。\n河洪忽已过，水色绿可酿。\n君无轻此乐，此乐清且放。",
        "dynasty": "宋",
        "collection_info": null
    },
    {
        "title": "次韵李邦直感旧",
        "author": "苏轼",
        "content": "驺骑传呼出跨坊，簿书填委入充堂。\n谁教按部如何武，只许清尊对孟光。\n婉娩有时来入梦，温柔何日听还乡。\n酸寒病守尤堪笑，千步空余仆射场。",
        "dynasty": "宋",
        "collection_info": null
    },
    {
        "title": "次韵答邦直子由五首  其一",
        "author": "苏轼",
        "content": "簿书颠倒梦魂间，知我疏慵肯见原。\n闲作闭门僧舍冷，卧闻吹枕海涛喧。\n忘怀杯酒逢人共，引睡文书信手翻。\n欲吐狂言喙三尺，怕君嗔我却须吞。",
        "dynasty": "宋",
        "collection_info": null
    },
    {
        "title": "次韵答邦直子由五首  其二",
        "author": "苏轼",
        "content": "城南短李好交游，箕踞狂歌不自由。\n尊主庇民君有道，乐天知命我无忧。\n醉呼妙舞留连夜，闲作清诗断送秋。\n潇洒使君殊不俗，樽前容我揽须不。",
        "dynasty": "宋",
        "collection_info": null
    },
    {
        "title": "次韵答邦直子由五首  其三",
        "author": "苏轼",
        "content": "老弟东来殊寂寞，故人留饮慰酸寒。\n草荒城角开新径，雨入河洪失旧滩。\n车马追陪迹未扫，唱酬往復字应漫。\n此诗更欲凭君改，待与江南子布看。",
        "dynasty": "宋",
        "collection_info": null
    },
    {
        "title": "次韵答邦直子由五首  其四",
        "author": "苏轼",
        "content": "君虽为我此迟留，别后凄凉我已忧。\n不见便同千里远，退归终作十年游。\n恨无扬子一区宅，懒卧元龙百尺楼。\n闻道鹓鸾满台阁，网罗应不到沙鸥。",
        "dynasty": "宋",
        "collection_info": null
    },
    {
        "title": "次韵答邦直子由五首  其五",
        "author": "苏轼",
        "content": "五斗尘劳尚足留，闭关却欲治幽忧。\n羞为毛遂囊中颖，未许朱云地下游。\n无事会须成好饮，思归时欲赋登楼。\n羡君幕府如僧舍，日向城南看浴鸥。",
        "dynasty": "宋",
        "collection_info": null
    },
    {
        "title": "送颜復兼寄王巩",
        "author": "苏轼",
        "content": "彭城官居冷如水，谁从我游颜氏子。\n我衰且病君亦穷，衰穷相守正其理。\n胡为一朝舍我去，轻衫触热行千里。\n问君无乃求之与，答我不然聊尔耳。\n京师万事日日新，故人如故今有几。\n君知牛行相君宅，扣门但觅王居士。\n清诗草圣俱入妙，别后寄我书连纸。\n苦恨相思不相见，约我重阳嗅霜蕊。\n君归可唤与俱来，未应指目妨进拟。\n太一老仙闲不出，踵门问道今时矣。\n因行过我路几何，愿君推挽加鞭棰。\n吾侪一醉岂易得，买羊酿酒从今始。",
        "dynasty": "宋",
        "collection_info": null
    },
    {
        "title": "蝎虎",
        "author": "苏轼",
        "content": "黄鷄啄蝎如啄黍，窗间守宫称蝎虎。\n闇中缴尾伺飞虫，巧捷功夫在腰膂。\n跂跂脉脉善缘壁，陋质从来谁比数。\n今年岁旱号蜥蜴，狂走儿童闹歌舞。\n能衔渠水作冰雹，便向蛟龙觅云雨。\n守宫努力搏苍蝇，明年岁旱当求汝。",
        "dynasty": "宋",
        "collection_info": null
    },
    {
        "title": "子由将赴南都与余会宿于逍遥堂作两绝句读之殆不可为怀因和其诗以自解余观子由自少旷达天资近道又得至人养生长年之诀而余亦窃闻其一二以为今者宦游相别之日浅而异时退休相从之日长既以自解且以慰子由云  其一",
        "author": "苏轼",
        "content": "别期渐近不堪闻，风雨萧萧已断魂。\n犹胜相逢不相识，形容变尽语音存。",
        "dynasty": "宋",
        "collection_info": null
    },
    {
        "title": "子由将赴南都与余会宿于逍遥堂作两绝句读之殆不可为怀因和其诗以自解余观子由自少旷达天资近道又得至人养生长年之诀而余亦窃闻其一二以为今者宦游相别之日浅而异时退休相从之日长既以自解且以慰子由云  其二",
        "author": "苏轼",
        "content": "但令朱雀长金花，此别还同一转车。\n五百年间谁復在，会看铜狄两咨嗟。",
        "dynasty": "宋",
        "collection_info": null
    },
    {
        "title": "留题石经院三首  其一",
        "author": "苏轼",
        "content": "葱蒨门前路，行穿翠密中。\n却来堂上看，巌谷意无穷。",
        "dynasty": "宋",
        "collection_info": null
    },
    {
        "title": "留题石经院三首  其二",
        "author": "苏轼",
        "content": "夭矫庭中桧，枯枝鹊踏消。\n瘦皮缠鹤骨，高顶转龙腰。",
        "dynasty": "宋",
        "collection_info": null
    },
    {
        "title": "留题石经院三首  其三",
        "author": "苏轼",
        "content": "窈窕山头井，潜通伏涧清。\n欲知深几许，听放辘轳声。",
        "dynasty": "宋",
        "collection_info": null
    },
    {
        "title": "过云龙山人张天骥",
        "author": "苏轼",
        "content": "郊原雨初足，风日清且好。\n病守亦欣然，肩舆白门道。\n荒田咽蛩蚓，村巷悬梨枣。\n下有幽人居，闭门空雀噪。\n西风高正厉，落叶纷可扫。\n孤童卧斜日，病马放秋草。\n墟里通有无，垣墙任摧倒。\n君家本冠盖，丝竹闹邻保。\n脱身声利中，道德自濯澡。\n躬耕抱羸疾，奉养百岁老。\n诗书膏吻颊，菽水媚翁媪。\n饥寒天随子，杞菊自撷芼。\n慈孝董邵南，鸡狗相乳抱。\n吾生如寄耳，归计失不早。\n故山岂敢忘，但恐迫华皓。\n从君好种秫，斗酒时自劳。",
        "dynasty": "宋",
        "collection_info": null
    },
    {
        "title": "赠王仲素寺丞",
        "author": "苏轼",
        "content": "养气如养儿，弃官如弃泥。\n人皆笑子拙，事定竟谁迷。\n归耕独患贫，问子何所赍。\n尺宅足自庇，寸田有余畦。\n明珠照短褐，陋室生虹霓。\n虽无孔方兄，顾有法喜妻。\n弹琴一长啸，不答阮与嵇。\n曹南刘夫子，名与子政齐。\n家有鸿宝书，不铸金褭蹄。\n促膝问道要，遂蒙分刀圭。\n不忍独不死，尺书肯见梯。\n我生本强鄙，少以气自挤。\n孤舟倒江河，赤手揽象犀。\n年来稍自笑，留气下暖脐。\n苦恨闻道晚，意象飒已凄。\n空见孙思邈，区区赋病梨。",
        "dynasty": "宋",
        "collection_info": null
    },
    {
        "title": "阳关词三首 赠张继愿",
        "author": "苏轼",
        "content": "受降城下紫髯郎，戏马台前古战场。\n恨君不取契丹首，金甲牙旗归故乡。",
        "dynasty": "宋",
        "collection_info": null
    },
    {
        "title": "阳关词三首 答李公择",
        "author": "苏轼",
        "content": "济南春好雪初晴，行到龙山马足轻。\n使君莫忘霅溪女，时作阳关肠断声。",
        "dynasty": "宋",
        "collection_info": null
    },
    {
        "title": "阳关词三首 中秋月",
        "author": "苏轼",
        "content": "暮云收尽溢清寒，银汉无声转玉盘。\n此生此夜不长好，明月明年何处看。",
        "dynasty": "宋",
        "collection_info": null
    },
    {
        "title": "和孔周翰二绝 再观邸园留题",
        "author": "苏轼",
        "content": "小园香雾晓蒙笼，醉守狂词未必工。\n鲁叟录诗应有取，曲收彤管邶墉风。",
        "dynasty": "宋",
        "collection_info": null
    },
    {
        "title": "和孔周翰二绝 观静观堂效韦苏州诗",
        "author": "苏轼",
        "content": "弱羽巢林在一枝，幽人蜗舍两相宜。\n乐天长短三千首，却爱韦郎五字诗。",
        "dynasty": "宋",
        "collection_info": null
    },
    {
        "title": "答任师中家汉公",
        "author": "苏轼",
        "content": "先君昔未仕，杜门皇佑初。\n道德无贫贱，风采照乡闾。\n何尝疏小人，小人自阔疏。\n出门无所诣，老史在郊墟。\n门前万竿竹，堂上四库书。\n高树红消梨，小池白芙蕖。\n常呼赤脚婢，雨中撷园蔬。\n矫矫任夫子，罢官还旧庐。\n是时里中儿，始识长者车。\n烹鸡酌白酒，相对欢有余。\n有如庞德公，往还葛与徐。\n妻子走堂下，主人竟谁欤。\n我时年尚幼，作赋慕相如。\n侍立看君谈，精悍实起予。\n岁月曾几何，耆老逝不居。\n史侯最先没，孤坟拱桑樗。\n我亦涉万里，清血满襟袪。\n漂流二十年，始悟万缘虚。\n独喜任夫子，老佩刺史鱼。\n威行乌白蛮，解辫请冠裾。\n方当入奏事，清庙陈璠玙。\n胡为厌轩冕，归意不少纾。\n上蔡有良田，黄沙走清渠。\n罢亚百顷稻，雍容十年储。\n闲随李丞相，搏射鹿与猪。\n苍鹰十斤重，猛犬如黄馿。\n岂比陶渊明，穷苦自把锄。\n我今四十二，衰髮不满梳。\n彭城古名郡，乏人偶见除。\n头颅已可知，几何不樵渔。\n会当相从去，芒鞋老菑畬。\n念子瘴江边，怀抱向谁摅。\n頼我同年友，相欢出同舆。\n冰盘荐文鲔，玉斝倾浮蛆。\n醉中忽思我，清诗缀琼琚。\n知我少所谐，教我时卷舒。\n世事日反覆，翩如风中旟。\n雀罗弔廷尉，秋扇悲婕妤。\n升沈一何速，喜怒纷众狙。\n作诗谢二子，我师宁与蘧。",
        "dynasty": "宋",
        "collection_info": null
    },
    {
        "title": "初别子由",
        "author": "苏轼",
        "content": "我少知子由，天资和而清。\n好学老益坚，表裏渐融明。\n岂独为吾弟，要是贤友生。\n不见六七年，微言谁与赓。\n常恐坦率性，放纵不自程。\n会合亦何事，无言对空枰。\n使人之意消，不善无由萌。\n森然有六女，包裹布与荆。\n无忧頼贤妇，藜藿等大烹。\n使子得行意，青衫陋公卿。\n明日无晨炊，倒床作雷鸣。\n秋眠我东阁，夜听风雨声。\n悬知不久别，妙理难细评。\n昨日忽出门，孤舟转西城。\n归来北堂上，古屋空峥嵘。\n退食悞相从，入门中自惊。\n南都信繁会，人事水火争。\n念当闭阁坐，颓然寄聋盲。\n妻子亦细事，文章固虚名。\n会须扫白髮，不復用黄精。",
        "dynasty": "宋",
        "collection_info": null
    },
    {
        "title": "次韵吕梁仲屯田",
        "author": "苏轼",
        "content": "雨叶风花日夜稀，一杯相属竟何时。\n空虚岂敢酬琼玉，枯朽犹能出菌芝。\n门外吕梁从迅急，胸中云梦自逶迟。\n待君笔力追灵运，莫负南台九日期。",
        "dynasty": "宋",
        "collection_info": null
    },
    {
        "title": "王巩屡约重九见访既而不至以诗送将官梁交且见寄次韵答之交颇文雅不类武人家有侍者甚惠丽",
        "author": "苏轼",
        "content": "知君月下见倾城，破恨悬知酒有兵。\n老守亡何惟日饮，将军竞病自诗鸣。\n花枝不共秋敧帽，笔阵空来夜斫营。\n爱惜微官将底用，他年只好写铭旌。",
        "dynasty": "宋",
        "collection_info": null
    },
    {
        "title": "九日邀仲屯田为大水所隔以诗见寄次其韵",
        "author": "苏轼",
        "content": "无復龙山对孟嘉，西来河伯意雄夸。\n霜风可使吹黄帽，樽酒那能泛浪花。\n漫遣鲤鱼传尺素，却将燕石报琼华。\n何时得见悲秋老，醉裏题诗字半斜。",
        "dynasty": "宋",
        "collection_info": null
    },
    {
        "title": "台头寺雨中送李邦直赴史馆分韵得忆字人字兼寄孙巨源二首  其一",
        "author": "苏轼",
        "content": "霜林日夜西风急，老送君归百忧集。\n清歌窈眇入行云，云为不行天为泣。\n红叶黄花秋正乱，白鱼紫蟹君须忆。\n凭君说向髯将军，衰病相逢应不识。",
        "dynasty": "宋",
        "collection_info": null
    },
    {
        "title": "台头寺雨中送李邦直赴史馆分韵得忆字人字兼寄孙巨源二首  其二",
        "author": "苏轼",
        "content": "珥笔西归近紫宸，太平典册不缘麟。\n付君此事宁论晋，载我当时旧过秦。\n门外想无千斛米，墓中知有百年人。\n看君两眼明如镜，休把春秋坐素臣。",
        "dynasty": "宋",
        "collection_info": null
    },
    {
        "title": "代书答梁先",
        "author": "苏轼",
        "content": "此身与世真悠悠，苍颜华髮谁汝留。\n强名太守古徐州，忘归不如楚沐猴。\n鲁人岂独不知丘，蹸藉夫子无罪尤。\n异哉梁子清而修，不远千里从我游。\n瞭然正色悬双眸，世之所驰子独不。\n一经通明传节侯，小楷精绝规摹欧。\n我衰废学懒且偷，畏见问事贾长头。\n别来红叶黄花秋，夜梦见之起坐愁。\n遗我驳石盆与瓯，黑质白章声琳球。\n谓言山石生涧沟，追琢尚可王公羞。\n感子佳意能无酬，反将木瓜报珍投。\n学如富贾在博收，仰取俯拾无遗筹。\n道大如天不可求，修其可见致其幽。\n愿子笃实慎勿浮，发愤忘食乐忘忧。",
        "dynasty": "宋",
        "collection_info": null
    },
    {
        "title": "送杨奉礼",
        "author": "苏轼",
        "content": "谱牒推关右，风流出靖恭。\n时情任险陂，家法故雍容。\n南去河千顷，余惟酒一钟。\n更谁哀老子，令得放疏慵。",
        "dynasty": "宋",
        "collection_info": null
    },
    {
        "title": "河復",
        "author": "苏轼",
        "content": "君不见西汉元光元封间，河决瓠子二十年。\n鉅野东倾淮泗满，楚人恣食黄河鳣。\n万里沙回封禅罢，初遣越巫沉白马。\n河公未许人力穷，薪刍万计随流下。\n吾君盛德如唐尧，百神受职河神骄。\n帝遣风师下约束，北流夜起澶州桥。\n东风吹冻收微渌，神功不用淇园竹。\n楚人种麦满河淤，仰看浮槎栖古木。",
        "dynasty": "宋",
        "collection_info": null
    },
    {
        "title": "登望谼亭",
        "author": "苏轼",
        "content": "河涨西来失旧谼，孤城浑在水光中。\n忽然归壑无寻处，千里禾麻一半空。",
        "dynasty": "宋",
        "collection_info": null
    },
    {
        "title": "韩干马十四匹",
        "author": "苏轼",
        "content": "二马并驱攒八蹄，二马宛颈騣尾齐。\n一马任前双举后，一马却避长鸣嘶。\n老髯奚官骑且顾，前身作马通马语。\n后有八匹饮且行，微流赴吻若有声。\n前者既济出林鹤，后者欲涉鹤俯啄。\n最后一匹马中龙，不嘶不动尾摇风。\n韩生画马真是马，苏子作诗如见画。\n世无伯乐亦无韩，此诗此画谁当看。",
        "dynasty": "宋",
        "collection_info": null
    },
    {
        "title": "有言郡东北荆山下可以沟畎积水因与吴正字王户曹同往相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首  其一",
        "author": "苏轼",
        "content": "侧手区区岂易遮，奔流一瞬卷千家。\n共疑智伯初围赵，犹有张汤欲漕斜。\n已坐迂疏来此地，分将劳苦送生涯。\n使君下策真堪笑，隠隠惊雷响踏车。",
        "dynasty": "宋",
        "collection_info": null
    },
    {
        "title": "有言郡东北荆山下可以沟畎积水因与吴正字王户曹同往相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首  其二",
        "author": "苏轼",
        "content": "茫茫清泗遶孤岑，归路相将得暂临。\n试着芒鞋穿荦确，更然松炬照幽深。\n纵令司马能镵石，奈有中郎解摸金。\n强写苍崖留岁月，他年谁识此时心。",
        "dynasty": "宋",
        "collection_info": null
    },
    {
        "title": "赠写御容妙善师",
        "author": "苏轼",
        "content": "忆昔射策干先皇，珠帘翠幄分两厢。\n紫衣中使下传诏，跪奉冉冉闻天香。\n仰观眩晃目生晕，但见晓色开扶桑。\n迎阳晚出步就坐，绛纱玉斧光照廊。\n野人不识日月角，彷佛尚记重瞳光。\n三年归来真一梦，桥山松桧凄风霜。\n天容玉色谁敢画，老师古寺昼闭房。\n梦中神授心有得，觉来信手笔已忘。\n幅巾常服俨不动，孤臣入门涕自滂。\n元老侑坐鬚眉古，虎臣立侍冠剑长。\n平生惯写龙凤质，肯顾草间猿与麞。\n都人踏破铁门限，黄金白璧空堆床。\n尔来摹写亦到我，谓是先帝白髮郎。\n不须览镜坐自了，明年乞身归故乡。",
        "dynasty": "宋",
        "collection_info": null
    },
    {
        "title": "哭刁景纯",
        "author": "苏轼",
        "content": "读书想前辈，每恨生不早。\n纷纷少年场，犹得见此老。\n此老如松柏，不受霜雪槁。\n直从毫末中，自养到合抱。\n宏才乏近用，千岁自枯倒。\n文章余正始，风节贯华皓。\n平生为人尔，自为薄如缟。\n是非虽难齐，反覆看愈好。\n前年旅吴越，把酒庆寿考。\n扣门无晨夜，百过迹未扫。\n但知从德公，未省厌丘嫂。\n别时公八十，后会知难保。\n昨日故人书，连年丧翁媪。\n伤心范桥水，漾漾舞寒藻。\n华堂不见人，瘦马空恋皁。\n我欲江东去，匏樽酌行潦。\n镜湖无贺监，恸哭稽山道。\n忍见万松冈，荒池没秋草。",
        "dynasty": "宋",
        "collection_info": null
    },
    {
        "title": "答吕梁仲屯田",
        "author": "苏轼",
        "content": "乱山合沓围彭门，官居独在悬水村。\n居民萧条杂麋鹿，小市冷落无鸡豚。\n黄河西来初不觉，但讶清泗奔流浑。\n夜闻沙岸鸣瓮盎，晓看雪浪浮鹏鲲。\n吕梁自古喉吻地，万顷一抹何由吞。\n坐观入市卷闾井，吏民走尽余王尊。\n计穷路断欲安适，吟诗破屋愁鸢蹲。\n岁寒霜重水归壑，但见屋瓦留沙痕。\n入城相对如梦寐，我亦仅免为鱼鼋。\n旋呼歌舞杂诙笑，不惜饮釂空瓶盆。\n念君官舍冰雪冷，新诗美酒聊相温。\n人生如寄何不乐，任使绛蜡烧黄昏。\n宜房未筑淮泗满，故道堙灭疮痍存。\n明年劳苦应更甚，我当畚锸先黥髠。\n付君万指伐顽石，千锤雷动苍山根。\n高城如铁洪口快，谈笑却扫看崩奔。\n农夫掉臂免狼顾，秋谷布野如云屯。\n还须更置软脚酒，为君击鼓行金樽。",
        "dynasty": "宋",
        "collection_info": null
    },
    {
        "title": "答孔周翰求书与诗",
        "author": "苏轼",
        "content": "身闲曷不长闭口，天寒正好深藏手。\n吟诗写字有底忙，未脱多生宿尘垢。\n不蒙讥诃子厚疾，反更刻画无盐丑。\n征西自有家鸡肥，太白应惊饭山瘦。\n与君相从知几日，东风待得花开否。\n拨弃万事勿復谈，百觚之后那辞酒。",
        "dynasty": "宋",
        "collection_info": null
    },
    {
        "title": "颜乐亭诗",
        "author": "苏轼",
        "content": "天生烝民，为之鼻口。\n美者可嚼，芬者可嗅。\n美必有恶，芬必有臭。\n我无天游，六凿交斗。\n骛而不返，跬步商受。\n伟哉先师，安此微陋。\n孟贲股栗，虎豹却走。\n眇然其身，中亦何有。\n我求至乐，千载无偶。\n执瓢从之，忽焉在后。",
        "dynasty": "宋",
        "collection_info": null
    },
    {
        "title": "送李公恕赴阙",
        "author": "苏轼",
        "content": "君才有如切玉刀，见之凛凛寒生毛。\n愿随壮士斩蛟蜃，不愿腰间缠锦绛。\n用违其才志不展，坐与胥史同疲劳。\n忽然眉上有黄气，吾君渐欲收英髦。\n立谈左右皆动色，一语径破千言牢。\n我顷分符在东武，脱略万事惟嬉遨。\n尽坏屏障通内外，仍呼骑曹为马曹。\n君为使者见不问，反更对饮持双螯。\n酒酣箕坐语惊众，杂以嘲讽穷诗骚。\n世上小儿多忌讳，独能容我真贤豪。\n为我买田临汶水，逝将归去诛蓬蒿。\n安能终老尘土下，俯仰随人如桔槹。",
        "dynasty": "宋",
        "collection_info": null
    },
    {
        "title": "张寺丞益斋",
        "author": "苏轼",
        "content": "张子作斋舍，而以益为名。\n吾闻诸夫子，求益非速成。\n譬如远游客，日夜事征行。\n今年适燕蓟，明年走蛮荆。\n东观尽沧海，西涉渭与泾。\n归来闭户坐，八方在轩庭。\n又如学医人，识病由饱更。\n风雨晦明淫，跛躄瘖聋盲。\n虚实在其脉，静躁在其情。\n荣枯在其色，寿夭在其形。\n苟能阅千人，望见知死生。\n为学务日益，此言当自程。\n为道贵日损，此理在既盈。\n愿言书此诗，以为益斋铭。",
        "dynasty": "宋",
        "collection_info": null
    },
    {
        "title": "春菜",
        "author": "苏轼",
        "content": "蔓菁宿根已生叶，韭芽戴土拳如蕨。\n烂蒸香荠白鱼肥，碎点青蒿凉餠滑。\n宿酒初消春睡起，细履幽畦掇芳辣。\n茵陈甘菊不负渠，鲙缕堆盘纤手抹。\n北方苦寒今未已，雪底波棱如铁甲。\n岂如吾蜀富冬蔬，霜叶露芽寒更茁。\n久抛松菊犹细事，苦笋江豚那忍说。\n明年投劾径须归，莫待齿摇并髮脱。",
        "dynasty": "宋",
        "collection_info": null
    },
    {
        "title": "送郑户曹",
        "author": "苏轼",
        "content": "游遍钱塘湖上山，归来文字带芳鲜。\n羸童瘦马从吾饮，陋巷何人似子贤。\n公业有田常乏食，广文好客竟无毡。\n东归不趁花时节，开尽春风谁与妍。",
        "dynasty": "宋",
        "collection_info": null
    },
    {
        "title": "虔州八境图八首  其一",
        "author": "苏轼",
        "content": "坐看奔湍遶石楼，使君高会百无忧。\n三犀窃鄙秦太守，八咏聊同沈隠侯。",
        "dynasty": "宋",
        "collection_info": null
    },
    {
        "title": "虔州八境图八首  其二",
        "author": "苏轼",
        "content": "涛头寂寞打城还，章贡台前暮霭寒。\n倦客登临无限思，孤云落日是长安。",
        "dynasty": "宋",
        "collection_info": null
    },
    {
        "title": "虔州八境图八首  其三",
        "author": "苏轼",
        "content": "白鹊楼前翠作堆，萦云岭路若为开。\n故人应在千山外，不寄梅花远信来。",
        "dynasty": "宋",
        "collection_info": null
    },
    {
        "title": "虔州八境图八首  其四",
        "author": "苏轼",
        "content": "朱楼深处日微明，皂盖归时酒半醒。\n薄暮渔樵人去尽，碧溪青嶂遶螺亭。",
        "dynasty": "宋",
        "collection_info": null
    },
    {
        "title": "虔州八境图八首  其五",
        "author": "苏轼",
        "content": "使君那暇日参禅，一望丛林一怅然。\n成佛莫教灵运后，着鞭从使祖生先。",
        "dynasty": "宋",
        "collection_info": null
    },
    {
        "title": "虔州八境图八首  其六",
        "author": "苏轼",
        "content": "却从尘外望尘中，无限楼台烟雨蒙。\n山水照人迷向背，只寻孤塔认西东。",
        "dynasty": "宋",
        "collection_info": null
    },
    {
        "title": "虔州八境图八首  其七",
        "author": "苏轼",
        "content": "云烟缥缈鬰孤台，积翠浮空雨半开。\n想见之罘观海市，绛宫明灭是蓬莱。",
        "dynasty": "宋",
        "collection_info": null
    },
    {
        "title": "虔州八境图八首  其八",
        "author": "苏轼",
        "content": "回峰乱嶂鬰参差，云外高人世得知。\n谁向空山弄明月，山中木客解吟诗。",
        "dynasty": "宋",
        "collection_info": null
    },
    {
        "title": "读孟郊诗二首  其一",
        "author": "苏轼",
        "content": "夜读孟郊诗，细字如牛毛。\n寒灯照昏花，佳处时一遭。\n孤芳擢荒秽，苦语余诗骚。\n水清石凿凿，湍激不受篙。\n初如食小鱼，所得不偿劳。\n又似煮彭𧑅，竟日持空螯。\n要当鬬僧清，未足当韩豪。\n人生如朝露，日夜火消膏。\n何苦将两耳，听此寒虫号。\n不如且置之，饮我玉色醪。",
        "dynasty": "宋",
        "collection_info": null
    },
    {
        "title": "读孟郊诗二首  其二",
        "author": "苏轼",
        "content": "我憎孟郊诗，復作孟郊语。\n饥肠自鸣唤，空壁转饥鼠。\n诗从肺腑出，出辄愁肺腑。\n有如黄河鱼，出膏以自煮。\n尚爱铜斗歌，鄙俚颇近古。\n桃弓射鸭罢，独速短蓑舞。\n不忧踏船翻，踏浪不踏土。\n吴姬霜雪白，赤脚浣白纻。\n嫁与踏浪儿，不识离别苦。\n歌君江湖曲，感我长羁旅。",
        "dynasty": "宋",
        "collection_info": null
    },
    {
        "title": "章质夫寄惠崔徽真",
        "author": "苏轼",
        "content": "玉钗半脱云垂耳，亭亭芙蓉在秋水。\n当时薄命一酸辛，千古华堂奉君子。\n水边何处无丽人，近前试看丞相嗔。\n不如丹青不解语，世间言语原非真。\n知君被恼更愁绝，卷赠老夫惊老拙。\n为君援笔赋梅花，未害广平心似铁。",
        "dynasty": "宋",
        "collection_info": null
    },
    {
        "title": "访张山人得山中字二首  其一",
        "author": "苏轼",
        "content": "鱼龙随水落，猿鹤喜君还。\n旧隠丘墟外，新堂紫翠间。\n野麋驯杖履，幽桂出榛菅。\n洒扫门前路，山公亦爱山。",
        "dynasty": "宋",
        "collection_info": null
    },
    {
        "title": "访张山人得山中字二首  其二",
        "author": "苏轼",
        "content": "万木锁云龙，天留与戴公。\n路迷山向背，人在瀼西东。\n荠麦余春雪，樱桃落晚风。\n入城都不记，归路醉眠中。",
        "dynasty": "宋",
        "collection_info": null
    },
    {
        "title": "送孔郎中赴陕郊",
        "author": "苏轼",
        "content": "惊风击面黄沙走，西出崤函脱尘垢。\n使君来自古徐州，声震河潼殷关右。\n十里长亭闻鼓角，一川秀色明花柳。\n北临飞槛卷黄流，南望青山如岘首。\n东风吹开锦绣谷，渌水翻动蒲萄酒。\n讼庭生草数开樽，过客如云牢闭口。",
        "dynasty": "宋",
        "collection_info": null
    },
    {
        "title": "与梁左藏会饮傅国博家",
        "author": "苏轼",
        "content": "将军破贼自草檄，论诗说剑俱第一。\n彭城老守本虚名，识字劣能欺项籍。\n风流别驾贵公子，欲把笙歌暖锋镝。\n红旆朝开猛士噪，翠帷暮捲佳人出。\n东堂醉卧呼不起，啼鸟落花春寂寂。\n试教长笛傍耳根，一声吹裂阶前石。",
        "dynasty": "宋",
        "collection_info": null
    },
    {
        "title": "寒食日答李公择三绝次韵  其一",
        "author": "苏轼",
        "content": "从来苏李得名双，只恐全齐笑陋邦。\n诗似悬河供不办，故欺张籍陇头泷。",
        "dynasty": "宋",
        "collection_info": null
    },
    {
        "title": "寒食日答李公择三绝次韵  其二",
        "author": "苏轼",
        "content": "簿书鼛鼓不知春，佳句相呼頼故人。\n寒食德公方上冢，归来谁主復谁宾。",
        "dynasty": "宋",
        "collection_info": null
    },
    {
        "title": "寒食日答李公择三绝次韵  其三",
        "author": "苏轼",
        "content": "巡城已困尘埃瞇，执扑仍遭虮蝨缘。\n欲脱布衫携素手，试开病眼点黄连。",
        "dynasty": "宋",
        "collection_info": null
    },
    {
        "title": "约公择饮是日大风",
        "author": "苏轼",
        "content": "先生生长匡庐山，山中读书三十年。\n旧闻饮水师颜渊，不知治剧乃所便。\n偷儿夜探黑白丸，奋髯忽逢朱子元。\n半年羣盗诛七百，谁信家书藏九千。\n春风无事秋月闲，红妆执乐豪且妍。\n紫衫玉带两部全，琵琶一抹四十絃。\n客来留饮不计钱，齐人爱公如子产。\n儿啼卧路呼不还，我惭山郡空留连。\n牙兵部吏笑我寒，邀公饮酒公无难。\n约束官奴买花钿，熏衣理髮夜不眠。\n晓来颠风尘暗天，我思其由岂坐悭。\n作诗愧谢公笑欢，归来瑟缩愈不安。\n要当啖公八百里，豪气一洗儒生酸。",
        "dynasty": "宋",
        "collection_info": null
    },
    {
        "title": "坐上赋戴花得天字",
        "author": "苏轼",
        "content": "清明初过酒阑珊，折得奇葩晚更妍。\n春色岂关吾辈事，老狂聊作坐中先。\n醉吟不耐敧纱帽，起舞从教落酒船。\n结习渐消留不住，却须还与散花天。",
        "dynasty": "宋",
        "collection_info": null
    },
    {
        "title": "夜饮次韵毕推官",
        "author": "苏轼",
        "content": "簿书丛裏过春风，酒圣时时且復中。\n红烛照庭嘶騕褭，黄鸡催晓唱玲珑。\n老来渐减金钗兴，醉后空惊玉筯工。\n月未上时应早散，免教壑谷问吾公。",
        "dynasty": "宋",
        "collection_info": null
    },
    {
        "title": "芙蓉城",
        "author": "苏轼",
        "content": "芙蓉城中花冥冥，谁其主者石与丁。\n珠帘玉案翡翠屏，霞舒云卷千娉婷。\n中有一人长眉青，炯如微云淡疏星。\n往来三世空炼形，竟坐误读黄庭经。\n天门夜开飞爽灵，无復白日乘云軿。\n俗缘千劫磨不尽，翠被冷落凄余馨。\n因过缑山朝帝廷，夜闻笙箫弭节听。\n飘然而来谁使令，皎如明月入窗櫺。\n忽然而去不可执，寒衾虚幌风泠泠。\n仙宫洞房本不扃，梦中同蹑凤凰翎。\n径度万里如奔霆，玉楼浮空耸亭亭。\n天书云篆谁所铭，遶楼飞步高竛竮。\n仙风锵然韵流铃，蘧蘧形开如酒醒。\n芳卿寄谢空丁宁，一朝覆水不返瓶。\n罗巾别泪空荧荧，春风花开秋叶零。\n世间罗绮纷羶腥，此身流浪随沧溟。\n偶然相值两浮萍，愿君收视观三庭。\n勿与嘉谷生蝗螟，从渠一念三千龄。\n下作人间尹与邢。",
        "dynasty": "宋",
        "collection_info": null
    },
    {
        "title": "续丽人行",
        "author": "苏轼",
        "content": "深宫无人春日长，沉香亭北百花香。\n美人睡起薄梳洗，燕舞鶑啼空断肠。\n画工欲画无穷意，背立东风初破睡。\n若教回首却嫣然，阳城下蔡俱风靡。\n杜陵饥客眼长寒，蹇馿破帽随金鞍。\n隔花临水时一见，只许腰肢背后看。\n心醉归来茅屋底，方信人间有西子。\n君不见孟光举案与眉齐，何曾背面伤春啼。",
        "dynasty": "宋",
        "collection_info": null
    },
    {
        "title": "闻李公择饮傅国博家大醉二首  其一",
        "author": "苏轼",
        "content": "儿童拍手闹黄昏，应笑山公醉习园。\n纵使先生能一石，主人未肯独留髠。",
        "dynasty": "宋",
        "collection_info": null
    },
    {
        "title": "闻李公择饮傅国博家大醉二首  其二",
        "author": "苏轼",
        "content": "不肯惺惺骑马迴，玉山知为玉人颓。\n紫云有语君知否，莫唤分司御史来。",
        "dynasty": "宋",
        "collection_info": null
    },
    {
        "title": "傅子美召公择饮偶以病不及往公择有诗次韵",
        "author": "苏轼",
        "content": "樊素阿蛮皆已出，使君应作玉筝歌。\n可怜病士西窗下，一夜丹田手自摩。",
        "dynasty": "宋",
        "collection_info": null
    },
    {
        "title": "观子美病中作嗟叹不足因次韵",
        "author": "苏轼",
        "content": "百尺长松涧下摧，知君此意为谁来。\n霜枝半折孤根出，尚有狂风急雨催。",
        "dynasty": "宋",
        "collection_info": null
    },
    {
        "title": "起伏龙行",
        "author": "苏轼",
        "content": "何年白竹千钧弩，射杀南山雪毛虎。\n至今颅骨带霜牙，尚作四海毛虫祖。\n东方久旱千里赤，三月行人口生土。\n碧潭近在古城东，神物所蟠谁敢侮。\n上敧苍石拥巌窦，下应清河通水府。\n眼光作电走金蛇，鼻息为云擢烟缕。\n当年负图传帝命，左右羲轩诏神禹。\n尔来怀宝但贪眠，满腹雷霆瘖不吐。\n赤龙白虎战明日，倒卷黄河作飞雨。\n嗟我岂乐鬬两雄，有事径须烦一怒。",
        "dynasty": "宋",
        "collection_info": null
    },
    {
        "title": "闻公择过云龙张山人辄往从之公择有诗戏用其韵",
        "author": "苏轼",
        "content": "我生固多忧，肉食尝苦墨。\n轩然就一笑，犹得好饮力。\n闻君过云龙，对酒两静默。\n急携清歌女，出郭及未昃。\n一欢难力致，邂逅有胜特。\n喧蜂集晚花，乱雀啅丛棘。\n山人乐此耳，寂寞谁侍侧。\n何当求好人，聊使治要襋。\n使君自孤偾，此理谁相值。\n不如学养生，一气服千息。",
        "dynasty": "宋",
        "collection_info": null
    },
    {
        "title": "送李公择",
        "author": "苏轼",
        "content": "嗟予寡兄弟，四海一子由。\n故人虽云多，出处不我谋。\n弓车无停招，逝去势莫留。\n仅存今几人，各在天一陬。\n有如长庚月，到晓烂不收。\n宜我与夫子，相好手足侔。\n比年两见之，宾主更献酬。\n乐哉十日饮，衎衎和不流。\n论事到深夜，僵仆铃与驺。\n颇尝见使君，有客如此不。\n欲别不忍言，惨惨集百忧。\n念我野夫兄，知名三十秋。\n已得其为人，不待风马牛。\n他年林下见，倾盖如白头。",
        "dynasty": "宋",
        "collection_info": null
    },
    {
        "title": "送笋芍药与公择二首  其一",
        "author": "苏轼",
        "content": "久客厌虏馔，枵然思南烹。\n故人知我意，千里寄竹萌。\n骈头玉婴儿，一一脱锦䙀。\n庖人应未识，旅人眼先明。\n我家拙厨膳，彘肉芼芜菁。\n送与江南客，烧煮配香秔。\n”。",
        "dynasty": "宋",
        "collection_info": null
    },
    {
        "title": "送笋芍药与公择二首  其二",
        "author": "苏轼",
        "content": "今日忽不乐，折尽园中花。\n园中亦何有，芍药袅残葩。\n久旱復遭雨，纷披乱泥沙。\n不折亦安用，折去还可嗟。\n弃掷亮未能，送与谪仙家。\n还将一枝春，插向两髻丫。",
        "dynasty": "宋",
        "collection_info": null
    },
    {
        "title": "和孙莘老次韵",
        "author": "苏轼",
        "content": "去国光阴春雪消，还家踪迹野云飘。\n功名正自妨行乐，迎送纔堪博早朝。\n虽去友朋亲吏卒，却辞谗谤得风谣。\n明年我亦江南去，不问雄繁与寂寥。",
        "dynasty": "宋",
        "collection_info": null
    },
    {
        "title": "游张山人园",
        "author": "苏轼",
        "content": "壁间一轴烟萝子，盆裏千枝锦被堆。\n惯与先生为酒伴，不嫌刺史亦颜开。\n纤纤入麦黄花乱，飒飒催诗白雨来。\n闻道君家好井水，归轩乞得满瓶回。",
        "dynasty": "宋",
        "collection_info": null
    },
    {
        "title": "杜介熙熙堂",
        "author": "苏轼",
        "content": "崎岖世路最先回，窈窕华堂手自开。\n咄咄何曾书怪事，熙熙长觉似春台。\n白砂碧玉味方永，黄纸红旗心已灰。\n遥想闭门投辖饮，鵾絃铁拨响如雷。",
        "dynasty": "宋",
        "collection_info": null
    },
    {
        "title": "次韵答刘泾",
        "author": "苏轼",
        "content": "吟诗莫作秋虫声，天公怪汝钩物情，使汝未老华髮生。\n芝兰得雨蔚青青，何用自燔以出馨。\n细书千纸杂真行，新音百变口如鶑。\n异义蜂起弟子争，舌翻涛澜卷齐城。\n万卷堆胸兀相撑，以病为乐子未惊。\n我有至味非煎烹，是中之乐吁难名。\n绿槐如山闇广庭，飞蝱绕耳细而清。\n败席展转卧见经，亦自不嫌翠织成。\n意行信足无沟坑，不识五郎呼作卿。\n吏民哀我老不明，相戒无復烦鞭刑。\n时临泗水照星星，微风不起镜面平。\n安得一舟如叶轻，卧闻邮籤报水程。\n莼羹羊酪不须评，一饱且救饥肠鸣。",
        "dynasty": "宋",
        "collection_info": null
    },
    {
        "title": "携妓乐游张山人园",
        "author": "苏轼",
        "content": "大杏金黄小麦熟，坠巢乳鹊拳新竹。\n故将俗物恼幽人，细马红粧满山谷。\n提壶劝酒意虽重，杜鹃催归声更速。\n酒阑人散却关门，寂历斜阳挂疏木。",
        "dynasty": "宋",
        "collection_info": null
    },
    {
        "title": "种德亭",
        "author": "苏轼",
        "content": "小圃傍城郭，闭门芝朮香。\n名随市人隠，德与佳木长。\n元化善养性，仓公多禁方。\n所活不可数，相逢旋相忘。\n但喜宾客来，置酒花满堂。\n我欲东南去，再观双桧苍。\n山茶想出屋，湖橘应过墙。\n木老德亦熟，吾言岂荒唐。",
        "dynasty": "宋",
        "collection_info": null
    },
    {
        "title": "文与可有诗见寄云待将一段鹅溪绢扫取寒梢万尺长次韵答之",
        "author": "苏轼",
        "content": "为爱鹅溪白茧光，扫残鸡距紫毫芒。\n世间那有千寻竹，月落庭空影许长。",
        "dynasty": "宋",
        "collection_info": null
    },
    {
        "title": "闻辩才法师復归上天竺以诗戏问",
        "author": "苏轼",
        "content": "道人出山去，山色如死灰。\n白云不解笑，青松有余哀。\n忽闻道人归，鸟语山容开。\n神光出宝髻，法雨洗浮埃。\n想见南北山，花发前后台。\n寄声问道人，借禅以为诙。\n何所闻而去，何所见而回。\n道人笑不答，此意安在哉。\n昔年本不住，今者亦无来。\n此语竟非是，且食白杨梅。",
        "dynasty": "宋",
        "collection_info": null
    },
    {
        "title": "和子由送将官梁左藏仲通",
        "author": "苏轼",
        "content": "雨足谁言春麦短，城坚不怕秋涛卷。\n日长惟有睡相宜，半脱纱巾落纨扇。\n芳草不锄当户长，珍禽独下无人见。\n觉来身世都是梦，坐久枕痕犹着面。\n城西忽报故人来，急扫风轩炊麦饭。\n伏波论兵初矍铄，中散谈仙更清远。\n南都从事亦学道，不惜肠空夸脑满。\n问羊他日到金华，应许相将游阆苑。",
        "dynasty": "宋",
        "collection_info": null
    },
    {
        "title": "次韵秦观秀才见赠秦与孙莘老李公择甚熟将入京应举",
        "author": "苏轼",
        "content": "夜光明月非所投，逢年遇合百无忧。\n将军百战竟不侯，伯郎一斗得凉州。\n翘关负重君无力，十年不入纷华域。\n故人坐上见君文，谓是古人吁莫测。\n新诗说尽万物情，硬黄小字临黄庭。\n故人已去君未到，空吟河畔草青青。\n谁谓他乡各异县，天遣君来破吾愿。\n一闻君语识君心，短李髯孙眼中见。\n江湖放浪久全真，忽然一鸣惊倒人。\n纵横所值无不可，知君不怕新书新。\n千金敝帚那堪换，我亦淹留岂长算。\n山中既未决同归，我聊尔耳君其漫。",
        "dynasty": "宋",
        "collection_info": null
    },
    {
        "title": "仆曩于长安陈汉卿家见吴道子画佛碎烂可惜其后十余年復见之于鲜于子骏家则已装背完好子骏以见遗作诗谢之",
        "author": "苏轼",
        "content": "贵人金多身復闲，争买书画不计钱。\n已将铁石充逸少，更补朱繇为道玄。\n烟熏屋漏装玉轴，鹿皮苍璧知谁贤。\n吴生画佛本神授，梦中化作飞空仙。\n觉来落笔不经意，神妙独到秋毫颠。\n昔我长安见此画，叹息至宝空潸然。\n素丝断续不忍看，已作蝴蝶飞联翩。\n君能收拾为补缀，体质散落嗟神全。\n志公彷佛见刀尺，修罗天女犹雄妍。\n如观老杜飞鸟句，脱字欲补知无缘。\n问君乞得良有意，欲将俗眼为洗湔。\n贵人一见定羞怍，锦囊千纸何足捐。\n不须更用博麻缕，付与一炬随飞烟。",
        "dynasty": "宋",
        "collection_info": null
    },
    {
        "title": "雨中过舒教授",
        "author": "苏轼",
        "content": "疏疏帘外竹，浏浏竹间雨。\n窗扉静无尘，几砚寒生雾。\n美人乐幽独，有得缘无慕。\n坐依蒲褐禅，起听风瓯语。\n客来淡无有，洒扫凉冠履。\n浓茗洗积昏，妙香浄浮虑。\n归来北堂闇，一一微萤度。\n此生忧患中，一饷安闲处。\n飞鸢悔前笑，黄犬悲晚悟。\n自非陶靖节，谁识此闲趣。",
        "dynasty": "宋",
        "collection_info": null
    },
    {
        "title": "次韵舒教授寄李公择",
        "author": "苏轼",
        "content": "草书妙绝吾所兄，真书小低犹抗行。\n论文作诗俱不敌，看君谈笑收降旌。\n去年逾月方出昼，为君剧饮几濡首。\n今年过我虽少留，寂寞陶潜方止酒。\n别时流涕揽君鬚，悬知此欢堕空虚。\n松下纵横余屐齿，门前轣辘想君车。\n怪君一身都是德，近之清润沦肌骨。\n细思还有可恨时，不许蓝桥见倾国。",
        "dynasty": "宋",
        "collection_info": null
    },
    {
        "title": "送郑户曹",
        "author": "苏轼",
        "content": "水绕彭城楼，山围戏马台。\n古来豪杰地，千载有余哀。\n隆准飞上天，重瞳亦成灰。\n白门下吕布，大星陨临淮。\n尚想刘德舆，置酒此徘徊。\n尔来苦寂寞，废圃多苍苔。\n河从百步响，山到九里回。\n山水自相激，夜声转风雷。\n荡荡清河堧，黄楼我所开。\n秋月堕城角，春风摇酒杯。\n迟君为座客，新诗出琼瑰。\n楼成君已去，人事固多乖。\n他年君倦游，白首赋归来。\n登楼一长啸，使君安在哉。",
        "dynasty": "宋",
        "collection_info": null
    },
    {
        "title": "次韵黄鲁直见赠古风二首  其一",
        "author": "苏轼",
        "content": "嘉谷卧风雨，稂莠登我场。\n陈前漫方丈，玉食惨无光。\n大哉天宇间，美恶更臭香。\n君看五六月，飞蚊殷回廊。\n兹时不少假，俯仰霜叶黄。\n期君蟠桃枝，千岁终一尝。\n顾我如苦李，全生依路傍。\n纷纷不足道，悄悄徒自伤。",
        "dynasty": "宋",
        "collection_info": null
    },
    {
        "title": "次韵黄鲁直见赠古风二首  其二",
        "author": "苏轼",
        "content": "空山学仙子，妄意笙箫声。\n千金得奇药，开视皆豨苓。\n不知市人中，自有安期生。\n今君已度世，坐阅霜中蔕。\n摩挲古铜人，岁月不可计。\n阆风安在哉，要君相指似。",
        "dynasty": "宋",
        "collection_info": null
    },
    {
        "title": "次韵答舒教授观余所藏墨",
        "author": "苏轼",
        "content": "异时长笑王会稽，野鹜膻腥污刀几。\n暮年却得庾安西，自厌家鸡题六纸。\n二子风流冠当代，顾与儿童争愠喜。\n秦王十八已龙飞，嗜好晚将蛇蚓比。\n我生百事不挂眼，时人谬说云工此。\n世间有癖念谁无，倾身障簏尤堪鄙。\n人生当着几緉屐，定心肯为微物起。\n此墨足支三十年，但恐风霜侵髮齿。\n非人磨墨墨磨人，瓶应未罄罍先耻。\n逝将振衣归故国，数亩荒园自锄理。\n作书寄君君莫笑，但觅来禽与青李。\n一螺点漆便有余，万竈烧松何处使。\n君不见永宁第中捣龙麝，列屋闲居清且美。\n倒晕连眉秀岭浮，双鸦画鬓香云委。\n时闻五斛赐蛾绿，不惜千金求獭髓。\n闻君此诗当大笑，寒窗冷砚冰生水。",
        "dynasty": "宋",
        "collection_info": null
    },
    {
        "title": "送郑户曹赋席上果得榧子",
        "author": "苏轼",
        "content": "彼美玉山果，粲为金盘实。\n瘴雾脱蛮溪，清樽奉佳客。\n客行何以赠，一语当加璧。\n祝君如此果，德膏以自泽。\n驱攘三彭仇，已我心腹疾。\n愿君如此木，凛凛傲霜雪。\n斲为君倚几，滑浄不容削。\n物微兴不浅，此赠毋轻掷。",
        "dynasty": "宋",
        "collection_info": null
    },
    {
        "title": "送胡掾",
        "author": "苏轼",
        "content": "乱叶和凄雨，投空如散丝。\n流年一如此，游子去何之。\n节义古所重，艰危方自兹。\n他年着清德，仍復畏人知。",
        "dynasty": "宋",
        "collection_info": null
    },
    {
        "title": "密州宋国博以诗见纪在郡杂咏次韵答之",
        "author": "苏轼",
        "content": "吾观二宋文，字字照缣素。\n渊源皆有考，奇险或难句。\n后来邈无继，嗣子其殆庶。\n胡为尚流落，用舍真有数。\n当时苟悦可，慎勿笑杕杜。\n斲窗谁赴捄，袖手良优裕。\n山城辱吾继，缺短烦遮护。\n昔年谬陈诗，无人聊瓦注。\n于今赓绝唱，外重中已惧。\n何当附家集，击壤追咸濩。",
        "dynasty": "宋",
        "collection_info": null
    },
    {
        "title": "答范淳甫",
        "author": "苏轼",
        "content": "吾州下邑生刘季，谁数区区张与李。\n重瞳遗迹已尘埃，惟有黄楼临泗水。\n而今太守老且寒，侠气不洗儒生酸。\n犹胜白门穷吕布，欲将鞍马事曹瞒。",
        "dynasty": "宋",
        "collection_info": null
    },
    {
        "title": "次韵答王定国",
        "author": "苏轼",
        "content": "每得君诗如得书，宣心写妙书不如。\n眼前百种无不有，知君一以诗驱除。\n传闻都下十日雨，青泥没马街生鱼。\n旧雨来人今不来，悠然独酌卧清虚。\n我虽作郡古云乐，山川信美非吾庐。\n愿君不废重九约，念此衰冷勤呵嘘。",
        "dynasty": "宋",
        "collection_info": null
    },
    {
        "title": "和鲜于子骏郓州新堂月夜二首  其一",
        "author": "苏轼",
        "content": "去岁游新堂，春风雪消后。\n池中半篙水，池上千尺柳。\n佳人如桃李，胡蝶入衫袖。\n山川今何许，疆野已分宿。\n岁月不可思，驶若船放溜。\n繁华真一梦，寂寞两荣朽。\n惟有当时月，依然照杯酒。\n应怜船上人，坐稳不知漏。",
        "dynasty": "宋",
        "collection_info": null
    },
    {
        "title": "和鲜于子骏郓州新堂月夜二首  其二",
        "author": "苏轼",
        "content": "明月入华池，反照池上堂。\n堂中隠几人，心与水月凉。\n风萤已无迹，露草时有光。\n起观河汉流，步屧响长廊。\n名都信繁会，千指调笙簧。\n先生病不饮，童子为烧香。\n独作五字诗，清卓如韦郎。\n诗成月渐侧，皎皎两相望。",
        "dynasty": "宋",
        "collection_info": null
    },
    {
        "title": "送将官梁左藏赴莫州",
        "author": "苏轼",
        "content": "燕南垂，赵北际，其间不合大如砺。\n至今父老哀公孙，蒸土为城铁作门。\n城中积谷三百万，猛士如云骄不战。\n一旦鼓角鸣地中，帐下美人空掩面。\n岂如千骑平时来，笑谈謦欬生风雷。\n葛巾羽扇红尘静，投壶雅歌清燕开。\n东方健儿虓虎样，泣涕怀思廉耻将。\n彭城老守亦凄然，不见君家雪儿唱。",
        "dynasty": "宋",
        "collection_info": null
    },
    {
        "title": "答仲屯田次韵",
        "author": "苏轼",
        "content": "秋来不见渼陂岑，千里诗盟忽重寻。\n大木百围生远籁，朱絃三叹有遗音。\n清风卷地收残暑，素月流天扫积阴。\n欲遣何人赓绝唱，满阶桐叶候虫吟。",
        "dynasty": "宋",
        "collection_info": null
    },
    {
        "title": "次韵子由送赵㞦归觐钱塘遂赴永嘉",
        "author": "苏轼",
        "content": "归舟转河曲，稍见楚山苍。\n候吏来迎客，吴音已带乡。\n言从谢康乐，先献鲁灵光。\n已击三千里，何须四十强。\n风流半刺史，清绝校书郎。\n到郡诗成集，寻溪水溅裳。\n芒鞋随采药，茧纸记流觞。\n海静蛟鼍出，山空草木长。\n宦游无远近，民事要更尝。\n愿子传家法，他年请尚方。",
        "dynasty": "宋",
        "collection_info": null
    },
    {
        "title": "中秋月寄子由三首  其一",
        "author": "苏轼",
        "content": "殷勤去年月，潋滟古城东。\n憔悴去年人，卧病破窗中。\n徘徊巧相觅，窈窕穿房栊。\n月岂知我病，但见歌楼空。\n抚枕三叹息，扶杖起相从。\n天风不相哀，吹我落琼宫。\n白露入肺肝，夜吟如秋虫。\n坐令太白豪，化为东野穷。\n余年知几何，佳月岂屡逢。\n寒鱼亦不睡，竟夕相噞喁。",
        "dynasty": "宋",
        "collection_info": null
    },
    {
        "title": "中秋月寄子由三首  其二",
        "author": "苏轼",
        "content": "六年逢此月，五年照离别。\n歌君别时曲，满座为凄咽。\n留都信繁丽，此会岂轻掷。\n镕银百顷湖，挂镜千寻阙。\n三更歌吹罢，人影乱清樾。\n归来北堂下，寒光翻露叶。\n唤酒与妇饮，念我向儿说。\n岂知衰病后，空盏对梨栗。\n但见古河东，荍麦花铺雪。\n欲和去年曲，復恐心断绝。",
        "dynasty": "宋",
        "collection_info": null
    },
    {
        "title": "中秋月寄子由三首  其三",
        "author": "苏轼",
        "content": "舒子在汶上，闭门相对清。\n郑子向河朔，孤舟连夜行。\n顿子虽咫尺，兀如在牢扃。\n赵子寄书来，水调有余声。\n悠哉四子心，共此千里明。\n明月不解老，良辰难合并。\n回头坐上人，聚散如流萍。\n尝闻此宵月，万里同阴晴。\n天公自着意，此会那可轻。\n明年各相望，俯仰今古情。",
        "dynasty": "宋",
        "collection_info": null
    },
    {
        "title": "中秋见月和子由",
        "author": "苏轼",
        "content": "明月未出羣山高，瑞光万丈生白毫。\n一杯未尽银阙涌，乱云脱坏如崩涛。\n谁为天公洗眸子，应费明河千斛水。\n遂令冷看世间人，照我湛然心不起。\n西南火星如弹丸，角尾奕奕苍龙蟠。\n今宵注眼看不见，更许萤火争清寒。\n何人舣舟临古汴，千灯夜作鱼龙变。\n曲折无心逐浪花，低昂赴节随歌板。\n青荧灭没转山前，浪飐风迴岂復坚。\n明月易低人易散，归来呼酒更重看。\n堂前月色愈清好，咽咽寒螀鸣露草。\n卷帘推户寂无人，窗下咿哑惟楚老。\n南都从事莫羞贫，对月题诗有几人。\n明朝人事随日出，怳然一梦瑶台客。",
        "dynasty": "宋",
        "collection_info": null
    },
    {
        "title": "答王巩",
        "author": "苏轼",
        "content": "汴泗遶吾城，城坚如削铁。\n中有李临淮，号令肝胆裂。\n古来彭城守，未省怕恶客。\n恶客云是谁，祥符相公孙。\n是家豪逸生有种，千金一掷颇黎盆。\n连车载酒来，不饮外酒嫌其村。\n子有千瓶酒，我有万株菊。\n任子满头插，团团见花不见目。\n醉中插花归，花重压折轴。\n问客何所须，客言我爱山。\n青山自遶郭，不要买山钱。\n此外有黄楼，楼下一河水。\n美哉洋洋乎，可以疗饥并洗耳。\n彭城之游乐復乐，客恶何如主人恶。",
        "dynasty": "宋",
        "collection_info": null
    },
    {
        "title": "次韵王定国马上见寄",
        "author": "苏轼",
        "content": "昨夜霜风入夹衣，晓来病骨更支离。\n疏狂似我人谁顾，坎坷怜君志未移。\n但恨不携桃叶女，尚能来趁菊花时。\n南台二谢人无继，直恐君诗胜义熙。",
        "dynasty": "宋",
        "collection_info": null
    },
    {
        "title": "与顿起孙勉泛舟探韵得未字",
        "author": "苏轼",
        "content": "窗前堆梧桐，床下鸣络纬。\n佳人尺书到，客子中夜喟。\n朝来一樽酒，晤语聊自慰。\n秋蝇已无声，霜蟹初有味。\n当为壮士饮，眦裂鬚磔猬。\n勿作儿女怀，坐念蟏蛸畏。\n山城亦何有，一笑泻肝胃。\n泛舟以娱君，鱼鼈多可饩。\n纵为十日饮，未遽主人费。\n吾侪俱老矣，耿耿知自贵。\n宁能傍门户，啼笑杂猩狒。\n要将百篇诗，一吐千丈气。\n萧条岁行暮，迨此霜雪未。\n明朝出城南，遗迹观楚魏。\n西风迫吹帽，金菊乱如沸。\n愿君勿言归，轻别吾所讳。",
        "dynasty": "宋",
        "collection_info": null
    },
    {
        "title": "次韵答顿起二首  其一",
        "author": "苏轼",
        "content": "挽袖推腰踏破绅，旧闻携手上天门。\n相逢应觉声容似，欲话先惊岁月奔。\n新学已皆从许子，诸生犹自畏何蕃。\n殿庐直宿真如梦，犹记忧时策万言。",
        "dynasty": "宋",
        "collection_info": null
    },
    {
        "title": "次韵答顿起二首  其二",
        "author": "苏轼",
        "content": "十二东秦比汉京，去年古寺共题名。\n早衰怪我遽如许，苦学怜君太瘦生。\n茅屋拟归田二顷，金丹终扫雪千茎。\n何人更似苏司业，和遍新诗满洛城。",
        "dynasty": "宋",
        "collection_info": null
    },
    {
        "title": "九日黄楼作",
        "author": "苏轼",
        "content": "去年重阳不可说，南城夜半千沤发。\n水穿城下作雷鸣，泥满城头飞雨滑。\n黄花白酒无人问，日暮归来洗靴韈。\n岂知还復有今年，把盏对花容一呷。\n莫嫌酒薄红粉陋，终胜泥中千柄锸。\n黄楼新成壁未干，清河已落霜初杀。\n朝来白雾如细雨，南山不见千寻剎。\n楼前便作海茫茫，楼下空闻橹鸦轧。\n薄寒中人老可畏，热酒浇肠气先压。\n烟消日出见渔村，远水鳞鳞山齾齾。\n诗人猛士杂龙虎，楚舞吴歌乱鹅鸭。\n一杯相属君勿辞，此景何殊泛清霅。",
        "dynasty": "宋",
        "collection_info": null
    },
    {
        "title": "太虚以黄楼赋见寄作诗为谢",
        "author": "苏轼",
        "content": "我在黄楼上，欲作黄楼诗。\n忽得故人书，中有黄楼词。\n黄楼高十丈，下建五丈旗。\n楚山以为城，泗水以为池。\n我诗无杰句，万景骄莫随。\n夫子独何妙，雨雹散雷椎。\n雄辞杂今古，中有屈宋姿。\n南山多磬石，清滑如流脂。\n朱蜡为摹刻，细妙分毫釐。\n佳处未易识，当有来者知。",
        "dynasty": "宋",
        "collection_info": null
    },
    {
        "title": "九日次韵王巩",
        "author": "苏轼",
        "content": "我醉欲眠君罢休，已教从事到青州。\n鬓霜饶我三千丈，诗律输君一百筹。\n闻道郎君闭东阁，且容老子上南楼。\n相逢不用忙归去，明日黄花蝶也愁。",
        "dynasty": "宋",
        "collection_info": null
    },
    {
        "title": "送顿起",
        "author": "苏轼",
        "content": "客路相逢难，为乐常不足。\n临行挽衫袖，更赏折残菊。\n佳人亦何念，悽断阳关曲。\n酒阑不忍去，共接一寸烛。\n留君终无穷，归驾不免促。\n岱宗已在眼，一往继前躅。\n天门四十里，夜看扶桑浴。\n回头望彭城，大海浮一粟。\n故人在其下，尘土相豗蹴。\n惟有黄楼诗，千古配淇澳。",
        "dynasty": "宋",
        "collection_info": null
    },
    {
        "title": "送孙勉",
        "author": "苏轼",
        "content": "昔年罢东武，曾过北海县。\n白河翻雪浪，黄土如蒸面。\n桑麻冠东方，一熟天下贱。\n是时累饥馑，常苦盗贼变。\n每怜追胥官，野宿风裂面。\n君为淮南秀，文采照金殿。\n胡为事奔走，投笔腰羽箭。\n更被髯将军，豪篇来督战。\n亲程三郡士，玉石不能衒。\n欲知君得人，失者亦称善。\n君才无不可，要使经百炼。\n吾诗堪咀嚼，聊送别酒嚥。",
        "dynasty": "宋",
        "collection_info": null
    },
    {
        "title": "李思训画长江绝岛图",
        "author": "苏轼",
        "content": "山苍苍，水茫茫，大孤小孤江中央。\n崖崩路绝猿鸟去，惟有乔木搀天长。\n客舟何处来，棹歌中流声抑扬。\n沙平风软望不到，孤山久与船低昂。\n峨峨两烟鬟，晓镜开新粧。\n舟中贾客莫漫狂，小姑前年嫁彭郎。",
        "dynasty": "宋",
        "collection_info": null
    },
    {
        "title": "张安道见示近诗",
        "author": "苏轼",
        "content": "人物一衰谢，微言难重寻。\n殷勤永嘉末，復闻正始音。\n清谈未足多，感时意殊深。\n少年有奇志，欲和南风琴。\n荒林蜩蚻乱，废沼蛙蝈淫。\n遂欲掩两耳，临文但噫瘖。\n萧然王郎子，来自缑山阴。\n云见浮丘伯，吹箫明月岑。\n遗声落淮泗，蛟鼍为悲吟。\n愿公正王度，祈招继愔愔。",
        "dynasty": "宋",
        "collection_info": null
    },
    {
        "title": "次韵王巩颜復同泛舟",
        "author": "苏轼",
        "content": "沈郎清瘦不胜衣，边老便便带十围。\n躞蹀身轻山上走，欢呼船重醉中归。\n舞腰似雪金钗落，谈辩如云玉麈挥。\n忆在钱塘正如此，回头四十二年非。",
        "dynasty": "宋",
        "collection_info": null
    },
    {
        "title": "次韵张十七九日赠子由",
        "author": "苏轼",
        "content": "千戈万槊拥笓篱，九日清樽岂復持。\n官事无穷何日了，菊花有信不吾欺。\n逍遥琼馆真堪羡，取次尘缨未可縻。\n迨此暇时须痛饮，他年长剑拄君颐。",
        "dynasty": "宋",
        "collection_info": null
    },
    {
        "title": "次韵王巩独眠",
        "author": "苏轼",
        "content": "居士身心如槁木，旅馆孤眠体生粟。\n谁能相思琢白玉，服药千朝偿一宿。\n天寒日短银灯续，欲往从之车脱轴。\n何人吹断参差竹，泗水茫茫鸭头绿。",
        "dynasty": "宋",
        "collection_info": null
    },
    {
        "title": "登云龙山",
        "author": "苏轼",
        "content": "醉中走上黄茅冈，满冈乱石如羣羊。\n冈头醉倒石作床，仰看白云天茫茫。\n歌声落谷秋风长，路人举首东南望，拍手大笑使君狂。",
        "dynasty": "宋",
        "collection_info": null
    },
    {
        "title": "题云龙山张山人草堂石磬",
        "author": "苏轼",
        "content": "折为督邮腰，悬作山人室。\n殊非濮上音，信是泗滨石。",
        "dynasty": "宋",
        "collection_info": null
    },
    {
        "title": "次韵王巩留别",
        "author": "苏轼",
        "content": "去国已八年，故人今有谁。\n当时交游内，未数蔡克儿。\n岂无知我者，好爵半已縻。\n争为东阁吏，不顾北山移。\n公子表独立，与世颇异驰。\n不辞千里远，成此一段奇。\n蛾眉亦可怜，无奈思餠师。\n无人伴客寝，惟有支床龟。\n君归与何人，文字相娱嬉。\n持此调张子，一笑当脱颐。",
        "dynasty": "宋",
        "collection_info": null
    },
    {
        "title": "次韵僧潜见赠",
        "author": "苏轼",
        "content": "道人胸中水镜清，万象起灭无逃形。\n独依古寺种秋菊，要伴骚人餐落英。\n人间底处有南北，纷纷鸿雁何曾冥。\n闭门坐穴一禅榻，头上岁月空峥嵘。\n今年偶出为求法，欲与慧剑加砻硎。\n云衲新磨山水出，霜髭不剪儿童惊。\n公侯欲识不可得，故知倚市无倾城。\n秋风吹梦过淮水，想见橘柚垂空庭。\n故人各在天一角，相望落落如晨星。\n彭城老守何足顾，枣林桑野相邀迎。\n千山不惮荒店远，两脚欲趁飞猱轻。\n多生绮语磨不尽，尚有宛转诗人情。\n猿吟鹤唳本无意，不知下有行人行。\n空阶夜雨自清绝，谁使掩抑啼孤惸。\n我欲仙山掇瑶草，倾筐坐叹何时盈。\n簿书鞭扑昼填委，煮茗烧栗宜宵征。\n乞取摩尼照浊水，共看落月金盆倾。",
        "dynasty": "宋",
        "collection_info": null
    },
    {
        "title": "次韵潜师放鱼",
        "author": "苏轼",
        "content": "法师说法临泗水，无数天花随麈尾。\n劝将浄业种西方，莫待梦中呼起起。\n哀哉若鱼竟坐口，远愧知几穆生醴。\n况逢孟简对卢仝，不怕校人欺子美。\n疲民尚作鱼尾赤，数罟未除吾颡泚。\n法师自有衣中珠，不用辛苦泥沙底。",
        "dynasty": "宋",
        "collection_info": null
    },
    {
        "title": "滕县时同年西园",
        "author": "苏轼",
        "content": "人皆种榆柳，坐待十亩阴。\n我独种松柏，守此一片心。\n君看闾里间，盛衰日骎骎。\n种木不种德，聚散如飞禽。\n老时吾不识，用意一何深。\n知人得数士，重义忘千金。\n西园手所开，珍木来千岑。\n养此霜雪根，迟彼鸾凤吟。\n池塘得流水，龟鱼自浮沈。\n幽桂日夜长，白花乱青衿。\n岂独蕃草木，子孙已成林。\n拱把不知数，会当出千寻。\n樊侯种梓漆，寿张富华簪。\n我作西园诗，以为里人箴。",
        "dynasty": "宋",
        "collection_info": null
    },
    {
        "title": "次韵王廷老和张十七九日见寄二首  其一",
        "author": "苏轼",
        "content": "霜叶投空雀啅篱，上楼筋力强扶持。\n对花把酒未甘老，膏面染鬚聊自欺。\n无事亦知君好饮，多才终恐世相縻。\n请看平日衔杯口，会有金椎为控颐。",
        "dynasty": "宋",
        "collection_info": null
    },
    {
        "title": "次韵王廷老和张十七九日见寄二首  其二",
        "author": "苏轼",
        "content": "接果移花看补篱，腰镰手斧不妨持。\n上都新事长先到，老圃闲谈未易欺。\n酿酒闭门开社瓮，杀牛留客解耕縻。\n何时得见纤纤玉，右手持杯左捧颐。",
        "dynasty": "宋",
        "collection_info": null
    },
    {
        "title": "鹿鸣宴",
        "author": "苏轼",
        "content": "连骑匆匆画鼓喧，喜君新夺锦标还。\n金罍浮菊催开宴，红蕊将春待入关。\n他日曾陪探禹穴，白头重见赋南山。\n何时共乐昇平事，风月笙箫坐夜闲。",
        "dynasty": "宋",
        "collection_info": null
    },
    {
        "title": "与舒教授张山人参寥师同游戏马台书西轩壁兼简颜长道二首  其一",
        "author": "苏轼",
        "content": "古寺长廊院院行，此轩偏慰旅人情。\n楚山西断如迎客，汴水南来故遶城。\n路失玉鈎芳草合，林亡白鹤古泉清。\n淡游何以娱庠老，坐听郊原琢磬声。",
        "dynasty": "宋",
        "collection_info": null
    },
    {
        "title": "与舒教授张山人参寥师同游戏马台书西轩壁兼简颜长道二首  其二",
        "author": "苏轼",
        "content": "竹杖芒鞋取次行，下临官道见人情。\n天寒菽粟犹栖亩，日暮牛羊自入城。\n沽酒独教陶令醉，题诗谁似皎公清。\n更寻陋巷颜夫子，乞取微言继此声。",
        "dynasty": "宋",
        "collection_info": null
    },
    {
        "title": "夜过舒尧文戏作",
        "author": "苏轼",
        "content": "先生堂上霜月苦，弟子读书喧两庑。\n推门入室书纵横，蜡纸灯笼晃云母。\n先生骨清少眠卧，长夜默坐数更鼓。\n耐寒石砚欲生冰，得火铜瓶如过雨。\n郎君欲出先自赞，坐客敛衽谁敢侮。\n明朝阮籍过阿戎，应作羲之羡怀祖。",
        "dynasty": "宋",
        "collection_info": null
    },
    {
        "title": "十月十五日观月黄楼席上次韵",
        "author": "苏轼",
        "content": "中秋天气未应殊，不用红纱照座隅。\n山上白云横匹素，水中明月卧浮图。\n未成短棹还三峡，已约轻舟泛五湖。\n为问登临好风景，明年还忆使君无。",
        "dynasty": "宋",
        "collection_info": null
    },
    {
        "title": "答王定民",
        "author": "苏轼",
        "content": "开缄奕奕满银钩，书尾题诗语更遒。\n八法旧闻宗长史，五言今復拟苏州。\n笔踪好在留台寺，旗队遥知到石沟。\n欲寄鼠鬚并茧纸，请君章草赋黄楼。",
        "dynasty": "宋",
        "collection_info": null
    },
    {
        "title": "次韵王廷老退居见寄",
        "author": "苏轼",
        "content": "浪蕊浮花不辨春，归来方识岁寒人。\n回头自笑风波地，闭眼聊观梦幻身。\n北牖已安陶令榻，西风还避庾公尘。\n更搔短髮东南望，试问今谁裹旧巾。",
        "dynasty": "宋",
        "collection_info": null
    },
    {
        "title": "百步洪二首  其一",
        "author": "苏轼",
        "content": "长洪斗落生跳波，轻舟南下如投梭。\n水师绝叫鳬雁起，乱石一綫争磋磨。\n有如兔走鹰隼落，骏马下注千丈坡。\n断弦离柱箭脱手，飞电过隙珠翻荷。\n四山眩转风掠耳，但见流沫生千涡。\n崄中得乐虽一快，何意水伯夸秋河。\n我生乘化日夜逝，坐觉一念逾新罗。\n纷纷争夺醉梦裏，岂信荆棘埋铜驼。\n觉来俯仰失千劫，回视此水殊委蛇。\n君看岸边苍石上，古来篙眼如蜂窠。\n但应此心无所住，造物虽驶如吾何。\n回船上马各归去，多言譊譊师所呵。",
        "dynasty": "宋",
        "collection_info": null
    },
    {
        "title": "百步洪二首  其二",
        "author": "苏轼",
        "content": "佳人未肯回秋波，幼舆欲语防飞梭。\n轻舟弄水买一笑，醉中荡桨肩相摩。\n不学长安闾里侠，貂裘夜走臙脂坡。\n独将诗句拟鲍谢，涉江共采秋江荷。\n不知诗中道何语，但觉两颊生微涡。\n我时羽服黄楼上，坐见织女初斜河。\n归来笛声满山谷，明月正照金叵罗。\n奈何舍我入尘土，扰扰毛羣欺卧驼。\n不念空斋老病叟，退食谁与同委蛇。\n时来洪上看遗迹，忍见屐齿青苔窠。\n诗成不觉双泪下，悲吟相对惟羊何。\n欲遣佳人寄锦字，夜寒手冷无人呵。",
        "dynasty": "宋",
        "collection_info": null
    },
    {
        "title": "次韵颜长道送傅倅",
        "author": "苏轼",
        "content": "两见黄花扫落英，南山山寺遍题名。\n宗成不独依岑范，鲁卫终当似弟兄。\n去岁云涛浮汴泗，与君泥土满衣缨。\n如今别酒休辞醉，试听双洪落后声。",
        "dynasty": "宋",
        "collection_info": null
    },
    {
        "title": "云龙山观烧得云字",
        "author": "苏轼",
        "content": "丁女真水妃，寒山便火耘。\n陨霜知已杀，坯户听初焚。\n束缊方熠耀，敲石俄氤氲。\n落点甘泉烽，横烟楚塞氛。\n穷蛇上乔木，潜蛟蹑浮云。\n惊飞堕伤雁，狂走迷痴麏。\n谷蛰起蜩燕，山妖窜夔羵。\n野竹爆哀声，幽桂飘冤芬。\n悲同秋照蟹，快若夏燎蚊。\n火牛入燕垒，燧象奔吴军。\n崩腾井陉口，万马皆朱幩。\n摇曳骊山阴，诸姨烂红裙。\n方随长风卷，忽值绝涧分。\n我本山中人，习见匪独闻。\n偶从二三子，来访张隠君。\n君家亦何有，物象移朝曛。\n把酒看飞烬，空庭落缤纷。\n行观农事起，畦壠如缬纹。\n细雨发春颖，严霜倒秋蕡。\n始知一炬力，洗尽狐兔羣。",
        "dynasty": "宋",
        "collection_info": null
    },
    {
        "title": "祈雪雾猪泉出城马上作赠舒尧文",
        "author": "苏轼",
        "content": "三年走吴越，踏遍千重山。\n朝随白云去，暮与栖鸦还。\n翩如得木狖，飞步谁能攀。\n一为符竹累，坐老敲榜间。\n此行亦何事，聊散腰脚顽。\n浩荡城西南，乱山如玦环。\n山下野人家，桑柘杂榛菅。\n岁晏风日暖，人牛相对闲。\n薄雪不盖土，麦苗稀可删。\n愿君发豪句，嘲诙破天悭。",
        "dynasty": "宋",
        "collection_info": null
    },
    {
        "title": "次韵舒尧文祈雪雾猪泉",
        "author": "苏轼",
        "content": "长笑蛇医一寸腹，衔冰吐雹何时足。\n苍鹅无罪亦可怜，斩颈横盘不敢哭。\n岂知泉下有猪龙，卧枕雷车踏阴轴。\n前年太守为旱请，雨点随人如撒菽。\n太守归国龙归泉，至今人咏淇园绿。\n我今又復罹此旱，凛凛疲民在沟渎。\n却寻旧迹叩神泉，坐客仍携王子渊。\n看草中和乐职颂，新声妙语慰华颠。\n晓来泉上东风急，鬚上冰珠老蛟泣。\n怪词欲逼龙飞起，险韵不量吾所及。\n行看积雪厚埋牛，谁与春工掀百蛰。\n此时还復借君诗，余力汰辀仍贯笠。\n挥毫落纸勿言疲，惊龙再起震失匙。",
        "dynasty": "宋",
        "collection_info": null
    },
    {
        "title": "和田国博喜雪",
        "author": "苏轼",
        "content": "畴昔月如昼，晚来云暗天。\n玉花飞半夜，翠浪舞明年。\n螟螣无遗种，流亡稍占田。\n岁丰君不乐，钟磬几时编。",
        "dynasty": "宋",
        "collection_info": null
    },
    {
        "title": "宋復古画潇湘晚景图三首  其一",
        "author": "苏轼",
        "content": "西征忆南国，堂上画潇湘。\n照眼云山出，浮空野水长。\n旧游心自省，信手笔都忘。\n会有衡阳客，来看意渺茫。",
        "dynasty": "宋",
        "collection_info": null
    },
    {
        "title": "宋復古画潇湘晚景图三首  其二",
        "author": "苏轼",
        "content": "落落君怀抱，山川自屈蟠。\n经营初有适，挥洒不应难。\n江市人家少，烟村古木攒。\n知君有幽意，细细为寻看。",
        "dynasty": "宋",
        "collection_info": null
    },
    {
        "title": "宋復古画潇湘晚景图三首  其三",
        "author": "苏轼",
        "content": "咫尺殊非少，阴晴自不齐。\n径蟠趋后崦，水会赴前溪。\n自说非人意，曾经入马蹄。\n他年宦游处，应指剑山西。",
        "dynasty": "宋",
        "collection_info": null
    },
    {
        "title": "赠狄崇班季子",
        "author": "苏轼",
        "content": "狄生臂鹰来，见客不会揖。\n踞床咤得隽，借筯数禽入。\n短后椈豹裘，犹溅猩血湿。\n指呼索酒尝，快作长鲸吸。\n半酣论刀槊，怒髮欲起立。\n北方老猘子，狂突尚不絷。\n要须此慓悍，气压边烽急。\n夜走追锋车，生斩活离级。\n持归献天王，封侯稳可拾。\n何为走猎师，日使羣毛泣。",
        "dynasty": "宋",
        "collection_info": null
    },
    {
        "title": "石炭",
        "author": "苏轼",
        "content": "君不见前年雨雪行人断，城中居民风裂骭。\n湿薪半束抱衾裯，日暮敲门无处换。\n岂料山中有遗宝，磊落如䃜万车炭。\n流膏迸液无人知，阵阵腥风自吹散。\n根苗一发浩无际，万人鼓舞千人看。\n投泥泼水愈光明，烁玉流金见精悍。\n南山栗林渐可息，北山顽矿何劳锻。\n为君铸作百炼刀，要斩长鲸为万段。",
        "dynasty": "宋",
        "collection_info": null
    },
    {
        "title": "与参寥师行园中得黄耳蕈",
        "author": "苏轼",
        "content": "遣化何时取众香，法筵斋钵久凄凉。\n寒蔬病甲谁能采，落叶空畦半已荒。\n老楮忽生黄耳菌，故人兼致白芽姜。\n萧然放箸东南去，又入春山笋蕨乡。",
        "dynasty": "宋",
        "collection_info": null
    },
    {
        "title": "次韵参寥师寄秦太虚三绝句时秦君举进士不得  其一",
        "author": "苏轼",
        "content": "秦郎文字固超然，汉武凭虚意欲仙。\n底事秋来不得解，定中试与问诸天。",
        "dynasty": "宋",
        "collection_info": null
    },
    {
        "title": "次韵参寥师寄秦太虚三绝句时秦君举进士不得  其二",
        "author": "苏轼",
        "content": "一尾追风抹万蹄，昆崙玄圃谓朝隮。\n回看世上无伯乐，却道盐车胜月题。",
        "dynasty": "宋",
        "collection_info": null
    },
    {
        "title": "次韵参寥师寄秦太虚三绝句时秦君举进士不得  其三",
        "author": "苏轼",
        "content": "得丧秋毫久已冥，不须闻此气峥嵘。\n何妨却伴参寥子，无数新诗咳唾成。",
        "dynasty": "宋",
        "collection_info": null
    },
    {
        "title": "送参寥师",
        "author": "苏轼",
        "content": "上人学苦空，百念已灰冷。\n剑头惟一鷄，焦谷无新颖。\n胡为逐吾辈，文字争蔚炳。\n新诗如玉屑，出语便清警。\n退之论草书，万事未尝屏。\n忧愁不平气，一寓笔所骋。\n颇怪浮屠人，视身如丘井。\n颓然寄淡泊，谁与发豪猛。\n细思乃不然，真巧非幻影。\n欲令诗语妙，无厌空且静。\n静故了羣动，空故纳万境。\n阅世走人间，观身卧云岭。\n咸酸杂众好，中有至味永。\n诗法不相妨，此语更当请。",
        "dynasty": "宋",
        "collection_info": null
    },
    {
        "title": "人日猎城南会者十人以身轻一鸟过枪急万人呼为韵得鸟字",
        "author": "苏轼",
        "content": "儿童笑使君，忧愠常悄悄。\n谁拈白接䍦，令跨金騕褭。\n东风吹湿雪，手冷怯清晓。\n忽发两鸣髇，相趁飞蝱小。\n放弓一长啸，目送孤鸿矫。\n吟诗忘鞭辔，不语头自掉。\n归来仍脱粟，盐豉煮芹蓼。\n何似雷将军，两眼霜鹘皎。\n黑头已为将，百战意未了。\n马上倒银瓶，得兔不暇燎。\n少年负奇志，蹭蹬百忧绕。\n回首英雄人，老死已不少。\n青春还一梦，余年真过鸟。\n莫上呼鹰台，平生笑刘表。",
        "dynasty": "宋",
        "collection_info": null
    },
    {
        "title": "将官雷胜得过字代作",
        "author": "苏轼",
        "content": "胡骑入回中，急烽连夜过。\n短刀穿虏阵，溅血貂裘涴。\n一来辇毂下，愁闷惟欲卧。\n今朝从公猎，稍觉天宇大。\n一双铁丝箭，未发手先唾。\n射杀雪毛狐，腰间余一箇。",
        "dynasty": "宋",
        "collection_info": null
    },
    {
        "title": "和参寥见寄",
        "author": "苏轼",
        "content": "黄楼南畔马台东，云月娟娟正点空。\n欲共幽人洗笔砚，要传流水入丝桐。\n且随侍者寻西谷，莫学山僧老祝融。\n待我西湖借君去，一杯汤餠泼油葱。",
        "dynasty": "宋",
        "collection_info": null
    },
    {
        "title": "台头寺步月得人字",
        "author": "苏轼",
        "content": "风吹河汉扫微云，步屧中庭月趁人。\n浥浥炉香初泛夜，离离花影欲摇春。\n遥知金阙同清景，想见毡车辗暗尘。\n回首旧游真是梦，一簪华髮岸纶巾。",
        "dynasty": "宋",
        "collection_info": null
    },
    {
        "title": "台头寺送宋希元",
        "author": "苏轼",
        "content": "相从倾盖只今年，送别南台便黯然。\n入夜更歌金缕曲，他时莫忘角弓篇。\n三年不顾东邻女，二顷方求负郭田。\n我欲归休君未可，茂先方议劚龙泉。",
        "dynasty": "宋",
        "collection_info": null
    },
    {
        "title": "种松得徕字",
        "author": "苏轼",
        "content": "春风吹榆林，乱荚飞作堆。\n荒园一雨过，戢戢千万栽。\n青松种不生，百株望一枚。\n一枚已有余，气压千亩槐。\n野人易斗粟，云自鲁徂徕。\n鲁人不知贵，万竈飞青煤。\n束缚同一车，胡为乎来哉。\n泫然解其缚，清泉洗浮埃。\n枝伤叶尚困，生意未肯回。\n山僧老无子，养护如婴孩。\n坐待走龙蛇，清阴满南台。\n孤根裂山石，直干排风雷。\n我今百日客，养此千岁材。\n茯苓无消息，双鬓日夜摧。\n古今一俯仰，作诗寄余哀。",
        "dynasty": "宋",
        "collection_info": null
    },
    {
        "title": "游桓山会者十人以春水满四泽夏云多奇峰为韵得泽字",
        "author": "苏轼",
        "content": "东郊欲寻春，未见鶑花迹。\n春风在流水，鳬雁先拍拍。\n孤帆信溶漾，弄此半篙碧。\n舣舟桓山下，长啸理轻策。\n弹琴石室中，幽响清磔磔。\n弔彼泉下人，野火失枯腊。\n悟此人间世，何者为真宅。\n暮回百步洪，散坐洪上石。\n愧我非王襄，子渊肯见客。\n临流吹洞箫，水月照连璧。\n此欢真不朽，回首岁月隔。\n想像斜川游，作诗寄彭泽。",
        "dynasty": "宋",
        "collection_info": null
    },
    {
        "title": "戴道士得四字代作",
        "author": "苏轼",
        "content": "少小家江南，寄迹方外士。\n偶随白云出，卖药彭城市。\n雪霜侵鬓髮，尘土污冠袂。\n頼此三尺桐，中有山水意。\n自从夷夏乱，七丝久已弃。\n心知鹿鸣三，不及胡琴四。\n使君独慕古，嗜好与众异。\n共弔桓魋宫，一洒孟尝泪。\n归来锁尘匣，独对断絃喟。\n挂名石壁间，寂寞千岁事。",
        "dynasty": "宋",
        "collection_info": null
    },
    {
        "title": "往在东武与人往反作粲字韵诗四首今黄鲁直亦次韵见寄復和答之",
        "author": "苏轼",
        "content": "苻坚破荆州，止获一人半。\n中郎老不遇，但喜识元叹。\n我今独何幸，文字厌奇玩。\n又得天下才，相从百忧散。\n阴求我辈人，规作林泉伴。\n宁当待垂老，仓卒收一旦。\n不见梁伯鸾，空对孟光案。\n才难不其然，妇女厕周乱。\n世岂无作者，于我如既盥。\n独喜诵君诗，咸韶音节缓。\n夜光一已多，矧获纍纍贯。\n相思君欲瘦，不往我真懦。\n吾侪眷微禄，寒夜把寸炭。\n何时定相过，径就我乎馆。\n飘然东南去，江水清且暖。\n相与访名山，微言师忍粲。",
        "dynasty": "宋",
        "collection_info": null
    },
    {
        "title": "月夜与客饮杏花下",
        "author": "苏轼",
        "content": "杏花飞帘散余春，明月入户寻幽人。\n褰衣步月踏花影，炯如流水涵青苹。\n花间置酒清香发，争挽长条落香雪。\n山城酒薄不堪饮，劝君且吸杯中月。\n洞箫声断月明中，惟忧月落酒杯空。\n明朝捲地春风恶，但见绿叶栖残红。",
        "dynasty": "宋",
        "collection_info": null
    },
    {
        "title": "送蜀人张师厚赴殿试二首  其一",
        "author": "苏轼",
        "content": "忘归不觉鬓毛斑，好事乡人尚往还。\n断岭不遮西望眼，送君直过楚王山。",
        "dynasty": "宋",
        "collection_info": null
    },
    {
        "title": "送蜀人张师厚赴殿试二首  其二",
        "author": "苏轼",
        "content": "云龙山下试春衣，放鹤亭前送落晖。\n一色杏花三十里，新郎君去马如飞。",
        "dynasty": "宋",
        "collection_info": null
    },
    {
        "title": "雪斋",
        "author": "苏轼",
        "content": "君不见峨眉山西雪千里，北望成都如井底。\n春风百日吹不消，五月行人如冻蚁。\n纷纷市人争夺中，谁信言公似赞公。\n人间热恼无处洗，故向西斋作雪峰。\n我梦扁舟入吴越，长廊静院灯如月。\n开门不见人与牛，惟见空庭满山雪。",
        "dynasty": "宋",
        "collection_info": null
    },
    {
        "title": "以双刀遗子由子由有诗次其韵",
        "author": "苏轼",
        "content": "宝刀匣不见，但见龙雀环。\n何曾斩蛟蛇，亦未切琅玕。\n胡为穿窬辈，见之要领寒。\n吾刀不汝问，有愧在其肝。\n念此力自藏，包之虎皮斑。\n湛然如古井，终岁不復澜。\n不忧无所用，忧在用者难。\n佩之非其人，匣中自长叹。\n我老众所易，屡遭非意干。\n惟有王玄通，阶庭秀芝兰。\n知子后必大，故择刀所便。\n屠狗非不用，一岁六七刓。\n欲试百炼刚，要须更泥蟠。\n作诗铭其背，以待知者看。",
        "dynasty": "宋",
        "collection_info": null
    },
    {
        "title": "作书寄王晋卿忽忆前年寒食北城之游走笔为此诗",
        "author": "苏轼",
        "content": "北城寒食烟火微，落花胡蝶作团飞。\n王孙出游乐忘归，门前骢马紫金鞿。\n吹笙帐底烟霏霏，行人举头谁敢睎。\n扣门狂客君不麾，更遣倾城出翠帷。\n书生老眼省见稀，画图但觉周昉肥。\n别来春物已再菲，西望不见红日围。\n何时东山歌采薇，把盏一听金缕衣。",
        "dynasty": "宋",
        "collection_info": null
    },
    {
        "title": "次韵田国博部夫南京见寄二绝  其一",
        "author": "苏轼",
        "content": "岁月翩翩下坂轮，归来杏子已生人。\n深红落尽东风恶，柳絮榆钱不当春。",
        "dynasty": "宋",
        "collection_info": null
    },
    {
        "title": "次韵田国博部夫南京见寄二绝  其二",
        "author": "苏轼",
        "content": "火冷饧稀杏粥稠，青裙缟袂饷田头。\n大夫行役家人怨，应羡居乡马少游。",
        "dynasty": "宋",
        "collection_info": null
    },
    {
        "title": "再次韵答田国博部夫还二首  其一",
        "author": "苏轼",
        "content": "西郊黄土没车轮，满面风埃笑路人。\n已放役夫三万指，从教积雨洗残春。",
        "dynasty": "宋",
        "collection_info": null
    },
    {
        "title": "再次韵答田国博部夫还二首  其二",
        "author": "苏轼",
        "content": "枝上稀疏地上稠，忍看红糁落墙头。\n风流别乘多才思，归趁西园秉烛游。",
        "dynasty": "宋",
        "collection_info": null
    },
    {
        "title": "田国博见示石炭诗有铸剑斩佞臣之句次韵答之",
        "author": "苏轼",
        "content": "楚山铁炭皆奇物，知君欲斫姦邪窟。\n属镂无眼不识人，楚国何曾斩无极。\n玉川狂直古遗民，救月裁诗语最真。\n千里妖蟆一寸铁，地上空愁虮蝨臣。",
        "dynasty": "宋",
        "collection_info": null
    },
    {
        "title": "答郡中同僚贺雨",
        "author": "苏轼",
        "content": "水旱行十年，饥疫遍九土。\n奇穷所向恶，岁岁祈晴雨。\n虽非为己求，重请终愧古。\n鬼神亦知我，老病入腰膂。\n何曾拜向人，此意难不许。\n重云萋已合，微润先流础。\n萧萧止还作，坐听及三鼓。\n天明将吏集，泥土满靴屦。\n登城望麰麦，绿浪风掀舞。\n愧我贤友生，雄篇鬬新语。\n君看大熟岁，风雨占十五。\n天地本无功，祈禳何足数。\n渡河不入境，未若无蝗虎。\n而况刑白鹅，下策君勿取。",
        "dynasty": "宋",
        "collection_info": null
    },
    {
        "title": "留别叔通元弼坦夫",
        "author": "苏轼",
        "content": "田三昔同僚，向我每倾倒。\n当年或龃龉，反覆看愈好。\n寇三我部民，孝弟化邻保。\n有如袁伯业，苦学到衰老。\n石生吾邑子，劲立风中草。\n宦游甑生尘，菽水媚翁媪。\n我穷交旧绝，计拙集枯槁。\n三子尤见存，往復纷纻缟。\n迎我淮水北，送我睢阳道。\n愿存金石契，凛凛贯华皓。",
        "dynasty": "宋",
        "collection_info": null
    },
    {
        "title": "罢徐州往南京马上走笔寄子由五首  其一",
        "author": "苏轼",
        "content": "吏民莫扳援，歌管莫凄咽。\n吾生如寄耳，宁独为此别。\n别离随处有，悲恼缘爱结。\n而我本无恩，此涕谁为设。\n纷纷等儿戏，鞭𩍐遭割截。\n道边双石人，几见太守发。\n有知当解笑，抚掌冠缨绝。",
        "dynasty": "宋",
        "collection_info": null
    },
    {
        "title": "罢徐州往南京马上走笔寄子由五首  其二",
        "author": "苏轼",
        "content": "父老何自来，花枝袅长红。\n洗盏拜马前，请寿使君公。\n前年无使君，鱼鼈化儿童。\n举鞭谢父老，正坐使君穷。\n穷人命分恶，所向招灾凶。\n水来非吾过，去亦非吾功。",
        "dynasty": "宋",
        "collection_info": null
    },
    {
        "title": "罢徐州往南京马上走笔寄子由五首  其三",
        "author": "苏轼",
        "content": "古汴从西来，迎我向南京。\n东流入淮泗，送我东南行。\n暂别復还见，依然有余情。\n春雨涨微波，一夜到彭城。\n过我黄楼下，朱栏照飞甍。\n可怜洪上石，谁听月中声。",
        "dynasty": "宋",
        "collection_info": null
    },
    {
        "title": "罢徐州往南京马上走笔寄子由五首  其四",
        "author": "苏轼",
        "content": "前年过南京，麦老樱桃熟。\n今来旧游处，樱麦半黄绿。\n岁月如宿昔，人事几反覆。\n青衫老从事，坐稳生髀肉。\n联翩阅三守，迎送如转毂。\n归耕何时决，田舍我已卜。",
        "dynasty": "宋",
        "collection_info": null
    },
    {
        "title": "罢徐州往南京马上走笔寄子由五首  其五",
        "author": "苏轼",
        "content": "卜田向何许，石佛山南路。\n下有尔家川，千畦种秔稌。\n山泉宅龙蜃，平地走膏乳。\n异时亩一金，近欲为逃户。\n逝将解簪绂，卖剑买牛具。\n故山岂不怀，废宅生蒿稆。\n便恐桐乡人，长祠仲卿墓。",
        "dynasty": "宋",
        "collection_info": null
    },
    {
        "title": "书泗州孙景山西轩",
        "author": "苏轼",
        "content": "落日明孤塔，青山绕病身。\n知君向西望，不愧塔中人。",
        "dynasty": "宋",
        "collection_info": null
    },
    {
        "title": "过泗上喜见张嘉父二首  其一",
        "author": "苏轼",
        "content": "眉间冰雪照淮明，笔下波澜老欲平。\n直得全生如许妙，不知形谍已多名。",
        "dynasty": "宋",
        "collection_info": null
    },
    {
        "title": "过泗上喜见张嘉父二首  其二",
        "author": "苏轼",
        "content": "空翠娱人意自还，明窗一榻共秋闲。\n会知名利不到处，定把清觞属此山。",
        "dynasty": "宋",
        "collection_info": null
    },
    {
        "title": "过淮三首赠景山兼寄子由  其一",
        "author": "苏轼",
        "content": "好在长淮水，十年三往来。\n功名真已矣，归计亦悠哉。\n今日风怜客，平时浪作堆。\n晚来洪泽口，捍索响如雷。",
        "dynasty": "宋",
        "collection_info": null
    },
    {
        "title": "过淮三首赠景山兼寄子由  其二",
        "author": "苏轼",
        "content": "过淮山渐好，松桧亦苍然。\n霭霭藏孤寺，泠泠出细泉。\n故人真吏隠，小槛带巌偏。\n却望临淮市，东风语笑传。",
        "dynasty": "宋",
        "collection_info": null
    },
    {
        "title": "过淮三首赠景山兼寄子由  其三",
        "author": "苏轼",
        "content": "回首濉阳幕，簿书高没人。\n何时桐柏水，一洗庾公尘。\n此去渐佳境，独游长惨神。\n待君诗百首，来写浙西春。",
        "dynasty": "宋",
        "collection_info": null
    },
    {
        "title": "舟中夜起",
        "author": "苏轼",
        "content": "微风萧萧吹菰蒲，开门看雨月满湖。\n舟人水鸟两同梦，大鱼惊窜如奔狐。\n夜深人物不相管，我独形影相嬉娱。\n暗潮生渚弔寒蚓，落月挂柳看悬蛛。\n此生忽忽忧患裏，清境过眼能须臾。\n鸡鸣钟动百鸟散，船头击鼓还相呼。",
        "dynasty": "宋",
        "collection_info": null
    },
    {
        "title": "余去金山五年而復至次旧诗韵赠宝觉长老",
        "author": "苏轼",
        "content": "谁能斗酒博西凉，但爱斋厨法豉香。\n旧事真成一梦过，高谭为洗五年忙。\n清风偶与山阿曲，明月聊随屋角方。\n稽首愿师怜久客，直将归路指茫茫。",
        "dynasty": "宋",
        "collection_info": null
    },
    {
        "title": "大风留金山两日",
        "author": "苏轼",
        "content": "塔上一铃独自语，明日颠风当断渡。\n朝来白浪打苍崖，倒射轩窗作飞雨。\n龙骧万斛不敢过，渔舟一叶从掀舞。\n细思城市有底忙，却笑蛟龙为谁怒。\n无事久留童仆怪，此风聊得妻孥许。\n灊山道人独何事，夜半不眠听粥鼓。",
        "dynasty": "宋",
        "collection_info": null
    },
    {
        "title": "游惠山  其一",
        "author": "苏轼",
        "content": "梦裏五年过，觉来双鬓苍。\n还将尘土足，一步漪澜堂。\n俯窥松桂影，仰见鸿鹤翔。\n炯然肝肺间，已作冰玉光。\n虚明中有色，清浄自生香。\n还从世俗去，永与世俗忘。",
        "dynasty": "宋",
        "collection_info": null
    },
    {
        "title": "游惠山  其二",
        "author": "苏轼",
        "content": "薄云不遮山，疏雨不湿人。\n萧萧松径滑，策策芒鞋新。\n嘉我二三子，皎然无缁磷。\n胜游岂殊昔，清句仍绝尘。\n弔古泣旧史，疾谗歌小旻。\n哀哉扶风子，难与巢许邻。",
        "dynasty": "宋",
        "collection_info": null
    },
    {
        "title": "游惠山  其三",
        "author": "苏轼",
        "content": "敲火发山泉，烹茶避林樾。\n明窗倾紫盏，色味两奇绝。\n吾生眠食耳，一饱万想灭。\n颇笑玉川子，饥弄三百月。\n岂如山中人，睡起山花发。\n一瓯谁与共，门外无来辙。",
        "dynasty": "宋",
        "collection_info": null
    },
    {
        "title": "赠惠山僧惠表",
        "author": "苏轼",
        "content": "行遍天涯意未阑，将心到处遣人安。\n山中老宿依然在，案上楞巌已不看。\n敧枕落花余几片，闭门新竹自千竿。\n客来茶罢空无有，卢橘杨梅尚带酸。",
        "dynasty": "宋",
        "collection_info": null
    },
    {
        "title": "赠钱道人",
        "author": "苏轼",
        "content": "书生苦信书，世事仍臆度。\n不量力所负，轻出千钧诺。\n当时一快意，事过有余怍。\n不知几州铁，铸此一大错。\n我生涉忧患，常恐长罪恶。\n静观殊可喜，脚浅犹容却。\n而况钱夫子，万事初不作。\n相逢更何言，无病亦无药。",
        "dynasty": "宋",
        "collection_info": null
    },
    {
        "title": "与秦太虚参寥会于松江而关彦长徐安中适至分韵得风字二首  其一",
        "author": "苏轼",
        "content": "吴越溪山兴未穷，又扶衰病过垂虹。\n浮天自古东南水，送客今朝西北风。\n绝境自忘千里远，胜游难復五人同。\n舟师不会留连意，拟看斜阳万顷红。",
        "dynasty": "宋",
        "collection_info": null
    },
    {
        "title": "与秦太虚参寥会于松江而关彦长徐安中适至分韵得风字二首  其二",
        "author": "苏轼",
        "content": "二子缘诗老更穷，人间无处吐长虹。\n平生睡足连江雨，尽日舟横擘岸风。\n人笑年来三黜惯，天教我辈一樽同。\n知君欲写长相忆，更送银盘尾鬣红。",
        "dynasty": "宋",
        "collection_info": null
    },
    {
        "title": "次韵答参寥",
        "author": "苏轼",
        "content": "我有方外客，颜如琼之英。\n十年尘土窟，一寸冰雪清。\n朅来从我游，坦率见真情。\n顾我无足恋，恋此山水青。\n新诗如弹丸，脱手不暂停。\n昨日放鱼回，衣巾满浮萍。\n今日扁舟去，白酒载乌程。\n山头见月出，江路闻鼍鸣。\n莫作孺子歌，沧浪濯吾缨。\n吾诗自堪唱，相子棹歌声。",
        "dynasty": "宋",
        "collection_info": null
    },
    {
        "title": "次韵关令送鱼",
        "author": "苏轼",
        "content": "举网惊呼得巨鱼，馋涎不易忍流酥。\n更烦赤脚长鬚老，来趁西风十幅蒲。",
        "dynasty": "宋",
        "collection_info": null
    },
    {
        "title": "次韵秦太虚见戏耳聋",
        "author": "苏轼",
        "content": "君不见诗人借车无可载，留得一钱何足頼。\n晚年更似杜陵翁，右臂虽存耳先聩。\n人将蚁动作牛鬬，我觉风雷真一噫。\n闻尘扫尽根性空，不须更枕清流派。\n大朴初散失浑沌，六凿相攘更胜败。\n眼花乱坠酒生风，口业不停诗有债。\n君知五藴皆是贼，人生一病今先差。\n但恐此心终未了，不见不闻还是碍。\n今君疑我特佯聋，故作嘲诗穷崄怪。\n须防额痒出三耳，莫放笔端风雨快。",
        "dynasty": "宋",
        "collection_info": null
    },
    {
        "title": "端午遍游诸寺得禅字",
        "author": "苏轼",
        "content": "肩舆任所适，遇胜辄流连。\n焚香引幽步，酌茗开浄筵。\n微雨止还作，小窗幽更妍。\n盆山不见日，草木自苍然。\n忽登最高塔，眼界穷大千。\n卞峰照城郭，震泽浮云天。\n深沉既可喜，旷荡亦所便。\n幽寻未云毕，墟落生晚烟。\n归来记所历，耿耿清不眠。\n道人亦未寝，孤灯同夜禅。",
        "dynasty": "宋",
        "collection_info": null
    },
    {
        "title": "送刘寺丞赴余姚",
        "author": "苏轼",
        "content": "中和堂后石楠树，与君对床听夜雨。\n玉笙哀怨不逢人，但见香烟横碧缕。\n讴吟思归出无计，坐想蟋蟀空房语。\n明朝开锁放观潮，豪气正与潮争怒。\n银山动地君不看，独爱清香生云雾。\n别来聚散如宿昔，城郭空存鹤飞去。\n我老人间万事休，君亦洗心从佛祖。\n手香新写法界观，眼浄不觑登伽女。\n余姚古县亦何有，龙井白泉甘胜乳。\n千金买断顾渚春，似与越人降日注。",
        "dynasty": "宋",
        "collection_info": null
    },
    {
        "title": "霅上访道人不遇",
        "author": "苏轼",
        "content": "花光红满栏，草色绿无岸。\n不逢青眼人，长歌白石烂。",
        "dynasty": "宋",
        "collection_info": null
    },
    {
        "title": "李公择过高邮见施大夫与孙莘老赏花诗忆与仆去岁会于彭门折花馈笋故事作诗二十四韵见戏依韵奉答亦以戏公择云",
        "author": "苏轼",
        "content": "汝阳真天人，绢帽着红槿。\n缠头三百万，不买一微哂。\n共夸青山峰，曲尽花不陨。\n当时谪仙人，逸韵谢封畛。\n诗成天一笑，万象解寒窘。\n惊开小桃杏，不待雷发轸。\n余波尚涓滴，乞与居易稹。\n尔来谁復见，前辈风流尽。\n寂寞两诗人，残红对樱笋。\n饥肠得一醉，妙语传不泯。\n君来恨不与，更復相牵引。\n我老心已灰，空烦扇余烬。\n天游照六凿，虚室扫充牣。\n悬知色竟空，那復嗜乌吻。\n萧然一方丈，居士老庞藴。\n散花从满裓，不答天女问。\n故人犹故目，怨句写余恨。\n疑我此心在，遮防费栏楯。\n应虞已毙蛇，折尾时一蠢。\n仄闻孟光贤，未学处仲忍。\n寄招应已足，左右侍云鬒。\n何时花月夜，羊酒谢不敏。\n此生如幻耳，戏语君勿愠。\n应同亡是公，一对子虚听。",
        "dynasty": "宋",
        "collection_info": null
    },
    {
        "title": "王巩清虚堂",
        "author": "苏轼",
        "content": "清虚堂裏王居士，闭眼观心如止水。\n水中照见万象空，敢问堂中谁隠几。\n吴兴太守老且病，堆案满前长渴睡。\n愿君勿笑反自观，梦幻去来殊未已。\n长疑安石恐不免，未信犀首终无事。\n勿将一念住清虚，居士与我盖同耳。",
        "dynasty": "宋",
        "collection_info": null
    },
    {
        "title": "和孙同年卞山龙洞祷晴",
        "author": "苏轼",
        "content": "吴兴连月雨，釜甑生鱼蛙。\n往问卞山龙，曷不安厥家。\n梯空上巉绝，俯视惊谽谺。\n神井涌云盖，阴崖垂藓花。\n交流百道泉，赴谷走羣蛇。\n不知落何处，隠隠如缫车。\n我来叩石户，飞鼠翻白鸦。\n寄语洞中龙，睡味岂不嘉。\n雨师少弭节，雷师亦停挝。\n积水得反壑，稻苗出泥沙。\n农夫免菜色，龙亦饱豚豭。\n看君拥黄紬，高卧放晚衙。",
        "dynasty": "宋",
        "collection_info": null
    },
    {
        "title": "乘舟过贾收水阁收不在见其子三首  其一",
        "author": "苏轼",
        "content": "爱酒陶元亮，能诗张志和。\n青山来水槛，白雨满渔簑。\n泪垢添丁面，贫低举案蛾。\n不知何所乐，竟夕独酣歌。",
        "dynasty": "宋",
        "collection_info": null
    },
    {
        "title": "乘舟过贾收水阁收不在见其子三首  其二",
        "author": "苏轼",
        "content": "袅袅风蒲乱，猗猗水荇长。\n小舟浮鸭绿，大杓泻鹅黄。\n得意诗酒社，终身鱼稻乡。\n乐哉无一事，何处不清凉。",
        "dynasty": "宋",
        "collection_info": null
    },
    {
        "title": "乘舟过贾收水阁收不在见其子三首  其三",
        "author": "苏轼",
        "content": "曳杖青苔岸，繫船枯柳根。\n德公方上冢，季路独留言。\n已占蒲鱼港，更开松菊园。\n从兹来往数，儿女自譍门。",
        "dynasty": "宋",
        "collection_info": null
    },
    {
        "title": "次韵孙秘丞见赠",
        "author": "苏轼",
        "content": "感慨清哀似变风，老于诗句耳偏聪。\n迂疏自笑成何事，冷淡谁能用许功。\n不怕飞蚊如立豹，肯随白鸟过垂虹。\n吟哦相对忘三伏，拟泛冰溪入雪宫。",
        "dynasty": "宋",
        "collection_info": null
    },
    {
        "title": "与客游道场何山得鸟字",
        "author": "苏轼",
        "content": "清溪到山尽，飞路盘空小。\n红亭与白塔，隠见乔木杪。\n中休得小庵，孤绝寄云表。\n洞庭在北户，云水天渺渺。\n庵僧俗缘尽，浄业洗未了。\n十年画鹊竹，益以诗自绕。\n高堂俨像设，禅室各深窈。\n奔泉何处来，华屋过溪沼。\n何山隔幽谷，去路清且悄。\n长松度翠蔓，绝壁挂啼鸟。\n我友自杭来，尚叹所历少。\n归途风雨作，一洗红日燎。\n俄惊万窍号，黑雾卷蓬蓼。\n舟人纷变色，坐羡轻鸥矫。\n我独唤酒杯，醉死胜流殍。\n书生例强狠，造物空烦扰。\n更将掀舞势，把烛画风篠。\n美人为破颜，正似腰支袅。\n明朝更陈迹，清景堕空杳。\n作诗记余欢，万古一昏晓。",
        "dynasty": "宋",
        "collection_info": null
    },
    {
        "title": "仆去杭五年吴中仍岁大饥疫故人往往逝去闻湖上僧舍不復往日繁丽独浄慈本长老学者益盛作诗寄之",
        "author": "苏轼",
        "content": "来往三吴一梦间，故人半作冢纍然。\n独依旧社传真法，要与遗民度厄年。\n赵叟近闻还印绶，竺翁先已反林泉。\n何时策杖相随去，任性逍遥不学禅。",
        "dynasty": "宋",
        "collection_info": null
    },
    {
        "title": "送表忠观钱道士归杭",
        "author": "苏轼",
        "content": "先王旧德在民心，着令称忠上意深。\n堕泪行看会祠下，挂名争欲刻碑阴。\n凄凉破屋尘凝坐，憔悴云孙雪满簪。\n未信诸豪容郭解，却从他县施千金。",
        "dynasty": "宋",
        "collection_info": null
    },
    {
        "title": "舶趠风",
        "author": "苏轼",
        "content": "三旬已过黄梅雨，万里初来舶趠风。\n几处萦回度山曲，一时清驶满江东。\n惊飘䔩䔩先秋叶，唤醒昏昏嗜睡翁。\n欲作兰台快哉赋，却嫌分别问雌雄。",
        "dynasty": "宋",
        "collection_info": null
    },
    {
        "title": "丁公默送蝤蛑",
        "author": "苏轼",
        "content": "溪边石蟹小于钱，喜见轮囷赤玉盘。\n半殻含黄宜点酒，两螯斫雪劝加餐。\n蛮珍海错闻名久，怪雨腥风入坐寒。\n堪笑吴兴馋太守，一诗换得两尖团。",
        "dynasty": "宋",
        "collection_info": null
    },
    {
        "title": "送孙着作赴考城兼寄钱醇老李邦直二君于孙处有书见及",
        "author": "苏轼",
        "content": "使君闲如云，欲出谁肯伴。\n清风独无事，一啸亦可唤。\n来从白苹洲，吹我明月观。\n门前远行客，青衫流白汗。\n问子何匆匆，王事不可缓。\n故人钱与李，清庙两圭瓒。\n蔚为万乘器，尚记沟中断。\n子亦东南珍，价重不可算。\n别情何以慰，酒尽对空案。\n惟持一榻凉，劝子巾少岸。\n北风那復有，尘土飞灰炭。\n欲寄二大夫，发发不可绊。",
        "dynasty": "宋",
        "collection_info": null
    },
    {
        "title": "泛舟城南会者五人分韵赋诗得人皆苦炎字四首  其一",
        "author": "苏轼",
        "content": "城中楼阁似鱼鳞，不见清风起白苹。\n试选苕溪最深处，仍呼我辈不羁人。\n窥船野鹤何曾下，见烛飞虫空自驯。\n遶郭荷花一千顷，谁知六月下塘春。",
        "dynasty": "宋",
        "collection_info": null
    },
    {
        "title": "泛舟城南会者五人分韵赋诗得人皆苦炎字四首  其二",
        "author": "苏轼",
        "content": "苦热诚知处处皆，何当危坐学心斋。\n海螯要共诗人把，溪月行遭雾雨霾。\n乡国飘零断书信，弟兄流落隔江淮。\n便应筑室苕溪上，荷叶遮门水浸阶。",
        "dynasty": "宋",
        "collection_info": null
    },
    {
        "title": "泛舟城南会者五人分韵赋诗得人皆苦炎字四首  其三",
        "author": "苏轼",
        "content": "紫蟹鲈鱼贱如土，得钱相付何曾数。\n碧筩时作象鼻弯，白酒微带荷心苦。\n运肘风生看斫鲙，随刀雪落惊飞缕。\n不将醉语作新诗，饱食应惭腹如鼓。",
        "dynasty": "宋",
        "collection_info": null
    },
    {
        "title": "泛舟城南会者五人分韵赋诗得人皆苦炎字四首  其四",
        "author": "苏轼",
        "content": "桥上游人夜未厌，共依水槛立风檐。\n楼中煮酒初尝芡，月夜新粧半出帘。\n南郭清游继颜谢，北窗归卧等羲炎。\n人间寒热无穷事，自笑疏顽不受痁。",
        "dynasty": "宋",
        "collection_info": null
    },
    {
        "title": "与王郎夜饮井水",
        "author": "苏轼",
        "content": "吴兴六月水泉温，千顷菰蒲聚鬬蚊。\n此井独能深一丈，凛然如我亦如君。",
        "dynasty": "宋",
        "collection_info": null
    },
    {
        "title": "次韵李公择梅花",
        "author": "苏轼",
        "content": "诗人固长贫，日午饥未动。\n偶然得一饱，万象困嘲弄。\n寻花不论命，爱雪长忍冻。\n天公非不怜，听饱即喧鬨。\n君为三郡守，所至满宾从。\n江湖常在眼，诗酒事豪纵。\n奉使今折磨，清比于陵仲。\n永怀茶山下，携妓修春贡。\n更忆槛泉亭，插花云髻重。\n萧然卧灊麓，愁听春禽咔。\n忽见早梅花，不饮但孤讽。\n诗成独寄我，字字愈头痛。\n嗟君本侍臣，笔橐从上雍。\n脱靴吟芍药，给札赋云梦。\n何人慰流落，嘉蘤天为种。\n杯倾笛中吟，帽拂果下鞚。\n感时念羁旅，此意吾侪共。\n故山今何有，桐花集幺凤。\n君亦忆匡庐，归扫藏书洞。\n何当种此花，各抱汉阴瓮。",
        "dynasty": "宋",
        "collection_info": null
    },
    {
        "title": "送渊师归径山",
        "author": "苏轼",
        "content": "我昔尝为径山客，至今诗笔余山色。\n师住此山三十年，妙语应须得山骨。\n溪城六月水云蒸，飞蚊猛捷如花鹰。\n羡师方丈冰雪冷，兰膏不动长明灯。\n山中故人知我至，争来问讯今何似。\n为言百事不如人，两眼犹能书细字。",
        "dynasty": "宋",
        "collection_info": null
    },
    {
        "title": "次韵周开祖长官见寄",
        "author": "苏轼",
        "content": "俯仰东西阅数州，老于歧路岂伶优。\n初闻父老推谢令，旋见儿童迎细侯。\n政拙年年祈水旱，民劳处处避嘲讴。\n河吞巨野那容塞，盗入蒙山不易搜。\n仕道固应惭孔孟，扶颠未可责由求。\n渐谋田舍犹怀禄，未脱风涛且傍洲。\n惘惘可怜真丧狗，时时相触是虚舟。\n朅来震泽都如梦，只有苕溪可倚楼。\n斋酿酸甜如蜜水，乐工零落似风鸥。\n远思颜柳并诸谢，近忆张陈与老刘。\n风定轩窗飞豹脚，雨余栏槛上蜗牛。\n旧游到处皆苍藓，同甲惟君尚黑头。\n忆昔湖山共寻胜，相逢杯酒两忘忧。\n醉看梅雪清香过，夜棹风船骇汗流。\n百首共成山上集，三人同作月中游。\n海南未起垂天翼，涧底仍依径寸庥。\n已许春风归过我，预忧诗笔老难酬。\n此生岁月行飘忽，晚节功名亦谬悠。\n犀首正缘无事饮，冯驩应为有鱼留。\n从今更踏青州曲，薄酒知君笑督邮。",
        "dynasty": "宋",
        "collection_info": null
    },
    {
        "title": "林子中以诗寄文与可及余与可既殁追和其韵",
        "author": "苏轼",
        "content": "斯人所甚厌，投畀每不受。\n欲其少须臾，夺去惟恐后。\n云谁尸此职，无乃亦假守。\n赋才有巨细，无异斛与斗。\n胡不安其分，但听物所诱。\n时来各飞动，意合无妍丑。\n坐令鸡栖车，长载朱伯厚。\n平生无一旅，既死咤万口。\n自闻与可亡，胸臆生堆阜。\n悬知临绝意，要我一执手。\n相望五百里，安得自其牖。\n遗文付来哲，后事待诸友。\n伶俜嵇绍孤，老病孟光偶。\n世人贱目见，争笑千金帚。\n君诗与楚词，识者当有取。\n但知爱墨竹，此叹吾已久。\n故人多厚禄，能復哀君否。\n不见林与苏，饥寒自奔走。",
        "dynasty": "宋",
        "collection_info": null
    },
    {
        "title": "与王郎昆仲及儿子迈遶城观荷花登岘山亭晚入飞英寺分韵得月明星稀四首  其一",
        "author": "苏轼",
        "content": "昨夜雨鸣渠，晓来风袭月。\n萧然欲秋意，溪水清可啜。\n环城三十里，处处皆佳绝。\n蒲莲浩如海，时见舟一叶。\n此间真避世，青蒻低白髮。\n相逢欲相问，已逐惊鸥没。",
        "dynasty": "宋",
        "collection_info": null
    },
    {
        "title": "与王郎昆仲及儿子迈遶城观荷花登岘山亭晚入飞英寺分韵得月明星稀四首  其二",
        "author": "苏轼",
        "content": "清风定何物，可爱不可名。\n所至如君子，草木有嘉声。\n我行本无事，孤舟任斜横。\n中流自偃仰，适与风相迎。\n举杯属浩渺，乐此两无情。\n归来两溪间，云水夜自明。",
        "dynasty": "宋",
        "collection_info": null
    },
    {
        "title": "与王郎昆仲及儿子迈遶城观荷花登岘山亭晚入飞英寺分韵得月明星稀四首  其三",
        "author": "苏轼",
        "content": "苕水如汉水，鳞鳞鸭头青。\n吴兴胜襄阳，万瓦浮青冥。\n我非羊叔子，愧此岘山亭。\n悲伤意则同，岁月如流星。\n从我两王子，高鸿插修翎。\n湛辈何足道，当以德自铭。",
        "dynasty": "宋",
        "collection_info": null
    },
    {
        "title": "与王郎昆仲及儿子迈遶城观荷花登岘山亭晚入飞英寺分韵得月明星稀四首  其四",
        "author": "苏轼",
        "content": "吏民怜我懒，鬬讼日已稀。\n能为无事饮，可作不夜归。\n復寻飞英游，尽此一寸晖。\n撞钟履声集，颠倒云山衣。\n我来无时节，杖屦自推扉。\n莫作使君看，外似中已非。",
        "dynasty": "宋",
        "collection_info": null
    },
    {
        "title": "次韵章子厚飞英留题",
        "author": "苏轼",
        "content": "款段曾陪马少游，而今人在凤麟洲。\n黄公酒肆如重过，杳杳白苹天尽头。",
        "dynasty": "宋",
        "collection_info": null
    },
    {
        "title": "城南县尉水亭得长字",
        "author": "苏轼",
        "content": "两慰鬰相望，东西百步场。\n插旗蒲柳市，伐鼓水云乡。\n已作观鱼槛，仍开射鸭堂。\n全家依画舫，极目乱红妆。\n潋潋波头细，疏疏雨脚长。\n我来闲濯足，溪涨欲浮床。\n泽国山围裏，孤城水影傍。\n欲知归路处，苇外记风樯。",
        "dynasty": "宋",
        "collection_info": null
    },
    {
        "title": "与胡祠部游法华山",
        "author": "苏轼",
        "content": "陂湖欲尽山为界，始见寒泉落高派。\n道人未放泉出山，曲折虚堂泻清快。\n使君年老尚儿戏，绿棹红船舞澎湃。\n一笑翻杯水溅裙，余欢濯足波生隘。\n长松搀天龙起立，苍藤倒谷云崩坏。\n仰穿蒙密得清旷，一览震泽吁可怪。\n谁云四万八千顷，渺渺东尽日所晒。\n归途十里尽风荷，清唱一声闻露薤。\n嗟予少小慕真隠，白髮青衫天所械。\n忽逢佳士与名山，何异枯杨便马疥。\n君犹鸾鹤偶飘堕，六翮如云岂长铩。\n不将新句纪兹游，恐负山中清浄债。",
        "dynasty": "宋",
        "collection_info": null
    },
    {
        "title": "又次前韵赠贾耘老",
        "author": "苏轼",
        "content": "具区吞灭三州界，浩浩汤汤纳千派。\n从来不着万斛船，一叶渔舟恣奔快。\n仙坛古洞不可到，空听余澜鸣湃湃。\n今朝偶上法华岭，纵观始觉人寰隘。\n山头卧碣弔孤冢，下有至人僵不坏。\n空余白棘网秋虫，无復青莲出幽怪。\n我来徙倚长松下，欲掘茯苓亲洗晒。\n闻道山中富奇药，往往灵芝杂葵薤。\n诗人空腹待黄精，生事只看长柄械。\n今年大熟期一饱，食叶微虫直癣疥。\n白花半落紫穟香，攘臂欲助磨鎌铩。\n安得山泉变春酒，与子一洗寻常债。",
        "dynasty": "宋",
        "collection_info": null
    },
    {
        "title": "赵阅道高斋",
        "author": "苏轼",
        "content": "见公奔走谓公劳，闻公隠退云公高。\n公心底处有高下，梦幻去来随所遭。\n不知高斋竟何义，此名之设缘吾曹。\n公年四十已得道，俗缘未尽余伊皋。\n功名富贵皆逆旅，黄金知繫何人袍。\n超然已了一大事，挂冠而去真秋毫。\n坐看猿猱落罝罔，两手未肯置所操。\n乃知贤达与愚陋，岂直相去九牛毛。\n长松百尺不自觉，企而羡者蓬与蒿。\n我欲赢粮往问道，未应举臂辞卢敖。",
        "dynasty": "宋",
        "collection_info": null
    },
    {
        "title": "送俞节推",
        "author": "苏轼",
        "content": "吴兴有君子，淡如朱丝琴。\n一唱三太息，至今有遗音。\n嗟余与夫子，相避如辰参。\n犹喜见诸郎，窈然清且深。\n异时多良士，末路丧初心。\n我生不有命，其肯枉尺寻。",
        "dynasty": "宋",
        "collection_info": null
    },
    {
        "title": "次韵答孙侔",
        "author": "苏轼",
        "content": "十年身不到朝廷，欲伴骚人赋落英。\n但得低头拜东野，不辞中路候渊明。\n舣舟苕霅人安在，卜筑江淮计已成。\n千里论交一言足，与君盖亦不须倾。",
        "dynasty": "宋",
        "collection_info": null
    },
    {
        "title": "重寄",
        "author": "苏轼",
        "content": "凛然高节照时人，不信微官解浼君。\n蒋济谓能来阮籍，薛宣真欲吏朱云。\n好诗衝口谁能择，俗子疑人未遣闻。\n乞取千篇看俊逸，不将轻比鲍参军。",
        "dynasty": "宋",
        "collection_info": null
    },
    {
        "title": "次韵和刘贡父登黄楼见寄并寄子由二首  其一",
        "author": "苏轼",
        "content": "青派连淮上，黄楼冠海隅。\n此诗尤伟丽，夫子计魁梧。\n世俗轻瑚琏，巾箱袭武夫。\n坐令乘传遽，奔走为储须。\n邂逅我已失，登临谁与俱。\n贫贪仓氏粟，身听冶家橅。\n会合难前定，归休试后图。\n腴田未可买，穷鬼却须呼。\n二水何年到，双洪不受舻。\n至今清夜梦，飞辔策天吴。",
        "dynasty": "宋",
        "collection_info": null
    },
    {
        "title": "次韵和刘贡父登黄楼见寄并寄子由二首  其二",
        "author": "苏轼",
        "content": "与子皆去国，十年天一隅。\n数奇逢恶岁，计拙集枯梧。\n好士余刘表，穷交忆灌夫。\n不矜持汉节，犹喜揽桓须。\n清句金丝合，高楼雪月俱。\n吟哦出新意，指画想前橅。\n自写千言赋，新裁六幅图。\n传看一座耸，劝着尺书呼。\n莫使骚人怨，东游不到吴。",
        "dynasty": "宋",
        "collection_info": null
    },
    {
        "title": "吴江岸",
        "author": "苏轼",
        "content": "晓色兼秋色，蝉声杂鸟声。\n壮怀销铄尽，回首尚心惊。",
        "dynasty": "宋",
        "collection_info": null
    },
    {
        "title": "予以事繫御史台狱狱吏稍见侵自度不能堪死狱中不得一别子由故作二诗授狱卒梁成以遗子由二首  其一",
        "author": "苏轼",
        "content": "圣主如天万物春，小臣愚暗自亡身。\n百年未满先偿债，十口无归更累人。\n是处青山可埋骨，他时夜雨独伤神。\n与君世世为兄弟，又结来生未了因。",
        "dynasty": "宋",
        "collection_info": null
    },
    {
        "title": "予以事繫御史台狱狱吏稍见侵自度不能堪死狱中不得一别子由故作二诗授狱卒梁成以遗子由二首  其二",
        "author": "苏轼",
        "content": "柏台霜气夜凄凄，风动琅珰月向低。\n梦绕云山心似鹿，魂惊汤火命如鸡。\n眼中犀角真吾子，身后牛衣愧老妻。\n百岁神游定何处，桐乡知葬浙江西。",
        "dynasty": "宋",
        "collection_info": null
    },
    {
        "title": "己未十月十五日狱中恭闻太皇太后不豫有赦作诗",
        "author": "苏轼",
        "content": "庭柏阴阴昼掩门，乌知有赦闹黄昏。\n汉宫自种三生福，楚客还招九死魂。\n纵有锄犁及田亩，已无面目见丘园。\n只应圣主如尧舜，犹许先生作正言。",
        "dynasty": "宋",
        "collection_info": null
    },
    {
        "title": "十月二十日恭闻太皇太后升遐以轼罪人不许成服欲哭则不敢欲泣则不可故作挽词二章  其一",
        "author": "苏轼",
        "content": "巍然开济两朝勋，信矣才难十乱臣。\n原庙固应祠百世，先王何止活千人。\n和熹未圣犹贪位，明德虽贤不及民。\n月落风悲天雨泣，谁将椽笔写光尘。",
        "dynasty": "宋",
        "collection_info": null
    },
    {
        "title": "十月二十日恭闻太皇太后升遐以轼罪人不许成服欲哭则不敢欲泣则不可故作挽词二章  其二",
        "author": "苏轼",
        "content": "未报山陵国士知，遶林松柏已猗猗。\n一声恸哭犹无所，万死酬恩更有时。\n梦裏天衢隘云仗，人间雨泪变彤帷。\n关雎卷耳平生事，白首纍臣正坐诗。",
        "dynasty": "宋",
        "collection_info": null
    },
    {
        "title": "御史台榆槐竹柏四首 榆",
        "author": "苏轼",
        "content": "我行汴堤上，厌见榆阴绿。\n千株不盈亩，斩伐同一束。\n及居幽囚中，亦復见此木。\n蠹皮溜秋雨，病叶埋墙曲。\n谁言霜雪苦，生意殊未足。\n坐待春风至，飞英覆空屋。",
        "dynasty": "宋",
        "collection_info": null
    },
    {
        "title": "御史台榆槐竹柏四首 槐",
        "author": "苏轼",
        "content": "忆我初来时，草木向衰歇。\n高槐虽惊秋，晚蝉犹抱叶。\n淹留未云几，离离见疏荚。\n栖鸦寒不去，哀叫饥啄雪。\n破巢带空枝，疏影挂残月。\n岂无两翅羽，伴我此愁绝。",
        "dynasty": "宋",
        "collection_info": null
    },
    {
        "title": "御史台榆槐竹柏四首 竹",
        "author": "苏轼",
        "content": "今日南风来，吹乱庭前竹。\n低昂中音会，甲刃纷相触。\n萧然风雪意，可折不可辱。\n风霁竹已回，猗猗散青玉。\n故山今何有，秋雨荒篱菊。\n此君知健否，归扫南轩绿。",
        "dynasty": "宋",
        "collection_info": null
    },
    {
        "title": "御史台榆槐竹柏四首 柏",
        "author": "苏轼",
        "content": "故园多珍木，翠柏如蒲苇。\n幽囚无与乐，百日看不已。\n时来拾流胶，未忍践落子。\n当年谁所种，少长与我齿。\n仰视苍苍干，所阅固多矣。\n应见李将军，胆落温御史。",
        "dynasty": "宋",
        "collection_info": null
    },
    {
        "title": "十二月二十八日蒙恩责授检校水部员外郎黄州团练副使復用前韵二首  其一",
        "author": "苏轼",
        "content": "百日归期恰及春，余年乐事最关身。\n出门便旋风吹面，走马联翩鹊啅人。\n却对酒杯浑是梦，试拈诗笔已如神。\n此灾何必深追咎，窃禄从来岂有因。",
        "dynasty": "宋",
        "collection_info": null
    },
    {
        "title": "十二月二十八日蒙恩责授检校水部员外郎黄州团练副使復用前韵二首  其二",
        "author": "苏轼",
        "content": "平生文字为吾累，此去声名不厌低。\n塞上纵归他日马，城东不鬬少年鸡。\n休官彭泽贫无酒，隠几维摩病有妻。\n堪笑睢阳老从事，为余投檄向江西。",
        "dynasty": "宋",
        "collection_info": null
    },
    {
        "title": "陈州与文郎逸民饮别携手河堤上作此诗",
        "author": "苏轼",
        "content": "白酒无声滑泻油，醉行堤上散吾愁。\n春风料峭羊角转，河水渺绵瓜蔓流。\n君已思归梦巴峡，我能未到说黄州。\n此身聚散何穷已，未忍悲歌学楚囚。",
        "dynasty": "宋",
        "collection_info": null
    },
    {
        "title": "子由自南都来陈三日而别",
        "author": "苏轼",
        "content": "夫子自逐客，尚能哀楚囚。\n奔驰二百里，径来宽我忧。\n相逢知有得，道眼清不流。\n别来未一年，落尽骄气浮。\n嗟我晚闻道，款启如孙休。\n至言难久服，放心不自收。\n悟彼善知识，妙药应所投。\n纳之忧患场，磨以百日愁。\n冥顽虽难化，镌发亦已周。\n平时种种心，次第去莫留。\n但余无所还，永与夫子游。\n此别何足道，大江东西州。\n畏蛇不下榻，睡足吾无求。\n便为齐安民，何必归故丘。",
        "dynasty": "宋",
        "collection_info": null
    },
    {
        "title": "正月十八日蔡州道上遇雪次子由韵二首  其一",
        "author": "苏轼",
        "content": "兰菊有生意，微阳回寸根。\n方忧集暮雪，復喜迎朝暾。\n忆我故居室，浮光动南轩。\n松竹半倾泻，未数葵与萱。\n三径瑶草合，一瓶井花温。\n至今行吟处，尚余履舄痕。\n一朝出从仕，永愧李仲元。\n晚岁益可羞，犯雪方南奔。\n山城买废圃，槁叶手自掀。\n长使齐安人，指说故侯园。",
        "dynasty": "宋",
        "collection_info": null
    },
    {
        "title": "正月十八日蔡州道上遇雪次子由韵二首  其二",
        "author": "苏轼",
        "content": "铅膏染髭鬚，旋露霜雪根。\n不如闭目坐，丹府夜自暾。\n谁知忧患中，方寸寓羲轩。\n大雪从压屋，我非儿女萱。\n平生学踵息，坐觉两𩍐温。\n下马作雪诗，满地鞭棰痕。\n伫立望原野，悲歌为黎元。\n道逢射猎子，遥指狐兔奔。\n踪迹尚可原，窟穴何足掀。\n寄谢李丞相，吾将反丘园。",
        "dynasty": "宋",
        "collection_info": null
    },
    {
        "title": "过新息留示乡人任师中",
        "author": "苏轼",
        "content": "昔年尝羡任夫子，卜居新息临淮水。\n怪君便尔忘故乡，稻熟鱼肥信清美。\n竹陂雁起天为黑，桐柏烟横山半紫。\n知君坐受儿女困，悔不先归弄清泚。\n尘埃我亦失收身，此行蹭蹬尤可鄙。\n寄食方将依白足，附书未免烦黄耳。\n往虽不及来有年，诏恩倘许归田里。\n却下关山入蔡州，为买乌犍三百尾。",
        "dynasty": "宋",
        "collection_info": null
    },
    {
        "title": "过淮",
        "author": "苏轼",
        "content": "朝离新息县，初乱一水碧。\n暮宿淮南村，已度千山赤。\n麏鼯号古戍，雾雨暗破驿。\n回头梁楚郊，永与中原隔。\n黄州在何许，想像云梦泽。\n吾生如寄耳，初不择所适。\n但有鱼与稻，生理已自毕。\n独喜小儿子，少小事安佚。\n相从艰难中，肝肺如铁石。\n便应与晤语，何止寄衰疾。",
        "dynasty": "宋",
        "collection_info": null
    },
    {
        "title": "书黁公诗后",
        "author": "苏轼",
        "content": "黁公昔未化，来往淮山曲。\n寿逾两甲子，气压诸尊宿。\n但嗟浊恶世，不受龙象蹴。\n我来不及见，怅望空遗躅。\n霜颅隠白毫，锁骨埋青玉。\n皆云似达摩，隻履还西竺。\n壁间余清诗，字势颇拔俗。\n为吟五字偈，一洗凡眼肉。",
        "dynasty": "宋",
        "collection_info": null
    },
    {
        "title": "游浄居寺",
        "author": "苏轼",
        "content": "十载游名山，自制山中衣。\n愿言毕婚嫁，携手老翠微。\n不悟俗缘在，失身蹈危机。\n刑名非夙学，陷穽损积威。\n遂恐生死隔，永与云山违。\n今日復何日，芒鞋自轻飞。\n稽首两足尊，举头双涕挥。\n灵山会未散，八部犹光辉。\n愿从二圣往，一洗千劫非。\n徘徊竹溪月，空翠摇烟霏。\n钟声自送客，出谷犹依依。\n回首吾家山，岁晚将焉归。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "苏轼",
        "content": "春来幽谷水潺潺，的皪梅花草棘间。\n一夜东风吹石裂，半随飞雪度关山。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "苏轼",
        "content": "何人把酒慰深幽，开自无聊落更愁。\n幸有清溪三百曲，不辞相送到黄州。",
        "dynasty": "宋",
        "collection_info": null
    },
    {
        "title": "万松亭",
        "author": "苏轼",
        "content": "十年栽种百年规，好德无人助我仪。\n县令若同仓庾氏，亭松应长子孙枝。\n天公不救斧斤厄，野火解怜冰雪姿。\n为问几株能合抱，殷勤记取角弓诗。",
        "dynasty": "宋",
        "collection_info": null
    },
    {
        "title": "戏作种松",
        "author": "苏轼",
        "content": "我昔少年日，种松满东冈。\n初移一寸根，琐细如插秧。\n二年黄茅下，一一攒麦芒。\n三年出蓬艾，满山散牛羊。\n不见十余年，想作龙蛇长。\n夜风波浪碎，朝露珠玑香。\n我欲食其膏，已伐百本桑。\n人事多乖迕，神药竟渺茫。\n朅来齐安野，夹路鬚髯苍。\n会开龟蛇窟，不惜斤斧疮。\n纵未得茯苓，且当拾流肪。\n釜盎百出入，皎然散飞霜。\n槁死三彭仇，澡换五谷肠。\n青骨凝绿髓，丹田发幽光。\n白髮何足道，要使双瞳方。\n却后五百年，骑鹤还故乡。",
        "dynasty": "宋",
        "collection_info": null
    },
    {
        "title": "张先生",
        "author": "苏轼",
        "content": "熟视空堂竟不言，故应知我未天全。\n肯来传舍人皆说，能致先生子亦贤。\n脱屣不妨眠粪屋，流澌争看浴冰川。\n士廉岂识桃椎妙，妄意称量未必然。",
        "dynasty": "宋",
        "collection_info": null
    },
    {
        "title": "陈季常所蓄朱陈村嫁娶图二首  其一",
        "author": "苏轼",
        "content": "何年顾陆丹青手，画作朱陈嫁娶图。\n闻道一村惟两姓，不将门户买崔卢。",
        "dynasty": "宋",
        "collection_info": null
    },
    {
        "title": "陈季常所蓄朱陈村嫁娶图二首  其二",
        "author": "苏轼",
        "content": "我是朱陈旧使君，劝农曾入杏花村。\n而今风物那堪画，县吏催租夜打门。",
        "dynasty": "宋",
        "collection_info": null
    },
    {
        "title": "少年时尝过一村院见壁上有诗云夜凉疑有雨院静似无僧不知何人诗也宿黄州禅智寺寺僧皆不在夜半雨作偶记此诗故作一绝",
        "author": "苏轼",
        "content": "佛灯渐暗饥鼠出，山雨忽来修竹鸣。\n知是何人旧诗句，已应知我此时情。",
        "dynasty": "宋",
        "collection_info": null
    },
    {
        "title": "初到黄州",
        "author": "苏轼",
        "content": "自笑平生为口忙，老来事业转荒唐。\n长江绕郭知鱼美，好竹连山觉笋香。\n逐客不妨员外置，诗人例作水曹郎。\n只惭无补丝毫事，尚费官家压酒囊。",
        "dynasty": "宋",
        "collection_info": null
    },
    {
        "title": "定惠院寓居月夜偶出",
        "author": "苏轼",
        "content": "幽人无事不出门，偶逐东风转良夜。\n参差玉宇飞木末，缭绕香烟来月下。\n江云有态清自媚，竹露无声浩如泻。\n已惊弱柳万丝垂，尚有残梅一枝亚。\n清诗独吟还自和，白酒已尽谁能借。\n不惜青春忽忽过，但恐欢意年年谢。\n自知醉耳爱松风，会拣霜林结茅舍。\n浮浮大甑长炊玉，溜溜小槽如压蔗。\n饮中真味老更浓，醉裏狂言醒可怕。\n闭门谢客对妻子，倒冠落佩从嘲駡。",
        "dynasty": "宋",
        "collection_info": null
    },
    {
        "title": "次韵前篇",
        "author": "苏轼",
        "content": "去年花落在徐州，对月酣歌美清夜。\n今年黄州见花发，小院闭门风露下。\n万事如花不可期，余年似酒那禁泻。\n忆昔扁舟泝巴峡，落帆樊口高桅亚。\n长江衮衮空自流，白髮纷纷宁少借。\n竟无五亩继沮溺，空有千篇凌鲍谢。\n至今归计负云山，未免孤衾眠客舍。\n少年辛苦真食蓼，老境安闲如啖蔗。\n饥寒未至且安居，忧患已空犹梦怕。\n穿花踏月饮村酒，免使醉归官长駡。",
        "dynasty": "宋",
        "collection_info": null
    },
    {
        "title": "安国寺浴",
        "author": "苏轼",
        "content": "老来百事懒，身垢犹念浴。\n衰髮不到耳，尚烦月一沐。\n山城足薪炭，烟雾蒙汤谷。\n尘垢能几何，翛然脱羁梏。\n披衣坐小阁，散髮临修竹。\n心困万缘空，身安一床足。\n岂惟忘浄秽，兼以洗荣辱。\n默归毋多谈，此理观要熟。",
        "dynasty": "宋",
        "collection_info": null
    },
    {
        "title": "安国寺寻春",
        "author": "苏轼",
        "content": "卧闻百舌呼春风，起寻花柳村村同。\n城南古寺修竹合，小房曲槛敧深红。\n看花叹老忆年少，对酒思家愁老翁。\n病眼不羞云母乱，鬓丝强理茶烟中。\n遥知二月王城外，玉仙洪福花如海。\n薄罗匀雾盖新粧，快马争风鸣杂佩。\n玉川先生真可怜，一生耽酒终无钱。\n病过春风九十日，独抱添丁看花发。",
        "dynasty": "宋",
        "collection_info": null
    },
    {
        "title": "寓居定惠院之东杂花满山有海棠一株土人不知贵也",
        "author": "苏轼",
        "content": "江城地瘴蕃草木，只有名花苦幽独。\n嫣然一笑竹篱间，桃李漫山总粗俗。\n也知造物有深意，故遣佳人在空谷。\n自然富贵出天姿，不待金盘荐华屋。\n朱唇得酒晕生脸，翠袖卷纱红映肉。\n林深雾暗晓光迟，日暖风轻春睡足。\n雨中有泪亦悽怆，月下无人更清淑。\n先生食饱无一事，散步逍遥自扪腹。\n不问人家与僧舍，拄杖敲门看修竹。\n忽逢绝艷照衰朽，叹息无言揩病目。\n陋邦何处得此花，无乃好事移西蜀。\n寸根千里不易致，衔子飞来定鸿鹄。\n天涯流落俱可念，为饮一樽歌此曲。\n明朝酒醒还独来，雪落纷纷那忍触。",
        "dynasty": "宋",
        "collection_info": null
    },
    {
        "title": "次韵乐着作野步",
        "author": "苏轼",
        "content": "老来几不辨西东，秋后霜林且强红。\n眼晕见花真是病，耳虚闻蚁定非聪。\n酒醒不觉春强半，睡起常惊日过中。\n植杖偶逢为黍客，披衣闲咏舞雩风。\n仰看落蕊收松粉，俯见新芽摘杞丛。\n楚雨还昏云梦泽，吴潮不到武昌宫。\n废兴古郡诗无数，寂寞闲窗易粗通。\n解组归来成二老，风流他日与君同。",
        "dynasty": "宋",
        "collection_info": null
    },
    {
        "title": "王齐万秀才寓居武昌县刘郎洑正与伍洲相对伍子胥奔吴所从渡江也",
        "author": "苏轼",
        "content": "君家稻田冠西蜀，捣玉扬珠三万斛。\n塞江流柹起书楼，碧瓦朱栏照山谷。\n倾家取乐不论命，散尽黄金如转烛。\n惟余旧书一百车，方舟载入荆江曲。\n江上青山亦何有，伍洲遥望刘郎薮。\n明朝寒食当过君，请杀耕牛压私酒。\n与君饮酒细论文，酒酣访古江之濆。\n仲谋公瑾不须弔，一酹波神英烈君。",
        "dynasty": "宋",
        "collection_info": null
    },
    {
        "title": "二月二十六日雨中熟睡至晚强起出门还作此诗意思殊昏昏也",
        "author": "苏轼",
        "content": "卯酒困三杯，午餐便一肉。\n雨声来不断，睡味清且熟。\n昏昏觉还卧，展转无由足。\n强起出门行，孤梦犹可续。\n泥深竹鸡语，村暗鸠妇哭。\n明朝看此诗，睡语应难读。",
        "dynasty": "宋",
        "collection_info": null
    },
    {
        "title": "雨晴后步至四望亭下鱼池上遂自干明寺前东冈上归二首  其一",
        "author": "苏轼",
        "content": "雨过浮萍合，蛙声满四邻。\n海棠真一梦，梅子欲尝新。\n拄杖闲挑菜，秋韆不见人。\n殷勤木芍药，独自殿余春。",
        "dynasty": "宋",
        "collection_info": null
    },
    {
        "title": "雨晴后步至四望亭下鱼池上遂自干明寺前东冈上归二首  其二",
        "author": "苏轼",
        "content": "高亭废已久，下有种鱼塘。\n暮色千山入，春风百草香。\n市桥人寂寂，古寺竹苍苍。\n鹳鹤来何处，号鸣满夕阳。",
        "dynasty": "宋",
        "collection_info": null
    },
    {
        "title": "雨中看牡丹三首  其一",
        "author": "苏轼",
        "content": "雾雨不成点，映空疑有无。\n时于花上见，的皪走明珠。\n秀色洗红粉，暗香生雪肤。\n黄昏更萧瑟，头重欲相扶。",
        "dynasty": "宋",
        "collection_info": null
    },
    {
        "title": "雨中看牡丹三首  其二",
        "author": "苏轼",
        "content": "明日雨当止，晨光在松枝。\n清寒入花骨，肃肃初自持。\n午景发浓艷，一笑当及时。\n依然暮还敛，亦自惜幽姿。",
        "dynasty": "宋",
        "collection_info": null
    },
    {
        "title": "雨中看牡丹三首  其三",
        "author": "苏轼",
        "content": "幽姿不可惜，后日东风起。\n酒醒何所见，金粉抱青子。\n千花与百草，共尽无妍鄙。\n未忍污泥沙，牛酥煎落蕊。",
        "dynasty": "宋",
        "collection_info": null
    },
    {
        "title": "次韵乐着作送酒",
        "author": "苏轼",
        "content": "少年多病怯杯觞，老去方知此味长。\n万斛羁愁都似雪，一壶春酒若为汤。",
        "dynasty": "宋",
        "collection_info": null
    },
    {
        "title": "次韵乐着作天庆观醮",
        "author": "苏轼",
        "content": "浊世纷纷肯下临，梦寻飞步五云深。\n无因上到通明殿，只许微闻玉佩音。",
        "dynasty": "宋",
        "collection_info": null
    },
    {
        "title": "杜沂游武昌以酴醾花菩萨泉见饷二首  其一",
        "author": "苏轼",
        "content": "酴醾不争春，寂寞开最晚。\n青蛟走玉骨，羽盖蒙珠幰。\n不粧艷已绝，无风香自远。\n凄凉吴宫阙，红粉埋故苑。\n至今微月夜，笙箫来翠巘。\n余妍入此花，千载尚清婉。\n怪君呼不归，定为花所挽。\n昨宵雷雨恶，花尽君应返。",
        "dynasty": "宋",
        "collection_info": null
    },
    {
        "title": "杜沂游武昌以酴醾花菩萨泉见饷二首  其二",
        "author": "苏轼",
        "content": "君言西山顶，自古流白泉。\n上为千牛乳，下有万石铅。\n不愧惠山味，但无陆子贤。\n愿君扬其名，庶托文字传。\n寒泉比吉士，清浊在其源。\n不食我心恻，于泉非所患。\n嗟我本何用，虚名空自缠。\n不见子柳子，余愚污溪山。",
        "dynasty": "宋",
        "collection_info": null
    },
    {
        "title": "五禽言五首  其一",
        "author": "苏轼",
        "content": "使君向蕲州，更唱蕲州鬼。\n我不识使君，宁知使君死。\n人生作鬼会不免，使君已老知何晚。",
        "dynasty": "宋",
        "collection_info": null
    },
    {
        "title": "五禽言五首  其二",
        "author": "苏轼",
        "content": "昨夜南山雨，西溪不可渡。\n溪边布谷儿，劝我脱破袴。\n不辞袴溪水寒，水中照见催租瘢。",
        "dynasty": "宋",
        "collection_info": null
    },
    {
        "title": "五禽言五首  其三",
        "author": "苏轼",
        "content": "去年麦不熟，挟弹规我肉。\n今年麦上场，处处有残粟。\n丰年无象何处寻，听取林间快活吟。",
        "dynasty": "宋",
        "collection_info": null
    },
    {
        "title": "五禽言五首  其四",
        "author": "苏轼",
        "content": "力作力作，蚕丝一百箔。\n壠上麦头昂，林间桑子落。\n愿侬一箔千两丝，缫丝得蛹饲尔雏。",
        "dynasty": "宋",
        "collection_info": null
    },
    {
        "title": "五禽言五首  其五",
        "author": "苏轼",
        "content": "姑恶姑恶，姑不恶，妾命薄。\n君不见东海孝妇死作三年干，不如广汉庞姑去却还。",
        "dynasty": "宋",
        "collection_info": null
    },
    {
        "title": "石芝",
        "author": "苏轼",
        "content": "空堂明月清且新，幽人睡息来初匀。\n了然非梦亦非觉，有人夜呼祁孔宾。\n披衣相从到何许，朱栏碧井开琼户。\n忽惊石上堆龙蛇，玉芝紫笋生无数。\n锵然敲折青珊瑚，味如蜜藕和鸡苏。\n主人相顾一抚掌，满堂坐客皆卢胡。\n亦知洞府嘲轻脱，终胜嵇康羡王烈。\n神山一合五百年，风吹石髓坚如铁。",
        "dynasty": "宋",
        "collection_info": null
    },
    {
        "title": "游武昌寒溪西山寺",
        "author": "苏轼",
        "content": "连山蟠武昌，翠木蔚樊口。\n我来已百日，欲济空搔首。\n坐看鸥鸟没，梦逐麇麚走。\n今朝横江来，一苇寄衰朽。\n高谈破巨浪，飞屦轻重阜。\n去人曾几何，绝壁寒溪吼。\n风泉两部乐，松竹三益友。\n徐行欣有得，芝朮在蓬莠。\n西上九曲亭，众山皆培塿。\n却看江北路，云水渺何有。\n离离见吴宫，莽莽真楚薮。\n空传孙郎石，无復陶公柳。\n尔来风流人，惟有漫浪叟。\n买田吾已决，乳水况宜酒。\n所须修竹林，深处安井臼。\n相将踏胜绝，更裹三日糗。",
        "dynasty": "宋",
        "collection_info": null
    },
    {
        "title": "武昌铜剑歌",
        "author": "苏轼",
        "content": "雨余江清风卷沙，雷公蹑云捕黄蛇。\n蛇行空中如枉矢，电光煜煜烧蛇尾。\n或投以块铿有声，雷飞上天蛇入水。\n水上青山如削铁，神物欲出山自裂。\n细看两胁生碧花，犹是西江老蛟血。\n苏子得之何所为，蒯缑弹铗咏新诗。\n君不见凌烟功臣长九尺，腰间玉具高拄颐。",
        "dynasty": "宋",
        "collection_info": null
    },
    {
        "title": "今年正月十四日与子由别于陈州五月子由復至齐安以诗迎之",
        "author": "苏轼",
        "content": "惊尘急雪满貂裘，泪洒东风别宛丘。\n又向邯郸枕中见，却来云梦泽南州。\n暌离动作三年计，牵挽当为十日留。\n早晚青山映黄髮，相看万事一时休。",
        "dynasty": "宋",
        "collection_info": null
    },
    {
        "title": "晓至巴河口迎子由",
        "author": "苏轼",
        "content": "去年御史府，举动触四壁。\n幽幽百尺井，仰天无一席。\n隔墙闻歌呼，自恨计之失。\n留诗不忍写，苦泪渍纸笔。\n余生復何幸，乐事有今日。\n江流镜面浄，烟雨轻羃羃。\n孤舟如凫鹥，点破千顷碧。\n闻君在磁湖，欲见隔咫尺。\n朝来好风色，旗脚西北掷。\n行当中流见，笑眼清光溢。\n此邦疑可老，修竹带泉石。\n欲买柯氏林，兹谋待君必。",
        "dynasty": "宋",
        "collection_info": null
    },
    {
        "title": "迁居临皋亭",
        "author": "苏轼",
        "content": "我生天地间，一蚁寄大磨。\n区区欲右行，不救风轮左。\n虽云走仁义，未免违寒饿。\n剑米有危炊，针毡无稳坐。\n岂无佳山水，借眼风雨过。\n归田不待老，勇决凡几箇。\n幸兹废弃余，疲马解鞍驮。\n全家占江驿，绝境天为破。\n饥贫相乘除，未见可弔贺。\n澹然无忧乐，苦语不成些。",
        "dynasty": "宋",
        "collection_info": null
    },
    {
        "title": "与子由同游寒溪西山",
        "author": "苏轼",
        "content": "散人出入无町畦，朝游湖北暮淮西。\n高安酒官虽未上，两脚垂欲穿尘泥。\n与君聚散若云雨，共惜此日相提携。\n千摇万兀到樊口，一箭放溜先凫鹥。\n层层草木暗西岭，浏浏霜雪鸣寒溪。\n空山古寺亦何有，归路万顷青玻璃。\n我今漂泊等鸿雁，江南江北无常栖。\n幅巾不拟过城市，欲踏径路开新蹊。\n却忧别后不忍到，见子行迹空余悽。\n吾侪流落岂天意，自坐迂阔非人挤。\n行逢山水辄羞叹，此去未免勤盐虀。\n何当一遇李八百，相哀白髮分刀圭。",
        "dynasty": "宋",
        "collection_info": null
    },
    {
        "title": "次韵答子由",
        "author": "苏轼",
        "content": "平生弱羽寄衝风，此去归飞识所从。\n好语似珠穿一一，妄心如膜退重重。\n山僧有味宁知子，泷吏无言只笑侬。\n尚有读书清浄业，未容春睡敌千钟。",
        "dynasty": "宋",
        "collection_info": null
    },
    {
        "title": "陈季常自岐亭见访郡中及旧州诸豪争欲邀致之戏作陈孟公诗一首",
        "author": "苏轼",
        "content": "孟公好饮宁论斗，醉后关门防客走。\n不妨闲过左阿君，百谪终为贤太守。\n老居闾里自浮沉，笑问伯松何苦心。\n忽然载酒从陋巷，为爱扬雄作酒箴。\n长安富儿求一过，千金寿君君笑唾。\n汝家安得客孟公，从来只识陈惊坐。",
        "dynasty": "宋",
        "collection_info": null
    },
    {
        "title": "定惠院颙师为余竹下开啸轩",
        "author": "苏轼",
        "content": "啼鴂催天明，喧喧相诋谯。\n暗蛩泣夜永，唧唧自相弔。\n饮风蝉至洁，长吟不改调。\n食土蚓无肠，亦自终夕叫。\n鸢贪声最鄙，鹊喜意可料。\n皆缘不平鸣，恸哭等嬉笑。\n阮生已粗率，孙子亦未妙。\n道人开此轩，清坐默自照。\n衝风振河海，不能号无窍。\n累尽吾何言，风来竹自啸。",
        "dynasty": "宋",
        "collection_info": null
    },
    {
        "title": "和何长官六言次韵五首  其一",
        "author": "苏轼",
        "content": "作邑君真伯厚，去官我岂曼容。\n一廛愿託仁政，六字难赓变风。",
        "dynasty": "宋",
        "collection_info": null
    },
    {
        "title": "和何长官六言次韵五首  其二",
        "author": "苏轼",
        "content": "五噫已出东洛，三復愿比南容。\n学道未逢潘盎，草书犹似杨风。",
        "dynasty": "宋",
        "collection_info": null
    },
    {
        "title": "和何长官六言次韵五首  其三",
        "author": "苏轼",
        "content": "石渠何须反顾，水驿幸足相容。\n长江大欲见庇，探支八月凉风。",
        "dynasty": "宋",
        "collection_info": null
    },
    {
        "title": "和何长官六言次韵五首  其四",
        "author": "苏轼",
        "content": "清风初号地籁，明月自写天容。\n贫家何以娱客，但知抹月批风。",
        "dynasty": "宋",
        "collection_info": null
    },
    {
        "title": "和何长官六言次韵五首  其五",
        "author": "苏轼",
        "content": "青山自是绝色，无人谁与为容。\n说向市朝公子，何殊马耳东风。",
        "dynasty": "宋",
        "collection_info": null
    },
    {
        "title": "观张师正所蓄辰砂",
        "author": "苏轼",
        "content": "将军结髮战蛮溪，箧有殊珍胜象犀。\n漫说玉床收箭镞，何曾金鼎识刀圭。\n近闻猛士收丹穴，欲助君王铸褭蹄。\n多少空巌人不见，自随初日吐虹蜺。",
        "dynasty": "宋",
        "collection_info": null
    },
    {
        "title": "次韵子由病酒肺疾发",
        "author": "苏轼",
        "content": "忆子少年时，肺喘疲坐卧。\n喊呀或终日，势若风雨过。\n虚阳作浮涨，客冷仍下堕。\n妻孥恐怅望，脍炙不登坐。\n终年禁晚食，半夜发清饿。\n胃强鬲苦满，肺敛腹辄破。\n三彭恣啖嚙，二竖肯逋播。\n寸田可治生，谁劝耕黄糯。\n探怀得真药，不待君臣佐。\n初如雪花积，渐作樱珠大。\n隔墙闻三嚥，隠隠如转磨。\n自兹失故疾，阳唱阴辄和。\n神仙多历试，中路或坎坷。\n平生不尽器，痛饮知无奈。\n旧人眼看尽，老伴余几箇。\n残年一斗粟，待子同舂簸。\n云何不自珍，醉病又一挫。\n真源结梨枣，世味等糠莝。\n耕耘当待穫，愿子勤自课。\n相将赋远游，仙语不用些。",
        "dynasty": "宋",
        "collection_info": null
    },
    {
        "title": "铁拄杖",
        "author": "苏轼",
        "content": "柳公手中黑蛇滑，千年老根生乳节。\n忽闻铿然爪甲声，四坐惊顾知是铁。\n含簧腹中细泉语，迸火石上飞星裂。\n公言此物老有神，自昔闽王饷吴越。\n不知流落几人手，坐看变灭如春雪。\n忽然赠我意安在，两脚未许甘衰歇。\n便寻辙迹访崆峒，径渡洞庭探禹穴。\n披榛觅药采芝菌，刺虎鏦蛟擉蛇蝎。\n会教化作两钱锥，归来见公未华髮。\n问我铁君无恙否，取出摩挲向公说。",
        "dynasty": "宋",
        "collection_info": null
    },
    {
        "title": "正月二十日往岐亭郡人潘古郭三人送余于女王城东禅庄院",
        "author": "苏轼",
        "content": "十日春寒不出门，不知江柳已摇村。\n稍闻决决流冰谷，尽放青青没烧痕。\n数亩荒园留我住，半瓶浊酒待君温。\n去年今日关山路，细雨梅花正断魂。",
        "dynasty": "宋",
        "collection_info": null
    },
    {
        "title": "岐亭道上见梅花戏赠季常",
        "author": "苏轼",
        "content": "蕙死兰枯菊亦摧，返魂香入岭头梅。\n数枝残绿风吹尽，一点芳心雀啅开。\n野店初尝竹叶酒，江云欲落豆稭灰。\n行当更向钗头见，病起乌云正作堆。",
        "dynasty": "宋",
        "collection_info": null
    },
    {
        "title": "东坡八首  其一",
        "author": "苏轼",
        "content": "废垒无人顾，颓垣满蓬蒿。\n谁能捐筋力，岁晚不偿劳。\n独有孤旅人，天穷无所逃。\n端来拾瓦砾，岁旱土不膏。\n崎岖草棘中，欲刮一寸毛。\n喟然释耒叹，我廪何时高。",
        "dynasty": "宋",
        "collection_info": null
    },
    {
        "title": "东坡八首  其二",
        "author": "苏轼",
        "content": "荒田虽浪莽，高庳各有适。\n下隰种秔稌，东原莳枣栗。\n江南有蜀士，桑果已许乞。\n好竹不难栽，但恐鞭横逸。\n仍须卜佳处，规以安我室。\n家僮烧枯草，走报暗井出。\n一饱未敢期，瓢饮已可必。",
        "dynasty": "宋",
        "collection_info": null
    },
    {
        "title": "东坡八首  其三",
        "author": "苏轼",
        "content": "自昔有微泉，来从远岭背。\n穿城过聚落，流恶壮蓬艾。\n去为柯氏陂，十亩鱼虾会。\n岁旱泉亦竭，枯萍黏破块。\n昨夜南山云，雨到一犁外。\n泫然寻故渎，知我理荒荟。\n泥芹有宿根，一寸嗟独在。\n雪芽何时动，春鸠行可脍。",
        "dynasty": "宋",
        "collection_info": null
    },
    {
        "title": "东坡八首  其四",
        "author": "苏轼",
        "content": "种稻清明前，乐事我能数。\n毛空暗春泽，针水闻好语。\n分秧及初夏，渐喜风叶举。\n月明看露上，一一珠垂缕。\n秋来霜穗重，颠倒相撑拄。\n但闻畦陇间，蚱蜢如风雨。\n新舂便入甑，玉粒照筐筥。\n我久食官仓，红腐等泥土。\n行当知此味，口腹吾已许。",
        "dynasty": "宋",
        "collection_info": null
    },
    {
        "title": "东坡八首  其五",
        "author": "苏轼",
        "content": "良农惜地力，幸此十年荒。\n桑柘未及成，一麦庶可望。\n投种未逾月，覆块已苍苍。\n农夫告我言，勿使苗叶昌。\n君欲富餠饵，要须纵牛羊。\n再拜谢苦言，得饱不敢忘。",
        "dynasty": "宋",
        "collection_info": null
    },
    {
        "title": "东坡八首  其六",
        "author": "苏轼",
        "content": "种枣期可剥，种松期可斲。\n事在十年外，吾计亦已悫。\n十年何足道，千载如风雹。\n旧闻李衡奴，此策疑可学。\n我有同舍郎，官居在灊岳。\n遗我三寸甘，照座光卓荦。\n百栽倘可致，当及春冰渥。\n想见竹篱间，青黄垂屋角。",
        "dynasty": "宋",
        "collection_info": null
    },
    {
        "title": "东坡八首  其七",
        "author": "苏轼",
        "content": "潘子久不调，沽酒江南村。\n郭生本将种，卖药西市垣。\n古生亦好事，恐是押牙孙。\n家有一亩竹，无时容叩门。\n我穷交旧绝，三子独见存。\n从我于东坡，劳饷同一飧。\n可怜杜拾遗，事与朱阮论。\n吾师卜子夏，四海皆弟昆。",
        "dynasty": "宋",
        "collection_info": null
    },
    {
        "title": "东坡八首  其八",
        "author": "苏轼",
        "content": "马生本穷士，从我二十年。\n日夜望我贵，求分买山钱。\n我今反累君，借耕辍兹田。\n刮毛龟背上，何时得成毡。\n可怜马生痴，至今夸我贤。\n众笑终不悔，施一当获千。",
        "dynasty": "宋",
        "collection_info": null
    },
    {
        "title": "武昌酌菩萨泉送王子立",
        "author": "苏轼",
        "content": "送行无酒亦无钱，劝尔一杯菩萨泉。\n何处低头不见我，四方同此水中天。",
        "dynasty": "宋",
        "collection_info": null
    },
    {
        "title": "任师中挽词",
        "author": "苏轼",
        "content": "大任刚烈世无有，疾恶如风朱伯厚。\n小任温毅老更文，聪明慈爱小冯君。\n两任才行不须说，畴昔并友吾先人。\n相看半作晨星没，可怜太白配残月。\n大任先去冢未干，小任相继呼不还。\n强寄一樽生死别，樽中有泪酒应酸。\n贵贱贤愚同尽耳，君今不尽缘贤子。\n人间得丧了无凭，只有天公终可倚。",
        "dynasty": "宋",
        "collection_info": null
    },
    {
        "title": "乐全先生生日以铁拄杖为寿二首  其一",
        "author": "苏轼",
        "content": "先生真是地行仙，住世因循五百年。\n每向铜人话畴昔，故教铁杖鬬清坚。\n入怀冰雪生秋思，倚壁蛟龙护昼眠。\n遥想人天会方丈，众中惊倒野狐禅。",
        "dynasty": "宋",
        "collection_info": null
    },
    {
        "title": "乐全先生生日以铁拄杖为寿二首  其二",
        "author": "苏轼",
        "content": "二年相伴影随身，踏遍江湖草木春。\n擿石旧痕犹在眼，闭门高节欲生鳞。\n畏途自卫真无敌，捷径争先却累人。\n远寄知公不嫌重，笔端犹自斡千钧。",
        "dynasty": "宋",
        "collection_info": null
    },
    {
        "title": "与潘三失解后饮酒",
        "author": "苏轼",
        "content": "千金敝帚人谁买，半额蛾眉世所妍。\n顾我自为都眊矂，怜君欲鬬小婵娟。\n青云岂易量他日，黄菊犹应似去年。\n醉裏未知谁得丧，满江风月不论钱。",
        "dynasty": "宋",
        "collection_info": null
    },
    {
        "title": "太守徐君猷通守孟亨之皆不饮酒以诗戏之",
        "author": "苏轼",
        "content": "孟嘉嗜酒桓温笑，徐邈狂言孟德疑。\n公独未知其趣尔，臣今时復一中之。\n风流自有高人识，通介宁随薄俗移。\n二子有灵应抚掌，吾孙还有独醒时。",
        "dynasty": "宋",
        "collection_info": null
    },
    {
        "title": "闻捷",
        "author": "苏轼",
        "content": "闻说官军取乞誾，将军旗鼓捷如神。\n故知无定河边柳，得共中原雪絮春。",
        "dynasty": "宋",
        "collection_info": null
    },
    {
        "title": "闻洮西捷报",
        "author": "苏轼",
        "content": "汉家将军一丈佛，诏赐天池八尺龙。\n露布朝驰玉关塞，捷烽夜到甘泉宫。\n似闻指挥筑上郡，已觉谈笑无西戎。\n放臣不见天颜喜，但惊草木回春容。",
        "dynasty": "宋",
        "collection_info": null
    },
    {
        "title": "杭州故人信至齐安",
        "author": "苏轼",
        "content": "昨夜风月清，梦到西湖上。\n朝来闻好语，扣户得吴饷。\n轻圆白晒荔，脆酽红螺醤。\n更将西庵茶，劝我洗江瘴。\n故人情义重，说我必西向。\n一年两仆夫，千里问无恙。\n相期结书社，未怕供诗帐。\n还将梦魂去，一夜到江涨。",
        "dynasty": "宋",
        "collection_info": null
    },
    {
        "title": "送牛尾貍与徐使君",
        "author": "苏轼",
        "content": "风捲飞花自入帷，一樽遥想破愁眉。\n泥深厌听鷄头鹘，酒浅欣尝牛尾貍。\n通印子鱼犹带骨，披绵黄雀漫多脂。\n殷勤送去烦纤手，为我磨刀削玉肌。",
        "dynasty": "宋",
        "collection_info": null
    },
    {
        "title": "四时词四首  其一",
        "author": "苏轼",
        "content": "春云阴阴雪欲落，东风和冷惊帘幙。\n渐看远水绿生漪，未放小桃红入萼。\n佳人瘦尽雪肤肌，眉敛春愁知为谁。\n深院无人剪刀响，应将白纻作春衣。",
        "dynasty": "宋",
        "collection_info": null
    },
    {
        "title": "四时词四首  其二",
        "author": "苏轼",
        "content": "垂柳阴阴日初永，蔗浆酪粉金盘冷。\n帘额低垂紫燕忙，蜜脾已满黄蜂静。\n高楼睡起翠眉嚬，枕破斜红未肯匀。\n玉腕半揎云碧袖，楼前知有断肠人。",
        "dynasty": "宋",
        "collection_info": null
    },
    {
        "title": "四时词四首  其三",
        "author": "苏轼",
        "content": "新愁旧恨眉生绿，粉汗余香在蕲竹。\n象床素手熨寒衣，烁烁风灯动华屋。\n夜香烧罢掩重扃，香雾空蒙月满庭。\n抱琴转轴无人见，门外空闻裂帛声。",
        "dynasty": "宋",
        "collection_info": null
    },
    {
        "title": "四时词四首  其四",
        "author": "苏轼",
        "content": "霜叶萧萧鸣屋角，黄昏陡觉罗衾薄。\n夜风摇动镇帷犀，酒醒梦回闻雪落。\n起来呵手画双鸦，醉脸轻匀衬眼霞。\n真态生香谁画得，玉如纤手嗅梅花。",
        "dynasty": "宋",
        "collection_info": null
    },
    {
        "title": "侄安节远来夜坐三首  其一",
        "author": "苏轼",
        "content": "南来不觉岁峥嵘，坐拨寒灰听雨声。\n遮眼文书原不读，伴人灯火亦多情。\n嗟予潦倒无归日，令汝蹉跎已半生。\n免使韩公悲世事，白头还对短灯檠。",
        "dynasty": "宋",
        "collection_info": null
    },
    {
        "title": "侄安节远来夜坐三首  其二",
        "author": "苏轼",
        "content": "心衰面改瘦峥嵘，相见惟应识旧声。\n永夜思家在何处，残年知汝远来情。\n畏人默坐成痴钝，问旧惊呼半死生。\n梦断酒醒山雨绝，笑看饥鼠上灯檠。",
        "dynasty": "宋",
        "collection_info": null
    },
    {
        "title": "侄安节远来夜坐三首  其三",
        "author": "苏轼",
        "content": "落第汝为中酒味，吟诗我作忍饥声。\n便思绝粒真无策，苦说归田似不情。\n腰下牛闲方解佩，洲中奴长足为生。\n大弨一弛何缘彀，已觉翻翻不受檠。",
        "dynasty": "宋",
        "collection_info": null
    },
    {
        "title": "雪后到干明寺遂宿",
        "author": "苏轼",
        "content": "门外山光马亦惊，阶前屐齿我先行。\n风花误入长春苑，云月长临不夜城。\n未许牛羊伤至洁，且看鸦鹊弄新晴。\n更须携被留僧榻，待听摧檐泻竹声。",
        "dynasty": "宋",
        "collection_info": null
    },
    {
        "title": "冬至日赠安节",
        "author": "苏轼",
        "content": "我生几冬至，少小如昨日。\n当时事父兄，上寿拜脱膝。\n十年阅雕谢，白髮催衰疾。\n瞻前惟兄三，顾后子由一。\n近者隔涛江，远者天一壁。\n今朝復何幸，见此万里侄。\n忆汝总角时，啼笑为梨栗。\n今来能慷慨，志气坚铁石。\n诸孙行復尔，世事何时毕。\n诗成却超然，老泪不成滴。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一",
        "author": "苏轼",
        "content": "索漠齐安郡，从来着放臣。\n如何风雪裏，更送独归人。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其二",
        "author": "苏轼",
        "content": "瘦骨寒将断，衰髯摘更稀。\n未甘为死别，犹恐得生归。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其三",
        "author": "苏轼",
        "content": "日上气暾江，雪晴光眩野。\n记取到家时，锄耰吾正把。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其四",
        "author": "苏轼",
        "content": "月明穿破裘，霜气涩孤剑。\n归来闭户坐，默数来时店。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其五",
        "author": "苏轼",
        "content": "诸兄无可寄，一语会须酬。\n晚岁俱黄髮，相看万事休。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其六",
        "author": "苏轼",
        "content": "故人如念我，为说瘦栾栾。\n尚有身为患，已无心可安。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其七",
        "author": "苏轼",
        "content": "吾兄喜酒人，今汝亦能饮。\n一杯归诵此，万事邯郸枕。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其八",
        "author": "苏轼",
        "content": "东阡在何许，寒食江头路。\n哀哉魏城君，宿草荒新墓。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其九",
        "author": "苏轼",
        "content": "临分亦泫然，不为穷途泣。\n东阡时一到，莫遣牛羊入。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一○",
        "author": "苏轼",
        "content": "我梦随汝去，东阡松柏青。\n却入西州门，永愧北山灵。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一一",
        "author": "苏轼",
        "content": "乞墦何足羡，负米可忘艰。\n莫为无车马，含羞入剑关。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一二",
        "author": "苏轼",
        "content": "我坐名过实，欢譁自招损。\n汝幸无人知，莫厌家山稳。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一三",
        "author": "苏轼",
        "content": "竹笥与练裙，随时毕婚嫁。\n无事苦相思，征鞍还一跨。",
        "dynasty": "宋",
        "collection_info": null
    },
    {
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一四",
        "author": "苏轼",
        "content": "万里却来日，一庵仍独居。\n应笑谋生拙，团团如磨馿。",
        "dynasty": "宋",
        "collection_info": null
    },
    {
        "title": "次韵陈四雪中赏梅",
        "author": "苏轼",
        "content": "腊酒诗催熟，寒梅雪鬬新。\n杜陵休叹老，韦曲已先春。\n独秀惊凡目，遗英卧逸民。\n高歌对三白，迟暮慰安仁。",
        "dynasty": "宋",
        "collection_info": null
    },
    {
        "title": "记梦回文二首  其一",
        "author": "苏轼",
        "content": "酡颜玉碗捧纤纤，乱点余花唾碧衫。\n歌咽水云凝静院，梦惊松雪落空巌。",
        "dynasty": "宋",
        "collection_info": null
    },
    {
        "title": "记梦回文二首  其二",
        "author": "苏轼",
        "content": "空花落尽酒倾缸，日上山融雪涨江。\n红焙浅瓯新火活，龙团小碾鬬晴窗。",
        "dynasty": "宋",
        "collection_info": null
    },
    {
        "title": "三朵花",
        "author": "苏轼",
        "content": "学道无成鬓已华，不劳千劫漫烝砂。\n归来且看一宿觉，未暇远寻三朵花。\n两手欲遮瓶裏雀，四条深怕井中蛇。\n画图要识先生面，试问房陵好事家。",
        "dynasty": "宋",
        "collection_info": null
    },
    {
        "title": "正月二十日与潘郭二生出郊寻春忽记去年是日同至女王城作诗乃和前韵",
        "author": "苏轼",
        "content": "东风未肯入东门，走马还寻去岁村。\n人似秋鸿来有信，事如春梦了无痕。\n江城白酒三杯酽，野老苍颜一笑温。\n已约年年为此会，故人不用赋招魂。",
        "dynasty": "宋",
        "collection_info": null
    },
    {
        "title": "是日偶至野人汪氏之居有神降于其室自称天人李全字德通善篆字用笔奇妙而字不可识云天篆也与予言有所会者復作一篇仍用前韵",
        "author": "苏轼",
        "content": "酒渴思茶漫扣门，那知竹裏是仙村。\n已闻龟策通神语，更看龙蛇落笔痕。\n色瘁形枯应笑屈，道存目击岂非温。\n归来独扫空斋卧，犹恐微言入梦魂。",
        "dynasty": "宋",
        "collection_info": null
    },
    {
        "title": "浚井",
        "author": "苏轼",
        "content": "古井没荒莱，不食谁为恻。\n瓶罂下两绠，蛙蚓飞百尺。\n腥风被泥滓，空响闻点滴。\n上除青青芹，下洗凿凿石。\n沾濡愧童仆，杯酒暖寒栗。\n白水渐泓渟，青天落寒碧。\n云何失旧秽，底处来新洁。\n井在有无中，无来亦无失。",
        "dynasty": "宋",
        "collection_info": null
    },
    {
        "title": "红梅三首  其一",
        "author": "苏轼",
        "content": "怕愁贪睡独开迟，自恐冰容不入时。\n故作小红桃杏色，尚余孤瘦雪霜姿。\n寒心未肯随春态，酒晕无端上玉肌。\n诗老不知梅格在，更看绿叶与青枝。",
        "dynasty": "宋",
        "collection_info": null
    },
    {
        "title": "红梅三首  其二",
        "author": "苏轼",
        "content": "雪裏开花却是迟，何如独占上春时。\n也知造物含深意，故与施朱发妙姿。\n细雨裛残千颗泪，轻寒瘦损一分肌。\n不应便作夭桃杏，数点微酸已着枝。",
        "dynasty": "宋",
        "collection_info": null
    },
    {
        "title": "红梅三首  其三",
        "author": "苏轼",
        "content": "幽人自恨探春迟，不见檀心未吐时。\n丹鼎夺胎那是宝，玉人頩颊更多姿。\n抱丛暗蕊初含子，落盏秾香已透肌。\n乞与徐熙画新样，竹间璀璨出斜枝。",
        "dynasty": "宋",
        "collection_info": null
    },
    {
        "title": "次韵子由寄题孔平仲草庵",
        "author": "苏轼",
        "content": "逢人欲觅安心法，到处先为问道庵。\n卢子不须从若士，盖公当自过曹参。\n羡君美玉经三火，笑我枯桑困八蚕。\n犹喜大江同一味，故应千里共清甘。",
        "dynasty": "宋",
        "collection_info": null
    },
    {
        "title": "二虫",
        "author": "苏轼",
        "content": "君不见水马儿，步步逆流水。\n大江东流日千里，此虫趯趯长在此。\n君不见鷃滥堆，决起随衝风。\n随风一去宿何许，逆风还落蓬蒿中。\n二虫愚智俱莫测，江边一笑无人识。",
        "dynasty": "宋",
        "collection_info": null
    },
    {
        "title": "陈季常见过三首  其一",
        "author": "苏轼",
        "content": "仕宦常畏人，退居还喜客。\n君来辄馆我，未觉鸡黍窄。\n东坡有奇事，已种十亩麦。\n但得君眼青，不辞奴饭白。",
        "dynasty": "宋",
        "collection_info": null
    },
    {
        "title": "陈季常见过三首  其二",
        "author": "苏轼",
        "content": "送君四十里，只使一帆风。\n江边千树柳，落我酒杯中。\n此行非远别，此乐固无穷。\n但愿长如此，来往一生同。",
        "dynasty": "宋",
        "collection_info": null
    },
    {
        "title": "陈季常见过三首  其三",
        "author": "苏轼",
        "content": "闻君开龟轩，东槛俯乔木。\n人言君畏事，欲作龟头缩。\n我知君不然，朝饭仰旸谷。\n余光幸分我，不死安可独。",
        "dynasty": "宋",
        "collection_info": null
    },
    {
        "title": "谢人惠云巾方舄二首  其一",
        "author": "苏轼",
        "content": "燕尾称呼理未便，剪裁云叶却天然。\n无心只是青山物，覆顶宜归紫府仙。\n转觉周家新样俗，未容陶令旧名传。\n鹿门佳士勤相赠，黑雾玄霜合比肩。",
        "dynasty": "宋",
        "collection_info": null
    },
    {
        "title": "谢人惠云巾方舄二首  其二",
        "author": "苏轼",
        "content": "胡靴短靿格粗疏，古雅无如此样殊。\n妙手不劳盘作凤，轻身只欲化为鳬。\n魏风褊俭堪羞葛，楚客豪华可笑珠。\n拟学梁家名解脱，便于禅坐作跏趺。",
        "dynasty": "宋",
        "collection_info": null
    },
    {
        "title": "寒食雨二首  其一",
        "author": "苏轼",
        "content": "自我来黄州，已过三寒食。\n年年欲惜春，春去不容惜。\n今年又苦雨，两月秋萧瑟。\n卧闻海棠花，泥污燕脂雪。\n暗中偷负去，夜半真有力。\n何殊病少年，病起头已白。",
        "dynasty": "宋",
        "collection_info": null
    },
    {
        "title": "寒食雨二首  其二",
        "author": "苏轼",
        "content": "春江欲入户，雨势来不已。\n小屋如渔舟，蒙蒙水云裏。\n空庖煮寒菜，破竈烧湿苇。\n那知是寒食，但感乌衔纸。\n君门深九重，坟墓在万里。\n也拟哭途穷，死灰吹不起。",
        "dynasty": "宋",
        "collection_info": null
    },
    {
        "title": "徐使君分新火",
        "author": "苏轼",
        "content": "临皋亭中一危坐，三见清明改新火。\n沟中枯木应笑人，钻斫不然谁似我。\n黄州使君怜久病，分我五更红一朵。\n从来破釜跃江鱼，只有清诗嘲饭颗。\n起携蜡炬遶空室，欲事烹煎无一可。\n为公分作无尽灯，照破十方昏暗锁。",
        "dynasty": "宋",
        "collection_info": null
    },
    {
        "title": "次韵答元素",
        "author": "苏轼",
        "content": "不愁春尽絮随风，但喜丹砂入颊红。\n流落天涯先有谶，摩挲金狄会当同。\n蘧蘧未必都非梦，了了方知不落空。\n莫把存亡悲六客，已将地狱等天宫。",
        "dynasty": "宋",
        "collection_info": null
    },
    {
        "title": "蜜酒歌",
        "author": "苏轼",
        "content": "真珠为浆玉为醴，六月田夫汗流泚。\n不如春瓮自生香，蜂为耕耘花作米。\n一日小沸鱼吐沫，二日眩转清光活。\n三日开瓮香满城，快泻银瓶不须拨。\n百钱一斗浓无声，甘露微浊醍醐清。\n君不见南园采花蜂似雨，天教酿酒醉先生。\n先生年来穷到骨，问人乞米何曾得。\n世间万事真悠悠，蜜蜂大胜监河侯。",
        "dynasty": "宋",
        "collection_info": null
    },
    {
        "title": "又一首答二犹子与王郎见和",
        "author": "苏轼",
        "content": "脯青苔，炙青蒲，烂蒸鹅鸭乃瓠壶。\n煮豆作乳脂为酥，高烧油烛斟蜜酒。\n贫家百物初何有。\n古来百巧出穷人，搜罗假合乱天真。\n诗书与我为曲糵，醖酿老夫成搢绅。\n质非文是终难久，脱冠还作扶犁叟。\n不如蜜酒无燠寒，冬不加甜夏不酸。\n老夫作诗殊少味，爱此三篇如酒美。\n封胡羯末已可怜，不知更有王郎子。",
        "dynasty": "宋",
        "collection_info": null
    },
    {
        "title": "谢陈季常惠一揞巾",
        "author": "苏轼",
        "content": "夫子胸中万斛宽，此巾何事小团团。\n半升仅漉渊明酒，二寸纔容子夏冠。\n好戴黄金双得胜，休教白苎一生酸。\n臂弓腰箭何时去，直上阴山取可汗。",
        "dynasty": "宋",
        "collection_info": null
    },
    {
        "title": "赠黄山人",
        "author": "苏轼",
        "content": "面颊照人元自赤，眉毛覆眼见来乌。\n倦游不拟谈玄牝，示病何妨出白鬚。\n绝学已生真定慧，说禅长笑老浮屠。\n东坡若肯三年住，亲与先生看药炉。",
        "dynasty": "宋",
        "collection_info": null
    },
    {
        "title": "问大冶长老乞桃花茶栽东坡",
        "author": "苏轼",
        "content": "周诗记荼苦，茗饮出近世。\n初缘厌粱肉，假此雪昏滞。\n嗟我五亩园，桑麦苦蒙翳。\n不令寸地闲，更乞茶子蓺。\n饥寒未知免，已作太饱计。\n庶将通有无，农末不相戾。\n春来冻地裂，紫笋森已锐。\n牛羊烦呵叱，筐筥未敢睨。\n江南老道人，齿髮日夜逝。\n他年雪堂品，空记桃花裔。",
        "dynasty": "宋",
        "collection_info": null
    },
    {
        "title": "西山戏题武昌王居士",
        "author": "苏轼",
        "content": "江干高居坚关扃，犍耕躬稼角挂经。\n篙竿繫舸菰茭隔，笳鼓过军鸡狗惊。\n解襟顾影各箕踞，击剑赓歌几举觥。\n荆笄供脍愧搅聒，干锅更戛甘瓜羹。",
        "dynasty": "宋",
        "collection_info": null
    },
    {
        "title": "次韵孔毅父久旱已而甚雨三首  其一",
        "author": "苏轼",
        "content": "饥人忽梦饭甑溢，梦中一饱百忧失。\n只知梦饱本来空，未悟真饥定何物。\n我生无田食破砚，尔来砚枯磨不出。\n去年太岁空在酉，傍舍壶浆不容乞。\n今年旱势復如此，岁晚何以黔吾突。\n青天荡荡呼不闻，况欲稽首号泥佛。\n瓮中蜥蜴尤可笑，跂跂脉脉何等秩。\n阴阳有时雨有数，民是天民天自恤。\n我虽穷苦不如人，要亦自是民之一。\n形容虽似丧家狗，未肯聑耳争投骨。\n倒冠落帻谢朋友，独与蚊雷共圭荜。\n故人嗔我不开门，君视我门谁肯屈。\n可怜明月如泼水，夜半清光翻我室。\n风从南来非雨候，且为疲人洗蒸鬰。\n褰裳一和快哉谣，未暇饥寒念明日。",
        "dynasty": "宋",
        "collection_info": null
    },
    {
        "title": "次韵孔毅父久旱已而甚雨三首  其二",
        "author": "苏轼",
        "content": "去年东坡拾瓦砾，自种黄桑三百尺。\n今年刈草盖雪堂，日炙风吹面如墨。\n平生懒惰今始悔，老大劝农天所直。\n沛然例赐三尺雨，造物无心怳难测。\n四方上下同一云，甘霔不为龙所隔。\n蓬蒿下湿迎晓耒，灯火新凉催夜织。\n老夫作罢得甘寝，卧听墙东人响屐。\n奔流未已坑谷平，折苇枯荷恣漂溺。\n腐儒粗粝支百年，力耕不受众目怜。\n破陂漏水不耐旱，人力未至求天全。\n会当作塘径千步，横断西北遮山泉。\n四邻相率助举杵，人人知我囊无钱。\n明年共看决渠雨，饥饱在我宁关天。\n谁能伴我田间饮，醉倒惟有支头砖。",
        "dynasty": "宋",
        "collection_info": null
    },
    {
        "title": "次韵孔毅父久旱已而甚雨三首  其三",
        "author": "苏轼",
        "content": "天公号令不再出，十日愁霖併为一。\n君家有田水冒田，我家无田忧入室。\n不如西州杨道士，万里随身惟两膝。\n沿流不恶泝亦佳，一叶扁舟任飘突。\n山芎麦曲都不用，泥行露宿终无疾。\n夜来饥肠如转雷，旅愁非酒不可开。\n杨生自言识音律，洞箫入手清且哀。\n不须更待秋井塌，见人白骨方衔杯。",
        "dynasty": "宋",
        "collection_info": null
    },
    {
        "title": "鱼蛮子",
        "author": "苏轼",
        "content": "江淮水为田，舟楫为室居。\n鱼虾以为粮，不耕自有余。\n异哉鱼蛮子，本非左衽徒。\n连排入江住，竹瓦三尺庐。\n于焉长子孙，戚施且侏儒。\n擘水取鲂鲤，易如拾诸途。\n破釜不着盐，雪鳞芼青蔬。\n一饱便甘寝，何异獭与狙。\n人间行路难，踏地出赋租。\n不如鱼蛮子，驾浪浮空虚。\n空虚未可知，会当算舟车。\n蛮子叩头泣，勿语桑大夫。",
        "dynasty": "宋",
        "collection_info": null
    },
    {
        "title": "夜坐与迈联句",
        "author": "苏轼",
        "content": "清风来无边，明月翳復吐。\n松声满虚空，竹影侵半户。\n暗枝有惊鹊，坏壁鸣饥鼠。\n露叶耿高梧，风萤落空庑。\n微凉感团扇，古意歌白纻。\n乐哉今夕游，获此陪杖屦。\n传家诗律细，已自过宗武。\n短诗膝上成，聊以感怀祖。",
        "dynasty": "宋",
        "collection_info": null
    },
    {
        "title": "次韵和王巩六首  其一",
        "author": "苏轼",
        "content": "君谈阳朔山，不作一钱直。\n巌藏两头蛇，瘴落千仞翼。\n雅宜驩兜放，颇讶虞舜陟。\n暂来已可畏，览镜忧面黑。\n况子三年囚，苦雾变饮食。\n吉人终不死，仰荷天地德。\n我来黄冈下，敧枕江流碧。\n江南武昌山，向我如咫尺。\n春蔬黄土软，冻笋苍崖坼。\n兹行我累君，乃反得安宅。\n遥知丹穴近，为劚勾漏石。\n他年分刀圭，名字挂仙籍。",
        "dynasty": "宋",
        "collection_info": null
    },
    {
        "title": "次韵和王巩六首  其二",
        "author": "苏轼",
        "content": "少年带刀剑，但识从军乐。\n老大服犁锄，解佩付镕铄。\n虽无献捷功，会赐力田爵。\n敲冰春捣纸，刈苇秋织箔。\n栎林斩冬炭，竹坞收夏箨。\n四时俯有取，一饱天所酢。\n君生纨绮间，欲学非其脚。\n左右玉纤纤，束薪谁为缚。\n勿令闻此语，翠黛頩将恶。\n笑我一间茅，妇姑纷六凿。",
        "dynasty": "宋",
        "collection_info": null
    },
    {
        "title": "次韵和王巩六首  其三",
        "author": "苏轼",
        "content": "欲结千年实，先催二月花。\n故教穷到骨，要使寿无涯。\n久已逃天网，何须服日华。\n宾州在何处，为子上栖霞。",
        "dynasty": "宋",
        "collection_info": null
    },
    {
        "title": "次韵和王巩六首  其四",
        "author": "苏轼",
        "content": "邻里有异趣，何妨倾盖新。\n殊方君莫厌，数面自成亲。\n默坐无余事，回光照此身。\n他年赤墀下，玉立看垂绅。",
        "dynasty": "宋",
        "collection_info": null
    },
    {
        "title": "次韵和王巩六首  其五",
        "author": "苏轼",
        "content": "平生我亦轻余子，晚岁人谁念此翁。\n巧语屡曾遭薏苡，廋词聊復託芎藭。\n子还可责同元亮，妻却差贤胜敬通。\n若问我贫天所赋，不因迁谪始囊空。",
        "dynasty": "宋",
        "collection_info": null
    },
    {
        "title": "次韵和王巩六首  其六",
        "author": "苏轼",
        "content": "君家玉臂贯铜青，下客何时见目成。\n勤把铅黄记宫样，莫教弦管作蛮声。\n熏衣渐叹衙香少，拥髻遥怜夜语清。\n记取北归携过我，南江风浪雪山倾。",
        "dynasty": "宋",
        "collection_info": null
    },
    {
        "title": "弔李台卿",
        "author": "苏轼",
        "content": "我初未识君，人以君为笑。\n垂头老鹳雀，烟雨霾七窍。\n敝衣来过我，危坐若持钓。\n褚裒半面新，鬷蔑一语妙。\n徐徐涉其澜，极望不可徼。\n却观元妩媚，士固难轻料。\n看书眼如月，罅隙靡不照。\n我老多遗忘，得君如再少。\n从横通杂艺，甚博且知要。\n所恨言无文，至老幽不耀。\n其生世莫识，已死谁復弔。\n作诗遗故人，庶解俗子谯。",
        "dynasty": "宋",
        "collection_info": null
    },
    {
        "title": "曹既见和復次韵",
        "author": "苏轼",
        "content": "造物本儿嬉，风噫雷电笑。\n谁令妄惊怪，失匕号万窍。\n人人走江湖，一一操网钓。\n偶然连六鳌，便谓此手妙。\n空令任公子，三岁蹲海徼。\n长贫固不辞，一死实未料。\n难将蓍草算，除用佛眼照。\n何人嗣家学，恨子儿尚少。\n嗟我与曹君，衰老世不要。\n空言今无救，奇志后必耀。\n吟君五字诗，义重千金弔。\n收藏慎勿出，免使羣儿谯。",
        "dynasty": "宋",
        "collection_info": null
    },
    {
        "title": "弔徐德占",
        "author": "苏轼",
        "content": "美人种松柏，欲使低映门。\n栽培虽易长，流恶病其根。\n哀哉岁寒姿，骯脏谁与论。\n竟为明所误，不免刀斧痕。\n一遭儿女污，始觉山林尊。\n从来觅栋梁，未省傍篱藩。\n南山隔秦岭，千树龙蛇奔。\n大厦若畏倾，万牛何足言。\n不然老巌壑，合抱枝生孙。\n死者不可悔，吾将遗后昆。",
        "dynasty": "宋",
        "collection_info": null
    },
    {
        "title": "李委吹笛",
        "author": "苏轼",
        "content": "山头孤鹤向南飞，载我南游到九疑。\n下界何人也吹笛，可怜时復犯龟兹。",
        "dynasty": "宋",
        "collection_info": null
    },
    {
        "title": "蜀僧明操思归书龙丘子壁",
        "author": "苏轼",
        "content": "久厌劳生能几日，莫将归思扰衰年。\n片云会得无心否，南北东西只一天。",
        "dynasty": "宋",
        "collection_info": null
    },
    {
        "title": "正月三日点灯会客",
        "author": "苏轼",
        "content": "江上东风浪接天，苦寒无頼破春妍。\n试开云梦羔儿酒，快泻钱塘药玉船。\n蚕市光阴非故国，马行灯火记当年。\n冷烟湿雪梅花在，留得新春作上元。",
        "dynasty": "宋",
        "collection_info": null
    },
    {
        "title": "六年正月二十日復出东门仍用前韵",
        "author": "苏轼",
        "content": "乱山环合水侵门，身在淮南尽处村。\n五亩渐成终老计，九重新埽旧巢痕。\n岂惟见惯沙鸥熟，已觉来多钓石温。\n长与东风约今日，暗香先返玉梅魂。",
        "dynasty": "宋",
        "collection_info": null
    },
    {
        "title": "次韵孔毅父集古人句见赠五首  其一",
        "author": "苏轼",
        "content": "羡君戏集他人诗，指呼市人如使儿。\n天边鸿鹄不易得，便令作对随家鸡。\n退之惊笑子美泣，问君久假何时归。\n世间好句世人共，明月自满千家墀。",
        "dynasty": "宋",
        "collection_info": null
    },
    {
        "title": "次韵孔毅父集古人句见赠五首  其二",
        "author": "苏轼",
        "content": "紫驼之峰人莫识，杂以鸡豚真可惜。\n今君坐致五侯鲭，尽是猩唇与熊白。\n路傍拾得半段枪，何必开炉铸矛戟。\n用之如何在我耳，入手当令君丧魄。",
        "dynasty": "宋",
        "collection_info": null
    },
    {
        "title": "次韵孔毅父集古人句见赠五首  其三",
        "author": "苏轼",
        "content": "天下几人学杜甫，谁得其皮与其骨。\n划如太华当我前，跛䍧欲上惊崷崒。\n名章俊语纷交衡，无人巧会当时情。\n前生子美只君是，信手拈得俱天成。",
        "dynasty": "宋",
        "collection_info": null
    },
    {
        "title": "次韵孔毅父集古人句见赠五首  其四",
        "author": "苏轼",
        "content": "诗人雕刻闲草木，搜抉肝肾神应哭。\n不如默诵千万首，左抽右取谈笑足。\n夜吟石鼎声悲秋，可怜好事刘与侯。\n何当一醉百不问，我欲眠矣君归休。",
        "dynasty": "宋",
        "collection_info": null
    },
    {
        "title": "次韵孔毅父集古人句见赠五首  其五",
        "author": "苏轼",
        "content": "膏明兰臭俱自焚，象牙翠羽戕其身。\n多言自古为数穷，微中有时堪解纷。\n痴人但数羊羔儿，不知何者是左慈。\n千章万句卒非我，急走捉君应已迟。",
        "dynasty": "宋",
        "collection_info": null
    },
    {
        "title": "食甘",
        "author": "苏轼",
        "content": "一双罗帕未分珍，林下先尝愧逐臣。\n露叶霜枝剪寒碧，金盘玉指破芳辛。\n清泉蔌蔌先流齿，香雾霏霏欲噀人。\n坐客殷勤为收子，千奴一掬奈吾贫。",
        "dynasty": "宋",
        "collection_info": null
    },
    {
        "title": "大寒步至东坡赠巢三",
        "author": "苏轼",
        "content": "春雨如暗尘，春风吹倒人。\n东坡数间屋，巢子谁与邻。\n空床敛败絮，破竈鬰生薪。\n相对不言寒，哀哉知我贫。\n我有一瓢酒，独饮良不仁。\n未能頳我颊，聊復濡子唇。\n故人千钟禄，驭吏醉吐茵。\n那知我与子，坐作寒螀呻。\n努力莫怨天，我尔皆天民。\n行看花柳动，共享无边春。",
        "dynasty": "宋",
        "collection_info": null
    },
    {
        "title": "元修菜",
        "author": "苏轼",
        "content": "彼美君家菜，铺田绿茸茸。\n豆荚圆且小，槐芽细而丰。\n种之秋雨余，擢秀繁霜中。\n欲花而未萼，一一如青虫。\n是时青裙女，采撷何匆匆。\n烝之復湘之，香色蔚其饛。\n点酒下盐豉，缕橙芼姜葱。\n那知鸡与豚，但恐放箸空。\n春尽苗叶老，耕翻烟雨丛。\n润随甘泽化，暖作青泥融。\n始终不我负，力与粪壤同。\n我老忘家舍，楚音变儿童。\n此物独妩媚，终年繫余胸。\n君归致其子，囊盛勿函封。\n张骞移苜蓿，适用如葵菘。\n马援载薏苡，罗生等蒿蓬。\n悬知东坡下，塉卤化千钟。\n长使齐安民，指此说两翁。",
        "dynasty": "宋",
        "collection_info": null
    },
    {
        "title": "日日出东门",
        "author": "苏轼",
        "content": "日日出东门，步寻东城游。\n城门抱关卒，笑我此何求。\n我亦无所求，驾言写我忧。\n意适忽忘返，路穷乃归休。\n悬知百岁后，父老说故侯。\n古来贤达人，此路谁不由。\n百年寓华屋，千载归山丘。\n何事羊公子，不肯过西州。",
        "dynasty": "宋",
        "collection_info": null
    },
    {
        "title": "寄周安孺茶",
        "author": "苏轼",
        "content": "大哉天宇内，植物知几族。\n灵品独标奇，迥超凡草木。\n名从姬旦始，渐播桐君录。\n赋咏谁最先，厥传惟杜育。\n唐人未知好，论着始于陆。\n常李亦清流，当年慕高躅。\n遂使天下士，嗜此偶于俗。\n岂但中土珍，兼之异邦鬻。\n鹿门有佳士，博览无不瞩。\n邂逅天随翁，篇章互赓续。\n开园颐山下，屏迹松江曲。\n有兴即挥毫，粲然存简牍。\n伊予素寡爱，嗜好本不笃。\n粤自少年时，低徊客京毂。\n虽非曳裾者，庇荫或华屋。\n颇见纨绮中，齿牙厌粱肉。\n小龙得屡试，粪土视珠玉。\n团凤与葵花，碔砆杂鱼目。\n贵人自矜惜，捧玩且缄椟。\n未数日注卑，定知双井辱。\n于兹事研讨，至味识五六。\n自尔入江湖，寻僧访幽独。\n高人固多暇，探究亦颇熟。\n闻道早春时，携籯赴初旭。\n惊雷未破蕾，采采不盈掬。\n旋洗玉泉蒸，芳馨岂停宿。\n须臾布轻缕，火候谨盈缩。\n不惮顷间劳，经时废藏蓄。\n髹筒浄无染，箬笼匀且复。\n苦畏梅润侵，暖须人气燠。\n有如刚耿性，不受纤芥触。\n又若廉夫心，难将微秽渎。\n晴天敞虚府，石碾破轻绿。\n永日遇闲宾，乳泉发新馥。\n香浓夺兰露，色嫩欺秋菊。\n闽俗竞传夸，丰腴面如粥。\n自云叶家白，颇胜中山醁。\n好是一杯深，午窗春睡足。\n清风击两腋，去欲凌鸿鹄。\n嗟我乐何深，水经亦屡读。\n陆子咤中泠，次乃康王谷。\n蟆培顷曾尝，瓶罂走僮仆。\n如今老且懒，细事百不欲。\n美恶两俱忘，谁能强追逐。\n姜盐拌白土，稍稍从吾蜀。\n尚欲外形骸，安能徇口腹。\n由来薄滋味，日饭止脱粟。\n外慕既已矣，胡为此羁束。\n昨日散幽步，偶上天峰麓。\n山圃正春风，蒙茸万旗簇。\n呼儿为招客，采制聊亦復。\n地僻谁我从，包藏置厨簏。\n何尝较优劣，但喜破睡速。\n况此夏日长，人间正炎毒。\n幽人无一事，午饭饱蔬菽。\n困卧北窗风，风微动窗竹。\n乳瓯十分满，人世真局促。\n意爽飘欲仙，头轻快如沐。\n昔人固多癖，我癖良可赎。\n为问刘伯伦，胡然枕糟曲。",
        "dynasty": "宋",
        "collection_info": null
    },
    {
        "title": "南堂五首  其一",
        "author": "苏轼",
        "content": "江上西山半隠堤，此邦台馆一时西。\n南堂独有西南向，卧看千帆落浅溪。",
        "dynasty": "宋",
        "collection_info": null
    },
    {
        "title": "南堂五首  其二",
        "author": "苏轼",
        "content": "暮年眼力嗟犹在，多病颠毛却未华。\n故作明窗书小字，更开幽室养丹砂。",
        "dynasty": "宋",
        "collection_info": null
    },
    {
        "title": "南堂五首  其三",
        "author": "苏轼",
        "content": "他时夜雨困移床，坐厌愁声点客肠。\n一听南堂新瓦响，似闻东坞小荷香。",
        "dynasty": "宋",
        "collection_info": null
    },
    {
        "title": "南堂五首  其四",
        "author": "苏轼",
        "content": "山家为割千房蜜，稚子新畦五亩蔬。\n更有南堂堪着客，不忧门外故人车。",
        "dynasty": "宋",
        "collection_info": null
    },
    {
        "title": "南堂五首  其五",
        "author": "苏轼",
        "content": "扫地焚香闭阁眠，簟纹如水帐如烟。\n客来梦觉知何处，挂起西窗浪接天。",
        "dynasty": "宋",
        "collection_info": null
    },
    {
        "title": "次韵子由种杉竹",
        "author": "苏轼",
        "content": "吏散庭空雀噪檐，闭门独宿夜厌厌。\n似闻梨枣同时种，应与杉篁刻日添。\n糟曲有神熏不醉，雪霜夸健巧相沾。\n先生坐待清阴满，空使人人叹滞淹。",
        "dynasty": "宋",
        "collection_info": null
    },
    {
        "title": "孔毅父妻挽词",
        "author": "苏轼",
        "content": "结褵记初欢，同穴期晚岁。\n择夫得温峤，生子胜王济。\n高风相宾友，古义仍兄弟。\n从君吏隠中，穷达初不计。\n云何抱沉疾，俯仰便一世。\n幽阴凄房栊，芳泽在巾袂。\n百年纵得满，此路行亦逝。\n那将有限身，长泻无益涕。\n君文照今古，不比山石脆。\n当观千字诔，宁用百金瘗。",
        "dynasty": "宋",
        "collection_info": null
    },
    {
        "title": "初秋寄子由",
        "author": "苏轼",
        "content": "百川日夜逝，物我相随去。\n惟有宿昔心，依然守故处。\n忆在怀远驿，闭门秋暑中。\n藜羹对书史，挥汗与子同。\n西风忽凄厉，落叶穿户牖。\n子起寻夹衣，感叹执我手。\n朱颜不可恃，此语君莫疑。\n别离恐不免，功名定难期。\n当时已悽断，况此两衰老。\n失途既难追，学道恨不早。\n买田秋已议，筑室春当成。\n雪堂风雨夜，已作对床声。",
        "dynasty": "宋",
        "collection_info": null
    },
    {
        "title": "和黄鲁直食笋次韵",
        "author": "苏轼",
        "content": "饱食有残肉，饥食无余菜。\n纷然生喜怒，似被狙公卖。\n尔来谁独觉，凛凛白下宰。\n一饭在家僧，至乐甘不坏。\n多生味蠹简，食笋乃余债。\n萧然映樽俎，未肯杂菘芥。\n君看霜雪姿，童稚已耿介。\n胡为遭暴横，三嗅不忍嘬。\n朝来忽解箨，势迫风雷噫。\n尚可饷三闾，饭筒缠五采。",
        "dynasty": "宋",
        "collection_info": null
    },
    {
        "title": "闻子由为郡僚所捃恐当去官",
        "author": "苏轼",
        "content": "少学不为身，宿志固有在。\n虽然敢自必，用舍置度外。\n天初若相我，发迹造宏大。\n岂敢负所付，捐躯欲投会。\n宁知事大谬，举步得狼狈。\n我已无可言，堕甑难追悔。\n子虽仅自免，鸡肋安足頼。\n低回畏罪罟，黾勉敢言退。\n若人疑或使，为子得微罪。\n时哉归去来，共抱东坡耒。",
        "dynasty": "宋",
        "collection_info": null
    },
    {
        "title": "次韵王巩南迁初归二首  其一",
        "author": "苏轼",
        "content": "问君谪南宾，野葛食几尺。\n逢人瘴髮黄，入市胡眼碧。\n三年不易过，坐睨倚天壁。\n归来貌如故，妙语仍破镝。\n那能废诗酒，亦未妨禅寂。\n愿为尚书郎，还赐上方舄。",
        "dynasty": "宋",
        "collection_info": null
    },
    {
        "title": "次韵王巩南迁初归二首  其二",
        "author": "苏轼",
        "content": "江家旧池台，修竹围一尺。\n归来万事非，惟见秦淮碧。\n平生痛饮处，遗墨鸦栖壁。\n西来故父客，金印杂鸣镝。\n三槐老更茂，花絮春寂寂。\n中微未可料，家庙藏赤舄。",
        "dynasty": "宋",
        "collection_info": null
    },
    {
        "title": "孔毅父以诗戒饮酒问买田且乞墨竹次其韵",
        "author": "苏轼",
        "content": "酒中真復有何好，孟生虽贤未闻道。\n醉时万虑一埽空，醒后纷纷如宿草。\n十年揩洗见真妄，石女无儿焦谷槁。\n此身何异贮酒瓶，满辄予人空自倒。\n武昌痛饮岂吾意，性不违人遭客恼。\n君家长松十亩阴，借我一庵聊洗心。\n我田方寸耕不尽，何用百顷糜千金。\n枕书睡熟呼不起，好学怜君工杂拟。\n且将墨竹换新诗，润色何须待东里。",
        "dynasty": "宋",
        "collection_info": null
    },
    {
        "title": "子由作二颂颂石台长老问公手写莲经字如黑蚁且诵万遍胁不至席二十余年予亦作二首  其一",
        "author": "苏轼",
        "content": "眼前扰扰黑蚍蜉，口角霏霏白唾珠。\n要识吾师无碍处，试将烧却看瞋无。",
        "dynasty": "宋",
        "collection_info": null
    },
    {
        "title": "子由作二颂颂石台长老问公手写莲经字如黑蚁且诵万遍胁不至席二十余年予亦作二首  其二",
        "author": "苏轼",
        "content": "眼睛心地两虚圆，胁不沾床二十年。\n谁信吾师非不睡，睡蛇已死得安眠。",
        "dynasty": "宋",
        "collection_info": null
    },
    {
        "title": "邓忠臣母周氏挽词",
        "author": "苏轼",
        "content": "微生真草木，无处谢天力。\n慈颜如春风，不见桃李实。\n古今抱此恨，有志俯仰失。\n公子岂先知，战战常惜日。\n吾君日月照，委曲到肝鬲。\n哀哉人子心，吾何爱一邑。\n家庭拜前后，粲然发笑色。\n岂比黄壤下，焚瘗千金璧。\n若人道德人，视此亦戏剧。\n聊偿曾闵意，遽与仙佛寂。\n孤纍卧江渚，永望坟墓隔。\n作诗相楚挽，感动泪再滴。",
        "dynasty": "宋",
        "collection_info": null
    },
    {
        "title": "和蔡景繁海州石室",
        "author": "苏轼",
        "content": "芙蓉仙人旧游处，苍藤翠壁初无路。\n戏将桃核裹黄泥，石间散掷如风雨。\n坐令空山作锦绣，倚天照海花无数。\n花间石室可容车，流苏宝盖窥灵宇。\n何年霹雳起神物，玉棺飞出王乔墓。\n当时醉卧动千日，至今石缝余糟醑。\n仙人一去五十年，花老室空谁作主。\n手植数松今偃盖，苍髯白甲低琼户。\n我来取酒酹先生，后车仍载胡琴女。\n一声冰铁散巌谷，海为澜翻松为舞。\n尔来心赏復何人，持节中郎醉无伍。\n独临断岸呼日出，红波碧巘相吞吐。\n径寻我语觅余声，拄杖彭铿叩铜鼓。\n长篇小字远相寄，一唱三叹神悽楚。\n江风海雨入牙颊，似听石室胡琴语。\n我今老病不出门，海山巌洞知何许。\n门外桃花自开落，床头酒瓮生尘土。\n前年开閤放柳枝，今年洗心归佛祖。\n梦中旧事时一笑，坐觉俯仰成今古。\n愿君不用刻此诗，东海桑田真旦暮。",
        "dynasty": "宋",
        "collection_info": null
    },
    {
        "title": "喜王定国北归第五桥",
        "author": "苏轼",
        "content": "白露凄风洗瘴烟，梦回相对两凄然。\n雀罗廷尉非当日，鸠杖先生愈少年。\n世事饱谙思缩手，主恩未报耻归田。\n谁怜第五桥边水，独照台州老郑虔。",
        "dynasty": "宋",
        "collection_info": null
    },
    {
        "title": "徐君猷挽词",
        "author": "苏轼",
        "content": "一舸南游遂不归，清江赤壁照人悲。\n请看行路无从涕，尽是当年不忍欺。\n雪后独来栽柳处，竹间行復采茶时。\n山城散尽樽前客，旧恨新愁只自知。",
        "dynasty": "宋",
        "collection_info": null
    },
    {
        "title": "橄榄",
        "author": "苏轼",
        "content": "纷纷青子落红盐，正味森森苦且严。\n待得微甘回齿颊，已输崖蜜十分甜。",
        "dynasty": "宋",
        "collection_info": null
    },
    {
        "title": "东坡",
        "author": "苏轼",
        "content": "雨洗东坡月色清，市人行尽野人行。\n莫嫌荦确坡头路，自爱铿然曳杖声。",
        "dynasty": "宋",
        "collection_info": null
    },
    {
        "title": "生日王郎以诗见庆次其韵并寄茶二十一片",
        "author": "苏轼",
        "content": "折杨新曲万人趋，独和先生于蒍于。\n但信椟藏终自售，岂知碗脱本无橅。\n朅从冰叟来游宦，肯伴臞仙亦号儒。\n棠棣并为天下士，芙蓉曾到海边郛。\n不嫌雾谷霾松柏，终恐虹梁荷栋桴。\n高论无穷如锯屑，小诗有味似连珠。\n感君生日遥称寿，祝我余年老不枯。\n未办报君青玉案，建溪新餠截云腴。",
        "dynasty": "宋",
        "collection_info": null
    },
    {
        "title": "和秦太虚梅花",
        "author": "苏轼",
        "content": "西湖处士骨应槁，只有此诗君压倒。\n东坡先生心已灰，为爱君诗被花恼。\n多情立马待黄昏，残雪消迟月出早。\n江头千树春欲闇，竹外一枝斜更好。\n孤山山下醉眠处，点缀裙腰纷不扫。\n万里春随逐客来，十年花送佳人老。\n去年花开我已病，今年对花还草草。\n不知风雨捲春归，收拾余香还畀昊。",
        "dynasty": "宋",
        "collection_info": null
    },
    {
        "title": "再和潜师",
        "author": "苏轼",
        "content": "化工未议苏羣槁，先向寒梅一倾倒。\n江南无雪春瘴生，为散冰花除热恼。\n风清月落无人见，洗妆自趁霜钟早。\n惟有飞来双白鹭，玉羽琼枝鬬清好。\n吴山道人心似水，眼浄尘空无可埽。\n故将妙语寄多情，横机欲试东坡老。\n东坡习气除未尽，时復长篇书小草。\n且撼长条餐落英，忍饥未拟穷呼昊。",
        "dynasty": "宋",
        "collection_info": null
    },
    {
        "title": "海棠",
        "author": "苏轼",
        "content": "东风袅袅泛崇光，香雾空蒙月转廊。\n只恐夜深花睡去，故烧高烛照红妆。",
        "dynasty": "宋",
        "collection_info": null
    },
    {
        "title": "次韵曹九章见赠",
        "author": "苏轼",
        "content": "蘧瑗知非我所师，流年已似手中蓍。\n正平独肯从文举，中散何曾靳孝尼。\n卖剑买牛真欲老，得钱沽酒更无疑。\n鸡豚异日为同社，应有千篇唱和诗。",
        "dynasty": "宋",
        "collection_info": null
    },
    {
        "title": "上巳日与二三子携酒出游随所见辄作数句明日集之为诗故辞无伦次",
        "author": "苏轼",
        "content": "薄云霏霏不成雨，杖藜晓入千花坞。\n柯丘海棠吾有诗，独笑深林谁敢侮。\n三杯卯酒人径醉，一枕春眠日亭午。\n竹间老人不读书，留我闭门谁教汝。\n出檐藂枳十围大，写真素壁千蛟舞。\n东坡作塘今几尺，携酒一劳农工苦。\n却寻流水出东门，坏垣古堑花无主。\n卧开桃李为谁妍，对立鵁鶄相媚妩。\n开樽藉草劝行路，不惜春衫污泥土。\n褰裳共过春草亭，扣门却入韩家圃。\n辘轳绳断井深碧，秋千挂索人何所。\n映帘空復小桃枝，乞浆不见譍门女。\n南上古台临断岸，雪阵翻空迷仰俯。\n故人馈我玉叶羹，水冷烟消谁为煮。\n崎岖束缊下荒径，娅姹隔花闻好语。\n更随落景尽余樽，却傍孤城得僧宇。\n主人劝我洗足眠，倒床不必闻钟鼓。\n明朝门外泥一尺，始悟三更雨如许。\n平生所向无一遂，兹游何事天不阻。\n固知我友不终穷，岂弟君子神所予。",
        "dynasty": "宋",
        "collection_info": null
    },
    {
        "title": "刘监仓家煎米粉作餠子余云为甚酥潘邠老家造逡巡酒余饮之云莫作醋错着水来否后数日携家饮郊外因作小诗戏刘公求之",
        "author": "苏轼",
        "content": "野饮花间百物无，杖头惟挂一葫芦。\n已倾潘子错着水，更觅君家为甚酥。",
        "dynasty": "宋",
        "collection_info": null
    },
    {
        "title": "赠杨耆",
        "author": "苏轼",
        "content": "孤村渐雨逐秋凉，逆旅愁人怨夜长。\n不寐相看惟枥马，悲歌互答有寒螀。\n天寒滞穗犹横亩，岁晚空机任倚墙。\n劝尔一杯聊復睡，人间贫富海茫茫。",
        "dynasty": "宋",
        "collection_info": null
    },
    {
        "title": "别黄州",
        "author": "苏轼",
        "content": "病疮老马不任鞿，犹向君王得敝帏。\n桑下岂无三宿恋，樽前聊与一身归。\n长腰尚载撑肠米，阔领先裁盖瘿衣。\n投老江湖终不失，来时莫遣故人非。",
        "dynasty": "宋",
        "collection_info": null
    },
    {
        "title": "和参寥",
        "author": "苏轼",
        "content": "芥舟只合在坳堂，纸帐心期老孟光。\n不道山人今忽去，晓猿啼处月茫茫。",
        "dynasty": "宋",
        "collection_info": null
    },
    {
        "title": "过江夜行武昌山闻黄州鼓角",
        "author": "苏轼",
        "content": "清风弄水月衔山，幽人夜度吴王岘。\n黄州鼓角亦多情，送我南来不辞远。\n江南又闻出塞曲，半杂江声作悲健。\n谁言万方声一槩，鼍愤龙愁为余变。\n我记江边枯柳树，未死相逢真识面。\n他年一叶泝江来，还吹此曲相迎饯。",
        "dynasty": "宋",
        "collection_info": null
    },
    {
        "title": "岐亭五首  其一",
        "author": "苏轼",
        "content": "昨日云阴重，东风融雪汁。\n远林草木暗，近舍烟火湿。\n下有隠君子，啸歌方自得。\n知我犯寒来，呼酒意颇急。\n抚掌动邻里，遶村捉鹅鸭。\n房栊锵器声，蔬果照巾羃。\n久闻蒌蒿美，初见新芽赤。\n洗盏酌鹅黄，磨刀削熊白。\n须臾我径醉，坐睡落巾帻。\n醒时夜向阑，唧唧铜瓶泣。\n黄州岂云远，但恐朋友缺。\n我当安所主，君亦无此客。\n朝来静庵中，惟见峰峦集。",
        "dynasty": "宋",
        "collection_info": null
    },
    {
        "title": "岐亭五首  其二",
        "author": "苏轼",
        "content": "我哀篮中蛤，闭口护残汁。\n又哀网中鱼，开口吐微湿。\n刳肠彼交病，过分我何得。\n相逢未寒温，相劝此最急。\n不见卢怀慎，烝壶似烝鸭。\n坐客皆忍笑，髠然发其羃。\n不见王武子，每食刀几赤。\n琉璃载烝㹠，中有人乳白。\n卢公信寒陋，衰髮得满帻。\n武子虽豪华，未死神已泣。\n先生万金璧，护此一蚁缺。\n一年如一梦，百岁真过客。\n君无废此篇，严诗编杜集。",
        "dynasty": "宋",
        "collection_info": null
    },
    {
        "title": "岐亭五首  其三",
        "author": "苏轼",
        "content": "君家蜂作窠，岁岁添漆汁。\n我身牛穿鼻，卷舌聊自湿。\n二年三过君，此行真得得。\n爱君似剧孟，扣门知缓急。\n家有红颊儿，能唱绿头鸭。\n行当隔帘见，花雾轻羃羃。\n为我取黄封，亲拆官泥赤。\n仍须烦素手，自点叶家白。\n乐哉无一事，十年不蓄帻。\n闭门弄添丁，哇笑杂呱泣。\n西方正苦战，谁补将帅缺。\n披图见八阵，合散更主客。\n不须亲戎行，坐论教君集。",
        "dynasty": "宋",
        "collection_info": null
    },
    {
        "title": "岐亭五首  其四",
        "author": "苏轼",
        "content": "酸酒如虀汤，甜酒如蜜汁。\n三年黄州城，饮酒但饮湿。\n我如更拣择，一醉岂易得。\n几思压茅柴，禁网日夜急。\n西邻推瓮盎，醉倒猪与鸭。\n君家大如掌，破屋无遮羃。\n何从得此酒，冷面妒君赤。\n定应好事人，千石供李白。\n为君三日醉，蓬髮不暇帻。\n夜深欲踰垣，卧想春瓮泣。\n君奴亦笑我，鬓齿行秃缺。\n三年已四至，岁岁遭恶客。\n人生几两屐，莫厌频来集。",
        "dynasty": "宋",
        "collection_info": null
    },
    {
        "title": "岐亭五首  其五",
        "author": "苏轼",
        "content": "枯松强钻膏，槁竹欲沥汁。\n两穷相值遇，相哀莫相湿。\n不知我与君，交游竟何得。\n心法幸相语，头然未为急。\n愿为穿云鹘，莫作将雏鸭。\n我行及初夏，煮酒映疏羃。\n故乡在何许，西望千山赤。\n兹游定安归，东泛万顷白。\n一欢宁復再，起舞花堕帻。\n将行出苦语，不用儿女泣。\n吾非固多矣，君岂无一缺。\n各念别时言，闭户谢众客。\n空堂浄扫地，虚白道所集。",
        "dynasty": "宋",
        "collection_info": null
    },
    {
        "title": "初入庐山三首  其一",
        "author": "苏轼",
        "content": "青山若无素，偃蹇不相亲。\n要识庐山面，他年是故人。",
        "dynasty": "宋",
        "collection_info": null
    },
    {
        "title": "初入庐山三首  其二",
        "author": "苏轼",
        "content": "自昔怀清赏，神游杳霭间。\n如今不是梦，真箇在庐山。",
        "dynasty": "宋",
        "collection_info": null
    },
    {
        "title": "初入庐山三首  其三",
        "author": "苏轼",
        "content": "芒鞋青竹杖，自挂百钱游。\n可怪深山裏，人人识故侯。",
        "dynasty": "宋",
        "collection_info": null
    },
    {
        "title": "世传徐凝瀑布诗云一条界破青山色至为尘陋又僞作乐天诗称美此句有赛不得之语乐天虽涉浅易然岂至是哉乃戏作一绝",
        "author": "苏轼",
        "content": "帝遣银河一派垂，古来惟有谪仙词。\n飞流溅沫知多少，不与徐凝洗恶诗。",
        "dynasty": "宋",
        "collection_info": null
    },
    {
        "title": "圆通禅院先君旧游也四月二十四日晚至宿焉明日先君忌日也乃手写宝积献盖颂佛一偈以赠长老僊公僊公抚掌笑曰昨夜梦宝盖飞下着处辄出火岂此祥乎乃作是诗院有蜀僧宣逮事讷长老识先君云",
        "author": "苏轼",
        "content": "石耳峰头路接天，梵音堂上月临泉。\n此生初饮庐山水，他日徒参雪窦禅。\n袖裏宝书犹未出，梦中飞盖已先传。\n何人更识嵇中散，野鹤昂藏未是仙。",
        "dynasty": "宋",
        "collection_info": null
    },
    {
        "title": "子由在筠作东轩记或戏之为东轩长老其婿曹焕往筠余作一绝句送曹以戏子由曹过庐山以示圆通慎长老慎欣然亦作一绝送客出门归入室趺坐化去子由闻之仍作二绝一以答余一以答慎明年余过圆通始得其详乃追次慎韵  其一",
        "author": "苏轼",
        "content": "君到高安几日回，一时斗擞旧尘埃。\n赠君一笼牢收取，盛取东轩长老来。",
        "dynasty": "宋",
        "collection_info": null
    },
    {
        "title": "子由在筠作东轩记或戏之为东轩长老其婿曹焕往筠余作一绝句送曹以戏子由曹过庐山以示圆通慎长老慎欣然亦作一绝送客出门归入室趺坐化去子由闻之仍作二绝一以答余一以答慎明年余过圆通始得其详乃追次慎韵  其二",
        "author": "苏轼",
        "content": "大士何曾有生死，小儒底处觅穷通。\n偶留一鷄千山上，散作人间万窍风。",
        "dynasty": "宋",
        "collection_info": null
    },
    {
        "title": "余过温泉壁上有诗云直待众生总无垢我方清冷混常流问人云长老可遵作遵已退居圆通亦作一绝",
        "author": "苏轼",
        "content": "石龙有口口无根，自在流泉谁吐吞。\n若信众生本无垢，此泉何处觅寒温。",
        "dynasty": "宋",
        "collection_info": null
    },
    {
        "title": "书李公择白石山房",
        "author": "苏轼",
        "content": "偶寻流水上崔嵬，五老苍颜一笑开。\n若见谪仙烦寄语，康山头白早归来。",
        "dynasty": "宋",
        "collection_info": null
    },
    {
        "title": "庐山二胜 开先漱玉亭",
        "author": "苏轼",
        "content": "高巌下赤日，深谷来悲风。\n擘开青玉峡，飞出两白龙。\n乱沫散霜雪，古潭摇清空。\n余流滑无声，快泻双石谼。\n我来不忍去，月出飞桥东。\n荡荡白银阙，沉沉水精宫。\n愿随琴高生，脚踏赤鯶公。\n手持白芙蕖，跳下清泠中。",
        "dynasty": "宋",
        "collection_info": null
    },
    {
        "title": "庐山二胜 栖贤三峡桥",
        "author": "苏轼",
        "content": "吾闻太山石，积日穿綫溜。\n况此百雷霆，万世与石鬬。\n深行九地底，险出三峡右。\n长输不尽溪，欲满无底窦。\n跳波翻潜鱼，震响落飞狖。\n清寒入山骨，草木尽坚瘦。\n空蒙烟霭间，澒洞金石奏。\n弯弯飞桥出，潋潋半月彀。\n玉渊神龙近，雨雹乱晴昼。\n垂瓶得清甘，可嚥不可漱。",
        "dynasty": "宋",
        "collection_info": null
    },
    {
        "title": "赠东林总长老",
        "author": "苏轼",
        "content": "溪声便是广长舌，山色岂非清浄身。\n夜来八万四千偈，他日如何举似人。",
        "dynasty": "宋",
        "collection_info": null
    },
    {
        "title": "题西林壁",
        "author": "苏轼",
        "content": "横看成岭侧成峰，远近高低总不同。\n不识庐山真面目，只缘身在此山中。",
        "dynasty": "宋",
        "collection_info": null
    },
    {
        "title": "自兴国往筠宿石田驿南二十五里野人舍",
        "author": "苏轼",
        "content": "溪上青山三百迭，快马轻衫来一抹。\n倚山修竹有人家，横道清泉知我渴。\n芒鞋竹杖自轻软，蒲荐松床亦香滑。\n夜深风露满中庭，惟有孤萤自开阖。",
        "dynasty": "宋",
        "collection_info": null
    },
    {
        "title": "过建昌李野夫公择故居",
        "author": "苏轼",
        "content": "彭蠡东北源，庐阜西南麓。\n何人修水上，种此一双玉。\n思之不可见，破宅余修竹。\n四邻戒莫犯，十亩森似束。\n我来仲夏初，解箨呈新绿。\n幽鸟向我鸣，野人留我宿。\n徘徊不忍去，微月挂乔木。\n遥想他年归，解组巾一幅。\n对床老兄弟，夜雨鸣竹屋。\n卧听邻寺钟，书窗有残烛。",
        "dynasty": "宋",
        "collection_info": null
    },
    {
        "title": "将至筠先寄迟适远三犹子",
        "author": "苏轼",
        "content": "露宿风餐六百里，明朝饮马南江水。\n未见丰盈犀角儿，先逢玉雪王郎子。\n对床欲作连夜语，念汝还须戴星起。\n夜来梦见小于菟，犹是髧髦垂两耳。\n忆过济南春未动，三子出迎残雪裏。\n我时移守古河东，酒肉淋漓浑舍喜。\n而今憔悴一羸马，逆旅担夫相汝尔。\n出城见我定惊嗟，身健穷愁不须耻。\n我为乃翁留十日，掣电一欢何足恃。\n惟当火急作新诗，一醉两翁胜酒美。",
        "dynasty": "宋",
        "collection_info": null
    },
    {
        "title": "端午游真如迟适远从子由在酒局",
        "author": "苏轼",
        "content": "一与子由别，却数七端午。\n身随綵丝繫，心与昌歜苦。\n今年匹马来，佳节日夜数。\n儿童喜我至，典衣具鸡黍。\n水餠既怀乡，饭筒仍愍楚。\n谓言必一醉，快作西川语。\n宁知是官身，糟曲困熏煮。\n独携三子出，古剎访禅祖。\n高谈付梁罗，诗力到阿虎。\n归来一调笑，慰此长龃龉。",
        "dynasty": "宋",
        "collection_info": null
    },
    {
        "title": "别子由三首兼别迟  其一",
        "author": "苏轼",
        "content": "知君念我欲别难，我今此别非他日。\n风裏杨花虽未定，雨中荷叶终不湿。\n三年磨我费百书，一见何止得双璧。\n愿君亦莫嗟留滞，六十小劫风雨疾。",
        "dynasty": "宋",
        "collection_info": null
    },
    {
        "title": "别子由三首兼别迟  其二",
        "author": "苏轼",
        "content": "先君昔爱洛城居，我今亦过嵩山麓。\n水南卜筑吾岂敢，试向伊川买修竹。\n又闻缑山好泉眼，傍市穿林泻冰玉。\n遥想茅轩照水开，两翁相对清如鹄。",
        "dynasty": "宋",
        "collection_info": null
    },
    {
        "title": "别子由三首兼别迟  其三",
        "author": "苏轼",
        "content": "两翁归隠非难事，惟要传家好儿子。\n忆昔汝翁如汝长，笔头一落三千字。\n世人闻此皆大笑，慎勿生儿两翁似。\n不知樗栎荐明堂，何似盐车压千里。",
        "dynasty": "宋",
        "collection_info": null
    },
    {
        "title": "初别子由至奉新作",
        "author": "苏轼",
        "content": "双鹊先我来，飞上东轩背。\n书随好梦到，人与佳节会。\n一欢难把玩，回首了无在。\n却渡来时溪，断桥号浅濑。\n茫茫暑天阔，霭霭孤城背。\n青山眊矂中，落日凄凉外。\n盛衰岂我意，离合非所碍。\n何以解我忧，粗了一事大。",
        "dynasty": "宋",
        "collection_info": null
    },
    {
        "title": "筠州还白塔铺歇马",
        "author": "苏轼",
        "content": "甘山庐阜鬰相望，林隙熹微漏日光。\n吴国晚蚕初断叶，占城蚤稻欲移秧。\n迢迢涧水随人急，冉冉巌花扑马香。\n望眼尽从飞鸟远，白云深处是吾乡。",
        "dynasty": "宋",
        "collection_info": null
    },
    {
        "title": "同年程筠德林求先坟二诗 思成堂",
        "author": "苏轼",
        "content": "宰树连山谷，祠堂照路隅。\n养松无触鹿，助祭有驯乌。\n归梦先寒食，儿啼到白鬚。\n遥知邻里化，醉叟道争扶。",
        "dynasty": "宋",
        "collection_info": null
    },
    {
        "title": "同年程筠德林求先坟二诗 归真亭",
        "author": "苏轼",
        "content": "旧笑桓司马，今师郑大夫。\n不知徂岁月，空觉老楸梧。\n祭礼传家法，阡名载版图。\n会看千字诔，木杪见龟趺。",
        "dynasty": "宋",
        "collection_info": null
    },
    {
        "title": "陶骥子骏佚老堂二首  其一",
        "author": "苏轼",
        "content": "文举与元礼，尚得称世旧。\n渊明吾所师，夫子乃其后。\n挂冠不待年，亦岂为五斗。\n我歌归来引，千载信尚友。\n相逢黄卷中，何似一杯酒。\n君醉我且归，明朝许来否。",
        "dynasty": "宋",
        "collection_info": null
    },
    {
        "title": "陶骥子骏佚老堂二首  其二",
        "author": "苏轼",
        "content": "我从庐山来，目送孤飞云。\n路逢陆道士，知是千岁人。\n试问当时友，虎溪已埃尘。\n似闻佚老堂，知是几世孙。\n能为五字诗，仍戴漉酒巾。\n人呼小靖节，自号葛天民。",
        "dynasty": "宋",
        "collection_info": null
    },
    {
        "title": "和李太白",
        "author": "苏轼",
        "content": "寄卧虚寂堂，月明浸疏竹。\n泠然洗我心，欲饮不可掬。\n流光发永叹，自昔非余独。\n行年四十九，还此北窗宿。\n缅怀卓道人，白首寓医卜。\n谪仙固远矣，此士亦难復。\n世道如弈棋，变化不容覆。\n惟应玉芝老，待得蟠桃熟。",
        "dynasty": "宋",
        "collection_info": null
    },
    {
        "title": "次韵道潜留别",
        "author": "苏轼",
        "content": "为闻庐岳多真隠，故就高人断宿攀。\n已喜禅心无别语，尚嫌剃髮有诗斑。\n异同更莫疑三语，物我终当付八还。\n到后与君开北户，举头三十六青山。",
        "dynasty": "宋",
        "collection_info": null
    },
    {
        "title": "郭祥正家醉画竹石壁上郭作诗为谢且遗二古铜剑",
        "author": "苏轼",
        "content": "空肠得酒芒角出，肝肺槎牙生竹石。\n森然欲作不可回，吐向君家雪色壁。\n平生好诗仍好画，书墙涴壁长遭駡。\n不瞋不駡喜有余，世间谁復如君者。\n一双铜剑秋水光，两首新诗争剑铓。\n剑在床头诗在手，不知谁作蛟龙吼。",
        "dynasty": "宋",
        "collection_info": null
    },
    {
        "title": "龙尾砚歌",
        "author": "苏轼",
        "content": "黄琮白琥天不惜，顾恐贪夫死怀璧。\n君看龙尾岂石材，玉德金声寓于石。\n与天作石来几时，与人作砚初不辞。\n诗成鲍谢石何与，笔落钟王砚不知。\n锦茵玉匣俱尘垢，捣练支床亦何有。\n况瞋苏子凤咮铭，戏语相嘲作牛后。\n碧天照水风吹云，明窗大几清无尘。\n我生天地一闲物，苏子亦是支离人。\n麤言细语都不择，春蚓秋蛇随意画。\n愿从苏子老东坡，仁者不用生分别。",
        "dynasty": "宋",
        "collection_info": null
    },
    {
        "title": "张近几仲有龙尾子石砚以铜剑易之",
        "author": "苏轼",
        "content": "我家铜剑如赤蛇，君家石砚苍璧椭而漥。\n君持我剑向何许，大明宫裏玉佩鸣衝牙。\n我得君砚亦安用，雪堂窗下尔雅笺虫虾。\n二物与人初不异，飘落高下随风花。\n蒯缑玉具皆外物，视草草玄无等差。\n君不见秦赵城易璧，指图睨柱相矜夸。\n又不见二生妾换马，骄鸣啜泣思其家。\n不如无情两相与，永以为好譬之桃李与琼华。",
        "dynasty": "宋",
        "collection_info": null
    },
    {
        "title": "张作诗送砚反剑乃和其诗卒以剑归之",
        "author": "苏轼",
        "content": "赠君长铗君当歌，每食无鱼叹委蛇。\n一朝得见暴公子，櫑具欲与冠争峨。\n岂比杜陵贫病叟，终日长镵随短蓑。\n斩蛟刺虎老无力，带牛佩犊吏所诃。\n故将换砚岂无意，恐君雕琢伤天和。\n作诗反剑亦何谓，知君欲以诗相磨。\n报章苦恨无好语，试向君砚求余波。\n诗成剑往砚应笑，那将屋漏供悬河。",
        "dynasty": "宋",
        "collection_info": null
    },
    {
        "title": "去岁九月二十七日在黄州生子遯小名干儿颀然颖异至今年七月二十八日病亡于金陵作二诗哭之  其一",
        "author": "苏轼",
        "content": "吾年四十九，羁旅失幼子。\n幼子真吾儿，眉角生已似。\n未期观所好，蹁跹逐书史。\n摇头却梨栗，似识非分耻。\n吾老常鲜欢，頼此一笑喜。\n忽然遭夺去，恶业我累尔。\n衣薪那免俗，变灭须臾耳。\n归来怀抱空，老泪如泻水。",
        "dynasty": "宋",
        "collection_info": null
    },
    {
        "title": "去岁九月二十七日在黄州生子遯小名干儿颀然颖异至今年七月二十八日病亡于金陵作二诗哭之  其二",
        "author": "苏轼",
        "content": "我泪犹可拭，日远当日忘。\n母哭不可闻，欲与汝俱亡。\n故衣尚悬架，涨乳已流床。\n感此欲忘生，一卧终日僵。\n中年忝闻道，梦幻讲已详。\n储药如丘山，临病更求方。\n仍将恩爱刃，割此衰老肠。\n知迷欲自反，一恸送余伤。",
        "dynasty": "宋",
        "collection_info": null
    },
    {
        "title": "叶涛致远见和二诗復次其韵  其一",
        "author": "苏轼",
        "content": "平生无一女，谁復叹耳耳。\n滞留生此儿，足慰周南史。\n那知非真实，造化聊戏尔。\n烦恼初无根，恩爱为种子。\n烦公为假说，反覆相指似。\n欲除苦海浪，先干爱河水。\n弃置一寸鳞，悠然笑侯喜。\n为公写余习，瓶罍一时耻。",
        "dynasty": "宋",
        "collection_info": null
    },
    {
        "title": "叶涛致远见和二诗復次其韵  其二",
        "author": "苏轼",
        "content": "闻公少已悟，拄杖久倚床。\n笑我老而痴，负鼓欲求亡。\n庶几东门子，柱史安敢望。\n嗜毒戏猛兽，虑患先不详。\n囊破蛇已走，尚未省啮伤。\n妙哉两篇诗，洗我千结肠。\n黠蚕不作茧，未老辄自僵。\n永谢汤火厄，泠然超无方。",
        "dynasty": "宋",
        "collection_info": null
    },
    {
        "title": "次荆公韵四绝  其一",
        "author": "苏轼",
        "content": "青李扶疏禽自来，清真逸少手亲栽。\n深红浅紫从争发，雪白鹅黄也斗开。",
        "dynasty": "宋",
        "collection_info": null
    },
    {
        "title": "次荆公韵四绝  其二",
        "author": "苏轼",
        "content": "斫竹穿花破绿苔，小诗端为觅桤栽。\n细看造物初无物，春到江南花自开。",
        "dynasty": "宋",
        "collection_info": null
    },
    {
        "title": "次荆公韵四绝  其三",
        "author": "苏轼",
        "content": "骑馿渺渺入荒陂，想见先生未病时。\n劝我试求三亩宅，从公已觉十年迟。",
        "dynasty": "宋",
        "collection_info": null
    },
    {
        "title": "次荆公韵四绝  其四",
        "author": "苏轼",
        "content": "甲第非真有，闲花亦偶栽。\n聊为清浄供，却对道人开。",
        "dynasty": "宋",
        "collection_info": null
    },
    {
        "title": "张庖民挽词",
        "author": "苏轼",
        "content": "东晋巾车令，西京执戟郎。\n甘心向山水，结髮事文章。\n故自轻千户，何曾羡一囊。\n天高鬼神恶，骨朽姓名芳。\n庾岭铭旌暗，秦淮旧宅荒。\n吾诗不用刻，妙语有黄香。",
        "dynasty": "宋",
        "collection_info": null
    },
    {
        "title": "次韵叶致远见赠",
        "author": "苏轼",
        "content": "欲求五亩寄樵苏，所至迟留似贾胡。\n信命不须歌去汝，逢人未免叹犹吾。\n人皆劝我杯中物，我独怜君屋上乌。\n一技文章何足道，要知摩诘是文殊。",
        "dynasty": "宋",
        "collection_info": null
    },
    {
        "title": "次韵致远",
        "author": "苏轼",
        "content": "长笑右军称草圣，不如东野以诗鸣。\n乐天自爱吟淮月，怀祖无劳听角声。",
        "dynasty": "宋",
        "collection_info": null
    },
    {
        "title": "次韵段缝见赠",
        "author": "苏轼",
        "content": "季子东周负郭田，须知力穑是家传。\n细思种薤五十本，大胜取禾三百廛。\n若得与君连北巷，故应终老忘西川。\n短衣匹马非吾事，只拟关门不问天。",
        "dynasty": "宋",
        "collection_info": null
    },
    {
        "title": "次韵杭人裴维甫",
        "author": "苏轼",
        "content": "余杭门外叶飞秋，尚记居人挽去舟。\n一别临平山上塔，五年云梦泽南州。\n凄凉楚些缘吾发，邂逅秦淮为子留。\n寄谢西湖旧风月，故应时许梦中游。",
        "dynasty": "宋",
        "collection_info": null
    },
    {
        "title": "题孙思邈真",
        "author": "苏轼",
        "content": "先生一去五百载，犹在峨眉西崦中。\n自为天仙足官府，不应尸解坐蝱虫。",
        "dynasty": "宋",
        "collection_info": null
    },
    {
        "title": "戏作鮰鱼一绝",
        "author": "苏轼",
        "content": "粉红石首仍无骨，雪白河㹠不药人。\n寄语天公与河伯，何妨乞与水精鳞。",
        "dynasty": "宋",
        "collection_info": null
    },
    {
        "title": "次韵答宝觉",
        "author": "苏轼",
        "content": "芒鞋竹杖布行缠，遮莫千山与万山。\n从来无脚不解滑，谁信石头行路难。",
        "dynasty": "宋",
        "collection_info": null
    },
    {
        "title": "同王胜之游蒋山",
        "author": "苏轼",
        "content": "到郡席不暖，居民空惘然。\n好山无十里，遗恨恐他年。\n欲款南朝寺，同登北郭船。\n朱门收画戟，绀宇出青莲。\n夹路苍髯古，迎人翠麓偏。\n龙腰蟠故国，鸟爪寄层巅。\n竹杪飞华屋，松根泫细泉。\n峰多巧障日，江远欲浮天。\n略彴横秋水，浮图插暮烟。\n归来踏人影，云细月娟娟。",
        "dynasty": "宋",
        "collection_info": null
    },
    {
        "title": "至真州再和二首  其一",
        "author": "苏轼",
        "content": "老手王摩诘，穷交孟浩然。\n论诗曾伴直，话旧已忘年。\n北上难陪骥，东行且趁船。\n离亭花映肉，醉眼鹭窥莲。\n柂转三山没，风回五两偏。\n荒祠过瓜步，古甃堕松巅。\n闻道清香阁，新篘白玉泉。\n莫教门掩夜，坐待月流天。\n小院檀槽闹，空庭桦独烟。\n公诗便堪唱，为付小婵娟。",
        "dynasty": "宋",
        "collection_info": null
    },
    {
        "title": "至真州再和二首  其二",
        "author": "苏轼",
        "content": "公颜如雪柏，千载故依然。\n笑我无根柳，空中不待年。\n肯留归阙旆，坐待逆风船。\n特许门传籥，那知箭起莲。\n相逢月上后，小语坐西偏。\n流落千帆侧，追思百尺巅。\n躬耕怀谷口，水石羡平泉。\n茅屋归元亮，霓裳醉乐天。\n行闻宣室召，归近御炉烟。\n未用歌池上，随宜教李娟。",
        "dynasty": "宋",
        "collection_info": null
    },
    {
        "title": "眉子石砚歌赠胡誾",
        "author": "苏轼",
        "content": "君不见成都画手开十眉，横云却月争新奇。\n游人指点小颦处，中有渔阳胡马嘶。\n又不见王孙青琐横双碧，肠断浮空远山色。\n书生性命何足论，坐费千金买消渴。\n尔来丧乱愁天公，谪向君家书砚中。\n小窗虚幌相妩媚，令君晓梦生春红。\n毘耶居士谈空处，结习已空花不住。\n试教天女为磨铅，千偈澜翻无一语。",
        "dynasty": "宋",
        "collection_info": null
    },
    {
        "title": "赠袁陟",
        "author": "苏轼",
        "content": "是身如虚空，万物皆我储。\n胡为强分别，百金买田庐。\n不见袁夫子，神马载尻舆。\n游乎无何有，一饭不愿余。\n官湖为我池，学舍为我居。\n何以遗子孙，此身自籧篨。\n熏风暗杨柳，秋水静芙蕖。\n应观我知子，不怪子知鱼。",
        "dynasty": "宋",
        "collection_info": null
    },
    {
        "title": "次韵蒋颖叔",
        "author": "苏轼",
        "content": "月明惊鹊未安枝，一棹飘然影自随。\n江上秋风无限浪，枕中春梦不多时。\n琼林花草闻前语，罨画溪山指后期。\n岂敢便为鸡黍约，玉堂金殿要论思。",
        "dynasty": "宋",
        "collection_info": null
    },
    {
        "title": "次韵滕元发许仲涂秦少游",
        "author": "苏轼",
        "content": "二公诗格老弥新，醉后狂吟许野人。\n坐看青丘吞泽芥，自惭黄潦荐溪苹。\n两邦旌纛光相照，十亩锄犁手自亲。\n何似秦郎妙天下，明年献颂请东巡。",
        "dynasty": "宋",
        "collection_info": null
    },
    {
        "title": "以玉带施元长老元以衲裙相报次韵二首  其一",
        "author": "苏轼",
        "content": "病骨难堪玉带围，钝根仍落箭锋机。\n欲教乞食歌姬院，故与云山旧衲衣。",
        "dynasty": "宋",
        "collection_info": null
    },
    {
        "title": "以玉带施元长老元以衲裙相报次韵二首  其二",
        "author": "苏轼",
        "content": "此带阅人如传舍，流传到我亦悠哉。\n锦袍错落差相称，乞与佯狂老万回。",
        "dynasty": "宋",
        "collection_info": null
    },
    {
        "title": "送金山乡僧归蜀开堂",
        "author": "苏轼",
        "content": "撞钟浮玉山，迎我三千指。\n众中闻謦欬，未语知乡里。\n我非箇中人，何以默识子。\n振衣忽归去，隻影千山裏。\n涪江与中泠，共此一味水。\n冰盘荐琥珀，何似糖霜美。",
        "dynasty": "宋",
        "collection_info": null
    },
    {
        "title": "送沈逵赴广南",
        "author": "苏轼",
        "content": "嗟我与君皆丙子，四十九年穷不死。\n君随幕府战西羌，夜渡冰河斫云垒。\n飞尘涨天箭洒甲，归对妻孥真梦耳。\n我谪黄冈四五年，孤舟出没烟波裏。\n故人不復通问讯，疾病饥寒疑死矣。\n相逢握手一大笑，白髮苍颜略相似。\n我方北渡脱重江，君復南行轻万里。\n功名如幻何足计，学道有涯真可喜。\n勾漏丹砂已付君，汝阳瓮盎吾何耻。\n君归赴我鸡黍约，买田筑室从今始。",
        "dynasty": "宋",
        "collection_info": null
    },
    {
        "title": "豆粥",
        "author": "苏轼",
        "content": "君不见滹沱流澌车折轴，公孙仓皇奉豆粥。\n湿薪破竈自燎衣，饥寒顿解刘文叔。\n又不见金谷敲冰草木春，帐下烹煎皆美人。\n萍虀豆粥不传法，咄嗟而办石季伦。\n干戈未解身如寄，声色相缠心已醉。\n身心颠倒不自知，更识人间有真味。\n岂如江头千顷雪色芦，茅檐出没晨烟孤。\n地碓舂秔光似玉，沙瓶煮豆软如酥。\n我老此身无着处，卖书来问东家住。\n卧听鸡鸣粥熟时，蓬头曳履君家去。",
        "dynasty": "宋",
        "collection_info": null
    },
    {
        "title": "秦少游梦发殡而葬之者云是刘发之柩是岁发首荐秦以诗贺之刘泾亦作因次其韵",
        "author": "苏轼",
        "content": "君看三代士执雉，本以杀身为小补。\n居官死职士死绥，梦尸得官真古语。\n五行胜己斯为官，官如草木吾如土。\n仕而未禄犹宾客，待以纯臣盖非古。\n馈焉曰献称寡君，岂比公卿相尔汝。\n世衰道微士失已，得丧悲欢反其故。\n草袍芦棰相妩媚，饮食嬉游事羣聚。\n曲江船舫月灯毬，是谓舞殡而歌墓。\n看花走马到东野，余子纷纷何足数。\n二生年少两豪逸，诗酒不知轩冕苦。\n故令将仕梦发棺，劝子勿为官所腐。\n涂车刍灵皆假设，着眼细看君勿误。\n时来聊復一飞鸣，进隠不须烦伍举。",
        "dynasty": "宋",
        "collection_info": null
    },
    {
        "title": "金山梦中作",
        "author": "苏轼",
        "content": "江东贾客木绵裘，会散金山月满楼。\n夜半潮来风又熟，卧吹箫管到扬州。",
        "dynasty": "宋",
        "collection_info": null
    },
    {
        "title": "次韵周穜惠石铫",
        "author": "苏轼",
        "content": "铜腥铁涩不宜泉，爱此苍然深且宽。\n蟹眼翻波汤已作，龙头拒火柄犹寒。\n姜新盐少茶初熟，水渍云蒸藓未干。\n自古函牛多折足，要知无脚是轻安。",
        "dynasty": "宋",
        "collection_info": null
    },
    {
        "title": "赠潘谷",
        "author": "苏轼",
        "content": "潘郎晓踏河阳春，明珠白璧惊市人。\n那知望拜马蹄下，胸中一斛泥与尘。\n何似墨潘穿破褐，琅琅翠餠敲玄笏。\n布衫漆黑手如龟，未害冰壶贮秋月。\n世人重耳轻目前，区区张李争媸妍。\n一朝入海寻李白，空看人间画墨仙。",
        "dynasty": "宋",
        "collection_info": null
    },
    {
        "title": "蒜山松林中可卜居余欲僦其地地属金山故作此诗与金山元长老",
        "author": "苏轼",
        "content": "魏王大瓠无人识，种成何翅实五石。\n不辞破作两大樽，只忧水浅江湖窄。\n我材濩落本无用，虚名惊世终何益。\n东方先生好自誉，孟贲子路并为一。\n杜陵布衣老且愚，信口自比契与稷。\n暮年欲学柳下惠，嗜好酸咸不相入。\n金山也是不羁人，早岁闻名晚相得。\n我醉而嬉欲仙去，傍人笑倒山谓实。\n问我此身何所归，笑指浮休百年宅。\n蒜山幸有闲田地，招此无家一房客。",
        "dynasty": "宋",
        "collection_info": null
    },
    {
        "title": "苏子容母陈夫人挽词",
        "author": "苏轼",
        "content": "苏陈甥舅真冰玉，正始风流起颓俗。\n夫人高节称其家，凛凛寒松映修竹。\n鸡鸣为善日日新，八十三年如一晨。\n岂惟家室宜寿母，实与朝廷生异人。\n忘躯殉国乃吾子，三仕何曾知愠喜。\n不须拥笏强垂鱼，我视去来皆梦尔。\n诵诗相挽真区区，墓碑千字多遗余。\n他年太史取家传，知有班昭续汉书。",
        "dynasty": "宋",
        "collection_info": null
    },
    {
        "title": "王中甫哀辞",
        "author": "苏轼",
        "content": "生刍不独比前人，束藁端能废谢鲲。\n子达想无身后念，吾衰不復梦中论。\n已知毅豹为均死，未识荆凡定孰存。\n堪笑东坡痴钝老，区区犹记刻舟痕。",
        "dynasty": "宋",
        "collection_info": null
    },
    {
        "title": "广陵后园题扇子",
        "author": "苏轼",
        "content": "露叶风枝晓自匀，绿阴青子浄无尘。\n闲吟遶屋扶疏句，须信渊明是可人。",
        "dynasty": "宋",
        "collection_info": null
    },
    {
        "title": "徐大正闲轩",
        "author": "苏轼",
        "content": "冰蚕不知寒，火鼠不知暑。\n知闲见闲地，已觉非闲侣。\n君看东坡翁，懒散谁比数。\n形骸堕醉梦，生事委尘土。\n早眠不见灯，晚食或敧午。\n卧看盗取毡，坐视麦漂雨。\n语希舌颊强，行少腰脚偻。\n五年黄州城，不蹋黄州鼓。\n人言我闲客，置此闲处所。\n问闲作何味，如眼不自睹。\n颇讶徐孝廉，得闲能几许。\n介子愿奉使，翁归备文武。\n应缘不耐闲，名字挂庭宇。\n我诗为闲作，更得不闲语。\n君如汗血驹，转盼略燕楚。\n莫嫌銮辂重，终胜盐车苦。",
        "dynasty": "宋",
        "collection_info": null
    },
    {
        "title": "十一月十三日与几先自竹西来访庆老不见独与君卿供奉蟾知客东阁道话久之",
        "author": "苏轼",
        "content": "卷卷长廊走黄叶，席帘垂地香烟歇。\n主人待来终不来，火红销尽灰如雪。",
        "dynasty": "宋",
        "collection_info": null
    },
    {
        "title": "别择公",
        "author": "苏轼",
        "content": "黍离不復闵宗周，何暇雷塘弔一丘。\n若问西来师祖意，竹西歌吹是扬州。",
        "dynasty": "宋",
        "collection_info": null
    },
    {
        "title": "邵伯梵行寺山茶",
        "author": "苏轼",
        "content": "山茶相对阿谁栽，细雨无人我独来。\n说似与君君不会，烂红如火雪中开。",
        "dynasty": "宋",
        "collection_info": null
    },
    {
        "title": "高邮陈直躬处士画雁二首  其一",
        "author": "苏轼",
        "content": "野雁见人时，未起意先改。\n君从何处看，得此无人态。\n无乃槁木形，人禽两自在。\n北风振枯苇，微雪落璀璀。\n惨澹云水昏，晶荧沙砾碎。\n弋人怅何慕，一举渺江海。",
        "dynasty": "宋",
        "collection_info": null
    },
    {
        "title": "高邮陈直躬处士画雁二首  其二",
        "author": "苏轼",
        "content": "众禽事纷争，野雁独闲洁。\n徐行意自得，俯仰若有节。\n我衰寄江湖，老伴杂鹅鸭。\n作书问陈子，晓景画苕霅。\n依依聚圆沙，稍稍动斜月。\n先鸣独鼓翅，吹乱芦花雪。",
        "dynasty": "宋",
        "collection_info": null
    },
    {
        "title": "蔡景繁官舍小阁",
        "author": "苏轼",
        "content": "使君不独东南美，典型尚记先君子。\n戏嘲王叟短辕车，肯为徐郎书纸尾。\n三年弭节江湖上，千首放怀风月裏。\n手开西阁坐虚明，目浄东溪照清泚。\n素琴浊酒容一榻，落霞孤鹜供千里。\n大舫何时繫门柳，小诗屡欲书窗纸。\n文昌新构满鹓鸾，都邑正喧收杞梓。\n相逢一醉岂有命，南来寂寞君归矣。",
        "dynasty": "宋",
        "collection_info": null
    },
    {
        "title": "和王斿二首  其一",
        "author": "苏轼",
        "content": "异时长怪谪仙人，舌有风雷笔有神。\n闻道骑鲸游汗漫，忆尝扪蝨话悲辛。\n气吞余子无全目，诗到诸郎尚绝伦。\n白髮故交空掩卷，泪河东注问苍旻。",
        "dynasty": "宋",
        "collection_info": null
    },
    {
        "title": "和王斿二首  其二",
        "author": "苏轼",
        "content": "袅袅春风送度关，娟娟霜月照生还。\n迟留岁暮江淮上，来往君家伯仲间。\n未厌冰滩吼新洛，且看松雪媚南山。\n野梅官柳何时动，飞盖长桥待子闲。",
        "dynasty": "宋",
        "collection_info": null
    },
    {
        "title": "和田仲宣见赠",
        "author": "苏轼",
        "content": "头白江南醉司马，宽心时復唤殷兄。\n寒潮不应淮无信，客路相随月有情。\n未许低头拜东野，徒言饮酒胜公荣。\n好诗恶韵那容和，刻烛应须便置觥。",
        "dynasty": "宋",
        "collection_info": null
    },
    {
        "title": "次韵王定国南迁回见寄",
        "author": "苏轼",
        "content": "土晕铜花蚀秋水，要须悍石相砻砥。\n十年冰蘗战膏粱，万里烟波濯纨绮。\n归来诗思转清激，百丈空潭数鲂鲤。\n逝将桂浦撷兰荪，不记槐堂收剑履。\n却思庾岭今何在，更说彭城真梦耳。\n君知先竭是甘井，我愿得全如苦李。\n妄心不復九迴肠，至道终当三洗髓。\n广陵阳羡何足较，只有无何真我里。\n乐全老子今禅伯，掣电机锋不容拟。\n心通岂復问云何，印可聊须答如是。\n相逢为我话留滞，桃花春涨孤舟起。",
        "dynasty": "宋",
        "collection_info": null
    },
    {
        "title": "赠梁道人",
        "author": "苏轼",
        "content": "采药壶公处处过，笑看金狄手摩挲。\n老人大父识君久，造物小儿如子何。\n寒尽山中无历日，雨斜江上一渔簑。\n神仙护短多官府，未厌人间醉踏歌。",
        "dynasty": "宋",
        "collection_info": null
    },
    {
        "title": "龟山辩才师",
        "author": "苏轼",
        "content": "此生念念浮云改，寄语长淮今好在。\n故人宴坐虹梁南，新河巧出龟山背。\n木鱼呼客振林莽，铁凤横空飞綵绘。\n忽惊堂宇变雄深，坐觉风雷生謦欬。\n羡师游戏浮沤间，笑我荣枯弹指内。\n尝茶看画亦不恶，问法求诗了无碍。\n千里孤帆又独来，五年一梦谁相对。\n何当来世结香火，永与名山供井硙。",
        "dynasty": "宋",
        "collection_info": null
    },
    {
        "title": "次韵张琬",
        "author": "苏轼",
        "content": "新落霜余两岸隆，尘埃举袂识西风。\n临淮自古多名士，樽酒相从乐寓公。\n半日偷闲歌啸裏，百年暗尽往来中。\n知君不向穷愁老，尚有清诗气吐虹。",
        "dynasty": "宋",
        "collection_info": null
    },
    {
        "title": "泗州南山监仓萧渊东轩二首  其一",
        "author": "苏轼",
        "content": "偶随樵父采都梁，竹屋松扉试乞浆。\n但见东轩堪隠几，不知公子是监仓。\n溪中乱石墙垣古，山下寒蔬匕箸香。\n我是江南旧游客，挂冠知有老萧郎。",
        "dynasty": "宋",
        "collection_info": null
    },
    {
        "title": "泗州南山监仓萧渊东轩二首  其二",
        "author": "苏轼",
        "content": "北望飞尘苦昼霾，洗心聊復寄东斋。\n珍禽声好犹思越，野橘香清未过淮。\n有信微泉来远岭，无心明月转空阶。\n一官仓庾真堪老，坐看松根络断崖。",
        "dynasty": "宋",
        "collection_info": null
    },
    {
        "title": "雍秀才画草虫八物 促织",
        "author": "苏轼",
        "content": "月丛号耿耿，露叶泣漙漙。\n夜长不自暖，那忧公子寒。",
        "dynasty": "宋",
        "collection_info": null
    },
    {
        "title": "雍秀才画草虫八物 蝉",
        "author": "苏轼",
        "content": "蜕形浊污中，羽翼便翾好。\n秋来间何阔，已抱寒茎槁。",
        "dynasty": "宋",
        "collection_info": null
    },
    {
        "title": "雍秀才画草虫八物 虾蟆",
        "author": "苏轼",
        "content": "睅目知谁瞋，皤腹空自胀。\n慎勿困蜈蚣，饥蛇不汝放。",
        "dynasty": "宋",
        "collection_info": null
    },
    {
        "title": "雍秀才画草虫八物 蜣蜋",
        "author": "苏轼",
        "content": "洪钟起暗室，飘瓦落空庭。\n谁言转丸手，能作殷床声。",
        "dynasty": "宋",
        "collection_info": null
    },
    {
        "title": "雍秀才画草虫八物 天水牛",
        "author": "苏轼",
        "content": "两角徒自长，空飞不服箱。\n为牛竟何事，利吻穴枯桑。",
        "dynasty": "宋",
        "collection_info": null
    },
    {
        "title": "雍秀才画草虫八物 蝎虎",
        "author": "苏轼",
        "content": "跂跂有足蛇，脉脉无角龙。\n为虎君勿笑，食尽虿尾虫。",
        "dynasty": "宋",
        "collection_info": null
    },
    {
        "title": "雍秀才画草虫八物 蜗牛",
        "author": "苏轼",
        "content": "腥涎不满殻，聊足以自濡。\n升高不知回，竟作黏壁枯。",
        "dynasty": "宋",
        "collection_info": null
    },
    {
        "title": "雍秀才画草虫八物 鬼蝶",
        "author": "苏轼",
        "content": "双眉卷铁丝，两翅晕金碧。\n初来花争妍，忽去鬼无迹。",
        "dynasty": "宋",
        "collection_info": null
    },
    {
        "title": "泗州除夜雪中黄师是送酥酒二首  其一",
        "author": "苏轼",
        "content": "暮雪纷纷投碎米，春流咽咽走黄沙。\n旧游似梦徒能说，逐客如僧岂有家。\n冷砚欲书先自冻，孤灯何事独生花。\n使君夜半分酥酒，惊起妻孥一笑譁。",
        "dynasty": "宋",
        "collection_info": null
    },
    {
        "title": "泗州除夜雪中黄师是送酥酒二首  其二",
        "author": "苏轼",
        "content": "关右土酥黄似酒，扬州云液却如酥。\n欲从元放觅拄杖，忽有曲生来坐隅。\n对雪不堪令饱暖，隔船应已厌歌呼。\n明朝积玉深三尺，高枕床头尚一壶。",
        "dynasty": "宋",
        "collection_info": null
    },
    {
        "title": "章钱二君见和復次韵答之二首  其一",
        "author": "苏轼",
        "content": "黄昏已作风翻絮，半夜犹惊月在沙。\n照汴玉峰明佛剎，隔淮云海暗人家。\n来牟有信迎三白，薝卜无香散六花。\n欲唤阿咸来守岁，林乌枥马鬬喧哗。",
        "dynasty": "宋",
        "collection_info": null
    },
    {
        "title": "章钱二君见和復次韵答之二首  其二",
        "author": "苏轼",
        "content": "分无纤手裁春胜，况有新诗点蜀酥。\n醉裏冰髭失缨络，梦回布被起廉隅。\n君应旅睫寒生晕，我亦饥肠夜自呼。\n明日南山春色动，不知谁佩紫微壶。",
        "dynasty": "宋",
        "collection_info": null
    },
    {
        "title": "正月一日雪中过淮谒客回作二首  其一",
        "author": "苏轼",
        "content": "十里清淮上，长堤转雪龙。\n冰崖落屐齿，风叶乱裘茸。\n万顷穿银海，千寻度玉峰。\n从来修月手，合在广寒宫。",
        "dynasty": "宋",
        "collection_info": null
    },
    {
        "title": "正月一日雪中过淮谒客回作二首  其二",
        "author": "苏轼",
        "content": "攒眉有底恨，得句不妨清。\n霁雾开寒谷，饥鸦舞雪城。\n桥声春市散，塔影暮淮平。\n不用残灯火，船窗夜自明。",
        "dynasty": "宋",
        "collection_info": null
    },
    {
        "title": "书刘君射堂",
        "author": "苏轼",
        "content": "兰玉当年刺史家，双鞬驰射笑穿花。\n而今白首闲骢马，只有清樽照画蛇。\n寂寂小轩蛛网徧，阴阴垂柳雁行斜。\n手柔弓燥春风后，置酒看君中戟牙。",
        "dynasty": "宋",
        "collection_info": null
    },
    {
        "title": "孙莘老寄墨四首  其一",
        "author": "苏轼",
        "content": "徂徕无老松，易水无良工。\n珍材取乐浪，妙手惟潘翁。\n鱼胞熟万杵，犀角盘双龙。\n墨成不敢用，进入蓬莱宫。\n蓬莱春昼永，玉殿明房栊。\n金笺洒飞白，瑞雾萦长虹。\n遥怜醉常侍，一笑开天容。",
        "dynasty": "宋",
        "collection_info": null
    },
    {
        "title": "孙莘老寄墨四首  其二",
        "author": "苏轼",
        "content": "溪石琢马肝，剡藤开玉版。\n嘘嘘云雾出，奕奕龙蛇绾。\n此中有何好，秀色纷满眼。\n故人归天禄，古漆窥蠹简。\n隃麋给尚方，老手擅编刬。\n分余幸见及，流落一叹赧。",
        "dynasty": "宋",
        "collection_info": null
    },
    {
        "title": "孙莘老寄墨四首  其三",
        "author": "苏轼",
        "content": "我贫如饥鼠，长夜空齩啮。\n瓦池研竈煤，苇管书柿叶。\n近者唐夫子，远致乌玉玦。\n先生又继之，圭璧烂箱箧。\n晴窗洗砚坐，蛇蚓稍蟠结。\n便有好事人，敲门求醉帖。",
        "dynasty": "宋",
        "collection_info": null
    },
    {
        "title": "孙莘老寄墨四首  其四",
        "author": "苏轼",
        "content": "吾穷本坐诗，久服朋友戒。\n五年江湖上，闭口洗残债。\n今来復稍稍，快痒如爬疥。\n先生不讥诃，又復寄诗械。\n幽光发奇思，点黮出荒怪。\n诗成自一笑，故疾逢虾蟹。",
        "dynasty": "宋",
        "collection_info": null
    },
    {
        "title": "留题兰皋亭",
        "author": "苏轼",
        "content": "雪后东风未肯和，扣门迁客夜经过。\n不知旧竹生新笋，但见清伊换浊河。\n无復往来乘下泽，聊同语笑说东坡。\n明年我亦开三径，寂寂兼无雀可罗。",
        "dynasty": "宋",
        "collection_info": null
    },
    {
        "title": "和人见赠",
        "author": "苏轼",
        "content": "只写东坡不着名，此身已是一长亭。\n壮心无復春流起，衰鬓从教病叶零。\n知有雪儿供笔砚，应嗤竈妇洗盆瓶。\n回来索酒公应厌，京口新传作客经。",
        "dynasty": "宋",
        "collection_info": null
    },
    {
        "title": "和王胜之三首  其一",
        "author": "苏轼",
        "content": "城上湖光暖欲波，美人唱我踏春歌。\n鲁公宾客皆诗酒，谁是神仙张志和。",
        "dynasty": "宋",
        "collection_info": null
    },
    {
        "title": "和王胜之三首  其二",
        "author": "苏轼",
        "content": "齐酿如渑涨绿波，公诗句句可絃歌。\n流觞曲水无多日，更作新诗继永和。",
        "dynasty": "宋",
        "collection_info": null
    },
    {
        "title": "和王胜之三首  其三",
        "author": "苏轼",
        "content": "要知太守怜孤客，不惜阳春和俚歌。\n坐睡樽前呼不应，为公雕琢损天和。",
        "dynasty": "宋",
        "collection_info": null
    },
    {
        "title": "南都妙峰亭",
        "author": "苏轼",
        "content": "千寻挂云阙，十顷含风湾。\n开门弄清泚，照见双铜镮。\n池台半禾黍，桃李余榛菅。\n无人肯回首，日暮车班班。\n使君非世人，心与古佛闲。\n时要声利客，来洗尘埃颜。\n新亭在东阜，飞宇临通阛。\n古甃磨翠壁，霜林散烟鬟。\n孤云抱商丘，芳草连杏山。\n俯仰尽法界，逍遥寄人寰。\n亭亭妙高峰，了了蓬艾间。\n五老压彭蠡，三峰照潼关。\n均为拳石小，配此一掬悭。\n烦公为标指，免使勤跻攀。",
        "dynasty": "宋",
        "collection_info": null
    },
    {
        "title": "记梦",
        "author": "苏轼",
        "content": "圆间有物物间空，岂有圆空入井中。\n不信天形真箇样，故应眼力自先穷。\n连环已解如神手，万窍犹号未济风。\n稽首问公公大笑，本来谁碍更求通。",
        "dynasty": "宋",
        "collection_info": null
    },
    {
        "title": "寄蕲簟与蒲传正",
        "author": "苏轼",
        "content": "兰溪美箭不成笛，离离玉筯排霜脊。\n千沟万缕自生风，入手未开先惨栗。\n公家列屋闲蛾眉，珠帘不动花阴移。\n雾帐银床初破睡，牙籤玉局坐弹棋。\n东坡病叟长羁旅，冻卧饥吟似饥鼠。\n倚頼春风洗破衾，一夜雪寒披故絮。\n火冷灯青谁復知，孤舟儿女自嚘咿。\n皇天何时反炎燠，愧此八尺黄琉璃。\n愿君浄埽清香阁，卧听风漪声满榻。\n习习还从两腋生，请公乘此朝阊阖。",
        "dynasty": "宋",
        "collection_info": null
    },
    {
        "title": "寄怪石石斛与鲁元翰",
        "author": "苏轼",
        "content": "山骨裁方斛，江珍拾浅滩。\n清池上几案，碎月落杯盘。\n老去怀三友，平生困一箪。\n坚姿聊自儆，秀色亦堪餐。\n好去髯卿舍，凭将道眼看。\n东坡最后供，霜雪照人寒。",
        "dynasty": "宋",
        "collection_info": null
    },
    {
        "title": "渔父四首  其一",
        "author": "苏轼",
        "content": "渔父饮，谁家去，鱼蟹一时分付。\n酒无多少醉为期，彼此不论钱数。",
        "dynasty": "宋",
        "collection_info": null
    },
    {
        "title": "渔父四首  其二",
        "author": "苏轼",
        "content": "渔父醉，蓑衣舞，醉裏却寻归路。\n轻舟短棹任横斜，醒后不知何处。",
        "dynasty": "宋",
        "collection_info": null
    },
    {
        "title": "渔父四首  其三",
        "author": "苏轼",
        "content": "渔父醒，看江午，梦断落花飞絮。\n酒醒还醉醉还醒，一笑人间今古。",
        "dynasty": "宋",
        "collection_info": null
    },
    {
        "title": "渔父四首  其四",
        "author": "苏轼",
        "content": "渔父笑，轻鸥举，漠漠一江风雨。\n江边骑马是官人，借我孤舟南渡。",
        "dynasty": "宋",
        "collection_info": null
    },
    {
        "title": "春日",
        "author": "苏轼",
        "content": "鸣鸠乳燕寂无声，日射西窗泼眼明。\n午醉醒来无一事，只将春睡赏春晴。",
        "dynasty": "宋",
        "collection_info": null
    },
    {
        "title": "赠眼医王彦若",
        "author": "苏轼",
        "content": "鍼头如麦芒，气出如车轴。\n间关脉络中，性命寄毛粟。\n而况清浄眼，内景含天烛。\n琉璃贮沆瀣，轻脆不任触。\n而子于其间，来往施锋镞。\n笑谈纷自若，观者颈为缩。\n运鍼如运斤，去翳如拆屋。\n常疑子善幻，他技杂符祝。\n子言吾有道，此理君未瞩。\n形骸一尘垢，贵贱两草木。\n世人方重外，妄见瓦与玉。\n而我初不知，刺眼如刺肉。\n君看目与翳，是翳要非目。\n目翳苟二物，易分如麦菽。\n宁闻老农夫，去草更伤谷。\n鼻端有余地，肝胆分楚蜀。\n吾于五轮间，荡荡见空曲。\n如行九轨道，并驱无击毂。\n空花谁开落，明月自胐朒。\n请问乐全堂，忘言老尊宿。",
        "dynasty": "宋",
        "collection_info": null
    },
    {
        "title": "李宪仲哀词",
        "author": "苏轼",
        "content": "大梦行当觉，百年特未满。\n遑哀已逝人，长眠寄孤馆。\n念我同年生，意长日月短。\n盐车困骐骥，烈火废圭瓒。\n后生有奇骨，出语已精悍。\n萧然野鹤姿，谁復识中散。\n有生寓大块，死者谁不窾。\n嗟君独久客，不识黄土暖。\n推衣助孝子，一溉滋汤旱。\n谁能脱左骖，大事不可缓。",
        "dynasty": "宋",
        "collection_info": null
    },
    {
        "title": "王伯扬所藏赵昌花四首 梅花",
        "author": "苏轼",
        "content": "南行度关山，沙水清练练。\n行人已愁绝，日暮集微霰。\n殷勤小梅花，仿佛吴姬面。\n暗香随我去，回首惊千片。\n至今开画图，老眼凄欲泫。\n幽怀不可写，归梦君家倩。",
        "dynasty": "宋",
        "collection_info": null
    },
    {
        "title": "王伯扬所藏赵昌花四首 黄葵",
        "author": "苏轼",
        "content": "弱质困夏永，奇姿苏晓凉。\n低昂黄金杯，照耀初日光。\n檀心自成晕，翠叶森有芒。\n古来写生人，妙绝谁似昌。\n晨妆与午醉，真态含阴阳。\n君看此花枝，中有风露香。",
        "dynasty": "宋",
        "collection_info": null
    },
    {
        "title": "王伯扬所藏赵昌花四首 芙蓉",
        "author": "苏轼",
        "content": "清飙已拂林，积水渐收潦。\n溪边野芙蓉，花水相媚好。\n坐看池莲尽，独伴霜菊槁。\n幽姿强一笑，暮景迫摧倒。\n凄凉似贫女，嫁晚惊衰早。\n谁写少年容，樵人剑南老。",
        "dynasty": "宋",
        "collection_info": null
    },
    {
        "title": "王伯扬所藏赵昌花四首 山茶",
        "author": "苏轼",
        "content": "萧萧南山松，黄叶陨劲风。\n谁怜儿女花，散火冰雪中。\n能传岁寒姿，古来惟丘翁。\n赵叟得其妙，一洗胶粉空。\n掌中调丹砂，染此鹤顶红。\n何须夸落墨，独赏江南工。",
        "dynasty": "宋",
        "collection_info": null
    },
    {
        "title": "神宗皇帝挽词三首  其一",
        "author": "苏轼",
        "content": "文武固天纵，钦明又日新。\n化民何止圣，妙物独称神。\n政已三王上，言皆六籍醇。\n巍巍本无象，刻画愧孤臣。",
        "dynasty": "宋",
        "collection_info": null
    },
    {
        "title": "神宗皇帝挽词三首  其二",
        "author": "苏轼",
        "content": "未易名尧德，何须数舜功。\n小心仍致孝，余事及平戎。\n典礼从周旧，官仪与汉隆。\n谁知本无作，千古自承风。",
        "dynasty": "宋",
        "collection_info": null
    },
    {
        "title": "神宗皇帝挽词三首  其三",
        "author": "苏轼",
        "content": "接统真千岁，膺期止一章。\n周南稍留滞，宣室遂凄凉。\n病马空嘶枥，枯葵已泫霜。\n余生卧江海，归梦泣嵩邙。",
        "dynasty": "宋",
        "collection_info": null
    },
    {
        "title": "与欧育等六人饮酒",
        "author": "苏轼",
        "content": "忽惊春色二分空，且看樽前半丈红。\n苦战知君便白羽，倦游怜我忆黄封。\n年来齿髮老未老，此去江淮东復东。\n记取六人相会处，引杯看剑坐生风。",
        "dynasty": "宋",
        "collection_info": null
    },
    {
        "title": "观杭州钤辖欧育刀剑战袍",
        "author": "苏轼",
        "content": "青绫衲衫暖衬甲，红线勒帛光遶胁。\n秃襟小袖雕鹘盘，大刀长剑龙蛇柙。\n两军鼓譟屋瓦坠，红尘白羽纷相杂。\n将军恩重此身轻，笑履锋铓如一插。\n书生只肯坐帷幄，谈笑毫端弄生杀。\n叫呼击鼓催上竿，猛士应怜小儿黠。\n试问黄河夜偷渡，掠面惊沙寒霎霎。\n何如大舰日高眠，一枕清风梦苕霅。",
        "dynasty": "宋",
        "collection_info": null
    },
    {
        "title": "寄吴德仁兼简陈季常",
        "author": "苏轼",
        "content": "东坡先生无一钱，十年家火烧凡铅。\n黄金可成河可塞，只有霜鬓无由玄。\n龙丘居士亦可怜，谈空说有夜不眠。\n忽闻河东狮子吼，拄杖落手心茫然。\n谁似濮阳公子贤，饮酒食肉自得仙。\n平生寓物不留物，在家学得忘家禅。\n门前罢亚十顷田，清溪绕屋花连天。\n溪堂醉卧呼不醒，落花如雪春风颠。\n我游兰溪访清泉，已办布袜青行缠。\n稽山不是无贺老，我自兴尽回酒船。\n恨君不识颜平原，恨我不识元鲁山。\n铜驼陌上会相见，握手一笑三千年。",
        "dynasty": "宋",
        "collection_info": null
    },
    {
        "title": "题王逸少帖",
        "author": "苏轼",
        "content": "颠张醉素两秃翁，追逐世好称书工。\n何曾梦见王与钟，妄自粉饰欺盲聋。\n有如市娼抹青红，妖歌嫚舞眩儿童。\n谢家夫人澹丰容，萧然自有林下风。\n天门荡荡惊跳龙，出林飞鸟一扫空。\n为君草书续其终，待我他日不匆匆。",
        "dynasty": "宋",
        "collection_info": null
    },
    {
        "title": "书林逋诗后",
        "author": "苏轼",
        "content": "吴侬生长湖山曲，呼吸湖光饮山绿。\n不论世外隠君子，佣奴贩妇皆冰玉。\n先生可是绝俗人，神清骨冷无由俗。\n我不识君曾梦见，瞳子瞭然光可烛。\n遗篇妙字处处有，步遶西湖看不足。\n诗如东野不言寒，书似留台差少肉。\n平生高节已难继，将死微言犹可录。\n自言不作封禅书，更肯悲吟白头曲。\n我笑吴人不好事，好作祠堂傍修竹。\n不然配食水仙王，一盏寒泉荐秋菊。",
        "dynasty": "宋",
        "collection_info": null
    },
    {
        "title": "和仲伯达",
        "author": "苏轼",
        "content": "归山岁月苦无多，尚有丹砂奈老何。\n绣谷只应花自染，镜潭长与月相磨。\n君方傍海看初日，我已横江击素波。\n人不我知斯我贵，不须雷雨起龙梭。",
        "dynasty": "宋",
        "collection_info": null
    },
    {
        "title": "过扬州寿宁文觉显公房",
        "author": "苏轼",
        "content": "斓斑碎玉养菖蒲，一勺清泉满石盂。\n浄几明窗书小楷，便同尔雅注虫鱼。",
        "dynasty": "宋",
        "collection_info": null
    },
    {
        "title": "云师无着自金陵来见予广陵且遗予支遁鹰马图将归以诗送之且还其画",
        "author": "苏轼",
        "content": "道人自嫌三世将，弃家十年今始壮。\n玉骨犹寒富贵余，漆瞳已照人天上。\n去年相见古长干，众中矫矫如翔鸾。\n今年过我竹西寺，病瘦已作霜松寒。\n朱颜不办供岁月，风中蒿火汤中雪。\n好问君家黄面翁，乞得摩尼照生灭。\n莫学王郎与支遁，臂鹰走马怜神骏。\n还君画图君自收，不如木人骑土牛。",
        "dynasty": "宋",
        "collection_info": null
    },
    {
        "title": "归宜兴留题竹西寺三首  其一",
        "author": "苏轼",
        "content": "十年归梦寄西风，此去真为田舍翁。\n剩觅蜀冈新井水，要携乡味过江东。",
        "dynasty": "宋",
        "collection_info": null
    },
    {
        "title": "归宜兴留题竹西寺三首  其二",
        "author": "苏轼",
        "content": "道人劝饮鸡苏水，童子能煎鶑粟汤。\n暂借藤併与瓦枕，莫教辜负竹风凉。",
        "dynasty": "宋",
        "collection_info": null
    },
    {
        "title": "归宜兴留题竹西寺三首  其三",
        "author": "苏轼",
        "content": "此生已觉都无事，今岁仍逢大有年。\n山寺归来闻好语，野花啼鸟亦欣然。",
        "dynasty": "宋",
        "collection_info": null
    },
    {
        "title": "与孟震同游常州僧舍三首  其一",
        "author": "苏轼",
        "content": "年来转觉此生浮，又作三吴浪漫游。\n忽见东平孟君子，梦中相对说黄州。",
        "dynasty": "宋",
        "collection_info": null
    },
    {
        "title": "与孟震同游常州僧舍三首  其二",
        "author": "苏轼",
        "content": "湛湛清池五月寒，小山无数碧巑岏。\n穉杉戢戢三千本，且作凌云合抱看。",
        "dynasty": "宋",
        "collection_info": null
    },
    {
        "title": "与孟震同游常州僧舍三首  其三",
        "author": "苏轼",
        "content": "知君此去便归耕，笑指孤舟一叶轻。\n待向三茅乞灵雨，半篙流水送君行。",
        "dynasty": "宋",
        "collection_info": null
    },
    {
        "title": "常州太平寺法华院薝卜亭醉题",
        "author": "苏轼",
        "content": "六花薝卜林间佛，九节菖蒲石上仙。\n何似东坡铁拄杖，一时惊起野狐禅。",
        "dynasty": "宋",
        "collection_info": null
    },
    {
        "title": "赠常州报恩长老二首  其一",
        "author": "苏轼",
        "content": "碧玉碗盛红玛瑙，井华水养石菖蒲。\n也知法供无穷尽，试问禅师得饱无。",
        "dynasty": "宋",
        "collection_info": null
    },
    {
        "title": "赠常州报恩长老二首  其二",
        "author": "苏轼",
        "content": "荐福老怀真巧便，浄慈两本更尖新。\n凭师为作铁门限，准备人间请话人。",
        "dynasty": "宋",
        "collection_info": null
    },
    {
        "title": "次韵答贾耘老",
        "author": "苏轼",
        "content": "五年一梦南司州，饥寒疾病为子忧。\n东来六月井无水，仰看古堰横奔牛。\n平生管鲍子知我，今日陈蔡谁从丘。\n夜航争渡泥水涩，牵挽直欲来瓜洲。\n自言嗜酒得风痹，故乡不敢居温柔。\n定将泛爱救沟壑，衰病不復从前乐。\n今年太守真卧龙，笑语炎天出冰雹。\n时低九尺苍鬚髯，过我三间小池阁。\n故人改观争来贺，小儿不信犹疑错。\n为君置酒饮且哦，草间秋虫亦能歌。\n可怜老骥真老矣，无心更秣天山禾。",
        "dynasty": "宋",
        "collection_info": null
    },
    {
        "title": "墨花",
        "author": "苏轼",
        "content": "造物本无物，忽然非所难。\n花心起墨晕，春色散毫端。\n缥缈形纔具，扶疏态自完。\n莲风尽颠倒，杏雨半摧残。\n独有狂居士，求为黑牡丹。\n兼书平子赋，归向雪堂看。",
        "dynasty": "宋",
        "collection_info": null
    },
    {
        "title": "送竹几与谢秀才",
        "author": "苏轼",
        "content": "平生长物扰天真，老去归田只此身。\n留我同行木上座，赠君无语竹夫人。\n但随秋扇年年在，莫鬬琼枝夜夜新。\n堪笑荒唐玉川子，暮年家口若为亲。",
        "dynasty": "宋",
        "collection_info": null
    },
    {
        "title": "赠章默",
        "author": "苏轼",
        "content": "章子亲未葬，余生抱羸疾。\n朝吟噎邻里，夜泪腐茵席。\n前年黑花生，今岁白髮出。\n身随日月逝，恨与天地毕。\n愿求不毛田，亲筑长夜室。\n难从王孙裸，未忍夏后堲。\n五陵多豪士，百万付一掷。\n心知义财难，甘就贫友乞。\n不辞毛髮施，行自丘山积。\n此志苟朝遂，夕死真不戚。\n誓求无生理，不践有为迹。\n弃身尸陀林，乌鸢任狼藉。",
        "dynasty": "宋",
        "collection_info": null
    },
    {
        "title": "次韵许遵",
        "author": "苏轼",
        "content": "蒜山渡口挽归艎，朱雀桥边看道装。\n供帐已应烦百两，击鲜毋久溷诸郎。\n问禅时到长干寺，载酒闲过绿野堂。\n此味只忧儿辈觉，逢人休道北窗凉。",
        "dynasty": "宋",
        "collection_info": null
    },
    {
        "title": "溪阴堂",
        "author": "苏轼",
        "content": "白水满时双鹭下，绿槐高处一蝉吟。\n酒醒门外三竿日，卧看溪南十亩阴。",
        "dynasty": "宋",
        "collection_info": null
    },
    {
        "title": "送穆越州",
        "author": "苏轼",
        "content": "江海相望十五年，羡公松柏蔚苍颜。\n四朝耆旧冰霜后，两郡风流水石间。\n旧政犹传蜀父老，先声已振越溪山。\n樽前俱是蓬莱守，莫放高楼雪月闲。",
        "dynasty": "宋",
        "collection_info": null
    },
    {
        "title": "小饮公瑾舟中",
        "author": "苏轼",
        "content": "青泥赤日午相烘，走访船窗柳影中。\n辍我东坡无限睡，赏君南浦不赀风。\n坐观邸报谈迂叟，闲说滁山忆醉翁。\n此去澄江三万顷，只应明月照还空。",
        "dynasty": "宋",
        "collection_info": null
    },
    {
        "title": "金山妙高台",
        "author": "苏轼",
        "content": "我欲乘飞车，东访赤松子。\n蓬莱不可到，弱水三万里。\n不如金山去，清风半帆耳。\n中有妙高台，云峰自孤起。\n仰观初无路，谁信平如砥。\n台中老比丘，碧眼照窗几。\n巉巉玉为骨，凛凛霜入齿。\n机锋不可触，千偈如翻水。\n何须寻德云，即此比丘是。\n长生未可学，请学长不死。",
        "dynasty": "宋",
        "collection_info": null
    },
    {
        "title": "赠杜介",
        "author": "苏轼",
        "content": "我梦游天台，横空石桥小。\n秋风吹菵露，翠湿香袅袅。\n应真飞锡过，绝磵度云鸟。\n举意欲从之，翛然已松杪。\n微言粲珠玉，未说意先了。\n觉来如堕空，耿耿窗户晓。\n羣生陷迷网，独达从古少。\n杜叟子何人，长啸万物表。\n妻孥空四壁，振策念轻矫。\n遂为赤城游，飞步凌缥缈。\n问禅不归舍，屡为瓠壶绕。\n何人识此志，佛眼自照瞭。\n我梦君见之，卓尔非魔娆。\n仙葩发茗椀，剪刻分葵蓼。\n从今更不出，闭户闲騕褭。\n时从佛顶巌，驰下双莲沼。",
        "dynasty": "宋",
        "collection_info": null
    },
    {
        "title": "余将赴文登过广陵而择老移住石塔相送至竹西亭下留诗为别",
        "author": "苏轼",
        "content": "竹西失却上方老，石塔还逢惠照师。\n我亦化身东海去，姓名莫遣世人知。",
        "dynasty": "宋",
        "collection_info": null
    },
    {
        "title": "赠葛苇",
        "author": "苏轼",
        "content": "竹椽茅屋半摧倾，肯向蜂窠寄此生。\n长恐波头卷室去，欲将船尾载君行。\n小诗试拟孟东野，大草闲临张伯英。\n消遣百年须底物，故应怜我不归耕。",
        "dynasty": "宋",
        "collection_info": null
    },
    {
        "title": "赠王寂",
        "author": "苏轼",
        "content": "与君暂别不须嗟，俯仰归来鬓未华。\n记取江南烟雨裏，青山断处是吾家。",
        "dynasty": "宋",
        "collection_info": null
    },
    {
        "title": "次韵孙莘老斗野亭寄子由在邵伯堰",
        "author": "苏轼",
        "content": "落帆谢公渚，日脚东西平。\n孤亭得小憩，暮景含余清。\n坐待斗与牛，错落挂南甍。\n老僧如夙昔，一笑意已倾。\n新诗出故人，旧事疑前生。\n吾生七往来，送老海上城。\n逢人辄自哂，得鱼不忍烹。\n似闻绩溪老，復作东都行。\n小诗如秋菊，艷艷霜中明。\n过此感我言，长篇发春荣。",
        "dynasty": "宋",
        "collection_info": null
    },
    {
        "title": "送杨杰",
        "author": "苏轼",
        "content": "天门夜上宾出日，万里红波半天赤。\n归来平地看跳丸，一点黄金铸秋橘。\n太华峰头作重九，天风吹滟黄花酒。\n浩歌驰下腰带鞓，醉舞崩崖一挥手。\n神游八极万缘虚，下视蚊雷隠污渠。\n大千一息八十返，笑厉东海骑鲸鱼。\n三韩王子西求法，凿齿弥天两勍敌。\n过江风急浪如山，寄语舟人好看客。",
        "dynasty": "宋",
        "collection_info": null
    },
    {
        "title": "杨康功有石状如醉道士为赋此诗",
        "author": "苏轼",
        "content": "楚山固多猿，青者黠而寿。\n化为狂道士，山谷恣腾蹂。\n误入华阳洞，窃饮茅君酒。\n君命囚巌间，巌石为械杻。\n松根络其足，藤蔓缚其肘。\n苍苔瞇其目，丛棘哽其口。\n三年化为石，坚瘦敌琼玖。\n无復号云声，空余舞杯手。\n樵夫见之笑，抱卖易升斗。\n杨公海中仙，世俗那得友。\n海边逢姑射，一笑微俯首。\n胡不载之归，用此顽且丑。\n求诗纪其异，本末得细剖。\n吾言岂妄云，得之亡是叟。",
        "dynasty": "宋",
        "collection_info": null
    },
    {
        "title": "迨作淮口遇风诗戏用其韵",
        "author": "苏轼",
        "content": "我诗如病骥，悲鸣向衰草。\n有儿真骥子，一喷羣马倒。\n养气勿吟哦，声名忌太早。\n风涛借笔力，势逐孤云扫。\n何如陶家儿，遶舍觅梨枣。\n君看押强韵，已胜郊与岛。",
        "dynasty": "宋",
        "collection_info": null
    },
    {
        "title": "次韵送徐大正",
        "author": "苏轼",
        "content": "别时酒醆照灯花，知我归期渐有涯。\n去岁渡江萍似斗，今年并海枣如瓜。\n多情明月邀君共，无价青山为我赊。\n千首新诗一竿竹，不应空钓汉江槎。",
        "dynasty": "宋",
        "collection_info": null
    },
    {
        "title": "次韵徐积",
        "author": "苏轼",
        "content": "杀鸡未肯邀季路，裹饭先须问子来。\n但见中年隠槐市，岂知平日赋兰台。\n海山入梦方东去，风雨留人得暂陪。\n若说峨嵋眼前是，故乡何处不堪回。",
        "dynasty": "宋",
        "collection_info": null
    },
    {
        "title": "元丰七年有诏京东淮南筑高丽亭馆密海二州骚然有逃亡者明年轼过之叹其壮丽留一绝云",
        "author": "苏轼",
        "content": "檐楹飞舞垣墙外，桑柘萧条斤斧余。\n尽赐昆邪作奴婢，不知偿得此人无。",
        "dynasty": "宋",
        "collection_info": null
    },
    {
        "title": "怀仁令陈德任新作占山亭二绝  其一",
        "author": "苏轼",
        "content": "尚父提封海岱间，南征惟到穆陵关。\n谁知海上诗狂客，占得胶西一半山。",
        "dynasty": "宋",
        "collection_info": null
    },
    {
        "title": "怀仁令陈德任新作占山亭二绝  其二",
        "author": "苏轼",
        "content": "我是胶西旧使君，此山仍合与君分。\n故应窃比山中相，时作新诗寄白云。",
        "dynasty": "宋",
        "collection_info": null
    },
    {
        "title": "过密州次韵赵明叔乔禹功",
        "author": "苏轼",
        "content": "先生依旧广文贫，老守时遭醉尉嗔。\n汝辈何曾堪一笑，吾侪相对復三人。\n黄鸡唱晓凄凉曲，白髮惊秋见在身。\n一别胶西旧朋友，扁舟归钓五湖春。",
        "dynasty": "宋",
        "collection_info": null
    },
    {
        "title": "再过常山和昔年留别诗",
        "author": "苏轼",
        "content": "伛偻山前叟，迎我如迎新。\n那知梦幻躯，念念非昔人。\n江湖久放浪，朝市谁相亲。\n却寻泉源去，桃花应避秦。",
        "dynasty": "宋",
        "collection_info": null
    },
    {
        "title": "再过超然台赠太守霍翔",
        "author": "苏轼",
        "content": "昔饮雩泉别常山，天寒岁在龙蛇间。\n山中儿童拍手笑，问我西去何当还。\n十年不赴竹马约，扁舟独与渔蓑闲。\n重来父老喜我在，扶挈老幼相遮攀。\n当时襁褓皆七尺，而我安得留朱颜。\n问今太守为谁欤，护羌充国鬓未斑。\n躬持牛酒劳行役，无復杞菊嘲寒悭。\n超然置酒寻旧迹，尚有诗赋镵坚顽。\n孤云落日在马耳，照耀金碧开烟鬟。\n邞淇自古北流水，跳波下濑鸣玦环。\n愿君谈笑作石埭，坐使城郭生溪湾。",
        "dynasty": "宋",
        "collection_info": null
    },
    {
        "title": "杂诗",
        "author": "苏轼",
        "content": "昔日双鸦照浅眉，如今婀娜绿云垂。\n蓬莱老守明朝去，肠断帘间綷縩时。",
        "dynasty": "宋",
        "collection_info": null
    },
    {
        "title": "遗直坊",
        "author": "苏轼",
        "content": "使君不浪出，羔雁亲扣门。\n先生但清坐，薤水已多言。\n当时邦人化，市无晨饮豚。\n岁月曾几何，客主皆九原。\n鲁经有遗叹，楚些无归魂。\n我作遗直诗，过者式其藩。",
        "dynasty": "宋",
        "collection_info": null
    },
    {
        "title": "鳆鱼行",
        "author": "苏轼",
        "content": "渐台人散长弓射，初噉鳆鱼人未识。\n西陵衰老繐帐空，肯向北河亲馈食。\n两雄一律盗汉家，嗜好亦若肩相差。\n食每对之先太息，不因噎呕缘疮痂。\n中间霸据关梁隔，一枚何啻千金直。\n百年南北鲑菜通，往往残余饱臧获。\n东随海舶号倭螺，异方珍宝来更多。\n磨沙瀹渖成大胾，剖蚌作脯分余波。\n君不闻蓬莱阁下驼棋岛，八月边风备胡獠。\n舶船跋浪鼋鼍震，长镵铲处崖谷倒。\n膳夫善治荐华堂，坐令雕俎生辉光。\n肉芝石耳不足数，醋芼鱼皮真倚墙。\n中都贵人珍此味，糟浥油藏能远致。\n割肥方厌万钱厨，决眦可醒千日醉。\n三韩使者金鼎来，方奁馈送烦舆台。\n辽东太守远自献，临淄掾吏谁为材。\n吾生东归收一斛，苞苴未肯钻华屋。\n分送羹材作眼明，却取细书防老读。",
        "dynasty": "宋",
        "collection_info": null
    },
    {
        "title": "登州孙氏万松堂",
        "author": "苏轼",
        "content": "万松谁种已摐摐，半岭苍云映此邦。\n露重珠璎蒙翠盖，风来石齿碎寒江。\n浮空两竹横南阁，倒景扶桑射北窗。\n坐待夕烽传海峤，重城归去踏逢逢。",
        "dynasty": "宋",
        "collection_info": null
    },
    {
        "title": "登州海市",
        "author": "苏轼",
        "content": "东方云海空復空，羣仙出没空明中。\n荡摇浮世生万象，岂有贝阙藏珠宫。\n心知所见皆幻影，敢以耳目烦神功。\n岁寒水冷天地闭，为我起蛰鞭鱼龙。\n重楼翠阜出霜晓，异事惊倒百岁翁。\n人间所得容力取，世外无物谁为雄。\n率然有请不我拒，信我人厄非天穷。\n潮阳太守南迁归，喜见石廪堆祝融。\n自言正直动山鬼，岂知造物哀龙钟。\n伸眉一笑岂易得，神之报汝亦已丰。\n斜阳万里孤鸟没，但见碧海磨青铜。\n新诗绮语亦安用，相与变灭随东风。",
        "dynasty": "宋",
        "collection_info": null
    },
    {
        "title": "奉和陈贤良",
        "author": "苏轼",
        "content": "不学孙吴与六韬，敢将驽马并英豪。\n望穷海表天还远，倾尽葵心日愈高。\n身外浮名休琐琐，梦中归思已滔滔。\n三山旧是神仙地，引手东来一钓鳌。",
        "dynasty": "宋",
        "collection_info": null
    },
    {
        "title": "留别登州举人",
        "author": "苏轼",
        "content": "身世相忘久自知，此行闲看古黄腄。\n自非北海孔文举，谁识东莱太史慈。\n落笔已吞云梦客，抱琴欲访水仙师。\n莫嫌五日匆匆守，归去先传乐职诗。",
        "dynasty": "宋",
        "collection_info": null
    },
    {
        "title": "过莱州雪后望三山",
        "author": "苏轼",
        "content": "东海如碧环，西北卷登莱。\n云光与天色，直到三山回。\n我行适冬仲，薄雪收浮埃。\n黄昏风絮定，半夜扶桑开。\n参差太华顶，出没云涛堆。\n安期与羡门，乘龙安在哉。\n茂陵秋风客，劝尔麾一杯。\n帝乡不可期，楚些招归来。",
        "dynasty": "宋",
        "collection_info": null
    },
    {
        "title": "书文与可墨竹",
        "author": "苏轼",
        "content": "笔与子皆逝，诗今谁为新。\n空遗运斤质，却弔断弦人。",
        "dynasty": "宋",
        "collection_info": null
    },
    {
        "title": "次韵赵令铄",
        "author": "苏轼",
        "content": "东坡已报六年穰，惆怅红尘白首郎。\n枕上溪山犹可见，门前冠盖已相望。\n故人年少真琼树，落笔风生战堵墙。\n端向瓮间寻吏部，老来专以醉为乡。",
        "dynasty": "宋",
        "collection_info": null
    },
    {
        "title": "次韵王定国得颍倅二首  其一",
        "author": "苏轼",
        "content": "仙风入骨已凌云，秋水为文不受尘。\n一噫固应号地籁，余波犹足挂天绅。\n买牛但自捐三尺，射鼠何劳挽六钧。\n莫向百花潭上去，醉翁不见与谁亲。",
        "dynasty": "宋",
        "collection_info": null
    },
    {
        "title": "次韵王定国得颍倅二首  其二",
        "author": "苏轼",
        "content": "滔滔四海我知津，每愧先生植杖芸。\n自少多言晚闻道，从今闭口不论文。\n滟翻白兽樽中酒，归煮青泥坊底芹。\n要识老僧无尽处，床头牛蚁不曾闻。",
        "dynasty": "宋",
        "collection_info": null
    },
    {
        "title": "次韵赵令铄惠酒",
        "author": "苏轼",
        "content": "神山无石髓，生世悲暂寓。\n坐待玉膏流，千载真旦暮。\n青州老从事，鬲上非所部。\n惠然肯见从，知我憎市酤。\n开瓶自洗盏，肴核谁与具。\n门前听剥啄，烹鱼得尺素。",
        "dynasty": "宋",
        "collection_info": null
    },
    {
        "title": "送范纯粹守庆州",
        "author": "苏轼",
        "content": "才大古难用，论高常近迂。\n君看赵魏老，乃为滕大夫。\n浮云无根蒂，黄潦能须臾。\n知经几成败，得见真贤愚。\n羽旄照城阙，谈笑安边隅。\n当年老使君，赤手降于菟。\n诸郎更何事，折棰鞭其雏。\n吾知邓平叔，不鬬月支胡。",
        "dynasty": "宋",
        "collection_info": null
    },
    {
        "title": "次韵王震",
        "author": "苏轼",
        "content": "携文过我治平间，雾豹当时始一斑。\n闻道吹嘘借余论，故教流落得生还。\n清篇带月来霜夜，妙语先春发病颜。\n诗酒暮年犹足用，竹林高会许时攀。",
        "dynasty": "宋",
        "collection_info": null
    },
    {
        "title": "次韵王定国谢韩子华过饮",
        "author": "苏轼",
        "content": "楚有孙叔敖，长城隠千里。\n哀哉练裙子，负薪蹑破履。\n岂无故交亲，逝去如覆水。\n不如老优孟，谈笑託谐美。\n世家不可恃，如倚折足几。\n祥符有贤相，手握天下砥。\n懿敏亦名公，三贵德爵齿。\n盖棺今几日，公子谁料理。\n谁要卿料理，欲说且止止。\n宅相开府公，久为苍生起。\n如何垂老别，冰盘馈苍耳。\n亲嫌妨鹗荐，相对发微泚。\n新诗如弹丸，脱手不移晷。\n我亦老宾客，苦语落纨绮。\n莫辞三上章，有道贫贱耻。",
        "dynasty": "宋",
        "collection_info": null
    },
    {
        "title": "次韵马元宾",
        "author": "苏轼",
        "content": "流落江湖万里归，相逢自慰已差池。\n初闻好句惊人倒，悔过东庭识面迟。\n握手宁知无贺监，结交谁復许袁丝。\n塞鸿正欲摩天去，垂老追攀岂可期。",
        "dynasty": "宋",
        "collection_info": null
    },
    {
        "title": "惠崇春江晚景二首  其一",
        "author": "苏轼",
        "content": "竹外桃花三两枝，春江水暖鸭先知。\n蒌蒿满地芦芽短，正是河豚欲上时。",
        "dynasty": "宋",
        "collection_info": null
    },
    {
        "title": "惠崇春江晚景二首  其二",
        "author": "苏轼",
        "content": "两两归鸿欲破羣，依依还似北归人。\n遥知朔漠多风雪，更待江南半月春。",
        "dynasty": "宋",
        "collection_info": null
    },
    {
        "title": "次韵周邠",
        "author": "苏轼",
        "content": "南迁欲举力田科，三径初成乐事多。\n岂意残年踏朝市，有如疲马畏陵坡。\n羡君同甲心方壮，笑我无聊鬓已皤。\n何日西湖寻旧赏，淡烟疏雨暗渔簑。",
        "dynasty": "宋",
        "collection_info": null
    },
    {
        "title": "次韵胡完夫",
        "author": "苏轼",
        "content": "青衫别泪尚斓斑，十载江湖困抱关。\n老去上书还北阙，朝来拄笏看西山。\n相从杯酒形骸外，笑说平生醉梦间。\n万事会须咨伯始，白头容我占清闲。",
        "dynasty": "宋",
        "collection_info": null
    },
    {
        "title": "次韵钱穆父",
        "author": "苏轼",
        "content": "老入明光踏旧班，染鬚那復唱阳关。\n故人飞上金銮殿，迁客来从饭颗山。\n大笔推君西汉手，一言置我二刘间。\n便须置酒呼同舍，看赐飞龙出帝闲。",
        "dynasty": "宋",
        "collection_info": null
    },
    {
        "title": "次韵完夫再赠之什某已卜居毗陵与完夫有庐里之约云",
        "author": "苏轼",
        "content": "柳絮飞时笋箨斑，风流二老对开关。\n雪芽我为求阳羡，乳水君应饷惠山。\n竹簟凉风眠昼永，玉堂制草落人间。\n应容缓急烦闾里，桑柘聊同十亩闲。",
        "dynasty": "宋",
        "collection_info": null
    },
    {
        "title": "次韵穆父舍人再赠之什",
        "author": "苏轼",
        "content": "诏语春温昨夜班，屋头鸣鴂便关关。\n游仙梦觉月临幌，贺雨诗成云满山。\n怜我白头来仗下，看君黄气发眉间。\n凤池故事同机务，火急开樽及尚闲。",
        "dynasty": "宋",
        "collection_info": null
    },
    {
        "title": "次韵答李端叔",
        "author": "苏轼",
        "content": "若人如马亦如班，笑履壶头出玉关。\n已入西羌度沙碛，又从东海看涛山。\n识君小异千人裏，慰我长思十载间。\n西省邻居时邂逅，相逢有味是偷闲。",
        "dynasty": "宋",
        "collection_info": null
    },
    {
        "title": "次韵答满思復",
        "author": "苏轼",
        "content": "自甘茅屋老三间，岂意彤庭缀两班。\n纸落云烟供醉后，诗成珠玉看朝还。\n谁言载酒山无贺，记取啼乌巷有颜。\n但恐跛牂随赤骥，青云飞步不容攀。",
        "dynasty": "宋",
        "collection_info": null
    },
    {
        "title": "送戴蒙赴成都玉局观将老焉",
        "author": "苏轼",
        "content": "拾遗被酒行歌处，野梅官柳西郊路。\n闻道华阳版籍中，至今尚有城南杜。\n我欲归寻万里桥，水花风叶暮萧萧。\n芋魁径尺谁能尽，桤木三年已足烧。\n百岁风狂定何有，羡君今作峨眉叟。\n纵未家生执戟郎，也应世出埋轮守。\n莫欺老病未归身，玉局他年第几人。\n会待子猷清兴发，还须夜雪去寻君。",
        "dynasty": "宋",
        "collection_info": null
    },
    {
        "title": "正月八日招王子高饮",
        "author": "苏轼",
        "content": "屋雪号风苦战贫，纸窗迎日稍知春。\n正如薝卜林中坐，更对芙蓉城裏人。\n昨想玉堂空冷彻，谁分银榼送清醇。\n海山知有东南角，正看归鸿作小颦。",
        "dynasty": "宋",
        "collection_info": null
    },
    {
        "title": "和王晋卿",
        "author": "苏轼",
        "content": "先生饮东坡，独舞无所属。\n当时挹明月，对影三人足。\n醉眠草棘间，虫虺莫予毒。\n醒来送归雁，一寄千里目。\n怅然怀公子，旅食久不玉。\n欲书加餐字，远託西飞鹄。\n谓言相濡沫，未足救沟渎。\n吾生如寄耳，何者为祸福。\n不如两相忘，昨梦那可逐。\n上书得自便，归老湖山曲。\n躬耕二顷田，自种十年木。\n岂知垂老眼，对此金莲烛。\n公子亦生还，仍分刺史竹。\n贤愚有定分，樽俎守尸祝。\n文章何足云，执技等医卜。\n朝廷方西顾，羌虏骄未伏。\n遥知重阳酒，白羽落黄菊。\n羡君真将家，浮面气可掬。\n何当请长缨，一战河湟復。",
        "dynasty": "宋",
        "collection_info": null
    },
    {
        "title": "次韵王觌正言喜雪",
        "author": "苏轼",
        "content": "圣人与天通，有诏宽狱市。\n好语夜喧街，湿云朝覆砌。\n纷然退朝后，色映宫槐媚。\n欲夸剪刻工，故上朱蓝袂。\n我方执笔侍，未敢书上瑞。\n君犹伏阁争，高论亦少慰。\n霏霏止还作，盎盎风与气。\n神龙久潜伏，一怒势必倍。\n行当见三白，拜舞讙万岁。\n归来饮君家，酣咏追既醉。",
        "dynasty": "宋",
        "collection_info": null
    },
    {
        "title": "元佑元年二月八日朝退独在起居院读汉书儒林传感申公故事作小诗一绝",
        "author": "苏轼",
        "content": "寂寞申公谢客时，自言已见穆生机。\n绾臧下吏明堂废，又作龙钟病免归。",
        "dynasty": "宋",
        "collection_info": null
    },
    {
        "title": "送陈睦知潭州",
        "author": "苏轼",
        "content": "华清缥缈浮高栋，上有缬林藏石瓮。\n一杯此地初识君，千巌夜上同飞鞚。\n君时年少面如玉，一饮百觚嫌未痛。\n白鹿泉头山月出，寒光泼眼如流汞。\n朝元阁上酒醒时，卧听风銮鸣铁凤。\n旧游空在人何处，二十三年真一梦。\n我得生还雪髯满，君亦老嫌金带重。\n有如社燕与秋鸿，相逢未稳还相送。\n洞庭青草渺无际，天柱紫盖森欲动。\n湖南万古一长嗟，付与骚人发嘲弄。",
        "dynasty": "宋",
        "collection_info": null
    },
    {
        "title": "用前韵答西掖诸公见和",
        "author": "苏轼",
        "content": "双猊蟠础龙缠栋，金井辘轳鸣晓瓮。\n小殿垂帘白玉钩，大宛立仗朱丝鞚。\n风驭宾天云雨隔，孤臣忍泪肝肠痛。\n羡君意气风生座，落笔纵横盘走汞。\n上樽日日泻黄封，赐茗时时开小凤。\n闭门怜我老太玄，给札看君赋云梦。\n金奏不知江海眩，木瓜屡费瑶琼重。\n岂惟蹇步苦追攀，已觉侍史疲奔送。\n春还宫柳腰支活，水入御沟鳞甲动。\n借君妙语发舂容，顾我风琴不成弄。",
        "dynasty": "宋",
        "collection_info": null
    },
    {
        "title": "再次韵答完夫穆父",
        "author": "苏轼",
        "content": "掖垣老吏识郎君，并辔天街两绝尘。\n汗血固应生有种，夜光那復困无因。\n岂知西省深严地，也着东坡病瘦身。\n免使谪仙明月下，狂歌对影只三人。",
        "dynasty": "宋",
        "collection_info": null
    },
    {
        "title": "和蒋发运",
        "author": "苏轼",
        "content": "夜语翻千偈，书来又一言。\n此身真佛祖，何处不羲轩。\n船稳江吹坐，楼空月入樽。\n遥知思我处，醉墨在颓垣。",
        "dynasty": "宋",
        "collection_info": null
    },
    {
        "title": "送表弟程六知楚州",
        "author": "苏轼",
        "content": "炯炯明珠照双璧，当年三老苏程石。\n里人下道避鸠杖，刺史迎门倒鳬舄。\n我时与子皆儿童，狂走从人觅梨栗。\n健如黄犊不可恃，隙过白驹那暇惜。\n醴泉寺古垂橘柚，石头山高暗松栎。\n诸孙相逢万里外，一笑未解千忧集。\n子方得郡古山阳，老手生风谢刀笔。\n我正含毫紫微阁，病眼昏花困书檄。\n莫教印绶繫余年，去扫坟墓当有日。\n功成头白早归来，共藉梨花作寒食。",
        "dynasty": "宋",
        "collection_info": null
    },
    {
        "title": "和人假山",
        "author": "苏轼",
        "content": "上党搀天碧玉环，绝河千里抱商颜。\n试观烟雨三峰外，都在灵仙一掌间。\n造物何如童子戏，写真聊发使君闲。\n何当挈取西征去，画作围床六曲山。",
        "dynasty": "宋",
        "collection_info": null
    },
    {
        "title": "送王伯扬守虢",
        "author": "苏轼",
        "content": "华山东麓秦遗民，当时依山来避秦。\n至今风俗含古意，柔桑绿水招行人。\n行人掉臂不回首，争入崤函土囊口。\n惟有使君千里来，欲饮三堂无事酒。\n三堂本来一事无，日长睡起闻投壶。\n床头砚石开云月，涧底松根劚雪腴。\n山棚盗散人安寝，劝买耕牛发陈廪。\n归来只作水衡卿，我欲携壶就君饮。",
        "dynasty": "宋",
        "collection_info": null
    },
    {
        "title": "道者院池上作",
        "author": "苏轼",
        "content": "下马逢佳客，携壶傍小池。\n清风乱荷叶，细雨出鱼儿。\n井好能冰齿，茶甘不上眉。\n归途更萧瑟，真个解催诗。",
        "dynasty": "宋",
        "collection_info": null
    },
    {
        "title": "次韵子由送千之侄",
        "author": "苏轼",
        "content": "江上松楠深復深，满山风雨作龙吟。\n年来老干都生菌，下有孙枝欲出林。\n白髮未成归隠计，青衫傥有济时心。\n闭门试草三千牍，仄席求人少似今。",
        "dynasty": "宋",
        "collection_info": null
    },
    {
        "title": "题文与可墨竹",
        "author": "苏轼",
        "content": "斯人定何人，游戏得自在。\n诗鸣草圣余，兼入竹三昧。\n时时出木石，荒怪轶象外。\n举世知珍之，赏会独予最。\n知音古难合，奄忽不少待。\n谁云生死隔，相见如龚隗。",
        "dynasty": "宋",
        "collection_info": null
    },
    {
        "title": "次韵钱舍人病起",
        "author": "苏轼",
        "content": "床下龟寒且耐支，杯中蛇去未应衰。\n殿门明日逢王傅，櫑具争先看不疑。\n坐觉香烟携袖少，独愁花影上廊迟。\n何妨一笑千疴散，绝胜仓公饮上池。",
        "dynasty": "宋",
        "collection_info": null
    },
    {
        "title": "次韵和王巩",
        "author": "苏轼",
        "content": "谪仙窜夜郎，子美耕东屯。\n造物岂不惜，要令工语言。\n王郎年少日，文如瓶水翻。\n争锋虽剽甚，闻鼓或惊奔。\n天欲成就之，使触羝羊藩。\n孤光照微陋，耿如月在盆。\n归来千首诗，倾泻五石樽。\n却疑彭泽在，颇觉苏州烦。\n君看驺忌子，廉折配春温。\n知音必无人，坏壁挂桐孙。",
        "dynasty": "宋",
        "collection_info": null
    },
    {
        "title": "用王巩韵赠其侄震",
        "author": "苏轼",
        "content": "衡门老苔藓，竹柏千兵屯。\n开樽邀落日，未对乌鸟言。\n清风举吹籁，散乱书帙翻。\n传呼一何急，人马从车奔。\n贫居少宾客，邻妇窥篱藩。\n墙头过春酒，绿泛田家盆。\n比来伏青蒲，坐捉白兽樽。\n王猷修润色，亦有簿领烦。\n朝廷贵二陆，屡闻天语温。\n犹能整笔阵，愧我非韩孙。",
        "dynasty": "宋",
        "collection_info": null
    },
    {
        "title": "用王巩韵送其侄震知蔡州",
        "author": "苏轼",
        "content": "九门插天开，万马先朝屯。\n举鞭红尘中，相见不得言。\n夜走清虚宿，扣门惊鹊翻。\n君家汾阳家，永巷车雷奔。\n夕郎方不夕，列戟以自藩。\n相逢开月阁，画檐低金盆。\n至今梦中语，犹举灯前樽。\n阿戎修玉牒，未惮笔削烦。\n君归助献纳，坐继岑与温。\n我客二子间，不復寻诸孙。",
        "dynasty": "宋",
        "collection_info": null
    },
    {
        "title": "用旧韵送鲁元翰知洺州",
        "author": "苏轼",
        "content": "我在东坡下，躬耕三亩园。\n君为尚书郎，坐拥百吏繁。\n鸣蛙与鼓吹，等是俗物喧。\n永谢十年旧，老死三家村。\n惟君绨袍信，到我雀罗门。\n缅怀故人意，欲使薄夫敦。\n新年对宣室，白首代尧言。\n相逢问前辈，所见多后昆。\n道馆虽云乐，冷卿当復温。\n还持刺史节，却驾朱轮轩。\n黄髮方用事，白髮宜少存。\n嗣圣真生知，拯民如救燔。\n初囚羽渊魄，尽返湘江魂。\n坐忧东郡决，老守思王尊。\n北流桑柘没，故道尘埃翻。\n知君一寸心，可敌千步垣。\n流亡自栖止，老幼忘崩奔。\n得闲闭阁坐，勿使道眼浑。\n聊乘应舍筏，直泝无生源。\n归来成二老，夜榻当重论。",
        "dynasty": "宋",
        "collection_info": null
    },
    {
        "title": "次韵朱光庭初夏",
        "author": "苏轼",
        "content": "朝罢人人识郑崇，直声如在履声中。\n卧闻疏响梧桐雨，独咏微凉殿阁风。\n谏苑君方续承业，醉乡我欲访无功。\n陶然一枕谁呼觉，牛蚁初除病后聪。",
        "dynasty": "宋",
        "collection_info": null
    },
    {
        "title": "次韵朱光庭喜雨",
        "author": "苏轼",
        "content": "久苦赵盾日，欣逢傅说霖。\n坐知千里足，初觉两河深。\n破屋常持伞，无薪欲爨琴。\n清诗似庭燎，虽美未忘箴。",
        "dynasty": "宋",
        "collection_info": null
    },
    {
        "title": "奉敕祭西太一和韩川韵四首  其一",
        "author": "苏轼",
        "content": "圣主新除秘祝，侍臣来乞丰年。\n寿宫神君欲至，夜半灵风肃然。",
        "dynasty": "宋",
        "collection_info": null
    },
    {
        "title": "奉敕祭西太一和韩川韵四首  其二",
        "author": "苏轼",
        "content": "玉玺亲题御笔，金童来侍天香。\n礼罢祝融参乘，前驱已过衡湘。",
        "dynasty": "宋",
        "collection_info": null
    },
    {
        "title": "奉敕祭西太一和韩川韵四首  其三",
        "author": "苏轼",
        "content": "解剑独行残月，披衣困卧清风。\n梦蝶犹飞旅枕，粥鱼已响枯桐。",
        "dynasty": "宋",
        "collection_info": null
    },
    {
        "title": "奉敕祭西太一和韩川韵四首  其四",
        "author": "苏轼",
        "content": "陂水初含晓渌，稻花半作秋香。\n皂盖却迎朝日，红云正绕宫墙。",
        "dynasty": "宋",
        "collection_info": null
    },
    {
        "title": "西太一见王荆公旧诗偶次其韵二首  其一",
        "author": "苏轼",
        "content": "秋早川原浄丽，雨余风日清酣。\n从此归耕剑外，何人送我池南。",
        "dynasty": "宋",
        "collection_info": null
    },
    {
        "title": "西太一见王荆公旧诗偶次其韵二首  其二",
        "author": "苏轼",
        "content": "但有樽中若下，何须墓上征西。\n闻道乌衣巷口，而今烟草萋迷。",
        "dynasty": "宋",
        "collection_info": null
    },
    {
        "title": "次韵子由送陈侗知陕州",
        "author": "苏轼",
        "content": "谁能如铁牛，横身负黄河。\n滔天不能没，尺棰未易诃。\n世俗自无常，徐公故逶迤。\n别来不可说，事与浮云多。\n当时无限人，毁誉即墨阿。\n虚声了无实，夜虫鸣机梭。\n相逢一笑外，奈此白髮何。\n天骥皆籋云，长鸣饱刍禾。\n王庭旅百实，大贝随弓戈。\n君独一麾去，欲赓五袴歌。\n甘棠古乐国，白酒金叵罗。\n知君不久留，治行中新科。\n过客足嗔喜，东堂记分鹅。\n此外但坐啸，后生工揣摩。",
        "dynasty": "宋",
        "collection_info": null
    },
    {
        "title": "送贾讷倅眉二首  其一",
        "author": "苏轼",
        "content": "当年入蜀叹空回，未见峨眉肯再来。\n童子遥知颂襦袴，使君先已洗樽罍。\n鹿头北望应逢雁，人日东郊尚有梅。\n我老不堪歌乐职，后生试觅子渊才。",
        "dynasty": "宋",
        "collection_info": null
    },
    {
        "title": "送贾讷倅眉二首  其二",
        "author": "苏轼",
        "content": "老翁山下玉渊回，手植青松三万栽。\n父老得书知我在，小轩临水为君开。\n试看一一龙蛇活，更听萧萧风雨哀。\n便与甘棠同不剪，苍髯白甲待归来。",
        "dynasty": "宋",
        "collection_info": null
    },
    {
        "title": "送程建用",
        "author": "苏轼",
        "content": "先生本舌耕，文字浩千顷。\n空仓付公子，坐待发苕颖。\n十年困新说，儿女争捕影。\n凿垣种蒿蓬，嘉谷谁復省。\n空余南陔意，太息北堂冷。\n织屦随方进，采薪教韦逞。\n辛勤守一经，菽水贤五鼎。\n今年闻起废，鲁史復光景。\n公子亦改官，三就繁马颈。\n归来一笑粲，素髮飒垂领。\n会看金花诏，汤沐奉朝请。\n天公不吾欺，寿与龟鹤永。",
        "dynasty": "宋",
        "collection_info": null
    },
    {
        "title": "次韵李修孺留别二首  其一",
        "author": "苏轼",
        "content": "十年流落敢言归，鱼鸟江湖只自知。\n岂意青天扫云雾，尽呼黄髮寄安危。\n风流吾子真前辈，人物他年记一时。\n我欲折繻留此老，缁衣谁作好贤诗。",
        "dynasty": "宋",
        "collection_info": null
    },
    {
        "title": "次韵李修孺留别二首  其二",
        "author": "苏轼",
        "content": "此生别袖几回麾，梦裏黄州空自疑。\n何处青山不堪老，当时明月巧相随。\n穷通等是思家意，衰病难堪送客悲。\n好去江鱼煮江水，剑南归路有姜诗。",
        "dynasty": "宋",
        "collection_info": null
    },
    {
        "title": "次韵黄鲁直赤目",
        "author": "苏轼",
        "content": "诵诗得非子夏学，紬史正作丘明书。\n天公戏人亦薄相，略遣幻翳生明珠。\n頼君年来屏鲜腴，百千灯光同一如。\n书成自写蝇头表，端就君王觅镜湖。",
        "dynasty": "宋",
        "collection_info": null
    },
    {
        "title": "武昌西山",
        "author": "苏轼",
        "content": "春江渌涨蒲萄醅，武昌官柳知谁栽。\n忆从樊口载春酒，步上西山寻野梅。\n西山一上十五里，风驾两腋飞崔嵬。\n同游困卧九曲岭，褰衣独到吴王台。\n中原北望在何许，但见落日低黄埃。\n归来解剑亭前路，苍崖半入云涛堆。\n浪翁醉处今尚在，石臼抔饮无樽罍。\n尔来古意谁復嗣，公有妙语留山隈。\n至今好事除草棘，常恐野火烧苍苔。\n当时相望不可见，玉堂正对金銮开。\n岂知白首同夜直，卧看椽烛高花摧。\n江边晓梦忽惊断，铜环玉锁鸣春雷。\n山人帐空猿鹤怨，江湖水生鸿雁来。\n请公作诗寄父老，往和万壑松风哀。",
        "dynasty": "宋",
        "collection_info": null
    },
    {
        "title": "西山诗和者三十余人再用前韵为谢",
        "author": "苏轼",
        "content": "朱颜发过如春醅，胸中梨枣初未栽。\n丹砂未易扫白髮，赤松却欲参黄梅。\n寒溪本自远公社，白莲翠竹依崔嵬。\n当时石泉照金瑞，神光夜发如五台。\n饮泉鑑面得真意，坐视万物皆浮埃。\n欲收暮景返田里，远泝江水穷离堆。\n还朝岂独羞老病，自叹才尽倾空罍。\n诸公渠渠若夏屋，吞吐风月清隅隈。\n我如废井久不食，古甃缺落生阴苔。\n数诗往復相感发，汲新除旧寒光开。\n遥知二月春江阔，雪浪倒卷云峰摧。\n石中无声水亦静，云何解转空山雷。\n欲就诸公评此语，要识忧喜何从来。\n愿求南宗一勺水，往与屈贾湔余哀。",
        "dynasty": "宋",
        "collection_info": null
    },
    {
        "title": "狄咏石屏",
        "author": "苏轼",
        "content": "霏霏点轻素，渺渺开重阴。\n风花乱紫翠，雪外有烟林。\n雪近势方壮，林远意殊深。\n会有无事人，支颐识此心。",
        "dynasty": "宋",
        "collection_info": null
    },
    {
        "title": "雪林砚屏率鲁直同赋",
        "author": "苏轼",
        "content": "西山无时春，巉巌锁顽阴。\n分明倚天壁，点缀无风林。\n物固为人出，兴谁于此深。\n穷奇真自蠹，诗句且娱心。",
        "dynasty": "宋",
        "collection_info": null
    },
    {
        "title": "虢国夫人夜游图",
        "author": "苏轼",
        "content": "佳人自鞚玉花骢，翩如惊燕蹋飞龙。\n金鞭争道宝钗落，何人先入明光宫。\n宫中羯鼓催花柳，玉奴弦索花奴手。\n坐中八姨真贵人，走马来看不动尘。\n明眸皓齿谁復见，只有丹青余泪痕。\n人间俯仰成今古，吴公台下雷塘路。\n当时亦笑张丽华，不知门外韩擒虎。",
        "dynasty": "宋",
        "collection_info": null
    },
    {
        "title": "和周正孺坠马伤手",
        "author": "苏轼",
        "content": "平生学道已神完，岂復儿童私自怜。\n醉坠何曾伤内守，色忧当为念先传。\n书空渐觉新诗健，把蟹行看乐事全。\n卖却老骢为酒直，大呼乡友作新年。",
        "dynasty": "宋",
        "collection_info": null
    },
    {
        "title": "戏周正孺二绝  其一",
        "author": "苏轼",
        "content": "折臂三公未可知，会当千镒访权奇。\n劝君鬻骆犹闲事，肠断闺中杨柳枝。",
        "dynasty": "宋",
        "collection_info": null
    },
    {
        "title": "戏周正孺二绝  其二",
        "author": "苏轼",
        "content": "天廐新颁玉鼻骍，故人共敝亦常情。\n相如虽老犹能赋，换马还应继二生。",
        "dynasty": "宋",
        "collection_info": null
    },
    {
        "title": "潘推官母李氏挽词",
        "author": "苏轼",
        "content": "南浦凄凉老逐臣，东坡还往尽幽人。\n杯盘惯作陶家客，絃诵尝叨孟母邻。\n尚有升堂他日约，岂知负土一阡新。\n今年我欲江湖去，暮雨连山宰树春。",
        "dynasty": "宋",
        "collection_info": null
    },
    {
        "title": "玉堂栽花周正孺有诗次韵",
        "author": "苏轼",
        "content": "故山桃李半荒榛，粗报君恩便乞身。\n竹簟暑风招我老，玉堂花蕊为谁春。\n纤纤翠蔓诗催发，皎皎霜葩髮鬬新。\n只有来禽青李帖，他年留与学书人。",
        "dynasty": "宋",
        "collection_info": null
    },
    {
        "title": "杜介送鱼",
        "author": "苏轼",
        "content": "新年已赐黄封酒，旧友仍分頳尾鱼。\n陋巷关门负朝日，小园除雪得春蔬。\n病妻起斫银丝鲙，稚子讙寻尺素书。\n醉眼朦胧觅归路，松江烟雨晚疏疏。",
        "dynasty": "宋",
        "collection_info": null
    },
    {
        "title": "送杜介归扬州",
        "author": "苏轼",
        "content": "再入都门万事空，闲看清洛漾东风。\n当年帷幄几人在，回首觚棱一梦中。\n采药会须逢蓟子，问禅何处识庞翁。\n归来邻里应迎笑，新长淮南旧桂丛。",
        "dynasty": "宋",
        "collection_info": null
    },
    {
        "title": "和黄鲁直烧香二首  其一",
        "author": "苏轼",
        "content": "四句烧香偈子，随香遍满东南。\n不是闻思所及，且令鼻观先参。",
        "dynasty": "宋",
        "collection_info": null
    },
    {
        "title": "和黄鲁直烧香二首  其二",
        "author": "苏轼",
        "content": "万卷明窗小字，眼花只有斓斑。\n一炷烟消火冷，半生身老心闲。",
        "dynasty": "宋",
        "collection_info": null
    },
    {
        "title": "再和二首  其一",
        "author": "苏轼",
        "content": "置酒未逢休沐，便同越北燕南。\n且復歌呼相和，隔墙知是曹参。",
        "dynasty": "宋",
        "collection_info": null
    },
    {
        "title": "再和二首  其二",
        "author": "苏轼",
        "content": "丹青已是前世，竹石时窥一斑。\n五字当还靖节，数行谁似高闲。",
        "dynasty": "宋",
        "collection_info": null
    },
    {
        "title": "送杨孟容",
        "author": "苏轼",
        "content": "我家峨眉阴，与子同一邦。\n相望六十里，共饮玻璃江。\n江山不违人，遍满千家窗。\n但苦窗中人，寸心不自降。\n子归治小国，洪钟噎微撞。\n我留侍玉座，弱步敧丰扛。\n后生多高才，名与黄童双。\n不肯入州府，故人余老庞。\n殷勤与问讯，爱惜霜眉厖。\n何以待我归，寒醅发春缸。",
        "dynasty": "宋",
        "collection_info": null
    },
    {
        "title": "见子由与孔常父唱和诗辄次其韵余昔在馆中同舍出入辄相聚饮酒赋诗近岁不復讲故终篇及之庶几诸公稍復其旧亦太平盛事也",
        "author": "苏轼",
        "content": "君先鲁东家，门户照千古。\n文章固应尔，鬚鬣余似处。\n虽非蒙倛状，尚肖历国苦。\n诵书口澜翻，布谷杂杜宇。\n十年困奔走，栉沐饱风雨。\n吾道其非邪，野处岂兕虎。\n灞陵闲老将，柏直口尚乳。\n自君兄弟还，鼎立知有补。\n蓬山耆旧散，故事谁删去。\n来迎冯翊传，出饯会稽组。\n吾犹及前辈，诗酒盛册府。\n愿君倡此风，扬觯斯杜举。",
        "dynasty": "宋",
        "collection_info": null
    },
    {
        "title": "黄鲁直以诗馈双井茶次韵为谢",
        "author": "苏轼",
        "content": "江夏无双种奇茗，汝阴六一夸新书。\n磨成不敢付僮仆，自看雪汤生玑珠。\n列仙之儒瘠不腴，只有病渴同相如。\n明年我欲东南去，画舫何妨宿太湖。",
        "dynasty": "宋",
        "collection_info": null
    },
    {
        "title": "赵令晏崔白大图幅径三丈",
        "author": "苏轼",
        "content": "扶桑大茧如瓮盎，天女织绡云汉上。\n往来不遣凤衔梭，谁能鼓臂投三丈。\n人间刀尺不敢裁，丹青付与濠梁崔。\n风蒲半折寒雁起，竹间的皪横江梅。\n画堂粉壁翻云幕，十里江天无处着。\n好卧元龙百尺楼，笑看江水拍天流。",
        "dynasty": "宋",
        "collection_info": null
    },
    {
        "title": "次韵张昌言给事省宿",
        "author": "苏轼",
        "content": "冯颠久已敧残雪，戎眼何曾眩落晖。\n朔野按行犹爵跃，东台瞑坐觉乌飞。\n漫夸年少容吾在，若鬬尊前举世稀。\n待向嵩阳求水竹，一犁烟雨伴公归。",
        "dynasty": "宋",
        "collection_info": null
    },
    {
        "title": "次韵三舍人省上",
        "author": "苏轼",
        "content": "纷纷荣瘁何能久，云雨从来翻覆手。\n怳如一梦堕枕中，却见三贤起江右。\n嗟君妙质皆瑚琏，顾我虚名但箕斗。\n明朝冠盖蔚相望，共扈翠辇朝宣光。\n武皇已老白云乡，正与群帝骖龙翔，独留杞梓扶明堂。",
        "dynasty": "宋",
        "collection_info": null
    },
    {
        "title": "送钱承制赴广西路分都监",
        "author": "苏轼",
        "content": "当年我作表忠碑，坐觉江山气未衰。\n舞凤尚从天目下，收驹时有渥洼姿。\n踞床到处堪吹笛，横槊何人解赋诗。\n知是丹霞烧佛手，先声应已慑羣夷。",
        "dynasty": "宋",
        "collection_info": null
    },
    {
        "title": "次韵曾子开从驾二首  其一",
        "author": "苏轼",
        "content": "槐街绿暗雨初匀，瑞雾香风满后尘。\n清庙幸同观济济，丰年喜復接陈陈。\n雍容已餍天庖赐，俯伏初尝贡茗新。\n辇路归来闻好语，共惊尧颡类高辛。",
        "dynasty": "宋",
        "collection_info": null
    },
    {
        "title": "次韵曾子开从驾二首  其二",
        "author": "苏轼",
        "content": "入仗魂惊愧草莱，一声清跸九门开。\n晖晖日傍金舆转，习习风从玉宇来。\n流落生还真一芥，周章危立近三槐。\n道傍倘有山中旧，问我收身早晚回。",
        "dynasty": "宋",
        "collection_info": null
    },
    {
        "title": "再和二首  其一",
        "author": "苏轼",
        "content": "眼花错莫鬓霜匀，病马羸骖只自尘。\n奉引拾遗叨侍从，思归少傅羡朱陈。\n衰年壮观空惊目，险韵清诗苦鬬新。\n最后数篇君莫厌，捣残椒桂有余辛。",
        "dynasty": "宋",
        "collection_info": null
    },
    {
        "title": "再和二首  其二",
        "author": "苏轼",
        "content": "忆观沧海过东莱，日照三山迤逦开。\n桂观飞楼凌雾起，仙幢宝盖拂天来。\n不闻宫漏催晨箭，但觉檐阴转古槐。\n供奉清班非老处，会稽何日乞方回。",
        "dynasty": "宋",
        "collection_info": null
    },
    {
        "title": "次韵刘贡父省上",
        "author": "苏轼",
        "content": "密云今日破郊西，疏雨翛翛未作泥。\n要及清闲同笑语，行看衰病费扶携。\n花前白酒倾云液，户外青骢响月题。\n不用临风苦挥泪，君家自与竹林齐。",
        "dynasty": "宋",
        "collection_info": null
    },
    {
        "title": "再和",
        "author": "苏轼",
        "content": "当年曹守我胶西，共厌餔糟与汩泥。\n自古赤丸成习俗，因公黄犊免提携。\n生还各有青山兴，病起犹能小字题。\n莫怪歌呼数相和，曾将狱市寄全齐。",
        "dynasty": "宋",
        "collection_info": null
    },
    {
        "title": "送顾子敦奉使河朔",
        "author": "苏轼",
        "content": "我友顾子敦，躯胆两俊伟。\n便便十围腹，不但贮书史。\n容君数百人，一笑万事已。\n十年卧江海，了不见愠喜。\n磨刀向猪羊，酾酒会邻里。\n归来如一梦，丰颊愈茂美。\n平生批敕手，浓墨写黄纸。\n会当勒燕然，廊庙登剑履。\n翻然向河朔，坐念东郡水。\n河来屹不去，如尊乃勇耳。",
        "dynasty": "宋",
        "collection_info": null
    },
    {
        "title": "次韵子由送家退翁知怀安军",
        "author": "苏轼",
        "content": "吾州同年友，粲若琴上星。\n当时功名意，岂止拾紫青。\n事既与愿违，天或不假龄。\n今如图中鹤，俯仰在一庭。\n退翁守清约，霜菊有余馨。\n鼓笛方入破，朱絃微莫听。\n西南正春旱，废沼黏枯萍。\n翩然一麾去，想见灵雨零。\n我无谪仙句，待诏沉香亭。\n空骑内廐马，天仗随云軿。\n竟无丝毫补，眷焉谁汝令。\n永愧旧山叟，凭君寄丁宁。",
        "dynasty": "宋",
        "collection_info": null
    },
    {
        "title": "诸公饯子敦轼以病不往復次前韵",
        "author": "苏轼",
        "content": "君为江南英，面作河朔伟。\n人间一好汉，谁似张长史。\n上书苦留君，言拙辄报已。\n置之勿復道，出处俱可喜。\n攀舆共六尺，食肉飞万里。\n谁言远近殊，等是朝廷美。\n遥知送别处，醉墨争淋纸。\n我以病杜门，商颂空振履。\n后会知何日，一欢如覆水。\n善保千金躯，前言戏之耳。",
        "dynasty": "宋",
        "collection_info": null
    },
    {
        "title": "走笔谢吕行甫惠子鱼",
        "author": "苏轼",
        "content": "卧沙细肋吾方厌，通印长鱼谁肯分。\n好事东平贵公子，贵人不与与苏君。",
        "dynasty": "宋",
        "collection_info": null
    },
    {
        "title": "送吕行甫司门倅河阳",
        "author": "苏轼",
        "content": "结交不在久，倾盖如平生。\n识子今几日，送别亦有情。\n子生公相家，高义久峥嵘。\n天才既超诣，世故亦屡更。\n譬如追风骥，岂免羁与缨。\n念我山中人，久与麋鹿并。\n误出挂世网，举动俗所惊。\n归田虽未果，已觉去就轻。\n河阳岂云远，出处恐异程。\n便当从此别，有酒无徒倾。",
        "dynasty": "宋",
        "collection_info": null
    },
    {
        "title": "和张昌言喜雨",
        "author": "苏轼",
        "content": "二圣忧勤忘寝食，百神奔走会风云。\n禁林夜直鸣江濑，清洛朝回起縠纹。\n梦觉酒醒闻好句，帐空簟冷发余熏。\n秋来定有丰年喜，剩作新诗准备君。",
        "dynasty": "宋",
        "collection_info": null
    },
    {
        "title": "次韵刘贡父西省种竹",
        "author": "苏轼",
        "content": "要知西掖承平事，记取刘郎种竹初。\n旧德终呼名字外，后生谁续笑谈余。\n成阴障日行当见，取笋供庖计已疏。\n白首林间望天上，平安时报故人书。",
        "dynasty": "宋",
        "collection_info": null
    },
    {
        "title": "偶与客饮孔常父见访方设席延请忽上马驰去已而有诗戏用其韵答之",
        "author": "苏轼",
        "content": "扬雄他文不皆奇，独称观瓶居井眉。\n酒客法士两小儿，陈遵张竦何曾知。\n主人有酒君独辞，蟹螯何不左手持。\n岂復见吾衡气机，遣人追君君绝驰，尽力去花君自痴。\n醍醐与酒同一卮，请君更问文殊师。",
        "dynasty": "宋",
        "collection_info": null
    },
    {
        "title": "次韵子由书李伯时所藏韩干马",
        "author": "苏轼",
        "content": "潭潭古屋云幕垂，省中文书如乱丝。\n忽见伯时画天马，朔风胡沙生落锥。\n天马西来从西极，势与落日争分驰。\n龙膺豹股头八尺，奋迅不受人间羁。\n元狩虎脊聊可友，开元玉花何足奇。\n伯时有道真吏隠，饮啄不羡山梁雌。\n丹青弄笔聊尔耳，意在万里谁知之。\n干惟画肉不画骨，而况失实空留皮。\n烦君巧说腹中事，妙语欲遣黄泉知。\n君不见韩生自言无所学，廐马万匹皆吾师。",
        "dynasty": "宋",
        "collection_info": null
    },
    {
        "title": "次韵刘贡父独直省中",
        "author": "苏轼",
        "content": "明窗畏日晓先暾，高柳鸣蜩午更喧。\n笔老诗新疑有物，心空客疾本无根。\n隔墙我亦眠风榻，上马君先锁月轩。\n共喜早归三伏近，解衣盘礴亦君恩。",
        "dynasty": "宋",
        "collection_info": null
    },
    {
        "title": "轼以去岁春夏侍立迩英而秋冬之交子由相继入侍次韵绝句四首各述所怀  其一",
        "author": "苏轼",
        "content": "曈曈日脚晓犹清，细细槐花暖欲零。\n坐阅诸公半廊庙，时看黄色起天庭。",
        "dynasty": "宋",
        "collection_info": null
    },
    {
        "title": "轼以去岁春夏侍立迩英而秋冬之交子由相继入侍次韵绝句四首各述所怀  其二",
        "author": "苏轼",
        "content": "上樽初破早朝寒，茗碗仍霑讲舌干。\n陛楯诸郎空雨立，故应惭悔不儒冠。",
        "dynasty": "宋",
        "collection_info": null
    },
    {
        "title": "轼以去岁春夏侍立迩英而秋冬之交子由相继入侍次韵绝句四首各述所怀  其三",
        "author": "苏轼",
        "content": "两鹤摧颓病不言，年来相继亦乘轩。\n误闻九奏聊飞舞，可得徘徊为啄吞。",
        "dynasty": "宋",
        "collection_info": null
    },
    {
        "title": "轼以去岁春夏侍立迩英而秋冬之交子由相继入侍次韵绝句四首各述所怀  其四",
        "author": "苏轼",
        "content": "微生偶脱风波地，晚岁犹存铁石心。\n定似香山老居士，世缘终浅道根深。",
        "dynasty": "宋",
        "collection_info": null
    },
    {
        "title": "送宋构朝散知彭州迎侍二亲",
        "author": "苏轼",
        "content": "东来谁迎使君车，知是丈人屋上乌。\n丈人今年二毛初，登楼上马不用扶。\n使君负弩为前驱，蜀人不復谈相如。\n老幼化服一事无，有鞭不施安用蒲。\n春波如天涨平湖，鞓红照坐香生肤。\n帣鞲上寿白玉壶，公堂登歌凤将雏。\n诸孙欢笑争挽鬚，蜀人画作西湖图。",
        "dynasty": "宋",
        "collection_info": null
    },
    {
        "title": "郭熙画秋山平远",
        "author": "苏轼",
        "content": "玉堂昼掩春日闲，中有郭熙画春山。\n鸣鸠乳燕初睡起，白波青嶂非人间。\n离离短幅开平远，漠漠疏林寄秋晚。\n恰似江南送客时，中流回头望云巘。\n伊川佚老鬓如霜，卧看秋山思洛阳。\n为君纸尾作行草，炯如嵩洛浮秋光。\n我从公游如一日，不觉青山映黄髮。\n为画龙门八节滩，待向伊川买泉石。",
        "dynasty": "宋",
        "collection_info": null
    },
    {
        "title": "次韵张昌言喜雨",
        "author": "苏轼",
        "content": "千里黄流失故居，年来赤地到青徐。\n遥闻争诵十行诏，无异亲巡六尺舆。\n精贯天人一言足，云兴岳渎万灵趋。\n爱君谁似元和老，贺雨诗成即谏书。",
        "dynasty": "宋",
        "collection_info": null
    },
    {
        "title": "金门寺中见李西台与二钱唱和四绝句戏用其韵跋之  其一",
        "author": "苏轼",
        "content": "帝城春日帽檐斜，二陆初来尚忆家。\n未肯将盐下莼菜，已应知雪似杨花。",
        "dynasty": "宋",
        "collection_info": null
    },
    {
        "title": "金门寺中见李西台与二钱唱和四绝句戏用其韵跋之  其二",
        "author": "苏轼",
        "content": "平生贺老惯乘舟，骑马风前怕打头。\n欲问君王乞符竹，但忧无蟹有监州。",
        "dynasty": "宋",
        "collection_info": null
    },
    {
        "title": "金门寺中见李西台与二钱唱和四绝句戏用其韵跋之  其三",
        "author": "苏轼",
        "content": "西台妙迹继杨风，无限龙蛇洛寺中。\n一纸清诗弔兴废，尘埃零落梵王宫。",
        "dynasty": "宋",
        "collection_info": null
    },
    {
        "title": "金门寺中见李西台与二钱唱和四绝句戏用其韵跋之  其四",
        "author": "苏轼",
        "content": "五季文章堕劫灰，升平格力未全回。\n故知前辈宗徐庾，数首风流似玉台。",
        "dynasty": "宋",
        "collection_info": null
    },
    {
        "title": "和穆父新凉",
        "author": "苏轼",
        "content": "家居妻儿号，出仕猿鹤怨。\n未能逐什一，安敢抟九万。\n常恐樗栎身，坐缠冠盖蔓。\n受知如负债，粗报乃焚券。\n但知眠牛衣，宁免刺虎圈。\n清风来既雨，新稻香可饭。\n紫蟹应已肥，白酒谁能劝。\n君今崔蔡手，政比赵张健。\n三公行可致，一语先自献。\n幸推江湖心，适我鱼鸟愿。",
        "dynasty": "宋",
        "collection_info": null
    },
    {
        "title": "书晁补之所藏与可画竹三首  其一",
        "author": "苏轼",
        "content": "与可画竹时，见竹不见人。\n岂独不见人，嗒然遗其身。\n其身与竹化，无穷出清新。\n庄周世无有，谁知此疑神。",
        "dynasty": "宋",
        "collection_info": null
    },
    {
        "title": "书晁补之所藏与可画竹三首  其二",
        "author": "苏轼",
        "content": "若人今已无，此竹宁復有。\n那将春蚓笔，画作风中柳。\n君看断崖上，瘦节蛟蛇走。\n何时此霜竿，復入江湖手。",
        "dynasty": "宋",
        "collection_info": null
    },
    {
        "title": "书晁补之所藏与可画竹三首  其三",
        "author": "苏轼",
        "content": "晁子拙生事，举家闻食粥。\n朝来又绝倒，谀墓得霜竹。\n可怜先生盘，朝日照苜蓿。\n吾诗固云尔，可使食无肉。",
        "dynasty": "宋",
        "collection_info": null
    },
    {
        "title": "戏用晁补之韵",
        "author": "苏轼",
        "content": "昔我尝陪醉翁醉，今君但吟诗老诗。\n清诗咀嚼那得饱，瘦竹潇洒令人饥。\n试问凤凰饥食竹，何如驽马肥苜蓿。\n知君忍饥空诵诗，口颊澜翻如布谷。",
        "dynasty": "宋",
        "collection_info": null
    },
    {
        "title": "书皇亲画扇",
        "author": "苏轼",
        "content": "十年江海寄浮沉，梦绕江南黄苇林。\n谁谓风流贵公子，笔端还有五湖心。",
        "dynasty": "宋",
        "collection_info": null
    },
    {
        "title": "书李世南所画秋景二首  其一",
        "author": "苏轼",
        "content": "野水参差落涨痕，疏林敧倒出霜根。\n扁舟一棹归何处，家在江南黄叶村。",
        "dynasty": "宋",
        "collection_info": null
    },
    {
        "title": "书李世南所画秋景二首  其二",
        "author": "苏轼",
        "content": "人间斤斧日创夷，谁见龙蛇百尺姿。\n不是溪山成独往，何有解作挂猿枝。",
        "dynasty": "宋",
        "collection_info": null
    },
    {
        "title": "书鄢陵王主簿所画折枝二首  其一",
        "author": "苏轼",
        "content": "论画以形似，见与儿童邻。\n赋诗必此诗，定非知诗人。\n诗画本一律，天工与清新。\n边鸾雀写生，赵昌花传神。\n何如此两幅，疏淡含精匀。\n谁言一点红，解寄无边春。",
        "dynasty": "宋",
        "collection_info": null
    },
    {
        "title": "书鄢陵王主簿所画折枝二首  其二",
        "author": "苏轼",
        "content": "瘦竹如幽人，幽花如处女。\n低昂枝上雀，摇荡花间雨。\n双翎决将起，众叶纷自举。\n可怜采花蜂，清蜜寄两股。\n若人富天巧，春色入毫楮。\n悬知君能诗，寄声求妙语。",
        "dynasty": "宋",
        "collection_info": null
    },
    {
        "title": "和张耒高丽松扇",
        "author": "苏轼",
        "content": "可怜堂堂十八公，老死不入明光宫。\n万牛不来难自献，裁作团团手中扇。\n屈身蒙垢君一洗，挂名君家诗集裏。\n犹胜汉宫悲婕妤，网虫不见乘鸾子。",
        "dynasty": "宋",
        "collection_info": null
    },
    {
        "title": "故李诚之待制六丈挽词",
        "author": "苏轼",
        "content": "青青一寸松，中有梁栋姿。\n天骥堕地走，万里端可期。\n世无阿房宫，下建五丈旗。\n又无穆天子，西征燕瑶池。\n才大古难用，老死亦其宜。\n丈夫恐不免，岂患莫己知。\n公如松与骥，少小称伟奇。\n俯仰自廊庙，笑谈无羌夷。\n清朝竟不用，白首仍忧时。\n愿斩横行将，请烹干没儿。\n言虽不见省，坐折姦雄窥。\n嗟我去公久，江湖生白髭。\n归来耆旧尽，零落存者谁。\n比公嵇中散，龙性不可羁。\n疑公李北海，慷慨多雄词。\n凄凉五君咏，沉痛八哀诗。\n邪正久乃明，人今属公思。\n九原不可作，千古有余悲。",
        "dynasty": "宋",
        "collection_info": null
    },
    {
        "title": "次韵孔常父送张天觉河东提刑",
        "author": "苏轼",
        "content": "送君应典鹔鹴裘，凭仗千钟洗别愁。\n脱帽风流余长史，埋轮家世本留侯。\n子河骏马方争出，昭义疲兵得少休。\n定向秋山得佳句，故关黄叶满行辀。",
        "dynasty": "宋",
        "collection_info": null
    },
    {
        "title": "送张天觉得山字",
        "author": "苏轼",
        "content": "西登太行岭，北望清凉山。\n晴空浮五髻，晻霭卿云间。\n余光入巌石，神草出茅菅。\n何人相指似，稍稍落人寰。\n能令堕指儿，虬髯茁冰颜。\n祝君如此草，为民已痌瘝。\n我亦老且病，眼花腰脚顽。\n念当勤致此，莫作河东悭。",
        "dynasty": "宋",
        "collection_info": null
    },
    {
        "title": "赠李道士",
        "author": "苏轼",
        "content": "世人只数曹将军，谁知虎头非痴人。\n腰间大羽何足道，颊上三毛自有神。\n平生狎侮诸公子，戏着幼舆巌石裏。\n故教世世作黄冠，布袜青鞋弄云水。\n千年鼻祖守关门，一念还为李耳孙。\n香火旧缘何日尽，丹青余习至今存。\n五十之年初过二，衰颜记我今如此。\n他时要指集贤人，知是香山老居士。",
        "dynasty": "宋",
        "collection_info": null
    },
    {
        "title": "次韵张舜民自御史出倅虢州留别",
        "author": "苏轼",
        "content": "玉堂给札气如云，初喜湘纍復佩银。\n樊口凄凉已陈迹，班心突兀见长身。\n江湖前日真成梦，鄠杜他年恐卜邻。\n此去若容陪坐啸，故应客主尽诗人。",
        "dynasty": "宋",
        "collection_info": null
    },
    {
        "title": "次韵王定国扬州倅",
        "author": "苏轼",
        "content": "此身江海寄天游，一落红尘不易收。\n未许相如还蜀道，空教何逊在扬州。\n又惊白酒催黄菊，尚喜朱颜映黑头。\n火急着书千古事，虞卿应未厌穷愁。",
        "dynasty": "宋",
        "collection_info": null
    },
    {
        "title": "次韵米黻二王书跋尾二首  其一",
        "author": "苏轼",
        "content": "三馆曝书防蠹毁，得见来禽与青李。\n秋蛇春蚓久相杂，野鹜家鸡定谁美。\n玉函金籥天上来，紫衣敕使亲临启。\n纷纶过眼未易识，磊落挂壁空云委。\n归来妙意独追求，坐想蓬山二十秋。\n怪君何处得此本，上有桓玄寒具油。\n巧偷豪夺古来有，一笑何似痴虎头。\n君不见长安永宁里，王家破垣谁復修。",
        "dynasty": "宋",
        "collection_info": null
    },
    {
        "title": "次韵米黻二王书跋尾二首  其二",
        "author": "苏轼",
        "content": "元章作书日千纸，平生自苦谁与美。\n画地为餠未必似，要令痴儿出馋水。\n锦囊玉轴来无趾，粲然夺真疑圣智。\n忍饥看书泪如洗，至今鲁公余乞米。",
        "dynasty": "宋",
        "collection_info": null
    },
    {
        "title": "次韵宋肇惠澄心纸二首  其一",
        "author": "苏轼",
        "content": "诗老囊空一不留，百番曾作百金收。\n知君也厌雕肝肾，分我江南数斛愁。",
        "dynasty": "宋",
        "collection_info": null
    },
    {
        "title": "次韵宋肇惠澄心纸二首  其二",
        "author": "苏轼",
        "content": "君家家学陋相如，宜与诸儒论石渠。\n古纸无多更分我，自应给札奏新书。",
        "dynasty": "宋",
        "collection_info": null
    },
    {
        "title": "郭熙秋山平远二首  其一",
        "author": "苏轼",
        "content": "目尽孤鸿落照边，遥知风雨不同川。\n此间有句无人识，送与襄阳孟浩然。",
        "dynasty": "宋",
        "collection_info": null
    },
    {
        "title": "郭熙秋山平远二首  其二",
        "author": "苏轼",
        "content": "木落骚人已怨秋，不堪平远发诗愁。\n要看万壑争流处，他日终烦顾虎头。",
        "dynasty": "宋",
        "collection_info": null
    },
    {
        "title": "送欧阳辩监澶州酒",
        "author": "苏轼",
        "content": "汗血驾鼓车，何从致千里。\n纷纷糟曲间，欲试贤公子。\n君家江南英，濯足沧浪水。\n却渡旧黄河，涨沙埋马耳。\n由来付造物，倚伏何穷已。\n当念楚子文，三仕无愠喜。",
        "dynasty": "宋",
        "collection_info": null
    },
    {
        "title": "九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫微花绝句其词云丝纶阁下文书静钟鼓楼中刻漏长独坐黄昏谁是伴紫微花对紫微郎翼日各以表谢又进诗一篇臣轼诗云",
        "author": "苏轼",
        "content": "绣裳画衮云垂地，不作成王剪桐戏。\n日高黄伞下西清，风动槐龙舞交翠。\n壁中蠹简今千年，漆书科斗光射天。\n诸儒不復忧吻燥，东宫赐酒如流泉。\n酒酣復拜千金赐，一纸惊鸾回凤字。\n苍颜白髮便生光，袖有骊珠三十四。\n归来车马已喧阗，争看银鈎墨色鲜。\n人间一日传万口，喜见云章第一篇。\n玉堂昼掩文书静，铃索不摇钟漏永。\n莫言弄笔数行书，须信时平由主圣。\n犬羊散尽沙漠空，捷烽夜到甘泉宫。\n似闻指挥筑上郡，已觉谈笑无西戎。\n文思天子师文母，终闭玉关辞马武。\n小臣愿对紫微花，试草尺书招赞普。",
        "dynasty": "宋",
        "collection_info": null
    },
    {
        "title": "昨见韩丞相言王定国今日玉堂独坐有怀其人",
        "author": "苏轼",
        "content": "昼卧玉堂上，微风举轻纨。\n铜瓶下碧井，百尺鸣飞澜。\n俯仰清梦余，爱此一掬寒。\n似予平生友，苦语凉肺肝。\n秀眉玉两颊，矫矫如翔鸾。\n置之江淮交，清诗洗江湍。\n红鳞对白酒，信美非所安。\n丞相功业成，还家酒杯宽。\n人间有此客，折简呼不难。\n相将扣东阁，起舞尽余欢。",
        "dynasty": "宋",
        "collection_info": null
    },
    {
        "title": "谢王泽州寄长松兼简张天觉二首  其一",
        "author": "苏轼",
        "content": "莫道长松浪得名，能教覆额两眉青。\n便将径寸同千尺，知有奇功似茯苓。",
        "dynasty": "宋",
        "collection_info": null
    },
    {
        "title": "谢王泽州寄长松兼简张天觉二首  其二",
        "author": "苏轼",
        "content": "凭君说与埋轮使，速寄长松作解嘲。\n无復青黏和漆叶，枉将钟乳敌仙茅。",
        "dynasty": "宋",
        "collection_info": null
    },
    {
        "title": "次韵刘贡父所和韩康公忆持国二首  其一",
        "author": "苏轼",
        "content": "梦觉真同鹿覆蕉，相君脱屣自参寥。\n颜红底事髮先白，室迩何妨人自遥。\n狂似次公应未怪，醉推东阁不须招。\n援毫欲作衣冠表，盛事终当继八萧。",
        "dynasty": "宋",
        "collection_info": null
    },
    {
        "title": "次韵刘贡父所和韩康公忆持国二首  其二",
        "author": "苏轼",
        "content": "闭户端居念独深，小轩朱槛忆同临。\n燎鬚谁识英公意，黄髮聊知子建心。\n已託西风传绝唱，且邀明月伴孤斟。\n他时内集应呼我，下客先判醉堕簪。",
        "dynasty": "宋",
        "collection_info": null
    },
    {
        "title": "上韩持国",
        "author": "苏轼",
        "content": "韩氏三虎秉枢极，中有一虎似伟节。\n端居隠几学无心，夙驾入朝常正色。\n犯时独行太嵔𡾊，回天不忌真药石。\n辇致归来荷二圣，推排使至有众力。\n吾侪小人但饱饭，不有君子何能国。\n西湖醉卧春水船，如何为人作丰年。",
        "dynasty": "宋",
        "collection_info": null
    },
    {
        "title": "次韵刘贡父叔侄扈驾",
        "author": "苏轼",
        "content": "玉堂孤坐不胜清，长羡邹枚接长卿。\n只许隔墙闻置酒，时因议事得联名。\n机云似我多遗俗，广受如君不治生。\n共託属车尘土后，钧天一饷梦中荣。",
        "dynasty": "宋",
        "collection_info": null
    },
    {
        "title": "次韵韩康公置酒见留",
        "author": "苏轼",
        "content": "庭下黄花一醉同，重来雪巘已穹窿。\n不应屡费讥安石，但使无多酌次公。\n钟乳金钗人似玉，鵾絃铁拨坐生风。\n少卿尚有车茵在，颇觉宽容胜弱翁。",
        "dynasty": "宋",
        "collection_info": null
    },
    {
        "title": "次韵王都尉偶得耳疾",
        "author": "苏轼",
        "content": "君知六凿皆为赘，我有一言能决疣。\n病客巧闻床下蚁，痴人强觑棘端猴。\n聪明不在根尘裏，药饵空为婢仆忧。\n但试周郎看聋否，曲音小误已回头。",
        "dynasty": "宋",
        "collection_info": null
    },
    {
        "title": "送乔仝寄贺君六首  其一",
        "author": "苏轼",
        "content": "君年二十美且都，初得恶疾堕眉鬚。\n红颜白髮惊妻孥，览镜自嫌欲弃躯。\n结茅穷山啖松腴，路逢逃秦博士卢。\n方瞳照野清而癯，再拜未起烦一呼。\n觉知此身了非吾，炯然莲花出泥涂。\n随师东游渡潍邞，山头见我两轮朱。\n岂知仙人混屠沽，尔来八十胸垂胡。\n上山如飞嗔人扶，东归有约不敢渝。\n新年当参老仙儒，秋风西来下双鳬，得枣如瓜分我无。",
        "dynasty": "宋",
        "collection_info": null
    },
    {
        "title": "送乔仝寄贺君六首  其二",
        "author": "苏轼",
        "content": "生长兵间早脱身，晚为元佑太平人。\n不惊渤海桑田变，来看龟蒙漏泽春。",
        "dynasty": "宋",
        "collection_info": null
    },
    {
        "title": "送乔仝寄贺君六首  其三",
        "author": "苏轼",
        "content": "曾谒东封玉辂尘，幅巾短褐亦逡巡。\n行宫夜奏空名姓，怅望云霞缥缈人。",
        "dynasty": "宋",
        "collection_info": null
    },
    {
        "title": "送乔仝寄贺君六首  其四",
        "author": "苏轼",
        "content": "垂老区区岂为身，微言一发重千钧。\n始知不见高皇帝，正似商山四老人。",
        "dynasty": "宋",
        "collection_info": null
    },
    {
        "title": "送乔仝寄贺君六首  其五",
        "author": "苏轼",
        "content": "旧闻父老晋郎官，已作飞腾变化看。\n闻道东蒙有居处，愿供薪水看烧丹。",
        "dynasty": "宋",
        "collection_info": null
    },
    {
        "title": "送乔仝寄贺君六首  其六",
        "author": "苏轼",
        "content": "千古风流贺季真，最怜嗜酒谪仙人。\n狂吟醉舞知无益，粟饭藜羹间养神。",
        "dynasty": "宋",
        "collection_info": null
    },
    {
        "title": "送家安国教授归成都",
        "author": "苏轼",
        "content": "别君二十载，坐失两鬓青。\n吾道虽艰难，斯文终典刑。\n屡作退飞鹢，羞看干死萤。\n一落戎马间，五见霜叶零。\n夜谈空说剑，春梦犹横经。\n新科復旧贯，童子方乞灵。\n须烦凌云手，去作入蜀星。\n苍苔高眹室，古柏文翁庭。\n初闻编简香，稍觉锋镝腥。\n岷峨有雏凤，梧竹养修翎。\n呜呼应嶰律，飞舞集虞廷。\n吾侪便归老，亦足慰余龄。",
        "dynasty": "宋",
        "collection_info": null
    },
    {
        "title": "和子由除夜元日省宿致斋三首  其一",
        "author": "苏轼",
        "content": "江湖流落岂关天，禁省相望亦偶然。\n等是新年未相见，此身应坐不归田。",
        "dynasty": "宋",
        "collection_info": null
    },
    {
        "title": "和子由除夜元日省宿致斋三首  其二",
        "author": "苏轼",
        "content": "白髮苍颜五十三，家人强遣试春衫。\n朝回两袖天香满，头上银幡笑阿咸。",
        "dynasty": "宋",
        "collection_info": null
    },
    {
        "title": "和子由除夜元日省宿致斋三首  其三",
        "author": "苏轼",
        "content": "当年踏月走东风，坐看春闱锁醉翁。\n白髮门生几人在，却将新句调儿童。",
        "dynasty": "宋",
        "collection_info": null
    },
    {
        "title": "韩康公坐上侍儿求书扇上二首  其一",
        "author": "苏轼",
        "content": "窗摇细浪鱼吹日，手弄黄花蝶透衣。\n不觉春风吹酒醒，空教明月照人归。",
        "dynasty": "宋",
        "collection_info": null
    },
    {
        "title": "韩康公坐上侍儿求书扇上二首  其二",
        "author": "苏轼",
        "content": "一一窗扉面水开，更于何处觅蓬莱。\n天香满袖人知否，曾到旃檀小殿来。",
        "dynasty": "宋",
        "collection_info": null
    },
    {
        "title": "次韵答张天觉二首  其一",
        "author": "苏轼",
        "content": "车轻马稳辔衔坚，但有蚊蝱喜扑缘。\n截断口前君莫问，人间差乐胜巢仙。",
        "dynasty": "宋",
        "collection_info": null
    },
    {
        "title": "次韵答张天觉二首  其二",
        "author": "苏轼",
        "content": "驭风骑气我何劳，且要长松作土毛。\n亦如诃佛丹霞老，却向清凉礼白毫。",
        "dynasty": "宋",
        "collection_info": null
    },
    {
        "title": "次韵黄鲁直画马试院中作",
        "author": "苏轼",
        "content": "少年鞍马勤远行，卧闻龁草风雨声，见此忽思短策横。\n十年髀肉磨欲透，那更陪君作诗瘦，不如芋魁归饭豆。\n门前欲嘶御史骢，诏恩三日休老翁，羡君怀中双橘红。",
        "dynasty": "宋",
        "collection_info": null
    },
    {
        "title": "余与李廌方叔相知久矣领贡举事而李不得第愧甚作诗送之",
        "author": "苏轼",
        "content": "与君相从非一日，笔势翩翩疑可识。\n平生谩说古战场，过眼终迷日五色。\n我惭不出君大笑，行止皆天子何责。\n青袍白纻五千人，知子无怨亦无德。\n买羊酤酒谢玉川，为我醉倒春风前。\n归家但草凌云赋，我相夫子非癯仙。",
        "dynasty": "宋",
        "collection_info": null
    },
    {
        "title": "和宋肇游西池次韵",
        "author": "苏轼",
        "content": "汉皇慈俭不开边，尚教千艘下濑船。\n贪看艨艟飞鬬舰，不知赑屃舞钧天。\n故山西望三千里，往事回思二十年。\n自笑区区足官府，不如公子散神仙。",
        "dynasty": "宋",
        "collection_info": null
    },
    {
        "title": "仆领贡举未出钱穆父雪中作诗见及三月二十日同游金明池始见其诗次韵为答",
        "author": "苏轼",
        "content": "雪知我出已全消，花待君来未敢飘。\n行避门生时小饮，忽逢骑吏有嘉招。\n鱼龙绝技来千里，斑白遗民数四朝。\n知有黄公酒垆在，苍颜华髮自相遥。",
        "dynasty": "宋",
        "collection_info": null
    },
    {
        "title": "韩康公挽词三首  其一",
        "author": "苏轼",
        "content": "故国非乔木，兴王有世臣。\n嗟余后死者，犹及老成人。\n德业经文武，风流表搢绅。\n空余行乐地，处处泣遗民。",
        "dynasty": "宋",
        "collection_info": null
    },
    {
        "title": "韩康公挽词三首  其二",
        "author": "苏轼",
        "content": "再世忠清德，三朝翊赞勋。\n功成不归国，就访敢忘君。\n旧学严诗律，余威靖塞氛。\n何当继韩奕，故吏总能文。",
        "dynasty": "宋",
        "collection_info": null
    },
    {
        "title": "韩康公挽词三首  其三",
        "author": "苏轼",
        "content": "西第开东阁，初筵点后尘。\n笙歌邀白髮，灯火乐青春。\n扶路三更罢，回头一梦新。\n赋诗犹墨湿，把卷独沾巾。",
        "dynasty": "宋",
        "collection_info": null
    },
    {
        "title": "书艾宣画四首 竹鹤",
        "author": "苏轼",
        "content": "此君何处不相宜，况有能言老令威。\n谁识长身古君子，犹将缁布缘深衣。",
        "dynasty": "宋",
        "collection_info": null
    },
    {
        "title": "书艾宣画四首 黄精鹿",
        "author": "苏轼",
        "content": "太华西南第几峰，落花流水自重重。\n幽人只采黄精去，不见春山鹿养茸。",
        "dynasty": "宋",
        "collection_info": null
    },
    {
        "title": "书艾宣画四首 杏花白鷴",
        "author": "苏轼",
        "content": "天工剪刻为谁妍，抱蕊游蜂自作团。\n把酒惜春都是梦，不如闲客此闲看。",
        "dynasty": "宋",
        "collection_info": null
    },
    {
        "title": "书艾宣画四首 莲龟",
        "author": "苏轼",
        "content": "半脱莲房露压敧，绿荷深处有游龟。\n只应翡翠兰苕上，独见玄夫曝日时。",
        "dynasty": "宋",
        "collection_info": null
    },
    {
        "title": "次韵子由五月一日同转对",
        "author": "苏轼",
        "content": "跪奉新书笏在腰，谈王正欲伴耕樵。\n晋阳岂为一门事，宣政聊同五月朝。\n忧患半生联出处，归休上策早招要。\n后生可畏吾衰矣，刀笔从来错料尧。",
        "dynasty": "宋",
        "collection_info": null
    },
    {
        "title": "柏石图诗",
        "author": "苏轼",
        "content": "柏生两石间，天命本如此。\n虽云生之艰，与石相终始。\n韩子俯仰人，但爱平地美。\n土膏杂粪壤，成坏几何耳。\n君看此槎牙，岂有可移理。\n苍龙转玉骨，黑虎抱金柅。\n画师亦可人，使我毛髮起。\n当年落笔意，正欲讥韩子。",
        "dynasty": "宋",
        "collection_info": null
    },
    {
        "title": "谢宋汉杰惠李承晏墨",
        "author": "苏轼",
        "content": "老松烧尽结轻花，妙法来从北李家。\n翠色冷光何所似，墙东鬒髮堕寒鸦。",
        "dynasty": "宋",
        "collection_info": null
    },
    {
        "title": "庆源宣义王丈以累举得官为洪雅主簿雅州户掾遇吏民如家人人安乐之既谢事居眉之青神瑞草桥放怀自得有书来求红带既以遗之且作诗为戏请黄鲁直秦少游各为赋一首为老人光华",
        "author": "苏轼",
        "content": "青衫半作霜叶枯，遇民如儿吏如奴。\n吏民莫作官长看，我是识字耕田夫。\n妻啼儿号刺史怒，时有野人来挽鬚。\n拂衣自注下下考，芋魁饭豆吾岂无。\n归来瑞草桥边路，独游还佩平生壶。\n慈姥巌前自唤渡，青衣江畔人争扶。\n今年蚕市数州集，中有遗民怀袴襦。\n邑中之黔相指似，白髯红带老不癯。\n我欲西归卜邻舍，隔墙拊掌容歌呼。\n不学山王乘驷马，回头空指黄公垆。",
        "dynasty": "宋",
        "collection_info": null
    },
    {
        "title": "次韵许冲元送成都高士敦钤辖",
        "author": "苏轼",
        "content": "栘中老监本虚名，懒作燕山万里行。\n坐看飞鸿迎使节，归来骏马换倾城。\n高才本不缘勋阀，余力还思治蜀兵。\n西望雪山烽火尽，不妨樽酒寄平生。",
        "dynasty": "宋",
        "collection_info": null
    },
    {
        "title": "次前韵送程六表弟",
        "author": "苏轼",
        "content": "君家兄弟真连璧，门十朱轮家万石。\n竹使犹分刺史符，上方行赐尚书舄。\n前年持节发仓廪，到处卖刀收茧栗。\n归来闭口不论功，却走渡江谁復惜。\n君才不用如涧松，我老得全犹社栎。\n青衫莫厌百僚底，白首上有千薪积。\n忆昔江湖一钓舟，无数云山供点笔。\n未应便障西风扇，只恐先移北山檄。\n凭君寄谢江南叟，念我空见长安日。\n浮江泝蜀有成言，江水在此吾不食。",
        "dynasty": "宋",
        "collection_info": null
    },
    {
        "title": "送周正孺知东川",
        "author": "苏轼",
        "content": "得郡书生荣，还家昔人重。\n而况东西川，千骑许上冢。\n里门下车入，父老自惊耸。\n端如何武贤，不事长卿宠。\n清时养材杰，杞梓方培拥。\n未应遗合抱，取用及把拱。\n如君尚出麾，顾我宜耕垄。\n先归谢先手，求去悔不勇。\n岂云慕廉退，实自知衰冗。\n为君扫棠阴，画像或相踵。",
        "dynasty": "宋",
        "collection_info": null
    },
    {
        "title": "次前韵再送周正孺",
        "author": "苏轼",
        "content": "东川得望郎，坐与西争重。\n高风倾石室，旧学鄙文冢。\n蜀人安使君，所至野不耸。\n竹马迎细侯，大钱送刘宠。\n遥知句溪路，老稚相扶拥。\n看画古丛祠，百怪朝幽拱。\n牛头与兜率，云木蔚堆垄。\n醉乡追旧游，笔阵贾余勇。\n聊将诗酒乐，一扫簿书冗。\n西风吹好句，珠玉本无踵。",
        "dynasty": "宋",
        "collection_info": null
    },
    {
        "title": "虚飘飘",
        "author": "苏轼",
        "content": "虚飘飘，画檐蛛结网，银汉鹊成桥。\n尘渍雨桐叶，霜飞风柳条。\n露凝残点见红日，星曳余光横碧霄。\n虚飘飘，比浮名利犹坚牢。",
        "dynasty": "宋",
        "collection_info": null
    },
    {
        "title": "碣石庵赠湛庵主",
        "author": "苏轼",
        "content": "保康桥上夜观灯，碣石巌前夏饮冰。\n莫把山林笑朝市，老夫手裏有乌藤。",
        "dynasty": "宋",
        "collection_info": null
    },
    {
        "title": "和王晋卿题李伯时画马",
        "author": "苏轼",
        "content": "督邮有良马，不为君所奇。\n顾收纸上影，骏骨何由归。\n一朝见萦策，蚁封惊肉飞。\n岂惟马不遇，人已半生痴。",
        "dynasty": "宋",
        "collection_info": null
    },
    {
        "title": "送钱穆父出守越州二首  其一",
        "author": "苏轼",
        "content": "簿书常苦百忧集，樽酒今应一笑开。\n京兆从教思广汉，会稽聊喜得方回。",
        "dynasty": "宋",
        "collection_info": null
    },
    {
        "title": "送钱穆父出守越州二首  其二",
        "author": "苏轼",
        "content": "若耶溪水云门寺，贺监荷花空自开。\n我恨今犹在泥滓，劝君莫棹酒船回。",
        "dynasty": "宋",
        "collection_info": null
    },
    {
        "title": "戏书李伯时画御马好头赤",
        "author": "苏轼",
        "content": "山西战马饥无肉，夜嚼长稭如嚼竹。\n蹄间三丈是徐行，不信天山有坑谷。\n岂如廐马好头赤，立仗归来卧斜日。\n莫教优孟卜葬地，厚衣薪槱入铜历。",
        "dynasty": "宋",
        "collection_info": null
    },
    {
        "title": "送程七表弟知泗州",
        "author": "苏轼",
        "content": "江湖不在眼，尘土坐满颜。\n繫舟清洛尾，初见淮南山。\n淮山相媚好，晓镜开烟鬟。\n持此娱使君，一笑簿领间。\n使君如天马，朝燕暮荆蛮。\n时无王良手，空老十二闲。\n聊当出毫末，化服狡与顽。\n勿谓无人知，古佛临清湾。\n赤子视万类，流萍阅人寰。\n但使可此人，余事真茅菅。",
        "dynasty": "宋",
        "collection_info": null
    },
    {
        "title": "送曹辅赴闽漕",
        "author": "苏轼",
        "content": "曹子本儒侠，笔势翻涛澜。\n往来戎马间，边风裂儒冠。\n诗成横槊裏，楯墨何曾干。\n一旦事远游，红尘隔严滩。\n平生羊炙口，并海搜咸酸。\n一从荔支食，岂念苜蓿盘。\n我亦江海人，市朝非所安。\n常恐青霞志，坐随白髮阑。\n渊明赋归去，谈笑便解官。\n我今何为者，索身良独难。\n凭君问清淮，秋水今几竿。\n我舟何时发，霜露日已寒。",
        "dynasty": "宋",
        "collection_info": null
    },
    {
        "title": "次韵王郎子立风雨有感",
        "author": "苏轼",
        "content": "百年一俯仰，寒暑相主客。\n稍增裘褐气，已觉团扇厄。\n不烦计荣辱，此丧彼有获。\n我琴终不败，无攫亦无醳。\n后生不自牧，呻吟空挟策。\n揠苗不待长，买菜苦求益。\n此郎独静退，门外无行迹。\n但恐陶渊明，每为饥所迫。\n凄风弄衣结，小雪穿门席。\n愿君付一笑，造物亦戏剧。\n朝来赋云梦，笔落风雨疾。\n为君裁春衫，高会开桂籍。",
        "dynasty": "宋",
        "collection_info": null
    },
    {
        "title": "次韵黄鲁直嘲小德小德鲁直子其母微故其诗云解着潜夫论不妨无外家",
        "author": "苏轼",
        "content": "进馔客争起，小儿那可涯。\n莫欺东方星，三五自横斜。\n名驹已汗血，老蚌空泥沙。\n但使伯仁长，还兴络秀家。",
        "dynasty": "宋",
        "collection_info": null
    },
    {
        "title": "书黄庭内景经尾",
        "author": "苏轼",
        "content": "太上虚皇出灵篇，黄庭真人舞胎仙。\n髯耆两卿相后前，丱妙夹侍清且妍。\n十有二神服锐坚，巍巍堂堂人中天。\n问我何修果此缘，是心朝空夕了然，恐非其人世莫传。\n殿以二士苍鹄骞，南随道师历山渊。\n山人迎笑喜我还，问谁遣化老龙眠。",
        "dynasty": "宋",
        "collection_info": null
    },
    {
        "title": "送蹇道士归庐山",
        "author": "苏轼",
        "content": "物之有知盖恃息，孰居无事使出入。\n心无天游室不空，六凿相攘妇争席。\n法师逃人入庐山，山中无人自往还。\n往者一空还者失，此身正在无还间。\n绵绵不绝微风裏，内外丹成一弹指。\n人间俯仰三千秋，骑鹤归来与子游。",
        "dynasty": "宋",
        "collection_info": null
    },
    {
        "title": "次韵黄鲁直戏赠",
        "author": "苏轼",
        "content": "昨夜试微凉，汗衾初退红。\n我愿偕秋风，随身入房栊。\n君王不好事，只作好惊鸿。\n细看卷虿尾，我家真栗蓬。",
        "dynasty": "宋",
        "collection_info": null
    },
    {
        "title": "书林次中所得李伯时归去来阳关二图后  其一",
        "author": "苏轼",
        "content": "不见何戡唱渭城，旧人空数米嘉荣。\n龙眠独识殷勤处，画出阳关意外声。",
        "dynasty": "宋",
        "collection_info": null
    },
    {
        "title": "书林次中所得李伯时归去来阳关二图后  其二",
        "author": "苏轼",
        "content": "两本新图宝墨香，樽前独唱小秦王。\n为君翻作归来引，不学阳关空断肠。",
        "dynasty": "宋",
        "collection_info": null
    },
    {
        "title": "卧病逾月请郡不许復直玉堂十一月一日锁院是日苦寒诏赐宫烛法酒书呈同院",
        "author": "苏轼",
        "content": "微霰疏疏点玉堂，词头夜下揽衣忙。\n分光御烛星辰烂，拜赐宫壶雨露香。\n醉眼有花书字大，老人无睡漏声长。\n何时却逐桑榆暖，社酒寒灯乐未央。",
        "dynasty": "宋",
        "collection_info": null
    },
    {
        "title": "送周朝议守汉州",
        "author": "苏轼",
        "content": "茶为西南病，岷俗记二李。\n何人折其锋，矫矫六君子。\n君家尤出力，流落初坐此。\n谓当收桑榆，华髮看剑履。\n胡为犯风雪，岁晚行未已。\n念归诚得计，顾自为谋耳。\n吾闻江汉间，疮痏有未起。\n莫轻龚遂老，君王付尺棰。\n召还当有诏，挽袖谢邻里。\n犹堪作水衡，供张园林美。",
        "dynasty": "宋",
        "collection_info": null
    },
    {
        "title": "木山",
        "author": "苏轼",
        "content": "木生不用回万牛，愿终天年仆沙洲。\n时来幸逢河伯秋，掀然见怪推不流。\n蓬婆雪岭巧雕锼，蛰虫行蚁为豪酋。\n阿咸大胆忽持去，河伯好事不汝尤。\n城中古沼浸坤轴，一林瘦竹吾菟裘。\n二顷良田不难买，三年桤木行可槱。\n会将白髮对苍巘，鲁人不厌东家丘。",
        "dynasty": "宋",
        "collection_info": null
    },
    {
        "title": "送千乘千能两侄还乡",
        "author": "苏轼",
        "content": "治生不求富，读书不求官。\n譬如饮不醉，陶然有余欢。\n君看庞德公，白首终泥蟠。\n岂无子孙念，顾独贻以安。\n鹿门上冢回，床下拜龙鸾。\n躬耕竟不起，耆旧节独完。\n念汝少多难，冰雪落绮纨。\n五子如一人，奉养真色难。\n烹鸡独馈母，自飨苜蓿盘。\n口腹恐累人，宁我食无肝。\n西来四千里，敝袍不言寒。\n秀眉似我兄，亦復心闲宽。\n忽然舍我去，岁晚留余酸。\n我岂轩冕人，青云意先阑。\n汝归莳松菊，环以青琅玕。\n桤阴三年成，可以挂我冠。\n清江入城郭，小圃生微澜。\n相从结茅舍，曝背谈金銮。",
        "dynasty": "宋",
        "collection_info": null
    },
    {
        "title": "题李伯时画赵景仁琴鹤图二首  其一",
        "author": "苏轼",
        "content": "清献先生无一钱，故应琴鹤是家传。\n谁知默鼓无絃曲，时向珠宫舞幻仙。",
        "dynasty": "宋",
        "collection_info": null
    },
    {
        "title": "题李伯时画赵景仁琴鹤图二首  其二",
        "author": "苏轼",
        "content": "丑石寒松未易亲，聊将短曲调长人。\n乘轩故自非明眼，终日僛僛舞爨薪。",
        "dynasty": "宋",
        "collection_info": null
    },
    {
        "title": "书王定国所藏烟江迭嶂图",
        "author": "苏轼",
        "content": "江上愁心千迭山，浮空积翠如云烟。\n山耶云耶远莫知，烟空云散山依然。\n但见两崖苍苍暗绝谷，中有百道飞来泉。\n萦林络石隠復见，下赴谷口为奔川。\n川平山开林麓断，小桥野店依山前。\n行人稍度乔木外，渔舟一叶江吞天。\n使君何从得此本，点缀毫末分清妍。\n不知人间何处有此境，径欲往买二顷田。\n君不见武昌樊口幽绝处，东坡先生留五年。\n春风摇江天漠漠，暮云卷雨山娟娟。\n丹枫翻鸦伴水宿，长松落雪惊昼眠。\n桃花流水在人世，武陵岂必皆神仙。\n江山清空我尘土，虽有去路寻无缘。\n还君此画三叹息，山中故人应有招我归来篇。",
        "dynasty": "宋",
        "collection_info": null
    },
    {
        "title": "王晋卿作烟江迭嶂图仆赋诗十四韵晋卿和之语特奇丽因復次韵不独纪其诗画之美亦为道其出处契阔之故而终之以不忘在莒之戒亦朋友忠爱之义也",
        "author": "苏轼",
        "content": "山中举头望日边，长安不见空云烟。\n归来长安望山上，时移事改应潸然。\n管絃去尽宾客散，惟有马埒编金泉。\n渥洼故自千里足，要饱风雪轻山川。\n屈居华屋啖枣脯，十年俯仰龙旗前。\n却因瘦病出奇骨，盐车之厄宁非天。\n风流文采磨不尽，水墨自与诗争妍。\n画山何必山中人，田歌自古非知田。\n郑虔三绝君有二，笔势挽回三百年。\n欲将巌谷乱窈窕，眉峰修嫮夸连娟。\n人间何有春一梦，此身将老蚕三眠。\n山中幽绝不可久，要作平地家居仙。\n能令水石长在眼，非君好我当谁缘。\n愿君终不忘在莒，乐时更赋囚山篇。",
        "dynasty": "宋",
        "collection_info": null
    },
    {
        "title": "和吴安持使者迎驾",
        "author": "苏轼",
        "content": "小雪疏烟杂瑞光，清波寒引御沟长。\n曈曈日色笼丹禁，杳杳鞭声出建章。\n鹓鹭偶叨陪下列，天阊聊启望中央。\n归来喜气倾新句，满座疑闻锦绣香。",
        "dynasty": "宋",
        "collection_info": null
    },
    {
        "title": "次韵王定国会饮清虚堂",
        "author": "苏轼",
        "content": "何逊扬州又几年，官梅诗兴故依然。\n何人可復间季孟，与子不妨中圣贤。\n卜筑君方淮上郡，归心我已剑南川。\n此身正似蚕将老，更尽春光一再眠。",
        "dynasty": "宋",
        "collection_info": null
    },
    {
        "title": "兴龙节侍宴前一日微雪与子由同访王定国小饮清虚堂定国出数诗皆佳而五言尤奇子由又言昔与孙巨源同过定国感念存没悲叹久之夜归稍醒各赋一篇明日朝中以示定国也",
        "author": "苏轼",
        "content": "天风淅淅飞玉沙，诏恩归沐休早衙。\n遥知清虚堂裏雪，正似薝卜林中花。\n出门自笑无所诣，呼酒持劝惟君家。\n踏冰凌兢战疲马，扣门剥啄惊寒鸦。\n羡君五字入诗律，欲与六出争天葩。\n头风已倩檄手愈，背痒却得仙爪爬。\n银瓶泻油浮蚁酒，紫碗铺粟盘龙茶。\n幅巾起作鸜鹆舞，迭鼓谁掺渔阳挝。\n九衢灯火杂梦寐，十年聚散空咨嗟。\n明朝握手殿门外，共看银阙暾朝霞。",
        "dynasty": "宋",
        "collection_info": null
    },
    {
        "title": "王晋卿所藏着色山二首  其一",
        "author": "苏轼",
        "content": "缥缈营丘水墨仙，浮空出没有无间。\n迩来一变风流尽，谁见将军着色山。",
        "dynasty": "宋",
        "collection_info": null
    },
    {
        "title": "王晋卿所藏着色山二首  其二",
        "author": "苏轼",
        "content": "荦确何人似退之，意行无路欲从谁。\n宿云解駮晨光漏，独见山红涧碧时。",
        "dynasty": "宋",
        "collection_info": null
    },
    {
        "title": "和黄鲁直效进士作二首 岁寒知松柏",
        "author": "苏轼",
        "content": "龙蛰虽高卧，鸡鸣不废时。\n炎凉徒自变，茂悦两相知。\n已负栋梁质，肯为儿女姿。\n那忧霜贸贸，未喜日迟迟。\n难与夏虫语，永无秋实悲。\n谁知此植物，亦解秉天彝。",
        "dynasty": "宋",
        "collection_info": null
    },
    {
        "title": "和黄鲁直效进士作二首 款塞来享",
        "author": "苏轼",
        "content": "蠢尔氐羌国，天诛亦久稽。\n既能知面内，不復议征西。\n斥堠销兵火，边城息鼓鼙。\n输忠修贡职，弃过为黔黎。\n雪满流沙静，云沉太白低。\n巍巍二圣治，盛德古难齐。",
        "dynasty": "宋",
        "collection_info": null
    },
    {
        "title": "夜直玉堂携李之仪端叔诗百余首读至夜半书其后",
        "author": "苏轼",
        "content": "玉堂清冷不成眠，伴直难呼孟浩然。\n暂借好诗消永夜，每逢佳处辄参禅。\n愁侵砚滴初含冻，喜入灯花欲鬬妍。\n寄语君家小儿子，他时此句一时编。",
        "dynasty": "宋",
        "collection_info": null
    },
    {
        "title": "次韵王定国得晋卿酒相留夜饮",
        "author": "苏轼",
        "content": "短衫压手气横秋，更着仙人紫绮裘。\n使我有名全是酒，从他作病且忘忧。\n诗无定律君应将，醉有真乡我可侯。\n且倒余樽尽今夕，睡蛇已死不须鈎。",
        "dynasty": "宋",
        "collection_info": null
    },
    {
        "title": "范景仁和赐酒烛诗復次韵谢之",
        "author": "苏轼",
        "content": "笙磬分均上下堂，游鱼舞兽自奔忙。\n朱絃初识孤桐韵，玉管犹闻秬黍香。\n万事今方咨伯始，一斑我亦愧真长。\n此生会见三雍就，无復寥寥叹未央。",
        "dynasty": "宋",
        "collection_info": null
    },
    {
        "title": "次韵刘贡父春日赐幡胜",
        "author": "苏轼",
        "content": "宽诏随春出内朝，三军喜气挟狐貂。\n镂银错落翻斜月，剪綵缤纷舞庆霄。\n腊雪强飞纔到地，晓风偷转不惊条。\n脱冠径醉应归卧，便腹从人笑老韶。",
        "dynasty": "宋",
        "collection_info": null
    },
    {
        "title": "再和",
        "author": "苏轼",
        "content": "与君流落偶还朝，过眼纷纶七叶貂。\n莫笑华颠羞采胜，几人黄壤隔青霄。\n行吟未许穷骚雅，坐啸犹能出教条。\n记取明年江上郡，五更春枕梦春韶。",
        "dynasty": "宋",
        "collection_info": null
    },
    {
        "title": "叶公秉王仲至见和次韵答之",
        "author": "苏轼",
        "content": "袗絺方暑亦堪朝，岁晚凄风忆皂貂。\n共喜鹓鸾归禁籞，心知日月在重霄。\n君如老骥初遭络，我似枯桑不受条。\n强镊霜鬚簪彩胜，苍颜得酒尚能韶。",
        "dynasty": "宋",
        "collection_info": null
    },
    {
        "title": "再和",
        "author": "苏轼",
        "content": "衰迟何幸得同朝，温劲如君合珥貂。\n谁惜异才蒙径寸，自惭枯枿借凌霄。\n光风泛泛初浮水，红糁离离欲缀条。\n后日一樽何处共，奉常端冕作咸韶。",
        "dynasty": "宋",
        "collection_info": null
    },
    {
        "title": "和王晋卿送梅花次韵",
        "author": "苏轼",
        "content": "东坡先生未归时，自种来禽与青李。\n五年不踏江头路，梦逐东风泛苹芷。\n江梅山杏为谁容，独笑依依临野水。\n此间风物君未识，花浪翻天雪相激。\n明年我復在江湖，知君对花三叹息。",
        "dynasty": "宋",
        "collection_info": null
    },
    {
        "title": "次韵王晋卿惠花栽栽所寓张退傅第中",
        "author": "苏轼",
        "content": "坐来念念失前人，共向空中寓一尘。\n若问此花谁是主，天教闲客管青春。",
        "dynasty": "宋",
        "collection_info": null
    },
    {
        "title": "次韵王晋卿上元侍宴端门",
        "author": "苏轼",
        "content": "月上九门开，星河绕露台。\n君方枕中梦，我亦化人来。\n光动仙毬缒，香余步辇回。\n相从穿万马，衰病若为陪。",
        "dynasty": "宋",
        "collection_info": null
    },
    {
        "title": "王郑州挽词",
        "author": "苏轼",
        "content": "羡君华髮起琳宫，右辅初还鼓角雄。\n千里农桑歌子产，一时冠盖慕萧嵩。\n那知聚散舂粮外，便有悲欢过隙中。\n京兆同僚几人在，犹思对案笔生风。",
        "dynasty": "宋",
        "collection_info": null
    },
    {
        "title": "书王定国所藏王晋卿画着色山二首  其一",
        "author": "苏轼",
        "content": "白髮四老人，何曾在商颜。\n烦君纸上影，照我胸中山。\n山中亦何有，木老土石顽。\n正頼天日光，涧谷纷斓斑。\n我心空无物，斯文何足关。\n君看古井水，万象自往还。",
        "dynasty": "宋",
        "collection_info": null
    },
    {
        "title": "书王定国所藏王晋卿画着色山二首  其二",
        "author": "苏轼",
        "content": "君归岭北初逢雪，我亦江南五见春。\n寄语风流王武子，三人俱是识山人。",
        "dynasty": "宋",
        "collection_info": null
    },
    {
        "title": "呈定国",
        "author": "苏轼",
        "content": "旧病应逢医口药，新粧渐画入时眉。\n信知诗是穷人物，近觉王郎不作诗。",
        "dynasty": "宋",
        "collection_info": null
    },
    {
        "title": "寄傲轩",
        "author": "苏轼",
        "content": "先生英妙年，一扫千兔秃。\n仕进固有余，不肯践场屋。\n通阛何所傲，傲名非傲俗。\n定知轩冕中，享荣不偿辱。\n岂无自安计，得失犹转毂。\n先生独扬扬，忧患莫能渎。\n得如虎挟乙，失若龟藏六。\n茅檐聊寄寓，俯仰亦自足。\n东坡无边春，方寸尽藏蓄。\n醉哦旁若无，独侑一樽醁。\n床头车马道，残月挂疏木。\n朝客纷扰时，先生睡方熟。",
        "dynasty": "宋",
        "collection_info": null
    },
    {
        "title": "送吕昌朝知嘉州",
        "author": "苏轼",
        "content": "不羡三刀梦蜀都，聊将八咏继东吴。\n卧看古佛凌云阁，敕赐诗人明月湖。\n得句会应缘竹鹤，思归宁復为莼鲈。\n横空好在修眉色，头白犹堪乞左符。",
        "dynasty": "宋",
        "collection_info": null
    },
    {
        "title": "次韵黄鲁直寄题郭明父府推颍州西斋二首  其一",
        "author": "苏轼",
        "content": "树头啄木常疑客，客去而嗔定不然。\n脱辖已应生井沫，解衣聊復起庖烟。\n平生诗酒真相污，此去文书恐独贤。\n早晚西湖映华髮，小舟翻动水中天。",
        "dynasty": "宋",
        "collection_info": null
    },
    {
        "title": "次韵黄鲁直寄题郭明父府推颍州西斋二首  其二",
        "author": "苏轼",
        "content": "寂寞东京月旦州，德星无復缀珠旒。\n莫嗟平舆空神物，尚有西斋接胜流。\n春梦屡寻湖十顷，家书新报橘千头。\n雪堂亦有思归曲，为谢平生马少游。",
        "dynasty": "宋",
        "collection_info": null
    },
    {
        "title": "次韵秦少章和钱蒙仲",
        "author": "苏轼",
        "content": "碧畦黄陇稻如京，岁美人和易得情。\n鑑裏移舟天外思，地中鸣角古来声。\n山围故国城空在，潮打西陵意未平。\n二子有如双白鹭，隔江相照雪衣明。",
        "dynasty": "宋",
        "collection_info": null
    },
    {
        "title": "次韵钱越州",
        "author": "苏轼",
        "content": "髯尹超然定逸羣，南游端为访云门。\n谪仙归侍玉皇案，老鹤来乘刺史轓。\n已觉簿书哀老子，故知笾豆有司存。\n年来齿颊生荆棘，习气因君又一言。",
        "dynasty": "宋",
        "collection_info": null
    },
    {
        "title": "同秦仲二子雨中游宝山",
        "author": "苏轼",
        "content": "平明已报百吏散，半日来陪二子闲。\n立鹊低昂烟雨裏，行人出没树林间。",
        "dynasty": "宋",
        "collection_info": null
    },
    {
        "title": "去杭州十五年復游西湖用欧阳察判韵",
        "author": "苏轼",
        "content": "我识南屏金鲫鱼，重来拊槛散斋余。\n还从旧社得心印，似省前生觅手书。\n葑合平湖久芜没，人经丰岁尚凋疏。\n谁怜寂寞高常侍，老去狂歌忆孟诸。",
        "dynasty": "宋",
        "collection_info": null
    },
    {
        "title": "与莫同年雨中饮湖上",
        "author": "苏轼",
        "content": "到处相逢是偶然，梦中相对各华颠。\n还来一醉西湖雨，不见跳珠十五年。",
        "dynasty": "宋",
        "collection_info": null
    },
    {
        "title": "送子由使契丹",
        "author": "苏轼",
        "content": "云海相望寄此身，那因远适更沾巾。\n不辞驿骑凌风雪，要使天骄识凤麟。\n沙漠回看清禁月，湖山应梦武林春。\n单于若问君家世，莫道中朝第一人。",
        "dynasty": "宋",
        "collection_info": null
    },
    {
        "title": "次韵答刘景文左藏",
        "author": "苏轼",
        "content": "我老诗坛仆鼓旗，借君佳句发良时。\n但空贺监杯中物，莫示孙郎帐下儿。\n夜烛催诗金烬落，秋芳压帽露华滋。\n故应好语如爬痒，有味难名只自知。",
        "dynasty": "宋",
        "collection_info": null
    },
    {
        "title": "坐上復借韵送岢岚军通判叶朝奉",
        "author": "苏轼",
        "content": "云间踏白看缠旗，莫忘西湖把酒时。\n梦裏吴山连越峤，樽前羌妇杂胡儿。\n夕烽过后人初醉，春雁来时雪未滋。\n为问从军真乐不，书来粗遣故人知。",
        "dynasty": "宋",
        "collection_info": null
    },
    {
        "title": "始于文登海上得白石数升如芡实可作枕闻梅丈嗜石故以遗其子子明学士子明有诗次韵",
        "author": "苏轼",
        "content": "海隅荒怪有谁珍，零落珊瑚泣季伦。\n法供坐令微物重，色难归致孝心纯。\n只疑薏苡来交趾，未信蠙珠出泗滨。\n愿子聚为江夏枕，不劳挥扇自宁亲。",
        "dynasty": "宋",
        "collection_info": null
    },
    {
        "title": "次韵钱越州见寄",
        "author": "苏轼",
        "content": "莫将牛弩射羊羣，卧治何妨昼掩门。\n稍喜使君无疾病，时因送客见车轓。\n搔头白髮秋无数，闭眼丹田夜自存。\n欲息波澜须引去，吾侪岂独坐多言。",
        "dynasty": "宋",
        "collection_info": null
    },
    {
        "title": "文登蓬莱阁下石壁千丈为海浪所战时有碎裂淘洒岁久皆圆熟可爱土人谓此弹子涡也取数百枚以养石菖蒲且作诗遗垂慈堂老人",
        "author": "苏轼",
        "content": "蓬莱海上峰，玉立色不改。\n孤根捍滔天，云骨有破碎。\n阳侯杀廉角，阴火发光彩。\n纍纍弹丸间，琐细成珠琲。\n阎浮一沤耳，真妄果安在。\n我持此石归，袖中有东海。\n垂慈老人眼，俯仰了大块。\n置之盆盎中，日与山海对。\n明年菖蒲根，连络不可解。\n倘有蟠桃生，旦暮犹可待。",
        "dynasty": "宋",
        "collection_info": null
    },
    {
        "title": "次韵毛滂法曹感雨",
        "author": "苏轼",
        "content": "江南佳公子，遗我锦绣端。\n揽之温如春，公子焉得寒。\n兴雨自有时，肤寸便蒙𩆓。\n敛藏以自润，牛斗何足干。\n空庭月与影，强结三友欢。\n我岂不足欤，要此清团团。\n欲欢在一醉，常恐樽中干。\n舍酒尚可乐，明珠如弹丸。\n但恐千仞雀，匆匆发虚弹。\n迨子闲暇时，种子田中丹。\n一朝涉世故，空腹容欺谩。\n我顷在东坡，秋菊为夕餐。\n永愧坡间人，布褐为我完。\n雪堂初覆瓦，上簟无下莞。\n时时亦设客，每醉筒辄殚。\n一笑便倾倒，五年得轻安。\n公子岂我徒，衣钵传一箪。\n定非郊与岛，笔势江河宽。\n悲吟古寺中，穿帷雪漫漫。\n他年记此味，芋火对懒残。",
        "dynasty": "宋",
        "collection_info": null
    },
    {
        "title": "送邓宗古还乡",
        "author": "苏轼",
        "content": "广汉有姜子，孝弟行里闾。\n赤眉虽豺虎，弛兵过其墟。\n至今空清泉，无復双鲤鱼。\n南郑有李合，妙得甘公书。\n夜坐指流星，惊倒两使车。\n抱关不肯仕，布褐蒙璠玙。\n西南固多士，君得二子余。\n凛凛忠文公，搜士及樵渔。\n涧溪有幽讨，苹芷真嘉蔬。\n岁晚终不食，心恻当何如。",
        "dynasty": "宋",
        "collection_info": null
    },
    {
        "title": "参寥上人初得智果院会者十六人分韵赋诗轼得心字",
        "author": "苏轼",
        "content": "涨水返旧壑，飞云思故岑。\n念君忘家客，亦有怀归心。\n三间得幽寂，数步藏清深。\n攒金卢橘坞，散火杨梅林。\n茶笋尽禅味，松杉真法音。\n云崖有浅井，玉醴常半寻。\n遂名参寥泉，可濯幽人襟。\n相携横岭上，未觉衰年侵。\n一眼吞江湖，万象涵古今。\n愿君更小筑，岁晚解我簪。",
        "dynasty": "宋",
        "collection_info": null
    },
    {
        "title": "哭王子立次儿子迨韵三首  其一",
        "author": "苏轼",
        "content": "彭城初识子，照眼白而长。\n异梦成先兆，清言得未尝。\n岂惟知礼意，遂欲补诗亡。\n咄咄真相逼，诸生敢雁行。",
        "dynasty": "宋",
        "collection_info": null
    },
    {
        "title": "哭王子立次儿子迨韵三首  其二",
        "author": "苏轼",
        "content": "非无伯鸾志，独有子云悲。\n恨子非天合，犹能使我思。\n儿曹莫悽恸，老眼欲枯萎。\n会哭皆豪杰，谁为感旧诗。",
        "dynasty": "宋",
        "collection_info": null
    },
    {
        "title": "哭王子立次儿子迨韵三首  其三",
        "author": "苏轼",
        "content": "龙困尝鱼服，羊儇或虎蒙。\n匆匆成鬼录，愦愦到天公。\n偶落藩墙上，同游羿彀中。\n回看十年事，黄叶卷秋风。",
        "dynasty": "宋",
        "collection_info": null
    },
    {
        "title": "异鹊",
        "author": "苏轼",
        "content": "昔我先君子，仁孝行于家。\n家有五亩园，幺凤集桐花。\n是时乌与鹊，巢鷇可俯拏。\n忆我与诸儿，饲食观羣呀。\n里人惊瑞异，野老笑而嗟。\n云此方乳哺，甚畏鸢与蛇。\n手足之所及，二物不敢加。\n主人若可信，众鸟不我遐。\n故知中孚化，可及鱼与豭。\n柯侯古循吏，悃愊真无华。\n临漳所全活，数等江干沙。\n仁心格异族，两鹊栖其衙。\n但恨不能言，相对空楂楂。\n善恶以类应，古语良非夸。\n君看彼酷吏，所至号鬼车。",
        "dynasty": "宋",
        "collection_info": null
    },
    {
        "title": "次韵詹适宣德小饮巽亭",
        "author": "苏轼",
        "content": "君方梦谪仙，我亦弔文园。\n江上同三黜，天涯共一樽。\n涛雷殷白昼，梅雪耿黄昏。\n归去多情雨，应随御史轩。",
        "dynasty": "宋",
        "collection_info": null
    },
    {
        "title": "东川清丝寄鲁冀州戏赠",
        "author": "苏轼",
        "content": "鹅溪清丝清如冰，上有千岁交枝藤。\n藤生谷底饱风雪，岁晚忽作龙蛇升。\n嗟我虽为老侍从，骨寒只受布与缯。\n床头锦衾未还客，坐觉芒刺在背膺。\n岂如髯卿晚乃贵，福禄正似川方增。\n醉中倒着紫绮裘，下有半臂出缥绫。\n封题不敢妄裁剪，刀尺自有佳人能。\n遥知千骑出清晓，积雪未放浮尘兴。\n白鬚红带柳丝下，老弱空巷人相登。\n但放奇纹出领袖，吾髯虽老无人憎。",
        "dynasty": "宋",
        "collection_info": null
    },
    {
        "title": "怡然以垂云新茶见饷报以大龙团仍戏作小诗",
        "author": "苏轼",
        "content": "妙供来香积，珍烹具大官。\n拣芽分雀舌，赐茗出龙团。\n晓日云庵暖，春风浴殿寒。\n聊将试道眼，莫作两般看。",
        "dynasty": "宋",
        "collection_info": null
    },
    {
        "title": "次韵王忠玉游虎丘绝句三首  其一",
        "author": "苏轼",
        "content": "当年大白此相浮，老守娱宾得二丘。\n白髮重来故人尽，空余丛桂小山幽。",
        "dynasty": "宋",
        "collection_info": null
    },
    {
        "title": "次韵王忠玉游虎丘绝句三首  其二",
        "author": "苏轼",
        "content": "青盖红旗映玉山，新诗小草落玄泉。\n风流使者人争看，知有真娘立道边。",
        "dynasty": "宋",
        "collection_info": null
    },
    {
        "title": "次韵王忠玉游虎丘绝句三首  其三",
        "author": "苏轼",
        "content": "舞衫歌扇转头空，只有青山杳霭中。\n若共吴王鬬百草，使君未敢借惊鸿。",
        "dynasty": "宋",
        "collection_info": null
    },
    {
        "title": "寄蔡子华",
        "author": "苏轼",
        "content": "故人送我东来时，手栽荔子待我归。\n荔子已丹吾髮白，犹作江南未归客。\n江南春尽水如天，肠断西湖春水船。\n想见青衣江畔路，白鱼紫笋不论钱。\n霜髯三老如霜桧，旧交零落今谁辈。\n莫从唐举问封侯，但遣麻姑更爬背。",
        "dynasty": "宋",
        "collection_info": null
    },
    {
        "title": "和钱四寄其弟龢",
        "author": "苏轼",
        "content": "再见涛头涌玉轮，烦君久驻浙江春。\n年来总作维摩病，堪笑东西二老人。",
        "dynasty": "宋",
        "collection_info": null
    },
    {
        "title": "故周茂叔先生濂溪",
        "author": "苏轼",
        "content": "世俗眩名实，至人疑有无。\n怒移水中蟹，爱及屋上乌。\n坐令此溪水，名与先生俱。\n先生本全德，廉退乃一隅。\n因抛彭泽米，偶似西山夫。\n遂即世所知，以为溪之呼。\n先生岂我辈，造物乃其徒。\n应同柳州柳，聊使愚溪愚。",
        "dynasty": "宋",
        "collection_info": null
    },
    {
        "title": "次周焘韵",
        "author": "苏轼",
        "content": "道眼转丹青，常于寂处鸣。\n早知雨是水，不作两般声。",
        "dynasty": "宋",
        "collection_info": null
    },
    {
        "title": "送南屏谦师",
        "author": "苏轼",
        "content": "道人晓出南屏山，来试点茶三昧手。\n忽惊午盏兔毛斑，打作春瓮鹅儿酒。\n天台乳花世不见，玉川风腋今安有。\n先生有意续茶经，会使老谦名不朽。",
        "dynasty": "宋",
        "collection_info": null
    },
    {
        "title": "次韵子由使契丹至涿州见寄四首  其一",
        "author": "苏轼",
        "content": "老人痴钝已逃寒，子復辞行理亦难。\n要到卢龙看古塞，投文易水弔燕丹。",
        "dynasty": "宋",
        "collection_info": null
    },
    {
        "title": "次韵子由使契丹至涿州见寄四首  其二",
        "author": "苏轼",
        "content": "胡羊代马得安眠，穷髮之南共一天。\n又见子卿持汉节，遥知遗老泣山前。",
        "dynasty": "宋",
        "collection_info": null
    },
    {
        "title": "次韵子由使契丹至涿州见寄四首  其三",
        "author": "苏轼",
        "content": "毡毳年来亦甚都，时时鴂舌问三苏。\n那知老病浑无用，欲向君王乞镜湖。",
        "dynasty": "宋",
        "collection_info": null
    },
    {
        "title": "次韵子由使契丹至涿州见寄四首  其四",
        "author": "苏轼",
        "content": "始忆庚寅降屈原，旋看蜡凤戏僧虔。\n随翁万里心如铁，此子何劳为买田。",
        "dynasty": "宋",
        "collection_info": null
    },
    {
        "title": "卧病弥月闻垂云花开顺阇黎以诗见招次韵答之",
        "author": "苏轼",
        "content": "道人心似水，不碍照花妍。\n宴座春强半，清阴月屡迁。\n平生无起灭，一念有陈鲜。\n袅袅风枝举，离离日萼蔫。\n病吟终少味，老醉不成颠。\n何必遨头出，湖中有散仙。",
        "dynasty": "宋",
        "collection_info": null
    },
    {
        "title": "雪后便欲与同僚寻春一病弥月杂花都尽独牡丹在尔刘景文左藏和顺阇黎诗见赠次韵答之",
        "author": "苏轼",
        "content": "残花怨久病，剩雨泣余妍。\n不见双旌出，空令九陌迁。\n知君苦寂寞，妙语嚼芳鲜。\n浅紫从争发，浮红任蚤蔫。\n天葩尚青萼，国色待华颠。\n载酒邀诗将，臞儒不是仙。",
        "dynasty": "宋",
        "collection_info": null
    },
    {
        "title": "仲天贶王元直自眉山来见余钱塘留半岁既行作绝句五首送之  其一",
        "author": "苏轼",
        "content": "仲君岂弟多学，王子清修寡言。\n病后空惊鹤瘦，时来或作鹏鶱。",
        "dynasty": "宋",
        "collection_info": null
    },
    {
        "title": "仲天贶王元直自眉山来见余钱塘留半岁既行作绝句五首送之  其二",
        "author": "苏轼",
        "content": "海角烦君远访，江源与我同来。\n剩作数时相送，莫教万里空回。",
        "dynasty": "宋",
        "collection_info": null
    },
    {
        "title": "仲天贶王元直自眉山来见余钱塘留半岁既行作绝句五首送之  其三",
        "author": "苏轼",
        "content": "三人一旦同行，留下高斋月明。\n遥想扁舟京口，尚余孤枕潮声。",
        "dynasty": "宋",
        "collection_info": null
    },
    {
        "title": "仲天贶王元直自眉山来见余钱塘留半岁既行作绝句五首送之  其四",
        "author": "苏轼",
        "content": "更欲留君久住，念君去国弥年。\n空使犀颅玉颊，长怀髯舅凄然。",
        "dynasty": "宋",
        "collection_info": null
    },
    {
        "title": "仲天贶王元直自眉山来见余钱塘留半岁既行作绝句五首送之  其五",
        "author": "苏轼",
        "content": "为余远致殷勤，瑞草桥边老人。\n红带雅宜华髮，白醪光泛新春。",
        "dynasty": "宋",
        "collection_info": null
    },
    {
        "title": "次韵刘景文周次元寒食同游西湖",
        "author": "苏轼",
        "content": "絮飞春减不成年，老境同乘下濑船。\n蓝尾忽惊新火后，遨头要及浣花前。\n山西老将诗无敌，洛下书生语更妍。\n共向北山寻二士，画桡鼍鼓聒清眠。",
        "dynasty": "宋",
        "collection_info": null
    },
    {
        "title": "连日与王忠玉张全翁游西湖访北山清顺道潜二诗僧登垂云亭饮参寥泉最后过唐州陈使君夜饮忠玉有诗次韵答之",
        "author": "苏轼",
        "content": "北山非自高，千仞付我足。\n西湖亦何有，万象生我目。\n云深人在坞，风静响应谷。\n与君皆无心，信步行看竹。\n竹间逢诗鸣，眼色夺湖渌。\n百篇成俯仰，二老相追逐。\n故应千顷池，养此一双鹄。\n山高路已断，亭小膝更促。\n夜寻三尺井，渴饮半瓯玉。\n明朝闹丝管，寒食杂歌哭。\n使君坐无聊，狂客来不速。\n载酒有鸱夷，扣门非啄木。\n浮蛆滟金碗，翠羽出华屋。\n须臾便陈迹，觉梦那可续。\n及君未渡江，过我勤秉烛。\n一笑换人爵，百年终鬼录。",
        "dynasty": "宋",
        "collection_info": null
    },
    {
        "title": "新茶送签判程朝奉以馈其母有诗相谢次韵答之",
        "author": "苏轼",
        "content": "缝衣付与溧阳尉，舍肉怀归颍谷封。\n闻道平反供一笑，会须难老待千钟。\n火前试焙分新胯，雪裏头纲辍赐龙。\n从此升堂是兄弟，一瓯林下记相逢。",
        "dynasty": "宋",
        "collection_info": null
    },
    {
        "title": "次韵林子中王彦祖唱酬",
        "author": "苏轼",
        "content": "早知身寄一沤中，晚节尤惊落木风。\n昨梦已论三世事，岁寒犹喜五人同。\n雨余北固山围座，春尽西湖水映空。\n差胜四明狂监在，更将老眼犯尘红。",
        "dynasty": "宋",
        "collection_info": null
    },
    {
        "title": "寿星院寒碧轩",
        "author": "苏轼",
        "content": "清风肃肃摇窗扉，窗前修竹一尺围。\n纷纷苍雪落夏簟，冉冉绿雾沾人衣。\n日高山蝉抱叶响，人静翠羽穿林飞。\n道人绝粒对寒碧，为问鹤骨何缘肥。",
        "dynasty": "宋",
        "collection_info": null
    },
    {
        "title": "书刘景文左藏所藏王子敬帖",
        "author": "苏轼",
        "content": "家鸡野鹜同登俎，春蚓秋蛇总入奁。\n君家两行十二字，气压邺侯三万籤。",
        "dynasty": "宋",
        "collection_info": null
    },
    {
        "title": "书刘景文所藏宗少文一笔画",
        "author": "苏轼",
        "content": "宛转回文锦，萦盈连理花。\n何须郭忠恕，匹素画缫车。",
        "dynasty": "宋",
        "collection_info": null
    },
    {
        "title": "次韵送张山人归彭城",
        "author": "苏轼",
        "content": "羡君飘荡一虚舟，来作钱塘十日游。\n水洗禅心都眼浄，山供诗笔总眉愁。\n雪中乘兴真聊尔，春尽思归却罢休。\n何日五湖从范蠡，种鱼万尾橘千头。",
        "dynasty": "宋",
        "collection_info": null
    },
    {
        "title": "真觉院有洛花花时不暇往四月十八日与刘景文同往赏枇杷",
        "author": "苏轼",
        "content": "绿暗初迎夏，红残不及春。\n魏花非老伴，卢橘是乡人。\n井落依山尽，巌崖发兴新。\n岁寒君记取，松雪看苍鳞。",
        "dynasty": "宋",
        "collection_info": null
    },
    {
        "title": "又和景文韵",
        "author": "苏轼",
        "content": "牡丹松桧一时栽，付与春风自在开。\n试问壁间题字客，几人不为看花来。",
        "dynasty": "宋",
        "collection_info": null
    },
    {
        "title": "西湖寿星院此君轩",
        "author": "苏轼",
        "content": "卧听谡谡碎龙鳞，俯看苍苍立玉身。\n一舸鸱夷江海去，尚余君子六千人。",
        "dynasty": "宋",
        "collection_info": null
    },
    {
        "title": "观台",
        "author": "苏轼",
        "content": "三界无所住，一台聊自宁。\n尘劳付白骨，寂照起黄庭。\n残磬风中袅，孤灯雪后青。\n须防童子戏，投瓦犯清泠。",
        "dynasty": "宋",
        "collection_info": null
    },
    {
        "title": "游中峰杯泉",
        "author": "苏轼",
        "content": "石眼杯泉举世无，要知杯渡是凡夫。\n可怜狡狯维摩老，戏取江湖入钵盂。",
        "dynasty": "宋",
        "collection_info": null
    },
    {
        "title": "赠善相程杰",
        "author": "苏轼",
        "content": "心传异学不谋身，自要清时阅搢绅。\n火色上腾虽有数，急流勇退岂无人。\n书中苦觅原非诀，醉裏微言却近真。\n我似乐天君记取，华颠赏遍洛阳春。",
        "dynasty": "宋",
        "collection_info": null
    },
    {
        "title": "次韵林子中蒜山亭见寄",
        "author": "苏轼",
        "content": "奇逸多闻老敬通，何人慷慨解怜翁。\n十年簿领催衰白，一笑江山发醉红。\n闻道赋诗临北固，未应举扇向西风。\n叩头莫唤无家客，归扫岷峨一亩宫。",
        "dynasty": "宋",
        "collection_info": null
    },
    {
        "title": "再和并答杨次公",
        "author": "苏轼",
        "content": "毘卢海上妙高峰，二老遥知说此翁。\n聊復舣舟寻紫翠，不妨持节散陈红。\n高怀却有云门兴，好句真传雪窦风。\n唱我三人无谱曲，冯夷亦合舞幽宫。",
        "dynasty": "宋",
        "collection_info": null
    },
    {
        "title": "次韵刘景文送钱蒙仲三首  其一",
        "author": "苏轼",
        "content": "谁识天闲老骥，不争日暮长途。\n送尽青云九子，归去扁舟五湖。",
        "dynasty": "宋",
        "collection_info": null
    },
    {
        "title": "次韵刘景文送钱蒙仲三首  其二",
        "author": "苏轼",
        "content": "寄语竹林社友，同书桂籍天伦。\n王郎独为鬼录，世间无此玉人。",
        "dynasty": "宋",
        "collection_info": null
    },
    {
        "title": "次韵刘景文送钱蒙仲三首  其三",
        "author": "苏轼",
        "content": "五字古原春草，千金汉殿长门。\n经纬尚余三策，典刑留与诸孙。",
        "dynasty": "宋",
        "collection_info": null
    },
    {
        "title": "菩提寺南漪堂杜鹃花",
        "author": "苏轼",
        "content": "南漪杜鹃天下无，披香殿上红氍毹。\n鹤林兵火真一梦，不归阆苑归西湖。",
        "dynasty": "宋",
        "collection_info": null
    },
    {
        "title": "寒具",
        "author": "苏轼",
        "content": "纤手搓来玉数寻，碧油轻蘸嫩黄深。\n夜来春睡浓于酒，压褊佳人缠臂金。",
        "dynasty": "宋",
        "collection_info": null
    },
    {
        "title": "题杨次公春兰",
        "author": "苏轼",
        "content": "春兰如美人，不采羞自献。\n时闻风露香，蓬艾深不见。\n丹青写真色，欲补离骚传。\n对之如灵均，冠佩不敢燕。",
        "dynasty": "宋",
        "collection_info": null
    },
    {
        "title": "题杨次公蕙",
        "author": "苏轼",
        "content": "蕙本兰之族，依然臭味同。\n曾为水仙佩，相识楚辞中。\n幻色虽非实，真香亦竟空。\n云何起微馥，鼻观已先通。",
        "dynasty": "宋",
        "collection_info": null
    },
    {
        "title": "次韵曹辅寄壑源试焙新茶",
        "author": "苏轼",
        "content": "仙山灵草湿行云，洗遍香肌粉未匀。\n明月来投玉川子，清风吹破武林春。\n要知冰雪心肠好，不是膏油首面新。\n戏作小诗君一笑，从来佳茗似佳人。",
        "dynasty": "宋",
        "collection_info": null
    },
    {
        "title": "次韵袁公济谢芎椒",
        "author": "苏轼",
        "content": "燥吻时时着酒濡，要令卧疾致文殊。\n河鱼溃腹空号楚，汗水流骹始信吴。\n自笑方求三岁艾，不如长作独眠夫。\n羡君清瘦真仙骨，更助飘飘鹤背躯。",
        "dynasty": "宋",
        "collection_info": null
    },
    {
        "title": "次韵杨次公惠径山龙井水",
        "author": "苏轼",
        "content": "漏尽鸡号厌夜行，年来小器溢瓶罂。\n弃官纵未归东海，罢郡犹堪作水衡。\n幻色将空眼先暗，胜游无碍脚殊轻。\n空烦远致龙渊水，宁復临池似伯英。",
        "dynasty": "宋",
        "collection_info": null
    },
    {
        "title": "次京师韵送表弟程懿叔赴夔州运判",
        "author": "苏轼",
        "content": "与子甥舅氏，摧颓各苍颜。\n并为东诸侯，长此佳江山。\n寒松无时花，安得插髻鬟。\n惟将老不死，一笑荣枯间。\n我甚似乐天，但无素与蛮。\n挂冠及未耄，当获一纪闲。\n子亦拙进取，才高命坚顽。\n譬如万斛舟，行此九折湾。\n仲氏新得道，一沤目尘寰。\n岁晚家乡路，莫遣生榛菅。",
        "dynasty": "宋",
        "collection_info": null
    },
    {
        "title": "次韵刘景文登介亭",
        "author": "苏轼",
        "content": "泽国梅雨余，衰年困蒸溽。\n高堂磨新砖，颇觉利腰足。\n松根百尺井，两绠飞浄渌。\n流觞聚儿童，一笑为捧腹。\n清风信可御，刚气在巌麓。\n始知共此世，物外无三伏。\n长歌入云去，不待絃管逐。\n西湖真西子，烟树点眉目。\n涛江少醖藉，高浪翻雪屋。\n俯仰拊四海，百世飞鸟速。\n远追钱氏余，近弔祖侯躅。\n吾生如寄耳，寸晷轻尺玉。\n谁似刘将军，逸韵谢边幅。\n千言一挥手，五车不再读。\n春巌彩鸡舞，月峡哀猿哭。\n朝先啼鴂起，暮与寒螀续。\n我老废吟哦，頼君时击触。\n从今事远览，发轫此幽谷。\n清游得三昧，至乐谢五欲。\n莫作狂道士，气压刘师服。",
        "dynasty": "宋",
        "collection_info": null
    },
    {
        "title": "袁公济和刘景文登介亭诗復次韵答之",
        "author": "苏轼",
        "content": "昏昏堕醉梦，奈此六月溽。\n君诗如清风，吹我朝睡足。\n登临得佳句，江白照湖渌。\n袖手独不言，默稿已在腹。\n是时风雨过，霭霭云归麓。\n疏星带微月，金火争见伏。\n惜哉此清景，变灭不可逐。\n归来读君诗，耿耿犹在目。\n却思少年日，声价争场屋。\n文如翻水成，赋作叉手速。\n秋风起鸿雁，我亦继华躅。\n那知君蹭蹬，独泣荆山玉。\n相见南新道，青衫垂破幅。\n早知事大谬，恨不十年读。\n莫嫌冯唐老，终胜贾谊哭。\n今年復为僚，旧好许重续。\n升沉何足道，等是蛮与触。\n共为湖山主，出入穷涧谷。\n众驰君不争，人弃我所欲。\n何时神武门，相约挂冠服。",
        "dynasty": "宋",
        "collection_info": null
    },
    {
        "title": "介亭饯杨杰次公",
        "author": "苏轼",
        "content": "篮舆西出登山门，嘉与我友寻仙村。\n丹青明灭风篁岭，环佩空响桃花源。\n前朝欲上已蜡屐，黑云白雨如倾盆。\n今晨积雾卷千里，岂畏触热生病根。\n在家头陀无为子，久与青山为弟昆。\n孤峰尽处亦何有，西湖镜天江抹坤。\n临高挥手谢好住，清风万壑传其言。\n风迴响答君听取，我亦到处随君轩。",
        "dynasty": "宋",
        "collection_info": null
    },
    {
        "title": "叶教授和溽字韵诗復次韵为戏记龙井之游",
        "author": "苏轼",
        "content": "先生鲁诸儒，饮食清不溽。\n空肠出秀句，吟嚼五味足。\n华堂闹丝管，眸子涨春渌。\n先生疾走避，面冷毒在腹。\n归来煮瓠叶，弟子歌旱麓。\n声淫及灵台，中有麀鹿伏。\n功名一走兔，何用千人逐。\n故应容我辈，清坐时闭目。\n高亭石排衙，木杪挂飞屋。\n我来无时节，客亦不待速。\n似闻雪髯叟，西岭访遗躅。\n朝阳入潭洞，金碧涵水玉。\n泉扉夜不扃，云袂本无幅。\n慈皇付宝偈，神侣得幽读。\n讷庵有老人，宴坐天魔哭。\n时来献璎珞，法供灯相续。\n吾侪诗酒污，欲往无乃触。\n斋厨费晨炊，车骑满山谷。\n愿闻第一义，钵饭非所欲。\n便投切云冠，予幼好奇服。",
        "dynasty": "宋",
        "collection_info": null
    },
    {
        "title": "次韵林子中见寄",
        "author": "苏轼",
        "content": "飘零洛社数遗民，诗酒当年困恶宾。\n元亮本无适俗韵，孝章要是有名人。\n蒜山小隠虽为客，江水西来亦带岷。\n卷却西湖千顷葑，笑看鱼尾更莘莘。",
        "dynasty": "宋",
        "collection_info": null
    },
    {
        "title": "安州老人食蜜歌",
        "author": "苏轼",
        "content": "安州老人心似铁，老人心肝小儿舌。\n不食五谷惟食蜜，笑指蜜蜂作檀越。\n蜜中有诗人不知，千花百草争含姿。\n老人咀嚼时一吐，还引世间痴小儿。\n小儿得诗如得蜜，蜜中有药治百疾。\n正当狂走捉风时，一笑看诗百忧失。\n东坡先生取人廉，几人相欢几人嫌。\n恰似饮茶甘苦杂，不如食蜜中边甜。\n因君寄与双龙餠，镜空一照双龙影。\n三吴六月水如汤，老人心似双龙井。",
        "dynasty": "宋",
        "collection_info": null
    },
    {
        "title": "次韵钱穆父紫薇花二首  其一",
        "author": "苏轼",
        "content": "虚白堂前合抱花，秋风落日照横斜。\n阅人此地知多少，物化无涯生有涯。",
        "dynasty": "宋",
        "collection_info": null
    },
    {
        "title": "次韵钱穆父紫薇花二首  其二",
        "author": "苏轼",
        "content": "折得芳蕤两眼花，题诗相报字倾斜。\n箧中尚有丝纶句，坐觉天光照海涯。",
        "dynasty": "宋",
        "collection_info": null
    },
    {
        "title": "送张嘉州",
        "author": "苏轼",
        "content": "少年不愿万户侯，亦不愿识韩荆州。\n颇愿身为汉嘉守，载酒时作凌云游。\n虚名无用今白首，梦中却到龙泓口。\n浮云轩冕何足言，惟有江山难入手。\n峨眉山月半轮秋，影入平羌江水流。\n谪仙此语谁解道，请君见月时登楼。\n笑谈万事真何有，一时付与东巌酒。\n归来还受一大钱，好意莫违黄髮叟。",
        "dynasty": "宋",
        "collection_info": null
    },
    {
        "title": "绝句",
        "author": "苏轼",
        "content": "春来濯濯江边柳，秋后离离湖上花。\n不羡千金买歌舞，一篇珠玉是生涯。",
        "dynasty": "宋",
        "collection_info": null
    },
    {
        "title": "九日袁公济有诗次其韵",
        "author": "苏轼",
        "content": "古来静治得清闲，我愧真长也一斑。\n举酒东荣挹江海，回樽落日劝湖山。\n平生倾盖悲欢裏，早晚抽身簿领间。\n笑指西南是归路，倦飞弱羽久知还。",
        "dynasty": "宋",
        "collection_info": null
    },
    {
        "title": "次韵苏伯固主簿重九",
        "author": "苏轼",
        "content": "云间朱袖拂云和，知是长松挂女萝。\n髻重不嫌黄菊满，手香新喜绿橙搓。\n墨翻衫袖吾方醉，纸落云烟子患多。\n只有黄鸡与白日，玲珑应识使君歌。",
        "dynasty": "宋",
        "collection_info": null
    },
    {
        "title": "和公济饮湖上",
        "author": "苏轼",
        "content": "昨夜醉归还独寝，晓来宿雨鸣孤枕。\n扁舟小棹截湖来，正见青山驳云锦。\n须知老人兴不浅，莫学公荣不共饮。\n与君歌鼓乐丰年，唤取千夫食陈廪。",
        "dynasty": "宋",
        "collection_info": null
    },
    {
        "title": "次韵景文山堂听筝三首  其一",
        "author": "苏轼",
        "content": "忽忆韩公二妙姝，琵琶筝韵落空无。\n犹胜江左狂灵运，空鬬东昏百草鬚。",
        "dynasty": "宋",
        "collection_info": null
    },
    {
        "title": "次韵景文山堂听筝三首  其二",
        "author": "苏轼",
        "content": "马上胡琴塞上姝，郑中丞后有人无。\n诗成桦烛飘金烬，八尺英公欲燎鬚。",
        "dynasty": "宋",
        "collection_info": null
    },
    {
        "title": "次韵景文山堂听筝三首  其三",
        "author": "苏轼",
        "content": "荻花枫叶忆秦姝，切切幺絃细欲无。\n莫把胡琴挑醉客，回看霜戟褚公鬚。",
        "dynasty": "宋",
        "collection_info": null
    },
    {
        "title": "赠刘景文",
        "author": "苏轼",
        "content": "荷尽已无擎雨盖，菊残犹有傲霜枝。\n一年好景君须记，正是橙黄橘绿时。",
        "dynasty": "宋",
        "collection_info": null
    },
    {
        "title": "送李陶通直赴清溪",
        "author": "苏轼",
        "content": "忠文文正二大老，苏李广平三舍人。\n喜见通家贤子弟，自言得邑少风尘。\n从来势利关心薄，此去溪山琢句新。\n肯向西湖留数月，钱塘初识小麒麟。",
        "dynasty": "宋",
        "collection_info": null
    },
    {
        "title": "辩才老师退居龙井不復出入余往见之尝出至风篁岭左右惊曰远公復过虎溪矣辩才笑曰杜子美不云乎与子成二老来往亦风流因作亭岭上名曰过溪亦曰二老谨次辩才韵",
        "author": "苏轼",
        "content": "日月转双毂，古今同一丘。\n惟此鹤骨老，凛然不知秋。\n去住两无碍，人天争挽留。\n去如龙出山，雷雨卷潭湫。\n来如珠还浦，鱼鼈争骈头。\n此生暂寄寓，常恐名实浮。\n我比陶令愧，师为远公优。\n送我还过溪，溪水当逆流。\n聊使此山人，永记二老游。\n大千在掌握，宁有别离忧。",
        "dynasty": "宋",
        "collection_info": null
    },
    {
        "title": "问渊明",
        "author": "苏轼",
        "content": "子知神非形，何復异人天。\n岂惟三才中，所在靡不然。\n我引而高之，则为星斗悬。\n我散而卑之，宁非山与川。\n三皇虽云没，至今在我前。\n八百要有终，彭祖非永年。\n皇皇谋一醉，发此露槿妍。\n有酒不辞醉，无酒斯饮泉。\n立善求我誉，饥人食馋涎。\n委运忧伤生，忧去生亦还。\n纵浪大化中，正为化所缠。\n应尽便须尽，宁復事此言。",
        "dynasty": "宋",
        "collection_info": null
    },
    {
        "title": "偶于龙井辩才处得歙砚甚奇作小诗",
        "author": "苏轼",
        "content": "罗细无纹角浪平，半丸犀璧浦云泓。\n午窗睡起人初静，时听西风拉瑟声。",
        "dynasty": "宋",
        "collection_info": null
    },
    {
        "title": "送程之邵签判赴阙",
        "author": "苏轼",
        "content": "夜光不自献，天骥良难知。\n从来一狐腋，或出五羖皮。\n贤哉江东守，收此幕中奇。\n无华岂易识，既得不自随。\n留君望此府，助我怜其衰。\n二年促膝语，一旦长揖辞。\n林深伏猛在，岸改潜珍移。\n去此当安从，失君徒自悲。\n念君瑚琏质，当今台阁宜。\n去矣会有合，岂当怀其私。",
        "dynasty": "宋",
        "collection_info": null
    },
    {
        "title": "寄题梅宣义园亭",
        "author": "苏轼",
        "content": "仙人子真后，还隠吴市门。\n不惜十年力，治此五亩园。\n初期橘为奴，渐见桐有孙。\n清池压丘虎，异石来湖鼋。\n敲门无贵贱，遂性各琴樽。\n我本放浪人，家寄西南坤。\n敝庐虽尚在，小圃谁当樊。\n羡君欲归去，柰此未报恩。\n爱子幸僚友，久要疑弟昆。\n明年过君西，饮我空瓶盆。",
        "dynasty": "宋",
        "collection_info": null
    },
    {
        "title": "滕达道挽词二首  其一",
        "author": "苏轼",
        "content": "先帝知公早，虚怀第一人。\n至今诗礼将，独数武宣臣。\n材大虽难用，时来亦少信。\n高平风烈在，威敏典刑新。\n空试乘边策，宁留相汉身。\n凄凉旧部曲，泪湿冢前麟。",
        "dynasty": "宋",
        "collection_info": null
    },
    {
        "title": "滕达道挽词二首  其二",
        "author": "苏轼",
        "content": "云梦连江雨，樊山落木秋。\n公方占贾鵩，我正买龚牛。\n共有江湖乐，俱怀畎亩忧。\n荆溪欲归老，浮玉偶同游。\n骯脏仪刑在，惊呼岁月遒。\n回头杂歌哭，挽语不成讴。",
        "dynasty": "宋",
        "collection_info": null
    },
    {
        "title": "元佑五年十二月十二日同景文义伯圣途次元伯固蒙仲游七宝寺题竹上",
        "author": "苏轼",
        "content": "结根岂殊众，修柯独出林。\n孤高不可恃，岁晚霜风侵。",
        "dynasty": "宋",
        "collection_info": null
    },
    {
        "title": "熙宁中轼通守此郡除夜直都厅囚繫皆满日暮不得返舍因题一诗于壁今二十年矣衰病之余復忝郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守 前诗",
        "author": "苏轼",
        "content": "除日当早归，官事乃见留。\n执笔对之泣，哀此繫中囚。\n小人营糇粮，堕网不知羞。\n我亦恋薄禄，因循失归休。\n不须论贤愚，均是为食谋。\n谁能暂纵遣，闵默愧前修。",
        "dynasty": "宋",
        "collection_info": null
    },
    {
        "title": "熙宁中轼通守此郡除夜直都厅囚繫皆满日暮不得返舍因题一诗于壁今二十年矣衰病之余復忝郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守 今诗",
        "author": "苏轼",
        "content": "山川不改旧，岁月逝不留。\n百年一俯仰，五胜更王囚。\n同僚比岑范，德业前人羞。\n坐令老钝守，啸诺获少休。\n却思二十年，出处非人谋。\n齿髮付天公，缺坏不可修。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其一",
        "author": "苏轼",
        "content": "梅梢春色弄微和，作意南枝剪刻多。\n月黑林间逢缟袂，霸陵醉尉误谁何。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其二",
        "author": "苏轼",
        "content": "相逢月下是瑶台，藉草清樽连夜开。\n明日酒醒应满地，空令饥鹤啄莓苔。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其三",
        "author": "苏轼",
        "content": "绿髮寻春湖畔回，万松岭上一枝开。\n而今纵老霜根在，得见刘郎又独来。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其四",
        "author": "苏轼",
        "content": "月地云阶漫一樽，玉奴终不负东昏。\n临春结绮荒荆棘，谁信幽香是返魂。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其五",
        "author": "苏轼",
        "content": "日出冰凘散水花，野梅官柳渐敧斜。\n西郊欲就诗人饮，黄四娘东子美家。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其六",
        "author": "苏轼",
        "content": "君知早落坐先开，莫着新诗句句催。\n岭北霜枝最多思，忍寒留待使君来。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其七",
        "author": "苏轼",
        "content": "冰盘未荐含酸子，雪岭先看耐冻枝。\n应笑春风木芍药，丰肌弱骨要人医。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其八",
        "author": "苏轼",
        "content": "寒雀喧喧冻不飞，遶林空啅未开枝。\n多情好与风流伴，不到双双燕子时。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其九",
        "author": "苏轼",
        "content": "鲛绡剪碎玉簪轻，檀晕粧成雪月明。\n肯伴老人春一醉，悬知欲落更多情。",
        "dynasty": "宋",
        "collection_info": null
    },
    {
        "title": "次韵杨公济奉议梅花十首  其一○",
        "author": "苏轼",
        "content": "缟裙练帨玉川家，肝胆清新冷不邪。\n秾李争春犹办此，更教踏雪看梅花。",
        "dynasty": "宋",
        "collection_info": null
    },
    {
        "title": "谢关景仁送红梅栽二首  其一",
        "author": "苏轼",
        "content": "年年芳信负红梅，江畔垂垂又欲开。\n珍重多情关令尹，直和根拨送春来。",
        "dynasty": "宋",
        "collection_info": null
    },
    {
        "title": "谢关景仁送红梅栽二首  其二",
        "author": "苏轼",
        "content": "为君栽向南堂下，记取他年着子时。\n酸酽不堪调众口，使君风味好攒眉。",
        "dynasty": "宋",
        "collection_info": null
    },
    {
        "title": "次韵刘景文路分上元",
        "author": "苏轼",
        "content": "华灯閟艰岁，冷月挂空府。\n三吴重时节，九陌自歌舞。\n云从月几望，遂至一百五。\n嘉辰可屈指，乐事相继武。\n今宵扫云阵，极目浄天宇。\n嬉游各忘归，阗咽顷未睹。\n飞毬互明灭，激水相吞吐。\n老去反儿童，归来尚铙鼓。\n新年消暗雪，旧岁添丝缕。\n何时九江城，相对两渔父。",
        "dynasty": "宋",
        "collection_info": null
    },
    {
        "title": "游宝云寺得唐彦猷为杭州日送客舟中手书一绝句云山雨霏微不满空画船来往疾轻鸿谁知独卧朱帘裏一榻无尘四面风明日送彦猷之子垧赴鄂州舟中遇微雨感叹前事因和其韵作两首送之且归其书唐氏  其一",
        "author": "苏轼",
        "content": "二妙凋零笔法空，忽惊云海戏羣鸿。\n清诗不敢私囊箧，人道黄门有父风。",
        "dynasty": "宋",
        "collection_info": null
    },
    {
        "title": "游宝云寺得唐彦猷为杭州日送客舟中手书一绝句云山雨霏微不满空画船来往疾轻鸿谁知独卧朱帘裏一榻无尘四面风明日送彦猷之子垧赴鄂州舟中遇微雨感叹前事因和其韵作两首送之且归其书唐氏  其二",
        "author": "苏轼",
        "content": "出处荣枯一笑空，十年社燕与秋鸿。\n谁知白首长河路，还卧当时送客风。",
        "dynasty": "宋",
        "collection_info": null
    },
    {
        "title": "送江公着知吉州",
        "author": "苏轼",
        "content": "三吴行尽千山水，犹道桐庐更清美。\n岂惟浊世隠狂奴，时平亦出佳公子。\n初冠惠文读城旦，晚入奉常陪剑履。\n方将华省起弹冠，忽忆钓台归洗耳。\n未应良木弃大匠，要使名驹试千里。\n奉亲官舍当有择，得郡江南差可喜。\n白粲连樯一万艘，红粧执乐三千指。\n簿书期会得余闲，亦念人生行乐耳。",
        "dynasty": "宋",
        "collection_info": null
    },
    {
        "title": "闻钱道士与越守穆父饮酒送二壶",
        "author": "苏轼",
        "content": "龙根为脯玉为浆，下界寒醅亦漫尝。\n一纸鹅经逸少醉，他年鹏赋谪仙狂。\n金丹自足留衰鬓，苦泪何须点别肠。\n吴越旧邦遗泽在，定应符竹付诸郎。",
        "dynasty": "宋",
        "collection_info": null
    },
    {
        "title": "再和杨公济梅花十绝  其一",
        "author": "苏轼",
        "content": "一枝风物便清和，看尽千林未觉多。\n结习已空从着袂，不须天女问云何。",
        "dynasty": "宋",
        "collection_info": null
    },
    {
        "title": "再和杨公济梅花十绝  其二",
        "author": "苏轼",
        "content": "天教桃李作舆台，故遣寒梅第一开。\n凭仗幽人收艾纳，国香和雨入青苔。",
        "dynasty": "宋",
        "collection_info": null
    },
    {
        "title": "再和杨公济梅花十绝  其三",
        "author": "苏轼",
        "content": "白髮思家万里回，小轩临水为花开。\n故应剩作诗千首，知是多情得得来。",
        "dynasty": "宋",
        "collection_info": null
    },
    {
        "title": "再和杨公济梅花十绝  其四",
        "author": "苏轼",
        "content": "人去残英满酒樽，不堪细雨湿黄昏。\n夜寒那得穿花蝶，知是风流楚客魂。",
        "dynasty": "宋",
        "collection_info": null
    },
    {
        "title": "再和杨公济梅花十绝  其五",
        "author": "苏轼",
        "content": "春入西湖到处花，裙腰芳草抱山斜。\n盈盈解佩临烟浦，脉脉当垆傍酒家。",
        "dynasty": "宋",
        "collection_info": null
    },
    {
        "title": "再和杨公济梅花十绝  其六",
        "author": "苏轼",
        "content": "莫向霜晨怨未开，白头朝夕自相催。\n斩新一朵含风露，恰似西厢待月来。",
        "dynasty": "宋",
        "collection_info": null
    },
    {
        "title": "再和杨公济梅花十绝  其七",
        "author": "苏轼",
        "content": "洗尽铅华见雪肌，要将真色鬬生枝。\n檀心已作龙涎吐，玉颊何劳獭髓医。",
        "dynasty": "宋",
        "collection_info": null
    },
    {
        "title": "再和杨公济梅花十绝  其八",
        "author": "苏轼",
        "content": "湖面初惊片片飞，樽前吹折最繁枝。\n何人会得春风意，怕见黄梅细雨时。",
        "dynasty": "宋",
        "collection_info": null
    },
    {
        "title": "再和杨公济梅花十绝  其九",
        "author": "苏轼",
        "content": "长恨漫天柳絮轻，只将飞舞占清明。\n寒梅似与春相避，未解无私造物情。",
        "dynasty": "宋",
        "collection_info": null
    },
    {
        "title": "再和杨公济梅花十绝  其一○",
        "author": "苏轼",
        "content": "北客南来岂是家，醉看参月半横斜。\n他年欲识吴姬面，秉烛三更对此花。",
        "dynasty": "宋",
        "collection_info": null
    },
    {
        "title": "次韵曹子方运判雪中同游西湖",
        "author": "苏轼",
        "content": "词源滟滟波头展，清唱一声巌谷满。\n未容雪积句先高，岂独湖开心自远。\n云山已作歌眉浅，山下碧流清似眼。\n樽前侑酒只新诗，何异书鱼餐蠹简。",
        "dynasty": "宋",
        "collection_info": null
    },
    {
        "title": "次韵仲殊雪中游西湖二首  其一",
        "author": "苏轼",
        "content": "夜半幽梦觉，稍闻竹苇声。\n起续冻折絃，为鼓一再行。\n曲终天自明，玉楼已峥嵘。\n有怀二三子，落笔先飞霙。\n共为竹林会，身与孤鸿轻。\n秀语出寒饿，身穷诗乃亨。\n禅老復何为，笑指孤烟生。\n我独念粲者，谁与予目成。",
        "dynasty": "宋",
        "collection_info": null
    },
    {
        "title": "次韵仲殊雪中游西湖二首  其二",
        "author": "苏轼",
        "content": "宝云楼阁闹千门，林静初无一鸟喧。\n闭户莫教风扫地，卷帘疑有月临轩。\n水光潋滟犹浮碧，山色空蒙已敛昏。\n乞得汤休奇绝句，始知盐絮是陈言。",
        "dynasty": "宋",
        "collection_info": null
    },
    {
        "title": "次韵参寥咏雪",
        "author": "苏轼",
        "content": "朝来处处白毡铺，楼阁山川尽一如。\n总是烂银并白玉，不知奇货有谁居。",
        "dynasty": "宋",
        "collection_info": null
    },
    {
        "title": "与叶淳老侯敦夫张秉道同相视新河秉道有诗次韵二首  其一",
        "author": "苏轼",
        "content": "君不见元帅府前罗万戟，涛头未顺千弩射。\n至今凤皇山下路，长借一箭开两翼。\n我凿西湖还旧观，一眼已尽西南碧。\n又将回夺浮山险，千艘夜下无南北。\n坐陈三策本人谋，惟留一诺待我画。\n老病思归真暂寓，功名如幻终何得。\n从来自笑画蛇足，此事何殊食鸡肋。\n怜君嗜好更迂阔，得我新诗喜折屐。\n江湖粗了我径归，余事后来当润色。\n一庵闲卧洞霄宫，井有丹砂水长赤。",
        "dynasty": "宋",
        "collection_info": null
    },
    {
        "title": "与叶淳老侯敦夫张秉道同相视新河秉道有诗次韵二首  其二",
        "author": "苏轼",
        "content": "荆溪父老愁三害，下斩长蛟本无頼。\n平生倔强韩退之，文字犹为鰐鱼戒。\n石门之役万金耳，首鼠不为吾已隘。\n江湖开塞古有数，两鹄飞来告成坏。\n劝农使者非常人，一言已破黎民骇。\n上饶使君更超轶，坐睨浮山如累块。\n髯张乃我结袜生，诗酒淋漓出狂怪。\n我作水衡君作丞，他日归朝同此拜。",
        "dynasty": "宋",
        "collection_info": null
    },
    {
        "title": "椶笋",
        "author": "苏轼",
        "content": "赠君木鱼三百尾，中有鹅黄子鱼子。\n夜叉剖瘿欲分甘，箨龙藏头敢言美。\n愿随蔬果得自用，勿使山林空老死。\n问君何事食木鱼，烹不能鸣固其理。",
        "dynasty": "宋",
        "collection_info": null
    },
    {
        "title": "送小本禅师赴法云",
        "author": "苏轼",
        "content": "寓形天宇内，出处会有役。\n澹然都无营，百年何由毕。\n山林等忧患，轩冕亦戏剧。\n我未即归休，师宁便安逸。\n王城满豪杰，议论纷黑白。\n圣谛第一义，对面谁不识。\n师来亦何事，孤月挂空碧。\n是身如浮云，安得限南北。\n出岫本无心，既雨归亦得。\n珠泉有旧约，何年挂瓶锡。",
        "dynasty": "宋",
        "collection_info": null
    },
    {
        "title": "次韵曹子方龙山真觉院瑞香花",
        "author": "苏轼",
        "content": "幽香结浅紫，来自孤云岑。\n骨香不自知，色浅意殊深。\n移栽青莲宇，遂冠薝卜林。\n纫为楚臣佩，散落天女襟。\n君持风霜节，耳冷歌笑音。\n一逢兰蕙质，稍回铁石心。\n置酒要妍暖，养花须晏阴。\n及此阴晴间，恐致悭啬霖。\n彩云知易散，鷤䳏忧先吟。\n明朝便陈迹，试着丹青临。",
        "dynasty": "宋",
        "collection_info": null
    },
    {
        "title": "书浑令公燕鱼朝恩图",
        "author": "苏轼",
        "content": "咸宁英气似汾阳，夜饮军容出红粧。\n不须缠头万匹锦，知君未办作吕强。",
        "dynasty": "宋",
        "collection_info": null
    },
    {
        "title": "次韵刘景文西湖席上",
        "author": "苏轼",
        "content": "二老长身屹两峰，常撞大吕应黄钟。\n将辞邺下刘公干，却见云间陆士龙。\n白髮怜君略相似，青山许我定相从。\n我今官已六百石，惭愧当年邴曼容。",
        "dynasty": "宋",
        "collection_info": null
    },
    {
        "title": "次前韵答马忠玉",
        "author": "苏轼",
        "content": "坡陀巨麓起连峰，积累当年庆自钟。\n灵运子孙俱得凤，慈明兄弟孰非龙。\n河梁会作看云别，诗社何妨载酒从。\n祇有西湖似西子，故应宛转为君容。",
        "dynasty": "宋",
        "collection_info": null
    },
    {
        "title": "予去杭十六年而復来留二年而去平日自觉出处老少粗似乐天虽才名相远而安分寡求亦庶几焉三月六日来别南北山诸道人而下天竺惠浄师以丑石赠行作三绝句  其一",
        "author": "苏轼",
        "content": "当年衫鬓两青青，强说重临慰别情。\n衰髮祇今无可白，故应相对话来生。",
        "dynasty": "宋",
        "collection_info": null
    },
    {
        "title": "予去杭十六年而復来留二年而去平日自觉出处老少粗似乐天虽才名相远而安分寡求亦庶几焉三月六日来别南北山诸道人而下天竺惠浄师以丑石赠行作三绝句  其二",
        "author": "苏轼",
        "content": "出处依稀似乐天，敢将衰朽较前贤。\n便从洛社休官去，犹有闲居二十年。",
        "dynasty": "宋",
        "collection_info": null
    },
    {
        "title": "予去杭十六年而復来留二年而去平日自觉出处老少粗似乐天虽才名相远而安分寡求亦庶几焉三月六日来别南北山诸道人而下天竺惠浄师以丑石赠行作三绝句  其三",
        "author": "苏轼",
        "content": "在郡依前六百日，山中不记几回来。\n还将天竺一峰去，欲把云根到处栽。",
        "dynasty": "宋",
        "collection_info": null
    },
    {
        "title": "和林子中待制",
        "author": "苏轼",
        "content": "两翁留滞各皤然，人笑迂疏老更坚。\n共把鹅儿一樽酒，相逢卵色五湖天。\n江边遗爱啼斑白，海上先声入管絃。\n早晚渊明赋归去，浩歌长啸老斜川。",
        "dynasty": "宋",
        "collection_info": null
    },
    {
        "title": "次韵答黄安中兼简林子中",
        "author": "苏轼",
        "content": "老去心灰不復然，一麾江海意方坚。\n那堪黄散付子度，空羡苏杭养乐天。\n病肺一春难白酒，别肠三夜绕朱絃。\n羣仙正欲吾归去，共把清风借玉川。",
        "dynasty": "宋",
        "collection_info": null
    },
    {
        "title": "留别蹇道士拱辰",
        "author": "苏轼",
        "content": "黑月在浊水，何曾不清明。\n寸田满荆棘，梨枣无从生。\n何时返吾真，岁月今峥嵘。\n屡接方外士，早知俗缘轻。\n庚桑託鸡鹄，未肯化南荣。\n晚识此道师，似有宿世情。\n笑指北山云，诃我不归耕。\n仙人汉阴马，微服方地行。\n咫尺不往见，烦子通姓名。\n愿持空手去，独控横江鲸。",
        "dynasty": "宋",
        "collection_info": null
    },
    {
        "title": "元佑六年六月自杭州召还汶公馆我于东堂阅旧诗卷次诸公韵三首  其一",
        "author": "苏轼",
        "content": "半熟黄粱日未斜，玉堂阴合手栽花。\n却思三十年前味，未饭钟时已饭茶。",
        "dynasty": "宋",
        "collection_info": null
    },
    {
        "title": "元佑六年六月自杭州召还汶公馆我于东堂阅旧诗卷次诸公韵三首  其二",
        "author": "苏轼",
        "content": "梦觉还惊屧响廊，故人来炷影前香。\n鬓鬚白尽成何事，一帖空存老遂良。",
        "dynasty": "宋",
        "collection_info": null
    },
    {
        "title": "元佑六年六月自杭州召还汶公馆我于东堂阅旧诗卷次诸公韵三首  其三",
        "author": "苏轼",
        "content": "尺一东来唤我归，衰年已迫故山期。\n文章曹植今堪笑，却卷波澜入小诗。",
        "dynasty": "宋",
        "collection_info": null
    },
    {
        "title": "破琴诗",
        "author": "苏轼",
        "content": "破琴虽未修，中有琴意足。\n虽云十三絃，音节如佩玉。\n新琴空高张，丝声不附木。\n宛然七絃筝，动与世好逐。\n陋矣房次律，因循堕流俗。\n悬知董庭兰，不识无声曲。",
        "dynasty": "宋",
        "collection_info": null
    },
    {
        "title": "书破琴诗后",
        "author": "苏轼",
        "content": "此身何物不堪为，逆旅浮云自不知。\n偶见一张闲故纸，便疑身是永禅师。",
        "dynasty": "宋",
        "collection_info": null
    },
    {
        "title": "次韵子由书王晋卿画山水一首而晋卿和二首  其一",
        "author": "苏轼",
        "content": "误点故教同子敬，杂篇真欲拟汤休。\n陇云寄我山中信，雪月追君溪上舟。\n会看飞仙虎头箧，却来颠倒拾遗裘。\n王孙办作玄真子，细雨斜风不湿鸥。",
        "dynasty": "宋",
        "collection_info": null
    },
    {
        "title": "次韵子由书王晋卿画山水一首而晋卿和二首  其二",
        "author": "苏轼",
        "content": "此境眼前聊妄想，几人林下是真休。\n我今心似一潭月，君已身如万斛舟。\n看画题诗双鹤鬓，归田送老一羊裘。\n明年兼与士龙去，万顷苍波没两鸥。",
        "dynasty": "宋",
        "collection_info": null
    },
    {
        "title": "次韵子由书王晋卿画山水二首  其一",
        "author": "苏轼",
        "content": "老去君空见画，梦中我亦曾游。\n桃花纵落谁见，水到人间伏流。",
        "dynasty": "宋",
        "collection_info": null
    },
    {
        "title": "次韵子由书王晋卿画山水二首  其二",
        "author": "苏轼",
        "content": "山人昔与云俱出，俗驾今随水不回。\n頼我胸中有佳处，一樽时对画图开。",
        "dynasty": "宋",
        "collection_info": null
    },
    {
        "title": "又书王晋卿画四首 山阴陈迹",
        "author": "苏轼",
        "content": "当年不识此清真，强把先生拟季伦。\n等是人间一陈迹，聚蚊金谷本何人。",
        "dynasty": "宋",
        "collection_info": null
    },
    {
        "title": "又书王晋卿画四首 雪溪乘兴",
        "author": "苏轼",
        "content": "溪山雪月两佳哉，宾主谈锋夜转雷。\n犹言不见戴安道，为问适从何处来。",
        "dynasty": "宋",
        "collection_info": null
    },
    {
        "title": "又书王晋卿画四首 四明狂客",
        "author": "苏轼",
        "content": "毫端偶集一微尘，何处溪山非此身。\n狂客思归便归去，更求敕赐枉天真。",
        "dynasty": "宋",
        "collection_info": null
    },
    {
        "title": "又书王晋卿画四首 西塞风雨",
        "author": "苏轼",
        "content": "斜风细雨到来时，我本无家何处归。\n仰看云天真箬笠，旋收江海入蓑衣。",
        "dynasty": "宋",
        "collection_info": null
    },
    {
        "title": "题王晋卿画后",
        "author": "苏轼",
        "content": "丑石半蹲山下虎，长松倒卧水中龙。\n试君眼力看多少，数到云峰第几重。",
        "dynasty": "宋",
        "collection_info": null
    },
    {
        "title": "听武道士弹贺若",
        "author": "苏轼",
        "content": "清风终日自开帘，凉月今宵肯挂檐。\n琴裏若能知贺若，诗中定合爱陶潜。",
        "dynasty": "宋",
        "collection_info": null
    },
    {
        "title": "感旧诗",
        "author": "苏轼",
        "content": "床头枕驰道，双阙夜未央。\n车毂鸣枕中，客梦安得长。\n新秋入梧叶，风雨惊洞房。\n独行残月影，怅焉感初凉。\n筮仕记怀远，谪居念黄冈。\n一往三十年，此怀未始忘。\n扣门呼阿同，安寝已太康。\n青山映华髮，归计三月粮。\n我欲自汝阴，径上潼江章。\n想见冰盘中，石蜜与柿霜。\n怜子遇明主，忧患已再尝。\n报国何时毕，我心久已降。",
        "dynasty": "宋",
        "collection_info": null
    },
    {
        "title": "西湖秋涸东池鱼窘甚因会客呼网师迁之西池为一笑之乐夜归被酒不能寐戏作放鱼一首",
        "author": "苏轼",
        "content": "东池浮萍半黏块，裂碧跳青出鱼背。\n西池秋水尚涵空，舞阔摇深吹荇带。\n吾僚有意为迁居，老守纵馋那忍脍。\n纵横争看银刀出，瀺灂初惊玉花碎。\n但愁数罟损鳞鬣，未信长堤隔涛濑。\n濊濊发发须臾间，圉圉洋洋寻丈外。\n安知中无蛟龙种，或恐尚有风云会。\n明年春水涨西湖，好去相忘渺淮海。",
        "dynasty": "宋",
        "collection_info": null
    },
    {
        "title": "復次放鱼韵答赵承议陈教授",
        "author": "苏轼",
        "content": "扰扰万生同大块，抢榆不羡培风背。\n青丘已吞云梦芥，黄河復缭天门带。\n长讥韩子隘且陋，一饱鲸鲵何足脍。\n东坡也是可怜人，披抉泥沙收细碎。\n逝将归休八节滩，又欲往钓七里濑。\n正似此鱼逃网中，未与造物游数外。\n且将新句调二子，湖上秋高风月会。\n为君更唤木肠儿，脚扣两舷歌小海。",
        "dynasty": "宋",
        "collection_info": null
    },
    {
        "title": "九月十五日观月听琴西湖示坐客",
        "author": "苏轼",
        "content": "白露下众草，碧空卷微云。\n孤光为谁来，似为我与君。\n水天浮四座，河汉落酒樽。\n使我冰雪肠，不受曲糵醺。\n尚恨琴有絃，出鱼乱湖纹。\n哀弹奏旧曲，妙耳非昔闻。\n良时失俯仰，此见宁朝昏。\n悬知一生中，道眼无由浑。",
        "dynasty": "宋",
        "collection_info": null
    },
    {
        "title": "復次韵谢赵景贶陈履常见和兼简欧阳叔弼兄弟",
        "author": "苏轼",
        "content": "能诗李长吉，识字扬子云。\n端能望此府，坐啸获两君。\n逝将江湖去，浮我五石樽。\n眷焉復少留，尚为世所醺。\n或劝莫作诗，儿辈工织纹。\n朱絃寄三叹，未害俗耳闻。\n共寻两欧阳，伐薪照黄昏。\n是家有甘井，汲多终不浑。",
        "dynasty": "宋",
        "collection_info": null
    },
    {
        "title": "送欧阳主簿赴官韦城四首  其一",
        "author": "苏轼",
        "content": "凤雏骥子日相高，白髮苍颜笑我曹。\n读遍牙籤三万轴，却来小邑试牛刀。",
        "dynasty": "宋",
        "collection_info": null
    },
    {
        "title": "送欧阳主簿赴官韦城四首  其二",
        "author": "苏轼",
        "content": "出处年来恨不齐，一樽临水记分携。\n江湖咫尺吾将老，汝颍东流子却西。",
        "dynasty": "宋",
        "collection_info": null
    },
    {
        "title": "送欧阳主簿赴官韦城四首  其三",
        "author": "苏轼",
        "content": "白马津头春水来，白鱼犹喜似江淮。\n使君已復冰堂酒，更望重新画舫斋。",
        "dynasty": "宋",
        "collection_info": null
    },
    {
        "title": "送欧阳主簿赴官韦城四首  其四",
        "author": "苏轼",
        "content": "道傍垂白定沾巾，正似当年绿髮新。\n故国依然乔木在，典刑復见老成人。",
        "dynasty": "宋",
        "collection_info": null
    },
    {
        "title": "泛颍",
        "author": "苏轼",
        "content": "我性喜临水，得颍意甚奇。\n到官十日来，九日河之湄。\n吏民笑相语，使君老而痴。\n使君实不痴，流水有令姿。\n遶郡十余里，不驶亦不迟。\n上流直而清，下流曲而漪。\n画船俯明镜，笑问汝为谁。\n忽然生鳞甲，乱我鬚与眉。\n散为百东坡，顷刻復在兹。\n此岂水薄相，与我相娱嬉。\n声色与臭味，颠倒眩小儿。\n等是儿戏物，水中少磷缁。\n赵陈两欧阳，同参天人师。\n观妙各有得，共赋泛颍诗。",
        "dynasty": "宋",
        "collection_info": null
    },
    {
        "title": "六观堂老人草书",
        "author": "苏轼",
        "content": "物生有象象乃滋，梦幻无根成斯须。\n方其梦时了非无，泡影一失俯仰殊。\n清露未晞电已徂，此灭灭尽乃真吾。\n云如死灰实不枯，逢场作戏三昧俱。\n化身为医忘其躯，草书非学聊自娱。\n落笔已唤周越奴，苍鼠奋髯饮松腴。\n剡藤玉版开雪肤，游龙天飞万人呼，莫作羞涩羊氏姝。",
        "dynasty": "宋",
        "collection_info": null
    },
    {
        "title": "次韵刘景文见寄",
        "author": "苏轼",
        "content": "淮上东来双鲤鱼，巧将诗信渡江湖。\n细看落墨皆松瘦，想见掀髯正鹤孤。\n烈士家风安用此，书生习气未能无。\n莫因老骥思千里，醉后哀歌缺唾壶。",
        "dynasty": "宋",
        "collection_info": null
    },
    {
        "title": "赠朱逊之",
        "author": "苏轼",
        "content": "黄花候秋节，远自夏小正。\n坤裳有正色，鞠衣亦令名。\n一从人僞胜，遂与天力争。\n易姓寓非族，改颜随所令。\n新奇既易售，粹驳宜相倾。\n疾恶逢伯厚，识真似渊明。\n君言我所印，世论谁敢评。\n愿君为霜风，一扫紫与頳。",
        "dynasty": "宋",
        "collection_info": null
    },
    {
        "title": "次韵赵景贶督两欧阳诗破陈酒戒",
        "author": "苏轼",
        "content": "商也哀未忘，岁月忽已秋。\n祥琴虽未调，余悲不敢留。\n矧此乃韵语，未入金石流。\n羲之生五子，总角出银鈎。\n吾家有二许，下笔两不休。\n君言不能诗，此语人信不。\n千钟斯为尧，百榼斯为丘。\n陋矣陶士衡，当以大白浮。\n酒中那有失，醉则不惊鸥。\n明当罚二子，已洗两玉舟。",
        "dynasty": "宋",
        "collection_info": null
    },
    {
        "title": "叔弼云履常不饮故不作诗劝履常饮",
        "author": "苏轼",
        "content": "我本畏酒人，临觞未尝诉。\n平生坐诗穷，得句忍不吐。\n吐酒茹好诗，肝胃生滓污。\n用此较得丧，天岂不足付。\n吾侪非二物，岁月谁与度。\n悄然得长愁，为计已大误。\n二欧非无诗，恨子不饮故。\n强为釂一酌，将非作愁具。\n成言如皎日，援笔当自赋。\n他年五君咏，山王一时数。",
        "dynasty": "宋",
        "collection_info": null
    },
    {
        "title": "臂痛谒告作三绝句示四君子  其一",
        "author": "苏轼",
        "content": "公退清闲如致仕，酒余欢适以还乡。\n不妨更有安心病，卧看萦帘一炷香。",
        "dynasty": "宋",
        "collection_info": null
    },
    {
        "title": "臂痛谒告作三绝句示四君子  其二",
        "author": "苏轼",
        "content": "心有何求遣病安，年来古井不生澜。\n祗愁戏瓦闲童子，却作泠泠一水看。",
        "dynasty": "宋",
        "collection_info": null
    },
    {
        "title": "臂痛谒告作三绝句示四君子  其三",
        "author": "苏轼",
        "content": "小阁低窗卧宴温，了然非默亦非言。\n维摩示病吾真病，谁识东坡不二门。",
        "dynasty": "宋",
        "collection_info": null
    },
    {
        "title": "到颍未几公帑已竭斋厨索然戏作",
        "author": "苏轼",
        "content": "我昔在东武，吏方谨新书。\n斋空不知春，客至先愁予。\n采杞聊自诳，食菊不敢余。\n岁月今几何，齿髮日向疏。\n幸此一郡老，依然十年初。\n梦饮本来空，真饱竟亦虚。\n尚有赤脚婢，能烹頳尾鱼。\n心知皆梦耳，慎勿歌归欤。",
        "dynasty": "宋",
        "collection_info": null
    },
    {
        "title": "景贶履常屡有诗督叔弼季默倡和已许诺矣復以此句挑之",
        "author": "苏轼",
        "content": "君家文律冠西京，旋筑诗坛按酒兵。\n袖手莫轻真将种，致师须得老门生。\n明朝郑伯降谁受，昨夜条侯壁已惊。\n从此醉翁天下乐，还应一举百觞倾。",
        "dynasty": "宋",
        "collection_info": null
    },
    {
        "title": "赠月长老",
        "author": "苏轼",
        "content": "天形倚一笠，地水转两轮。\n五伯之所运，毫端栖一尘。\n功名半幅纸，儿女浪苦辛。\n子有折足铛，中容五合陈。\n十年此中过，却是英特人。\n延我地炉坐，语软意甚真。\n白灰如积雪，中有红麒麟。\n勿触红麒麟，作灰维那瞋。\n拱手但默坐，墙壁徒谆谆。\n今宵恨客多，污子白㲲巾。\n后夜当独来，不须主与宾。\n蒲团坐纸帐，自要观我生。",
        "dynasty": "宋",
        "collection_info": null
    },
    {
        "title": "次韵答钱穆父穆父以仆得汝阴用杭越酬唱韵作诗见寄",
        "author": "苏轼",
        "content": "大耿疲劳已离羣，小冯慈爱且当门。\n玉堂不着扶犁手，霜鬓偏宜画鹿轓。\n豪杰虽无两王继，风流犹有二欧存。\n清诗已入新歌舞，要使邦人识雅言。",
        "dynasty": "宋",
        "collection_info": null
    },
    {
        "title": "韩退之孟郊墓铭云以昌其诗举此问王定国当昌其身耶抑昌其诗也来诗下语未契作此答之",
        "author": "苏轼",
        "content": "昌身如饱腹，饱尽还当饥。\n昌诗如膏面，为人作容姿。\n不如昌其气，鬰鬰老不衰。\n虽云老不衰，劫坏安所之。\n不如昌其志，志壹气自随。\n养之塞天地，孟轲不吾欺。\n人言魏勃勇，股栗向小儿。\n何如鲁连子，谈笑却秦师。\n慎勿怨谤谗，乃我得道资。\n淤泥生莲花，粪壤出菌芝。\n頼此善知识，使我枯生荑。\n吾言岂须多，冷暖子自知。",
        "dynasty": "宋",
        "collection_info": null
    },
    {
        "title": "送欧阳推官赴华州监酒",
        "author": "苏轼",
        "content": "我观文忠公，四子皆超越。\n仲也珠径寸，照夜光如月。\n好诗真脱兔，下笔先落鹘。\n知音如周郎，议论亦英发。\n文章乃余事，学道探玄窟。\n死为长白主，名字书绛阙。\n伤心清颍尾，已伴白鸥没。\n喜见三少年，俱有千里骨。\n千里不难到，莫遣历块蹶。\n临分出苦语，愿子书之笏。",
        "dynasty": "宋",
        "collection_info": null
    },
    {
        "title": "十月十四日以病在告独酌",
        "author": "苏轼",
        "content": "翠柏不知秋，空庭失摇落。\n幽人得嘉荫，露坐方独酌。\n月华稍澄穆，雾气尤清薄。\n小儿亦何知，相语翁正乐。\n铜炉烧柏子，石鼎煮山药。\n一杯赏月露，万象纷酬酢。\n此生独何幸，风缆欣初泊。\n誓逃颜跖网，行赴松乔约。\n莫嫌风有待，漫欲戏寥廓。\n泠然心境空，彷佛来笙鹤。",
        "dynasty": "宋",
        "collection_info": null
    },
    {
        "title": "独酌试药玉滑盏有怀诸君子明日望夜月庭佳景不可失作诗招之",
        "author": "苏轼",
        "content": "镕铅煮白石，作玉真自欺。\n琢削为酒杯，规摹定州瓷。\n荷心虽浅狭，镜面良渺瀰。\n持此寿佳客，到手不容辞。\n曹侯天下平，定国岂其师。\n一饮至数石，温克颇似之。\n风流越王孙，诗酒屡出奇。\n喜我有此客，玉杯不徒施。\n请君诘欧陈，问疾来何迟。\n呼儿扫月榭，扶病良及时。",
        "dynasty": "宋",
        "collection_info": null
    },
    {
        "title": "欧阳季默以油烟墨二丸见饷各长寸许戏作小诗",
        "author": "苏轼",
        "content": "书窗拾轻煤，佛帐扫余馥。\n辛勤破千夜，收此一寸玉。\n痴人畏老死，腐朽同草木。\n欲将东山松，涅尽南山竹。\n墨坚人苦脆，未用叹不足。\n且当注虫鱼，莫草三千牍。",
        "dynasty": "宋",
        "collection_info": null
    },
    {
        "title": "明日復以大鱼为馈重二十斤且求诗故復戏之",
        "author": "苏轼",
        "content": "汉廷九尺人，谁似老方朔。\n那将一寸金，令足三冬学。\n饷鱼欲自洗，鳞尾光卓荦。\n我是骑鲸手，聊堪充鹿角。",
        "dynasty": "宋",
        "collection_info": null
    },
    {
        "title": "和赵景贶栽桧",
        "author": "苏轼",
        "content": "汝阴多老桧，处处屯苍云。\n地连丹砂井，物化青牛君。\n时有再生枝，还作左纽纹。\n王孙有古意，书室延清芬。\n应怜四孺子，不堕凡木羣。\n体备松柏姿，气含芝朮熏。\n初扶鹤立骨，未出龙缠筋。\n巢根白蚁乱，网叶青虫纷。\n乃知蔽芾初，甚要封殖勤。\n他年皮三寸，狐鼠了不闻。",
        "dynasty": "宋",
        "collection_info": null
    },
    {
        "title": "叶待制求先坟永慕亭诗",
        "author": "苏轼",
        "content": "灵区有异产，化国无潜珍。\n承平百年间，簪缨半齐民。\n建溪富奇伟，叶氏初隠沦。\n森然见乔木，其下维德人。\n佳哉鬰葱葱，气若凤与麟。\n联翩出儒将，岂惟十朱轮。\n新松无鹿触，旧柏有乌驯。\n待公归上冢，泪叶乃肯春。",
        "dynasty": "宋",
        "collection_info": null
    },
    {
        "title": "与赵陈同过欧阳叔弼新治小斋戏作",
        "author": "苏轼",
        "content": "江湖渺故国，风雨倾旧庐。\n东来三十年，愧此一束书。\n尺椽亦何有，而我常客居。\n羡君开此室，容膝真有余。\n拊床琴动摇，弄笔窗明虚。\n后夜龙作雨，天明雪填渠。\n梦回闻剥啄，谁乎赵陈予。\n添丁走沽酒，通德起挽蔬。\n主孟当啖我，玉鳞金尾鱼。\n一醉忘其家，此身自籧篨。",
        "dynasty": "宋",
        "collection_info": null
    },
    {
        "title": "聚星堂雪",
        "author": "苏轼",
        "content": "窗前暗响鸣枯叶，龙公试手初行雪。\n映空先集疑有无，作态斜飞正愁绝。\n众宾起舞风竹乱，老守先醉霜松折。\n恨无翠袖点横斜，祇有微灯照明灭。\n归来尚喜更鼓永，晨起不待铃索掣。\n未嫌长夜作衣棱，却怕初阳生眼缬。\n欲浮大白追余赏，幸有回飙惊落屑。\n模糊桧顶独多时，历乱瓦沟裁一瞥。\n汝南先贤有故事，醉翁诗话谁续说。\n当时号令君听取，白战不计持寸铁。",
        "dynasty": "宋",
        "collection_info": null
    },
    {
        "title": "欧阳叔弼见访诵陶渊明事叹其绝识既去感慨不已而赋此诗",
        "author": "苏轼",
        "content": "渊明求县令，本缘食不足。\n束带向督邮，小屈未为辱。\n翻然赋归去，岂不念穷独。\n重以五斗米，折腰营口腹。\n云何元相国，万钟不满欲。\n胡椒铢两多，安用八百斛。\n以此杀其身，何啻鹊抵玉。\n往者不可悔，吾其反自烛。",
        "dynasty": "宋",
        "collection_info": null
    },
    {
        "title": "喜刘景文至",
        "author": "苏轼",
        "content": "天明小儿更传呼，髯刘已到城南隅。\n尺书真是髯手迹，起坐熨眼知有无。\n今人不作古人事，今世有此古丈夫。\n我闻其来喜欲舞，病自能起不用扶。\n江淮旱久尘土恶，朝来清雨濯鬓鬚。\n相看握手了无事，千里一笑毋乃迂。\n平生所乐在吴会，老死欲葬杭与苏。\n过江西来二百日，冷落山水愁吴姝。\n新堤旧井各无恙，参寥六一岂念吾。\n别后新诗巧摹写，袖中知有钱塘湖。",
        "dynasty": "宋",
        "collection_info": null
    },
    {
        "title": "祷雨张龙公既应刘景文有诗次韵",
        "author": "苏轼",
        "content": "张公晚为龙，抑自龙中来。\n伊昔风云会，咄嗟潭洞开。\n精诚苟可贯，宾主真相陪。\n洞箫振羽舞，白酒浮云罍。\n言从关州妃，远去焦氏台。\n倾倒瓶中雨，一洗麦上埃。\n破旱不论功，乘云却空回。\n嗟龙与我辈，用意岂远哉。\n使君今子义，英风冠东莱。\n笑说龙为友，幽明莫相猜。",
        "dynasty": "宋",
        "collection_info": null
    },
    {
        "title": "刘景文家藏乐天身心问答三首戏书一绝其后",
        "author": "苏轼",
        "content": "渊明形神自我，乐天身心相物。\n而今月下三人，他日当成几佛。",
        "dynasty": "宋",
        "collection_info": null
    },
    {
        "title": "西湖戏作",
        "author": "苏轼",
        "content": "一士千金未易偿，我从陈赵两欧阳。\n举鞭拍手笑山简，祇有并州一葛强。",
        "dynasty": "宋",
        "collection_info": null
    },
    {
        "title": "送欧阳季默赴阙",
        "author": "苏轼",
        "content": "先生岂止一怀祖，郎君不减王文度。\n膝上几日今白鬚，今我眼中见此父。\n汝南相从三晦朔，君去苦早我来暮。\n霜风凄紧正脱木，颍水清浅可立鹭。\n莫辞白酒泻香泉，已觉扁舟掠新渡。\n坐看士衡执别手，更遣梦得出奇句。\n郎君可是筦库人，乃使骥随蹇步。\n置之行矣无足道，贤愚岂在遇不遇。",
        "dynasty": "宋",
        "collection_info": null
    },
    {
        "title": "用前韵作雪诗留景文",
        "author": "苏轼",
        "content": "万松岭上黄千叶，载酒年年踏松雪。\n刘郎去后谁復来，花下有人心断绝。\n东斋夜坐搜雪句，两手龟坼霜鬚折。\n无情岂亦畏嘲弄，穿帘入户吹灯灭。\n纷纷儿女争所似，碧海长鲸君未掣。\n朝来云汉接天流，顾我小诗如点缬。\n欧阳赵陈在户外，急扫中庭铺木屑。\n交游虽似雪柏坚，聚散行作风花瞥。\n晴光融作一尺泥，归有何事真无说。\n泥干路稳放君去，莫倚马蹄如踣铁。",
        "dynasty": "宋",
        "collection_info": null
    },
    {
        "title": "和刘景文见赠",
        "author": "苏轼",
        "content": "元龙本志陋曹吴，豪气峥嵘老不除。\n失路今为哙等伍，作诗犹似建安初。\n西来为我风黧面，独卧无人雪缟庐。\n留子非为十日饮，要令安世诵亡书。",
        "dynasty": "宋",
        "collection_info": null
    },
    {
        "title": "和刘景文雪",
        "author": "苏轼",
        "content": "占雨又得雪，龟宁欺我哉。\n似知吾辈喜，故及醉中来。\n童子愁冰砚，佳人苦胶杯。\n那堪李常侍，入蔡夜衔枚。",
        "dynasty": "宋",
        "collection_info": null
    },
    {
        "title": "次前韵送刘景文",
        "author": "苏轼",
        "content": "白云在天不可呼，明月岂肯留庭隅。\n怪君西行八百里，清坐十日一事无。\n路人不识呼尚书，但见凛凛雄千夫。\n岂知入骨爱诗酒，醉倒正欲蛾眉扶。\n一篇向人写肝肺，四海知我霜鬓鬚。\n欧阳赵陈皆我有，岂谓夫子驾復迂。\n尔来又见三黜柳，共此暖热餐毡苏。\n酒肴酸薄红粉暗，祇有颍水清而姝。\n一朝寂寞风雨散，对影谁念月与吾。\n何时归帆泝江水，春酒一变甘棠湖。",
        "dynasty": "宋",
        "collection_info": null
    },
    {
        "title": "以屏山赠欧阳叔弼",
        "author": "苏轼",
        "content": "漫郎天骨清，生与世俗异。\n学道新有得，为贫聊復仕。\n每于红尘中，尝起青霞志。\n屏山辍赠子，莫遣污簪珥。\n寓目紫翠间，安眠本非睡。\n梦中化为鹤，飞入长松寺。",
        "dynasty": "宋",
        "collection_info": null
    },
    {
        "title": "新渡寺席上次赵景贶陈履常韵送欧阳叔弼比来诸君唱和叔弼但袖手傍睨而已临别忽出一篇颇有渊明风致坐皆惊叹",
        "author": "苏轼",
        "content": "神屠不目全，妙额惟粧半。\n更刀乃族庖，倚市必丑悍。\n平生魏公筹，忽斲郢人墁。\n诗书亦何用，适道须此馆。\n多言虽数穷，微中或排难。\n子诗如清风，翏翏发将旦。\n胡为久闭匿，绮语真自患。\n许时笑我痴，隔屋相咏叹。\n竟识彦道不，绝叫呼百万。\n清朝固多士，人门子皆冠。\n莫言清颍水，从此隔河汉。\n异时我独来，得鱼杨柳贯。\n持归不忍食，尺素解凄断。\n中有清圆句，铜丸飞柘弹。\n春愁结凌凘，正待一笑泮。\n百篇倘寄我，呻吟郑人缓。",
        "dynasty": "宋",
        "collection_info": null
    },
    {
        "title": "次韵赵景贶春思且怀吴越山水",
        "author": "苏轼",
        "content": "岁华来无穷，老眼久已静。\n春风如繫马，未动意先骋。\n西湖忽破碎，鸟落鱼动镜。\n萦城理枯渎，放闸起胶艇。\n愿君营此乐，官事何时竟。\n思吴信偶然，出处付前定。\n飘然不繫舟，乘此无尽兴。\n醉翁行乐处，草木皆可敬。\n明朝游北渚，急扫黄叶径。\n白酒真到齐，红裙已放郑。",
        "dynasty": "宋",
        "collection_info": null
    },
    {
        "title": "次韵陈履常张公龙潭",
        "author": "苏轼",
        "content": "明经宣城宰，家此百尺澜。\n郑公不量力，敢以非意干。\n玄黄杂两战，绛青表双蟠。\n烈气毙强敌，仁心恻饥寒。\n精诚祷必赴，苟简求亦难。\n萧条麦麰枯，浩荡日月宽。\n念子无吏责，十日勤征鞍。\n春蔬得雨雪，少助先生盘。\n龙不惮往来，而我独宴安。\n闭阁默自责，神交清夜阑。",
        "dynasty": "宋",
        "collection_info": null
    },
    {
        "title": "小饮西湖怀欧阳叔弼兄弟赠赵景贶陈履常",
        "author": "苏轼",
        "content": "岁暮自急景，我闲方缓觞。\n欢饮西湖晚，步转北渚长。\n地坐略少长，意行无涧冈。\n久知荠麦青，稍喜榆柳黄。\n盎盎春欲动，潋潋夜未央。\n水天鸥鹭静，月露松桧香。\n抚景方晼晚，怀人重凄凉。\n岂无一老兵，坐念两欧阳。\n我意正麋鹿，君材亦珪璋。\n此会不可再，此欢不可忘。",
        "dynasty": "宋",
        "collection_info": null
    },
    {
        "title": "蜡梅一首赠赵景贶",
        "author": "苏轼",
        "content": "天工点酥作梅花，此有蜡梅禅老家。\n蜜蜂采花作黄蜡，取蜡为花亦其物。\n天工变化谁得知，我亦儿嬉作小诗。\n君不见万松岭上黄千叶，玉蘂檀心两奇绝。\n醉中不觉度千山，夜闻梅香失醉眠。\n归来却梦寻花去，梦裏花仙觅奇句。\n此间风物属诗人，我老不饮当付君。\n君行适吴我适越，笑指西湖作衣钵。",
        "dynasty": "宋",
        "collection_info": null
    },
    {
        "title": "送王竦朝散赴阙",
        "author": "苏轼",
        "content": "我家衡山公，清而畏人知。\n臧否不出口，默识如蓍龟。\n擢子拱把中，云有骥騄姿。\n胡为三十载，尚作穷苦词。\n丈人不妄语，未效此何疑。\n朅来清颍上，泪湿中郎诗。\n怪我一年长，而作十年衰。\n同时几人在，岂敢怨白髭。\n愿言指松柏，永与霜雪期。",
        "dynasty": "宋",
        "collection_info": null
    },
    {
        "title": "次韵致政张朝奉仍招晚饮",
        "author": "苏轼",
        "content": "扫白非黄精，轻身岂胡麻。\n怪君仁而寿，未觉生有涯。\n曾经丹化米，亲授枣如瓜。\n云蒸作雾楷，火灭噀雨巴。\n自此养铅鼎，无穷走河车。\n至今许玉斧，犹事萼绿华。\n我本三生人，畴昔一念差。\n前生或草圣，习气余惊蛇。\n儒臞谢赤松，佛缚惭丹霞。\n时时一篇出，扰扰四座譁。\n清诗得可惊，信美辞多夸。\n回车入官府，治具随贫家。\n萍虀与豆粥，亦可成咄嗟。",
        "dynasty": "宋",
        "collection_info": null
    },
    {
        "title": "阎立本职贡图",
        "author": "苏轼",
        "content": "贞观之德来万邦，浩如沧海吞河江，音容伧狞服奇厖。\n横绝岭海逾涛泷，珍禽瑰产争牵扛，名王解辫却盖幢。\n粉本遗墨开明窗，我喟而作心未降，魏征封伦恨不双。",
        "dynasty": "宋",
        "collection_info": null
    },
    {
        "title": "次韵王滁州见寄",
        "author": "苏轼",
        "content": "斯人何似似春雨，歌舞农夫怨行路。\n君看永叔与元之，坎轲一生遭口语。\n两翁当年鬓未丝，玉堂挥翰手如飞。\n教得滁人解吟咏，至今里巷嘲轻肥。\n君家联翩尽卿相，独来坐啸溪山上。\n笑捐浮利一鸡肋，多取清名几熊掌。\n丈夫自重贵难售，两翁今与青山久。\n后来太守更风流，要伴前人作诗瘦。\n我倦承明苦求出，到处遗踪寻六一。\n凭君试与问琅邪，许我来游莫难色。",
        "dynasty": "宋",
        "collection_info": null
    },
    {
        "title": "赵景贶以诗求东斋榜铭昨日闻都下寄酒来戏和其韵求分一壶作润笔也",
        "author": "苏轼",
        "content": "王孙天麒麟，眸子奥而澈。\n囊空学逾富，屋陋人更杰。\n我老书益放，笔落座惊掣。\n欲求东斋铭，要饮西湖雪。\n长瓶分未到，小砚干欲裂。\n不似淳于髠，一石要烛灭。",
        "dynasty": "宋",
        "collection_info": null
    },
    {
        "title": "洞庭春色",
        "author": "苏轼",
        "content": "二年洞庭秋，香雾长噀手。\n今年洞庭春，玉色疑非酒。\n贤王文字饮，醉笔蛟蛇走。\n既醉念君醒，远饷为我寿。\n瓶开香浮座，盏凸光照牖。\n方倾安仁醽，莫遣公远嗅。\n要当立名字，未用问升斗。\n应呼钓诗鈎，亦号扫愁帚。\n君知蒲萄恶，正是嫫母黝。\n须君滟海杯，浇我谈天口。",
        "dynasty": "宋",
        "collection_info": null
    },
    {
        "title": "送路都曹",
        "author": "苏轼",
        "content": "积雪困桃李，春心谁为容。\n淮光酿山色，先作归意浓。\n我亦倦游者，君恩繫疏慵。\n欲留耿介士，伴我衰迟踪。\n吏课升斗积，崎岖等铅舂。\n那将露电身，坐待收千钟。\n结髮空百战，市人看先封。\n谁能搔白首，抱关望夕烽。\n子意谅已成，我言宁復从。\n恨无乖崖老，一洗芥蒂胸。\n我田荆溪上，伏腊亦粗供。\n怀哉江南路，会作林下逢。",
        "dynasty": "宋",
        "collection_info": null
    },
    {
        "title": "生日蒙刘景文以古画松鹤为寿且贶佳篇次韵为谢",
        "author": "苏轼",
        "content": "问子一室间，宁有千里廓。\n尘心洗长松，远意发孤鹤。\n生朝得此寿，死籍疑可落。\n微言在参同，妙契藏九籥。\n故人有奇趣，逸想寄幽壑。\n霜枝谢寒暑，云翮无前却。\n何须构明堂，未羡巢阿阁。\n缅怀别时语，復作数日恶。\n诗腴固堪餐，字瘦还可愕。\n高标忽在眼，清梦了如昨。\n君今哙等伍，志与湛辈各。\n岂待相愿言，方为不朽託。\n子云老执戟，长孺终主爵。\n吾当追松乔，子亦鄙卫霍。",
        "dynasty": "宋",
        "collection_info": null
    },
    {
        "title": "次韵陈履常雪中",
        "author": "苏轼",
        "content": "可怜扰扰雪中人，饥饱终同寓一尘。\n老桧作花真强项，冻鸢储肉巧谋身。\n忍寒吟咏君堪笑，得暖欢呼我未贫。\n坐听屐声知有路，拥裘来看玉梅春。",
        "dynasty": "宋",
        "collection_info": null
    },
    {
        "title": "二鲜于君以诗文见寄作诗为谢",
        "author": "苏轼",
        "content": "我怀元佑初，圭璋满清班。\n维时南隆老，奉使独未还。\n迂叟向我言，青齐岁方艰。\n斯人乃德星，遣出虚危间。\n召用既晚矣，天命良復悭。\n一朝失老骥，寂寞空帝闲。\n至今清夜梦，枕衾有余潸。\n喜闻二三子，结髮师闵颜。\n高论邈河汉，清诗鸣佩环。\n遥知三日雪，积玉埋崧山。\n谁念此幽桂，坐蒙榛与菅。\n故人在颍尾，投诗清泠湾。",
        "dynasty": "宋",
        "collection_info": null
    },
    {
        "title": "次韵赵德麟雪中惜梅且饷柑酒三首  其一",
        "author": "苏轼",
        "content": "千花未分出梅余，遣雪摧残计已疏。\n卧闻点滴如秋雨，知是东风为扫除。",
        "dynasty": "宋",
        "collection_info": null
    },
    {
        "title": "次韵赵德麟雪中惜梅且饷柑酒三首  其二",
        "author": "苏轼",
        "content": "阆苑千葩映玉宸，人间只有此花新。\n飞霙要欲先桃李，散作千林火迫春。",
        "dynasty": "宋",
        "collection_info": null
    },
    {
        "title": "次韵赵德麟雪中惜梅且饷柑酒三首  其三",
        "author": "苏轼",
        "content": "蹀躞娇黄不受鞿，东风暗与色香归。\n偶逢白堕争春手，遣入王孙玉斝飞。",
        "dynasty": "宋",
        "collection_info": null
    },
    {
        "title": "和陈传道雪中观灯",
        "author": "苏轼",
        "content": "新年乐事叹何曾，闭閤烧香一病僧。\n未忍便倾浇别酒，且来同看照愁灯。\n颍鱼跃处新亭近，湖雪消时画舫升。\n祇恐樽前无此客，清诗还有士龙能。",
        "dynasty": "宋",
        "collection_info": null
    },
    {
        "title": "阅世堂诗赠任仲微",
        "author": "苏轼",
        "content": "任公镇西南，尝赠绕朝策。\n当时若尽用，善阵无赫赫。\n凄凉十年后，邪正久已白。\n却留封德彝，天意眇难测。\n象贤真骥种，号诉甘百谪。\n岂云报私仇，祸福指络脉。\n高才食旧德，但恐里门窄。\n伤心千骑归，赠印黄壤隔。\n惟有亭前桧，阅世不改色。\n千年与井在，记此王粲宅。",
        "dynasty": "宋",
        "collection_info": null
    },
    {
        "title": "新渡寺送任仲微",
        "author": "苏轼",
        "content": "春阴欲落雪，野气方升云。\n我游清颍尾，想见翠被君。\n古来聚散地，与子復言分。\n倦游安税驾，瘦田失归耘。\n独宿古寺中，荒鸡乱鸣羣。\n送子以晓角，幽幽醒时闻。",
        "dynasty": "宋",
        "collection_info": null
    },
    {
        "title": "送运判朱朝奉入蜀",
        "author": "苏轼",
        "content": "霭霭青城云，娟娟峨嵋月。\n随我西北来，照我光不灭。\n我在尘土中，白云呼我归。\n我游江湖上，明月湿我衣。\n岷峨天一方，云月在我侧。\n谓是山中人，相望了不隔。\n梦寻西南路，默数长短亭。\n似闻嘉陵江，跳波吹枕屏。\n送君无一物，清江饮君马。\n路穿慈竹林，父老拜马下。\n不用惊走藏，使者我友生。\n听讼如家人，细说为汝评。\n若逢山中友，问我归何日。\n为话腰脚轻，犹堪踏泉石。",
        "dynasty": "宋",
        "collection_info": null
    },
    {
        "title": "病中夜读朱博士诗",
        "author": "苏轼",
        "content": "病眼乱灯火，细书数尘沙。\n君诗如秋露，浄我空中花。\n古语多妙寄，可识不可夸。\n巧笑在頩颊，哀音如掺挝。\n曾坑一掬春，紫餠供千家。\n悬知贵公子，醉眼无真茶。\n崎岖烂石上，得此一寸芽。\n缄封勿浪出，汤老客未嘉。",
        "dynasty": "宋",
        "collection_info": null
    },
    {
        "title": "赵德麟饯饮湖上舟中对月",
        "author": "苏轼",
        "content": "老守惜春意，主人留客情。\n官余闲日月，湖上好清明。\n新火发茶乳，温风散粥饧。\n酒阑红杏闇，日落大堤平。\n清夜除灯坐，孤舟擘岸撑。\n逮君帻未堕，对此月犹横。",
        "dynasty": "宋",
        "collection_info": null
    },
    {
        "title": "和赵德麟送陈传道",
        "author": "苏轼",
        "content": "二陈既妙士，两欧惟德人。\n王孙乃龙种，世有籋云麟。\n五君从我游，倾写出怪珍。\n俗物败人意，兹游实清醇。\n那知有聚散，佳梦失欠伸。\n我舟下清淮，沙水吹玉尘。\n君行踏晓月，疏木挂寸银。\n尚寄别后诗，剪刻淮南春。",
        "dynasty": "宋",
        "collection_info": null
    },
    {
        "title": "上巳日与二子迨过游涂山荆山记所见",
        "author": "苏轼",
        "content": "此生终安归，还轸天下半。\n朅来乘樏庙，復作微禹叹。\n从祀及彼呱，像设偶此粲。\n秦祖当侑坐，夏郊亦荐祼。\n可怜淮海人，尚记弧矢旦。\n荆山碧相照，楚水清可乱。\n刖人有余坑，美石肖温瓒。\n龟泉木杪出，牛乳石池漫。\n小儿强好古，侍史笑流汗。\n归时蝙蝠飞，炬火记远岸。",
        "dynasty": "宋",
        "collection_info": null
    },
    {
        "title": "次韵晁无咎学士相迎",
        "author": "苏轼",
        "content": "少年独识晁新城，闭门却扫卷旆旌。\n胸中自有谈天口，坐却秦军发墨守。\n有子不为谋置锥，虹霓吞吐忘寒饥。\n端如太史牛马走，严徐不敢连尻脽。\n徘回未用疑相待，枉尺知君有家戒。\n避人聊復去瀛洲，伴我真能老淮海。\n梦中仇池千仞巌，便欲揽我青霞幨。\n且须还家与妇计，我本归路连西南。\n老来饮酒无人佐，独看红药倾白堕。\n每到平山忆醉翁，悬知他日君思我。\n路傍小儿笑相逢，齐歌万事转头空。\n頼有风流贤别驾，犹堪十里卷春风。",
        "dynasty": "宋",
        "collection_info": null
    },
    {
        "title": "淮上早发",
        "author": "苏轼",
        "content": "澹月倾云晓角哀，小风吹水碧鳞开。\n此生定向江湖老，默数淮中十往来。",
        "dynasty": "宋",
        "collection_info": null
    },
    {
        "title": "次韵徐仲车",
        "author": "苏轼",
        "content": "恶衣恶食诗愈好，恰是霜松啭春鸟。\n苍蝇莫乱远鸡声，世上谁如公觉早。\n八年看我走三州，月自当空水自流。\n人间扰扰真蝼蚁，应笑人呼作鬬牛。",
        "dynasty": "宋",
        "collection_info": null
    },
    {
        "title": "次韵林子中春日新堤书事见寄",
        "author": "苏轼",
        "content": "东都寄食似浮云，幞被真成一宿宾。\n收得玉堂挥翰手，却为淮月弄舟人。\n羡君湖上斋摇碧，笑我花时甑有尘。\n为报年来杀风景，连江梦雨不知春。",
        "dynasty": "宋",
        "collection_info": null
    },
    {
        "title": "送陈伯修察院赴阙",
        "author": "苏轼",
        "content": "裕陵固天纵，笔有云汉姿。\n尝重连山象，不数秋风辞。\n龙腾与虎变，貍豹復何施。\n我穷真有数，文字乃见知。\n闻君射策日，妙语发畴咨。\n一日喧万口，惊倒同舍儿。\n岂知二十年，道路犹迟迟。\n苦言如药石，瞑眩终见思。\n屈伸反覆手，独于君可疑。\n四门方穆穆，行矣及此时。",
        "dynasty": "宋",
        "collection_info": null
    },
    {
        "title": "送张嘉父长官",
        "author": "苏轼",
        "content": "都城昔倾盖，骏马初服辀。\n再见江湖间，秋鹰已离鞲。\n于今三会合，每进不少留。\n豫章既可识，瑚琏谁当收。\n微官有民社，妙割无鸡牛。\n归来我益敬，器博用自周。\n百年子初筵，我已迫旅酬。\n但当寄苦语，高节贯白头。",
        "dynasty": "宋",
        "collection_info": null
    },
    {
        "title": "轼在颍州与赵德麟同治西湖未成改扬州三月十六日湖成德麟有诗见怀次其韵",
        "author": "苏轼",
        "content": "太山秋毫两无穷，鉅细本出相形中。\n大千起灭一尘裏，未觉杭颍谁雌雄。\n我在钱塘拓湖渌，大堤士女争昌丰。\n六桥横绝天汉上，北山始与南屏通。\n忽惊二十五万丈，老葑席卷苍云空。\n朅来颍尾弄秋色，一水萦带昭灵宫。\n坐思吴越不可到，借君月斧修朣胧。\n二十四桥亦何有，换此十顷玻璃风。\n雷塘水干禾黍满，宝钗耕出余鸾龙。\n明年诗客来弔古，伴我霜夜号秋虫。",
        "dynasty": "宋",
        "collection_info": null
    },
    {
        "title": "次韵德麟西湖新成见怀绝句",
        "author": "苏轼",
        "content": "壶中春色饮中仙，骑鹤东来独惘然。\n犹有赵陈同李郭，不妨同泛过湖船。",
        "dynasty": "宋",
        "collection_info": null
    },
    {
        "title": "再次韵德麟新开西湖",
        "author": "苏轼",
        "content": "使君不用山鞠穷，饥民自逃泥水中。\n欲将百渎起凶岁，免使甔石愁扬雄。\n西湖虽小亦西子，萦流作态清而丰。\n千夫余力起三闸，焦陂下与长淮通。\n十年憔悴尘土窟，清澜一洗啼痕空。\n王孙本自有仙骨，平生宿卫明光宫。\n一行作吏人不识，正似云月初朦胧。\n时临此水照冰雪，莫遣白髮生秋风。\n定须却致两黄鹄，新与上帝开濯龙。\n湖成君归侍帝侧，灯花已缀钗头虫。",
        "dynasty": "宋",
        "collection_info": null
    },
    {
        "title": "到官病倦未尝会客毛正仲惠茶乃以端午小集石塔戏作一诗为谢",
        "author": "苏轼",
        "content": "我生亦何须，一饱万想灭。\n胡为设方丈，养此肤寸舌。\n尔来又衰病，过午食辄噎。\n谬为淮海帅，每愧厨传缺。\n爨无欲清人，奉使免内热。\n空烦赤泥印，远致紫玉玦。\n为君伐羔豚，歌舞菰黍节。\n禅窗丽午景，蜀井出冰雪。\n坐客皆可人，鼎器手自洁。\n金钗候汤眼，鱼蟹亦应诀。\n遂令色香味，一日备三绝。\n报君不虚受，知我非轻啜。",
        "dynasty": "宋",
        "collection_info": null
    },
    {
        "title": "双石",
        "author": "苏轼",
        "content": "梦时良是觉时非，汲井埋盆故自痴。\n但见玉峰横太白，便从鸟道绝峨眉。\n秋风与作烟云意，晓日令涵草木姿。\n一点空明是何处，老人真欲住仇池。",
        "dynasty": "宋",
        "collection_info": null
    },
    {
        "title": "和陶饮酒二十首  其一",
        "author": "苏轼",
        "content": "我不如陶生，世事缠绵之。\n云何得一适，亦有如生时。\n寸田无荆棘，佳处正在兹。\n纵心与事往，所遇无復疑。\n偶得酒中趣，空杯亦常持。",
        "dynasty": "宋",
        "collection_info": null
    },
    {
        "title": "和陶饮酒二十首  其二",
        "author": "苏轼",
        "content": "二豪诋醉客，气涌胸中山。\n漼然似冰释，亦復在一言。\n啬气实其腹，云当享长年。\n少饮得径醉，此秘君勿传。",
        "dynasty": "宋",
        "collection_info": null
    },
    {
        "title": "和陶饮酒二十首  其三",
        "author": "苏轼",
        "content": "道丧士失己，出语辄不情。\n江左风流人，醉中亦求名。\n渊明独清真，谈笑得此生。\n身如受风竹，掩冉众叶惊。\n俯仰各有态，得酒诗自成。",
        "dynasty": "宋",
        "collection_info": null
    },
    {
        "title": "和陶饮酒二十首  其四",
        "author": "苏轼",
        "content": "蠢蠕食叶虫，仰空慕高飞。\n一朝傅两翅，乃得黏网悲。\n啁啾同巢雀，沮泽疑可依。\n赴水生两殻，遭闭何时归。\n二虫竟谁是，一笑百念衰。\n幸此未化间，有酒君莫违。",
        "dynasty": "宋",
        "collection_info": null
    },
    {
        "title": "和陶饮酒二十首  其五",
        "author": "苏轼",
        "content": "小舟真一叶，下有暗浪喧。\n夜棹醉中发，不知枕几偏。\n天明问前路，已度千重山。\n嗟我亦何为，此道常往还。\n未来宁早计，既往復何言。",
        "dynasty": "宋",
        "collection_info": null
    },
    {
        "title": "和陶饮酒二十首  其六",
        "author": "苏轼",
        "content": "百年六十化，念念竟非是。\n是身如虚空，谁受誉与毁。\n得酒未举杯，丧我固忘尔。\n倒床自甘寝，不择菅与绮。",
        "dynasty": "宋",
        "collection_info": null
    },
    {
        "title": "和陶饮酒二十首  其七",
        "author": "苏轼",
        "content": "顷者大雪年，海派翻玉英。\n有士常痛饮，饥寒见真情。\n床头有败榼，孤坐时一倾。\n未能平体粟，且復浇肠鸣。\n脱衣裹冻酒，每醉念此生。",
        "dynasty": "宋",
        "collection_info": null
    },
    {
        "title": "和陶饮酒二十首  其八",
        "author": "苏轼",
        "content": "我坐华堂上，不改麋鹿姿。\n时来蜀冈头，喜见霜松枝。\n心知百尺底，已结千岁奇。\n煌煌凌霄花，缠绕復何为。\n举觞酹其根，无事莫相羁。",
        "dynasty": "宋",
        "collection_info": null
    },
    {
        "title": "和陶饮酒二十首  其九",
        "author": "苏轼",
        "content": "芙蓉在秋水，时节自阖开。\n清风亦何意，入我芝兰怀。\n一随采折去，永与江湖乖。\n断丝不復续，斗水何足栖。\n不如玉井莲，结根天池泥。\n感此每自慰，吾事幸不谐。\n醉中有归路，了了初不迷。\n乘流且復逝，抵曲吾当回。",
        "dynasty": "宋",
        "collection_info": null
    },
    {
        "title": "和陶饮酒二十首  其一○",
        "author": "苏轼",
        "content": "篮舆兀醉守，路转古城隅。\n酒力如过雨，清风消半途。\n前山正可数，后骑且勿驱。\n我缘在东南，往寄白髮余。\n遥知万松岭，下有三亩居。",
        "dynasty": "宋",
        "collection_info": null
    },
    {
        "title": "和陶饮酒二十首  其一一",
        "author": "苏轼",
        "content": "民劳吏无德，岁美天有道。\n暑雨避麦秋，温风送蚕老。\n三咽初有闻，一溉未濡槁。\n诏书宽积欠，父老颜色好。\n再拜贺吾君，获此不贪宝。\n颓然笑阮籍，醉几书谢表。",
        "dynasty": "宋",
        "collection_info": null
    },
    {
        "title": "和陶饮酒二十首  其一二",
        "author": "苏轼",
        "content": "我梦入小学，自谓总角时。\n不记有白髮，犹诵论语辞。\n人间本儿戏，颠倒略似兹。\n惟有醉时真，空洞了无疑。\n坠车终无伤，庄叟不吾欺。\n呼儿具纸笔，醉语辄录之。",
        "dynasty": "宋",
        "collection_info": null
    },
    {
        "title": "和陶饮酒二十首  其一三",
        "author": "苏轼",
        "content": "醉中虽可乐，犹是生灭境。\n云何得此身，不醉亦不醒。\n痴如景升牛，莫保尻与领。\n黠如东郭𠬍，束缚作毛颖。\n乃知嵇叔夜，非坐虎文炳。",
        "dynasty": "宋",
        "collection_info": null
    },
    {
        "title": "和陶饮酒二十首  其一四",
        "author": "苏轼",
        "content": "我家小冯君，天性颇醇至。\n清坐不饮酒，而能容我醉。\n归休要相依，谢病当以次。\n岂知山林士，骯脏乃尔贵。\n乞身当念早，过是恐少味。",
        "dynasty": "宋",
        "collection_info": null
    },
    {
        "title": "和陶饮酒二十首  其一五",
        "author": "苏轼",
        "content": "去乡三十年，风雨荒旧宅。\n惟存一束书，寄食无定迹。\n每用愧渊明，尚取禾三百。\n颀然六男子，粗可传清白。\n于吾岂不多，何事復叹息。",
        "dynasty": "宋",
        "collection_info": null
    },
    {
        "title": "和陶饮酒二十首  其一六",
        "author": "苏轼",
        "content": "哓哓六男子，絃诵各一经。\n復生五丈夫，戢戢丁欲成。\n归田了门户，与国充践更。\n普儿初学语，玉骨开天庭。\n淮老如鹤雏，破殻已长鸣。\n举酒属千里，一欢愧凡情。",
        "dynasty": "宋",
        "collection_info": null
    },
    {
        "title": "和陶饮酒二十首  其一七",
        "author": "苏轼",
        "content": "淮海虽故楚，无復轻扬风。\n斋厨圣贤杂，无事时一中。\n谁言大道远，正頼三杯通。\n使君不夕坐，衙门散刀弓。",
        "dynasty": "宋",
        "collection_info": null
    },
    {
        "title": "和陶饮酒二十首  其一八",
        "author": "苏轼",
        "content": "何人筑东台，一郡坐可得。\n亭亭古浮图，独立表众惑。\n芜城阅兴废，雷塘几开塞。\n明年起华堂，置酒弔亡国。\n无令竹西路，歌吹久寂默。",
        "dynasty": "宋",
        "collection_info": null
    },
    {
        "title": "和陶饮酒二十首  其一九",
        "author": "苏轼",
        "content": "晁子天麒麟，结交未及仕。\n高才固难及，雅志或类己。\n各怀伯业能，共有丘明耻。\n歌呼时就君，指我醉乡里。\n吴公门下客，贾谊独见纪。\n请作鵩鸟赋，我亦得坎止。\n行乐当及时，绿髮不可恃。",
        "dynasty": "宋",
        "collection_info": null
    },
    {
        "title": "和陶饮酒二十首  其二○",
        "author": "苏轼",
        "content": "盖公偶谈道，齐相独识真。\n颓然不事事，客至先饮醇。\n当时刘项罢，四海疮痍新。\n三杯洗战国，一斗消强秦。\n寂寞千载后，阳公嗣前尘。\n醉卧客怀中，言笑徒多勤。\n我时阅旧史，独与三人亲。\n未暇餐脱粟，苦心学平津。\n草书亦何用，醉墨淋衣巾。\n一挥三十幅，持去听坐人。",
        "dynasty": "宋",
        "collection_info": null
    },
    {
        "title": "次韵范淳甫送秦少章",
        "author": "苏轼",
        "content": "宿缘在江海，世网如予何。\n西来庾公尘，已濯长淮波。\n十年淮海人，初见一麦禾。\n但欣争讼少，未觉舟车多。\n秦郎忽过我，赋诗如卷阿。\n句法本黄子，二豪与揩磨。\n嗟我久离羣，逝将老西河。\n后生多名士，欲荐空悲歌。\n小范真可人，独肯勤收罗。\n瘦马识醁耳，枯桐得云和。\n近闻馆李生，病鹤借一柯。\n赠行苦说我，妙语慰蹉跎。\n西羌已解仇，烽火连朝那。\n坐筹付公等，吾将寄潜沱。",
        "dynasty": "宋",
        "collection_info": null
    },
    {
        "title": "闻林夫当徙灵隠寺寓居戏作灵隠前一首",
        "author": "苏轼",
        "content": "灵隠前，天竺后，两涧春淙一灵鹫。\n不知水从何处来，跳波赴壑如奔雷。\n无情有意两莫测，肯向冷泉亭下相萦回。\n我在钱塘六百日，山中暂来不暖席。\n今君欲作灵隠居，葛布草屦随僧蔬。\n能与冷泉作主一百日，不用二十四考书中书。",
        "dynasty": "宋",
        "collection_info": null
    },
    {
        "title": "次韵苏伯固游蜀冈送李孝博奉使岭表",
        "author": "苏轼",
        "content": "新苗未没鹤，老叶方翳蝉。\n绿渠浸麻水，白板烧松烟。\n笑窥有红颊，醉卧皆华颠。\n家家机杼鸣，树树梨枣悬。\n野无佩犊子，府有骑鹤仙。\n观风峤南使，出相山东贤。\n渡江弔很石，过岭酌贪泉。\n与君步徙倚，望彼修连娟。\n愿及南枝谢，早随北雁翩。\n归来春酒熟，共看山樱然。",
        "dynasty": "宋",
        "collection_info": null
    },
    {
        "title": "送晁美叔发运右司年兄赴阙",
        "author": "苏轼",
        "content": "我年二十无朋俦，当时四海一子由。\n君来扣门如有求，颀然鹤骨清而修。\n醉翁遣我从子游，翁如退之蹈轲丘。\n尚欲放子出一头，酒醒梦断四十秋。\n病鹤不病骨愈虬，惟有我颜老可羞。\n醉翁宾客散九州，几人白髮还相收。\n我如怀祖拙自谋，正作尚书已过优。\n君求会稽实良筹，往看万壑争交流。",
        "dynasty": "宋",
        "collection_info": null
    },
    {
        "title": "太夫人以无咎生日置酒留余夜归书小诗贺上",
        "author": "苏轼",
        "content": "寿樽余沥到朋簪，要与郎君语夜深。\n敢问阿婆开后阁，井中车辖任浮沉。",
        "dynasty": "宋",
        "collection_info": null
    },
    {
        "title": "石塔寺",
        "author": "苏轼",
        "content": "饥眼眩东西，诗肠忘早晏。\n虽知灯是火，不悟钟非饭。\n山僧异漂母，但可供一莞。\n何为二十年，记忆作此讪。\n斋厨养若人，无益祇贻患。\n乃知饭后钟，阇黎盖具眼。",
        "dynasty": "宋",
        "collection_info": null
    },
    {
        "title": "王文玉挽词",
        "author": "苏轼",
        "content": "才名谁似广文寒，月斧云斤琢肺肝。\n玄晏一生多卧病，子云三世不迁官。\n幽兰空觉香风在，宿草何曾泪叶干。\n犹喜诸郎有曹志，文章还復富波澜。",
        "dynasty": "宋",
        "collection_info": null
    },
    {
        "title": "山光寺送客回次芝上人韵咎芝上人游山光寺和芝韵",
        "author": "苏轼",
        "content": "闹裏清游借隙光，醉时真境发天藏。\n梦回拾得吹来句，十里南风草木香。",
        "dynasty": "宋",
        "collection_info": null
    },
    {
        "title": "送芝上人游庐山",
        "author": "苏轼",
        "content": "二年阅三州，我老不自惜。\n团团如磨牛，步步踏陈迹。\n岂知世外人，长与鱼鸟逸。\n老芝如云月，炯炯时一出。\n比年三见之，常若有所适。\n逝将走庐阜，计阔道逾密。\n吾生如寄耳，出处谁能必。\n江南千万峰，何处访子室。",
        "dynasty": "宋",
        "collection_info": null
    },
    {
        "title": "送程德林赴真州",
        "author": "苏轼",
        "content": "君为县令元丰中，吏贪功利以病农。\n君欲言之路无从，移书谏臣以自通，元丰天子为改容。\n我时匹马江西东，问之逆旅言颇同。\n老人爱君如刘宠，小儿敬君如鲁恭。\n尔来明目达四聪，收拾驵骏冀北空。\n君为赤令有古风，政声直入明光宫。\n天廐如海养羣龙，并收其子岂不公，白沙何必烦此翁。",
        "dynasty": "宋",
        "collection_info": null
    },
    {
        "title": "古别离送苏伯固",
        "author": "苏轼",
        "content": "三度别君来，此别真迟暮。\n白尽老髭鬚，明日淮南去。\n酒罢月随人，泪湿花如雾。\n后夜逐君还，梦绕湖边路。",
        "dynasty": "宋",
        "collection_info": null
    },
    {
        "title": "谷林堂",
        "author": "苏轼",
        "content": "深谷下窈窕，高林合扶疏。\n美哉新堂成，及此秋风初。\n我来适过雨，物至如娱予。\n穉竹真可人，霜节已专车。\n老槐苦无頼，风花欲填渠。\n山鸦争呼号，溪蝉独清虚。\n寄怀劳生外，得句幽梦余。\n古今正自同，岁月何必书。",
        "dynasty": "宋",
        "collection_info": null
    },
    {
        "title": "予少年颇知种松手植数万株皆中梁柱矣都梁山中见杜舆秀才求学其法戏赠二首  其一",
        "author": "苏轼",
        "content": "露宿泥行草棘中，十年春雨养髯龙。\n如今尺五城南杜，欲问东坡学种松。",
        "dynasty": "宋",
        "collection_info": null
    },
    {
        "title": "予少年颇知种松手植数万株皆中梁柱矣都梁山中见杜舆秀才求学其法戏赠二首  其二",
        "author": "苏轼",
        "content": "君方扫雪收松子，我已开榛得茯苓。\n为问何如插杨柳，明年飞絮作浮萍。",
        "dynasty": "宋",
        "collection_info": null
    },
    {
        "title": "行宿泗间见徐州张天骥次旧韵",
        "author": "苏轼",
        "content": "二年三蹑过淮舟，款段还逢马少游。\n无事不妨长好饮，着书自要见穷愁。\n孤松早偃原非病，倦鸟虽还岂是休。\n更欲河边几来往，祇今霜雪已蒙头。",
        "dynasty": "宋",
        "collection_info": null
    },
    {
        "title": "次韵刘景文赠傅羲秀才",
        "author": "苏轼",
        "content": "幼眇文章宜和寡，峥嵘肝肺亦交难。\n未能飞瓦弹清角，肯便投泥戏泼寒。\n忽见秋风吹洛水，遥知霜叶满长安。\n诗成送与刘夫子，莫遣孙郎帐下看。",
        "dynasty": "宋",
        "collection_info": null
    },
    {
        "title": "在彭城日与定国为九日黄楼之会今復以是日相遇于宋凡十五年忧乐出处有不可胜言者而定国学道有得百念灰冷而颜益壮顾予衰病心形俱悴感之作诗",
        "author": "苏轼",
        "content": "菊盏萸囊自古传，长房宁復是臞仙。\n应从汉武横汾日，数到刘公戏马年。\n对玉山人今老矣，见恒河性故依然。\n王郎九日诗千首，今赋黄楼第二篇。",
        "dynasty": "宋",
        "collection_info": null
    },
    {
        "title": "九日次定国韵",
        "author": "苏轼",
        "content": "朝菌无晦朔，蟪蛄疑春秋。\n南柯已一世，我眠未转头。\n仙人视吾曹，何异蜂蚁稠。\n不知蛮触氏，自有两国忧。\n我观去来今，未始一念留。\n奔驰竟何得，而起无穷羞。\n王郎误涉世，屡献久不酬。\n黄金散行乐，清诗出穷愁。\n俯仰四十年，始知此生浮。\n轩裳陈道路，往往儿童收。\n封侯起大第，或是君家驺。\n似闻负贩人，中有第一流。\n炯然径寸珠，藏此百结裘。\n意行无车马，倏忽略九州。\n邂逅独见之，天与非人谋。\n笑我方醉梦，衣冠戏沐猴。\n力尽病骐骥，伎穷老伶优。\n北山有云根，寸田自可耰。\n会当无何乡，同作逍遥游。\n归来城郭是，空有纍纍丘。",
        "dynasty": "宋",
        "collection_info": null
    },
    {
        "title": "召还至都门先寄子由",
        "author": "苏轼",
        "content": "老身倦马河堤永，踏尽黄榆绿槐影。\n荒鸡号月未三更，客梦还家时一顷。\n归老江湖无岁月，未填沟壑犹朝请。\n黄门殿中奏事罢，诏许来迎先出省。\n已飞青盖在河梁，定饷黄封兼赐茗。\n远来无物可相赠，一味丰年说淮颍。",
        "dynasty": "宋",
        "collection_info": null
    },
    {
        "title": "次韵定国见寄",
        "author": "苏轼",
        "content": "还朝如梦中，双阙眩金碧。\n復穿鹓鹭行，强寄麋鹿迹。\n劳生苦昼短，展转不能夕。\n默坐数更鼓，流水夜自逆。\n故人为我谋，此志何由毕。\n越吟知听否，谁念病庄舄。",
        "dynasty": "宋",
        "collection_info": null
    },
    {
        "title": "次韵蒋颖叔钱穆父从驾景灵宫二首  其一",
        "author": "苏轼",
        "content": "归来病鹤记城闉，旧踏松枝雨露新。\n半白不羞垂领髮，软红犹恋属车尘。\n雨收九陌丰登后，日丽三元下降辰。\n粗识君王为民意，不才何以助精禋。",
        "dynasty": "宋",
        "collection_info": null
    },
    {
        "title": "次韵蒋颖叔钱穆父从驾景灵宫二首  其二",
        "author": "苏轼",
        "content": "与君并直记初元，白首还同入禁门。\n玉殿齐班容小语，霜廷稽首泫微温。\n病贪赐茗浮铜叶，老怯香泉滟宝樽。\n回首鹓行有人杰，坐知羌虏是游魂。",
        "dynasty": "宋",
        "collection_info": null
    },
    {
        "title": "忆江南寄纯如五首  其一",
        "author": "苏轼",
        "content": "楚水别来十载，蜀山望断千重。\n毕竟拟为伧父，凭君说与吴侬。",
        "dynasty": "宋",
        "collection_info": null
    },
    {
        "title": "忆江南寄纯如五首  其二",
        "author": "苏轼",
        "content": "湖目也堪供眼，木奴自足为生。\n若话三吴胜事，不惟千里莼羹。",
        "dynasty": "宋",
        "collection_info": null
    },
    {
        "title": "忆江南寄纯如五首  其三",
        "author": "苏轼",
        "content": "人在画屏中住，客依明月边游。\n未卜柴桑旧宅，须乘五湖扁舟。",
        "dynasty": "宋",
        "collection_info": null
    },
    {
        "title": "忆江南寄纯如五首  其四",
        "author": "苏轼",
        "content": "生计曾无聚沫，孤踪谩有清风。\n治产犹嫌范蠡，携孥颇笑梁鸿。",
        "dynasty": "宋",
        "collection_info": null
    },
    {
        "title": "忆江南寄纯如五首  其五",
        "author": "苏轼",
        "content": "弱累已偿俗尽，老身将伴僧居。\n未许季鹰高洁，秋风直为鲈鱼。",
        "dynasty": "宋",
        "collection_info": null
    },
    {
        "title": "轼近以月石砚屏献子功中书公復以涵星砚献纯父侍讲子功有诗纯父未也復以月石风林屏赠之谨和子功诗并求纯父数句",
        "author": "苏轼",
        "content": "紫潭出玄云，翳我潭中星。\n独有潭上月，倒挂紫翠屏。\n我老不看书，默坐养此昏花睛。\n时时一开眼，见此云月眼自明。\n久知世界一泡影，大小真僞何足评。\n笑彼三子欧梅苏，无事自作雪羽争。\n故将屏砚送两范，要使珠璧栖窗櫺。\n大范忽长谣，语出月胁令人惊。\n小范当继之，说破星心如鸡鸣。\n床头復一月，下有风林横。\n急送小范家，护此涵星泓。\n愿从少陵博一句，山木尽与洪涛倾。",
        "dynasty": "宋",
        "collection_info": null
    },
    {
        "title": "次韵范纯父涵星砚月石风林屏诗",
        "author": "苏轼",
        "content": "月次于房历三星，斗牛不神箕独灵。\n簸摇桑榆尽西靡，影落苏子砚与屏。\n天工与我两厌事，孰居无事为此形。\n与君持橐侍帷幄，同到温室观尧蓂。\n自怜太史牛马走，伎等卜祝均倡伶。\n欲留衣冠挂神武，便击云水归南溟。\n陶泓不称管城沐，醉石可助平泉醒。\n故持二物与夫子，欲使妙质留天庭。\n但令滋液到枯槁，勿遣光景生晦冥。\n上书挂名岂待我，独立自可当雷霆。\n我时醉眠风林下，夜与渔火同青荧。\n抚物怀人应独叹，作诗寄子谁当听。",
        "dynasty": "宋",
        "collection_info": null
    },
    {
        "title": "次韵钱穆父会饮",
        "author": "苏轼",
        "content": "弹冠恨不早，挂冠常苦迟。\n盛服每假寐，角阙时伏思。\n东门未祖道，西山空拄颐。\n逝将江海去，安此麋鹿姿。\n要当谋三径，何暇择一枝。\n与君几合散，得酒忘醇醨。\n君谈似落屑，我饮如弈棋。\n居官不任事，造物真见私。\n主人独贤劳，金谷方流驰。\n行人亦结束，杕杜乃归期。\n公卿虽少安，河流正东酾。\n我得会稽去，方回良不痴。",
        "dynasty": "宋",
        "collection_info": null
    },
    {
        "title": "次韵穆父尚书侍祠郊丘瞻望天光退而相庆引满醉吟",
        "author": "苏轼",
        "content": "千章杞梓荫云天，樗散谁收老郑虔。\n喜气到君浮白裏，丰年及我挂冠前。\n令严钟鼓三更月，野宿貔貅万竈烟。\n太息何人知帝力，归来金帛看頳肩。",
        "dynasty": "宋",
        "collection_info": null
    },
    {
        "title": "郊祀庆成诗",
        "author": "苏轼",
        "content": "帝出乘昌运，天心予太平。\n文章三代继，制作七年成。\n大祀干坤合，刚辰日月明。\n泰坛朝埽地，魄宝夜垂精。\n仰御圆苍盖，环观海岳城。\n北流吞朔易，西极落欃枪。\n升燎灵光答，回銮瑞雾迎。\n需云遍枯槁，解雨达勾萌。\n可颂非天德，因箴亦下情。\n民言知有酌，帝谓本无声。\n富国由崇俭，祈年在好生。\n无心斯格物，克己自销兵。\n化国安新政，孤臣返旧耕。\n还将清庙什，留与野人赓。",
        "dynasty": "宋",
        "collection_info": null
    },
    {
        "title": "次韵王仲至喜雪御筵",
        "author": "苏轼",
        "content": "三军喜气铄飞花，睡起空惊月在沙。\n未集骅骝金騕褭，故残鳷鹊玉横斜。\n偶还仗内身如寄，尚忆江南酒可赊。\n宣劝不多心自醉，强扶衰白拜君嘉。",
        "dynasty": "宋",
        "collection_info": null
    },
    {
        "title": "次韵奉和钱穆父蒋颖叔王仲至诗四首 见和西湖月下听琴",
        "author": "苏轼",
        "content": "谡谡松下风，霭霭陇上云。\n聊将窃比我，不堪持寄君。\n半生寓轩冕，一笑当琴樽。\n良辰饮文字，晤语无由醺。\n我有凤鸣枝，背作蛇蚹纹。\n月明委静照，心清得奇闻。\n当呼玉涧手，一洗羯鼓昏。\n请歌南风曲，犹作虞书浑。",
        "dynasty": "宋",
        "collection_info": null
    },
    {
        "title": "次韵奉和钱穆父蒋颖叔王仲至诗四首 见和仇池",
        "author": "苏轼",
        "content": "上穷非想亦非非，下与风轮共一痴。\n翠羽若知牛有角，空瓶何必井之眉。\n还朝暂接鹓鸾翼，谢病行收麋鹿姿。\n记取和诗三益友，他年弭节过仇池。",
        "dynasty": "宋",
        "collection_info": null
    },
    {
        "title": "次韵奉和钱穆父蒋颖叔王仲至诗四首 玉津园",
        "author": "苏轼",
        "content": "承平苑囿杂耕桑，六圣勤民计虑长。\n碧水东流还旧派，紫坛南峙表连冈。\n不逢迟日鶑花乱，空想疏林雪月光。\n千亩何时躬帝藉，斜阳寂历锁云庄。",
        "dynasty": "宋",
        "collection_info": null
    },
    {
        "title": "次韵奉和钱穆父蒋颖叔王仲至诗四首 藉田",
        "author": "苏轼",
        "content": "窃脂方纪瑞，布谷未催耕。\n鱼沫依苹渚，蜗涎上綵楹。\n江湖来梦寐，簑笠负平生。\n琴裏思归曲，因君一再行。",
        "dynasty": "宋",
        "collection_info": null
    },
    {
        "title": "顷年杨康功使高丽还奏乞立海神庙于板桥仆嫌其地湫隘移书使迁之文登因古庙而新之杨竟不从不知定国何从见此书作诗称道不已仆不能记其云何也次韵答之",
        "author": "苏轼",
        "content": "退之仙人也，游戏于斯文。\n谈笑出奇伟，鼓舞南海神。\n顷者三韩使，几为蛟鰐吞。\n归来筑祠宇，要使百贾奔。\n我欲迁其庙，下数浮空羣。\n移书竟不从，信非磊落人。\n公胡为拳拳，繫此空中云。\n作诗颂其美，何异刻剑痕。\n我今已括囊，象在六四坤。",
        "dynasty": "宋",
        "collection_info": null
    },
    {
        "title": "沐浴启圣僧舍与赵德麟邂逅",
        "author": "苏轼",
        "content": "南山北阙两非真，东颍西湖迹已陈。\n季子来归初可喜，老聃新沐定非人。\n酒清不醉休休暖，睡稳如禅息息匀。\n自笑尘劳余一念，明年同泛越溪春。",
        "dynasty": "宋",
        "collection_info": null
    },
    {
        "title": "余旧在钱塘伯固开西湖今方请越戏谓伯固可復来开镜湖伯固有诗因次韵",
        "author": "苏轼",
        "content": "已分江湖送此生，会稽行復得岑成。\n镜湖席捲八百里，坐啸因君又得名。",
        "dynasty": "宋",
        "collection_info": null
    },
    {
        "title": "仆所藏仇池石希代之宝也王晋卿以小诗借观意在于夺仆不敢不借然以此诗先之",
        "author": "苏轼",
        "content": "海石来珠浦，秀色如蛾绿。\n坡陀尺寸间，宛转陵峦足。\n连娟二华顶，空洞三茅腹。\n初疑仇池化，又恐瀛洲蹙。\n殷勤峤南使，馈饷扬州牧。\n得之喜无寐，与汝交不渎。\n盛以高丽盆，藉以文登玉。\n幽光先五夜，冷气压三伏。\n老人生如寄，茅舍久未卜。\n一夫幸可致，千里常相逐。\n风流贵公子，窜谪武当谷。\n见山应已厌，何事夺所欲。\n欲留嗟赵弱，宁许负秦曲。\n传观慎勿许，间道归应速。",
        "dynasty": "宋",
        "collection_info": null
    },
    {
        "title": "次天字韵答岑巌起",
        "author": "苏轼",
        "content": "一声清跸雾开天，百辟心庄岂貌虔。\n回顾惊君珠玉侧，同升愧我粃糠前。\n徘徊月色留坛影，缥缈松香泛蜡烟。\n莫叹郎潜生白髮，圣朝求旧鄙鸢肩。",
        "dynasty": "宋",
        "collection_info": null
    },
    {
        "title": "次韵蒋颖叔二首 扈从景灵宫",
        "author": "苏轼",
        "content": "道人幽梦晓初还，已觉笙箫下月坛。\n风伯前驱清宿雾，祝融骖乘破朝寒。\n英姿连璧从多士，妙句锵金和八銮。\n已向词臣得颇牧，路人莫作老儒看。",
        "dynasty": "宋",
        "collection_info": null
    },
    {
        "title": "次韵蒋颖叔二首 凝祥池",
        "author": "苏轼",
        "content": "似知金马客，时梦碧鸡坊。\n冰雪消残腊，烟波写故乡。\n鸣鸾自容与，立马久回翔。\n乞与三韩使，新图到乐浪。",
        "dynasty": "宋",
        "collection_info": null
    },
    {
        "title": "和叔盎画马",
        "author": "苏轼",
        "content": "天骥德力备，马外龙麟中。\n皇天不遣言，兀与图画同。\n驽骀饱官粟，未受一洗空。\n十驾均一至，何事籋云风。",
        "dynasty": "宋",
        "collection_info": null
    },
    {
        "title": "王晋卿示诗欲夺海石钱穆父王仲至蒋颖叔皆次韵穆至二公以为不可许独颖叔不然今日颖叔见访亲睹此石之妙遂悔前语仆以为晋卿岂可终闭不予者若能以韩干二散马易之者盖可许也復次前韵",
        "author": "苏轼",
        "content": "相如有家山，缥缈在眉绿。\n谁云千里远，寄此一颦足。\n平生锦绣肠，早岁藜苋腹。\n从教四壁空，未遣两峰蹙。\n吾今况衰病，义不忘樵牧。\n逝将仇池石，归泝岷山渎。\n守子不贪宝，完我无瑕玉。\n故人诗相戒，妙语予所伏。\n一篇独异论，三占从两卜。\n君家画可数，天骥纷相逐。\n风騣掠原野，电尾捎涧谷。\n君如许相易，是亦我所欲。\n今朝安西守，来听阳关曲。\n劝我留此峰，他日来不速。",
        "dynasty": "宋",
        "collection_info": null
    },
    {
        "title": "轼欲以石易画晋卿难之穆父欲兼取二物颖叔欲焚画碎石乃復次前韵并解二诗之意",
        "author": "苏轼",
        "content": "春冰无真坚，霜叶失故绿。\n鷃疑鹏万里，蚿笑夔一足。\n二豪争攘袂，先生一捧腹。\n明镜既无台，浄瓶何用蹙。\n盆山不可隠，画马无由牧。\n聊将置庭宇，何必弃沟渎。\n焚宝真爱宝，碎玉未忘玉。\n久知公子贤，出语耆年伏。\n欲观转物妙，故以求马卜。\n维摩既復舍，天女还相逐。\n授之无尽灯，照此久幽谷。\n定心无一物，法乐胜五欲。\n三峨吾乡里，万马君部曲。\n卧云行归休，破贼见神速。",
        "dynasty": "宋",
        "collection_info": null
    },
    {
        "title": "程德孺惠海中柏石兼辱佳篇辄復和谢",
        "author": "苏轼",
        "content": "岚熏瘴染却敷腴，笑饮贪泉独继吴。\n未欲连车收薏苡，肯教沉网取珊瑚。\n不知庾岭三年别，收得曹溪一滴无。\n但指庭前双柏石，要予临老识方壶。",
        "dynasty": "宋",
        "collection_info": null
    },
    {
        "title": "次秦少游韵赠姚安世",
        "author": "苏轼",
        "content": "帝城如海欲寻难，肯舍渔舟到杏坛。\n剥啄扣君容膝户，巍峨笑我切云冠。\n问羊独怪初平在，牧豕应同德曜看。\n肯把参同较同异，小窗相对为研丹。",
        "dynasty": "宋",
        "collection_info": null
    },
    {
        "title": "次丹元姚先生韵二首  其一",
        "author": "苏轼",
        "content": "浮生知几何，仅熟一釜羹。\n那于俯仰间，用此委曲情。\n自怜无他肠，偶亦得此生。\n悬知当去客，中有不亡存。\n但恐宿缘重，每为习气昏。\n似闻梅子真，近在吴市门。\n未能肩拍洪，但欲目击温。\n不敢叩门呼，恐作踰垣奔。\n且令绍介先，徐以方便论。",
        "dynasty": "宋",
        "collection_info": null
    },
    {
        "title": "次丹元姚先生韵二首  其二",
        "author": "苏轼",
        "content": "不学刘更生，黄金铸上方。\n不学房次律，身事问颍阳。\n王烈亦何人，叔夜未可量。\n独见神山开，遽餐石髓香。\n至道尚听莹，粗才终蹶张。\n先生喜而笑，幅巾登我堂。\n苦誓指黄壤，要言刻青琅。\n蓬莱在何许，弱水空相望。\n且当从嵇阮，聊復数山王。\n达人友四海，曲士守一疆。\n慎勿使形谍，儿童惊夜光。",
        "dynasty": "宋",
        "collection_info": null
    },
    {
        "title": "次韵秦少游王仲至元日立春三首  其一",
        "author": "苏轼",
        "content": "省事天公厌两回，新年春日併相催。\n殷勤更下山阴雪，要与梅花作伴来。",
        "dynasty": "宋",
        "collection_info": null
    },
    {
        "title": "次韵秦少游王仲至元日立春三首  其二",
        "author": "苏轼",
        "content": "己卯嘉辰寿阿同，愿渠无过亦无功。\n明年春日江湖上，回首觚棱一梦中。",
        "dynasty": "宋",
        "collection_info": null
    },
    {
        "title": "次韵秦少游王仲至元日立春三首  其三",
        "author": "苏轼",
        "content": "词锋虽作楚骚寒，德意还同汉诏宽。\n好遣秦郎供帖子，尽驱春色入毫端。",
        "dynasty": "宋",
        "collection_info": null
    },
    {
        "title": "次韵王晋卿奉诏押高丽宴射",
        "author": "苏轼",
        "content": "北苑传呼陛楯郎，东夷初识令君香。\n天山自可三箭取，海国何劳一苇杭。\n宣劝不辞金碗侧，醉归争看玉鞭长。\n锦囊诗草勤收拾，莫遣鸡林得夜光。",
        "dynasty": "宋",
        "collection_info": null
    },
    {
        "title": "上元侍饮楼上三首呈同列  其一",
        "author": "苏轼",
        "content": "澹月疏星遶建章，仙风吹下御炉香。\n侍臣鹄立通明殿，一朵红云捧玉皇。",
        "dynasty": "宋",
        "collection_info": null
    },
    {
        "title": "上元侍饮楼上三首呈同列  其二",
        "author": "苏轼",
        "content": "薄雪初消野未耕，卖薪买酒看升平。\n吾君勤俭倡优拙，自是丰年有笑声。",
        "dynasty": "宋",
        "collection_info": null
    },
    {
        "title": "上元侍饮楼上三首呈同列  其三",
        "author": "苏轼",
        "content": "老病行穿万马羣，九衢人散月纷纷。\n归来一盏残灯在，犹有传柑遗细君。",
        "dynasty": "宋",
        "collection_info": null
    },
    {
        "title": "戏答王都尉传柑",
        "author": "苏轼",
        "content": "侍史传柑玉座傍，人间草木尽天浆。\n寄与维摩三十颗，不知薝卜是余香。",
        "dynasty": "宋",
        "collection_info": null
    },
    {
        "title": "送蒋颖叔帅熙河",
        "author": "苏轼",
        "content": "西方犹宿师，论将不及我。\n苟无深入计，缓带我亦可。\n承明正须君，文字粲藻火。\n自荐虽云数，留行终不果。\n正坐喜论兵，临老付边锁。\n新诗出谈笑，僚友困掀簸。\n我欲歌杕杜，杨柳方婀娜。\n边风事首虏，所得盖幺么。\n愿为鲁连书，一射聊城笴。\n阴功在不杀，结草酬魏颗。",
        "dynasty": "宋",
        "collection_info": null
    },
    {
        "title": "再送二首  其一",
        "author": "苏轼",
        "content": "使君九万击鹏鲲，肯为阳关一断魂。\n不用宽心九千里，安西都护国西门。",
        "dynasty": "宋",
        "collection_info": null
    },
    {
        "title": "再送二首  其二",
        "author": "苏轼",
        "content": "余刃西屠横海鲲，应余诗谶是游魂。\n归来趁别陶弘景，看挂衣冠神武门。",
        "dynasty": "宋",
        "collection_info": null
    },
    {
        "title": "次韵颖叔观灯",
        "author": "苏轼",
        "content": "安西老守是禅僧，到处应然无尽灯。\n永夜出游从万骑，诸羌入看拥千层。\n便因行乐令投甲，不用防秋更打冰。\n振旅归来还侍宴，十分宣劝恐难胜。",
        "dynasty": "宋",
        "collection_info": null
    },
    {
        "title": "次韵钱穆父王仲至同赏田曹梅花",
        "author": "苏轼",
        "content": "寒厅不知春，独立耿玉雪。\n闭门愁永夜，置酒及明发。\n忽惊庭户晓，未受烟雨没。\n浮光风宛转，照影水方折。\n鬓霜未易扫，眉斧真自伐。\n惟当此花前，醉卧黄昏月。",
        "dynasty": "宋",
        "collection_info": null
    },
    {
        "title": "送襄阳从事李友谅归钱塘",
        "author": "苏轼",
        "content": "居杭积五岁，自意本杭人。\n故山归无家，欲卜西湖邻。\n良田不难买，静士谁当亲。\n髯张既超然，老潜亦绝伦。\n李子冰玉姿，文行两清淳。\n归从三人游，便足了此身。\n公堤不改昨，姥岭行开新。\n幽梦随子去，松花落衣巾。",
        "dynasty": "宋",
        "collection_info": null
    },
    {
        "title": "次韵吴传正枯木歌",
        "author": "苏轼",
        "content": "天公水墨自奇绝，瘦竹枯松写残月。\n梦回疏影在东窗，惊怪霜枝连夜发。\n生成变坏一弹指，乃知造物初无物。\n古来画师非俗士，妙想实与诗同出。\n龙眠居士本诗人，能使龙池飞霹雳。\n君虽不作丹青手，诗眼亦自工识拔。\n龙眠胸中有千驷，不独画肉兼画骨。\n但当与作少陵诗，或自与君拈秃笔。\n东南山水相招呼，万象入我摩尼珠。\n尽将书画散朋友，独与长铗归来乎。",
        "dynasty": "宋",
        "collection_info": null
    },
    {
        "title": "送黄师是赴两浙宪",
        "author": "苏轼",
        "content": "世久无此士，我晚得王孙。\n宁非叔度家，岂出次公门。\n白首沉下吏，绿衣有公言。\n哀哉吴越人，久为江湖吞。\n官自倒帑廪，饱不及黎元。\n近闻海上港，渐出水底村。\n愿君五袴手，招此半菽魂。\n一见刺史天，稍忘狱吏尊。\n会稽入吾手，镜湖小于盆。\n比我东来时，无復疮痍存。",
        "dynasty": "宋",
        "collection_info": null
    },
    {
        "title": "送范中济经略侍郎分韵赋诗以元戎十乘以先启行为韵轼得先字且赠以鱼枕杯四马棰一",
        "author": "苏轼",
        "content": "梁李久乐祸，自焚岂非天。\n两鼠鬬穴中，一胜亦偶然。\n谋初要百虑，善后乃万全。\n庙堂选世将，范氏真多贤。\n仁风被宿麦，绿浪摇晴川。\n号令耸毛羽，先声落虚弦。\n我家天一方，去路城西偏。\n投竿困障日，卖剑行归田。\n赠君荆鱼杯，副以蜀马鞭。\n一醉可以起，毋令祖生先。",
        "dynasty": "宋",
        "collection_info": null
    },
    {
        "title": "书晁说之考牧图后",
        "author": "苏轼",
        "content": "我昔在田间，但知羊与牛。\n川平牛背稳，如驾百斛舟。\n舟行无人岸自移，我卧读书牛不知。\n前有百尾羊，听我鞭声如鼓鼙。\n我鞭不妄发，视其后者而鞭之。\n泽中草木长，草长病牛羊。\n寻山跨坑谷，腾趠筋骨强。\n烟簑雨笠长林下，老去而今空见画。\n世间马耳射东风，悔不长作多牛翁。",
        "dynasty": "宋",
        "collection_info": null
    },
    {
        "title": "吕与叔学士挽词",
        "author": "苏轼",
        "content": "言中谋猷行中经，关西人物数清英。\n欲过叔度留终日，未识鲁山空此生。\n议论凋零三益友，功名分付二难兄。\n老来尚有忧时叹，此涕无从何处倾。",
        "dynasty": "宋",
        "collection_info": null
    },
    {
        "title": "丹元子示诗飘飘然有谪仙风气吴传正继作復次其韵",
        "author": "苏轼",
        "content": "飞仙亦偶然，脱命瞬息中。\n惟诗不可拟，如写天日容。\n梦中哦七言，玉丹已入怀。\n一语遭绰虐，失身堕蓬莱。\n蓬莱至今空，护短不养才。\n上界足官府，谪仙应退休。\n可怜吴与苏，骯脏雪满头。\n雪满头，终当却与丹元子，笑指东海乘桴浮。",
        "dynasty": "宋",
        "collection_info": null
    },
    {
        "title": "次韵王定国书丹元子宁极斋",
        "author": "苏轼",
        "content": "仙人与吾辈，寓迹同一尘。\n何曾五浆馈，但有争席人。\n宁极无常居，此斋自随身。\n人那识郗鑑，天不留封伦。\n误落世网中，俗物愁我神。\n先生忽扣户，夜呼祁孔宾。\n便欲随子去，着书未绝麟。\n愿挂神虎冠，往卜饮马邻。\n王郎濯纨绮，意与陋巷亲。\n南游苦不早，倘及莼鲈新。",
        "dynasty": "宋",
        "collection_info": null
    },
    {
        "title": "王仲至侍郎见惠稚栝种之礼曹北垣下今百余日矣蔚然有生意喜而作诗",
        "author": "苏轼",
        "content": "翠栝东南美，近生神岳阴。\n惜哉不可致，霜根络云岑。\n仙风振高标，香实陨平林。\n偶随樗栎生，不为樵牧侵。\n忽惊黄茅岭，稍出青玉针。\n好事虽力取，王城少知音。\n岂无换鹅手，但知觅来禽。\n高怀独夫子，一见捐橐金。\n得之喜不寐，赠我意殊深。\n公堂开后阁，凡木愧华簪。\n栽培一寸根，寄子百年心。\n常恐樊笼中，摧我鸾鹤襟。\n谁知积雨后，寒芒晓森森。\n恨我迫归老，不见汝十寻。\n苍皮护玉骨，旦暮视古今。\n何人风雨夜，卧听饥龙吟。",
        "dynasty": "宋",
        "collection_info": null
    },
    {
        "title": "次韵钱穆父马上寄蒋颖叔二首  其一",
        "author": "苏轼",
        "content": "玉关不用一丸泥，自有长城鸟鼠西。\n剩与故人寻土物，腊糟红曲寄驼蹄。",
        "dynasty": "宋",
        "collection_info": null
    },
    {
        "title": "次韵钱穆父马上寄蒋颖叔二首  其二",
        "author": "苏轼",
        "content": "多买黄封作洗泥，使君来自陇山西。\n高才得兔人人羡，争欲寻踪觅旧蹄。",
        "dynasty": "宋",
        "collection_info": null
    },
    {
        "title": "表弟程德孺生日",
        "author": "苏轼",
        "content": "仗下千官散紫庭，微闻偶语说苏程。\n长身自昔传甥舅，寿骨遥知是弟兄。\n曾活万人宁望报，祇求五亩却归耕。\n四朝遗老凋零尽，鹤髮他年几箇迎。",
        "dynasty": "宋",
        "collection_info": null
    },
    {
        "title": "七年九月自广陵召还復馆于浴室东堂八年六月乞会稽将去汶公乞诗乃復用前韵三首  其一",
        "author": "苏轼",
        "content": "乞郡三章字半斜，庙堂传笑眼昏花。\n上人问我迟留意，待赐头纲八餠茶。",
        "dynasty": "宋",
        "collection_info": null
    },
    {
        "title": "七年九月自广陵召还復馆于浴室东堂八年六月乞会稽将去汶公乞诗乃復用前韵三首  其二",
        "author": "苏轼",
        "content": "梦绕吴山却月廊，白梅卢橘觉犹香。\n会稽且作须臾意，从此归田策最良。",
        "dynasty": "宋",
        "collection_info": null
    },
    {
        "title": "七年九月自广陵召还復馆于浴室东堂八年六月乞会稽将去汶公乞诗乃復用前韵三首  其三",
        "author": "苏轼",
        "content": "东南此去几时归，倦鸟孤云岂有期。\n断送一生消底物，三年光景六篇诗。",
        "dynasty": "宋",
        "collection_info": null
    },
    {
        "title": "吴子野将出家赠以扇山枕屏",
        "author": "苏轼",
        "content": "峨峨扇中山，绝壁信天剖。\n谁知大圆镜，衡霍入户牖。\n得之老月师，画者一醉叟。\n常疑若人胸，自有云梦薮。\n千巌在掌握，用舍弹指久。\n低昂不自知，恨寄儿女手。\n短屏虽曲折，高枕谢奔走。\n出家非今日，法水洗无垢。\n浮游云释峤，宴坐柳生肘。\n忘怀紫翠间，相与到白首。",
        "dynasty": "宋",
        "collection_info": null
    },
    {
        "title": "大行太皇太后高氏挽词二首  其一",
        "author": "苏轼",
        "content": "至矣吾三后，功高汉已还。\n復推元佑冠，盖得永昭全。\n有作犹非圣，无私乃是天。\n侍臣谈道要，家法信家传。",
        "dynasty": "宋",
        "collection_info": null
    },
    {
        "title": "大行太皇太后高氏挽词二首  其二",
        "author": "苏轼",
        "content": "却狄安诸夏，先王社稷臣。\n固应祠百世，何止活千人。\n定策天知我，忘家帝念亲。\n万方何以报，得疾为勤民。",
        "dynasty": "宋",
        "collection_info": null
    },
    {
        "title": "赠王觏",
        "author": "苏轼",
        "content": "何人生得宁馨子，今夜初逢掣笔郎。\n莫怪围棋忘瓜葛，已能作赋继灵光。",
        "dynasty": "宋",
        "collection_info": null
    },
    {
        "title": "东府雨中别子由",
        "author": "苏轼",
        "content": "庭下梧桐树，三年三见汝。\n前年适汝阴，见汝鸣秋雨。\n去年秋雨时，我自广陵归。\n今年中山去，白首归无期。\n客去莫叹息，主人亦是客。\n对床定悠悠，夜雨空萧瑟。\n起折梧桐枝，赠汝千里行。\n归来知健否，莫忘此时情。",
        "dynasty": "宋",
        "collection_info": null
    },
    {
        "title": "谢运使仲适座上送王敏仲北使",
        "author": "苏轼",
        "content": "衝风振河朔，飞雾失太行。\n相逢不相识，下马鬚眉黄。\n洗眼忽惊笑，见此玉节郎。\n喜有贤主人，共惜残烛光。\n聚散一梦中，人北雁南翔。\n吾生如寄耳，送老天一方。\n幸子遇明主，陈经入西厢。\n归期不可缓，倚相宜在旁。",
        "dynasty": "宋",
        "collection_info": null
    },
    {
        "title": "和钱穆父送别并求顿递酒",
        "author": "苏轼",
        "content": "联镳接武两长身，鹓鹭行中笑语亲。\n九子羡君门户壮，八州怜我往来频。\n伫闻东府开宾阁，便乞西湖洗塞尘。\n更向青齐觅消息，要知从事是何人。",
        "dynasty": "宋",
        "collection_info": null
    },
    {
        "title": "书丹元子所示李太白真",
        "author": "苏轼",
        "content": "天人几何同一沤，谪仙非谪乃其游。\n麾斥八极隘九州，化为两鸟鸣相酬。\n一鸣一止三千秋，开元有道为少留。\n縻之不可矧肯求，西望太白横峨岷。\n眼高四海空无人，大儿汾阳中令君。\n小儿天台坐忘身，平生不识高将军。\n手污吾足乃敢瞋，作诗一笑君应闻。",
        "dynasty": "宋",
        "collection_info": null
    },
    {
        "title": "次韵曾仲锡承议食蜜渍生荔支",
        "author": "苏轼",
        "content": "代北寒虀捣韭萍，奇苞零落似晨星。\n逢盐久已成枯腊，得蜜犹疑是薄刑。\n欲就左慈求拄杖，便随李白跨沧溟。\n攀条与立新名字，儿女称呼恐不经。",
        "dynasty": "宋",
        "collection_info": null
    },
    {
        "title": "再次韵曾仲锡荔支",
        "author": "苏轼",
        "content": "柳花着水万浮萍，荔实周天两岁星。\n本自玉肌非鹄浴，至今丹殻似猩刑。\n侍郎赋咏穷三峡，妃子烟尘动四溟。\n莫遣诗人说功过，且随香草附骚经。",
        "dynasty": "宋",
        "collection_info": null
    },
    {
        "title": "次韵滕大夫三首 雪浪石 其一",
        "author": "苏轼",
        "content": "太行西来万马屯，势与岱岳争雄尊。\n飞狐上党天下脊，半掩落日先黄昏。\n削成山东二百郡，气压代北三家村。\n千峰右卷矗牙帐，崩崖凿断开土门。\n朅来城下作飞石，一礮惊落天骄魂。\n承平百年烽燧冷，此物僵卧枯榆根。\n画师争摹雪浪势，天工不见雷斧痕。\n离堆四面绕江水，坐无蜀士谁与论。\n老翁儿戏作飞雨，把酒坐看珠跳盆。\n此身自幻孰非梦，故国山水聊心存。",
        "dynasty": "宋",
        "collection_info": null
    },
    {
        "title": "次韵滕大夫三首 雪浪石 其二",
        "author": "苏轼",
        "content": "我顷三章乞越州，欲寻万壑看交流。\n且凭造物开山骨，已见天吴出浪头。\n履道凿池虽可致，玉川卷地若为收。\n洛阳泉石今谁主，莫学痴人李与牛。",
        "dynasty": "宋",
        "collection_info": null
    },
    {
        "title": "次韵滕大夫三首 沉香石",
        "author": "苏轼",
        "content": "壁立孤峰倚砚长，共疑沉水得顽苍。\n欲随楚客纫兰佩，谁信吴儿是木肠。\n山下曾逢化松石，玉中还有辟邪香。\n早知百和俱灰烬，未信人言弱胜刚。",
        "dynasty": "宋",
        "collection_info": null
    },
    {
        "title": "石芝",
        "author": "苏轼",
        "content": "土中一掌婴儿新，爪指良是肌骨匀。\n见之怖走谁敢食，天赐我尔不及宾。\n旌阳远游同一许，长史玉斧皆门户。\n我家韦布三百年，祇有阴功不知数。\n跪陈八簋加六瑚，化人视之真块苏。\n肉芝烹熟石芝老，笑唾熊掌嚬雕胡。\n老蚕作茧何时脱，梦想至人空激烈。\n古来大药不可求，真契当如磁石铁。",
        "dynasty": "宋",
        "collection_info": null
    },
    {
        "title": "鹤叹",
        "author": "苏轼",
        "content": "园中有鹤驯可呼，我欲呼之立坐隅。\n鹤有难色侧睨予，岂欲臆对如鵩乎。\n我生如寄良畸孤，三尺长胫阁瘦躯。\n俯啄少许便有余，何至以身为子娱。\n驱之上堂立斯须，投以餠饵视若无。\n戛然长鸣乃下趋，难进易退我不如。",
        "dynasty": "宋",
        "collection_info": null
    },
    {
        "title": "刘丑厮诗",
        "author": "苏轼",
        "content": "刘生望都民，病羸寄空窑。\n有子曰丑厮，十二行操瓢。\n墦间得余粒，雪中拾堕樵。\n饥饱共生死，水火同焚漂。\n病翁恃一褐，度此积雪宵。\n哀哉二暴客，掣去如饥鸮。\n翁既死于寒，客亦易此龆。\n崎岖走亭长，不惮雪径遥。\n我仇祝与苑，物色同遮邀。\n行路为出涕，二客竟就枭。\n譊譊诉我庭，慷慨惊吾僚。\n曰此可名寄，追配郴之荛。\n恨我非柳子，击节为尔谣。\n官赐二万钱，无家可归娇。\n为媾他日妇，婉然初垂髫。\n洗沐作小吏，裹头束其腰。\n笔砚耕学苑，弓矛战天骄。\n壮大随尔好，忠孝福可徼。\n相国有折胁，封侯或吹箫。\n人事岂易料，勿轻此僬侥。",
        "dynasty": "宋",
        "collection_info": null
    },
    {
        "title": "题毛女真",
        "author": "苏轼",
        "content": "雾鬓风鬟木叶衣，山川良是昔人非。\n祇应闲过商颜老，独自吹箫月下归。",
        "dynasty": "宋",
        "collection_info": null
    },
    {
        "title": "次韵子由清汶老龙珠丹",
        "author": "苏轼",
        "content": "天公不解防痴龙，玉函宝方出龙宫。\n雷霆下索无处避，逃入先生衣袂中。\n先生不作金椎袖，玩世徜徉隠屠酒。\n夜光明月空自投，一锻何劳纬萧手。\n黄门寡好心易足，荆棘不生梨枣熟。\n玄珠白璧两无求，无胫金丹来入腹。\n区区分别笑乐天，那知空门不是仙。",
        "dynasty": "宋",
        "collection_info": null
    },
    {
        "title": "次韵子由书清汶老所传秦湘二女图",
        "author": "苏轼",
        "content": "春风消冰失瑶玉，我本无身安有触。\n羊生得妇如得风，握手一笑未为辱。\n先生室中无天游，佩环何处鸣风瓯。\n随魔未必皆魔女，但与分灯遣归去。\n胡为写真传世人，更要维摩一转语。\n丹元茅茨祇三间，太极老人时往还。\n检点凡心早除拂，方平神鞭常使物。",
        "dynasty": "宋",
        "collection_info": null
    },
    {
        "title": "紫团参寄王定国",
        "author": "苏轼",
        "content": "谽谺土门口，突兀太行顶。\n岂惟团紫云，实自俯倒景。\n刚风被草木，真气入苕颖。\n旧闻人衔芝，生此羊肠岭。\n纤攕虎豹鬣，蹙缩龙蛇瘿。\n蚕头试小嚼，龟息变方骋。\n矧予明真子，已造浮玉境。\n清宵月挂户，半夜珠落井。\n灰心宁復然，汗喘久已静。\n东坡犹故目，北药致遗秉。\n欲持三桠根，往侑九转鼎。\n为子置齿颊，岂不贤酒茗。",
        "dynasty": "宋",
        "collection_info": null
    },
    {
        "title": "寄镏合刷瓶与子由",
        "author": "苏轼",
        "content": "老人心事日摧颓，宿火通红手自焙。\n小甑短瓶良具足，穉儿娇女共燔煨。\n寄君东阁闲烝遶栗，知我空堂坐画灰。\n约束家僮好收拾，故山梨枣待归来。",
        "dynasty": "宋",
        "collection_info": null
    },
    {
        "title": "次韵刘焘抚勾蜜渍荔支",
        "author": "苏轼",
        "content": "时新满座闻名字，别久何人记色香。\n叶似杨梅蒸雾雨，花如卢橘傲风霜。\n每怜莼菜下盐豉，肯与葡萄压酒浆。\n回首惊尘卷飞雪，诗情真合与君尝。",
        "dynasty": "宋",
        "collection_info": null
    },
    {
        "title": "送曾仲锡通判如京师",
        "author": "苏轼",
        "content": "边城岁暮多风雪，强压春醪与君别。\n玉帐夜谈霜月苦，铁骑晓出冰河裂。\n断蓬飞叶捲黄沙，祇有千林䰒松花。\n应为王孙朝上国，珠幢玉节与排衙。\n左援公孝右孟博，我居其间啸且诺。\n仆夫为我催归来，要与北海春水争先回。",
        "dynasty": "宋",
        "collection_info": null
    },
    {
        "title": "立春日小集戏李端叔",
        "author": "苏轼",
        "content": "白髮已十载，青春无一堪。\n不惊新岁换，聊与故人谈。\n牛健民声喜，鸦娇雪意酣。\n霏微不到地，和暖要宜蚕。\n岁月斜川似，风流曲水惭。\n行吟老燕代，坐睡梦江潭。\n丞掾颇哀援，歌呼谁怕参。\n衰怀久灰槁，习气尚馋贪。\n白啖本河朔，红消真剑南。\n辛盘得青韭，腊酒是黄甘。\n归卧灯残帐，醒闻叶打庵。\n须烦李居士，重说后三三。",
        "dynasty": "宋",
        "collection_info": null
    },
    {
        "title": "次韵曾仲锡元日见寄",
        "author": "苏轼",
        "content": "萧索东风两鬓华，年年幡胜剪宫花。\n愁闻塞曲吹芦管，喜见春盘得蓼芽。\n吾国旧供云泽米，君家新致雪坑茶。\n燕南异事真堪纪，三寸黄甘擘永嘉。",
        "dynasty": "宋",
        "collection_info": null
    },
    {
        "title": "子由生日以檀香观音像及新合印香银篆盘为寿",
        "author": "苏轼",
        "content": "旃檀婆律海外芬，西山老脐柏所熏。\n香螺脱黡来相羣，能结缥缈风中云。\n一灯如萤起微焚，何时度尽缪篆纹。\n缭绕无穷合復分，绵绵浮空散氤氲，东坡持是寿卯君。\n君少与我师皇坟，旁资老聃释迦文。\n共厄中年点蝇蚊，晚遇斯须何足云。\n君方论道承华勋，我亦旗鼓严中军。\n国恩未报敢不勤，但愿不为世所醺。\n尔来白髮不可耘，问君何时返乡枌，收拾散亡理放纷。\n此心实与香俱焄，闻思大士应已闻。",
        "dynasty": "宋",
        "collection_info": null
    },
    {
        "title": "次韵李端叔送保倅翟安常赴阙兼寄子由",
        "author": "苏轼",
        "content": "中山保塞两穷边，卧治雍容已百年。\n顾我迂愚分竹使，与君谈笑用蒲鞭。\n松荒三径思元亮，草合平池忆惠连。\n白髮归心凭说与，古来谁似两疏贤。",
        "dynasty": "宋",
        "collection_info": null
    },
    {
        "title": "中山松醪寄雄州守王引进",
        "author": "苏轼",
        "content": "鬰鬰苍髯千岁姿，肯来杯酒作儿嬉。\n流芳不待龟巢叶，扫白聊烦鹤踏枝。\n醉裏便成敧雪舞，醒时与作啸风辞。\n马军走送非无意，玉帐人闲合有诗。",
        "dynasty": "宋",
        "collection_info": null
    },
    {
        "title": "次韵李端叔谢送牛戬鸳鸯竹石图",
        "author": "苏轼",
        "content": "闻君谈西戎，废食忘早晚。\n王师本不陈，贼垒何足刬。\n守边在得士，此语要而简。\n知君论将口，似予识画眼。\n笑指尘壁间，此是老牛戬。\n平生师卫玠，非意尝理遣。\n愬君定何人，未用市朝显。\n置之勿復道，世俗固多舛。\n归去亦何须，单车度殽渑。\n如虫得羽化，已脱安用茧。\n家书空万轴，凉暴困舒卷。\n念当扫长物，闭息默自暖。\n此画聊付君，幽处得小展。\n新诗勿纵笔，羣吠惊邑犬。\n时来未可知，妙斲待轮扁。",
        "dynasty": "宋",
        "collection_info": null
    },
    {
        "title": "次韵聪上人见寄",
        "author": "苏轼",
        "content": "前身本同社，宿业独临边。\n一悟镜空老，始知圆泽贤。\n归心忘犊佩，生术寄羊鞭。\n不似欧阳子，空留六一泉。",
        "dynasty": "宋",
        "collection_info": null
    },
    {
        "title": "次韵王雄州还朝留别",
        "author": "苏轼",
        "content": "老李威名八十年，壁间精悍见遗颜。\n自闻出守风流似，稍觉承平气象还。\n但遣诗人歌杕杜，不妨侍女唱阳关。\n内朝接武知何日，白髮羞归供奉班。",
        "dynasty": "宋",
        "collection_info": null
    },
    {
        "title": "三月二十日多叶杏盛开",
        "author": "苏轼",
        "content": "零露泫月蕊，温风散晴葩。\n春工了不睡，连夜开此花。\n芳心谁剪刻，天质自清华。\n恼客香有无，弄粧影横斜。\n中山古战国，杀气浮高牙。\n丛台余袨服，易水雄悲笳。\n自从此花开，玉肌洗尘沙。\n坐令游侠窟，化作温柔家。\n我老念江海，不饮空咨嗟。\n刘郎归何日，红桃烁残霞。\n明年花开时，举酒望三巴。",
        "dynasty": "宋",
        "collection_info": null
    },
    {
        "title": "三月二十日开园三首  其一",
        "author": "苏轼",
        "content": "雪髯霜鬓语伧狞，淡荡园林取次行。\n要识将军不凡意，从来祇啜小人羹。",
        "dynasty": "宋",
        "collection_info": null
    },
    {
        "title": "三月二十日开园三首  其二",
        "author": "苏轼",
        "content": "西园牡籥夜沉沉，尚有游人卧柳阴。\n鹤睡觉时风露下，落花飞絮满衣襟。",
        "dynasty": "宋",
        "collection_info": null
    },
    {
        "title": "三月二十日开园三首  其三",
        "author": "苏轼",
        "content": "鬰鬰苍髯真道友，丝丝红萼是乡人。\n何时翠竹江村路，送我柴门月色新。",
        "dynasty": "宋",
        "collection_info": null
    },
    {
        "title": "次韵王雄州送侍其泾州",
        "author": "苏轼",
        "content": "威声又数中兴年，二虏行当一矢联。\n闻道名城得真将，故应惊羽落空弦。\n追锋归去雄三卫，授钺重来定十连。\n别酒回头便陈迹，号呶端合发初筵。",
        "dynasty": "宋",
        "collection_info": null
    },
    {
        "title": "临城道中作",
        "author": "苏轼",
        "content": "逐客何人着眼看，太行千里送征鞍。\n未应愚谷能留柳，可独衡山解识韩。",
        "dynasty": "宋",
        "collection_info": null
    },
    {
        "title": "过汤阴市得豌豆大麦粥示三儿子",
        "author": "苏轼",
        "content": "朔野方赤地，河堧但黄尘。\n秋霖暗豆荚，夏旱臞麦人。\n逆旅唱晨粥，行庖得时珍。\n青斑照匕箸，脆响鸣牙龈。\n玉食谢故吏，风餐便逐臣。\n漂零竟何适，浩荡寄此身。\n争劝加餐食，实无负吏民。\n何当万里客，归及三年新。",
        "dynasty": "宋",
        "collection_info": null
    },
    {
        "title": "黄河",
        "author": "苏轼",
        "content": "活活何人见混茫，昆崙气脉本来黄。\n浊流若解污清济，惊浪应须动太行。\n帝假一源神禹迹，世流三患梗尧乡。\n灵槎果有仙家事，试问青天路短长。",
        "dynasty": "宋",
        "collection_info": null
    },
    {
        "title": "子由新修汝州龙兴寺吴画壁",
        "author": "苏轼",
        "content": "丹青久衰工不艺，人物尤难到今世。\n每摹市井作公卿，画手悬知是徒隶。\n吴生已与不传死，那復典刑留近岁。\n人间几处变西方，尽作波涛翻海势。\n细观手面分转侧，妙算毫釐得天契。\n始知真放本精微，不比狂花生客慧。\n似闻遗墨留汝海，古壁蜗涎可垂涕。\n力捐金帛扶栋宇，错落浮云卷新霁。\n使君坐啸清梦余，几迭衣纹数衿袂。\n他年弔古知有人，姓名聊记东坡弟。",
        "dynasty": "宋",
        "collection_info": null
    },
    {
        "title": "过杞赠马梦得",
        "author": "苏轼",
        "content": "万古仇池穴，归心负雪堂。\n殷勤竹裏梦，犹自数山王。",
        "dynasty": "宋",
        "collection_info": null
    },
    {
        "title": "过高邮寄孙君孚",
        "author": "苏轼",
        "content": "过淮风气清，一洗尘埃容。\n水木渐幽茂，菰蒲杂游龙。\n可怜夜合花，青枝散红茸。\n美人游不归，一笑谁当供。\n故园在何处，已偃手种松。\n我行忽失路，归梦山千重。\n闻君有负郭，二顷收横纵。\n卷野毕秋穫，殷床闻夜舂。\n乐哉何所忧，社酒粥面醲。\n宦游岂不好，毋令到千钟。",
        "dynasty": "宋",
        "collection_info": null
    },
    {
        "title": "仆所至未尝出游过长芦闻復禅师病甚不可不一问既见则有间矣明日阻风復留见之作三绝句呈闻復并请转呈参寥子各赋数首  其一",
        "author": "苏轼",
        "content": "亦知壶子不死，敢问老聃所游。\n瑟瑟寒松露骨，眈眈病虎垂头。",
        "dynasty": "宋",
        "collection_info": null
    },
    {
        "title": "仆所至未尝出游过长芦闻復禅师病甚不可不一问既见则有间矣明日阻风復留见之作三绝句呈闻復并请转呈参寥子各赋数首  其二",
        "author": "苏轼",
        "content": "莫言西蜀万里，且到南华一游。\n扶病江边送客，杖挐浦口回头。",
        "dynasty": "宋",
        "collection_info": null
    },
    {
        "title": "仆所至未尝出游过长芦闻復禅师病甚不可不一问既见则有间矣明日阻风復留见之作三绝句呈闻復并请转呈参寥子各赋数首  其三",
        "author": "苏轼",
        "content": "老去此生一诀，兴来明日重游。\n卧闻三老白事，半夜南风打头。",
        "dynasty": "宋",
        "collection_info": null
    },
    {
        "title": "六月七日泊金陵阻风得钟山泉公书寄诗为谢",
        "author": "苏轼",
        "content": "今日江头天色恶，礮车云起风欲作。\n独望钟山唤宝公，林间白塔如孤鹤。\n宝公骨冷唤不闻，却有老泉来唤人。\n电眸虎齿霹雳舌，为余吹散千峰云。\n南行万里亦何事，一酌曹溪知水味。\n他年若画蒋山图，为作泉公唤居士。",
        "dynasty": "宋",
        "collection_info": null
    },
    {
        "title": "赠清凉寺和长老",
        "author": "苏轼",
        "content": "代北初辞没马尘，江南来见卧云人。\n问禅不契前三语，施佛空留丈六身。\n老去山林徒梦想，雨余钟鼓更清新。\n会须一洗黄茅瘴，未用深藏白㲲巾。",
        "dynasty": "宋",
        "collection_info": null
    },
    {
        "title": "予前后守倅余杭凡五年夏秋之间蒸热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗",
        "author": "苏轼",
        "content": "忠孝王家千柱宫，东坡作吏五年中。\n中和堂上东南颊，独有人间万里风。",
        "dynasty": "宋",
        "collection_info": null
    },
    {
        "title": "慈湖夹阻风五首  其一",
        "author": "苏轼",
        "content": "捍索桅竿立啸空，篙师酣寝浪花中。\n故应菅蒯知心腹，弱缆能争万里风。",
        "dynasty": "宋",
        "collection_info": null
    },
    {
        "title": "慈湖夹阻风五首  其二",
        "author": "苏轼",
        "content": "此生归路愈茫然，无数青山水拍天。\n犹有小船来卖餠，喜闻墟落在山前。",
        "dynasty": "宋",
        "collection_info": null
    },
    {
        "title": "慈湖夹阻风五首  其三",
        "author": "苏轼",
        "content": "我行都是退之诗，真有人家水半扉。\n千顷桑麻在船底，空余石髮挂鱼衣。",
        "dynasty": "宋",
        "collection_info": null
    },
    {
        "title": "慈湖夹阻风五首  其四",
        "author": "苏轼",
        "content": "日轮亭午汗珠融，谁识南讹长养功。\n暴雨过云聊一快，未妨明月却当空。",
        "dynasty": "宋",
        "collection_info": null
    },
    {
        "title": "慈湖夹阻风五首  其五",
        "author": "苏轼",
        "content": "卧看落月横千丈，起唤清风得半帆。\n且并水村敧侧过，人间何处不巉巌。",
        "dynasty": "宋",
        "collection_info": null
    },
    {
        "title": "壶中九华诗",
        "author": "苏轼",
        "content": "清溪电转失云峰，梦裏犹惊翠扫空。\n五岭莫愁千嶂外，九华今在一壶中。\n天池水落层层见，玉女窗虚处处通。\n念我仇池太孤绝，百金归买碧玲珑。",
        "dynasty": "宋",
        "collection_info": null
    },
    {
        "title": "过庐山下",
        "author": "苏轼",
        "content": "乱云欲霾山，势与飘风南。\n羣隮相应和，勇往争骖驔。\n可怜荟蔚中，时出紫翠岚。\n雁没失东岭，龙腾见西龛。\n一时供坐笑，百态变立谈。\n暴雨破坱圠，清飙扫浑酣。\n廓然归何处，陋矣安足戡。\n亭亭紫霄峰，窈窈白石庵。\n五老数松雪，双溪落天潭。\n虽云默祷应，顾有移文惭。",
        "dynasty": "宋",
        "collection_info": null
    },
    {
        "title": "望湖亭",
        "author": "苏轼",
        "content": "八月渡长湖，萧条万象疏。\n秋风片帆急，暮霭一山孤。\n许国心犹在，康时术已虚。\n岷峨家万里，投老得归无。",
        "dynasty": "宋",
        "collection_info": null
    },
    {
        "title": "江西一首",
        "author": "苏轼",
        "content": "江西山水真吾邦，白沙翠竹石底江。\n舟行十里磨九泷，篙声荦确相舂撞。\n醉卧欲醒闻淙淙，直欲一口吸老庞。\n何人得隽窥鱼矼，举叉绝叫尺鲤双。",
        "dynasty": "宋",
        "collection_info": null
    },
    {
        "title": "秧马歌",
        "author": "苏轼",
        "content": "春云蒙蒙雨凄凄，春秧欲老翠剡齐。\n嗟我妇子行水泥，朝分一壠暮千畦。\n腰如箜篌首啄鸡，筋烦骨殆声酸嘶。\n我有桐马手自提，头尻轩昂腹胁低。\n背如覆瓦去角圭，以我两足为四蹄。\n耸踊滑汰如凫鹥，纤纤束藁亦可赍。\n何用繁缨与月题，却从畦东走畦西。\n山城欲闭闻鼓鼙，忽作的卢跃檀溪。\n归来挂壁从高栖，了无刍秣饥不啼。\n少壮骑汝逮老黧，何曾蹶轶防颠隮。\n锦鞯公子朝金闺，笑我一生蹋牛犁，不知自有木駃騠。",
        "dynasty": "宋",
        "collection_info": null
    },
    {
        "title": "八月七日初入赣过惶恐滩",
        "author": "苏轼",
        "content": "七千里外二毛人，十八滩头一叶身。\n山忆喜欢劳远梦，地名惶恐泣孤臣。\n长风送客添帆腹，积雨浮舟减石鳞。\n便合与官充水手，此生何止略知津。",
        "dynasty": "宋",
        "collection_info": null
    },
    {
        "title": "鬰孤台",
        "author": "苏轼",
        "content": "八境见图画，鬰孤如旧游。\n山为翠浪涌，水作玉虹流。\n日丽崆峒晓，风酣章贡秋。\n丹青未变叶，鳞甲欲生洲。\n岚气昏城树，滩声入市楼。\n烟云侵岭路，草木半炎州。\n故国千峰外，高台十日留。\n他年三宿处，准拟繫归舟。",
        "dynasty": "宋",
        "collection_info": null
    },
    {
        "title": "廉泉",
        "author": "苏轼",
        "content": "水性故自清，不清或挠之。\n君看此廉泉，五色烂摩尼。\n廉者为我廉，何以此名为。\n有廉则有贪，有慧则有痴。\n谁为柳宗元，孰是吴隠之。\n渔父足岂洁，许由耳何淄。\n纷然立名字，此水了不知。\n毁誉有时尽，不知无尽时。\n朅来廉泉上，捋鬚看鬓眉。\n好在水中人，到处相娱嬉。",
        "dynasty": "宋",
        "collection_info": null
    },
    {
        "title": "尘外亭",
        "author": "苏轼",
        "content": "楚山澹无姿，赣水清可厉。\n散策尘外游，麾手谢此世。\n山高惜人力，十步辄一憩。\n却立浮云端，俯视万井丽。\n幽人宴坐处，龙虎为斩薙。\n马驹独何疑，岂堕山鬼计。\n夜垣非助我，谬敬欲其逝。\n戏留一转语，千载起攘袂。",
        "dynasty": "宋",
        "collection_info": null
    },
    {
        "title": "天竺寺",
        "author": "苏轼",
        "content": "香山居士留遗迹，天竺禅师有故家。\n空咏连珠吟迭璧，已亡飞鸟失惊蛇。\n林深野桂寒无子，雨浥山姜病有花。\n四十七年真一梦，天涯流落泪横斜。",
        "dynasty": "宋",
        "collection_info": null
    },
    {
        "title": "过大庾岭",
        "author": "苏轼",
        "content": "一念失垢污，身心洞清浄。\n浩然天地间，惟我独也正。\n今日岭上行，身世永相忘。\n仙人拊我顶，结髮受长生。",
        "dynasty": "宋",
        "collection_info": null
    },
    {
        "title": "宿建封寺晓登尽善亭望韶石三首  其一",
        "author": "苏轼",
        "content": "双阙浮光照短亭，至今猿鸟啸青荧。\n君王自此西巡狩，再使鱼龙舞洞庭。",
        "dynasty": "宋",
        "collection_info": null
    },
    {
        "title": "宿建封寺晓登尽善亭望韶石三首  其二",
        "author": "苏轼",
        "content": "蜀人文赋楚人辞，尧在崇山舜九疑。\n圣主若非真得道，南来万里亦何为。",
        "dynasty": "宋",
        "collection_info": null
    },
    {
        "title": "宿建封寺晓登尽善亭望韶石三首  其三",
        "author": "苏轼",
        "content": "岭海东南月窟西，功成天已锡玄圭。\n此方定是神仙宅，禹亦东来隠会稽。",
        "dynasty": "宋",
        "collection_info": null
    },
    {
        "title": "月华寺",
        "author": "苏轼",
        "content": "天公胡为不自怜，结土融石为铜山。\n万人采斲富媪泣，祇有金帛资豪姦。\n脱身献佛意可料，一瓦坐待千金还。\n月华三火岂天意，至今茇舍依榛菅。\n僧言此地本龙象，兴废反掌曾何艰。\n高巌夜吐金碧气，晓得异石青斓斑。\n坑流窟发钱涌地，暮施百镒朝千锾。\n此山出宝以自贼，地脉已断天应悭。\n我愿铜山化南亩，烂漫黍麦苏惸鳏。\n道人修道要底物，破铛煮饭茅三间。",
        "dynasty": "宋",
        "collection_info": null
    },
    {
        "title": "南华寺",
        "author": "苏轼",
        "content": "云何见祖师，要识本来面。\n亭亭塔中人，问我何所见。\n可怜明上座，万法了一电。\n饮水既自知，指月无復眩。\n我本修行人，三世积精炼。\n中间一念失，受此百年谴。\n抠衣礼真相，感动泪雨霰。\n借师锡端泉，洗我绮语砚。",
        "dynasty": "宋",
        "collection_info": null
    },
    {
        "title": "碧落洞",
        "author": "苏轼",
        "content": "槎牙乱峰合，晃荡绝壁横。\n遥知紫翠间，古来仙释并。\n阳崖射朝日，高处连玉京。\n阴谷叩白月，梦中游化城。\n果然石门开，中有银河倾。\n幽龛入窈窕，别户穿虚明。\n泉流下珠琲，乳湔交缦缨。\n我行畏人知，恐为仙者迎。\n小语辄响答，空山白云惊。\n策杖归去来，治具烦方平。",
        "dynasty": "宋",
        "collection_info": null
    },
    {
        "title": "峡山寺",
        "author": "苏轼",
        "content": "天开清远峡，地转凝碧湾。\n我行无迟速，摄衣步孱颜。\n山僧本幽独，乞食况未还。\n云碓水自舂，松门风为关。\n石泉解娱客，琴筑鸣空山。\n佳人剑翁孙，游戏暂人间。\n忽忆啸云侣，赋诗留玉环。\n林深不可见，雾雨霾髻鬟。",
        "dynasty": "宋",
        "collection_info": null
    },
    {
        "title": "舟行至清远县见顾秀才极谈惠州风物之美",
        "author": "苏轼",
        "content": "到处聚观香案吏，此邦宜着玉堂仙。\n江云漠漠桂花湿，海雨翛翛荔子然。\n闻道黄柑常扺鹊，不容朱橘更论钱。\n恰从神武来弘景，便向罗浮觅稚川。",
        "dynasty": "宋",
        "collection_info": null
    },
    {
        "title": "广州蒲涧寺",
        "author": "苏轼",
        "content": "不用山僧导我前，自寻云外出山泉。\n千章古木临无地，百尺飞涛泻漏天。\n昔日菖蒲方士宅，后来薝卜祖师禅。\n而今只有花含笑，笑道秦皇欲学仙。",
        "dynasty": "宋",
        "collection_info": null
    },
    {
        "title": "赠蒲涧信长老",
        "author": "苏轼",
        "content": "优钵昙花岂有花，问师此曲唱谁家。\n已从子美得桃竹，不向安期觅枣瓜。\n燕坐林间时有虎，高眠粥后不闻鸦。\n胜游自古兼支许，为采松肪寄一车。",
        "dynasty": "宋",
        "collection_info": null
    },
    {
        "title": "发广州",
        "author": "苏轼",
        "content": "朝市日已远，此身良自如。\n三杯软饱后，一枕黑甜余。\n蒲涧疏钟外，黄湾落木初。\n天涯未觉远，处处各樵渔。",
        "dynasty": "宋",
        "collection_info": null
    },
    {
        "title": "浴日亭",
        "author": "苏轼",
        "content": "剑气峥嵘夜插天，瑞光明灭到黄湾。\n坐看旸谷浮金晕，遥想钱塘涌雪山。\n已觉苍凉苏病骨，更烦沆瀣洗衰颜。\n忽惊鸟动行人起，飞上千峰紫翠间。",
        "dynasty": "宋",
        "collection_info": null
    },
    {
        "title": "游罗浮山一首示儿子过",
        "author": "苏轼",
        "content": "人间有此白玉京，罗浮见日鸡一鸣。\n南楼未必齐日观，鬰仪自欲朝朱明。\n东坡之师抱朴老，真契久已交前生。\n玉堂金马久流落，寸田尺宅今谁耕。\n道华亦尝啖一枣，契虚正欲仇三彭。\n铁桥石柱连空横，杖藜欲趁飞猱轻。\n云溪夜逢瘖虎伏，斗坛昼出铜龙狞。\n小儿少年有奇志，中宵起坐存黄庭。\n近者戏作凌云赋，笔势彷佛离骚经。\n负书从我盍归去，羣仙正草新宫铭。\n汝应奴隶蔡少霞，我亦季孟山玄卿。\n还须略报老同叔，赢粮万里寻初平。",
        "dynasty": "宋",
        "collection_info": null
    },
    {
        "title": "十月二日初到惠州",
        "author": "苏轼",
        "content": "彷佛曾游岂梦中，欣然鸡犬识新丰。\n吏民惊怪坐何事，父老相携迎此翁。\n苏武岂知还漠北，管宁自欲老辽东。\n岭南万户皆春色，会有幽人客寓公。",
        "dynasty": "宋",
        "collection_info": null
    },
    {
        "title": "寓居合江楼",
        "author": "苏轼",
        "content": "海山葱昽气佳哉，二江合处朱楼开。\n蓬莱方丈应不远，肯为苏子浮江来。\n江风初凉睡正美，楼上啼鸦呼我起。\n我今身世两相违，西流白日东流水。\n楼中老人日清新，天上岂有痴仙人。\n三山咫尺不归去，一杯付与罗浮春。",
        "dynasty": "宋",
        "collection_info": null
    },
    {
        "title": "试笔",
        "author": "苏轼",
        "content": "子石如琢玉，远烟真削黳。\n入我病风手，玄云渰萋萋。\n是中有何好，而我喜欲迷。\n既似蜡屐阮，又如锻柳嵇。\n醉笔得天全，宛宛天投蜺。\n多谢中书君，伴我此幽栖。",
        "dynasty": "宋",
        "collection_info": null
    },
    {
        "title": "无题",
        "author": "苏轼",
        "content": "六秩行当启，区中缘更疏。\n不贪为我宝，安步当君车。\n故国多乔木，先人有敝庐。\n誓将闲散好，不着一行书。",
        "dynasty": "宋",
        "collection_info": null
    },
    {
        "title": "朝云诗",
        "author": "苏轼",
        "content": "不似杨枝别乐天，恰如通德伴伶玄。\n阿奴络秀不同老，天女维摩总解禅。\n经卷药炉新活计，舞衫歌扇旧因缘。\n丹成逐我三山去，不作巫阳云雨仙。",
        "dynasty": "宋",
        "collection_info": null
    },
    {
        "title": "寄虎儿",
        "author": "苏轼",
        "content": "独倚桄榔树，闲挑荜拨根。\n谋生看拙否，送老此蛮村。",
        "dynasty": "宋",
        "collection_info": null
    },
    {
        "title": "十一月二十六日松风亭下梅花盛开",
        "author": "苏轼",
        "content": "春风岭上淮南村，昔年梅花曾断魂。\n岂知流落復相见，蛮风蜑雨愁黄昏。\n长条半落荔支浦，卧树独秀桄榔园。\n岂惟幽光留夜色，直恐泠艷排冬温。\n松风亭下荆棘裏，两株玉蕊明朝暾。\n海南仙云娇堕砌，月下缟衣来扣门。\n酒醒梦觉起绕树，妙意有在终无言。\n先生独饮勿叹息，幸有落月窥清樽。",
        "dynasty": "宋",
        "collection_info": null
    },
    {
        "title": "再用前韵",
        "author": "苏轼",
        "content": "罗浮山下梅花村，玉雪为骨冰为魂。\n纷纷初疑月挂树，耿耿独与参横昏。\n先生索居江海上，悄如病鹤栖荒园。\n天香国艷肯相顾，知我酒熟诗清温。\n蓬莱宫中花鸟使，绿衣倒挂扶桑暾。\n抱丛窥我方醉卧，故遣啄木先敲门。\n麻姑过君急扫洒，鸟能歌舞花能言。\n酒醒人散山寂寂，惟有落蕊黏空樽。",
        "dynasty": "宋",
        "collection_info": null
    },
    {
        "title": "新酿桂酒",
        "author": "苏轼",
        "content": "捣香筛辣入瓶盆，盎盎春溪带雨浑。\n收拾小山藏社瓮，招呼明月到芳樽。\n酒材已遣门生致，菜把仍叨地主恩。\n烂煮葵羹斟桂醑，风流可惜在蛮村。",
        "dynasty": "宋",
        "collection_info": null
    },
    {
        "title": "惠守詹君见和復次韵",
        "author": "苏轼",
        "content": "已破谁能惜甑盆，颓然醉裏得全浑。\n欲求公瑾一囷米，试满庄生五石樽。\n三杯卯困忘家事，万户春浓感国恩。\n刺史不须要半道，篮舆未暇走山村。",
        "dynasty": "宋",
        "collection_info": null
    },
    {
        "title": "花落復次前韵",
        "author": "苏轼",
        "content": "玉妃谪堕烟雨村，先生作诗与招魂。\n人间草木非我对，奔月偶桂成幽昏。\n闇香入户寻短梦，青子缀枝留小园。\n披衣连夜唤客饮，雪肤满地聊相温。\n松明照坐愁不睡，井华入腹清而暾。\n先生来年六十化，道眼已入不二门。\n多情好事余习气，惜花未忍都无言。\n留连一物吾过矣，笑领百罚空罍樽。",
        "dynasty": "宋",
        "collection_info": null
    },
    {
        "title": "白水山佛迹巌",
        "author": "苏轼",
        "content": "何人守蓬莱，夜半失左股。\n浮山若鹏蹲，忽展垂天羽。\n根株互连络，崖峤争吞吐。\n神工自炉鞲，融液相缀补。\n至今余隙罅，流出千斛乳。\n方其欲合时，天匠麾月斧。\n帝觞分余沥，山骨醉后土。\n峰峦尚开阖，涧谷犹呼舞。\n海风吹未凝，古佛来布武。\n当时汪罔氏，投足不盖拇。\n青莲虽不见，千古落花雨。\n双溪汇九折，万马腾一鼓。\n奔雷溅玉雪，潭洞开水府。\n潜鳞有饥蛟，掉尾取渴虎。\n我来方醉后，濯足聊戏侮。\n回风卷飞雹，掠面过强弩。\n山灵莫恶剧，微命安足赌。\n此山吾欲老，慎勿厌求取。\n溪流变春酒，与我相宾主。\n当连青竹竿，下灌黄精圃。",
        "dynasty": "宋",
        "collection_info": null
    },
    {
        "title": "咏汤泉",
        "author": "苏轼",
        "content": "积水焚大槐，蓄油灾武库。\n惊然丞相井，疑浣将军布。\n自怜耳目隘，未测阴阳故。\n鬰攸火山烈，觱沸汤泉注。\n岂惟渴兽骇，坐使痴儿怖。\n安能长鱼鼈，仅可燖狐兔。\n山中惟木客，户外时芒屦。\n虽无倾城浴，幸免亡国污。",
        "dynasty": "宋",
        "collection_info": null
    },
    {
        "title": "江郊",
        "author": "苏轼",
        "content": "江郊葱昽，云水蒨绚。\n碕岸斗入，洄潭轮转。\n先生悦之，布席閒燕。\n初日下照，潜鳞俯见。\n意钓忘鱼，乐此竿綫。\n优哉悠哉，玩物之变。",
        "dynasty": "宋",
        "collection_info": null
    },
    {
        "title": "詹守携酒见过用前韵作诗聊復和之",
        "author": "苏轼",
        "content": "箕踞狂歌老瓦盆，燎毛燔肉似羌浑。\n传呼草市来携客，洒扫渔矶共置樽。\n山下黄童争看舞，江干白骨已衔恩。\n孤云落日西南望，长羡归鸦自识村。",
        "dynasty": "宋",
        "collection_info": null
    },
    {
        "title": "寄邓道士",
        "author": "苏轼",
        "content": "一杯罗浮春，远饷采薇客。\n遥知独酌罢，醉卧松下石。\n幽人不可见，清啸闻月夕。\n聊戏庵中人，空飞本无迹。",
        "dynasty": "宋",
        "collection_info": null
    },
    {
        "title": "上元夜",
        "author": "苏轼",
        "content": "前年侍玉辇，端门万枝灯。\n璧月挂罘罳，珠星缀觚棱。\n去年中山府，老病亦宵兴。\n牙旗穿夜市，铁马响春冰。\n今年江海上，云房寄山僧。\n亦復举膏火，松间见层层。\n散策桄榔林，林疏月鬅鬙。\n使君置酒罢，箫鼓转松陵。\n狂生来索酒，一举辄数升。\n浩歌出门去，我亦归瞢腾。",
        "dynasty": "宋",
        "collection_info": null
    },
    {
        "title": "正月二十四日与儿子过頼仙芝王原秀才僧昙颖行全道士何宗一同游罗浮道院及栖禅精舍过作诗和其韵寄迈迨一首",
        "author": "苏轼",
        "content": "断桥寻胜践，脱屦欣小揭。\n瘴花已繁红，官柳犹疏细。\n斜川二三子，悼叹吾年逝。\n凄凉罗浮馆，风壁颓雨砌。\n黄冠常苦饥，迎客羞破袂。\n仙山在何许，归鹤时堕毳。\n崎岖拾松黄，欲救齿髮弊。\n坐令禅客笑，一梦等千岁。\n栖禅晚置酒，蛮果粲蕉荔。\n齐厨釜无羹，野饷篮有蕙。\n嬉游趁时节，俯仰了此世。\n犹当洗业障，更作临水禊。\n寄书阳羡儿，并语长头弟。\n门户各努力，先期毕租税。",
        "dynasty": "宋",
        "collection_info": null
    },
    {
        "title": "正月二十六日偶与数客野步嘉佑僧舍东南野人家杂花盛开扣门求观主人林氏媪出应白髮青裙少寡独居三十年矣感叹之余作诗记之",
        "author": "苏轼",
        "content": "缥蔕缃枝出绛房，绿阴青子送春忙。\n涓涓泣露紫含笑，焰焰烧空红佛桑。\n落日孤烟知客恨，短篱破屋为谁香。\n主人白髮青裙袂，子美诗中黄四娘。",
        "dynasty": "宋",
        "collection_info": null
    },
    {
        "title": "龙尾石研寄犹子远",
        "author": "苏轼",
        "content": "皎皎穿云月，青青出水荷。\n文章工点𪑮，忠义老研磨。\n伟节何须怒，宽饶要少和。\n吾衰安用此，寄与小东坡。",
        "dynasty": "宋",
        "collection_info": null
    },
    {
        "title": "惠州近城数小山类蜀道春与进士许毅野步会意处饮之且醉作诗以记适参寥专使欲归使持此以示西湖之上诸友庶使知予未尝一日忘湖山也",
        "author": "苏轼",
        "content": "夕阳飞絮乱平芜，万里春前一酒壶。\n铁化双鱼沉远素，剑分二岭隔中区。\n花曾识面香仍好，鸟不知名声自呼。\n梦想平生消未尽，满林烟月到西湖。",
        "dynasty": "宋",
        "collection_info": null
    },
    {
        "title": "二月十九日携白酒鲈鱼过詹使君食槐叶冷淘",
        "author": "苏轼",
        "content": "枇杷已熟粲金珠，桑落初尝滟玉蛆。\n暂借垂莲十分盏，一浇空腹五车书。\n青浮卵椀槐芽餠，红点冰盘藿叶鱼。\n醉饱高眠真事业，此生有味在三余。",
        "dynasty": "宋",
        "collection_info": null
    },
    {
        "title": "和陶归园田居六首  其一",
        "author": "苏轼",
        "content": "环州多白水，际海皆苍山。\n以彼无尽景，寓我有限年。\n东家着孔丘，西家着颜渊。\n市为不二价，农为不争田。\n周公与管蔡，恨不茅三间。\n我饱一饭足，薇蕨补食前。\n门生馈薪米，救我厨无烟。\n斗酒与隻鸡，酣歌饯华颠。\n禽鱼岂知道，我适物自闲。\n悠悠未必尔，聊乐我所然。",
        "dynasty": "宋",
        "collection_info": null
    },
    {
        "title": "和陶归园田居六首  其二",
        "author": "苏轼",
        "content": "穷猿既投林，疲马初解鞅。\n心空饱新得，境熟梦余想。\n江鸥渐驯集，蜑叟已还往。\n南池绿钱生，北岭紫笋长。\n提壶岂解饮，好语时见广。\n春江有佳句，我醉堕渺莽。",
        "dynasty": "宋",
        "collection_info": null
    },
    {
        "title": "和陶归园田居六首  其三",
        "author": "苏轼",
        "content": "新浴觉身轻，新沐感髮稀。\n风乎悬瀑下，却行咏而归。\n仰观江摇山，俯见月在衣。\n步从父老语，有约吾敢违。",
        "dynasty": "宋",
        "collection_info": null
    },
    {
        "title": "和陶归园田居六首  其四",
        "author": "苏轼",
        "content": "老人八十余，不识城市娱。\n造物偶遗漏，同侪尽丘墟。\n平生不渡江，水北有幽居。\n手插荔支子，合抱三百株。\n莫言陈家紫，甘冷恐不如。\n君来坐树下，饱食携其余。\n归舍遗儿子，怀抱不可虚。\n有酒持饮我，不问钱有无。",
        "dynasty": "宋",
        "collection_info": null
    },
    {
        "title": "和陶归园田居六首  其五",
        "author": "苏轼",
        "content": "坐倚朱藤杖，行歌紫芝曲。\n不逢商山翁，见此野老足。\n愿同荔支社，长作鸡黍局。\n教我同光尘，月固不胜烛。\n霜飙散氛祲，廓然似朝旭。",
        "dynasty": "宋",
        "collection_info": null
    },
    {
        "title": "和陶归园田居六首  其六",
        "author": "苏轼",
        "content": "昔我在广陵，怅望柴桑陌。\n长吟饮酒诗，颇获一笑适。\n当时已放浪，朝坐夕不夕。\n矧今长闲人，一劫展过隙。\n江山互隠见，出没为我役。\n斜川追渊明，东皋友王绩。\n诗成竟何为，六博本无益。",
        "dynasty": "宋",
        "collection_info": null
    },
    {
        "title": "次韵正辅表兄江行见桃花",
        "author": "苏轼",
        "content": "曲士赋怀沙，草木伤莽莽。\n德人无荆棘，坐失岭峤阻。\n我兄瑚琏姿，流落瘴江浦。\n浄眼见桃花，纷纷堕红雨。\n萧然振衣裓，笑问散花女。\n我观解语花，粉色如黄土。\n一言破千偈，况尔初不语。\n可怜一转话，他日如何举。\n故復此微吟，聊和鸥鸦橹。\n江边闲草木，闲客当为主。\n尔来子美瘦，正坐作诗苦。\n袖手焚笔研，清篇真漫与。\n愿兄理北辕，六辔去如组。\n上林桃花开，水暖鸿北翥。",
        "dynasty": "宋",
        "collection_info": null
    },
    {
        "title": "追饯正辅表兄至博罗赋诗为别",
        "author": "苏轼",
        "content": "孤臣南游堕黄菅，君亦何事来牧蛮。\n舣舟蜑户龙冈窟，置酒椰叶桄榔间。\n高谈已笑衰语陋，杰句尤觉清诗孱。\n博罗小县僧舍古，我不忍去君忘还。\n君应回望秦与楚，梦涉汉水愁秦关。\n我亦坐念高安客，神游黄蘗参洞山。\n何时旷荡洗瑕垢，与君归驾相追攀。\n梨花寒食隔江路，两山遥对双烟鬟。\n归耕不用一钱物，惟要两脚飞孱颜。\n玉床丹镞记分我，助我金鼎光斓斑。",
        "dynasty": "宋",
        "collection_info": null
    },
    {
        "title": "再用前韵",
        "author": "苏轼",
        "content": "乐天双鬓如霜菅，始知谢遣素与蛮。\n我兄绿髮蔚如故，已了梦幻齐人间。\n蛾眉劝酒聊尔耳，处仲太忍茂弘孱。\n三杯径醉便归卧，海上知復几往还。\n连娟六幺趁蹋踘，杳眇三迭萦阳关。\n酒醒梦断何所有，落花流水空青山。\n忽惊铙鼓发半夜，明月不许幽人攀。\n赠行无物惟一语，莫遣瘴雾侵云鬟。\n罗浮道人一倾盖，欲繫白日留君颜。\n应知我是香案吏，他年许缀蓬莱班。",
        "dynasty": "宋",
        "collection_info": null
    },
    {
        "title": "游博罗香积寺",
        "author": "苏轼",
        "content": "二年流落蛙鱼乡，朝来喜见麦吐芒。\n东风摇波舞浄绿，初日泫露酣娇黄。\n汪汪春泥已没膝，剡剡秋谷初分秧。\n谁言万里出无友，见此二美喜欲狂。\n三山屏拥僧舍小，一溪雷转松阴凉。\n要令水力供臼磨，与相地脉增堤防。\n霏霏落雪看收麵，隠隠迭鼓闻舂糠。\n散流一啜云子白，炊裂十字琼肌香。\n岂惟牢丸荐古味，要使真一流天浆。\n诗成捧腹便绝倒，书生说食真膏肓。",
        "dynasty": "宋",
        "collection_info": null
    },
    {
        "title": "戏和正辅一字韵",
        "author": "苏轼",
        "content": "故居剑阁隔锦官，柑果姜蕨交荆菅。\n奇孤甘挂汲古绠，侥觊敢揭鈎金竿。\n已归耕稼供藁秸，公贵干蛊高巾冠。\n改更句格各謇吃，姑固狡狯加间关。",
        "dynasty": "宋",
        "collection_info": null
    },
    {
        "title": "次韵定慧钦长老见寄八首  其一",
        "author": "苏轼",
        "content": "左角看破楚，南柯闻长滕。\n鈎帘归乳燕，穴纸出痴蝇。\n为鼠常留饭，怜蛾不点灯。\n崎岖真可笑，我是小乘僧。",
        "dynasty": "宋",
        "collection_info": null
    },
    {
        "title": "次韵定慧钦长老见寄八首  其二",
        "author": "苏轼",
        "content": "铁桥本无柱，石楼岂有门。\n舞空五色羽，吠云千岁根。\n松花酿仙酒，木客馈山飧。\n我醉君且去，陶云吾亦云。",
        "dynasty": "宋",
        "collection_info": null
    },
    {
        "title": "次韵定慧钦长老见寄八首  其三",
        "author": "苏轼",
        "content": "罗浮高万仞，下看扶桑卑。\n默坐朱明洞，玉池自生肥。\n从来性坦率，醉语漏天机。\n相逢莫相问，我不记吾谁。",
        "dynasty": "宋",
        "collection_info": null
    },
    {
        "title": "次韵定慧钦长老见寄八首  其四",
        "author": "苏轼",
        "content": "幽人白骨观，大士甘露灭。\n根尘各清浄，心境两奇绝。\n真源未纯熟，习气余陋劣。\n譬如已放鹰，中夜时掣绁。",
        "dynasty": "宋",
        "collection_info": null
    },
    {
        "title": "次韵定慧钦长老见寄八首  其五",
        "author": "苏轼",
        "content": "谁言穷巷士，乃窃造化权。\n所见皆我有，安居受其全。\n戏作一篇书，千古发争端。\n儒墨起相杀，予初本无言。",
        "dynasty": "宋",
        "collection_info": null
    },
    {
        "title": "次韵定慧钦长老见寄八首  其六",
        "author": "苏轼",
        "content": "闲居蓄百毒，救彼跛与盲。\n依山作陶穴，掩此暴骨横。\n区区效一溉，岂能济含生。\n力恶不己出，时哉非汝争。",
        "dynasty": "宋",
        "collection_info": null
    },
    {
        "title": "次韵定慧钦长老见寄八首  其七",
        "author": "苏轼",
        "content": "少壮欲及物，老闲余此心。\n微生山海间，坐受瘴雾侵。\n可怜邓道士，摄衣问呻吟。\n覆舟却私渡，断桥费千金。",
        "dynasty": "宋",
        "collection_info": null
    },
    {
        "title": "次韵定慧钦长老见寄八首  其八",
        "author": "苏轼",
        "content": "浄名毗耶中，妙喜恒沙外。\n初无来往相，二土同一在。\n云何定慧师，尚欠行脚债。\n请判维摩凭，一到东坡界。",
        "dynasty": "宋",
        "collection_info": null
    },
    {
        "title": "赠王子直秀才",
        "author": "苏轼",
        "content": "万里云山一破裘，杖端闲挂百钱游。\n五车书已留儿读，二顷田应为鹤谋。\n水底笙歌蛙两部，山中奴婢橘千头。\n幅巾我欲相随去，海上何人识故侯。",
        "dynasty": "宋",
        "collection_info": null
    },
    {
        "title": "江涨用过韵",
        "author": "苏轼",
        "content": "草木生故墟，牛羊满空渎。\n春江围草市，夜浪浮竹屋。\n已连涨海白，尚带霍山绿。\n坎离更休王，鱼鼈横陵陆。\n得非昆崙囚，欲报陆浑衄。\n行看北风竞，来救南国蹙。\n长驱连山烧，一扫含沙毒。\n孤吟愍造化，何时停倚伏。\n当怜水旱甿，不作舟车蓄。\n江流倘席卷，社酒期茅缩。",
        "dynasty": "宋",
        "collection_info": null
    },
    {
        "title": "连雨江涨二首  其一",
        "author": "苏轼",
        "content": "越井冈头云出山，牂牁江上水如天。\n床床避漏幽人屋，浦浦移家蜑子船。\n龙卷鱼虾并雨落，人随鸡犬上墙眠。\n只应楼下平阶水，长记先生过岭年。",
        "dynasty": "宋",
        "collection_info": null
    },
    {
        "title": "连雨江涨二首  其二",
        "author": "苏轼",
        "content": "急雨萧萧作晚凉，卧闻榕叶响长廊。\n微明灯火耿残梦，半湿帘栊浥旧香。\n高浪隠床吹瓮盎，暗风惊树摆琳琅。\n先生不出晴无用，留与空阶滴夜长。",
        "dynasty": "宋",
        "collection_info": null
    },
    {
        "title": "四月十一日初食荔支",
        "author": "苏轼",
        "content": "南村诸杨北村卢，白华青叶冬不枯。\n垂黄缀紫烟雨裏，特与荔子为先驱。\n海山仙人绛罗襦，红纱中单白玉肤。\n不须更待妃子笑，风骨自是倾城姝。\n不知天公有意无，遣此尤物生海隅。\n云山得伴松桧老，霜雪自困樝梨麤。\n先生洗盏酌桂醑，冰盘荐此頳虬珠。\n似开江鳐斫玉柱，更洗河豚烹腹腴。\n我生涉世本为口，一官久已轻莼鲈。\n人间何者非梦幻，南来万里真良图。",
        "dynasty": "宋",
        "collection_info": null
    },
    {
        "title": "桄榔杖寄张文潜一首时初闻黄鲁直迁黔南范淳父九疑也",
        "author": "苏轼",
        "content": "睡起风清酒在亡，身随残梦两茫茫。\n江边曳杖桄榔瘦，林下寻苗荜拨香。\n独步倘逢勾漏令，远来莫恨曲江张。\n遥知鲁国真男子，独忆平生盛孝章。",
        "dynasty": "宋",
        "collection_info": null
    },
    {
        "title": "真一酒",
        "author": "苏轼",
        "content": "拨雪披云得乳泓，蜜蜂又欲醉先生。\n稻垂麦仰阴阳足，器洁泉新表裏清。\n晓日着颜红有晕，春风入髓散无声。\n人间真一东坡老，与作青州从事名。",
        "dynasty": "宋",
        "collection_info": null
    },
    {
        "title": "次韵程正辅游碧落洞",
        "author": "苏轼",
        "content": "空山不难到，绝境未易名。\n何时谪仙人，来作钧天声。\n胸中几云梦，余地多恢宏。\n长庚与北斗，错落缀冠缨。\n黄公献紫芝，赤松馈青精。\n溪山久寂寞，请续离骚经。\n抱枝寒蜩咽，绕耳飞蚊清。\n谪仙抚掌笑，笑此羽皇铭。\n我顷尝独游，自适孤云情。\n君今又继往，雾雨愁青冥。\n感君兄弟意，寻羊问初平。\n玉床分箭镞，不忍独长生。\n诗成辄寄我，妙绝陶谢并。\n孤鸿方避弋，老骥犹在垧。\n鸟兽如可羣，永寄槁木形。\n何山不堪隠，饮水自修龄。",
        "dynasty": "宋",
        "collection_info": null
    },
    {
        "title": "荔支叹",
        "author": "苏轼",
        "content": "十里一置飞尘灰，五里一堠兵火催。\n颠阬仆谷相枕藉，知是荔支龙眼来。\n飞车跨山鹘横海，风枝露叶如新采。\n宫中美人一破颜，惊尘溅血流千载。\n永元荔支来交州，天宝岁贡取之涪。\n至今欲食林甫肉，无人举觞酹伯游。\n我愿天公怜赤子，莫生尤物为疮痏。\n雨顺风调百谷登，民不饥寒为上瑞。\n君不见武夷溪边粟粒芽，前丁后蔡相笼加。\n争新买宠各出意，今年斗品充官茶。\n吾君所乏岂此物，致养口体何陋耶。\n洛阳相君忠孝家，可怜亦进姚黄花。",
        "dynasty": "宋",
        "collection_info": null
    },
    {
        "title": "六月十二日酒醒步月理髮而寝",
        "author": "苏轼",
        "content": "羽虫见月争翾翻，我亦散髮虚明轩。\n千梳冷快肌骨醒，风露气入霜蓬根。\n起舞三人漫相属，停杯一问终无言。\n曲肱薤簟有佳处，梦觉琼楼空断魂。",
        "dynasty": "宋",
        "collection_info": null
    },
    {
        "title": "和子由次月中梳头韵",
        "author": "苏轼",
        "content": "夏畦流膏白雨翻，北窗幽人卧羲轩。\n风轮晓长春笋节，露珠夜上秋禾根。\n从来白髮有公道，始信丹经非妄言。\n此身法报本无二，他年妙绝兼形魂。",
        "dynasty": "宋",
        "collection_info": null
    },
    {
        "title": "和陶读山海经  其一",
        "author": "苏轼",
        "content": "今日天始霜，众木敛以疏。\n幽人掩关卧，明景翻空庐。\n开心无良友，寓眼得奇书。\n建德有遗民，道远我无车。\n无粮食自足，岂谓谷与蔬。\n愧此稚川翁，千载与我俱。\n画我与渊明，可作三士图。\n学道虽恨晚，赋诗岂不如。",
        "dynasty": "宋",
        "collection_info": null
    },
    {
        "title": "和陶读山海经  其二",
        "author": "苏轼",
        "content": "稚川虽独善，爱物均孔颜。\n欲使蟪蛄流，知有龟鹤年。\n辛勤破封蛰，苦语剧移山。\n博哉无穷利，千载食此言。",
        "dynasty": "宋",
        "collection_info": null
    },
    {
        "title": "和陶读山海经  其三",
        "author": "苏轼",
        "content": "渊明虽中寿，雅志仍丹丘。\n远矣无怀民，超然邈无俦。\n奇文出纩息，岂復生死流。\n我欲作九原，异世为三游。",
        "dynasty": "宋",
        "collection_info": null
    },
    {
        "title": "和陶读山海经  其四",
        "author": "苏轼",
        "content": "子政洵奇逸，妙算穷阴阳。\n淮南枕中诀，养炼岁月长。\n岂伊臭浊中，争此顷刻光。\n安知青藜火，丈人非中黄。",
        "dynasty": "宋",
        "collection_info": null
    },
    {
        "title": "和陶读山海经  其五",
        "author": "苏轼",
        "content": "乱离弃弱女，破冢割恩怜。\n宁知效龟息，三岁号穷山。\n长生定可学，当信仲弓言。\n支床竟不死，抱一无穷年。",
        "dynasty": "宋",
        "collection_info": null
    },
    {
        "title": "和陶读山海经  其六",
        "author": "苏轼",
        "content": "二山在咫尺，灵药非草木。\n玄芝生太元，黄精出长谷。\n仙都浩如海，岂不供一浴。\n何当从山火，束缊分寸烛。",
        "dynasty": "宋",
        "collection_info": null
    },
    {
        "title": "和陶读山海经  其七",
        "author": "苏轼",
        "content": "蜀士李八百，穴居吴山阴。\n默坐但形语，从者纷如林。\n其后有李宽，鸡鹄非同音。\n口耳固多僞，识真要在心。",
        "dynasty": "宋",
        "collection_info": null
    },
    {
        "title": "和陶读山海经  其八",
        "author": "苏轼",
        "content": "黄花冒甘谷，灵根固深长。\n廖井窖丹砂，红泉涌寻常。\n二女戏口鼻，松膏以为粮。\n闻此不能寐，起坐夜未央。",
        "dynasty": "宋",
        "collection_info": null
    },
    {
        "title": "和陶读山海经  其九",
        "author": "苏轼",
        "content": "谈道鄙俗儒，远自太史走。\n仲尼实不死，于圣亦何负。\n紫文出吴宫，丹雀本无有。\n辽哉广桑君，独显三季后。",
        "dynasty": "宋",
        "collection_info": null
    },
    {
        "title": "和陶读山海经  其一○",
        "author": "苏轼",
        "content": "金丹不可成，安期渺云海。\n谁谓黄门妻，至道乃近在。\n尸解竟不传，化去空余悔。\n丹成亦安用，御气本无待。",
        "dynasty": "宋",
        "collection_info": null
    },
    {
        "title": "和陶读山海经  其一一",
        "author": "苏轼",
        "content": "郑君故多方，元翁所亲指。\n奇文二百篇，了未出生死。\n素书在黄石，岂敢辞跪履。\n万法等成坏，金丹差可恃。",
        "dynasty": "宋",
        "collection_info": null
    },
    {
        "title": "和陶读山海经  其一二",
        "author": "苏轼",
        "content": "古强本庸妄，蔡诞亦夸士。\n曼都斥仙人，谒帝轻举止。\n学道未有得，自欺谁不尔。\n稚川亦隘人，疏录此庸子。",
        "dynasty": "宋",
        "collection_info": null
    },
    {
        "title": "和陶读山海经  其一三",
        "author": "苏轼",
        "content": "东坡信畸人，涉世真散材。\n仇池有归路，罗浮岂徒来。\n践蛇及茹蛊，心空了无猜。\n携手葛与陶，归哉復归哉。",
        "dynasty": "宋",
        "collection_info": null
    },
    {
        "title": "和陶贫士七首  其一",
        "author": "苏轼",
        "content": "长庚与残月，耿耿如相依。\n以我旦暮心，惜此须臾晖。\n青天无今古，谁知织乌飞。\n我欲作九原，独与渊明归。\n俗子不自悼，顾忧斯人饥。\n堂堂谁有此，千驷良可悲。",
        "dynasty": "宋",
        "collection_info": null
    },
    {
        "title": "和陶贫士七首  其二",
        "author": "苏轼",
        "content": "夷齐耻周粟，高歌诵虞轩。\n产禄彼何人，能致绮与园。\n古来避世士，死灰或余烟。\n末路益可羞，朱墨手自研。\n渊明初亦仕，絃歌本诚言。\n不乐乃径归，视世羞独贤。",
        "dynasty": "宋",
        "collection_info": null
    },
    {
        "title": "和陶贫士七首  其三",
        "author": "苏轼",
        "content": "谁谓渊明贫，尚有一素琴。\n心闲手自适，寄此无穷音。\n佳辰爱重九，芳菊起自寻。\n疏巾叹虚漉，尘爵笑空斟。\n忽饷二万钱，颜生良足钦。\n急送酒家保，勿违故人心。",
        "dynasty": "宋",
        "collection_info": null
    },
    {
        "title": "和陶贫士七首  其四",
        "author": "苏轼",
        "content": "人皆有耳目，夫子旷与娄。\n弱毫写万象，水镜无停酬。\n闲居惜重九，感此岁月周。\n端如孔北海，只有樽空忧。\n二子不并世，高风两无俦。\n我后五百年，清梦未易求。",
        "dynasty": "宋",
        "collection_info": null
    },
    {
        "title": "和陶贫士七首  其五",
        "author": "苏轼",
        "content": "芙蓉杂金菊，枝叶长阑干。\n遥怜退朝人，糕酒出大官。\n岂知江海上，落英亦可餐。\n典衣作重阳，徂岁惨将寒。\n无衣粟我肤，无酒嚬我颜。\n贫居真可叹，二事长相关。",
        "dynasty": "宋",
        "collection_info": null
    },
    {
        "title": "和陶贫士七首  其六",
        "author": "苏轼",
        "content": "老詹亦白髮，相对垂霜蓬。\n赋诗殊有味，涉世非所工。\n杖藜山谷间，状类渤海龚。\n半道要我饮，意与王弘同。\n有酒我自至，不须遣庞通。\n门生与儿子，杖屦聊相从。",
        "dynasty": "宋",
        "collection_info": null
    },
    {
        "title": "和陶贫士七首  其七",
        "author": "苏轼",
        "content": "我家六儿子，流落三四州。\n辛苦见不识，今与农圃俦。\n买田带修竹，筑室依清流。\n未能遣一力，分汝薪水忧。\n坐念北归日，此劳未易酬。\n我独遗以安，鹿门有前修。",
        "dynasty": "宋",
        "collection_info": null
    },
    {
        "title": "江月五首  其一",
        "author": "苏轼",
        "content": "一更山吐月，玉塔卧微澜。\n正似西湖上，涌金门外看。\n冰轮横海阔，香雾入楼寒。\n停鞭且莫上，照我一杯残。",
        "dynasty": "宋",
        "collection_info": null
    },
    {
        "title": "江月五首  其二",
        "author": "苏轼",
        "content": "二更山吐月，幽人方独夜。\n可怜人与月，夜夜江楼下。\n风枝久未停，露草不可藉。\n归来掩关卧，唧唧夜虫话。",
        "dynasty": "宋",
        "collection_info": null
    },
    {
        "title": "江月五首  其三",
        "author": "苏轼",
        "content": "三更山吐月，栖鸟亦惊起。\n起寻梦中游，清绝正如此。\n驱云扫众宿，俯仰迷空水。\n幸可饮我牛，不须违洗耳。",
        "dynasty": "宋",
        "collection_info": null
    },
    {
        "title": "江月五首  其四",
        "author": "苏轼",
        "content": "四更山吐月，皎皎为谁明。\n幽人赴我约，坐待玉绳横。\n野桥多断板，山寺有微行。\n今夕定何夕，梦中游化城。",
        "dynasty": "宋",
        "collection_info": null
    },
    {
        "title": "江月五首  其五",
        "author": "苏轼",
        "content": "五更山吐月，窗迥室幽幽。\n玉鈎还挂户，江练却明楼。\n星河澹欲晓，鼓角冷如秋。\n不眠翻五咏，清切变蛮讴。",
        "dynasty": "宋",
        "collection_info": null
    },
    {
        "title": "闻正辅表兄将至以诗迎之",
        "author": "苏轼",
        "content": "生逢尧舜仁，得作岭海游。\n虽怀跫然喜，岂免跕堕忧。\n暮雨侵重膇，晓烟腾鬰攸。\n朝盘见蜜唧，夜枕闻鸺鹠。\n几欲烹鬰屈，固尝馔鈎辀。\n舌音渐獠变，面汗尝骍羞。\n頼我存黄庭，有时仍丹丘。\n目听不任耳，踵息殆废喉。\n稍欣素月夜，遂度黄茅秋。\n我兄清庙器，持节瘴海头。\n萧然三家步，横此万斛舟。\n人言得汉吏，天遣活楚囚。\n惠然再过我，乐哉十日留。\n但恨参语贤，忽潜九原幽。\n万里倘同归，两鳏当对耰。\n强歌非真达，何必师庄周。",
        "dynasty": "宋",
        "collection_info": null
    },
    {
        "title": "和陶己酉岁九月九日",
        "author": "苏轼",
        "content": "今日我重九，谁谓秋冬交。\n黄花与我期，草中实后凋。\n香余白露干，色映青松高。\n怅望南阳野，古潭霏庆霄。\n伯始真粪土，平生夏畦劳。\n饮此亦何益，内热中自焦。\n持我万家春，一酬五柳陶。\n夕英幸可掇，继此木兰朝。",
        "dynasty": "宋",
        "collection_info": null
    },
    {
        "title": "正辅既见和復次前韵慰鼓盆劝学佛",
        "author": "苏轼",
        "content": "稚川真长生，少从郑公游。\n孝章偶不死，免为文举忧。\n余龄会有适，独往岂相攸。\n由来警露鹤，不羡撮蚤鹠。\n愿加视后鞭，同驾躅空辀。\n宁餐堕齿堇，勿忆齐眉羞。\n何时遂纵壑，归路同首丘。\n东冈松柏老，西岭橘柚秋。\n着意寻弥明，长颈高结喉。\n无心逐定远，燕颔飞虎头。\n君方卒功名，一泛范蠡舟。\n我亦霑霈渥，渐解钟仪囚。\n宁须张子房，万户自择留。\n犹胜嵇叔夜，孤愤甘长幽。\n南窗可寄傲，北山早归耰。\n此语君勿疑，老彭跨商周。",
        "dynasty": "宋",
        "collection_info": null
    },
    {
        "title": "同正辅表兄游白水山",
        "author": "苏轼",
        "content": "伟哉造物真豪纵，攫土抟沙为此弄。\n劈开翠峡走云雷，截破奔流作潭洞。\n因随化人履巨迹，得与仙兄蹑飞鞚。\n曳杖不知巌谷深，穿云但觉衣裘重。\n坐看惊鸟救霜叶，知有老蛟蟠石瓮。\n金沙玉砾粲可数，古镜宝奁寒不动。\n念兄独立与世疏，绝境难到惟我共。\n永辞角上两蛮触，一洗胸中九云梦。\n浮来山高回望失，武陵路绝无人送。\n筠篮撷翠爪甲香，素绠分碧银瓶冻。\n归路霏霏汤谷暗，野堂活活神泉涌。\n解衣浴此无垢人，身轻可试云间凤。",
        "dynasty": "宋",
        "collection_info": null
    },
    {
        "title": "次韵正辅同游白水山",
        "author": "苏轼",
        "content": "祇知楚越为天涯，不知肝胆非一家。\n此身如綫自萦绕，左旋右转随缫车。\n误抛山林入朝市，平地咫尺千褒斜。\n欲从稚川隠罗浮，先与灵运开永嘉。\n首参虞舜款韶石，次谒六祖登南华。\n仙山一见五色羽，雪树两摘南枝花。\n赤鱼白蟹箸屡下，黄柑绿橘笾常加。\n糖霜不待蜀客寄，荔支莫信闽人夸。\n恣倾白蜜收五棱，细劚黄土栽三桠。\n朱明洞裏得灵草，翩然放杖凌苍霞。\n岂无轩车驾熟鹿，亦有鼓吹号寒蛙。\n山人劝酒不用勺，石上自有樽罍漥。\n径从此路朝玉阙，千里莫遣毫釐差。\n故人日夜望我归，相迎欲到长风沙。\n岂知乘槎天女侧，独倚云机看织纱。\n世间谁似老兄弟，笃爱不復相疵瑕。\n相携行到水穷处，庶几一见留子嗟。\n千年枸杞常夜吠，无数草棘工藏遮。\n但令凡心一洗濯，神人仙药不我遐。\n山中归来万想灭，岂復回顾双云鸦。",
        "dynasty": "宋",
        "collection_info": null
    },
    {
        "title": "与正辅游香积寺",
        "author": "苏轼",
        "content": "越山少松竹，常苦野火厄。\n此峰独苍然，感荷佛祖力。\n茯苓无人采，千岁化琥珀。\n幽光发中夜，见者惟木客。\n我岂无长镵，真贋苦难识。\n灵苗与毒草，疑似在毫髮。\n把玩竟不食，弃置长太息。\n山僧类有道，辛苦常谷汲。\n我惭作机舂，凿破混沌穴。\n幽寻恐不继，书板记岁月。",
        "dynasty": "宋",
        "collection_info": null
    },
    {
        "title": "答周循州",
        "author": "苏轼",
        "content": "蔬饭藜床破衲衣，扫除习气不吟诗。\n前生自是卢行者，后学过呼韩退之。\n未敢叩门求夜话，时叨送米续晨炊。\n知君清俸难多辍，且觅黄精与疗饥。",
        "dynasty": "宋",
        "collection_info": null
    },
    {
        "title": "食槟榔",
        "author": "苏轼",
        "content": "月照无枝林，夜栋立万础。\n眇眇云间扇，荫此八月暑。\n上有垂房子，下绕绛刺御。\n风欺紫凤卵，雨暗苍龙乳。\n裂包一堕地，还以皮自煮。\n北客初未谙，劝食俗难阻。\n中虚畏泄气，始嚼或半吐。\n吸津得微甘，着齿随亦苦。\n面目太严冷，滋味绝媚妩。\n诛彭勋可策，推毂勇宜贾。\n瘴风作坚顽，导利时有补。\n药储固可尔，果录讵用许。\n先生失膏粱，便腹委败鼓。\n日啖过一粒，肠胃为所侮。\n蛰雷殷脐肾，藜藿腐亭午。\n书灯看膏尽，钲漏历历数。\n老眼怕少睡，竟使赤眦弩。\n渴思梅林嚥，饥念黄独举。\n柰何农经中，收此困羁旅。\n牛舌不饷人，一斛肯多与。\n乃知见本偏，但可酬恶语。",
        "dynasty": "宋",
        "collection_info": null
    },
    {
        "title": "送惠州押监北归",
        "author": "苏轼",
        "content": "一声鸣雁破江云，万叶梧桐卷露银。\n我自飘零足羁旅，更堪秋晚送行人。",
        "dynasty": "宋",
        "collection_info": null
    },
    {
        "title": "送佛面杖与罗浮长老",
        "author": "苏轼",
        "content": "十方三界世尊面，都在东坡掌握中。\n送与罗浮德长老，携归万窍总号风。",
        "dynasty": "宋",
        "collection_info": null
    },
    {
        "title": "十一月九日夜梦与人论神仙道术因作一诗八句既觉颇记其语录呈子由弟后四句不甚明了今足成之耳",
        "author": "苏轼",
        "content": "析尘妙质本来空，更积微阳一线功。\n照夜孤灯长耿耿，闭门千息自蒙蒙。\n养成丹竈无烟火，点尽人间有晕铜。\n寄语山神停伎俩，不闻不见我何穷。",
        "dynasty": "宋",
        "collection_info": null
    },
    {
        "title": "章质夫送酒六壶书至而酒不达戏作小诗问之",
        "author": "苏轼",
        "content": "白衣送酒舞渊明，急扫风轩洗破觥。\n岂意青州六从事，化为乌有一先生。\n空烦左手持新蟹，漫绕东篱嗅落英。\n南海使君今北海，定分百榼饷春耕。",
        "dynasty": "宋",
        "collection_info": null
    },
    {
        "title": "小圃五咏 人参",
        "author": "苏轼",
        "content": "上党天下脊，辽东真井底。\n玄泉倾海腴，白露洒天醴。\n灵苗此孕毓，肩股或具体。\n移根到罗浮，越水灌清泚。\n地殊风雨隔，臭味终祖祢。\n青桠缀紫萼，圆实堕红米。\n穷年生意足，黄土手自启。\n上药无炮炙，龁啮尽根柢。\n开心定魂魄，忧恚何足洗。\n糜身辅吾生，既食首重稽。",
        "dynasty": "宋",
        "collection_info": null
    },
    {
        "title": "小圃五咏 地黄",
        "author": "苏轼",
        "content": "地黄饷老马，可使光鑑人。\n吾闻乐天语，喻马施之身。\n我衰正伏枥，垂耳气不振。\n移栽附沃壤，蕃茂争新春。\n沉水得穉根，重汤养陈薪。\n投以东阿清，和以北海醇。\n崖蜜助甘冷，山姜发芳辛。\n融为寒食饧，嚥作瑞露珍。\n丹田自宿火，渴肺还生津。\n愿饷内热子，一洗胸中尘。",
        "dynasty": "宋",
        "collection_info": null
    },
    {
        "title": "小圃五咏 枸杞",
        "author": "苏轼",
        "content": "神药不自閟，罗生满山泽。\n日有牛羊忧，岁有野火厄。\n越俗不好事，过眼等茨棘。\n青荑春自长，绛珠烂莫摘。\n短篱护新植，紫笋生卧节。\n根茎与花实，收拾无弃物。\n大将玄吾鬓，小则饷我客。\n似闻朱明洞，中有千岁质。\n灵厖或夜吠，可见不可索。\n仙人倘许我，借杖扶衰疾。",
        "dynasty": "宋",
        "collection_info": null
    },
    {
        "title": "小圃五咏 甘菊",
        "author": "苏轼",
        "content": "越山春始寒，霜菊晚愈好。\n朝来出细粟，稍觉芳岁老。\n孤根荫长松，独秀无众草。\n晨光虽照耀，秋雨半摧倒。\n先生卧不出，黄叶纷可扫。\n无人送酒壶，空腹嚼珠宝。\n香风入牙颊，楚些发天藻。\n新荑蔚已满，宿根寒不槁。\n扬扬弄芳蝶，生死何足道。\n颇讶昌黎翁，恨尔生不早。",
        "dynasty": "宋",
        "collection_info": null
    },
    {
        "title": "小圃五咏 薏苡",
        "author": "苏轼",
        "content": "伏波饭薏苡，御瘴传神良。\n能除五溪毒，不救谗言伤。\n谗言风雨过，瘴疠久亦亡。\n两俱不足治，但爱草木长。\n草木各有宜，珍产骈南荒。\n绛囊悬荔支，雪粉剖桄榔。\n不谓蓬荻姿，中有药与粮。\n舂为芡珠圆，炊作菰米香。\n子美拾橡栗，黄精诳空肠。\n今吾独何者，玉粒照座光。",
        "dynasty": "宋",
        "collection_info": null
    },
    {
        "title": "雨后行菜圃",
        "author": "苏轼",
        "content": "梦回闻雨声，喜我菜甲长。\n平明江路湿，并岸飞两桨。\n天公真富有，乳膏泻黄壤。\n霜根一蕃滋，风叶渐俯仰。\n未任筐筥载，已作杯盘想。\n艰难生理窄，一味敢专飨。\n小摘饭山僧，清安寄真赏。\n芥蓝如菌蕈，脆美牙颊响。\n白菘类羔豚，冒土出蹯掌。\n谁能视火候，小竈当自养。",
        "dynasty": "宋",
        "collection_info": null
    },
    {
        "title": "残腊独出二首  其一",
        "author": "苏轼",
        "content": "幽寻本无事，独往意自长。\n钓鱼丰乐桥，采杞逍遥堂。\n罗浮春欲动，云日有清光。\n处处野梅开，家家腊酒香。\n路逢眇道士，疑是左元放。\n我欲从之语，恐復化为羊。",
        "dynasty": "宋",
        "collection_info": null
    },
    {
        "title": "残腊独出二首  其二",
        "author": "苏轼",
        "content": "江边有微行，诘曲背城市。\n平湖春草合，步到栖禅寺。\n堂空不见人，老稚掩关睡。\n所营在一饱，食已宁復事。\n客来岂无得，施子凈扫地。\n风松独不静，送我作鼓吹。",
        "dynasty": "宋",
        "collection_info": null
    },
    {
        "title": "新年五首  其一",
        "author": "苏轼",
        "content": "晓雨暗人日，春愁连上元。\n水生挑菜渚，烟湿落梅村。\n小市人归尽，孤舟鹤踏翻。\n犹堪慰寂寞，渔火乱黄昏。",
        "dynasty": "宋",
        "collection_info": null
    },
    {
        "title": "新年五首  其二",
        "author": "苏轼",
        "content": "北渚集羣鹭，新年何所之。\n尽归乔木寺，分占结巢枝。\n生物会有役，谋生各及时。\n何当禁毕弋，看引雪衣儿。",
        "dynasty": "宋",
        "collection_info": null
    },
    {
        "title": "新年五首  其三",
        "author": "苏轼",
        "content": "海国空自暖，春山无限清。\n冰溪结瘴雨，雪菌到江城。\n更待轻雷发，先催冻笋生。\n丰湖有藤菜，似可敌莼羹。",
        "dynasty": "宋",
        "collection_info": null
    },
    {
        "title": "新年五首  其四",
        "author": "苏轼",
        "content": "小邑浮桥外，青山石岸东。\n茶枪烧后有，麦浪水前空。\n万户不禁酒，三年真识翁。\n结茅来此住，岁晚有无同。",
        "dynasty": "宋",
        "collection_info": null
    },
    {
        "title": "新年五首  其五",
        "author": "苏轼",
        "content": "荔子几时熟，花头今已繁。\n探春先拣树，买夏欲论园。\n居士常携客，参军许叩门。\n明年更有味，怀抱带诸孙。",
        "dynasty": "宋",
        "collection_info": null
    },
    {
        "title": "和陶咏二疏",
        "author": "苏轼",
        "content": "二疏事汉时，迹寓心已去。\n许侯何足道，宁识此高趣。\n可怜魏丞相，免冠谢陋举。\n中兴多名臣，有道独两傅。\n世途方毂击，谁肯行此路。\n是身如委蜕，未蜕何所顾。\n已蜕则两忘，身后谁毁誉。\n所以遗子孙，买田岂先务。\n我尝游东海，所历若有素。\n神交久从君，屡梦今乃悟。\n渊明作诗意，妙想非俗虑。\n庶几二大夫，见微而知着。",
        "dynasty": "宋",
        "collection_info": null
    },
    {
        "title": "和陶咏三良",
        "author": "苏轼",
        "content": "此生太山重，忽作鸿毛遗。\n三子死一言，所死良已微。\n贤哉晏平仲，事君不以私。\n我岂犬马哉，从君求盖帷。\n杀身固有道，大节要不亏。\n君为社稷死，我则同其归。\n顾命有治乱，臣子得从违。\n魏颗真孝爱，三良安足希。\n仕仕岂不荣，有时缠忧悲。\n所以靖节翁，服此黔娄衣。",
        "dynasty": "宋",
        "collection_info": null
    },
    {
        "title": "和陶咏荆轲",
        "author": "苏轼",
        "content": "秦如马后牛，吕氏非復嬴。\n天欲厚其毒，假手李客卿。\n功成志自满，积恶如陵京。\n灭身会有时，徐观可安行。\n沙丘一狼狈，笑落冠与缨。\n太子不少忍，顾非万人英。\n魏韩裂智伯，肘足本无声。\n胡为弃成谋，託国此狂生。\n荆轲不足说，田子老可惊。\n燕赵多奇士，惜哉亦虚名。\n杀父囚其母，此岂容天庭。\n亡秦只三户，况我数十城。\n渐离虽不伤，陛戟加周营。\n至今天下人，愍燕欲其成。\n废书一太息，可见千古情。",
        "dynasty": "宋",
        "collection_info": null
    },
    {
        "title": "二月八日与黄焘僧昙颖过逍遥堂何道士宗一问疾",
        "author": "苏轼",
        "content": "安心守玄牝，闭眼觅黄庭。\n问疾来三士，浇愁有半瓶。\n风松时落蕊，病鹤不梳翎。\n樽空我归去，山月照君醒。",
        "dynasty": "宋",
        "collection_info": null
    },
    {
        "title": "次韵高要令刘湜峡山寺见寄",
        "author": "苏轼",
        "content": "新闻妙无多，旧学闲可束。\n犹当隐季主，未遽逃梅福。\n空肠吐余思，静似蚕缀簇。\n寸田结初果，秀若铜生绿。\n荆棘扫诚尽，梨枣忧不熟。\n高人宁铸金，下士乃服玉。\n君看岭峤隘，我欲巾笥蓄。\n曾攀罗浮顶，亦到朱明谷。\n旋观真历块，归卧甘破屋。\n故人老犹仕，世味薄如縠。\n偶从越女笑，不怕蛮江浴。\n惊闻尺书到，喜有新诗辱。\n应怜五管客，曾作八州督。\n骨销谗口铄，胆破狱吏酷。\n陇云不易寄，江月乃可掬。\n遥知清远寺，不称空明腹。\n蹇驴步武碎，短瑟弦柱促。\n仰看泉落佩，俯听石响毂。\n千峰泻清驶，一往无回躅。\n狂雷失晤语，过电不容目。\n要知僧长饥，正坐山少肉。\n人间无南北，蜗角空出缩。\n仇池九十九，嵩少三十六。\n天人同一梦，仙凡无两录。\n陋邦真可老，生理亦粗足。\n便回爇天焰，长作照海烛。",
        "dynasty": "宋",
        "collection_info": null
    },
    {
        "title": "赠昙秀",
        "author": "苏轼",
        "content": "白云出山初无心，栖乌何必恋旧林。\n道人偶爱山水故，纵步不知湖岭深。\n空岩已礼百千相，曹溪更欲瞻遗像。\n要知水味孰冷暖，始信梦时非幻妄。\n袖中忽出贝叶书，中有璧月缀星珠。\n人间胜绝略已遍，匡庐南岭幷西湖。\n西湖北望三千里，大堤冉冉横秋水。\n诵师佳句说南屏，瘴云应逐秋风靡。\n胡为只作十日欢，杖策復寻归路难。\n留师笋蕨不足道，怅望荔子何时丹。",
        "dynasty": "宋",
        "collection_info": null
    },
    {
        "title": "和郭功甫韵送芝道人游隐静",
        "author": "苏轼",
        "content": "观音妙智力，应感随缘度。\n芝师访东坡，宁辞万里步。\n道义妙相契，十年同去住。\n行穷半世间，又欲浮杯渡。\n我愿焚囊钵，不作陈俗具。\n会取却归时，只是而今路。",
        "dynasty": "宋",
        "collection_info": null
    },
    {
        "title": "陶移居二首  其一",
        "author": "苏轼",
        "content": "昔我初来时，水东有幽宅。\n晨与鸦鹊朝，暮与牛羊夕。\n谁令迁近市，日有造请役。\n歌呼杂闾巷，鼓角鸣枕席。\n出门无所诣，乐事非宿昔。\n病瘦独弥年，束薪与谁析。",
        "dynasty": "宋",
        "collection_info": null
    },
    {
        "title": "陶移居二首  其二",
        "author": "苏轼",
        "content": "洄潭转碕岸，我作江郊诗。\n今为一廛氓，此邦乃得之。\n葺为无邪斋，思我无所思。\n古观废已久，白鹤归何时。\n我岂丁令威，千岁復还兹。\n江山朝福地，古人不我欺。",
        "dynasty": "宋",
        "collection_info": null
    },
    {
        "title": "食荔支二首  其一",
        "author": "苏轼",
        "content": "丞相祠堂下，将军大树傍。\n炎云骈火实，瑞露酌天浆。\n烂紫垂先熟，高红挂远扬。\n分甘遍铃下，也到黑衣郎。",
        "dynasty": "宋",
        "collection_info": null
    },
    {
        "title": "食荔支二首  其二",
        "author": "苏轼",
        "content": "罗浮山下四时春，卢橘杨梅次第新。\n日啖荔支三百颗，不辞长作岭南人。",
        "dynasty": "宋",
        "collection_info": null
    },
    {
        "title": "寄高令",
        "author": "苏轼",
        "content": "满地春风扫落花，几番曾醉长官衙。\n诗成锦绣开胸臆，论极冰霜绕齿牙。\n别后与谁同把酒，客中无日不思家。\n田园知有儿孙委，早晚扁舟到海涯。",
        "dynasty": "宋",
        "collection_info": null
    },
    {
        "title": "迁居",
        "author": "苏轼",
        "content": "前年家水东，回首夕阳丽。\n去年家水西，湿面春雨细。\n东西两无择，缘尽我辄逝。\n今年復东徙，旧馆聊一憩。\n已买白鹤峰，规作终老计。\n长江在北户，雪浪舞吾砌。\n青山满墙头，䰀鬌几云髻。\n虽惭抱朴子，金鼎陋蝉蜕。\n犹贤柳柳州，庙俎荐丹荔。\n吾生本无待，俯仰了此世。\n念念自成劫，尘尘各有际。\n下观生物息，相吹等蚊蚋。",
        "dynasty": "宋",
        "collection_info": null
    },
    {
        "title": "和陶桃花源",
        "author": "苏轼",
        "content": "凡圣无异居，清浊共此世。\n心闲偶自见，念起忽已逝。\n欲知真一处，要使六用废。\n桃源信不远，杖藜可小憩。\n躬耕任地力，绝学抱天艺。\n臂鸡有时鸣，尻驾无可税。\n苓龟亦晨吸，杞狗或夜吠。\n耘樵得甘芳，龁啮谢炮制。\n子骥虽形隔，渊明已心诣。\n高山不难越，浅水何足厉。\n不如我仇池，高举復几岁。\n从来一生死，近又等痴慧。\n蒲涧安期境，罗浮稚川界。\n梦往从之游，神交发吾蔽。\n桃花满庭下，流水在户外。\n却笑逃秦人，有畏非真契。",
        "dynasty": "宋",
        "collection_info": null
    },
    {
        "title": "和子由盆中石菖蒲忽生九花",
        "author": "苏轼",
        "content": "春荑秋荚两须臾，神药人间果有无。\n无鼻何由识薝卜，有花今始信菖蒲。\n芳心未饱两蛱蝶，寒意知鸣几蟪蛄。\n记取明年十二节，小儿休更籋霜鬚。",
        "dynasty": "宋",
        "collection_info": null
    },
    {
        "title": "两桥诗 东新桥",
        "author": "苏轼",
        "content": "羣鲸贯铁索，背负横空霓。\n首摇翻雪江，尾插崩云溪。\n机牙任信缩，涨落随高低。\n辘轳卷巨绠，青蛟挂长堤。\n奔舟免狂触，脱筏防撞挤。\n一桥何足云，讙传广东西。\n父老有不识，喜笑争攀跻。\n鱼龙亦惊逃，雷雹生马蹄。\n嗟此病涉久，公私困留稽。\n姦民食此险，出没如凫鹥。\n似卖失船壶，如去登楼梯。\n不知百年来，几人陨沙泥。\n岂知涛澜上，安若堂与闺。\n往来无晨夜，醉病休扶携。\n使君饮我言，妙割无牛鸡。\n不云二子劳，叹我捐腰犀。\n我亦寿使君，一言听扶藜。\n常当修未坏，勿使后噬脐。",
        "dynasty": "宋",
        "collection_info": null
    },
    {
        "title": "两桥诗 西新桥",
        "author": "苏轼",
        "content": "昔桥木千柱，挂湖如断霓。\n浮梁陷积淖，破板随奔溪。\n笑看远岸没，坐觉孤城低。\n聊因三农隙，稍进百步堤。\n炎州无坚植，潦水轻推挤。\n千年谁在者，铁柱罗浮西。\n独有石盐木，白蚁不敢跻。\n似开铜驼峰，如凿铁马蹄。\n岌岌类鞭石，山川非会稽。\n嗟我久阁笔，不书纸尾鹥。\n萧然无尺棰，欲构飞空梯。\n百夫下一杙，椓此百尺泥。\n探囊頼故侯，宝钱出金闺。\n父老喜云集，箪壶无空携。\n三日饮不散，杀尽西村鸡。\n似闻百岁前，海近湖有犀。\n那知陵谷变，枯渎生茭藜。\n后来勿忘今，冬涉水过脐。",
        "dynasty": "宋",
        "collection_info": null
    },
    {
        "title": "撷菜",
        "author": "苏轼",
        "content": "秋来霜露满东园，芦菔生儿芥有孙。\n我与何曾同一饱，不知何苦食鸡豚。",
        "dynasty": "宋",
        "collection_info": null
    },
    {
        "title": "悼朝云",
        "author": "苏轼",
        "content": "苗而不秀岂其天，不使童乌与我玄。\n驻景恨无千岁药，赠行惟有小乘禅。\n伤心一念偿前债，弹指三生断后缘。\n归卧竹根无远近，夜灯勤礼塔中仙。",
        "dynasty": "宋",
        "collection_info": null
    },
    {
        "title": "纵笔",
        "author": "苏轼",
        "content": "白头萧散满霜风，小阁藤床寄病容。\n报道先生春睡美，道人轻打五更钟。",
        "dynasty": "宋",
        "collection_info": null
    },
    {
        "title": "丙子重九二首  其一",
        "author": "苏轼",
        "content": "三年瘴海上，越峤真我家。\n登山作重九，蛮菊秋未花。\n惟有黄茅浪，堆壠生坳窊。\n蜑酒糵众毒，酸甜如梨樝。\n何以侑一樽，邻家馈蛙蛇。\n亦復强取醉，欢谣杂悲嗟。\n今年吁恶岁，僵仆如乱麻。\n此会我虽健，狂风卷朝霞。\n使我如霜月，孤光挂天涯。\n西湖不欲往，暮树号寒鸦。",
        "dynasty": "宋",
        "collection_info": null
    },
    {
        "title": "丙子重九二首  其二",
        "author": "苏轼",
        "content": "穷途不择友，过眼如乱云。\n余子谁復数，坐阅两使君。\n共饮去年堂，俯看秋水纹。\n此水与此人，相追两沄沄。\n老去各休息，造化嗟长勤。\n佳哉此令节，不惜与子分。\n何以娱我客，游鱼在清濆。\n水师三百指，铁网欲掩羣。\n获多虽一快，买放尤可欣。\n此乐真不朽，明年我归耘。",
        "dynasty": "宋",
        "collection_info": null
    },
    {
        "title": "和陶乞食",
        "author": "苏轼",
        "content": "庄周昔贷粟，犹欲舂脱之。\n鲁公亦乞米，炊煮尚不辞。\n渊明端乞食，亦不避嗟来。\n呜呼天下士，死生寄一杯。\n斗水何所直，远汲苦姜诗。\n幸有余薪米，养此老不才。\n至味久不坏，可为子孙贻。",
        "dynasty": "宋",
        "collection_info": null
    },
    {
        "title": "和陶和胡西曹示顾贼曹",
        "author": "苏轼",
        "content": "长春如稚女，飘飖倚轻飔。\n卯酒晕玉颊，红绡卷生衣。\n低颜香自敛，含睇意颇微。\n宁当娣黄菊，未肯姒戎葵。\n谁言此弱质，阅世观盛衰。\n頩然疑薄怒，沃盥未可挥。\n瘴雨吹蛮风，凋零岂容迟。\n老人不解饮，短句余清悲。",
        "dynasty": "宋",
        "collection_info": null
    },
    {
        "title": "次韵子由所居六咏  其一",
        "author": "苏轼",
        "content": "堂前种山丹，错落马脑盘。\n堂后种秋菊，碎金收辟寒。\n草木如有情，慰此芳岁阑。\n幽人正独乐，不知行路难。",
        "dynasty": "宋",
        "collection_info": null
    },
    {
        "title": "次韵子由所居六咏  其二",
        "author": "苏轼",
        "content": "诗人故多感，花发忆两京。\n石榴有正色，玉树真虚名。\n粲粲秋菊花，卓为霜中英。\n萸盘照重九，缬蕊两鲜明。",
        "dynasty": "宋",
        "collection_info": null
    },
    {
        "title": "次韵子由所居六咏  其三",
        "author": "苏轼",
        "content": "幽居有古意，义井分西墙。\n谁云三伏热，止须一杯凉。\n先生坐忍渴，羣嚣自披猖。\n众散徐酌饮，逡巡味尤长。",
        "dynasty": "宋",
        "collection_info": null
    },
    {
        "title": "次韵子由所居六咏  其四",
        "author": "苏轼",
        "content": "先生饭土塯，无物与刘叉。\n何以娱醉客，时嗅砌下花。\n井水分西邻，竹阴借东家。\n萧然行脚僧，一身寄天涯。",
        "dynasty": "宋",
        "collection_info": null
    },
    {
        "title": "次韵子由所居六咏  其五",
        "author": "苏轼",
        "content": "东斋手植柏，今復几尺长。\n知有桓司马，榛茅为遮藏。\n近闻南台松，新枝出余僵。\n年来此怀抱，岂復惊凡亡。",
        "dynasty": "宋",
        "collection_info": null
    },
    {
        "title": "次韵子由所居六咏  其六",
        "author": "苏轼",
        "content": "新居已覆瓦，无復风雨忧。\n桤栽与笼竹，小诗亦可求。\n尚欲烦贰师，刺山出飞流。\n应须凿百尺，两绠载一牛。",
        "dynasty": "宋",
        "collection_info": null
    },
    {
        "title": "海上道人传以神守气诀",
        "author": "苏轼",
        "content": "但向起时作，还于作处收。\n蛟龙莫放睡，雷雨直须休。\n要会无穷火，尝观不尽油。\n夜深人散后，惟有一灯留。",
        "dynasty": "宋",
        "collection_info": null
    },
    {
        "title": "赠陈守道",
        "author": "苏轼",
        "content": "一气混沦生復生，有形有心即有情。\n共见利欲饮食事，各有爪牙头角争。\n争时怒发霹雳火，险处直在嵌巌坑。\n人僞相加有余怨，天真丧尽无纯诚。\n徒自取先用极力，谁知所得皆空名。\n少微处士松柏寒，蓬莱真人冰玉清。\n山是心兮海为腹，阳为神兮阴为精。\n渴饮灵泉水，饥食玉树枝。\n白虎化坎青龙离，锁禁姹女关婴儿。\n楼台十二红玻璃，木公金母相东西。\n纯铅真汞星光辉，乌升兔降无年期。\n停颜却老只如此，哀哉世人迷不迷。",
        "dynasty": "宋",
        "collection_info": null
    },
    {
        "title": "辨道歌",
        "author": "苏轼",
        "content": "北方正气名袪邪，东郊西应归中华。\n离南为室坎为家，先凝白雪生黄芽。\n黄河流驾紫河车，水精池产红莲花。\n赤龙腾霄惊盘蛇，姹女含笑婴儿呀。\n十二楼瞰灵泉䨟，华池玉液阴交加。\n子驰午前无停差，三田聚宝真生涯。\n龟精凤髓填谽谺，天地骇有鬼神嗟。\n一丹休别内外砂，长修久饵须升遐。\n肠中澄结无余柤，俗骨变换颜如葩。\n哀哉世人争齿牙，指僞为真正为哇。\n轻肥甘美形骄奢，谲诡诈妄言矜夸。\n游鱼在网兔在罝，一气顿尽犹呕哑。\n余生所託诚栖槎，九原枯髀如乱麻。\n胡不断众如镆铘，空与利名交撑拏。\n胡不腾踏如文騧，可惜贪爱相漫洿。\n真心道意非不嘉，餐金闲暇非虚譁。\n何须横议相疵瘕，众口并发鸣羣鸦。\n安知聚散同鱼虾，自缠如茧居如蜗。\n日怀嗔喜甘笼笯，其去死地犹猎豭。\n吾恨尔见有所遮，海波或至惊井蛙。\n乌轮即晚蟾影斜，吾时俱睹超云霞。",
        "dynasty": "宋",
        "collection_info": null
    },
    {
        "title": "吴子野绝粒不睡过作诗戏之芝上人陆道士皆和予亦次其韵",
        "author": "苏轼",
        "content": "聊为不死五通仙，终了无生一大缘。\n独鹤有声知半夜，老蚕不食已三眠。\n怜君解比人间梦，许我时逃醉后禅。\n会与江山成故事，不妨诗酒乐新年。",
        "dynasty": "宋",
        "collection_info": null
    },
    {
        "title": "白鹤峰新居欲成夜过西邻翟秀才二首  其一",
        "author": "苏轼",
        "content": "林行婆家初闭户，翟夫子舍尚留关。\n连娟缺月黄昏后，缥缈新居紫翠间。\n繫闷岂无罗带水，割愁还有剑铓山。\n中原北望无归日，邻火村舂自往还。",
        "dynasty": "宋",
        "collection_info": null
    },
    {
        "title": "白鹤峰新居欲成夜过西邻翟秀才二首  其二",
        "author": "苏轼",
        "content": "瓮间毕卓防偷酒，壁后匡衡不点灯。\n待凿平江百尺井，要分清暑一壶冰。\n佐卿恐是归来鹤，次律宁非过去僧。\n他日莫寻王粲宅，梦中来往本何曾。",
        "dynasty": "宋",
        "collection_info": null
    },
    {
        "title": "和陶酬刘柴桑",
        "author": "苏轼",
        "content": "红藷与紫芋，远插墙四周。\n且放幽兰香，莫争霜菊秋。\n穷冬出瓮盎，磊落胜农畴。\n淇上白玉延，能復过此不。\n一饱忘故山，不思马少游。",
        "dynasty": "宋",
        "collection_info": null
    },
    {
        "title": "和陶岁暮作和张常侍",
        "author": "苏轼",
        "content": "我生有天禄，玄膺流玉泉。\n何事陶彭泽，乏酒每形言。\n仙人与道士，自养岂在繁。\n但使荆棘除，不忧梨枣愆。\n我年六十一，颓景薄西山。\n岁暮似有得，稍觉散亡还。\n有如千丈松，常苦弱蔓缠。\n养我岁寒枝，会有解脱年。\n米尽初不知，但怪饥鼠迁。\n二子真我客，不醉亦陶然。",
        "dynasty": "宋",
        "collection_info": null
    },
    {
        "title": "白鹤山新居凿井四十尺遇盘石石尽乃得泉",
        "author": "苏轼",
        "content": "海国困蒸溽，新居利高寒。\n以彼陟降劳，易此寝处干。\n但苦江路峻，常惭汲腰酸。\n矻矻烦四夫，硗硗斲层峦。\n弥旬得寻丈，下有青石盘。\n终日但迸火，何时见飞澜。\n丰我粲与醪，利汝椎与钻。\n山石有时尽，我意殊未阑。\n今朝僮仆喜，黄土復可抟。\n晨瓶得雪乳，暮瓮停冰湍。\n我生类如此，何适不艰难。\n一勺亦天赐，曲肱有余欢。",
        "dynasty": "宋",
        "collection_info": null
    },
    {
        "title": "和陶时运四首  其一",
        "author": "苏轼",
        "content": "我卜我居，居非一朝。\n龟不吾欺，食此江郊。\n废井已塞，乔木干霄。\n昔人伊何，谁其裔苗。",
        "dynasty": "宋",
        "collection_info": null
    },
    {
        "title": "和陶时运四首  其二",
        "author": "苏轼",
        "content": "下有澄潭，可饮可濯。\n江山千里，供我遐瞩。\n木固无胫，瓦岂有足。\n陶匠自至，啸歌相乐。",
        "dynasty": "宋",
        "collection_info": null
    },
    {
        "title": "和陶时运四首  其三",
        "author": "苏轼",
        "content": "我视此邦，如洙如沂。\n邦人劝我，老矣安归。\n自我幽独，倚门或挥。\n岂无亲友，云散莫追。",
        "dynasty": "宋",
        "collection_info": null
    },
    {
        "title": "和陶时运四首  其四",
        "author": "苏轼",
        "content": "旦朝丁丁，谁款我庐。\n子孙远至，笑语纷如。\n剪𩭄垂髫，覆此瓠壶。\n三年一梦，乃復见余。",
        "dynasty": "宋",
        "collection_info": null
    },
    {
        "title": "次韵惠循二守相会",
        "author": "苏轼",
        "content": "共惜相从一寸阴，酒杯虽浅意殊深。\n且同月下三人影，莫作天涯万里心。\n东岭近开松菊径，南堂初绝斧斤音。\n知君善颂如张老，犹望携壶更一临。",
        "dynasty": "宋",
        "collection_info": null
    },
    {
        "title": "又次韵二守许过新居",
        "author": "苏轼",
        "content": "数亩蓬蒿古县阴，晓窗明快夜堂深。\n也知卜筑非真宅，聊欲跏趺看此心。\n闻道携壶问奇字，更因登木助微音。\n相娱北户江千顷，直下都无地可临。",
        "dynasty": "宋",
        "collection_info": null
    },
    {
        "title": "又次韵二守同访新居",
        "author": "苏轼",
        "content": "此生真欲老墙阴，却扫都忘岁月深。\n拔薤已观贤守政，折蔬聊慰故人心。\n风流贺监常吴语，憔悴钟仪独楚音。\n治状两邦俱第一，颍川归去肯重临。",
        "dynasty": "宋",
        "collection_info": null
    },
    {
        "title": "循守临行出小鬟復用前韵",
        "author": "苏轼",
        "content": "学语雏鶑在柳阴，临行呼出翠帷深。\n通家不隔同年面，得路方知异日心。\n趁着春衫游上苑，要求国手教新音。\n岭梅不用催归骑，截𩍐须防旧所临。",
        "dynasty": "宋",
        "collection_info": null
    },
    {
        "title": "和陶答庞参军六首  其一",
        "author": "苏轼",
        "content": "我见异人，且得异书。\n挟书从人，何适不娱。\n罗浮之趾，卜我新居。\n子非玄德，三顾我庐。",
        "dynasty": "宋",
        "collection_info": null
    },
    {
        "title": "和陶答庞参军六首  其二",
        "author": "苏轼",
        "content": "旨酒荔蕉，绝甘分珍。\n虽云晚接，数面自亲。\n海隅一笑，岂云无人。\n无酒酤我，或乞其邻。",
        "dynasty": "宋",
        "collection_info": null
    },
    {
        "title": "和陶答庞参军六首  其三",
        "author": "苏轼",
        "content": "将行復止，眷言孜孜。\n苟有于中，倾倒出之。\n奕奕千言，粲焉陈诗。\n觞行笔落，了不容思。",
        "dynasty": "宋",
        "collection_info": null
    },
    {
        "title": "和陶答庞参军六首  其四",
        "author": "苏轼",
        "content": "丱妙侍侧，两髦丫分。\n歌舞寿我，永为欢欣。\n曲终悽然，仰视浮云。\n此曲此声，何时復闻。",
        "dynasty": "宋",
        "collection_info": null
    },
    {
        "title": "和陶答庞参军六首  其五",
        "author": "苏轼",
        "content": "击鼓其镗，船开橹鸣。\n顾我而言，雨泣载零。\n子卿白首，当还西京。\n辽东万里，亦归管宁。",
        "dynasty": "宋",
        "collection_info": null
    },
    {
        "title": "和陶答庞参军六首  其六",
        "author": "苏轼",
        "content": "感子至意，託辞西风。\n吾生一尘，寓形空中。\n愿言谦亨，君子有终。\n功名在子，何异我躬。",
        "dynasty": "宋",
        "collection_info": null
    },
    {
        "title": "种茶",
        "author": "苏轼",
        "content": "松间旅生茶，已与松俱瘦。\n茨棘尚未容，蒙翳争交构。\n天公所遗弃，百岁仍穉幼。\n紫笋虽不长，孤根乃独寿。\n移栽白鹤岭，土软春雨后。\n弥旬得连阴，似许晚遂茂。\n能忘流转苦，戢戢出鸟咮。\n未任供舂磨，且可资摘嗅。\n千团输大官，百餠衒私鬬。\n何如此一啜，有味出吾囿。",
        "dynasty": "宋",
        "collection_info": null
    },
    {
        "title": "三月二十九日二首  其一",
        "author": "苏轼",
        "content": "南岭过云开紫翠，北江飞雨送凄凉。\n酒醒梦回春尽日，闭门隠几坐烧香。",
        "dynasty": "宋",
        "collection_info": null
    },
    {
        "title": "三月二十九日二首  其二",
        "author": "苏轼",
        "content": "门外橘花犹的皪，墙头荔子已斓斑。\n树暗草深人静处，卷帘敧枕卧看山。",
        "dynasty": "宋",
        "collection_info": null
    },
    {
        "title": "吾谪海南子由雷州被命即行了不相知至梧乃闻其尚在藤也旦夕当追及作此诗示之",
        "author": "苏轼",
        "content": "九疑联绵属衡湘，苍梧独在天一方。\n孤城吹角烟树裏，落月未落江苍茫。\n幽人拊枕坐叹息，我行忽至舜所藏。\n江边父老能说子，白鬚红颊如君长。\n莫嫌琼雷隔云海，圣恩尚许遥相望。\n平生学道真实意，岂与穷达俱存亡。\n天其以我为箕子，要使此意留要荒。\n他年谁作舆地志，海南万里真吾乡。",
        "dynasty": "宋",
        "collection_info": null
    },
    {
        "title": "和陶止酒",
        "author": "苏轼",
        "content": "时来与物逝，路穷非我止。\n与子各意行，同落百蛮裏。\n萧然两别驾，各携一穉子。\n子室有孟光，我室惟法喜。\n相逢山谷间，一月同卧起。\n茫茫海南北，粗亦足生理。\n劝我师渊明，力薄且为己。\n微疴坐杯酌，止酒则瘳矣。\n望道虽未济，隠约见津涘。\n从今东坡室，不立杜康祀。",
        "dynasty": "宋",
        "collection_info": null
    },
    {
        "title": "行琼儋间肩舆坐睡梦中得句云千山动鳞甲万谷酣笙钟觉而遇清风急雨戏作此数句",
        "author": "苏轼",
        "content": "四州环一岛，百洞蟠其中。\n我行西北隅，如度月半弓。\n登高望中原，但见积水空。\n此生当安归，四顾真途穷。\n眇观大瀛海，坐咏谈天翁。\n茫茫太仓中，一米谁雌雄。\n幽怀忽破散，咏啸来天风。\n千山动鳞甲，万谷酣笙钟。\n安知非羣仙，钧天宴未终。\n喜我归有期，举酒属青童。\n急雨岂无意，催诗走羣龙。\n梦云忽变色，笑电亦改容。\n应怪东坡老，颜衰语徒工。\n久矣此妙声，不闻蓬莱宫。",
        "dynasty": "宋",
        "collection_info": null
    },
    {
        "title": "次前韵寄子由",
        "author": "苏轼",
        "content": "我少即多难，邅回一生中。\n百年不易满，寸寸弯强弓。\n老矣復何言，荣辱今两空。\n泥洹尚一路，所向余皆穷。\n似闻崆峒西，仇池迎此翁。\n胡为适南海，復驾垂天雄。\n下视九万里，浩浩皆积风。\n回望古合州，属此琉璃钟。\n离别何足道，我生岂有终。\n渡海十年归，方镜照两童。\n还乡亦何有，暂假壶公龙。\n峨眉向我笑，锦水为君容。\n天人巧相胜，不独数子工。\n指点昔游处，蒿莱生故宫。",
        "dynasty": "宋",
        "collection_info": null
    },
    {
        "title": "儋耳山",
        "author": "苏轼",
        "content": "突兀隘空虚，他山总不如。\n君看道傍石，尽是补天余。",
        "dynasty": "宋",
        "collection_info": null
    },
    {
        "title": "和陶还旧居",
        "author": "苏轼",
        "content": "痿人常念起，夫我岂忘归。\n不敢梦故山，恐兴坟墓悲。\n生世本暂寓，此身念念非。\n鹅城亦何有，偶拾鹤毳遗。\n穷鱼守故沼，聚沫犹相依。\n大儿当门户，时节供丁推。\n梦与邻翁言，悯默怜我衰。\n往来付造物，未用相招麾。",
        "dynasty": "宋",
        "collection_info": null
    },
    {
        "title": "夜梦",
        "author": "苏轼",
        "content": "夜梦嬉游童子如，父师检责惊走书。\n计功当毕春秋余，今乃粗及桓庄初。\n怛然悸寤心不舒，起坐有如挂鈎鱼。\n我生纷纷婴百缘，气固多习独此偏。\n弃书事君四十年，仕不顾留书绕缠。\n自视汝与丘孰贤，易韦三绝丘犹然，如我当以犀革编。",
        "dynasty": "宋",
        "collection_info": null
    },
    {
        "title": "和陶连雨独饮二首  其一",
        "author": "苏轼",
        "content": "平生我与尔，举意辄相然。\n岂止磁石针，虽合犹有间。\n此外一子由，出处同偏僊。\n晚景最可惜，分飞海南天。\n纠纆不吾欺，宁此忧患先。\n顾引一杯酒，谁谓无往还。\n寄语海北人，今日为何年。\n醉裏有独觉，梦中无杂言。",
        "dynasty": "宋",
        "collection_info": null
    },
    {
        "title": "和陶连雨独饮二首  其二",
        "author": "苏轼",
        "content": "阿堵不解醉，谁欤此颓然。\n误入无功乡，掉臂嵇阮间。\n饮中八仙人，与我俱得仙。\n渊明岂知道，醉语忽谈天。\n偶见此物真，遂超天地先。\n醉醒可还酒，此觉无所还。\n清风洗徂暑，连雨催丰年。\n床头伯雅君，此子可与言。",
        "dynasty": "宋",
        "collection_info": null
    },
    {
        "title": "和陶示周掾祖谢",
        "author": "苏轼",
        "content": "闻有古学舍，窃怀渊明欣。\n摄衣造两塾，窥户无一人。\n邦风方杞夷，庙貌犹殷因。\n先生馔已缺，弟子散莫臻。\n忍饥坐谈道，嗟我亦晚闻。\n永言百世祀，未补平生勤。\n今此復何国，岂与陈蔡邻。\n永愧虞仲翔，弦歌沧海滨。",
        "dynasty": "宋",
        "collection_info": null
    },
    {
        "title": "籴米",
        "author": "苏轼",
        "content": "籴米买束薪，百物资之市。\n不缘耕樵得，饱食殊少味。\n再拜请邦君，愿受一廛地。\n知非笑昨梦，食力免内愧。\n春秧几时花，夏稗忽已穟。\n怅焉抚耒耜，谁復识此意。",
        "dynasty": "宋",
        "collection_info": null
    },
    {
        "title": "和陶劝农六首  其一",
        "author": "苏轼",
        "content": "咨尔汉黎，均是一民。\n鄙夷不训，夫岂其真。\n怨愤劫质，寻戈相因。\n欺谩莫诉，曲自我人。",
        "dynasty": "宋",
        "collection_info": null
    },
    {
        "title": "和陶劝农六首  其二",
        "author": "苏轼",
        "content": "天祸尔土，不麦不稷。\n民无用物，珍怪是植。\n播厥熏木，腐余是穑。\n贪夫污吏，鹰挚狼食。",
        "dynasty": "宋",
        "collection_info": null
    },
    {
        "title": "和陶劝农六首  其三",
        "author": "苏轼",
        "content": "岂无良田，膴膴平陆。\n兽踪交缔，鸟喙谐穆。\n惊麏朝射，猛豨夜逐。\n芋羹藷糜，以饱耆宿。",
        "dynasty": "宋",
        "collection_info": null
    },
    {
        "title": "和陶劝农六首  其四",
        "author": "苏轼",
        "content": "听我苦言，其福永久。\n利尔耝耜，好尔邻偶。\n斩艾蓬藋，南东其亩。\n父兄搢梃，以抶游手。",
        "dynasty": "宋",
        "collection_info": null
    },
    {
        "title": "和陶劝农六首  其五",
        "author": "苏轼",
        "content": "天不假易，亦不汝匮。\n春无遗勤，秋有厚冀。\n云举雨决，妇姑毕至。\n我良孝爱，袒跣何愧。",
        "dynasty": "宋",
        "collection_info": null
    },
    {
        "title": "和陶劝农六首  其六",
        "author": "苏轼",
        "content": "逸谚戏侮，博弈顽鄙。\n投之生黎，俾勿冠履。\n霜降稻实，千箱一轨。\n大作尔社，一醉醇美。",
        "dynasty": "宋",
        "collection_info": null
    },
    {
        "title": "闻子由瘦",
        "author": "苏轼",
        "content": "五日一见花猪肉，十日一遇黄鸡粥。\n土人顿顿食藷芋，荐以熏鼠烧蝙蝠。\n旧闻蜜唧尝呕吐，稍近虾蟆缘习俗。\n十年京国厌肥羜，日日烝花压红玉。\n从来此腹负将军，今者固宜安脱粟。\n人言天下无正味，蝍蛆未遽贤麋鹿。\n海康别驾復何为，帽宽带落惊童仆。\n相看会作两臞仙，还乡定可骑黄鹄。",
        "dynasty": "宋",
        "collection_info": null
    },
    {
        "title": "客俎经旬无肉又子由劝不读书萧然清坐乃无一事",
        "author": "苏轼",
        "content": "病怯腥咸不买鱼，尔来心腹一时虚。\n使君不復怜乌攫，属国方将掘鼠余。\n老去独收人所弃，悠哉时到物之初。\n从今免被孙郎笑，绛帕蒙头读道书。",
        "dynasty": "宋",
        "collection_info": null
    },
    {
        "title": "和陶赴假江陵夜行",
        "author": "苏轼",
        "content": "缺月不早出，长林踏青冥。\n犬吠主人怒，愧此闾里情。\n怪我夜不归，茜袂窥柴荆。\n云间与地上，待我两友生。\n惊鹊再三起，树端已微明。\n白露浄原野，始觉丘陵平。\n暗蛩方夜绩，孤萤亦宵征。\n归来闭户坐，寸田且默耕。\n莫赴花月期，免为诗酒萦。\n诗人如布谷，聒聒常自名。",
        "dynasty": "宋",
        "collection_info": null
    },
    {
        "title": "和陶九日闲居",
        "author": "苏轼",
        "content": "九日独何日，欣然惬平生。\n四时靡不佳，乐此古所名。\n龙山忆孟子，栗里怀渊明。\n鲜鲜霜菊艷，溜溜糟床声。\n闲居知令节，乐事满余龄。\n登高望云海，醉觉三山倾。\n长歌振履商，起舞带索荣。\n坎坷识天意，淹留见人情。\n但愿饱秔稌，年年乐秋成。",
        "dynasty": "宋",
        "collection_info": null
    },
    {
        "title": "和陶拟古九首  其一",
        "author": "苏轼",
        "content": "有客叩我门，繫马门前柳。\n庭空鸟雀散，门闭客立久。\n主人枕书卧，梦我平生友。\n忽闻剥啄声，惊散一杯酒。\n倒裳起谢客，梦觉两愧负。\n坐谈杂今古，不答颜愈厚。\n问我何处来，我来无何有。",
        "dynasty": "宋",
        "collection_info": null
    },
    {
        "title": "和陶拟古九首  其二",
        "author": "苏轼",
        "content": "酒尽君可起，我歌已三终。\n由来竹林人，不数涛与戎。\n有酒从孟公，慎勿从扬雄。\n崎岖颂沙麓，尘埃污西风。\n昔我未尝达，今者亦安穷。\n穷达不到处，我在阿堵中。",
        "dynasty": "宋",
        "collection_info": null
    },
    {
        "title": "和陶拟古九首  其三",
        "author": "苏轼",
        "content": "客去室幽幽，服鸟来座隅。\n引吭伸两翅，太息意不舒。\n吾生如寄耳，何者为吾庐。\n去此復何之，少安与汝居。\n夜中闻长啸，月露荒榛芜。\n无问亦无答，吉凶两何如。",
        "dynasty": "宋",
        "collection_info": null
    },
    {
        "title": "和陶拟古九首  其四",
        "author": "苏轼",
        "content": "少年好远游，荡志隘八荒。\n九夷为藩篱，四海环我堂。\n卢生与若士，何足期渺茫。\n稍喜海南州，自古无战场。\n奇峰望黎母，何异嵩与邙。\n飞泉泻万仞，舞鹤双低昂。\n分流未入海，膏泽弥此方。\n芋魁倘可饱，无肉亦奚伤。",
        "dynasty": "宋",
        "collection_info": null
    },
    {
        "title": "和陶拟古九首  其五",
        "author": "苏轼",
        "content": "冯冼古烈妇，翁媪国于兹。\n策勋梁武后，开府隋文时。\n三世更险易，一心无磷缁。\n锦伞平积乱，犀渠破余疑。\n庙貌空復存，碑版漫无辞。\n我欲作铭志，慰此父老思。\n遗民不可问，偻句莫予欺。\n犦牲菌鸡卜，我当一访之。\n铜鼓壶卢笙，歌此送迎诗。",
        "dynasty": "宋",
        "collection_info": null
    },
    {
        "title": "和陶拟古九首  其六",
        "author": "苏轼",
        "content": "沉香作庭燎，甲煎粉相和。\n岂若炷微火，萦烟袅清歌。\n贪人无饥饱，胡椒亦求多。\n朱刘两狂子，陨坠如风花。\n本欲竭泽渔，奈此明年何。",
        "dynasty": "宋",
        "collection_info": null
    },
    {
        "title": "和陶拟古九首  其七",
        "author": "苏轼",
        "content": "鸡窠养鹤髮，及与唐人游。\n来孙亦垂白，颇识李崖州。\n再逢卢与丁，阅世真东流。\n斯人今在亡，未遽掩一丘。\n我师吴季子，守节到晚周。\n一见春秋末，渺焉不可求。",
        "dynasty": "宋",
        "collection_info": null
    },
    {
        "title": "和陶拟古九首  其八",
        "author": "苏轼",
        "content": "城南有荒池，琐细谁復采。\n幽姿小芙蕖，香色独未改。\n欲为中州信，浩荡绝云海。\n遥知玉井莲，落蕊不相待。\n攀跻及少壮，已失那容悔。",
        "dynasty": "宋",
        "collection_info": null
    },
    {
        "title": "和陶拟古九首  其九",
        "author": "苏轼",
        "content": "黎山有幽子，形槁神独完。\n负薪入城市，笑我儒衣冠。\n生不闻诗书，岂知有孔颜。\n翛然独往来，荣辱未易关。\n日暮鸟兽散，家在孤云端。\n问答了不通，叹息指屡弹。\n似言君贵人，草莽栖龙鸾。\n遗我古贝布，海风今岁寒。",
        "dynasty": "宋",
        "collection_info": null
    },
    {
        "title": "和陶东方有一士",
        "author": "苏轼",
        "content": "瓶居本近危，甑坠知不完。\n梦求亡楚弓，笑解适越冠。\n忽然返自照，识我本来颜。\n归路在脚底，殽潼失重关。\n屡从渊明游，云山出毫端。\n借君无弦琴，寓我非指弹。\n岂惟舞独鹤，便可摄飞鸾。\n还将岭茅瘴，一洗月阙寒。",
        "dynasty": "宋",
        "collection_info": null
    },
    {
        "title": "次韵子由三首 东亭",
        "author": "苏轼",
        "content": "仙山佛国本同归，世路玄关两背驰。\n到处不妨闲卜筑，流年自可数期颐。\n遥知小槛临廛市，定有新松长棘茨。\n谁道茅檐劣容膝，海天风雨看纷披。",
        "dynasty": "宋",
        "collection_info": null
    },
    {
        "title": "次韵子由三首 东楼",
        "author": "苏轼",
        "content": "白髮苍颜自照盆，董生端合是前身。\n独栖高阁多辞客，为着新书未绝麟。\n小醉易醒风力软，安眠无梦雨声新。\n长歌自誷真堪笑，底处人间是所欣。",
        "dynasty": "宋",
        "collection_info": null
    },
    {
        "title": "次韵子由三首 椰子冠",
        "author": "苏轼",
        "content": "天教日饮欲全丝，美酒生林不待仪。\n自漉疏巾邀醉客，更将空殻付冠师。\n规模简古人争看，簪导轻安髮不知。\n更着短檐高屋帽，东坡何事不违时。",
        "dynasty": "宋",
        "collection_info": null
    },
    {
        "title": "和陶停云四首  其一",
        "author": "苏轼",
        "content": "停云在空，黯其将雨。\n嗟我怀人，道修且阻。\n眷此区区，俯仰再抚。\n良辰过鸟，逝不我伫。",
        "dynasty": "宋",
        "collection_info": null
    },
    {
        "title": "和陶停云四首  其二",
        "author": "苏轼",
        "content": "飓作海浑，天水溟蒙。\n云屯九河，雪立三江。\n我不出门，寤寐北窗。\n念彼海康，神驰往从。",
        "dynasty": "宋",
        "collection_info": null
    },
    {
        "title": "和陶停云四首  其三",
        "author": "苏轼",
        "content": "凛然清癯，落其骄荣。\n馈奠化之，廓兮忘情。\n万里迟子，晨兴宵征。\n远虎在侧，以宁先生。",
        "dynasty": "宋",
        "collection_info": null
    },
    {
        "title": "和陶停云四首  其四",
        "author": "苏轼",
        "content": "对弈未终，摧然斧柯。\n再游兰亭，默数永和。\n梦幻去来，谁少谁多。\n弹指太息，浮云几何。",
        "dynasty": "宋",
        "collection_info": null
    },
    {
        "title": "和陶怨诗示庞邓",
        "author": "苏轼",
        "content": "当欢有余乐，在戚亦颓然。\n渊明得此理，安处故有年。\n嗟我与先生，所赋良奇偏。\n人间少宜适，惟有归耘田。\n我昔堕轩冕，毫釐真市廛。\n困来卧重裀，忧愧自不眠。\n如今破茅屋，一夕或三迁。\n风雨睡不知，黄叶满枕前。\n宁当出怨句，惨惨如孤烟。\n但恨不早悟，犹推渊明贤。",
        "dynasty": "宋",
        "collection_info": null
    },
    {
        "title": "和陶杂诗十一首  其一",
        "author": "苏轼",
        "content": "斜日照孤隙，始知空有尘。\n微风动众窍，谁信我忘身。\n一笑问儿子，与汝定何亲。\n从我来海南，幽绝无四邻。\n耿耿如缺月，独与长庚晨。\n此道固应尔，不当怨尤人。",
        "dynasty": "宋",
        "collection_info": null
    },
    {
        "title": "和陶杂诗十一首  其二",
        "author": "苏轼",
        "content": "故山不可到，飞梦隔五岭。\n真游有黄庭，闭目寓两景。\n室空无可照，火灭膏自冷。\n披衣起视夜，海阔河汉永。\n西窗半明月，散乱梧楸影。\n良辰不可繫，逝水无留骋。\n我苗期后枯，持此一念静。",
        "dynasty": "宋",
        "collection_info": null
    },
    {
        "title": "和陶杂诗十一首  其三",
        "author": "苏轼",
        "content": "真人有妙观，俗子多妄量。\n区区劝粒食，此岂知子房。\n我非徒跣相，终老怀未央。\n兔死缚淮阴，狗功指平阳。\n哀哉亦何羞，世路皆羊肠。",
        "dynasty": "宋",
        "collection_info": null
    },
    {
        "title": "和陶杂诗十一首  其四",
        "author": "苏轼",
        "content": "相如偶一官，嗤鄙蜀父老。\n不记犊鼻时，涤器混佣保。\n着书曾几何，渴肺灰土燥。\n琴台有遗魄，笑我归不早。\n作书遗故人，皎皎我怀抱。\n余生幸无愧，可与君平道。",
        "dynasty": "宋",
        "collection_info": null
    },
    {
        "title": "和陶杂诗十一首  其五",
        "author": "苏轼",
        "content": "孟德黠老狐，姦言嗾鸿豫。\n哀哉丧乱世，枭鸾各腾翥。\n逝者知几人，文举独不去。\n天方斲汉室，岂计一郗虑。\n昆虫正相啮，乃比蔺相如。\n我知公所坐，大名难久住。\n细德方险微，岂有容公处。\n既往不可悔，庶为来者惧。",
        "dynasty": "宋",
        "collection_info": null
    },
    {
        "title": "和陶杂诗十一首  其六",
        "author": "苏轼",
        "content": "博大古真人，老聃关尹喜。\n独立万物表，长生乃余事。\n稚川差可近，倘有接物意。\n我顷登罗浮，物色恐相值。\n徘徊朱明洞，沙水自清驶。\n满把菖蒲根，叹息復弃置。",
        "dynasty": "宋",
        "collection_info": null
    },
    {
        "title": "和陶杂诗十一首  其七",
        "author": "苏轼",
        "content": "蓝乔近得道，常苦世褊迫。\n西游王屋山，不践长安陌。\n尔来宁復见，鸟道度太白。\n昔与吴远游，同藏一瓢窄。\n潮阳隔云海，岁晚倘见客。\n伐薪供养火，看作栖凤宅。",
        "dynasty": "宋",
        "collection_info": null
    },
    {
        "title": "和陶杂诗十一首  其八",
        "author": "苏轼",
        "content": "南荣晚闻道，未肯化庚桑。\n陶顽铸强犷，枉费尘与糠。\n越子古成之，韩生教休粮。\n参同得灵钥，九锁启伯阳。\n鹅城见诸孙，贫苦我为伤。\n空余焦先室，不传元化方。\n遗像似李白，一奠临江觞。",
        "dynasty": "宋",
        "collection_info": null
    },
    {
        "title": "和陶杂诗十一首  其九",
        "author": "苏轼",
        "content": "余龄难把玩，妙解寄笔端。\n常恐抱永叹，不及丘明迁。\n亲友復劝我，放心饯华颠。\n虚名非我有，至味知谁餐。\n思我无所思，安能观诸缘。\n已矣復何叹，旧说易两篇。",
        "dynasty": "宋",
        "collection_info": null
    },
    {
        "title": "和陶杂诗十一首  其一○",
        "author": "苏轼",
        "content": "申韩本自圣，陋古不復稽。\n巨君纵独慾，借经作巌崖。\n遂令青衿子，珠璧人人怀。\n凿齿井蛙耳，信谓天可弥。\n大道久分裂，破碎日愈离。\n我如终不言，谁悟角与羁。\n吾琴岂得已，昭氏有成亏。",
        "dynasty": "宋",
        "collection_info": null
    },
    {
        "title": "和陶杂诗十一首  其一一",
        "author": "苏轼",
        "content": "我昔登朐山，出日观沧凉。\n欲济东海县，恨无石桥梁。\n今兹黎母国，何异于公乡。\n蚝浦既黏山，暑路亦飞霜。\n所欣非自誷，不怨道里长。",
        "dynasty": "宋",
        "collection_info": null
    },
    {
        "title": "次韵子由月季花再生",
        "author": "苏轼",
        "content": "幽芳本长春，暂瘁如蚀月。\n且当付造物，未易料枯枿。\n也知宿根深，便作紫笋茁。\n乘时出婉娩，为我暖栗冽。\n先生早贵重，庙论推英拔。\n而今城东瓜，不记召南茇。\n陋居有远寄，小圃无阔蹑。\n还为久处计，坐待行年匝。\n腊果缀梅枝，春杯浮竹叶。\n谁言一萌动，已觉万木活。\n聊将玉蕊新，插向纶巾折。",
        "dynasty": "宋",
        "collection_info": null
    },
    {
        "title": "和陶田舍始春怀古二首  其一",
        "author": "苏轼",
        "content": "退居有成言，垂老竟未践。\n何曾渊明归，屡作敬通免。\n休闲等一味，妄想生愧腼。\n聊将自知明，稍积在家善。\n城东两黎子，室迩人自远。\n呼我钓其池，人鱼两忘反。\n使君亦命驾，恨子林塘浅。",
        "dynasty": "宋",
        "collection_info": null
    },
    {
        "title": "和陶田舍始春怀古二首  其二",
        "author": "苏轼",
        "content": "茅茨破不补，嗟子乃尔贫。\n菜肥人愈瘦，竈闲井常勤。\n我欲致薄少，解衣劝坐人。\n临池作虚堂，雨急瓦声新。\n客来有美载，果熟多幽欣。\n丹荔破玉肤，黄柑溢芳津。\n借我三亩地，结茅为子邻。\n鴂舌倘可学，化为黎母民。",
        "dynasty": "宋",
        "collection_info": null
    },
    {
        "title": "和陶赠羊长史",
        "author": "苏轼",
        "content": "我非皇甫谧，门人如挚虞。\n不持两鸱酒，肯借一车书。\n欲令海外士，观经似鸿都。\n结髮事文史，俯仰六十踰。\n老马不耐放，长鸣思服舆。\n故知根尘在，未免病药俱。\n念君千里足，历块犹踟蹰。\n好学真伯业，比肩可相如。\n此书久已熟，救我今荒芜。\n顾惭桑榆迫，久厌诗书娱。\n奏赋病未能，草玄老更疏。\n犹当距杨墨，稍欲惩荆舒。",
        "dynasty": "宋",
        "collection_info": null
    },
    {
        "title": "入寺",
        "author": "苏轼",
        "content": "曳杖入寺门，辑杖挹世尊。\n我是玉堂仙，谪来海南村。\n多生宿业尽，一气中夜存。\n旦随老鸦起，饥食扶桑暾。\n光圆摩尼珠，照耀玻璃盆。\n来从佛印可，稍觉魔忙奔。\n闲看树转午，坐到钟鸣昏。\n敛收平生心，耿耿聊自温。",
        "dynasty": "宋",
        "collection_info": null
    },
    {
        "title": "独觉",
        "author": "苏轼",
        "content": "瘴雾三年恬不怪，反畏北风生体疥。\n朝来缩颈似寒鸦，焰火生薪聊一快。\n红波翻屋春风起，先生默坐春风裏。\n浮空眼缬散云霞，无数心花发桃李。\n翛然独觉午窗明，欲觉犹闻醉鼾声。\n回首向来萧瑟处，也无风雨也无晴。",
        "dynasty": "宋",
        "collection_info": null
    },
    {
        "title": "十二月十七日夜坐达晓寄子由",
        "author": "苏轼",
        "content": "灯烬不挑垂暗蕊，炉灰重拨尚余熏。\n清风欲发鸦翻树，缺月初升犬吠云。\n闭眼此心新活计，随身孤影旧知闻。\n雷州别驾应危坐，跨海清光与子分。",
        "dynasty": "宋",
        "collection_info": null
    },
    {
        "title": "谪居三适三首 旦起理髮",
        "author": "苏轼",
        "content": "安眠海自运，浩浩朝黄宫。\n日出露未晞，鬰鬰蒙霜松。\n老栉从我久，齿疏含清风。\n一洗耳目明，习习万窍通。\n少年苦嗜睡，朝谒常匆匆。\n爬搔未云足，已困冠巾重。\n何异服辕马，沙尘满风騣。\n琱鞍响珂月，实与杻械同。\n解放不可期，枯柳岂易逢。\n谁能书此乐，献与腰金翁。",
        "dynasty": "宋",
        "collection_info": null
    },
    {
        "title": "谪居三适三首 午窗坐睡",
        "author": "苏轼",
        "content": "蒲团蟠两膝，竹几阁双肘。\n此间道路熟，径到无何有。\n身心两不见，息息安且久。\n睡蛇本亦无，何用鈎与手。\n神凝疑夜禅，体适剧卯酒。\n我生有定数，禄尽空余寿。\n枯杨不飞花，膏泽回衰朽。\n谓我此为觉，物至了不受。\n谓我今方梦，此心初不垢。\n非梦亦非觉，请问希夷叟。",
        "dynasty": "宋",
        "collection_info": null
    },
    {
        "title": "谪居三适三首 夜卧濯足",
        "author": "苏轼",
        "content": "长安大雪年，束薪抱衾裯。\n云安市无井，斗水宽百忧。\n今我逃空谷，孤城啸鸺鹠。\n得米如得珠，食菜不敢留。\n况有松风声，釜鬲鸣飕飕。\n瓦盎深及膝，时復冷暖投。\n明灯一爪剪，快若鹰辞鞲。\n天低瘴云重，地薄海气浮。\n土无重膇药，独以薪水瘳。\n谁能更包裹，冠履装沐猴。",
        "dynasty": "宋",
        "collection_info": null
    },
    {
        "title": "上元夜过赴儋守召独坐有感",
        "author": "苏轼",
        "content": "使君置酒莫相违，守舍何妨独掩扉。\n静看月窗盘蜥蜴，卧闻风幔落伊威。\n灯花结尽吾犹梦，香篆消时汝欲归。\n搔首凄凉十年事，传柑归遗满朝衣。",
        "dynasty": "宋",
        "collection_info": null
    },
    {
        "title": "次韵子由浴罢",
        "author": "苏轼",
        "content": "理髮千梳浄，风晞胜汤沐。\n闭息万窍通，雾散名干浴。\n颓然语默丧，静见天地復。\n时令具薪水，漫欲濯腰腹。\n陶匠不可求，盆斛何由足。\n老鸡卧粪土，振羽双瞑目。\n倦马𩥇风沙，奋鬣一喷玉。\n垢浄各殊性，快惬聊自沃。\n云母透蜀纱，琉璃莹蕲竹。\n稍能梦中觉，渐使生处熟。\n楞严在床头，妙偈时仰读。\n返流归照性，独立遗所瞩。\n未知仰山禅，已就季主卜。\n安心会自得，助长毋相督。",
        "dynasty": "宋",
        "collection_info": null
    },
    {
        "title": "借前韵贺子由生第四孙斗老",
        "author": "苏轼",
        "content": "今日散幽忧，弹冠及新沐。\n况闻万里孙，已报三日浴。\n朋来四男子，大壮泰临復。\n开书喜见面，未饮春生腹。\n无官一身轻，有子万事足。\n举家传吉梦，殊相惊凡目。\n烂烂开眼电，硗硗峙头玉。\n但令强筋骨，可以耕衍沃。\n不须富文章，端解耗楮竹。\n君归定何日，我计久已熟。\n长留五车书，要使九子读。\n箪瓢有内乐，轩冕无流瞩。\n人言适似我，穷达已可卜。\n早谋二顷田，莫待八州督。",
        "dynasty": "宋",
        "collection_info": null
    },
    {
        "title": "过于海舶得迈寄书酒作诗远和之皆粲然可观子由有书相庆也因用其韵赋一篇并寄诸子侄",
        "author": "苏轼",
        "content": "我似老牛鞭不动，雨滑泥深四蹄重。\n汝如黄犊走却来，海阔山高百程送。\n庶几门户有八慈，不恨居邻无二仲。\n他年汝曹笏满床，中夜起舞踏破瓮。\n会当洗眼看腾跃，莫指痴腹笑空洞。\n誉儿虽是两翁癖，积德已自三世种。\n岂惟万一许生还，尚恐九十烦珍从。\n六子晨耕箪瓢出，众妇夜绩灯火共。\n春秋古史乃家法，诗笔离骚亦时用。\n但令文字还照世，粪土腐余安足梦。",
        "dynasty": "宋",
        "collection_info": null
    },
    {
        "title": "和陶形赠影",
        "author": "苏轼",
        "content": "天地有常运，日月无闲时。\n孰居无事中，作止推行之。\n细察我与汝，相因以成兹。\n忽然乘物化，岂与生灭期。\n梦时我方寂，偃然无所思。\n胡为有哀乐，辄復随涟洏。\n我舞汝凌乱，相应不少疑。\n还将醉时语，答我梦中辞。",
        "dynasty": "宋",
        "collection_info": null
    },
    {
        "title": "和陶影答形",
        "author": "苏轼",
        "content": "丹青写君容，常恐画师拙。\n我依月灯出，相肖两奇绝。\n妍媸本在君，我岂相媚悦。\n君如火上烟，火尽君乃别。\n我如镜中像，镜坏我不灭。\n虽云附阴晴，了不受寒热。\n无心但因物，万变岂有竭。\n醉醒皆梦耳，未用议优劣。",
        "dynasty": "宋",
        "collection_info": null
    },
    {
        "title": "和陶神释",
        "author": "苏轼",
        "content": "二子本无我，其初因物着。\n岂惟老变衰，念念不如故。\n知君非金石，安得长託附。\n莫从老君言，亦莫用佛语。\n仙山与佛国，终恐无是处。\n甚欲随陶翁，移家酒中住。\n醉醒要有尽，未易逃诸数。\n平生逐儿戏，处处余作具。\n所至人聚观，指目生毁誉。\n如今一弄火，好恶都焚去。\n既无负载劳，又无寇攘惧。\n仲尼晚乃觉，天下何思虑。",
        "dynasty": "宋",
        "collection_info": null
    },
    {
        "title": "和陶使都经钱溪",
        "author": "苏轼",
        "content": "乔木卷苍藤，浩浩崩云积。\n谢家堂前燕，对语悲宿昔。\n仰看桄榔树，玄鹤舞长翮。\n新年结荔子，主人黄壤隔。\n溪阴宜馆我，稍省薪水役。\n相如卖车骑，五亩亦可易。\n但恐鵩鸟来，此生还荡析。\n谁能插篱槿，护此残竹柏。",
        "dynasty": "宋",
        "collection_info": null
    },
    {
        "title": "海南人不作寒食而以上巳上冢予携一瓢酒寻诸生皆出矣独老符秀才在因与饮至醉符盖儋人之安贫守静者也",
        "author": "苏轼",
        "content": "老鸦衔肉纸飞灰，万里家山安在哉。\n苍耳林中太白过，鹿门山下德公回。\n管宁投老终归去，王式当年本不来。\n记取城南上巳日，木棉花落刺桐开。",
        "dynasty": "宋",
        "collection_info": null
    },
    {
        "title": "去岁与子野游逍遥堂日欲没因并西山叩罗浮道院至已二鼓矣遂宿于西堂今岁索居儋耳子野復来相见作诗赠之",
        "author": "苏轼",
        "content": "往岁追欢地，寒窗梦不成。\n笑谈惊半夜，风雨暗长檠。\n鸡唱山椒晓，钟鸣霜外声。\n只今那復见，彷佛似三生。",
        "dynasty": "宋",
        "collection_info": null
    },
    {
        "title": "观棋",
        "author": "苏轼",
        "content": "五老峰前，白鹤遗址。\n长松荫庭，风日清美。\n我时独游，不逢一士。\n谁欤棋者，户外屦二。\n不闻人声，时闻落子。\n纹枰坐对，谁究此味。\n空鈎意钓，岂在鲂鲤。\n小儿近道，剥啄信指。\n胜固欣然，败亦可喜。\n优哉游哉，聊復尔耳。",
        "dynasty": "宋",
        "collection_info": null
    },
    {
        "title": "和陶和刘柴桑",
        "author": "苏轼",
        "content": "万劫互起灭，百年一踟躇。\n漂流四十年，今乃言卜居。\n且喜天壤间，一席亦吾庐。\n稍理兰桂丛，尽平狐兔墟。\n黄橼出旧枿，紫茗抽新畬。\n我本早衰人，不谓老更劬。\n邦君助畚锸，邻里通有无。\n竹屋从低深，山窗自明疏。\n一饱便终日，高眠忘百须。\n自笑四壁空，无妻老相如。",
        "dynasty": "宋",
        "collection_info": null
    },
    {
        "title": "新居",
        "author": "苏轼",
        "content": "朝阳入北林，竹树散疏影。\n短篱寻丈间，寄我无穷境。\n旧居无一席，逐客犹遭屏。\n结茅得兹地，翳翳村巷永。\n数朝风雨凉，畦菊发新颖。\n俯仰可卒岁，何必谋二顷。",
        "dynasty": "宋",
        "collection_info": null
    },
    {
        "title": "迁居之夕闻邻舍儿诵书欣然而作",
        "author": "苏轼",
        "content": "幽居乱蛙黾，生理半人禽。\n跫然已可喜，况闻弦诵音。\n儿声自圆美，谁家两青衿。\n且欣集齐咻，未敢笑越吟。\n九龄起韶石，姜子家日南。\n吾道无南北，安知不生今。\n海阔尚挂斗，天高欲横参。\n荆榛短墙缺，灯火破屋深。\n引书与相和，置酒仍独斟。\n可以侑我醉，琅然如玉琴。",
        "dynasty": "宋",
        "collection_info": null
    },
    {
        "title": "宥老楮",
        "author": "苏轼",
        "content": "我墙东北隅，张王维老谷。\n树先樗栎大，叶等桑柘沃。\n流膏马乳涨，堕子杨梅熟。\n胡为寻丈地，养此不材木。\n蹶之得舆薪，规以种松菊。\n静言求其用，略数得五六。\n肤为蔡侯纸，子入桐君录。\n黄缯练成素，黝面颒作玉。\n灌洒蒸生菌，腐余光吐烛。\n虽无傲霜节，幸免狂酲毒。\n孤根信微陋，生理有倚伏。\n投斧为赋诗，德怨聊相赎。",
        "dynasty": "宋",
        "collection_info": null
    },
    {
        "title": "和陶西田穫早稻",
        "author": "苏轼",
        "content": "蓬头三獠奴，谁谓愿且端。\n晨兴洒扫罢，饱食不自安。\n愿治此圃畦，少资主游观。\n昼功不自觉，夜气乃潜还。\n早韭欲争春，晚菘先破寒。\n人间无正味，美好出艰难。\n早知农圃乐，岂有非意干。\n尚恨不持锄，未免骍我颜。\n此心苟未降，何适不间关。\n休去復歇去，菜食何所叹。",
        "dynasty": "宋",
        "collection_info": null
    },
    {
        "title": "和陶下潠田舍穫",
        "author": "苏轼",
        "content": "聚粪西垣下，凿泉东垣隈。\n劳辱何时休，宴安不可怀。\n天公岂相喜，雨霁与意谐。\n黄菘养土膏，老楮生树鸡。\n未忍便烹煮，绕观日百回。\n跨海得远信，冰盘鸣玉哀。\n茵蔯点脍缕，照坐如花开。\n一与蜑叟醉，苍颜两摧颓。\n齿根日浮动，自与粱肉乖。\n食菜岂不足，呼儿拆鸡栖。",
        "dynasty": "宋",
        "collection_info": null
    },
    {
        "title": "过子忽出新意以山芋作玉糁羹色香味皆奇绝天上酥酏则不可知人间决无此味也",
        "author": "苏轼",
        "content": "香似龙涎仍酽白，味如牛乳更全清。\n莫将南海金虀脍，轻比东坡玉糁羹。",
        "dynasty": "宋",
        "collection_info": null
    },
    {
        "title": "和陶戴主簿",
        "author": "苏轼",
        "content": "海南无冬夏，安知岁将穷。\n时时小摇落，荣悴俯仰中。\n上天信包荒，佳植无由丰。\n鉏耰代肃杀，有择非霜风。\n手栽兰与菊，侑我清宴终。\n撷芳眼已明，饮酒腹尚冲。\n草去土自隤，井深墙愈隆。\n勿笑一亩园，蚁垤齐衡嵩。",
        "dynasty": "宋",
        "collection_info": null
    },
    {
        "title": "和陶游斜川",
        "author": "苏轼",
        "content": "谪居澹无事，何异老且休。\n虽过靖节年，未失斜川游。\n春江渌未波，人卧船自流。\n我本无所适，泛泛随鸣鸥。\n中流遇洑洄，舍舟步层丘。\n有口可与饮，何必逢我俦。\n过子诗似翁，我唱而辄酬。\n未知陶彭泽，颇有此乐不。\n问点尔何如，不与圣同忧。\n问翁何所笑，不为由与求。",
        "dynasty": "宋",
        "collection_info": null
    },
    {
        "title": "子由生日",
        "author": "苏轼",
        "content": "上天不难知，好恶与我一。\n方其未定间，人力破阴骘。\n小忍待其定，报应真可必。\n季氏生而仁，观过见其实。\n端如柳下惠，焉往不三黜。\n天有时而定，寿考未易毕。\n儿孙七男子，次第皆逢吉。\n遥知设罗门，独掩悬罄室。\n回思十年事，无愧箧中笔。\n但愿白髮兄，年年作生日。",
        "dynasty": "宋",
        "collection_info": null
    },
    {
        "title": "以黄子木拄杖为子由生日之寿",
        "author": "苏轼",
        "content": "灵寿扶孔光，菊潭饮伯始。\n虽云闲草木，岂乐蒙此耻。\n一时偶收用，千载相瘢疻。\n海南无嘉植，野果名黄子。\n坚瘦多节目，天材任操倚。\n嗟我始剪裁，世用或缘此。\n贵从老夫手，往配先生几。\n相从归故山，不愧仙人杞。",
        "dynasty": "宋",
        "collection_info": null
    },
    {
        "title": "和陶与殷晋安别",
        "author": "苏轼",
        "content": "孤生知永弃，末路嗟长勤。\n久安儋耳陋，日与雕题亲。\n海国此奇士，官居我东邻。\n卯酒无虚日，夜棋有达晨。\n小瓮多自酿，一瓢时见分。\n仍将对床梦，伴我五更春。\n暂聚水上萍，忽散风中云。\n恐无再见日，笑谈来生因。\n空吟清诗送，不救归装贫。",
        "dynasty": "宋",
        "collection_info": null
    },
    {
        "title": "赠郑清叟秀才",
        "author": "苏轼",
        "content": "风涛战扶胥，海贼横泥子。\n胡为犯二怖，博此一笑喜。\n问君奚所欲，欲谈仁义耳。\n我才不逮人，所有聊足己。\n安能相付与，过听君误矣。\n霜风扫瘴毒，冬日稍清美。\n年来万事足，所欠惟一死。\n澹然两无求，滑浄空棐几。",
        "dynasty": "宋",
        "collection_info": null
    },
    {
        "title": "被酒独行遍至子云威徽先觉四黎之舍三首  其一",
        "author": "苏轼",
        "content": "半醒半醉问诸黎，竹刺藤梢步步迷。\n但寻牛矢觅归路，家在牛栏西復西。",
        "dynasty": "宋",
        "collection_info": null
    },
    {
        "title": "被酒独行遍至子云威徽先觉四黎之舍三首  其二",
        "author": "苏轼",
        "content": "总角黎家三四童，口吹葱叶送迎翁。\n莫作天涯万里意，溪边自有舞雩风。",
        "dynasty": "宋",
        "collection_info": null
    },
    {
        "title": "被酒独行遍至子云威徽先觉四黎之舍三首  其三",
        "author": "苏轼",
        "content": "符老风情奈老何，朱颜减尽鬓丝多。\n投梭每困东邻女，换扇惟逢春梦婆。",
        "dynasty": "宋",
        "collection_info": null
    },
    {
        "title": "倦夜",
        "author": "苏轼",
        "content": "倦枕厌长夜，小窗终未明。\n孤村一犬吠，残月几人行。\n衰鬓久已白，旅怀空自清。\n荒园有络纬，虚织竟何成。",
        "dynasty": "宋",
        "collection_info": null
    },
    {
        "title": "用过韵冬至与诸生饮酒",
        "author": "苏轼",
        "content": "小酒生黎法，干糟瓦盎中。\n芳辛知有毒，滴沥取无穷。\n冻醴寒初泫，春醅暖更饛。\n华夷两樽合，醉笑一欢同。\n里闬峨山北，田园震泽东。\n归期那敢说，安讯不曾通。\n鹤鬓惊全白，犀围尚半红。\n愁颜解符老，寿耳鬬吴翁。\n得谷鹅初饱，亡猫鼠益丰。\n黄姜收土芋，苍耳斫霜丛。\n儿瘦缘储药，奴肥为种菘。\n频频非窃食，数数尚乘风。\n河伯方夸若，灵娲自舞冯。\n归途陷泥淖，炬火燎茅蓬。\n膝上王文度，家传张长公。\n和诗仍醉墨，戏海乱羣鸿。",
        "dynasty": "宋",
        "collection_info": null
    },
    {
        "title": "和陶王抚军座送客",
        "author": "苏轼",
        "content": "胸中有佳处，海瘴不能腓。\n三年无所愧，十口今同归。\n汝去莫相怜，我生本无依。\n相从大块中，几合几分违。\n莫作往来相，而生爱见悲。\n悠悠含山日，炯炯留清辉。\n悬知冬夜长，不恨晨光迟。\n梦中与汝别，作诗记忘遗。",
        "dynasty": "宋",
        "collection_info": null
    },
    {
        "title": "和陶答庞参军",
        "author": "苏轼",
        "content": "留灯坐达晓，要与影晤言。\n下帷对古人，何暇復窥园。\n使君本学武，少诵十三篇。\n颇能口击贼，戈戟亦森然。\n才智谁不如，功名叹无缘。\n独来向我说，愤懑当奚宣。\n一见胜百闻，往鏖皋兰山。\n白衣挟三矢，趁此征辽年。",
        "dynasty": "宋",
        "collection_info": null
    },
    {
        "title": "纵笔三首  其一",
        "author": "苏轼",
        "content": "寂寂东坡一病翁，白鬚萧散满霜风。\n小儿误喜朱颜在，一笑那知是酒红。",
        "dynasty": "宋",
        "collection_info": null
    },
    {
        "title": "纵笔三首  其二",
        "author": "苏轼",
        "content": "父老争看乌角巾，应缘曾现宰官身。\n溪边古路三叉口，独立斜阳数过人。",
        "dynasty": "宋",
        "collection_info": null
    },
    {
        "title": "纵笔三首  其三",
        "author": "苏轼",
        "content": "北船不到米如珠，醉饱萧条半月无。\n明日东家当祭竈，隻鸡斗酒定膰吾。",
        "dynasty": "宋",
        "collection_info": null
    },
    {
        "title": "夜烧松明火",
        "author": "苏轼",
        "content": "岁暮风雨交，客舍悽薄寒。\n夜烧松明火，照室红龙鸾。\n快焰初煌煌，碧烟稍团团。\n幽人忽富贵，蕙帐芬椒兰。\n珠煤缀屋角，香𣿉流铜盘。\n坐看十八公，俯仰灰烬残。\n齐奴朝爨蜡，莱公夜长叹。\n海康无此物，烛尽更未阑。",
        "dynasty": "宋",
        "collection_info": null
    },
    {
        "title": "贫家浄扫地",
        "author": "苏轼",
        "content": "贫家浄扫地，贫女好梳头。\n下士晚闻道，聊以拙自修。\n叩门有佳客，一饭相邀留。\n舂炊勿草草，此客未易偷。\n慎勿用劳薪，感我如熏莸。\n德人抱衡石，铢黍安可廋。",
        "dynasty": "宋",
        "collection_info": null
    },
    {
        "title": "庚辰岁人日作时闻黄河已復北流老臣旧数论此今斯言乃验二首  其一",
        "author": "苏轼",
        "content": "老去仍栖隔海村，梦中时见作诗孙。\n天涯已惯逢人日，归路犹欣过鬼门。\n三策已应思贾让，孤忠终未赦虞翻。\n典衣剩买河源米，屈指新篘作上元。",
        "dynasty": "宋",
        "collection_info": null
    },
    {
        "title": "庚辰岁人日作时闻黄河已復北流老臣旧数论此今斯言乃验二首  其二",
        "author": "苏轼",
        "content": "不用长愁挂月村，槟榔生子竹生孙。\n新巢语燕还窥研，旧雨来人不到门。\n春水芦根看鹤立，夕阳枫叶见鸦翻。\n此生念念随泡影，莫认家山作本元。",
        "dynasty": "宋",
        "collection_info": null
    },
    {
        "title": "庚辰岁正月十二日天门冬酒熟予自漉之且漉且尝遂以大醉二首  其一",
        "author": "苏轼",
        "content": "自拨床头一瓮云，幽人先已醉浓芬。\n天门冬熟新年喜，曲米春香并舍闻。\n菜圃渐疏花漠漠，竹扉斜掩雨纷纷。\n拥裘睡觉知何处，吹面东风散缬纹。",
        "dynasty": "宋",
        "collection_info": null
    },
    {
        "title": "庚辰岁正月十二日天门冬酒熟予自漉之且漉且尝遂以大醉二首  其二",
        "author": "苏轼",
        "content": "载酒无人过子云，年来家醖有奇芬。\n醉乡杳杳谁同梦，睡息齁齁得自闻。\n口业向诗犹小小，眼花因酒尚纷纷。\n点灯更试淮南语，泛溢东风有縠纹。",
        "dynasty": "宋",
        "collection_info": null
    },
    {
        "title": "追和戊寅岁上元",
        "author": "苏轼",
        "content": "宾鸿社燕巧相违，白鹤峰头白板扉。\n石建方欣洗牏厕，姜庞不解叹蟏蝛。\n一龛京口嗟春梦，万炬钱塘忆夜归。\n合浦卖珠无復有，当年笑我泣牛衣。",
        "dynasty": "宋",
        "collection_info": null
    },
    {
        "title": "五色雀",
        "author": "苏轼",
        "content": "粲粲五色羽，炎方凤之徒。\n青黄缟玄服，翼卫两绂朱。\n仁心知闵农，常告雨霁符。\n我穷惟四壁，破屋无瞻乌。\n惠然此粲者，来集竹与梧。\n锵鸣如玉佩，意欲相嬉娱。\n寂寞两黎生，食菜真臞儒。\n小圃散春物，野桃陈雪肤。\n举杯得一笑，见此红鸾雏。\n高情如飞仙，未易握粟呼。\n胡为去復来，眷眷岂属吾。\n回翔天壤间，何必怀此都。",
        "dynasty": "宋",
        "collection_info": null
    },
    {
        "title": "题过所画枯木竹石三首  其一",
        "author": "苏轼",
        "content": "老可能为竹写真，小坡今与石传神。\n山僧自觉菩提长，心境都将付卧轮。",
        "dynasty": "宋",
        "collection_info": null
    },
    {
        "title": "题过所画枯木竹石三首  其二",
        "author": "苏轼",
        "content": "散木支离得自全，交柯蚴蟉欲相缠。\n不须更说能鸣雁，要以空中得尽年。",
        "dynasty": "宋",
        "collection_info": null
    },
    {
        "title": "题过所画枯木竹石三首  其三",
        "author": "苏轼",
        "content": "倦看涩勒暗蛮村，乱棘孤藤束瘴根。\n惟有长身六君子，猗猗犹得似淇园。",
        "dynasty": "宋",
        "collection_info": null
    },
    {
        "title": "安期生",
        "author": "苏轼",
        "content": "安期本策士，平日交蒯通。\n尝干重瞳子，不见隆准公。\n应如鲁仲连，抵掌吐长虹。\n难堪踞床洗，宁挹扛鼎雄。\n事既两大缪，飘然籋遗风。\n乃知经世士，出世或乘龙。\n岂比山泽臞，忍饥啖柏松。\n纵使偶不死，正堪为仆僮。\n茂陵秋风客，望祖犹蚁蜂。\n海上如瓜枣，可闻不可逢。",
        "dynasty": "宋",
        "collection_info": null
    },
    {
        "title": "答海上翁",
        "author": "苏轼",
        "content": "山翁不復见新诗，疑是河南石壁曦。\n海水岂容鲸饮尽，然犀何处觅琼枝。",
        "dynasty": "宋",
        "collection_info": null
    },
    {
        "title": "和陶郭主簿二首  其一",
        "author": "苏轼",
        "content": "今日復何日，高槐布初阴。\n良辰非虚名，清和盈我襟。\n孺子卷书坐，诵诗如鼓琴。\n却去四十年，玉颜如汝今。\n闭户未尝出，出为邻里钦。\n家世事酌古，百史手自斟。\n当年二老人，喜我作此音。\n淮德入我梦，角羁未胜簪。\n孺子笑问我，君何念之深。",
        "dynasty": "宋",
        "collection_info": null
    },
    {
        "title": "和陶郭主簿二首  其二",
        "author": "苏轼",
        "content": "雀鷇含淳音，竹萌抱静节。\n诵我先君诗，肝肺为澄澈。\n犹如鸣鹤和，未作获麟绝。\n愿因骑鲸李，追此御风列。\n丈夫贵出世，功名岂人杰。\n家书三万卷，独取服食诀。\n地行即空飞，何必挟日月。",
        "dynasty": "宋",
        "collection_info": null
    },
    {
        "title": "司命宫杨道士息轩",
        "author": "苏轼",
        "content": "无事此静坐，一日似两日。\n若活七十牛，便是百四十。\n黄金几时成，白髮日夜出。\n开眼三千秋，速如驹过隙。\n是故东坡老，贵汝一念息。\n时来登此轩，目送过海席。\n家山归未能，题诗寄屋壁。",
        "dynasty": "宋",
        "collection_info": null
    },
    {
        "title": "赠李兕彦威秀才",
        "author": "苏轼",
        "content": "魏王大瓢实五石，种成濩落将安适。\n可怜公子持十牛，海上三年竟何得。\n先生少负不羁才，从车数到单于台。\n天山直欲三箭取，白衣将军何人哉。\n夜逢怪石曾饮羽，戏中戟枝何足数。\n誓将马革裹尸还，肯学班超苦儿女。\n封侯卫霍知几许，老矣先生困羁旅。\n酒酣聊復说平生，结袜犹堪一再鼓。\n弃书捐剑学万人，纨袴儒冠皆误身。\n穷途政似不龟手，与世羞为西子颦。\n如今惟有谈天口，云梦胸中吞八九。\n世间万事寄黄粱，且与先生说乌有。",
        "dynasty": "宋",
        "collection_info": null
    },
    {
        "title": "葛延之赠龟冠",
        "author": "苏轼",
        "content": "南海神龟三千岁，兆协朋从生庆喜。\n智能周物不周身，未免人钻七十二。\n谁能用尔作小冠，岣嵝耳孙创其制。\n君今此去宁復来，欲慰相思时整视。",
        "dynasty": "宋",
        "collection_info": null
    },
    {
        "title": "次韵子由赠吴子野先生二绝句  其一",
        "author": "苏轼",
        "content": "马迹车轮满四方，若为闭着小茅堂。\n安心欲捉左元放，痴疾还同顾长康。",
        "dynasty": "宋",
        "collection_info": null
    },
    {
        "title": "次韵子由赠吴子野先生二绝句  其二",
        "author": "苏轼",
        "content": "江令苍苔围故宅，谢家语燕集华堂。\n先生笑说江南事，只有青山绕建康。",
        "dynasty": "宋",
        "collection_info": null
    },
    {
        "title": "和陶始经曲阿",
        "author": "苏轼",
        "content": "虞人非其招，欲往畏简书。\n穆生责醴酒，先见我不如。\n江左古弱国，强臣擅天衢。\n渊明堕诗酒，遂与功名疏。\n我生值良时，朱金义当纡。\n天命适如此，幸收废弃余。\n独有愧此翁，大名难久居。\n不思牺牛龟，兼取熊掌鱼。\n北郊有大赉，南冠解囚拘。\n眷言罗浮下，白鹤返故庐。",
        "dynasty": "宋",
        "collection_info": null
    },
    {
        "title": "归去来集字十首  其一",
        "author": "苏轼",
        "content": "命驾欲何向，欣欣春木荣。\n世人无往復，乡老有将迎。\n云内流泉远，风前飞鸟轻。\n相携就衡宇，酌酒话交情。",
        "dynasty": "宋",
        "collection_info": null
    },
    {
        "title": "归去来集字十首  其二",
        "author": "苏轼",
        "content": "涉世恨形役，告休成老夫。\n良欣就归路，不復向迷途。\n去去径犹菊，行行田欲芜。\n情亲有还往，清酒引樽壶。",
        "dynasty": "宋",
        "collection_info": null
    },
    {
        "title": "归去来集字十首  其三",
        "author": "苏轼",
        "content": "与世不相入，膝琴聊自欢。\n风光归笑傲，云物寄游观。\n言话审无倦，心怀良独安。\n东皋清有趣，植杖日盘桓。",
        "dynasty": "宋",
        "collection_info": null
    },
    {
        "title": "归去来集字十首  其四",
        "author": "苏轼",
        "content": "云岫不知远，巾车行復前。\n仆夫寻老木，童子引清泉。\n矫首独傲世，委心还乐天。\n农夫告春事，扶老向良田。",
        "dynasty": "宋",
        "collection_info": null
    },
    {
        "title": "归去来集字十首  其五",
        "author": "苏轼",
        "content": "世事非吾事，驾言归路寻。\n向时迷有命，今日悟无心。\n庭内菊归酒，窗前风入琴。\n寓形知已老，犹未倦登临。",
        "dynasty": "宋",
        "collection_info": null
    },
    {
        "title": "归去来集字十首  其六",
        "author": "苏轼",
        "content": "富贵良非愿，乡关归去休。\n携琴已寻壑，载酒復经丘。\n翳翳景将入，涓涓泉欲流。\n老农人不乐，我独与之游。",
        "dynasty": "宋",
        "collection_info": null
    },
    {
        "title": "归去来集字十首  其七",
        "author": "苏轼",
        "content": "觞酒命童仆，言归无復留。\n轻车寻绝壑，孤棹入清流。\n乘化欲安命，息交还绝游。\n琴书乐三径，老矣亦何求。",
        "dynasty": "宋",
        "collection_info": null
    },
    {
        "title": "归去来集字十首  其八",
        "author": "苏轼",
        "content": "归去復归去，帝乡安可期。\n鸟还知已倦，云出欲何之。\n入室还携幼，临流亦赋诗。\n春风吹独往，不是傲亲知。",
        "dynasty": "宋",
        "collection_info": null
    },
    {
        "title": "归去来集字十首  其九",
        "author": "苏轼",
        "content": "役役倦人事，来归车载奔。\n征夫问前路，稚子候衡门。\n入息亦诗策，出游常酒樽。\n交亲书已绝，云壑自相存。",
        "dynasty": "宋",
        "collection_info": null
    },
    {
        "title": "归去来集字十首  其一○",
        "author": "苏轼",
        "content": "寄傲疑今是，求荣感昨非。\n聊欣樽有酒，不恨室无衣。\n丘壑世情远，田园生事微。\n柯庭还独眄，时有鸟归飞。",
        "dynasty": "宋",
        "collection_info": null
    },
    {
        "title": "真一酒歌",
        "author": "苏轼",
        "content": "空中细茎插天芒，不生沮泽生陵冈。\n涉阅四气更六阳，森然不受螟与蝗。\n飞龙御月作秋凉，苍波改色屯云黄。\n天旋雷动玉尘香，起溲十裂照坐光。\n跏趺牛噍安且详，动摇天关出琼浆。\n壬公飞空丁女藏，三伏遇井了不尝。\n酿为真一和而庄，三杯俨如侍君王。\n湛然寂照非楚狂，终身不入无功乡。",
        "dynasty": "宋",
        "collection_info": null
    },
    {
        "title": "汲江煎茶",
        "author": "苏轼",
        "content": "活水还须活火烹，自临钓石取深清。\n大瓢贮月归春瓮，小杓分江入夜瓶。\n雪乳已翻煎处脚，松风忽作泻时声。\n枯肠未易禁三椀，坐听荒城长短更。",
        "dynasty": "宋",
        "collection_info": null
    },
    {
        "title": "别海南黎民表",
        "author": "苏轼",
        "content": "我本海南民，寄生西蜀州。\n忽然跨海去，譬如事远游。\n平生生死梦，三者无劣优。\n知君不再见，欲去且少留。",
        "dynasty": "宋",
        "collection_info": null
    },
    {
        "title": "儋耳",
        "author": "苏轼",
        "content": "霹雳收威暮雨开，独凭阑槛倚崔嵬。\n垂天雌霓云端下，快意雄风海上来。\n野老已歌丰岁语，除书欲放逐臣回。\n残年饱饭东坡老，一壑能专万事灰。",
        "dynasty": "宋",
        "collection_info": null
    },
    {
        "title": "余来儋耳得吠狗曰乌觜甚猛而驯随予迁合浦过澄迈泅而济路人皆惊戏为作此诗",
        "author": "苏轼",
        "content": "乌喙本海獒，幸我为之主。\n食余已瓠肥，终不忧鼎俎。\n昼驯识宾客，夜悍为门户。\n知我当北还，掉尾喜欲舞。\n跳踉趁童仆，吐舌喘汗雨。\n长桥不肯蹑，径渡清深浦。\n拍浮似鹅鸭，登岸剧虓虎。\n盗肉亦小疵，鞭棰当贳汝。\n再拜谢厚恩，天不遣言语。\n何当寄家书，黄耳定乃祖。",
        "dynasty": "宋",
        "collection_info": null
    },
    {
        "title": "澄迈驿通潮阁二首  其一",
        "author": "苏轼",
        "content": "倦客愁闻归路遥，眼明飞阁俯长桥。\n贪看白鹭横秋浦，不觉青林没晚潮。",
        "dynasty": "宋",
        "collection_info": null
    },
    {
        "title": "澄迈驿通潮阁二首  其二",
        "author": "苏轼",
        "content": "余生欲老海南村，帝遣巫阳招我魂。\n杳杳天低鹘没处，青山一髮是中原。",
        "dynasty": "宋",
        "collection_info": null
    },
    {
        "title": "泂酌亭",
        "author": "苏轼",
        "content": "泂酌彼两泉，挹彼注兹。\n一瓶之中，有渑有淄。\n以瀹以烹，众喊莫齐。\n自江徂海，浩然无私。\n岂弟君子，江海是仪。\n既味我泉，亦哜我诗。",
        "dynasty": "宋",
        "collection_info": null
    },
    {
        "title": "六月二十日夜渡海",
        "author": "苏轼",
        "content": "参横斗转欲三更，苦雨终风也解晴。\n云散月明谁点缀，天容海色本澄清。\n空余鲁叟乘桴意，粗识轩辕奏乐声。\n九死南荒吾不恨，兹游奇绝冠平生。",
        "dynasty": "宋",
        "collection_info": null
    },
    {
        "title": "自雷适廉宿于兴廉村浄行院",
        "author": "苏轼",
        "content": "荒凉海南北，佛舍如鸡栖。\n忽行榕林中，跨空飞栱枅。\n当门冽碧井，洗我两足泥。\n高堂磨新砖，洞户分角圭。\n倒床便甘寝，鼻息如虹霓。\n童仆不肯去，我为半日稽。\n晨登一叶舟，醉兀十里溪。\n醒来知何处，归路老更迷。",
        "dynasty": "宋",
        "collection_info": null
    },
    {
        "title": "雨夜宿浄行院",
        "author": "苏轼",
        "content": "芒鞋不踏利名场，一叶轻舟寄淼茫。\n林下对床听夜雨，静无灯火照凄凉。",
        "dynasty": "宋",
        "collection_info": null
    },
    {
        "title": "廉州龙眼质味殊绝可敌荔支",
        "author": "苏轼",
        "content": "龙眼与荔支，异出同父祖。\n端如甘与橘，未易相可否。\n异哉西海滨，琪树罗玄圃。\n纍纍似桃李，一一流膏乳。\n坐疑星陨空，又恐珠还浦。\n图经未尝说，玉食远莫数。\n独使皴皮生，弄色映琱俎。\n蛮荒非汝辱，幸免妃子污。",
        "dynasty": "宋",
        "collection_info": null
    },
    {
        "title": "梅圣俞之客欧阳晦夫使工画茅庵己居其中一琴横床而已曹子方作诗四韵仆和之云",
        "author": "苏轼",
        "content": "寂寞王子猷，回船剡溪路。\n超遥戴安道，雪夕谁与度。\n倒披王恭氅，半掩袁安户。\n应调折絃琴，自和捻鬚句。",
        "dynasty": "宋",
        "collection_info": null
    },
    {
        "title": "欧阳晦夫惠琴枕",
        "author": "苏轼",
        "content": "中郎不眠仰看屋，得此古椽围尺竹。\n轮囷濩落非笛材，剖作袖琴徽轸足。\n流传几处到渊明，卧枕纶巾酒新漉。\n孤鸾别鹄谁復闻，鼻息齁齁自成曲。",
        "dynasty": "宋",
        "collection_info": null
    },
    {
        "title": "琴枕",
        "author": "苏轼",
        "content": "清眸作金徽，素齿为玉轸。\n响泉竟何用，金带常苦窘。\n斓斑渍珠珰，宛转堆云鬒。\n君若安七絃，应弹卓氏引。",
        "dynasty": "宋",
        "collection_info": null
    },
    {
        "title": "合浦愈上人以诗名岭外将访道南岳留诗壁上云闲伴孤云自在飞东坡居士过其精舍戏和其韵",
        "author": "苏轼",
        "content": "孤云出岫岂求伴，锡杖凌空自要飞。\n为问庭松尚西指，不知老奘几时归。",
        "dynasty": "宋",
        "collection_info": null
    },
    {
        "title": "欧阳晦夫遗接䍦琴枕戏作此诗谢之",
        "author": "苏轼",
        "content": "携儿过岭今七年，晚途更着黎衣冠。\n白头穿林要藤帽，赤脚渡水须花缦。\n不愁故人惊绝倒，但使俚俗相恬安。\n见君合浦如梦寐，挽鬚握手俱汍澜。\n妻缝接䍦雾縠细，儿送琴枕冰徽寒。\n无絃且寄陶令意，倒载犹作山公看。\n我怀汝阴六一老，眉宇秀发如春峦。\n羽衣鹤氅古仙伯，岌岌两柱扶霜纨。\n至今画像作此服，凛如退之加渥丹。\n尔来前辈皆鬼录，我亦带脱巾敧宽。\n作诗颇似六一语，往往亦带梅翁酸。",
        "dynasty": "宋",
        "collection_info": null
    },
    {
        "title": "留别廉守",
        "author": "苏轼",
        "content": "编萑以苴猪，墐涂以涂之。\n小餠如嚼月，中有酥与饴。\n悬知合浦人，长诵东坡诗。\n好在真一酒，为我醉宗资。",
        "dynasty": "宋",
        "collection_info": null
    },
    {
        "title": "瓶笙",
        "author": "苏轼",
        "content": "孤松吟风细泠泠，独茧长缫女娲笙。\n陋哉石鼎逢弥明，蚯蚓窍作苍蝇声。\n瓶中宫商自相赓，昭文无亏亦无成。\n东坡醉熟呼不醒，但云作劳吾耳鸣。",
        "dynasty": "宋",
        "collection_info": null
    },
    {
        "title": "次韵王鬰林",
        "author": "苏轼",
        "content": "晚途流落不堪言，海上春泥手自翻。\n汉使节空余皓首，故侯瓜在有颓垣。\n平生多难非天意，此去残年尽主恩。\n误辱使君相抆拭，宁闻老鹤更乘轩。",
        "dynasty": "宋",
        "collection_info": null
    },
    {
        "title": "藤州江上夜起对月赠邵道士",
        "author": "苏轼",
        "content": "江月照我心，江水洗我肝。\n端如径寸珠，堕此白玉盘。\n我心本如此，月满江不湍。\n起舞者谁欤，莫作三人看。\n峤南瘴疠地，有此江月寒。\n乃知天壤间，何人不清安。\n床头有白酒，盎若白露漙。\n独醉还独醒，夜气清漫漫。\n仍呼邵道士，取琴月下弹。\n相将乘一叶，夜下苍梧滩。",
        "dynasty": "宋",
        "collection_info": null
    },
    {
        "title": "徐元用使君与其子端常邀仆与小儿过同游东山浮金堂戏作此诗",
        "author": "苏轼",
        "content": "昔与徐使君，共赏钱塘春。\n爱此小天竺，时来中圣人。\n松如迁客老，酒似使君醇。\n繫舟藤城下，弄月镡江滨。\n江月夜夜好，山云朝朝新。\n使君有令子，真是石麒麟。\n我子乃散材，有如木轮囷。\n二老白接䍦，两郎乌角巾。\n醉卧松下石，扶归江上津。\n浮桥半没水，揭此碧鳞鳞。",
        "dynasty": "宋",
        "collection_info": null
    },
    {
        "title": "送鲜于都曹归蜀灌口旧居",
        "author": "苏轼",
        "content": "籋尽霜鬚照碧铜，依然春雪在长松。\n朝行犀浦催收芋，夜渡绳桥看伏龙。\n莫叹倦游无驷马，要将老健敌千钟。\n子云三世惟身在，为向西南说病容。",
        "dynasty": "宋",
        "collection_info": null
    },
    {
        "title": "送邵道士彦肃还都峤",
        "author": "苏轼",
        "content": "乞得纷纷扰扰身，结茅都峤与仙邻。\n少而寡欲颜常好，老不求名语益真。\n许迈有妻还学道，陶潜无酒亦从人。\n相随十日还归去，万劫清游结此因。",
        "dynasty": "宋",
        "collection_info": null
    },
    {
        "title": "书韩干二马",
        "author": "苏轼",
        "content": "赤髯碧眼老鲜卑，回策如萦独善骑。\n赭白紫骝俱绝世，马中湛岳有妍姿。",
        "dynasty": "宋",
        "collection_info": null
    },
    {
        "title": "将至广州用过韵寄迈迨二子",
        "author": "苏轼",
        "content": "皇天遣出家，临老乃学道。\n北归为儿子，破戒堪一笑。\n披云见天眼，回首失海潦。\n蛮唱与黎歌，余音犹杳杳。\n大儿收众稚，四岁守孤峤。\n次子病学医，三折乃粗晓。\n小儿耕且养，得暇为书绕。\n我亦困诗酒，去道愈茫渺。\n纷纷何时定，所至皆可老。\n莫为柳仪曹，诗书教氓獠。\n亦莫事登陟，溪山有何好。\n安居与我游，闭户浄洒扫。",
        "dynasty": "宋",
        "collection_info": null
    },
    {
        "title": "和孙叔静兄弟李端叔唱和",
        "author": "苏轼",
        "content": "病骨瘦欲折，霜髯籋更疏。\n喜闻新国政，兼得故人书。\n秉烛真如梦，倾杯不敢余。\n天涯老兄弟，怀抱几时摅。",
        "dynasty": "宋",
        "collection_info": null
    },
    {
        "title": "往年宿瓜步梦中得小绝录示谢民师",
        "author": "苏轼",
        "content": "吴塞蒹葭空碧海，隋宫杨柳只金堤。\n春风自恨无情水，吹得东流竟日西。",
        "dynasty": "宋",
        "collection_info": null
    },
    {
        "title": "广倅萧大夫借前韵见赠復和答之二首  其一",
        "author": "苏轼",
        "content": "生还粗胜虞，早退不如疏。\n垂死初闻道，平生误信书。\n风涛惊夜半，疾病送灾余。\n頼有萧夫子，忧怀得少摅。",
        "dynasty": "宋",
        "collection_info": null
    },
    {
        "title": "广倅萧大夫借前韵见赠復和答之二首  其二",
        "author": "苏轼",
        "content": "心闲诗自放，笔老语翻疏。\n赠我皆强韵，知君得异书。\n滔滔沮叟是，绰绰孟生余。\n一笑沧溟侧，应无愤可摅。",
        "dynasty": "宋",
        "collection_info": null
    },
    {
        "title": "周教授索枸杞因以诗赠录呈广倅萧大夫",
        "author": "苏轼",
        "content": "邺侯藏书手不触，嗟我嗜书终日读。\n短檠照字细如毛，怪底昏花悬两目。\n扶衰頼有王母杖，名字于今挂仙录。\n荒城古堑草露寒，碧叶丛低红菽粟。\n春根夏苗秋着子，尽付天随耻充腹。\n兰伤桂折缘有用，尔独何损丹其族。\n赠君慎勿比薏苡，采之终日不盈匊。\n外泽中干非尔俦，敛藏更借秋阳曝。\n鸡壅桔梗一称帝，堇也虽尊等臣仆。\n时復论功不汝遗，异时谨事东篱菊。",
        "dynasty": "宋",
        "collection_info": null
    },
    {
        "title": "跋王进叔所藏画五首 徐熙杏花",
        "author": "苏轼",
        "content": "江左风流王谢家，尽携书画到天涯。\n却因梅雨丹青暗，洗出徐熙落墨花。",
        "dynasty": "宋",
        "collection_info": null
    },
    {
        "title": "跋王进叔所藏画五首 赵昌四季 其一",
        "author": "苏轼",
        "content": "倚竹佳人翠袖长，天寒犹着薄罗裳。\n扬州近日红千叶，自是风流时世妆。",
        "dynasty": "宋",
        "collection_info": null
    },
    {
        "title": "跋王进叔所藏画五首 赵昌四季 其二",
        "author": "苏轼",
        "content": "枫林翠壁楚江边，踯躅千层不忍看。\n开卷便知归路近，剑南樵客为施丹。",
        "dynasty": "宋",
        "collection_info": null
    },
    {
        "title": "跋王进叔所藏画五首 赵昌四季 其三",
        "author": "苏轼",
        "content": "轻肌弱骨散幽葩，真是青裙两髻丫。\n便有佳名配黄菊，应缘霜后苦无花。",
        "dynasty": "宋",
        "collection_info": null
    },
    {
        "title": "跋王进叔所藏画五首 赵昌四季 其四",
        "author": "苏轼",
        "content": "游蜂掠尽粉丝黄，落蕊犹收蜜露香。\n待得春风几枝在，年来杀菽有飞霜。",
        "dynasty": "宋",
        "collection_info": null
    },
    {
        "title": "韦偃牧马图",
        "author": "苏轼",
        "content": "神工妙技帝所收，江都曹韩逝莫留。\n人间画马惟韦侯，当年为谁扫骅骝。\n至今霜蹄踏长楸，圉人困卧沙壠头。\n沙苑茫茫蒺藜秋，风騣雾鬣寒飕飕。\n龙种尚与驽骀游，长稭短豆岂我羞。\n八銮六辔非马谋，古来西山与东丘。",
        "dynasty": "宋",
        "collection_info": null
    },
    {
        "title": "广州何道士众妙堂",
        "author": "苏轼",
        "content": "湛然无观古真人，我独观此众妙门。\n夫物芸芸各归根，众中得一道乃存。\n道人晨起开东轩，趺坐一醉扶桑暾。\n余光照我玻璃盆，倒射窗几清而温。\n欲收月魄餐日魂，我自日月谁使吞。",
        "dynasty": "宋",
        "collection_info": null
    },
    {
        "title": "和黄秀才鑑空阁",
        "author": "苏轼",
        "content": "明月本自明，无心孰为境。\n挂空如水鑑，写此山河影。\n我观大瀛海，巨浸与天永。\n九州居其间，无异蛇盘镜。\n空水两无质，相照但耿耿。\n妄云桂兔蟆，俗说皆可屏。\n我游鑑空阁，缺月正凄冷。\n黄子寒无衣，对月句愈警。\n借君方诸泪，一沐管城颖。\n谁言小丛林，清绝冠五岭。",
        "dynasty": "宋",
        "collection_info": null
    },
    {
        "title": "题灵峰寺壁",
        "author": "苏轼",
        "content": "灵峰山上宝陀寺，白髮东坡又到来。\n前世德云今我是，依稀犹记妙高台。",
        "dynasty": "宋",
        "collection_info": null
    },
    {
        "title": "何公桥",
        "author": "苏轼",
        "content": "天壤之间，水居其多。\n人之往来，如鹈在河。\n顺水而行，云驰鸟疾。\n维水之利，千里咫尺。\n乱流而涉，过膝则止。\n维水之害，咫尺千里。\n沔彼滥觞，蛙跳鯈游。\n溢而怀山，神禹所忧。\n岂无一木，支此大坏。\n舞于盘涡，冰折雷解。\n坐使此邦，画为两州。\n鸡犬相闻，胡越莫救。\n允毅何公，甚勇于仁。\n始作石梁，其艰其勤。\n将作復止，更此百难。\n公心如铁，非石则坚。\n公以身先，民以悦使。\n老壮负石，如负其子。\n疏为玉虹，隠为金堤。\n直栏横槛，百贾所栖。\n我来与公，同载而出。\n讙呼填道，抱其马足。\n我叹而言，视此滔滔。\n未见刚者，孰为此桥。\n愿公千岁，与桥寿考。\n持节復来，以慰父老。\n如朱仲卿，食于桐乡。\n我作铭诗，子孙不忘。",
        "dynasty": "宋",
        "collection_info": null
    },
    {
        "title": "次韵郑介夫二首  其一",
        "author": "苏轼",
        "content": "一落泥途迹愈深，尺薪如桂米如金。\n长庚到晓空陪月，太岁今年合守心。\n相与啮毡持汉节，何妨振履出商音。\n孤云倦鸟空来往，自要闲飞不作霖。",
        "dynasty": "宋",
        "collection_info": null
    },
    {
        "title": "次韵郑介夫二首  其二",
        "author": "苏轼",
        "content": "一生忧患萃残年，心似惊蚕未易眠。\n海上偶来期汗漫，苇间犹得见延缘。\n良医自要经三折，老将何妨败两甄。\n收取桑榆种梨枣，祝君眉寿似增川。",
        "dynasty": "宋",
        "collection_info": null
    },
    {
        "title": "次韵韶守狄大夫见赠二首  其一",
        "author": "苏轼",
        "content": "华髮萧萧老遂良，一身萍挂海中央。\n无钱种菜为家业，有病安心是药方。\n才疏正类孔文举，痴绝还同顾长康。\n万里归来空泣血，七年供奉殿西廊。",
        "dynasty": "宋",
        "collection_info": null
    },
    {
        "title": "次韵韶守狄大夫见赠二首  其二",
        "author": "苏轼",
        "content": "森森画戟拥朱轮，坐咏梁公觉有神。\n白傅闲游空诵句，拾遗穷老敢论亲。\n东海莫怀疏受意，西风幸免庾公尘。\n为公过岭传新唱，催发寒梅一信春。",
        "dynasty": "宋",
        "collection_info": null
    },
    {
        "title": "昔在九江与苏伯固唱和其略曰我梦扁舟浮震泽雪浪横空千顷白觉来满眼是庐山倚天无数开青壁盖实梦也昨日又梦伯固手持乳香婴儿示予觉而思之盖南华赐物也岂復与伯固相见于此耶今得来书知已在南华相待数日矣感叹不已故先寄此诗",
        "author": "苏轼",
        "content": "扁舟震泽定何时，满眼庐山觉又非。\n春草池塘惠连梦，上林鸿雁子卿归。\n水香知是曹溪口，眼浄同看古佛衣。\n不向南华结香火，此生何处是真依。",
        "dynasty": "宋",
        "collection_info": null
    },
    {
        "title": "追和沈辽赠南华老诗",
        "author": "苏轼",
        "content": "善哉彼上人，了知明镜台。\n欢然不我厌，肯致远公杯。\n莞尔无心云，胡为出岫来。\n一堂安寂灭，卒岁扃苍苔。",
        "dynasty": "宋",
        "collection_info": null
    },
    {
        "title": "曹溪夜观传灯录灯花落一僧字上口占",
        "author": "苏轼",
        "content": "山堂夜岑寂，灯下看传灯。\n不觉灯花落，茶毗一箇僧。",
        "dynasty": "宋",
        "collection_info": null
    },
    {
        "title": "次韵韶倅李通直二首  其一",
        "author": "苏轼",
        "content": "一篇泷吏可书绅，莫向长沮更问津。\n老去常忧伴新鬼，归来且喜是陈人。\n曾陪令尹苍髯古，又见郎君白髮新。\n回首天涯一惆怅，却登梅岭望枫宸。",
        "dynasty": "宋",
        "collection_info": null
    },
    {
        "title": "次韵韶倅李通直二首  其二",
        "author": "苏轼",
        "content": "青山祇在古城隅，万里归来卜筑初。\n会见四山朝鹤驾，更看三李跨鲸鱼。\n欲从抱朴传家学，应怪中郎得异书。\n待我丹成驭风去，借君琼佩与霞裾。",
        "dynasty": "宋",
        "collection_info": null
    },
    {
        "title": "狄韶州煮蔓菁芦菔羹",
        "author": "苏轼",
        "content": "我昔在田间，寒庖有珍烹。\n常支折脚鼎，自煮花蔓菁。\n中年失此味，想像如隔生。\n谁知南岳老，解作东坡羹。\n中有芦菔根，尚含晓露清。\n勿语贵公子，从渠嗜羶腥。",
        "dynasty": "宋",
        "collection_info": null
    },
    {
        "title": "题冯通直明月湖诗后",
        "author": "苏轼",
        "content": "老衍清篇墨未枯，小冯新作语尤殊。\n呼儿浄洗涵星砚，为子赓歌堕月湖。\n闻道牂江空抱珥，年来合浦自还珠。\n请君多酿莲花酒，准拟王乔下履鳬。",
        "dynasty": "宋",
        "collection_info": null
    },
    {
        "title": "李伯时画其弟亮工旧隠宅图",
        "author": "苏轼",
        "content": "乐天早退今安有，摩诘长闲古亦无。\n五亩自栽池上竹，十年空看辋川图。\n近闻陶令开三径，应许扬雄寄一区。\n晚岁与君同活计，如云鹅鸭散平湖。",
        "dynasty": "宋",
        "collection_info": null
    },
    {
        "title": "东坡居士过龙光求大竹作肩舆得两竿南华珪首座方受请为此山长老乃留一偈院中须其至授之以为他时语录中第一问",
        "author": "苏轼",
        "content": "斫得龙光竹两竿，持归岭北万人看。\n竹中一滴曹溪水，涨起西江十八滩。",
        "dynasty": "宋",
        "collection_info": null
    },
    {
        "title": "赠岭上老人",
        "author": "苏轼",
        "content": "鹤骨霜髯心已灰，青松合抱手亲栽。\n问翁大庾岭头住，曾见南迁几箇回。",
        "dynasty": "宋",
        "collection_info": null
    },
    {
        "title": "赠岭上梅",
        "author": "苏轼",
        "content": "梅花开尽百花开，过尽行人君不来。\n不趁青梅尝煮酒，要看细雨熟黄梅。",
        "dynasty": "宋",
        "collection_info": null
    },
    {
        "title": "余昔过岭而南题诗龙泉钟上今復过而北次前韵",
        "author": "苏轼",
        "content": "秋风卷黄落，朝雨洗绿浄。\n人贪归路好，节近中原正。\n下岭独徐行，艰险未敢忘。\n遥知叔孙子，已致鲁诸生。",
        "dynasty": "宋",
        "collection_info": null
    },
    {
        "title": "过岭二首  其一",
        "author": "苏轼",
        "content": "暂着南冠不到头，却随北雁与归休。\n平生不作兔三窟，今古何殊貉一丘。\n当日无人送临贺，至今有庙祀潮州。\n剑关西望七千里，乘兴真为玉局游。",
        "dynasty": "宋",
        "collection_info": null
    },
    {
        "title": "过岭二首  其二",
        "author": "苏轼",
        "content": "七年来往我何堪，又试曹溪一勺甘。\n梦裏似曾迁海外，醉中不觉到江南。\n波生濯足鸣空涧，雾绕征衣滴翠岚。\n谁遣山鸡忽惊起，半巌花雨落毵毵。",
        "dynasty": "宋",
        "collection_info": null
    },
    {
        "title": "留题显圣寺",
        "author": "苏轼",
        "content": "渺渺疏林集晚鸦，孤村烟火梵王家。\n幽人自种千头橘，远客来寻百结花。\n浮石已干霜后水，焦坑闲试雨前茶。\n祇疑归梦西南去，翠竹江村绕白沙。",
        "dynasty": "宋",
        "collection_info": null
    },
    {
        "title": "予初谪岭南过田氏水阁东南一峰丰下锐上俚人谓之鸡笼山予更名独秀峰今復过之戏留一绝",
        "author": "苏轼",
        "content": "倚天巉绝玉浮图，肯与彭郎作小姑。\n独秀江南知有意，要三二别四三壶。",
        "dynasty": "宋",
        "collection_info": null
    },
    {
        "title": "鬰孤台",
        "author": "苏轼",
        "content": "吾生如寄耳，岭海亦闲游。\n赣石三百里，寒江尺五流。\n楚山微有霰，越瘴久无秋。\n望断横云峤，魂飞咤雪洲。\n晓钟时出寺，暮鼓各鸣楼。\n归路迷千嶂，劳生阅百州。\n不随猿鹤化，甘作贾胡留。\n祇有貂裘在，犹堪买钓舟。",
        "dynasty": "宋",
        "collection_info": null
    },
    {
        "title": "虔守霍大夫监郡许朝奉见和復次前韵",
        "author": "苏轼",
        "content": "大邦安静治，小院得闲游。\n赣水雨已涨，廉泉春未流。\n同烹贡茗雪，一洗瘴茅秋。\n秋思生莼鲙，寒衣待橘洲。\n扬雄未有宅，王粲且登楼。\n老景无多日，归心梦几州。\n敢因逃酒去，端为和诗留。\n旧箧藏新语，清风自满舟。",
        "dynasty": "宋",
        "collection_info": null
    },
    {
        "title": "赠虔州术士谢晋臣",
        "author": "苏轼",
        "content": "属国新从海外归，君平且莫下帘帷。\n前生恐是卢行者，后学过呼韩退之。\n死后人传戒定慧，生时宿直斗牛箕。\n凭君为算行年看，便数生时到死时。",
        "dynasty": "宋",
        "collection_info": null
    },
    {
        "title": "虔州景德寺荣师湛然堂",
        "author": "苏轼",
        "content": "卓然精明念不起，兀然灰槁照不灭。\n方定之时慧在定，定慧照寂非两法。\n妙湛总持不动尊，默然真入不二门。\n语息则默非对语，此话要将周易论。\n诸方人人把雷电，不容细看真头面。\n欲知妙湛与总持，更问江东三语掾。",
        "dynasty": "宋",
        "collection_info": null
    },
    {
        "title": "次韵阳行先",
        "author": "苏轼",
        "content": "室空惟法喜，心定有天游。\n摩诘原无病，须洹不入流。\n苦嫌寻直枉，坐待寸田秋。\n虽未麒麟阁，已逃鹦鹉洲。\n酒醒风动竹，梦断月窥楼。\n众谓元德秀，自称阳道州。\n拔葵终相鲁，辟谷会封留。\n用舍俱无碍，飘然不繫舟。",
        "dynasty": "宋",
        "collection_info": null
    },
    {
        "title": "乞数珠赠南禅湜老",
        "author": "苏轼",
        "content": "从君觅数珠，老境仗消遣。\n未能转千佛，且从千佛转。\n儒生推变化，干策数大衍。\n道士守玄牝，龙虎看舒卷。\n我老安能为，万劫付一喘。\n默坐阅尘界，往来八十反。\n区区我所寄，蹙缩蚕在茧。\n适从海上回，蓬莱又清浅。",
        "dynasty": "宋",
        "collection_info": null
    },
    {
        "title": "再用数珠韵赠湜老",
        "author": "苏轼",
        "content": "嗣宗虽不言，叔宝犹理遣。\n东坡但熟睡，一夕一展转。\n南迁昔虞翻，却扫今冯衍。\n古佛既手提，诸方皆席卷。\n当年清隠老，鹤瘦龟不喘。\n和我弹丸诗，百发亦百反。\n耆年日雕丧，但有犊角茧。\n时来窥方丈，共笑虎毛浅。",
        "dynasty": "宋",
        "collection_info": null
    },
    {
        "title": "和犹子迟赠孙志举",
        "author": "苏轼",
        "content": "轩裳大炉鞲，陶冶一世人。\n从横落模范，谁復甘饥贫。\n可怜方回痴，初不疑嘉宾。\n颇念怀祖黠，嗔儿与兵姻。\n失身堕浩渺，投老无涯垠。\n回看十年旧，谁似数子真。\n孙郎表独立，霜戟交重闉。\n深居不汝觌，岂问亲与邻。\n连枝皆秀杰，英气推伯仁。\n我从海外归，喜及崆峒春。\n新年得异书，西郭有逸民。\n小孙又过我，欢若平生亲。\n清诗五百言，句句皆绝伦。\n养火虽未伏，要是丹砂银。\n我家六男子，朴学非时新。\n诗词各璀璨，老语徒周谆。\n愿言敦宿好，永与竹林均。\n六子岂可忘，从我屡厄陈。",
        "dynasty": "宋",
        "collection_info": null
    },
    {
        "title": "南禅长老和诗不已故作六虫篇答之",
        "author": "苏轼",
        "content": "凤凰览德辉，远引不待遣。\n鷾鸸恋庭宇，倏忽来千转。\n那将坐井蛙，而比谈天衍。\n蠹鱼着文字，槁死犹遭卷。\n老牛疲耕作，见月亦妄喘。\n东坡方三问，南禅已五反。\n老人但目击，侍者应足茧。\n最后六虫篇，深寄恨语浅。",
        "dynasty": "宋",
        "collection_info": null
    },
    {
        "title": "明日南禅和诗不到故重赋数珠篇以督之二首  其一",
        "author": "苏轼",
        "content": "未来不可招，已过那容遣。\n中间见在心，一一风轮转。\n自从一生二，巧历莫能衍。\n不如袖手坐，六用都怀卷。\n风雷生謦欬，万窍自号喘。\n诗人思无邪，孟子内自反。\n大珠分一月，细绠合两茧。\n纍然挂禅林，妙用夫岂浅。",
        "dynasty": "宋",
        "collection_info": null
    },
    {
        "title": "明日南禅和诗不到故重赋数珠篇以督之二首  其二",
        "author": "苏轼",
        "content": "朝来取饭化，乃是维摩遣。\n全锋虽未露，半藏已曾转。\n说有陋裴頠，谈无笑王衍。\n看经聊尔耳，遮眼初不卷。\n三咤故自醒，一鷄何由喘。\n请归视故椟，静夜珠当反。\n安居三十年，古衲磨山茧。\n持珠尚默坐，岂是功用浅。",
        "dynasty": "宋",
        "collection_info": null
    },
    {
        "title": "用前韵再和霍大夫",
        "author": "苏轼",
        "content": "文字先生饮，江山清献游。\n典刑传父老，樽俎继风流。\n度岭逢梅雨，还家指麦秋。\n自惭鸿雁侣，争集稻粱洲。\n野阔横双练，城坚耸百楼。\n行看凤尾诏，却下虎头州。\n君意已吴越，我行无去留。\n归途应食粥，乞米使君舟。",
        "dynasty": "宋",
        "collection_info": null
    },
    {
        "title": "用前韵再和许朝奉",
        "author": "苏轼",
        "content": "高门元世旧，客路晚追游。\n清绝闻诗语，疏通岂法流。\n传有有衣钵，断狱尽春秋。\n邂逅陪车马，寻芳谢朓洲。\n凄凉望乡国，得句仲宣楼。\n恨赋投湘水，悲歌祀柳州。\n何如五字律，相与一樽留。\n更约登尘外，归时月满舟。",
        "dynasty": "宋",
        "collection_info": null
    },
    {
        "title": "用前韵再和孙志举",
        "author": "苏轼",
        "content": "人众者胜天，天定亦胜人。\n邓通岂不富，郭解安得贫。\n惊飞贺厦燕，走散入幕宾。\n醉眠中山酒，梦结南柯姻。\n宠辱能几何，悲欢浩无垠。\n回视人间世，了无一事真。\n洒扫古玉局，香火通帝闉。\n我室思无邪，我堂德有邻。\n所至为乡里，事贤友其仁。\n之子富经术，蔚如井大春。\n蜿蟺楚南极，淑气生此民。\n唱高和自寡，非我谁当亲。\n譬彼嶰谷竹，剪裁待伶伦。\n俗学吁可鄙，纸缯配刍银。\n聊将调痴鬼，亦復争华新。\n愿子事笃实，浮言扫谵谆。\n穷通付造物，得丧理本均。\n期子如太仓，会当发陈陈。",
        "dynasty": "宋",
        "collection_info": null
    },
    {
        "title": "崔文学甲携文见过萧然有出尘之姿问之则孙介夫之甥也故復用前韵赋一篇示志举",
        "author": "苏轼",
        "content": "象服盛簪珥，岂是邢夫人。\n敝衣破冠履，可怜范叔贫。\n君看崔员外，晚就观国宾。\n当年颇赫赫，翁妪争为姻。\n蹭蹬阻风水，横斜挂边垠。\n青衫映白髮，今似梅子真。\n道存百无害，甘守吴市闉。\n自言总角岁，慈母为择邻。\n邦人惊似舅，矫矫恶不仁。\n诗文非他师，家法乃富春。\n岂非空同秀，为国产隽民。\n挺然齐鲁生，近出姬姜亲。\n为文不在多，一颂了伯伦。\n清诗要锻炼，乃得铅中银。\n自我迁岭外，七见槐火新。\n着书已绝笔，一默含千谆。\n蒉桴和苇籥，天节非人均。\n时时自娱嬉，岂为俗子陈。",
        "dynasty": "宋",
        "collection_info": null
    },
    {
        "title": "画车二首  其一",
        "author": "苏轼",
        "content": "何人画此隻轮车，便是当年敧器图。\n上易下难须审细，左提右挈免疏虞。",
        "dynasty": "宋",
        "collection_info": null
    },
    {
        "title": "画车二首  其二",
        "author": "苏轼",
        "content": "九衢歌舞颂王明，谁恻寒泉独自清。\n頼有千车能散福，化为膏雨满重城。",
        "dynasty": "宋",
        "collection_info": null
    },
    {
        "title": "寄题潭州徐氏春晖亭",
        "author": "苏轼",
        "content": "曈曈晓日上三竿，客向东风竞倚栏。\n穿竹鸟声惊步武，入檐花影落杯盘。\n勿嫌步月临玄圃，冷笑乘槎向海滩。\n胜概直应吟不尽，凭君寄与画图看。",
        "dynasty": "宋",
        "collection_info": null
    },
    {
        "title": "次韵江晦叔二首  其一",
        "author": "苏轼",
        "content": "人老家何在，龙眠雨未惊。\n酒船回太白，稚子候渊明。\n幸与登仙郭，同依坐啸成。\n小楼看月上，剧饮到参横。",
        "dynasty": "宋",
        "collection_info": null
    },
    {
        "title": "次韵江晦叔二首  其二",
        "author": "苏轼",
        "content": "钟鼓江南岸，归来梦自惊。\n浮云时事改，孤月此心明。\n雨已倾盆落，诗仍翻水成。\n二江争送客，木杪看桥横。",
        "dynasty": "宋",
        "collection_info": null
    },
    {
        "title": "次韵江晦叔兼呈器之",
        "author": "苏轼",
        "content": "横空初不跨鹏鳌，但觉胡床步步高。\n一枕昼眠春有梦，扁舟夜渡海无涛。\n归来又见颠茶陆，多病仍逢止酒陶。\n笑说南荒底处所，祇今榕叶下庭皋。",
        "dynasty": "宋",
        "collection_info": null
    },
    {
        "title": "寒食与器之游南塔寺寂照堂",
        "author": "苏轼",
        "content": "城南钟鼓鬬清新，端为投荒洗瘴尘。\n总是镜空堂上客，谁为寂照境中人。\n红英扫地风惊晓，绿叶成阴雨洗春。\n记取明年作寒食，杏花曾与此翁邻。",
        "dynasty": "宋",
        "collection_info": null
    },
    {
        "title": "绝句",
        "author": "苏轼",
        "content": "柴桑春晚思依依，屋角鸣鸠雨欲飞。\n昨日已收寒食火，吹花风起却添衣。",
        "dynasty": "宋",
        "collection_info": null
    },
    {
        "title": "器之好谈禅不喜游山山中笋出戏语器之可同参玉版长老作此诗",
        "author": "苏轼",
        "content": "丛林真百丈，法嗣有横枝。\n不怕石头路，来参玉版师。\n聊凭柏树子，与问箨龙儿。\n瓦砾犹能说，此君那不知。",
        "dynasty": "宋",
        "collection_info": null
    },
    {
        "title": "王子直去岁送子由北归往返百舍今又相逢赣上戏用旧韵作诗留别",
        "author": "苏轼",
        "content": "米尽无人典破裘，送行万里一邹游。\n解舟又欲携君去，归舍聊须与妇谋。\n闻道年来丹伏火，不愁老去雪蒙头。\n剩买山田添鹤口，庙堂新拜富民侯。",
        "dynasty": "宋",
        "collection_info": null
    },
    {
        "title": "戏赠虔州慈云寺鑑老",
        "author": "苏轼",
        "content": "居士无尘堪洗沐，道人有句借宣扬。\n窗间但见蝇钻纸，门外惟闻佛放光。\n遍界难藏真薄相，一丝不挂且逢场。\n却须重说圆通偈，千眼熏笼是法王。",
        "dynasty": "宋",
        "collection_info": null
    },
    {
        "title": "虔州吕倚承事年八十三读书作诗不已好收古今帖贫甚至食不足",
        "author": "苏轼",
        "content": "扬雄老无子，冯衍终不遇。\n不识孔方兄，但有灵照女。\n家藏古今帖，墨色照箱筥。\n饥来据空案，一字不堪煮。\n枯肠五千卷，磊落相撑拄。\n吟为蜩蛩声，时有岛可句。\n为语里长者，德齿敬已古。\n如翁有几人，薄少可时助。",
        "dynasty": "宋",
        "collection_info": null
    },
    {
        "title": "永和清都观谢道士童颜鬒髮问其年生于丙子盖与予同求此诗",
        "author": "苏轼",
        "content": "镜湖敕赐老江东，未似西归玉局翁。\n敧枕未容春梦断，清都宛在默存中。\n每逢佳境携儿去，试问行年与我同。\n自笑余生消底物，半篙清涨百滩空。",
        "dynasty": "宋",
        "collection_info": null
    },
    {
        "title": "赠诗僧道通",
        "author": "苏轼",
        "content": "雄豪而妙苦而腴，祇有琴聪与蜜殊。\n语带烟霞从古少，气含蔬笋到公无。\n香林乍喜闻薝卜，古井惟惭断辘轳。\n为报韩公莫轻许，从今岛可是诗奴。",
        "dynasty": "宋",
        "collection_info": null
    },
    {
        "title": "张竞辰永康所居万卷堂",
        "author": "苏轼",
        "content": "君家四壁如相如，卷藏天禄吞石渠。\n岂惟邺侯三万轴，家有世南行秘书。\n儿童拍手笑何事，笑人空腹谈经义。\n未许中郎得异书，且与扬雄说奇字。\n清江萦山碧玉环，下有老龙千古闲。\n知君好事家有酒，化为老人夜扣关。\n留侯之孙书满腹，玉函宝方何用读。\n濠梁空復五车多，圯上从来一编足。",
        "dynasty": "宋",
        "collection_info": null
    },
    {
        "title": "刘壮舆长官是是堂",
        "author": "苏轼",
        "content": "閒燕言仁义，是非安可无。\n非非义之属，是是仁之徒。\n非非近乎讪，是是近乎谀。\n当为感麟翁，善恶分锱铢。\n抑为阮嗣宗，臧否两含糊。\n刘君有家学，三世道益孤。\n陈古以刺今，紬史行天诛。\n皎皎大明镜，百陋逢一姝。\n鹗立时四顾，何由扰羣狐。\n作堂名是是，自说行坦途。\n孜孜称善人，不善自远徂。\n愿君置座右，此语禹所谟。",
        "dynasty": "宋",
        "collection_info": null
    },
    {
        "title": "予昔作壶中九华诗其后八年復过湖口则石已为好事者取去乃和前韵以自解云",
        "author": "苏轼",
        "content": "江边阵马走千峰，问讯方知冀北空。\n尤物已随清梦断，真形犹在画图中。\n归来晚岁同元亮，却扫何人伴敬通。\n頼有铜盆修石供，仇池玉色自璁珑。",
        "dynasty": "宋",
        "collection_info": null
    },
    {
        "title": "次韵郭功甫观予画雪雀有感二首  其一",
        "author": "苏轼",
        "content": "早知臭腐即神奇，海北天南总是归。\n九万里风安税驾，云鹏今悔不卑飞。",
        "dynasty": "宋",
        "collection_info": null
    },
    {
        "title": "次韵郭功甫观予画雪雀有感二首  其二",
        "author": "苏轼",
        "content": "可怜倦鸟不知时，空羡骑鲸得所归。\n玉局西南天一角，万人沙苑看孤飞。",
        "dynasty": "宋",
        "collection_info": null
    },
    {
        "title": "次韵法芝举旧诗一首",
        "author": "苏轼",
        "content": "春来何处不归鸿，非復羸牛踏旧踪。\n但愿老师真似月，谁家瓮裏不相逢。",
        "dynasty": "宋",
        "collection_info": null
    },
    {
        "title": "次旧韵赠清凉长老",
        "author": "苏轼",
        "content": "过淮入洛地多尘，举扇西风欲污人。\n但怪云山不改色，岂知江月解分身。\n安心有道年颜好，遇物无情句法新。\n送我长芦舟一叶，笑看雪浪满衣巾。",
        "dynasty": "宋",
        "collection_info": null
    },
    {
        "title": "戏赠孙公素",
        "author": "苏轼",
        "content": "披扇当年笑温峤，握刀晚岁战刘郎。\n不须戚戚如冯衍，便与时时说李阳。",
        "dynasty": "宋",
        "collection_info": null
    },
    {
        "title": "睡起闻米元章冒热到东园送麦门冬饮子",
        "author": "苏轼",
        "content": "一枕清风直万钱，无人肯买北窗眠。\n开心暖胃门冬饮，知是东坡手自煎。",
        "dynasty": "宋",
        "collection_info": null
    },
    {
        "title": "梦中作寄朱行中",
        "author": "苏轼",
        "content": "舜不作六器，谁知贵玙璠。\n哀哉楚狂士，抱璞号空山。\n相如起睨柱，头璧与俱还。\n何如郑子产，有礼国自闲。\n虽微韩宣子，鄙夫亦辞环。\n至今不贪宝，凛然照尘寰。",
        "dynasty": "宋",
        "collection_info": null
    },
    {
        "title": "答径山琳长老",
        "author": "苏轼",
        "content": "与君皆丙子，各已三万日。\n一日一千偈，电往那容诘。\n大患缘有身，无身则无疾。\n平生笑罗什，神呪真浪出。",
        "dynasty": "宋",
        "collection_info": null
    },
    {
        "title": "春帖子词 皇帝阁六首 其一",
        "author": "苏轼",
        "content": "霭霭龙旗色，琅琅木铎音。\n数行宽大诏，四海发生心。",
        "dynasty": "宋",
        "collection_info": null
    },
    {
        "title": "春帖子词 皇帝阁六首 其二",
        "author": "苏轼",
        "content": "旸谷宾初日，清台告协风。\n愿如风有信，长与日俱中。",
        "dynasty": "宋",
        "collection_info": null
    },
    {
        "title": "春帖子词 皇帝阁六首 其三",
        "author": "苏轼",
        "content": "草木渐知春，萌芽处处新。\n从今八千岁，合抱是灵椿。",
        "dynasty": "宋",
        "collection_info": null
    },
    {
        "title": "春帖子词 皇帝阁六首 其四",
        "author": "苏轼",
        "content": "圣主忧民未解颜，天教瑞雪报丰年。\n苍龙挂阙农祥正，老稚相呼看藉田。",
        "dynasty": "宋",
        "collection_info": null
    },
    {
        "title": "春帖子词 皇帝阁六首 其五",
        "author": "苏轼",
        "content": "昨夜东风入律新，玉关知有受降人。\n圣恩与解河湟冻，共得中原草木春。",
        "dynasty": "宋",
        "collection_info": null
    },
    {
        "title": "春帖子词 皇帝阁六首 其六",
        "author": "苏轼",
        "content": "翰林职在明光裏，行乐诗成拜舞中。\n不待惊开小桃杏，始知天子是天公。",
        "dynasty": "宋",
        "collection_info": null
    },
    {
        "title": "春帖子词 太皇太后阁六首 其一",
        "author": "苏轼",
        "content": "琱刻春何力，欣荣物自知。\n发生虽有象，覆载本无私。",
        "dynasty": "宋",
        "collection_info": null
    },
    {
        "title": "春帖子词 太皇太后阁六首 其二",
        "author": "苏轼",
        "content": "小殿黄金榜，珠帘白玉鈎。\n一声双日跸，春色满皇州。",
        "dynasty": "宋",
        "collection_info": null
    },
    {
        "title": "春帖子词 太皇太后阁六首 其三",
        "author": "苏轼",
        "content": "仗下春朝散，宫中昼漏稀。\n两厢休侍御，应下读书帏。",
        "dynasty": "宋",
        "collection_info": null
    },
    {
        "title": "春帖子词 太皇太后阁六首 其四",
        "author": "苏轼",
        "content": "五日占云十日风，忧勤终岁为三农。\n春来有喜何人见，好学神孙类祖宗。",
        "dynasty": "宋",
        "collection_info": null
    },
    {
        "title": "春帖子词 太皇太后阁六首 其五",
        "author": "苏轼",
        "content": "共道十年无腊雪，且欣三白压春田。\n尽驱南亩扶犁手，稍发中都朽贯钱。",
        "dynasty": "宋",
        "collection_info": null
    },
    {
        "title": "春帖子词 太皇太后阁六首 其六",
        "author": "苏轼",
        "content": "不独清心能省事，应缘克己自销兵。\n传闻塞外千君长，欲趁新年贺太平。",
        "dynasty": "宋",
        "collection_info": null
    },
    {
        "title": "春帖子词 皇太后阁六首 其一",
        "author": "苏轼",
        "content": "宝册琼瑶重，新庭松桂香。\n雪消春未动，碧瓦丽朝阳。",
        "dynasty": "宋",
        "collection_info": null
    },
    {
        "title": "春帖子词 皇太后阁六首 其二",
        "author": "苏轼",
        "content": "瑞日明天仗，仙云拥寿山。\n倚栏春昼永，金母在人间。",
        "dynasty": "宋",
        "collection_info": null
    },
    {
        "title": "春帖子词 皇太后阁六首 其三",
        "author": "苏轼",
        "content": "朝罢金铺掩，人闲宝瑟尘。\n欲知慈俭德，书史乐青春。",
        "dynasty": "宋",
        "collection_info": null
    },
    {
        "title": "春帖子词 皇太后阁六首 其四",
        "author": "苏轼",
        "content": "仙家日月本长闲，送腊迎春亦偶然。\n翠管银罂传故事，金花綵胜作新年。",
        "dynasty": "宋",
        "collection_info": null
    },
    {
        "title": "春帖子词 皇太后阁六首 其五",
        "author": "苏轼",
        "content": "彤史年来不绝书，三朝德化妇承姑。\n宫中侍女减珠翠，雪裏贫民得袴襦。",
        "dynasty": "宋",
        "collection_info": null
    },
    {
        "title": "春帖子词 皇太后阁六首 其六",
        "author": "苏轼",
        "content": "边庭无事羽书稀，闲遣词臣进小诗。\n共助至尊歌喜事，今年春日得春衣。",
        "dynasty": "宋",
        "collection_info": null
    },
    {
        "title": "春帖子词 皇太妃阁五首 其一",
        "author": "苏轼",
        "content": "苇桃犹在户，椒柏已称觞。\n岁美风先应，朝回日渐长。",
        "dynasty": "宋",
        "collection_info": null
    },
    {
        "title": "春帖子词 皇太妃阁五首 其二",
        "author": "苏轼",
        "content": "甲观开千柱，飞楼擢九层。\n雪残乌鹊喜，翔舞下觚棱。",
        "dynasty": "宋",
        "collection_info": null
    },
    {
        "title": "春帖子词 皇太妃阁五首 其三",
        "author": "苏轼",
        "content": "孝心日奉东朝养，俭德应师大练风。\n太史新年瞻瑞气，四星明润紫宫中。",
        "dynasty": "宋",
        "collection_info": null
    },
    {
        "title": "春帖子词 皇太妃阁五首 其四",
        "author": "苏轼",
        "content": "九门挂月未催班，清禁风和玉漏闲。\n崇庆早朝银烛下，佩环声在五云间。",
        "dynasty": "宋",
        "collection_info": null
    },
    {
        "title": "春帖子词 皇太妃阁五首 其五",
        "author": "苏轼",
        "content": "东风弱柳万丝垂，的皪残梅尚一枝。\n茧馆乍欣蚕浴后，禖坛犹记燕来时。",
        "dynasty": "宋",
        "collection_info": null
    },
    {
        "title": "春帖子词 夫人阁四首 其一",
        "author": "苏轼",
        "content": "綵胜镂新语，酥盘滴小诗。\n昇平多乐事，应许外庭知。",
        "dynasty": "宋",
        "collection_info": null
    },
    {
        "title": "春帖子词 夫人阁四首 其二",
        "author": "苏轼",
        "content": "细雨晓风柔，春声入御沟。\n已漂新荇没，犹带断冰流。",
        "dynasty": "宋",
        "collection_info": null
    },
    {
        "title": "春帖子词 夫人阁四首 其三",
        "author": "苏轼",
        "content": "扶桑初日映帘昇，已觉铜瓶暖不冰。\n七种共挑人日菜，千枝先剪上元灯。",
        "dynasty": "宋",
        "collection_info": null
    },
    {
        "title": "春帖子词 夫人阁四首 其四",
        "author": "苏轼",
        "content": "雪消鸳瓦已流凘，风暖犀盘尚镇帷。\n缥缈紫箫明月下，璧门桂影夜参差。",
        "dynasty": "宋",
        "collection_info": null
    },
    {
        "title": "端午帖子词 皇帝阁六首 其一",
        "author": "苏轼",
        "content": "盛德初融后，潜阴未姤时。\n侍臣占易象，明两作重离。",
        "dynasty": "宋",
        "collection_info": null
    },
    {
        "title": "端午帖子词 皇帝阁六首 其二",
        "author": "苏轼",
        "content": "采秀撷羣芳，争储百药良。\n太医初荐艾，庶草验蕃昌。",
        "dynasty": "宋",
        "collection_info": null
    },
    {
        "title": "端午帖子词 皇帝阁六首 其三",
        "author": "苏轼",
        "content": "微凉生殿阁，习习满皇都。\n试问吾民愠，南风为解无。",
        "dynasty": "宋",
        "collection_info": null
    },
    {
        "title": "端午帖子词 皇帝阁六首 其四",
        "author": "苏轼",
        "content": "西槛新来玉宇风，侍臣茗椀得雍容。\n庭槐似识天颜喜，舞破清阴作两龙。",
        "dynasty": "宋",
        "collection_info": null
    },
    {
        "title": "端午帖子词 皇帝阁六首 其五",
        "author": "苏轼",
        "content": "讲余交翟转迴廊，始觉深宫夏日长。\n扬子江心空百炼，只将无逸鑑兴亡。",
        "dynasty": "宋",
        "collection_info": null
    },
    {
        "title": "端午帖子词 皇帝阁六首 其六",
        "author": "苏轼",
        "content": "一扇清风洒面寒，应缘飞白在冰纨。\n坐知四海蒙膏泽，沐浴君王德似兰。",
        "dynasty": "宋",
        "collection_info": null
    },
    {
        "title": "端午帖子词 太皇太后阁六首 其一",
        "author": "苏轼",
        "content": "渐台通翠浪，暑殿转清风。\n帘卷东朝散，金乌未遽中。",
        "dynasty": "宋",
        "collection_info": null
    },
    {
        "title": "端午帖子词 太皇太后阁六首 其二",
        "author": "苏轼",
        "content": "日永蚕收簇，风高麦上场。\n朝来藉田令，菰黍献时芳。",
        "dynasty": "宋",
        "collection_info": null
    },
    {
        "title": "端午帖子词 太皇太后阁六首 其三",
        "author": "苏轼",
        "content": "舞羽诸羌伏，销兵万彙苏。\n只应黄纸诰，便是赤灵符。",
        "dynasty": "宋",
        "collection_info": null
    },
    {
        "title": "端午帖子词 太皇太后阁六首 其四",
        "author": "苏轼",
        "content": "令节陈诗岁岁新，从官何以寿吾君。\n愿储医国三年艾，不作沉湘九辩文。",
        "dynasty": "宋",
        "collection_info": null
    },
    {
        "title": "端午帖子词 太皇太后阁六首 其五",
        "author": "苏轼",
        "content": "忠臣谅节今千岁，孝女孤风满四方。\n不復巫阳占郢梦，空余仲御扣河章。",
        "dynasty": "宋",
        "collection_info": null
    },
    {
        "title": "端午帖子词 太皇太后阁六首 其六",
        "author": "苏轼",
        "content": "长养恩深动植均，只忧贪吏尚残民。\n外廷已拜枭羹赐，应助吾君去不仁。",
        "dynasty": "宋",
        "collection_info": null
    },
    {
        "title": "端午帖子词 皇太后阁六首 其一",
        "author": "苏轼",
        "content": "露簟琴书冷，琱盘𩜾饵新。\n深宫犹畏日，应念暑耘人。",
        "dynasty": "宋",
        "collection_info": null
    },
    {
        "title": "端午帖子词 皇太后阁六首 其二",
        "author": "苏轼",
        "content": "万岁菖蒲酒，千金琥珀杯。\n年年行乐处，新月挂池台。",
        "dynasty": "宋",
        "collection_info": null
    },
    {
        "title": "端午帖子词 皇太后阁六首 其三",
        "author": "苏轼",
        "content": "翠筒初裹楝，芗黍復缠菰。\n水殿开冰鑑，琼浆冻玉壶。",
        "dynasty": "宋",
        "collection_info": null
    },
    {
        "title": "端午帖子词 皇太后阁六首 其四",
        "author": "苏轼",
        "content": "秘殿扶疏夏木深，雨余初有一蝉吟。\n应将嬴女乘鸾扇，更助南风长棘心。",
        "dynasty": "宋",
        "collection_info": null
    },
    {
        "title": "端午帖子词 皇太后阁六首 其五",
        "author": "苏轼",
        "content": "上林珍木暗池台，蜀产吴包万里来。\n不独盘中见卢橘，时于粽裏得杨梅。",
        "dynasty": "宋",
        "collection_info": null
    },
    {
        "title": "端午帖子词 皇太后阁六首 其六",
        "author": "苏轼",
        "content": "闵楚遗风万古情，沅湘旧俗到金明。\n翠舆黄伞何时幸，画鹢飞鳬尽日横。",
        "dynasty": "宋",
        "collection_info": null
    },
    {
        "title": "端午帖子词 皇太妃阁五首 其一",
        "author": "苏轼",
        "content": "午景帘栊静，熏风草木酣。\n谁知恭俭德，綵缕出亲蚕。",
        "dynasty": "宋",
        "collection_info": null
    },
    {
        "title": "端午帖子词 皇太妃阁五首 其二",
        "author": "苏轼",
        "content": "雨细方梅夏，风高已麦秋。\n应怜百花尽，绿叶暗红榴。",
        "dynasty": "宋",
        "collection_info": null
    },
    {
        "title": "端午帖子词 皇太妃阁五首 其三",
        "author": "苏轼",
        "content": "辟兵已佩灵符小，续命仍萦綵缕长。\n不为祈禳得天助，要令风俗乐时康。",
        "dynasty": "宋",
        "collection_info": null
    },
    {
        "title": "端午帖子词 皇太妃阁五首 其四",
        "author": "苏轼",
        "content": "玉盆沉李滟清泉，金鸭嘘空袅细烟。\n自有梧楸障畏日，仍欣麦黍报丰年。",
        "dynasty": "宋",
        "collection_info": null
    },
    {
        "title": "端午帖子词 皇太妃阁五首 其五",
        "author": "苏轼",
        "content": "良辰乐事古难同，绣茧朱丝奉两宫。\n仁孝自应禳百沴，艾人桃印本无功。",
        "dynasty": "宋",
        "collection_info": null
    },
    {
        "title": "端午帖子词 夫人阁四首 其一",
        "author": "苏轼",
        "content": "肃肃槐庭午，沉沉玉漏稀。\n皇恩乐佳节，鬬草得珠玑。",
        "dynasty": "宋",
        "collection_info": null
    },
    {
        "title": "端午帖子词 夫人阁四首 其二",
        "author": "苏轼",
        "content": "节物荆吴旧，嬉游禁掖闲。\n仙风随画箑，拜赐落人间。",
        "dynasty": "宋",
        "collection_info": null
    },
    {
        "title": "端午帖子词 夫人阁四首 其三",
        "author": "苏轼",
        "content": "五綵萦筒秫稻香，千门结艾鬓髯张。\n旋开宝典寻风物，要及灵辰共祓禳。",
        "dynasty": "宋",
        "collection_info": null
    },
    {
        "title": "端午帖子词 夫人阁四首 其四",
        "author": "苏轼",
        "content": "欲晓铜瓶下井栏，铿锽金殿发清寒。\n似闻人世南风热，日上墙东问几竿。",
        "dynasty": "宋",
        "collection_info": null
    },
    {
        "title": "坤成节集英殿宴教坊词致语口号",
        "author": "苏轼",
        "content": "三朝遗老九门前，又见承平大有年。\n文母忧勤初化俗，曾孙仁孝已通天。\n史书元佑三千牍，乐奏坤成第一篇。\n欲采蟠桃归献寿，蓬莱清浅半桑田。",
        "dynasty": "宋",
        "collection_info": null
    },
    {
        "title": "集英殿秋宴教坊词致语口号",
        "author": "苏轼",
        "content": "霜霏碧瓦尚生烟，日泛彤庭已集仙。\n霭霭四门多吉士，熙熙万国屡丰年。\n高秋爽气明宫殿，元佑和声入管絃。\n菊有芳兮兰有秀，从臣谁和白云篇。",
        "dynasty": "宋",
        "collection_info": null
    },
    {
        "title": "兴龙节集英殿宴教坊词致语口号",
        "author": "苏轼",
        "content": "凛凛重瞳日月新，四方惊喜识天人。\n共知若木初升旦，且种蟠桃莫计春。\n请吏黑山归属国，给扶黄髮拜严宸。\n紫皇应在红云裏，试问清都侍从臣。",
        "dynasty": "宋",
        "collection_info": null
    },
    {
        "title": "兴龙节集英殿宴教坊词致语口号",
        "author": "苏轼",
        "content": "风卷云舒合两班，曈曈瑞日映天颜。\n观书已获千秋镜，积德长为万岁山。\n腊雪未消三务起，壬人不用五兵闲。\n相逢父老争相贺，却笑华胥是梦间。",
        "dynasty": "宋",
        "collection_info": null
    },
    {
        "title": "紫宸殿正旦教坊词致语口号",
        "author": "苏轼",
        "content": "九霄清跸一声雷，万物欣荣意已开。\n晓日自随天仗出，春风不待斗杓回。\n行看菖叶催耕耤，共喜椒花映寿杯。\n欲识太平全盛事，振振鹓鹭满云台。",
        "dynasty": "宋",
        "collection_info": null
    },
    {
        "title": "集英殿春宴教坊词致语口号",
        "author": "苏轼",
        "content": "万人歌舞乐芳辰，长养恩深第四春。\n令下风雷常有信，时来草木岂知仁。\n璇玑已正三阶泰，玉管初知九奏均。\n更欲年年同此乐，故应相继得元臣。",
        "dynasty": "宋",
        "collection_info": null
    },
    {
        "title": "斋日致语口号",
        "author": "苏轼",
        "content": "娲皇得道自神仙，金母长生不计年。\n甲子会逢三朔旦，岁星行看两周天。\n消兵渐觉腰无犊，种德方知福有田。\n彤管何人书后会，椒花椿颂一时编。",
        "dynasty": "宋",
        "collection_info": null
    },
    {
        "title": "赵倅成伯母生日致语口号",
        "author": "苏轼",
        "content": "今朝寿酒泛黄花，鬰鬰葱葱气满家。\n愿得唐儿舞一曲，莫嫌国小向长沙。",
        "dynasty": "宋",
        "collection_info": null
    },
    {
        "title": "寒食宴提刑致语口号",
        "author": "苏轼",
        "content": "云间画鼓迭春雷，千骑寻芳戏马台。\n半道已逢山简醉，万人争看谪仙来。\n淮西按部威尤凛，历下怀仁首重回。\n还把去年留客意，折花临水更徘徊。",
        "dynasty": "宋",
        "collection_info": null
    },
    {
        "title": "黄楼致语口号",
        "author": "苏轼",
        "content": "一新柱石壮严闉，更值西风落帽辰。\n不用游从夸燕子，直将气燄压波神。\n山川尚遶当时国，城郭犹飘广陌尘。\n谁凭阑干赏风月，使君留意在斯民。",
        "dynasty": "宋",
        "collection_info": null
    },
    {
        "title": "王氏生日致语口号",
        "author": "苏轼",
        "content": "罗浮山下已三春，松笋穿阶昼掩门。\n太白犹逃水仙洞，紫箫来问玉华君。\n天容水色聊同夜，髮泽肤光自鑑人。\n万户春风为子寿，坐看沧海起扬尘。",
        "dynasty": "宋",
        "collection_info": null
    },
    {
        "title": "严颜碑",
        "author": "苏轼",
        "content": "先主反刘璋，兵意颇不义。\n孔明古豪杰，何乃为此事。\n刘璋固庸主，谁为死不二。\n严子独何贤，谈笑傲碪几。\n国亡君已执，嗟子死谁为。\n何人刻山石，使我空涕泪。\n吁嗟断头将，千古为病悸。",
        "dynasty": "宋",
        "collection_info": null
    },
    {
        "title": "永安宫",
        "author": "苏轼",
        "content": "千古陵谷变，故宫安得存。\n徘徊问耆老，惟有永安门。\n游人杂楚蜀，车马晚喧喧。\n不见重楼好，谁知昔日尊。\n吁嗟蜀先主，兵败此亡魂。\n只应法正死，使公去遭燔。",
        "dynasty": "宋",
        "collection_info": null
    },
    {
        "title": "戏作贾梁道诗",
        "author": "苏轼",
        "content": "嵇绍似康为有子，郗超叛鉴是无孙。\n如今更恨贾梁道，不杀公闾杀子元。",
        "dynasty": "宋",
        "collection_info": null
    },
    {
        "title": "嘲子由",
        "author": "苏轼",
        "content": "堆几盏埃简，攻之如蠹虫。\n谁知圣人意，不尽书籍中。\n曲尽弦犹在，器成机见空。\n妙哉斲轮手，堂下笑桓公。",
        "dynasty": "宋",
        "collection_info": null
    },
    {
        "title": "题永叔会老堂",
        "author": "苏轼",
        "content": "三朝出处共雍容，岁晚交情见二公。\n乘兴不辞千里远，放怀还喜一樽同。\n嘉谋定国垂青史，盛事传家有素风。\n自顾尘缨犹未濯，九霄终日羡冥鸿。",
        "dynasty": "宋",
        "collection_info": null
    },
    {
        "title": "留题徐氏花园二首  其一",
        "author": "苏轼",
        "content": "莫寻羣玉山头路，莫看刘郎观裏花。\n但解闭门留我住，主人休问是谁家。",
        "dynasty": "宋",
        "collection_info": null
    },
    {
        "title": "留题徐氏花园二首  其二",
        "author": "苏轼",
        "content": "退之身外无穷事，子美樽前欲尽花。\n更有多情君未识，不随柳絮落人家。",
        "dynasty": "宋",
        "collection_info": null
    },
    {
        "title": "游灵隠寺戏赠开轩李居士",
        "author": "苏轼",
        "content": "推倒垣墙也不难，一轩復作两轩看。\n若教从此成千里，巧历如今也被谩。",
        "dynasty": "宋",
        "collection_info": null
    },
    {
        "title": "钱道人有诗云直须认取主人翁作两绝戏之  其一",
        "author": "苏轼",
        "content": "首断故应无断者，冰销那復有冰知。\n主人若苦令侬认，认主人人竟是谁。",
        "dynasty": "宋",
        "collection_info": null
    },
    {
        "title": "钱道人有诗云直须认取主人翁作两绝戏之  其二",
        "author": "苏轼",
        "content": "有主还须更有宾，不如无境自无尘。\n只从半夜安心后，失却当前觉痛人。",
        "dynasty": "宋",
        "collection_info": null
    },
    {
        "title": "赵成伯家有丽人仆忝乡人不肯开樽徒吟春雪美句次韵一笑",
        "author": "苏轼",
        "content": "绣帘朱户未曾开，谁见梅花落镜台。\n试问高吟三十韵，何如低唱两三杯。\n莫言衰鬓聊相映，须得纤腰与共回。\n知道文君隔青琐，梁园赋客肯言才。",
        "dynasty": "宋",
        "collection_info": null
    },
    {
        "title": "成伯家宴造坐无由辄欲效颦而酒已尽入夜不欲烦扰戏作小诗求数酌而已",
        "author": "苏轼",
        "content": "道士令严难继和，僧伽帽小却空迴。\n隔篱不唤邻翁饮，抱瓮须防吏部来。",
        "dynasty": "宋",
        "collection_info": null
    },
    {
        "title": "成伯席上赠所出妓川人杨姐",
        "author": "苏轼",
        "content": "坐来真箇好相宜，深注唇儿浅画眉。\n须信杨家佳丽种，洛川自有浴妃池。",
        "dynasty": "宋",
        "collection_info": null
    },
    {
        "title": "奉和成伯大雨中会客解嘲",
        "author": "苏轼",
        "content": "乐事难并真实语，坐排用意多乖误。\n兴来取次或成欢，瓦钩却胜黄金注。\n我生祸患久不择，肯为一时风雨阻。\n天公变化岂有常，明月行看照归路。",
        "dynasty": "宋",
        "collection_info": null
    },
    {
        "title": "泗州过仓中刘景文老兄戏赠一绝",
        "author": "苏轼",
        "content": "既聚伏波米，还数魏舒筹。\n应笑苏夫子，侥倖得湖州。",
        "dynasty": "宋",
        "collection_info": null
    },
    {
        "title": "次韵回文三首  其一",
        "author": "苏轼",
        "content": "春机满织回文锦，粉泪挥残露井桐。\n人远寄情书字小，柳丝低日晚庭空。",
        "dynasty": "宋",
        "collection_info": null
    },
    {
        "title": "次韵回文三首  其二",
        "author": "苏轼",
        "content": "红笺短写空深恨，锦句新翻欲断肠。\n风叶落残惊梦蝶，戍边回雁寄情郎。",
        "dynasty": "宋",
        "collection_info": null
    },
    {
        "title": "次韵回文三首  其三",
        "author": "苏轼",
        "content": "羞云敛惨伤春暮，细缕诗成织意深。\n头畔枕屏山掩恨，日昏尘暗玉窗琴。",
        "dynasty": "宋",
        "collection_info": null
    },
    {
        "title": "数日前梦一僧出二镜求诗僧以镜置日中其影甚异其一如芭蕉其一如莲花梦中与作诗",
        "author": "苏轼",
        "content": "君家有二镜，光景如湛卢。\n或长如芭蕉，或圆如芙蕖。\n飞电着子壁，明月入我庐。\n月下合三璧，日月跳明珠。\n问子是非我，我是非文殊。",
        "dynasty": "宋",
        "collection_info": null
    },
    {
        "title": "赠人",
        "author": "苏轼",
        "content": "别后休论信息疏，仙凡自古亦殊途。\n蓬山路远人难到，霜柏威高道转孤。\n旧赏未应忘楚国，新诗闻已满皇都。\n谁怜泽畔行吟者，目断长安貌欲枯。",
        "dynasty": "宋",
        "collection_info": null
    },
    {
        "title": "寄子由",
        "author": "苏轼",
        "content": "厌暑多应一向慵，银鈎秀句益疏通。\n也知堆案文书满，未暇开轩砚墨中。\n湖面新荷空照水，城头高柳漫摇风。\n吏曹不是尊贤事，谁把前言语化工。",
        "dynasty": "宋",
        "collection_info": null
    },
    {
        "title": "题沈君琴",
        "author": "苏轼",
        "content": "若言琴上有琴声，放在匣中何不鸣。\n若言声在指头上，何不于君指上听。",
        "dynasty": "宋",
        "collection_info": null
    },
    {
        "title": "洗儿戏作",
        "author": "苏轼",
        "content": "人皆养子望聪明，我被聪明误一生。\n惟愿孩儿愚且鲁，无灾无难到公卿。",
        "dynasty": "宋",
        "collection_info": null
    },
    {
        "title": "赠江州景德长老",
        "author": "苏轼",
        "content": "白足高僧解达观，安排春事满幽栏。\n不须天女来相试，总把空花眼裏看。",
        "dynasty": "宋",
        "collection_info": null
    },
    {
        "title": "半山亭",
        "author": "苏轼",
        "content": "登岭势巍巍，莲峰太华齐。\n凭栏红日早，回首白云低。\n松柏月中老，猿猴物外啼。\n禅师吟绝后，千古指人迷。",
        "dynasty": "宋",
        "collection_info": null
    },
    {
        "title": "常山赠刘镃",
        "author": "苏轼",
        "content": "刘侯年少日，骏马拊便面。\n援弓雁自落，不待白羽贯。",
        "dynasty": "宋",
        "collection_info": null
    },
    {
        "title": "送范德孺",
        "author": "苏轼",
        "content": "渐觉东风料峭寒，青蒿黄韭试春盘。\n遥想庆州千嶂裏，暮云衰草雪漫漫。",
        "dynasty": "宋",
        "collection_info": null
    },
    {
        "title": "获鬼章二十韵",
        "author": "苏轼",
        "content": "青唐有逋寇，白首已穷妖。\n窃据临洮郡，潜通讲渚桥。\n庙谋周召虎，边帅汉班超。\n坚垒千兵破，连航一炬烧。\n擒姦从窟穴，奏捷上烟霄。\n诡异人图像，欢娱路载谣。\n干诛非一事，伐叛自先朝。\n取道经陵寝，前期告庙祧。\n西来闻几日，面缚见今朝。\n二圣临云陛，千官溢海潮。\n载囚车轣辘，失主马萧条。\n横拜如蹲犬，胡装尚衣貂。\n理卿辞具服，译长舌初调。\n缓死恩殊厚，求生尾屡摇。\n慈仁逢太母，宽厚戴唐尧。\n赤手真擒虎，和羹未赐枭。\n藁街虚授首，东市偶全腰。\n困兽何须杀，遗雏或可招。\n威声西振夏，武节北通辽。\n帝道有强弱，天时或长消。\n羌情防报復，军胜忌矜骄。\n慎重关西将，奇功勿再要。",
        "dynasty": "宋",
        "collection_info": null
    },
    {
        "title": "次韵子由题憩寂图后",
        "author": "苏轼",
        "content": "东坡虽是湖州派，竹石风流各一时。\n前世画师今姓李，不妨还作辋川诗。",
        "dynasty": "宋",
        "collection_info": null
    },
    {
        "title": "题李伯时渊明东篱图",
        "author": "苏轼",
        "content": "彼哉嵇阮曹，终以明自膏。\n靖节固昭旷，归来侣蓬蒿。\n新霜着疏柳，大风起江涛。\n东篱理黄菊，意不在芳醪。\n白衣挈壶至，径醉还游遨。\n悠然见南山，意与秋气高。",
        "dynasty": "宋",
        "collection_info": null
    },
    {
        "title": "次韵黄鲁直书伯时画王摩诘",
        "author": "苏轼",
        "content": "前身陶彭泽，后身韦苏州。\n欲觅王右丞，还向五字求。\n诗人与画手，兰菊芳春秋。\n又恐两皆是，分身来入流。",
        "dynasty": "宋",
        "collection_info": null
    },
    {
        "title": "次韵黄夷仲茶磨",
        "author": "苏轼",
        "content": "前人初用茗饮时，煮之无问叶与骨。\n寖穷厥味臼始用，復计其初碾方出。\n计尽功极至于磨，信哉智者能创物。\n破槽折杵向墙角，亦其遭遇有伸屈。\n岁久讲求知处所，佳者出自衡山窟。\n巴蜀石工强镌凿，理疏性软良可咄。\n予家江阳远莫致，尘土何人为披拂。",
        "dynasty": "宋",
        "collection_info": null
    },
    {
        "title": "和钱四寄其弟龢",
        "author": "苏轼",
        "content": "老来日月似车轮，此去知逢几箇春。\n昨夜冰花犹作柱，晓来梅子已生人。",
        "dynasty": "宋",
        "collection_info": null
    },
    {
        "title": "病后醉中",
        "author": "苏轼",
        "content": "病为兀兀安身物，酒作逢逢入脑声。\n堪笑钱塘十万户，官家付与老书生。",
        "dynasty": "宋",
        "collection_info": null
    },
    {
        "title": "此君轩",
        "author": "苏轼",
        "content": "云幢烟节十洲人，犀甲檀枪百万军。\n翳荟丛生何足道，此君真是此君君。",
        "dynasty": "宋",
        "collection_info": null
    },
    {
        "title": "参寥惠杨梅",
        "author": "苏轼",
        "content": "新居未换一根椽，只有杨梅不直钱。\n莫共金家鬬甘苦，参寥不是老婆禅。",
        "dynasty": "宋",
        "collection_info": null
    },
    {
        "title": "秋兴三首  其一",
        "author": "苏轼",
        "content": "野鸟游鱼信往还，此身同寄水云间。\n谁家晚吹残红叶，一夜归心满旧山。\n可慰摧颓仍健食，比来通脱屡酡颜。\n年华岂是催人老，双鬓无端只自斑。",
        "dynasty": "宋",
        "collection_info": null
    },
    {
        "title": "秋兴三首  其二",
        "author": "苏轼",
        "content": "故里依然一梦前，相携重上钓鱼船。\n尝陪大幕全陈迹，谬忝承明愧昔年。\n报国无成空白首，退耕何处有名田。\n黄鸡白酒云山约，此计当时已浩然。",
        "dynasty": "宋",
        "collection_info": null
    },
    {
        "title": "秋兴三首  其三",
        "author": "苏轼",
        "content": "浴凤池边星斗光，宴余香满上书囊。\n楼前夜月低韦曲，云裏车声出未央。\n去国何年双鬓雪，黄花重见一枝霜。\n伤心无限厌厌梦，长似秋宵一倍长。",
        "dynasty": "宋",
        "collection_info": null
    },
    {
        "title": "书辩才白云堂壁",
        "author": "苏轼",
        "content": "不辞清晓扣松扉，却值支公久不归。\n山鸟不鸣天欲雪，卷帘惟见白云飞。",
        "dynasty": "宋",
        "collection_info": null
    },
    {
        "title": "观湖二首  其一",
        "author": "苏轼",
        "content": "乘槎远引神仙客，万里清风上海涛。\n回首不知沙界小，飘衣犹觉色尘高。\n须弥有顶低垂日，兜率无根下戴鳌。\n释梵茫然齐劫火，飞云不觉醉陶陶。",
        "dynasty": "宋",
        "collection_info": null
    },
    {
        "title": "观湖二首  其二",
        "author": "苏轼",
        "content": "朝阳照水红光开，玉涛银浪相徘徊。\n山分宿雾尽宽远，云驾高风驰送来。\n昇霞彩色敧残火，及物气燄明纤埃。\n可怜极大不知已，浮生野马悠悠哉。",
        "dynasty": "宋",
        "collection_info": null
    },
    {
        "title": "醉题信老方丈",
        "author": "苏轼",
        "content": "鹤作精神松作筋，阶庭兰玉一时春。\n愿君且住三千岁，长与东坡作主人。",
        "dynasty": "宋",
        "collection_info": null
    },
    {
        "title": "三萼牡丹",
        "author": "苏轼",
        "content": "风雨何年别，留真向此邦。\n至今遗恨在，巧过不成双。",
        "dynasty": "宋",
        "collection_info": null
    },
    {
        "title": "美哉一首送韦城主簿欧阳君",
        "author": "苏轼",
        "content": "美哉水，洋洋乎。\n我怀先生，送之子于城隅。\n洋洋乎，美哉水。\n我送之子，至于新渡。\n念彼嵩雒，眷焉西顾。\n之子于迈，至于白马。\n白马旧邦，其构维新。\n邦人流涕，画舫之孙。\n相其口髯，尚克似之。\n先生遗民，之子往字。",
        "dynasty": "宋",
        "collection_info": null
    },
    {
        "title": "闻潮阳吴子野出家",
        "author": "苏轼",
        "content": "予昔少年日，气盖里闾侠。\n自言似剧孟，叩门知缓急。\n千金已散尽，白首空四壁。\n烈士叹暮年，老骥悲伏枥。\n妻孥真敝屣，脱弃何足惜。\n四大犹幻座，衣冠矧外物。\n一朝发无上，愿老灵山宅。\n世事子如何，禅心久空寂。\n世间出世间，此道无两得。\n故应入枯槁，习气要除拂。\n丈夫生岂易，趣舍志匪石。\n当为狮子吼，佛法无南北。",
        "dynasty": "宋",
        "collection_info": null
    },
    {
        "title": "被命南迁途中寄定武同僚",
        "author": "苏轼",
        "content": "人事千头及万头，得时何喜失时忧。\n只知紫绶三公贵，不觉黄粱一梦游。\n适见恩纶临定武，忽遭分职赴英州。\n南行若到江干侧，休宿浔阳旧酒楼。",
        "dynasty": "宋",
        "collection_info": null
    },
    {
        "title": "清远舟中寄怀贾耘老",
        "author": "苏轼",
        "content": "小寒初度梅花岭，万壑千巌背人境。\n清远聊为泛宅行，一梦分明堕乡井。\n觉来满眼是湖山，鸭绿波摇凤凰影。\n海陵居士无云梯，岁晚结庐苕水湄。\n山腰自悬苍玉佩，野马不受黄金羁。\n门前车盖猎猎走，笑倚清流数鬓丝。\n汀洲相见春风起，白苹吹花散烟水。\n万里飘蓬未得归，目断沧浪泪如洗。\n北雁南来遗素书，苦言大浸没我庐。\n清斋十日不然鼎，曲突往往巢龟鱼。\n今年玉粒贱如水，青铜欲买囊已虚。\n人生百年如寄耳，七十朱颜能有几。\n有子休论贤与愚，倪生枉欲带经锄。\n天南看取东坡叟，可是平生废读书。",
        "dynasty": "宋",
        "collection_info": null
    },
    {
        "title": "惠州灵惠院壁间画一仰面向天醉僧云是蜀僧隠峦所作题诗于其下",
        "author": "苏轼",
        "content": "直视无前气吐虹，五湖三岛在胸中。\n相逢莫怪不相揖，只见山僧不见公。",
        "dynasty": "宋",
        "collection_info": null
    },
    {
        "title": "赠包安静先生茶二首  其一",
        "author": "苏轼",
        "content": "皓色生瓯面，堪称雪见羞。\n东坡调诗腹，今夜睡应休。",
        "dynasty": "宋",
        "collection_info": null
    },
    {
        "title": "赠包安静先生茶二首  其二",
        "author": "苏轼",
        "content": "建茶三十片，不审味如何。\n奉赠包居士，僧房战睡魔。",
        "dynasty": "宋",
        "collection_info": null
    },
    {
        "title": "过海得子由书",
        "author": "苏轼",
        "content": "经过废来久，有弟忽相求。\n门外三竿日，江关一叶秋。\n萧疏悲白髮，漫浪散穷愁。\n世事江声外，吾生幸自休。",
        "dynasty": "宋",
        "collection_info": null
    },
    {
        "title": "过黎君郊居",
        "author": "苏轼",
        "content": "半园荒草没佳蔬，煮得占禾半是藷。\n万事思量都是错，不如还叩仲尼居。",
        "dynasty": "宋",
        "collection_info": null
    },
    {
        "title": "和陶归去来兮辞",
        "author": "苏轼",
        "content": "归去来兮，吾方南迁安得归。\n卧江海之澒洞，弔鼓角之悽悲。\n迹泥蟠而愈深，时电往而莫追。\n怀西南之归路，梦良是而觉非。\n悟此生之何常，犹寒暑之异衣。\n岂袭裘而念葛，盖得觕而丧微。\n我归甚易，匪驰匪奔。\n俯仰还家，下车阖门。\n藩垣虽缺，堂室故存。\n挹吾天醴，注之漥尊。\n饮月露以洗心，餐朝霞而眩颜。\n混客主而为一，俾妇姑之相安。\n知盗窃之何有，乃掊门而折关。\n廓圜镜以外照，纳万象而中观。\n治废井以晨汲，滃百泉之夜还。\n守静极以自作，时爵跃而鲵桓。\n归去来兮，请终老于斯游。\n我先人之敝庐，復舍此而焉求。\n均海南与漠北，挈往来而无忧。\n畸人告予以一言，非八卦与九畴。\n方饥须粮，已济无舟。\n忽人牛之皆丧，但乔木与高丘。\n警六用之无成，自一根之返流。\n望故家而求息，曷中道之三休。\n已矣乎，吾生有命归有时，我初无行亦无留。\n驾言随子听所之，岂以师南华而废从安期。\n谓汤稼之终枯，遂不溉而不耔。\n师渊明之雅放，和百篇之新诗。\n赋归来之清引，我其后身盖无疑。",
        "dynasty": "宋",
        "collection_info": null
    },
    {
        "title": "南华老师示四韵事忙姑以一偈答之",
        "author": "苏轼",
        "content": "恶业相缠五十年，常行八棒十三禅。\n却着衲衣归玉局，自疑身是五通仙。",
        "dynasty": "宋",
        "collection_info": null
    },
    {
        "title": "过岭寄子由",
        "author": "苏轼",
        "content": "投章献策谩多谈，能雪冤忠死亦甘。\n一片丹心天日下，数行清泪岭云南。\n光荣归佩呈佳瑞，瘴疠幽居弄晚岚。\n从此西风庾梅谢，却迎谁与马毵毵。",
        "dynasty": "宋",
        "collection_info": null
    },
    {
        "title": "梦中绝句",
        "author": "苏轼",
        "content": "楸树高花欲插天，暖风迟日共茫然。\n落英满地君方见，惆怅春光又一年。",
        "dynasty": "宋",
        "collection_info": null
    },
    {
        "title": "戏足柳公权联句",
        "author": "苏轼",
        "content": "人皆苦炎热，我爱夏日长。\n熏风自南来，殿阁生微凉。\n一为居所移，苦乐永相忘。\n愿言均此施，清阴分四方。",
        "dynasty": "宋",
        "collection_info": null
    },
    {
        "title": "送别",
        "author": "苏轼",
        "content": "鸭头春水浓如染，水面桃花弄春脸。\n衰翁送客水边行，沙衬马蹄乌帽点。\n昂头问客几时归，客道秋风黄叶飞。\n繫马绿杨开口笑，傍山依约见斜晖。",
        "dynasty": "宋",
        "collection_info": null
    },
    {
        "title": "颜阖",
        "author": "苏轼",
        "content": "颜阖古有道，躬耕自衣食。\n区区鲁小邦，不足隠明德。\n轺车来我门，聘币继金璧。\n出门应使者，耕稼不谋国。\n但疑误将命，非敢惮行役。\n使者反锡命，户庭空履迹。\n薄俗徇世荣，截趾履之适。\n所重易所轻，隋珠弹飞翼。\n伊人畏照影，独往就阴息。\n鼎俎荐忠贤，谁能死燔炙。\n念彼藏衣冠，安知获尧客。",
        "dynasty": "宋",
        "collection_info": null
    },
    {
        "title": "梦雪",
        "author": "苏轼",
        "content": "残杯失春温，破被生夜悄。\n开门万山白，俯仰同一照。\n虽时出圭角，固自绝瑕窍。\n儿童勿惊怪，调汝得一笑。",
        "dynasty": "宋",
        "collection_info": null
    },
    {
        "title": "戏赠田辨之琴姬",
        "author": "苏轼",
        "content": "流水随弦滑，清风入指寒。\n坐中有狂客，莫近绣帘弹。",
        "dynasty": "宋",
        "collection_info": null
    },
    {
        "title": "书黄筌画翎毛花蝶图二首  其一",
        "author": "苏轼",
        "content": "短翎长喙喜喧卑，曳练双翔亦自奇。\n頼有黄鹂鬬嬛好，独依藓石立多时。",
        "dynasty": "宋",
        "collection_info": null
    },
    {
        "title": "书黄筌画翎毛花蝶图二首  其二",
        "author": "苏轼",
        "content": "绿阴青子已愁人，忍见中庭燕麦新。\n怊怅刘郎今白首，时来看卷觅余春。",
        "dynasty": "宋",
        "collection_info": null
    },
    {
        "title": "寒食夜",
        "author": "苏轼",
        "content": "漏声透入碧窗纱，人静秋韆影半斜。\n沉麝不烧金鸭冷，淡云笼月照梨花。",
        "dynasty": "宋",
        "collection_info": null
    },
    {
        "title": "陆莲庵",
        "author": "苏轼",
        "content": "何妨红粉唱迎仙，来伴山僧到处禅。\n陆地生花安足怪，而今更有火中莲。",
        "dynasty": "宋",
        "collection_info": null
    },
    {
        "title": "书寄韵",
        "author": "苏轼",
        "content": "已将镜镊投诸地，喜见苍颜白髮新。\n历数三朝轩冕客，色声谁是独完人。",
        "dynasty": "宋",
        "collection_info": null
    },
    {
        "title": "谒敦诗先生因留一绝",
        "author": "苏轼",
        "content": "凛凛人言君似雪，我言凛凛雪如君。\n时人尽怪苏司业，不解将钱与广文。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "苏轼",
        "content": "峨峨迭石立何孤，頼有萧萧翠竹俱。\n日暮无人鸥鸟散，空留野水伴寒芦。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "苏轼",
        "content": "漠漠秋高露气清，新蒲倚石近溪生。\n夜来雨后西风急，静向窗前似有声。",
        "dynasty": "宋",
        "collection_info": null
    },
    {
        "title": "春夜",
        "author": "苏轼",
        "content": "春宵一刻值千金，花有清香月有阴。\n歌管楼台声细细，秋韆院落夜沉沉。",
        "dynasty": "宋",
        "collection_info": null
    },
    {
        "title": "醉睡者",
        "author": "苏轼",
        "content": "有道难行不如醉，有口难言不如睡。\n先生醉卧此石间，万古无人知此意。",
        "dynasty": "宋",
        "collection_info": null
    },
    {
        "title": "数日前梦人示余一卷文字大略若谕马者用吃蹶两字梦中甚赏之觉而忘其余戏作数语足之",
        "author": "苏轼",
        "content": "天骥虽老，举鞭脱逸。\n交驰蚁封，步中衡石。\n旁睨驽骀，丰肉灭节。\n徐行方轨，动辄吃蹶。\n天资相绝，未易致诘。",
        "dynasty": "宋",
        "collection_info": null
    },
    {
        "title": "四十年前元夕与故人夜游得此句",
        "author": "苏轼",
        "content": "午夜胧胧淡月黄，梦回犹有暗尘香。\n纵横满地霜槐影，寂寞莲灯半在亡。",
        "dynasty": "宋",
        "collection_info": null
    },
    {
        "title": "题李景元画",
        "author": "苏轼",
        "content": "闻说神仙郭恕先，醉中狂笔势澜翻。\n百年寥落何人在，只有华亭李景元。",
        "dynasty": "宋",
        "collection_info": null
    },
    {
        "title": "又答毡帐",
        "author": "苏轼",
        "content": "卧病经旬减带围，清樽忘却故人期。\n莫嫌雪裏闲毡帐，作事犹来未合时。",
        "dynasty": "宋",
        "collection_info": null
    },
    {
        "title": "寿阳岸下",
        "author": "苏轼",
        "content": "街东街西翠幄成，池南池北绿钱生。\n幽人独来带残酒，偶听黄鹂第一声。",
        "dynasty": "宋",
        "collection_info": null
    },
    {
        "title": "春日与闲山居士小饮",
        "author": "苏轼",
        "content": "一杯连坐两髯棋，数片深红入座飞。\n十分潋滟君休赤，且看桃花好面皮。",
        "dynasty": "宋",
        "collection_info": null
    },
    {
        "title": "村醪二尊献张平阳  其一",
        "author": "苏轼",
        "content": "万户春浓酒似油，想须百瓮到床头。\n主人日饮三千客，应笑穷官送督邮。",
        "dynasty": "宋",
        "collection_info": null
    },
    {
        "title": "村醪二尊献张平阳  其二",
        "author": "苏轼",
        "content": "诗裏将军已筑坛，后来裨将欲登难。\n已惊老健苏梅在，更作风流王谢看。\n□出定知书满腹，瘦生应为语雕肝。\n□□洒落江山外，留与人间激懦官。",
        "dynasty": "宋",
        "collection_info": null
    },
    {
        "title": "村醪二尊献张平阳  其三",
        "author": "苏轼",
        "content": "张公高躅不可到，我欲挽肩纔觉难。\n事业已归前辈录，典刑留与后人看。\n诗如琢雪清牙颊，身觐飞龙吐胆肝。\n少负清名晚方用，白头翁竟作何官。",
        "dynasty": "宋",
        "collection_info": null
    },
    {
        "title": "失题",
        "author": "苏轼",
        "content": "独鹤南飞送好音，山中桥梓共成阴。\n深衣伛偻如初命，巵酒从容向晚斟。\n城裏谁家开寿域，堂东多士作儒林。\n清霜未落黄花在，笑折高枝绕鬓簪。",
        "dynasty": "宋",
        "collection_info": null
    },
    {
        "title": "题王维画",
        "author": "苏轼",
        "content": "摩诘本词客，亦自名画师。\n平生出入辋川上，鸟飞鱼泳嫌人知。\n山光盎盎着眉睫，水声活活流肝脾。\n行吟坐咏皆自见，飘然不作世俗辞。\n高情不尽落缣素，连山绝涧开重帷。\n百年流落存一二，锦囊玉轴酬不赀。\n谁令食肉贵公子，不觉祖父驱熊罴。\n细毡浄几读文史，落笔璀璨传新诗。\n青山长江岂君事，一挥水墨光淋漓。\n手中五尺小横卷，天末万里分毫釐。\n谪官南出止均颍，此心通达无不之。\n归来缠裹任纨绮，天马性在终难羁。\n人言摩诘是初世，欲从顾老痴不痴。\n桓公崔公不可与，但可与我宽衰迟。",
        "dynasty": "宋",
        "collection_info": null
    },
    {
        "title": "和张均题峡山",
        "author": "苏轼",
        "content": "孤舟转巌曲，古寺出云坳。\n岸迫鸟声合，水平山影交。\n堂虚泉漱玉，砌静笋遗苞。\n我为图名利，无因此结茅。",
        "dynasty": "宋",
        "collection_info": null
    },
    {
        "title": "送虢令赵荐",
        "author": "苏轼",
        "content": "嗟我去国久，得君如得归。\n今君舍我去，从此故人稀。\n不惜故人稀，但恐晤语非。\n佳人西方子，佩服贝与玑。\n宛兮若处女，未始识户扉。\n何必识户扉，潜玉有光辉。",
        "dynasty": "宋",
        "collection_info": null
    },
    {
        "title": "谢张太原送蒲桃",
        "author": "苏轼",
        "content": "冷官门户日萧条，亲旧音书半寂寥。\n惟有太原张县令，年年专遣送蒲桃。",
        "dynasty": "宋",
        "collection_info": null
    },
    {
        "title": "读晋史",
        "author": "苏轼",
        "content": "沧海横流血作津，犬羊角出竞称真。\n中原岂是无豪杰，天遣羣雄杀晋人。",
        "dynasty": "宋",
        "collection_info": null
    },
    {
        "title": "读王衍传",
        "author": "苏轼",
        "content": "文非经国武非英，终日虚谈取盛名。\n至竟开门延羯寇，始知清论误苍生。",
        "dynasty": "宋",
        "collection_info": null
    },
    {
        "title": "读后魏贺狄干传",
        "author": "苏轼",
        "content": "羊犬争雄宇内残，文风犹自到长安。\n当时枉被诗书误，惟有鲜卑贺狄干。",
        "dynasty": "宋",
        "collection_info": null
    },
    {
        "title": "送司勋子才丈赴梓州",
        "author": "苏轼",
        "content": "别日已苦迫，见日未可期。\n曷不惜此日，相从把酒巵。\n人生初甚乐，譬若枰上棋。\n纵横听汝手，聚散岂吾知。\n胡为復嗟嘆，实恨相识迟。\n念昔非亲旧，闻名自童儿。\n不见常隠忧，见之百忧披。\n相从未云几，别泪遽已垂。\n有如云间鹤，影过落寒池。\n举头已千里，可见不可追。\n我本蜀诸生，能言公少时。\n初为成都掾，治狱官苦卑。\n高才绝伦辈，邦伯忘等夷。\n是时最少年，白皙未有髭。\n风流能痛饮，敏捷好论诗。\n勇于鞲上鹰，不啻囊中锥。\n去蜀曾未久，得县復来眉。\n簿书纷满前，指画涣无疑。\n一年吏已服，渐能省鞭笞。\n二年民尽信，不復烦文移。\n三年厌闲寂，终日事桐丝。\n客来投其辖，醉倒不容辞。\n至今三十年，父老犹嗟咨。\n东川晚乃至，观者塞路岐。\n但见东人喜，不知西人悲。\n如今又继往，人事亦可奇。\n嗟此信偶然，或云数使之。\n王城多高爵，要路人争驰。\n公来席未暖，去不淅晨炊。\n屡为蜀人得，毋乃天见私。\n吾徒本学道，穷达理素推。\n况为二千石，所至可乐嬉。\n细思为县日，宾友存者谁。\n或终卧茅屋，或去悬金龟。\n或已登鬼籍，墓木如门楣。\n感时何倏忽，抚旧应涕洟。\n紫绶着更好，红颜蔚不衰。\n权奇玉勒马，阿那胡琴姬。\n逢人可与乐，慎勿苦相思。",
        "dynasty": "宋",
        "collection_info": null
    },
    {
        "title": "送宋君用游辇下",
        "author": "苏轼",
        "content": "暴雨涨荒溪，尺水生洪流。\n中有泼泼鲤，泛然方快游。\n安知赤日烁，沸浪生浮沤。\n石密岸狭束，鳞鬣窘若囚。\n一失在藻乐，遂有辙鲋忧。\n誓将泛江湖，雪此喣沫羞。\n江湖与荒溪，巨细虽不侔。\n此流彼之派，联接讵阻修。\n超然奋跃去，势若鹰离鞲。\n浮沉谢羣蛙，窟穴依长洲。\n洗刷沮洳泥，被服白纹裘。\n谁知岁月久，涌浪生咽喉。\n頼尔溪中物，虽困有远谋。\n不似沼沚间，四合狱万鲰。\n纵知有江湖，绵绵隔山丘。\n人生岂异此，穷达皆有由。\n吾乡广平君，少与轻薄游。\n堆金等屋梁，䆉稏百顷秋。\n朝廷罗红颜，夜庖炙肥牛。\n落魄穷书生，多以金帛收。\n高赀一朝尽，里巷谁青眸。\n儿女号饥寒，亲友寡馈赒。\n中夜起长嘆，慷慨商声讴。\n我非田农家，安能事耝耰。\n又非将帅种，不惯挥戈矛。\n平生负壮气，岂可遂尔休。\n今我中丞公，位隆职兼优。\n官爵连九族，一门千骅骝。\n虽云富贵殊，敢以贫贱投。\n姻戚苦未远，我困岂我魗。\n八月秋风高，驾言动轻辀。\n将行来告别，求赠安敢廋。\n嗟子穷已甚，倚伏理亦周。\n溪鱼解如此，况子知公侯。\n马壮仆正健，去去其无留。",
        "dynasty": "宋",
        "collection_info": null
    },
    {
        "title": "咏怪石",
        "author": "苏轼",
        "content": "家有粗险石，植之疏竹轩。\n人皆喜寻玩，吾独思弃捐。\n以其无所用，晓夕空崭然。\n碪础则甲斮，砥砚乃枯顽。\n于缴不可碆，以碑不可镌。\n凡此六用无一取，令人争免长物观。\n谁知兹石本灵怪，忽从梦中至吾前。\n初来若奇鬼，肩股何孱颜。\n渐闻䃔䃧声，久乃辨其言。\n云我石之精，愤子辱我欲一宣。\n天地之生我，族类广且蕃。\n子向所称用者六，星罗雹布盈溪山。\n伤残破碎为世役，虽有小用乌足贤。\n如我之徒亦甚寡，往往挂名经史间。\n居海岱者充禹贡，雅与铅松相差肩。\n处魏榆者白昼语，意欲警惧骄君悛。\n或在骊山拒强秦，万牛喘汗力莫牵。\n或从扬州感卢老，代我问答多雄篇。\n子今我得岂无益，震霆凛霜我不迁。\n雕不加文磨不莹，子盍节槩如我坚。\n以是赠子岂不伟，何必责我区区焉。\n吾闻石言愧且谢，丑状欻去不可攀。\n骇然觉坐想其语，勉书此诗席之端。",
        "dynasty": "宋",
        "collection_info": null
    },
    {
        "title": "题西湖楼",
        "author": "苏轼",
        "content": "少年过了未衰颜，正在悲欢季孟间。\n细雨溟蒙湖上寺，东风摇荡酒中山。\n千金用尽终须老，百计寻思不似闲。\n醉裏下楼知早晚，喧喧扶路笑歌还。",
        "dynasty": "宋",
        "collection_info": null
    },
    {
        "title": "题双竹堂壁",
        "author": "苏轼",
        "content": "江上樯竿一百尺，山中楼台十二重。\n山僧楼上望江上，遥指樯竿笑杀侬。",
        "dynasty": "宋",
        "collection_info": null
    },
    {
        "title": "风水洞闻二禽",
        "author": "苏轼",
        "content": "林外一声青竹笋，坐间半醉白头翁。\n春山最好不归去，惭愧春禽解劝侬。",
        "dynasty": "宋",
        "collection_info": null
    },
    {
        "title": "法惠小饮以诗索周开祖所作",
        "author": "苏轼",
        "content": "立着巫娥多少时，安排云雨待清词。\n酒酣鲁叟频相忆，曲罢周郎尚不知。\n海鹞无踪飞过速，云龙有报发来迟。\n从今莫入寻春会，为欠梅花一首诗。",
        "dynasty": "宋",
        "collection_info": null
    },
    {
        "title": "次韵陈时发太博双竹",
        "author": "苏轼",
        "content": "千年谁復继夷齐，凛凛霜筠此鬬奇。\n要识苍龙联蜺意，拟容丹凤宿凰枝。\n扶持有伴雪应怕，裁剪无人风自吹。\n莫遣骚人说连理，君看高节孰如雌。",
        "dynasty": "宋",
        "collection_info": null
    },
    {
        "title": "周夫人挽词",
        "author": "苏轼",
        "content": "教子通经古所贤，安贫守道节尤坚。\n当熊遗烈传家世，投烛诸郎慰眼前。\n不待金花书诰命，忽惊玉树掩新阡。\n凯风吹棘君休咏，我亦孤怀一泫然。",
        "dynasty": "宋",
        "collection_info": null
    },
    {
        "title": "天圣二僧皆蜀人不见留二绝  其一",
        "author": "苏轼",
        "content": "家山忘了脚腾腾，试作巴谈却解譍。\n不为游人问乡里，岂知身是锦城僧。",
        "dynasty": "宋",
        "collection_info": null
    },
    {
        "title": "天圣二僧皆蜀人不见留二绝  其二",
        "author": "苏轼",
        "content": "方丈门开怪不迎，给孤邀供未还城。\n兴来且作寻安道，醉后何须觅老兵。",
        "dynasty": "宋",
        "collection_info": null
    },
    {
        "title": "会饮有美堂答周开祖湖上见寄",
        "author": "苏轼",
        "content": "杜牧端来觅紫云，狂言惊倒石榴裙。\n岂知野客青筇杖，独卧山僧白簟纹。\n且向东皋伴王绩，未遑南越弔终军。\n新诗过与佳人唱，从此应难减一分。",
        "dynasty": "宋",
        "collection_info": null
    },
    {
        "title": "和吴少卿绝句",
        "author": "苏轼",
        "content": "欲伴骚人赋百篇，归心要及菊花前。\n明朝知覆谁家瓿，犹有桓谭道必传。",
        "dynasty": "宋",
        "collection_info": null
    },
    {
        "title": "题沈氏天隠楼",
        "author": "苏轼",
        "content": "楼上新诗二百篇，三吴处士最应贤。\n非夷非惠真天隠，忘世忘身恐地仙。\n散尽黄金犹好客，归来碧瓦自生烟。\n灵犀美璞无人识，蔚蔚空惊草木妍。",
        "dynasty": "宋",
        "collection_info": null
    },
    {
        "title": "和人登海表亭",
        "author": "苏轼",
        "content": "谯门对耸压危坡，览胜无如此得多。\n尽见西山遮岱岭，迥分东野隔新罗。\n花时千圃堆红锦，雪昼双城迭白波。\n回首毬场尤醒眼，一番风送鑑重磨。",
        "dynasty": "宋",
        "collection_info": null
    },
    {
        "title": "会双竹席上奉答开祖长官",
        "author": "苏轼",
        "content": "松柏萧萧满故丘，知君怀抱尚悲秋。\n算来九九无多日，唱着三三忆旧游。\n皓月徘徊应许共，清诗妙绝不容酬。\n梅花社燕难相并，莫为吴娘暗泪流。",
        "dynasty": "宋",
        "collection_info": null
    },
    {
        "title": "次韵答开祖",
        "author": "苏轼",
        "content": "泪滴秋风不为麟，虚名何用实之宾。\n烝豚未害为纯孝，貍首何妨助故人。\n好唤游湖缘路便，难邀入社为诗频。\n知君颇有东山兴，喝石巌前自过春。",
        "dynasty": "宋",
        "collection_info": null
    },
    {
        "title": "北山广智大师回自都下过期而归时率开祖无悔同访之因留渌浄堂竹鹤二绝  其一",
        "author": "苏轼",
        "content": "渌浄堂前竹，秋期赴白云。\n不知缘底事，一日可无君。",
        "dynasty": "宋",
        "collection_info": null
    },
    {
        "title": "北山广智大师回自都下过期而归时率开祖无悔同访之因留渌浄堂竹鹤二绝  其二",
        "author": "苏轼",
        "content": "渌浄堂前鹤，孤栖守竹轩。\n胸中无限事，恨汝不能言。",
        "dynasty": "宋",
        "collection_info": null
    },
    {
        "title": "欲往湖州见孙莘老别公辅希元彦远醇之穆仲",
        "author": "苏轼",
        "content": "秋来欲见紫髯翁，待得梅花细萼红。\n记取上元灯火夜，道人犹在水晶宫。",
        "dynasty": "宋",
        "collection_info": null
    },
    {
        "title": "富阳道中",
        "author": "苏轼",
        "content": "清晨振衣起，起步方池侧。\n徘徊俯丹楹，倒影见敧仄。\n不识陶靖节，定非风尘格。\n遥怀谢灵运，本自林泉客。\n予生忽世事，不以形为役。\n顾彼冕弁人，冕弁非予适。",
        "dynasty": "宋",
        "collection_info": null
    },
    {
        "title": "赠青潍将谢承制",
        "author": "苏轼",
        "content": "吾皇有意缚单于，槌破铜山铸虎符。\n骁将新除三十六，精兵共领五千都。\n周王常德须攘狄，汉帝雄才亦尚儒。\n君学本兼文武术，功名不必读孙吴。",
        "dynasty": "宋",
        "collection_info": null
    },
    {
        "title": "过潍州驿见蔡君谟题诗壁上云绰约新娇生眼底逡巡旧事上眉尖春来试问愁多少得似春潮夜夜添不知为谁而作也和一首",
        "author": "苏轼",
        "content": "长垂玉筯残粧脸，肯为金钗露指尖。\n万斛闲愁何日尽，一分真态更难添。",
        "dynasty": "宋",
        "collection_info": null
    },
    {
        "title": "黄州春日杂书四绝  其一",
        "author": "苏轼",
        "content": "楚乡春冷早梅天，柳色波光已鬬妍。\n淮上雁行皆北向，可无消息到侬边。",
        "dynasty": "宋",
        "collection_info": null
    },
    {
        "title": "黄州春日杂书四绝  其二",
        "author": "苏轼",
        "content": "中州腊尽春犹浅，只有梅花最可怜。\n坐遣牡丹成俗物，丰肌弱骨不成妍。",
        "dynasty": "宋",
        "collection_info": null
    },
    {
        "title": "黄州春日杂书四绝  其三",
        "author": "苏轼",
        "content": "清晓披衣寻杖藜，隔墙已见最繁枝。\n老人无计酬清丽，夜就寒光读楚辞。",
        "dynasty": "宋",
        "collection_info": null
    },
    {
        "title": "黄州春日杂书四绝  其四",
        "author": "苏轼",
        "content": "病腹难堪七椀茶，晓窗睡起日西斜。\n贫无隙地栽桃李，日日门前看卖花。",
        "dynasty": "宋",
        "collection_info": null
    },
    {
        "title": "晚游城西开善院泛舟暮归二首  其一",
        "author": "苏轼",
        "content": "晚照余乔木，前村起夕烟。\n棋声虚阁上，酒味早霜前。\n远谪何须恨，来游不偶然。\n风光类吾土，乃是蜀江边。",
        "dynasty": "宋",
        "collection_info": null
    },
    {
        "title": "晚游城西开善院泛舟暮归二首  其二",
        "author": "苏轼",
        "content": "放船江濑浅，城郭近连村。\n水槛松筠静，市桥灯火繁。\n谁家挂鱼网，小舫繫柴门。\n卜筑计未定，何妨试买园。",
        "dynasty": "宋",
        "collection_info": null
    },
    {
        "title": "和人雪晴书事",
        "author": "苏轼",
        "content": "消尽琼瑶云驭归，余寒犹復助风威。\n垂帘渐学秋霖滴，满地犹疑夜月辉。\n冻壤相和开荜户，流凘半释拥苔矶。\n可怜乌鹊饥无食，日暮空林何所依。",
        "dynasty": "宋",
        "collection_info": null
    },
    {
        "title": "奉酬仲闵食新麯汤餠仍闻籴麦甚盛因以戏之",
        "author": "苏轼",
        "content": "初见煌煌秀两岐，俄惊落硙雪霏霏。\n可烦都尉热承汗，绝胜临淄贫易衣。\n尚有清才对风月，未妨便腹贮书诗。\n知君货殖夸长袖，满籴千箱待一饥。",
        "dynasty": "宋",
        "collection_info": null
    },
    {
        "title": "读仲闵诗卷因成长句",
        "author": "苏轼",
        "content": "喜见西风吹麦秋，年年为逭老农忧。\n沾涂手足经年种，荐载珠玑一倍收。\n壮齿君能亲稼穑，异时我亦困耝耰。\n独怜紫竹堂前月，清夜娟娟照客愁。",
        "dynasty": "宋",
        "collection_info": null
    },
    {
        "title": "送酒与崔诚老",
        "author": "苏轼",
        "content": "雪堂居士醉方熟，玉涧山人冷不眠。\n送与安州泼醅酒，从今三日是三年。",
        "dynasty": "宋",
        "collection_info": null
    },
    {
        "title": "与郭生游寒溪主簿吴亮置酒郭生喜作挽歌酒酣发声坐为凄然郭生言吾恨无佳词因为略改乐天寒食诗歌之坐客有泣者其词曰",
        "author": "苏轼",
        "content": "乌啼鹊噪昏乔木，清明寒食谁家哭。\n风吹旷野纸钱飞，古墓累累春草绿。\n棠梨花映白杨路，尽是死生离别处。\n冥漠重泉哭不闻，萧萧暮雨人归去。",
        "dynasty": "宋",
        "collection_info": null
    },
    {
        "title": "戏作切语竹诗",
        "author": "苏轼",
        "content": "隠约安幽奥，萧骚雪薮西。\n交加工结构，茂密渺冥迷。\n引叶油云远，攒丛聚族齐。\n奔鞭迸壁背，脱箨吐天梯。\n烟篠散孙息，高竿拱桷枅。\n漏阑零露落，庭度独蜩啼。\n扫洗修纤笋，窥看诘曲溪。\n玲珑绿醽醴，邂逅盍闲携。",
        "dynasty": "宋",
        "collection_info": null
    },
    {
        "title": "山行见月四言",
        "author": "苏轼",
        "content": "吟哦傲兀，仰晤巌月。\n迈巘迎崖，银刓玉嚙。\n源鱼噞喁，岸雁臲尯。\n卧玩我语，聱牙岌嶪。",
        "dynasty": "宋",
        "collection_info": null
    },
    {
        "title": "忆黄州梅花五绝  其一",
        "author": "苏轼",
        "content": "邾城山下梅花树，腊月江风好在无。\n争似姑山寻绰约，四时常见雪肌肤。",
        "dynasty": "宋",
        "collection_info": null
    },
    {
        "title": "忆黄州梅花五绝  其二",
        "author": "苏轼",
        "content": "一枝价重万琼琚，直恐姑山雪不如。\n尽爱丹铅竞时好，不如风雪养天姝。",
        "dynasty": "宋",
        "collection_info": null
    },
    {
        "title": "忆黄州梅花五绝  其三",
        "author": "苏轼",
        "content": "虽老于梅心未衰，今朝谁赠楚江枝。\n旋倾尊酒临清影，正是吴姬一笑时。",
        "dynasty": "宋",
        "collection_info": null
    },
    {
        "title": "忆黄州梅花五绝  其四",
        "author": "苏轼",
        "content": "不用相催已白头，一生判却见花羞。\n扬州何逊吟情苦，不枉清香与破愁。",
        "dynasty": "宋",
        "collection_info": null
    },
    {
        "title": "忆黄州梅花五绝  其五",
        "author": "苏轼",
        "content": "玉琢青枝蕊缀金，仙肌不怕苦寒侵。\n淮阳城裏娟娟月，樊口江边耿耿参。",
        "dynasty": "宋",
        "collection_info": null
    },
    {
        "title": "访散老不遇",
        "author": "苏轼",
        "content": "君来不遇我，我到不逢君。\n古殿依修柏，寒花对暮云。",
        "dynasty": "宋",
        "collection_info": null
    },
    {
        "title": "和王定国",
        "author": "苏轼",
        "content": "离歌添唧唧，古曲拟行行。\n不作相随燕，空吟久住鶑。\n瞢腾君上马，寂寞我回城。\n明日东门外，空舟独自横。",
        "dynasty": "宋",
        "collection_info": null
    },
    {
        "title": "出局偶书",
        "author": "苏轼",
        "content": "急景归来早，穷阴晚不开。\n倾杯不能饮，留待卯君来。",
        "dynasty": "宋",
        "collection_info": null
    },
    {
        "title": "觅俞俊笔",
        "author": "苏轼",
        "content": "笔工近岁说吴俞，李葛虚名总不如。\n虽是玉堂挥翰手，自怜白首尚抄书。",
        "dynasty": "宋",
        "collection_info": null
    },
    {
        "title": "鼠须笔",
        "author": "苏轼",
        "content": "太仓失陈红，狡穴得余腐。\n既兴丞相嘆，又发廷尉怒。\n磔肉饲饥猫，分髯杂霜兔。\n插架刀槊健，落纸龙蛇骛。\n物理未易诘，时来即所遇。\n穿墉何卑微，托此得佳誉。",
        "dynasty": "宋",
        "collection_info": null
    },
    {
        "title": "琴枕",
        "author": "苏轼",
        "content": "高情闲处任君弹，幽梦来时与子眠。\n彭泽漫知琴上趣，邯郸深得枕中仙。\n试寻玉轸抛何处，闲唤香云在那边。\n平素不须烦按抑，秦娥自解语如絃。",
        "dynasty": "宋",
        "collection_info": null
    },
    {
        "title": "书李宗晟水帘图",
        "author": "苏轼",
        "content": "宗晟一轴水帘图，寄与南舒李大夫。\n未向林泉归得去，炎天酷日且令无。",
        "dynasty": "宋",
        "collection_info": null
    },
    {
        "title": "书龙马图",
        "author": "苏轼",
        "content": "先皇御马三千匹，仗下曾骑玉骆骢。\n金鼎丹成龙亦化，圉人空栈泣西风。",
        "dynasty": "宋",
        "collection_info": null
    },
    {
        "title": "皎然禅师赠吴凭处士诗云世人不知心是道只言道在西方妙还如瞽者望长安长安在东向西笑东坡居士代答云",
        "author": "苏轼",
        "content": "寒时便具热时风，饥汉那知食药功。\n莫怪禅师向西笑，缘师身在长安东。",
        "dynasty": "宋",
        "collection_info": null
    },
    {
        "title": "灯花一首赠王十六",
        "author": "苏轼",
        "content": "金粟钗头次第多，起看缺月带斜河。\n悬知瑞草桥边夜，笑指灯花说老坡。",
        "dynasty": "宋",
        "collection_info": null
    },
    {
        "title": "王晋卿得破墨三昧又尝闻祖师第一义故画邢和璞房次律论前生图以寄其高趣东坡居士既作破琴诗以记异梦矣復说偈云",
        "author": "苏轼",
        "content": "前梦后梦真是一，彼幻此幻非有二。\n正好长松水石间，更忆前生后生事。",
        "dynasty": "宋",
        "collection_info": null
    },
    {
        "title": "和芝上人竹轩",
        "author": "苏轼",
        "content": "洞外復空中，千千万万同。\n劳师唱竹颂，知是阿谁风。",
        "dynasty": "宋",
        "collection_info": null
    },
    {
        "title": "戏赠秀老",
        "author": "苏轼",
        "content": "拆却相公庵，泥却驸马竹。\n天下人总知，流入传灯录。",
        "dynasty": "宋",
        "collection_info": null
    },
    {
        "title": "和晁美叔老兄",
        "author": "苏轼",
        "content": "反观皆自直，相诋竟谁谀。\n事过始堪笑，梦中今了无。\n珍才尚空谷，瘦马正长途。\n未识造物意，茫然同一炉。",
        "dynasty": "宋",
        "collection_info": null
    },
    {
        "title": "暮归",
        "author": "苏轼",
        "content": "牛羊久已下，寂寞掩柴扉。\n水鹊鸣城堞，飞萤上戟衣。\n夜凉江海近，天阔斗牛微。\n何日招舟子，寒江北渡归。",
        "dynasty": "宋",
        "collection_info": null
    },
    {
        "title": "待旦",
        "author": "苏轼",
        "content": "梦破山骨冷，扶桑未放晓。\n披衣坐虚堂，缺月犹皎皎。\n扬泉漱寒冽，激齿冰雪绕。\n百体喜坚壮，万象觉清悄。\n簪履事朝谒，神魂飞窅渺。\n龛灯蚌珠剖，炉穗玉绳袅。\n浮念恍已消，真庭谅非杳。\n须臾霁霞起，赫奕射林表。\n高树引凉蝉，深枝啅栖鸟。\n二虫彼何为，逐动自纷扰。\n悠悠天宇内，岂復论大小。\n覆盎舞酰鸡，浓昏恣飞绕。\n定知达观士，方寸常了了。\n世无陶靖节，此乐知者少。",
        "dynasty": "宋",
        "collection_info": null
    },
    {
        "title": "约吴远游与姜君弼吃蕈馒头",
        "author": "苏轼",
        "content": "天下风流笋餠餤，人间济楚蕈馒头。\n事须莫与缪汉吃，送与麻田吴远游。",
        "dynasty": "宋",
        "collection_info": null
    },
    {
        "title": "除夕访子野食烧芋戏作",
        "author": "苏轼",
        "content": "松风溜溜作春寒，伴我饥肠响夜阑。\n牛粪火中烧芋子，山人更吃懒残残。",
        "dynasty": "宋",
        "collection_info": null
    },
    {
        "title": "北归度岭寄子由",
        "author": "苏轼",
        "content": "青松盈尺间香梅，尽是先生去后栽。\n应笑来时无一物，手携拄杖却空回。",
        "dynasty": "宋",
        "collection_info": null
    },
    {
        "title": "鸣泉思思君子也君子抱道且殆而时弗与民咸思之鸣泉故基堙圮殆尽眉山苏轼搔首踟蹰作鸣泉思以思之",
        "author": "苏轼",
        "content": "鸣泉鸣泉，经云而潺湲。\n拔为毛骨者修竹，蒸为云气者霏烟。\n山夔莫能隠其怪，野翟讵敢藏其奸。\n茅庐肃肃，昔有人焉。\n其高如山，其清如泉。\n其心金与玉，其道砥与弦。\n执德没世，落月入地。\n英名皎然，阳曦丽天。\n旧隠寂寂，新篁娟娟。\n思彼君子，我心如悬。\n谷鸟在上，巌花炫前。\n鸣泉鸣泉，使我菀结而华颠。",
        "dynasty": "宋",
        "collection_info": null
    },
    {
        "title": "丰年有高廪诗",
        "author": "苏轼",
        "content": "颂声歌盛旦，多黍乐丰年。\n近见藏高廪，遥知熟大田。\n在畴纷已穫，如阜隠相连。\n鲁史详而记，神仓赋且全。\n舂人洪蓄积，祖庙享恭虔。\n圣后忧农切，宜哉报自天。",
        "dynasty": "宋",
        "collection_info": null
    },
    {
        "title": "万菊轩",
        "author": "苏轼",
        "content": "一轩高为黄花设，富拟人间万石君。\n佳本尽从方外得，异香多在月中闻。\n引泉北涧分清露，开径南山破白云。\n此意欲为知者道，陶翁犹自未离羣。",
        "dynasty": "宋",
        "collection_info": null
    },
    {
        "title": "韩干马",
        "author": "苏轼",
        "content": "少陵翰墨无形画，韩干丹青不语诗。\n此画此诗真已矣，人间驽骥漫争驰。",
        "dynasty": "宋",
        "collection_info": null
    },
    {
        "title": "送煮菜赠包安静先生",
        "author": "苏轼",
        "content": "野菜此出珍又珍，送与西邻病酒人。\n便须起来和热吃，不消洗面裹头巾。",
        "dynasty": "宋",
        "collection_info": null
    },
    {
        "title": "梦中赋裙带",
        "author": "苏轼",
        "content": "百迭漪漪风皱，六铢縰縰云轻。\n植立含风广殿，微闻环佩摇声。",
        "dynasty": "宋",
        "collection_info": null
    },
    {
        "title": "王定国自彭城往南都时子由在宋幕求家书仆醉不能作独以一绝句与之",
        "author": "苏轼",
        "content": "王郎西去路漫漫，野店无人霜月寒。\n泪尽粉笺书不得，凭君送与卯君看。",
        "dynasty": "宋",
        "collection_info": null
    },
    {
        "title": "赠黄州官妓",
        "author": "苏轼",
        "content": "东坡五载黄州住，何事无言及李宜。\n却似西川杜工部，海棠虽好不吟诗。",
        "dynasty": "宋",
        "collection_info": null
    },
    {
        "title": "六言乐语",
        "author": "苏轼",
        "content": "桃园未必无杏，银矿终须有铅。\n荇带岂能拦浪，藕花却解留莲。",
        "dynasty": "宋",
        "collection_info": null
    },
    {
        "title": "题领巾绝句",
        "author": "苏轼",
        "content": "临池妙墨出元常，弄玉娇姿笑柳娘。\n吟雪屡曾惊太傅，断弦何必试中郎。",
        "dynasty": "宋",
        "collection_info": null
    },
    {
        "title": "书裙带绝句",
        "author": "苏轼",
        "content": "任从酒满翻香缕，不愿书来繫綵笺。\n半接西湖横绿草，双垂南浦拂红莲。",
        "dynasty": "宋",
        "collection_info": null
    },
    {
        "title": "虎跑泉",
        "author": "苏轼",
        "content": "金沙泉涌雪涛香，洒作醍醐大地凉。\n倒浸九天河影白，遥通百谷海声长。\n僧来汲月归灵石，人到寻源宿上方。\n更续茶经校奇品，山瓢留待羽仙尝。",
        "dynasty": "宋",
        "collection_info": null
    },
    {
        "title": "端砚诗",
        "author": "苏轼",
        "content": "披云离北巌，度岭入中夏。\n重藉剪楚茅，方函斲英槚。\n骚坛意莫逆，匠石语□奓。\n匪垩劳运斤，如带防毁銙。\n砺□□□□，观隅整同厦。\n津津剖马肝，索索模羊觟。\n气逼松滋豪，烟联雪涛姹。\n登堂却蹒跚，饮水何𧮳閜。\n守墨面宜黔，含贞口终哑。\n静惟有寿焉，玷尚可磨也。\n鲁史记获麟，晋帖题裹鲊。\n供给到唐文，护持等商斝。\n眉形空爱纤，风字仍嫌哆。\n载观七八评，咸本六一写。\n退然敢摩肩，信矣俱出跨。\n始知尹公他，不媚王孙贾。\n铭诗与器传，篆刻当碑打。\n严韵拾孑遗，微才任聊且。",
        "dynasty": "宋",
        "collection_info": null
    },
    {
        "title": "张无尽过黄州徐君猷为守有四侍人姓为孙姜阎齐适张夫人携其一往婿家既暮復还乃阎姬也最为徐所宠因书绝句云",
        "author": "苏轼",
        "content": "玉笋纤纤揭绣帘，一心偷看绿萝尖。\n使君三尺毬头帽，须信从来只有檐。",
        "dynasty": "宋",
        "collection_info": null
    },
    {
        "title": "题铜陵陈公园双池诗  其一",
        "author": "苏轼",
        "content": "南北山光照绿萝，濯缨洗耳不须多。\n天空月满宜登眺，看取青铜两处磨。",
        "dynasty": "宋",
        "collection_info": null
    },
    {
        "title": "题铜陵陈公园双池诗  其二",
        "author": "苏轼",
        "content": "落帆重到古铜官，长是江风阻往还。\n要以谪仙迴舞袖，千年醉拂五松山。",
        "dynasty": "宋",
        "collection_info": null
    },
    {
        "title": "咏槟榔",
        "author": "苏轼",
        "content": "异味谁栽向海滨，亭亭直干乱枝分。\n开花树杪翻青箨，结子苞中皱锦纹。\n可疗饥怀香自吐，能消瘴疠暖如熏。\n堆盘何物堪为偶，蒌叶清新卷翠云。",
        "dynasty": "宋",
        "collection_info": null
    },
    {
        "title": "醉中题鲛绡诗",
        "author": "苏轼",
        "content": "天地虽虚廓，惟海为最大。\n圣王皆祀事，位尊河伯拜。\n祝融为异号，恍惚聚百怪。\n二气变流光，万里风云快。\n灵旗摇红纛，赤虬喷滂湃。\n家近玉皇楼，彤光照世界。\n若得明月珠，可偿逐客债。",
        "dynasty": "宋",
        "collection_info": null
    },
    {
        "title": "无题",
        "author": "苏轼",
        "content": "帘卷窗穿户不扃，隙尘风叶任纵横。\n幽人睡足谁呼觉，敧枕床前有月明。",
        "dynasty": "宋",
        "collection_info": null
    },
    {
        "title": "雅安人日次旧韵二首  其一",
        "author": "苏轼",
        "content": "人日滞留江上村，定知芳草怨王孙。\n题诗寄远方挥翰，扶杖登高独出门。\n柳色忍看成感嘆，花前归思自飞翻。\n浮阳披冻虽才弄，已觉春工漏一元。",
        "dynasty": "宋",
        "collection_info": null
    },
    {
        "title": "雅安人日次旧韵二首  其二",
        "author": "苏轼",
        "content": "似闻高隠在前村，坐膝扶床戏子孙。\n自赏春光携桂酒，喜逢晴色款柴门。\n屏间带日金人活，头上迎风綵胜翻。\n蓬鬓扶疏吾老矣，岂能旧貌改新元。",
        "dynasty": "宋",
        "collection_info": null
    },
    {
        "title": "和代器之",
        "author": "苏轼",
        "content": "雨过郊原一番新，寻芳车马踏无尘。\n普天冷食闻前古，萧寺清游属两人。\n不作佺期问新历，颇同之问感余春。\n明年归藉梨花上，应会羣贤及四邻。",
        "dynasty": "宋",
        "collection_info": null
    },
    {
        "title": "自题金山画像",
        "author": "苏轼",
        "content": "心似已灰之木，身如不繫之舟。\n问汝平生功业，黄州惠州儋州。",
        "dynasty": "宋",
        "collection_info": null
    },
    {
        "title": "归来引送王子立归筠州",
        "author": "苏轼",
        "content": "归去来兮，世不汝求胡不归。\n汹北望之横流兮，渺西顾之尘霏。\n纷野马之决骤兮，幸余首之未鞿。\n出彭城而南骛兮，眷丘陇而增欷。\n乱清淮而俯鉴兮，惊昔容之是非。\n念东坡之遗老兮，轻千里而款余扉。\n共雪堂之清夜兮，揽明月之余辉。\n曾鸡黍之未熟兮，嘆空室之伊威。\n我挽袖而莫留兮，仆夫在门歌式微。\n归去来兮，路渺渺其何极。\n将税驾于何许兮，北江之南，南江之北。\n于此有人兮，俨峨峨其丰硕。\n孰居约而尔肥兮，非糠覈其何食。\n久抱一而不试兮，愈温温而自克。\n吾居世之荒浪兮，视昏昏而听默默。\n非之子莫振吾过兮，久不见恐自贼。\n吾欲往而道无由兮，子何畏而不即。\n将以彼为玉人兮，以子为之璞也。",
        "dynasty": "宋",
        "collection_info": null
    },
    {
        "title": "黄泥坂词",
        "author": "苏轼",
        "content": "出临皋而东骛兮，并丛祠而北转。\n走雪堂之陂陀兮，历黄泥之长坂。\n大江汹以左缭兮，渺云涛之舒卷。\n草木层累而右附兮，蔚柯丘之葱蒨。\n余旦往而夕还兮，步徙倚而盘桓。\n虽信美而不可居兮，苟娱余于一眄。\n余幼好此奇服兮，袭前人之诡幻。\n老更变而自哂兮，悟惊俗之来患。\n释宝璐而被缯絮兮，杂市人而无辨。\n路悠悠其莫往来兮，守一席而穷年。\n时游步而远览兮，路穷尽而旋反。\n朝嬉黄泥之白云兮，暮宿雪堂之青烟。\n喜鱼鸟之莫余惊兮，幸樵苏之我嫚。\n初被酒以行歌兮，忽放杖而醉偃。\n草为茵而块为枕兮，穆华堂之清宴。\n纷坠露之湿衣兮，升素月之团团。\n感父老之呼觉兮，恐牛羊之予践。\n于是蹶然而起，起而歌曰。\n月明兮星稀，迎余往兮饯余归。\n岁既宴兮草木腓，归来归来兮，黄泥不可以久嬉。",
        "dynasty": "宋",
        "collection_info": null
    },
    {
        "title": "清溪词",
        "author": "苏轼",
        "content": "大江南兮九华西，泛秋浦兮乱清溪。\n水渺渺兮山无蹊，路重复兮居者迷。\n烂青红兮粲高低，松十里兮稻千畦。\n山无人兮云朝跻，霭蒙蒙兮渰凄凄。\n啸林谷兮号水泥，走鼪鼯兮下凫鹥。\n忽孤垒兮隠重堤，杳冥茫兮闻犬鸡。\n鬰万瓦兮鸟翼齐，浮轩楹兮飞棋枅。\n雁南归兮寒蜩嘶，弄秋水兮挹玻璃。\n朝市合兮杂髦齯，挟箪瓢兮佩锄犁。\n鸟兽散兮相扶携，隠惊雷兮骛长霓。\n望翠微兮古招提，挂木杪兮翔云梯。\n若有人兮怅幽栖，石为门兮云为闺。\n块虚堂兮法喜妻，呼猿狙兮子鹿麛。\n我欲往兮奉杖藜，独长啸兮谢阮嵇。",
        "dynasty": "宋",
        "collection_info": null
    },
    {
        "title": "上清词",
        "author": "苏轼",
        "content": "南山之幽，云冥冥兮。\n孰居此者，帝侧之神君。\n君胡为兮山之幽，顾宫殿兮久淹留。\n又曷为一朝去此而不顾兮，悲此空山之人也。\n来不可得而知兮，去固不可得而讯也。\n君之来兮天门空，从千骑兮驾飞龙。\n隶辰星兮役太岁，俨昼降兮雷隆隆。\n朝发轸兮帝庭，夕弭节兮山宫。\n懭有妖兮虐下土，精为星兮气为虹。\n爱流血之滂沛兮，又嗜疟疠与螟虫。\n啸盲风而涕淫雨兮，时又吐旱火之爞融。\n衔帝命以下讨兮，建千仞之修锋。\n乘飞霆而追逸景兮，歙砉扫灭而无踪。\n忽崩播其来会兮，走海岳之神公。\n龙车兽鬼不知其数兮，旗纛晻霭而冥蒙。\n渐俯伛以旅进兮，锵剑佩之相砻。\n司杀生之必信兮，知上帝之不汝容。\n既约束以反职兮，退战栗而愈恭。\n泽充塞于四海兮，独澹然其无功。\n君之去兮天门开，款阊阖兮朝玉台。\n羣仙迎兮塞云汉，俨前导兮纷后陪。\n历玉阶兮帝迎劳，君良苦兮马豗颓。\n闵人世兮迫隘，陈下土兮帝所哀。\n返琼宫之嵯峨兮，役万灵之喧豗。\n默清浄以无为兮，时节狩于斗魁。\n诣通明而献黜陟兮，轶荡荡其无回。\n忽表裏之焕霍兮，光下烛于九垓。\n时游目以下览兮，五岳为豆，四溟为杯。\n俯故宫之千柱兮，若毫端之集埃。\n来非以为乐兮，去非以为悲。\n谓神君之既返兮，曾颜咫尺之不违。\n升秘殿以内悸兮，魂凛凛而上驰。\n忽寤寐以有得兮，敢沐浴而献辞。\n是耶非耶，臣不可得而知也。",
        "dynasty": "宋",
        "collection_info": null
    },
    {
        "title": "山坡陀行",
        "author": "苏轼",
        "content": "山坡陀兮下属江，势崖绝兮游波所荡如颓墙。\n松茀律兮百尺，旁枝虬葛藟之。\n上不见日兮下可依，吾曳杖兮吾僮以吾之书随。\n藐余望兮水中汦，颀然而长者黄冠而羽衣。\n澣颐坦腹盘石箕坐兮，山亦有趾安不危，四无人兮可忘饥。\n仙人偓佺自言其居瑶之圃，一日一夜飞相往来不可数。\n使其开口言兮，岂惟河汉无极惊余心。\n默不言兮，蹇昭氏之不鼓琴。\n憺将翔兮山海，与日月兮长在。\n若有人兮梦中仇池我归路，此非小有兮噫乎何以乐此而不去。\n昔余游于葛天兮，身非陶氏犹与偕。\n乘渺茫良未果兮，仆夫悲余马怀。\n聊逍遥兮容与，晞余髮兮兰之渚。\n余论世兮千载一人犹并时，余行诘曲兮欲知余者稀。\n峨峨洋洋余方乐兮，譬余繫舟于水鱼潜鸟举亦不知。\n何必每念辄得应余若响，坐有如此兮人子期。",
        "dynasty": "宋",
        "collection_info": null
    },
    {
        "title": "醉翁操",
        "author": "苏轼",
        "content": "琅然，清圜。\n谁弹，响空山。\n无言，惟翁醉中和其天。\n月明风露娟娟，人未眠。\n荷蒉过山前，曰有心也哉此贤。\n醉翁啸咏，声和流泉。\n醉翁去后，空有朝吟夜怨。\n山有时而童颠，水有时而回川。\n思翁无岁年，翁今为飞仙。\n此意在人间，试听徽外三两絃。",
        "dynasty": "宋",
        "collection_info": null
    },
    {
        "title": "次韵借观睢阳五老图",
        "author": "苏轼",
        "content": "国老安荣心自闲，紫袍金带旧簪冠。\n星骑箕簸扬糠粃，斗掌权衡表汉桓。\n冬有愆阳嫌薄热，夏多沴气畏轻寒。\n頼得五贤清雅出，俾人敬慕肃容看。",
        "dynasty": "宋",
        "collection_info": null
    },
    {
        "title": "题金山寺回文体",
        "author": "苏轼",
        "content": "潮随暗浪雪山倾，远浦渔舟钓月明。\n桥对寺门松径小，槛当泉眼石波清。\n迢迢绿树江天晓，霭霭红霞晚日晴。\n遥望四边云接水，碧峰千点数鸥轻。",
        "dynasty": "宋",
        "collection_info": null
    },
    {
        "title": "水月寺",
        "author": "苏轼",
        "content": "千尺长松挂薜萝，梯云岭上一声歌。\n湖山深秀有何处，水月池中桂影多。",
        "dynasty": "宋",
        "collection_info": null
    },
    {
        "title": "半月泉",
        "author": "苏轼",
        "content": "请得一日假，来游半月泉。\n何人施大手，擘破水中天。",
        "dynasty": "宋",
        "collection_info": null
    },
    {
        "title": "游何山",
        "author": "苏轼",
        "content": "今日何山是胜游，乱峰萦转绕沧洲。\n云含老树明还灭，石碍飞泉咽復流。\n遍岭烟霞迷俗客，一溪风雨送归舟。\n自嗟尘土先衰老，底事孤僧亦白头。",
        "dynasty": "宋",
        "collection_info": null
    },
    {
        "title": "自题临文与可画竹",
        "author": "苏轼",
        "content": "石室先生清兴动，落笔纵横飞小凤。\n借君妙意写篔筜，留与诗人发吟讽。",
        "dynasty": "宋",
        "collection_info": null
    },
    {
        "title": "双井白龙",
        "author": "苏轼",
        "content": "巌泉未入井，蒙然冒沙石。\n泉嫩石为厌，石老生罅隙。\n异哉寸波中，露此横海脊。\n先生酌泉笑，泉秀神龙蛰。\n举手玉筯插，忽去银钉掷。\n大身何时布，大翮翔霹雳。\n谁言鹏背大，更觉宇宙窄。",
        "dynasty": "宋",
        "collection_info": null
    },
    {
        "title": "瑞金东明观",
        "author": "苏轼",
        "content": "浮金最好溪南景，古木楼台画不成。\n天籁远兼流水韵，云璈常听步虚声。\n青鸾白鹤蟠空下，翠草玄芝匝地生。\n咫尺仙都隔尘世，门前车马任纵横。",
        "dynasty": "宋",
        "collection_info": null
    },
    {
        "title": "题清淮楼",
        "author": "苏轼",
        "content": "观鱼惠子台芜没，梦蝶庄生冢木秋。\n惟有清淮供四望，年年依旧背城流。",
        "dynasty": "宋",
        "collection_info": null
    },
    {
        "title": "戏答佛印",
        "author": "苏轼",
        "content": "远公沽酒饮陶潜，佛印烧猪待子瞻。\n采得百花成蜜后，不知辛苦为谁甜。",
        "dynasty": "宋",
        "collection_info": null
    },
    {
        "title": "失题三首  其一",
        "author": "苏轼",
        "content": "木落沙明秋浦，云卧烟淡潇湘。\n曾学扁舟范蠡，五湖深处鸣榔。",
        "dynasty": "宋",
        "collection_info": null
    },
    {
        "title": "失题三首  其二",
        "author": "苏轼",
        "content": "望断水云千里，横空一抹晴岚。\n不见邯郸归路，梦中略到江南。",
        "dynasty": "宋",
        "collection_info": null
    },
    {
        "title": "失题三首  其三",
        "author": "苏轼",
        "content": "公子只应见画，此中我独知津。\n写到水穷天杪，定非尘土间人。",
        "dynasty": "宋",
        "collection_info": null
    },
    {
        "title": "来鹤亭",
        "author": "苏轼",
        "content": "鸿渐偏宜丹凤南，冠霞帔月毵毵。\n酒酣亭上来看舞，有客新名唤作耽。",
        "dynasty": "宋",
        "collection_info": null
    },
    {
        "title": "龙山补亡  其一",
        "author": "苏轼",
        "content": "征西天府，重九令节。\n驾言龙山，宴凯羣哲。\n壶歌雅奏，缓带轻帢。\n胡为中觞，一笑粲发。\n楩楠竞秀，榆柳独脱。\n骥騄交骛，驽蹇先蹶。\n楚狂醉乱，陨帽莫觉。\n戎服囚首，枯颅茁髮。\n惟明将军，度量豁达。\n容此下士，颠倒冠袜。\n宰夫扬觯，兕觥举罚。\n请歌相鼠，以侑此爵。",
        "dynasty": "宋",
        "collection_info": null
    },
    {
        "title": "龙山补亡  其二",
        "author": "苏轼",
        "content": "吾闻君子，蹈常履素。\n晦明风雨，不改其度。\n平生丘壑，散髮箕裾。\n坠车天全，颠沛何惧。\n腰适忘带，足适忘屦。\n不知有我，帽復奚数。\n流水莫繫，浮云暂寓。\n飘然随风，非去非取。\n我冠明月，佩服宝璐。\n不缨而结，不簪而附。\n歌诗宁择，请饮相鼠。\n罚此陋人，俾出童羖。",
        "dynasty": "宋",
        "collection_info": null
    },
    {
        "title": "牡丹",
        "author": "苏轼",
        "content": "小槛徘徊日自斜，只愁春尽委泥沙。\n丹青欲写倾城色，世上今无杨子华。",
        "dynasty": "宋",
        "collection_info": null
    },
    {
        "title": "西湖寿星院明远堂",
        "author": "苏轼",
        "content": "十年不向此凭栏，景象依然一望间。\n龙蜃吐云天入水，楼台倒影日衔山。\n僧于僻寺难为隠，人在扁舟未是闲。\n孤鹤似寻和靖宅，盘空飞去復飞还。",
        "dynasty": "宋",
        "collection_info": null
    },
    {
        "title": "牡丹和韵",
        "author": "苏轼",
        "content": "光风为花好，奕奕弄清温。\n撩理鶑情趣，留连蝶梦魂。\n饮酣浮倒晕，舞倦怯新翻。\n水竹傍□意，明红似故园。",
        "dynasty": "宋",
        "collection_info": null
    },
    {
        "title": "慈云四景 甘露泉",
        "author": "苏轼",
        "content": "阶下有龙潭，一泓寒且碧。\n不须抚两掌，流出仙人液。",
        "dynasty": "宋",
        "collection_info": null
    },
    {
        "title": "慈云四景 白云居",
        "author": "苏轼",
        "content": "禅居何所有，户牖白云分。\n直待谭玄后，相随花雨纷。",
        "dynasty": "宋",
        "collection_info": null
    },
    {
        "title": "慈云四景 娑罗树",
        "author": "苏轼",
        "content": "谁从五竺国，分得一枝来。\n秀出重楼外，专除世上埃。",
        "dynasty": "宋",
        "collection_info": null
    },
    {
        "title": "慈云四景 鹦鹉院",
        "author": "苏轼",
        "content": "古院枫篁裏，寥寥隔市喧。\n仙禽发异响，惊起老僧禅。",
        "dynasty": "宋",
        "collection_info": null
    },
    {
        "title": "过金山寺一首",
        "author": "苏轼",
        "content": "明月妙高台，盘涡月照开。\n琳宫龙久住，珠树鹤能来。\n云雾空中绕，帆樯槛外迴。\n无言卷石小，江左拟蓬莱。",
        "dynasty": "宋",
        "collection_info": null
    },
    {
        "title": "过都昌",
        "author": "苏轼",
        "content": "翻阳湖上都昌县，灯火楼台一万家。\n水隔南山人不渡，东风吹老碧桃花。",
        "dynasty": "宋",
        "collection_info": null
    },
    {
        "title": "登庐山",
        "author": "苏轼",
        "content": "读书庐山中，作郡庐山下。\n平湖浸山脚，云峰对虚榭。\n红蕖纷欲落，白鸟时来下。\n犹思隠居胜，乱石惊湍泻。",
        "dynasty": "宋",
        "collection_info": null
    },
    {
        "title": "无题七绝一首",
        "author": "苏轼",
        "content": "春风寂寂夜寥寥，一望苍苔雪影遥。\n何处幽香飞几片，只宜月色带花飘。",
        "dynasty": "宋",
        "collection_info": null
    },
    {
        "title": "大雨联句",
        "author": "苏轼",
        "content": "庭松偃盖如醉，夏雨新凉似秋。\n有客高吟拥鼻，无人共吃馒头。",
        "dynasty": "宋",
        "collection_info": null
    },
    {
        "title": "风折松联句",
        "author": "苏轼",
        "content": "龙枝已逐风雷变，减却虚窗半日凉。\n天爱禅心圆且洁，故添明月伴清光。",
        "dynasty": "宋",
        "collection_info": null
    },
    {
        "title": "献寿戏作",
        "author": "苏轼",
        "content": "终须跨箇玉麒麟，方丈蓬莱走一巡。\n敢献些儿长寿物，蟠桃核裏有双仁。",
        "dynasty": "宋",
        "collection_info": null
    },
    {
        "title": "戏咏馓子赠邻妪",
        "author": "苏轼",
        "content": "纤手搓来玉色匀，碧油煎出嫩黄深。\n夜来春睡知轻重，压匾佳人缠臂金。",
        "dynasty": "宋",
        "collection_info": null
    },
    {
        "title": "次韵钱穆父还张天觉行县诗卷",
        "author": "苏轼",
        "content": "君如天马玉花骢，万里须臾不计功。\n投刃皆虚有余地，运斤不辍自成风。\n如何十日敲榜外，已復千篇笑语中。\n只恐学禅余此在，卓锥犹是去年穷。",
        "dynasty": "宋",
        "collection_info": null
    },
    {
        "title": "又赠老谦",
        "author": "苏轼",
        "content": "泻汤旧得茶三昧，觅句近窥诗一斑。\n清夜漫漫困搜搅，斋肠那得许坚顽。",
        "dynasty": "宋",
        "collection_info": null
    },
    {
        "title": "扇",
        "author": "苏轼",
        "content": "团扇经秋似败荷，丹青彷佛旧松萝。\n一时用舍非吾事，举世炎时奈尔何。",
        "dynasty": "宋",
        "collection_info": null
    },
    {
        "title": "仆年三十九在润州道上过除夜作此诗又二十年在惠州录之以付过  其一",
        "author": "苏轼",
        "content": "寺官官小未朝参，红日半窗春睡酣。\n为报邻鷄莫惊觉，更容残梦到江南。",
        "dynasty": "宋",
        "collection_info": null
    },
    {
        "title": "仆年三十九在润州道上过除夜作此诗又二十年在惠州录之以付过  其二",
        "author": "苏轼",
        "content": "钓艇归时菖叶雨，缲车鸣处楝花风。\n长江昔日经游地，尽在如今梦寐中。",
        "dynasty": "宋",
        "collection_info": null
    },
    {
        "title": "题陈公园",
        "author": "苏轼",
        "content": "冈陵来势远，幽处更依山。\n一片湖景内，千家市井间。",
        "dynasty": "宋",
        "collection_info": null
    },
    {
        "title": "寄崔闲",
        "author": "苏轼",
        "content": "道合何妨过虎溪，高山流水是相知。\n与君一别无多日，梦到琅然夜榻时。",
        "dynasty": "宋",
        "collection_info": null
    },
    {
        "title": "秋日寄友人",
        "author": "苏轼",
        "content": "柳条风暖会吟诗，林下池边屐齿移。\n别后过从更疏懒，暮蝉嘹乱不胜悲。",
        "dynasty": "宋",
        "collection_info": null
    },
    {
        "title": "雷巌",
        "author": "苏轼",
        "content": "空巌发灵籁，彷佛如风雷。\n只疑函宝剑，天遣六丁开。",
        "dynasty": "宋",
        "collection_info": null
    },
    {
        "title": "治易洞",
        "author": "苏轼",
        "content": "自昔遥闻太守高，明爻象彖日忘劳。\n洞中陈迹今如扫，斯道何曾损一毛。",
        "dynasty": "宋",
        "collection_info": null
    },
    {
        "title": "甘蔗",
        "author": "苏轼",
        "content": "老境于吾渐不佳，一生拗性旧秋崖。\n笑人煮箦何时熟，生啖青青竹一排。",
        "dynasty": "宋",
        "collection_info": null
    },
    {
        "title": "谢人送墨",
        "author": "苏轼",
        "content": "墨月黳云脱太清，海风吹上笔头轻。\n琐窗冷透芙蓉碧，定有新明到九成。",
        "dynasty": "宋",
        "collection_info": null
    },
    {
        "title": "送竹香炉",
        "author": "苏轼",
        "content": "枯槁形骸惟见耳，凋残鬓髮只留鬚。\n平生大节堪为底，今日灰心始见渠。",
        "dynasty": "宋",
        "collection_info": null
    },
    {
        "title": "江村二首  其一",
        "author": "苏轼",
        "content": "野水开冰出，山云带雨行。\n白鸥乘晓泛，黄犊试春耕。\n地僻民风古，年丰米价平。\n村居自潇洒，况有读书声。",
        "dynasty": "宋",
        "collection_info": null
    },
    {
        "title": "江村二首  其二",
        "author": "苏轼",
        "content": "野老幽居处，成吾一首诗。\n桑枝碍行路，瓜蔓网疏篱。\n牧去牛将犊，人来犬护儿。\n生涯虽朴略，气象自熙熙。",
        "dynasty": "宋",
        "collection_info": null
    },
    {
        "title": "送玉面貍",
        "author": "苏轼",
        "content": "北距飞狐信未通，夜来缚到藁街东。\n千年妖幻谁家妇，一国蒙茸亡是公。\n丘首可怜迷故土，帝羓空用起腥风。\n长缨俘献埋轮使，未问豺狼问此翁。",
        "dynasty": "宋",
        "collection_info": null
    },
    {
        "title": "赠李邦直探梅",
        "author": "苏轼",
        "content": "寻花不惜命，爱雪常忍冻。\n三为郡太守，清似于陵仲。",
        "dynasty": "宋",
        "collection_info": null
    },
    {
        "title": "题陈公园",
        "author": "苏轼",
        "content": "春池水暖鱼自乐，翠岭竹静鸟知还。\n莫言迭石小风景，捲帘看尽铜官山。",
        "dynasty": "宋",
        "collection_info": null
    },
    {
        "title": "潮中观月",
        "author": "苏轼",
        "content": "璃玻千顷照神州，此夕人间别是秋。\n地与楼台相上下，天随星斗共沉浮。\n一尘不向山中住，万象都从物外求。\n醉吸清华游碧落，更于何处觅瀛洲。",
        "dynasty": "宋",
        "collection_info": null
    },
    {
        "title": "雨中邀李范庵过天竺寺作二首  其一",
        "author": "苏轼",
        "content": "步来禅榻畔，凉气逼团蒲。\n花雨檐前乱，茶烟竹下孤。\n乘闲携画卷，习静对香垆。\n到此忽终日，浮生一事无。",
        "dynasty": "宋",
        "collection_info": null
    },
    {
        "title": "雨中邀李范庵过天竺寺作二首  其二",
        "author": "苏轼",
        "content": "老禅趺坐处，疏竹翠泠泠。\n秀色分邻舍，清阴覆佛经。\n萧萧日暮雨，曳履绕方庭。",
        "dynasty": "宋",
        "collection_info": null
    },
    {
        "title": "安老亭",
        "author": "苏轼",
        "content": "桥下幽亭近水寒，倩谁□字在楣端。\n市廛得此尤堪隠，老者于今只自安。\n饭后徐行扶竹杖，倦来稳坐倚蒲团。\n眼明能展钟王帖，绝胜前人映雪看。",
        "dynasty": "宋",
        "collection_info": null
    },
    {
        "title": "舒啸亭",
        "author": "苏轼",
        "content": "揽胜雷山舒啸亭，诸峰秀拱透云程。\n啸傲池边红日伴，舒怀巌壑白云迎。\n满目纵观天际迥，一腔收拾岁寒清。\n松花香遍银阳地，剩把新诗壮此行。",
        "dynasty": "宋",
        "collection_info": null
    },
    {
        "title": "宿资福院",
        "author": "苏轼",
        "content": "月明写照寺林幽，最是江湖入念头。\n衣染炉烟金漏迥，茶烹石鼎玉蟾留。\n山星几点躔官舍，僧院百年过客舟。\n封事未投圣主意，长安此夕亦多愁。",
        "dynasty": "宋",
        "collection_info": null
    },
    {
        "title": "金沙台",
        "author": "苏轼",
        "content": "雨后东风渐转和，扣门迁客一经过。\n王孙采地空珪璧，长者芳声动薜萝。\n正尔谪居怀北阙，聊同笑语说东坡。\n山林台阁原无异，促席论心酌叵罗。",
        "dynasty": "宋",
        "collection_info": null
    },
    {
        "title": "句  其一",
        "author": "苏轼",
        "content": "寒食清明都过了，石泉槐火一时新。",
        "dynasty": "宋",
        "collection_info": null
    },
    {
        "title": "句  其二",
        "author": "苏轼",
        "content": "沧海何曾断地脉，白袍端合破天荒。",
        "dynasty": "宋",
        "collection_info": null
    },
    {
        "title": "句  其三",
        "author": "苏轼",
        "content": "荔枝已成吾髮白，犹作江南未归客。",
        "dynasty": "宋",
        "collection_info": null
    },
    {
        "title": "句  其四",
        "author": "苏轼",
        "content": "阳虫陨羿丧厥喙，羽渊之化帝祝尾。",
        "dynasty": "宋",
        "collection_info": null
    },
    {
        "title": "句  其五",
        "author": "苏轼",
        "content": "岁寒冰冷天地闭，为我起蛰鞭鱼龙。",
        "dynasty": "宋",
        "collection_info": null
    },
    {
        "title": "句  其六",
        "author": "苏轼",
        "content": "竹篱茅舍出青黄。",
        "dynasty": "宋",
        "collection_info": null
    },
    {
        "title": "句  其七",
        "author": "苏轼",
        "content": "其间绝品非不佳，张禹纵贤非骨鲠。",
        "dynasty": "宋",
        "collection_info": null
    },
    {
        "title": "句  其八",
        "author": "苏轼",
        "content": "冉冉绿雾生人衣。",
        "dynasty": "宋",
        "collection_info": null
    },
    {
        "title": "句  其九",
        "author": "苏轼",
        "content": "作诗不须工。",
        "dynasty": "宋",
        "collection_info": null
    },
    {
        "title": "句  其一○",
        "author": "苏轼",
        "content": "天公自着意。",
        "dynasty": "宋",
        "collection_info": null
    },
    {
        "title": "句  其一一",
        "author": "苏轼",
        "content": "醉中有客眠何害，须信陶潜未若贤。",
        "dynasty": "宋",
        "collection_info": null
    },
    {
        "title": "句  其一二",
        "author": "苏轼",
        "content": "不会人间闲草木，预人何事管兴亡。",
        "dynasty": "宋",
        "collection_info": null
    },
    {
        "title": "句  其一三",
        "author": "苏轼",
        "content": "书窗涴壁常遭駡。",
        "dynasty": "宋",
        "collection_info": null
    },
    {
        "title": "句  其一四",
        "author": "苏轼",
        "content": "旅雁何时更着行。",
        "dynasty": "宋",
        "collection_info": null
    },
    {
        "title": "句  其一五",
        "author": "苏轼",
        "content": "背之不见与无同。",
        "dynasty": "宋",
        "collection_info": null
    },
    {
        "title": "句  其一六",
        "author": "苏轼",
        "content": "多生绮语磨不尽。",
        "dynasty": "宋",
        "collection_info": null
    },
    {
        "title": "句  其一七",
        "author": "苏轼",
        "content": "一夕雷轰荐福碑。",
        "dynasty": "宋",
        "collection_info": null
    },
    {
        "title": "句  其一八",
        "author": "苏轼",
        "content": "白头逢国士，青眼酒尊开。",
        "dynasty": "宋",
        "collection_info": null
    },
    {
        "title": "句  其一九",
        "author": "苏轼",
        "content": "二疏辞汉去。",
        "dynasty": "宋",
        "collection_info": null
    },
    {
        "title": "句  其二○",
        "author": "苏轼",
        "content": "山抹微云秦学士，露花倒影柳屯田。",
        "dynasty": "宋",
        "collection_info": null
    },
    {
        "title": "句  其二一",
        "author": "苏轼",
        "content": "槐花黄，举子忙；促织鸣，懒妇惊。",
        "dynasty": "宋",
        "collection_info": null
    },
    {
        "title": "句  其二二",
        "author": "苏轼",
        "content": "一炉香对紫宫起，万点雨随青盖归。",
        "dynasty": "宋",
        "collection_info": null
    },
    {
        "title": "句  其二三",
        "author": "苏轼",
        "content": "秋英不比春花落，说与诗人子细看。",
        "dynasty": "宋",
        "collection_info": null
    },
    {
        "title": "句  其二四",
        "author": "苏轼",
        "content": "衡茅稚子璠玙器。",
        "dynasty": "宋",
        "collection_info": null
    },
    {
        "title": "句  其二五",
        "author": "苏轼",
        "content": "有客打碑来荐福，无人骑鹤上扬州。",
        "dynasty": "宋",
        "collection_info": null
    },
    {
        "title": "句  其二六",
        "author": "苏轼",
        "content": "侍者方当而立岁，先生已是古稀年。",
        "dynasty": "宋",
        "collection_info": null
    },
    {
        "title": "句  其二七",
        "author": "苏轼",
        "content": "吾曹总为长江老。",
        "dynasty": "宋",
        "collection_info": null
    },
    {
        "title": "句  其二八",
        "author": "苏轼",
        "content": "密竹不妨呈劲节，早梅何惜认残花。",
        "dynasty": "宋",
        "collection_info": null
    },
    {
        "title": "句  其二九",
        "author": "苏轼",
        "content": "凤凰来仪，嘉禾合穟。",
        "dynasty": "宋",
        "collection_info": null
    },
    {
        "title": "句  其三○",
        "author": "苏轼",
        "content": "爱蜀蕲舒嘉代富，新登高棣桂常芳。",
        "dynasty": "宋",
        "collection_info": null
    },
    {
        "title": "句  其三一",
        "author": "苏轼",
        "content": "饮非其人茶有语，闭门独啜心有愧。",
        "dynasty": "宋",
        "collection_info": null
    },
    {
        "title": "句  其三二",
        "author": "苏轼",
        "content": "但令有妇如康子，安问生儿比仲谋。\n问信风篁岭下梅。",
        "dynasty": "宋",
        "collection_info": null
    },
    {
        "title": "句  其三三",
        "author": "苏轼",
        "content": "白云峰下两枪新。",
        "dynasty": "宋",
        "collection_info": null
    },
    {
        "title": "句  其三四",
        "author": "苏轼",
        "content": "东家近新富，满地有苔钱。",
        "dynasty": "宋",
        "collection_info": null
    },
    {
        "title": "句  其三五",
        "author": "苏轼",
        "content": "千层高阁浸云汉，双派清流透石巌。",
        "dynasty": "宋",
        "collection_info": null
    },
    {
        "title": "句  其三六",
        "author": "苏轼",
        "content": "风师挟帝令，号呼肆徂征。\n云师畏推逐，蓄意不敢争。\n雨师旷厥官，所苟朝夕生。\n帝眷一夕回，旱议旦暮行。\n翻然沛膏泽，夜半来无声。\n青秧发广亩，白水涵孤城。",
        "dynasty": "宋",
        "collection_info": null
    },
    {
        "title": "句  其三七",
        "author": "苏轼",
        "content": "安石作假山，其中多诡怪。\n虽然知是假，争奈主人爱。",
        "dynasty": "宋",
        "collection_info": null
    },
    {
        "title": "句  其三八",
        "author": "苏轼",
        "content": "湖上秋风聚萤苑，门前春浪散花洲。",
        "dynasty": "宋",
        "collection_info": null
    },
    {
        "title": "句  其三九",
        "author": "苏轼",
        "content": "叩槛出鱼鳖，诗成一笑粲。",
        "dynasty": "宋",
        "collection_info": null
    },
    {
        "title": "句  其四○",
        "author": "苏轼",
        "content": "暗麝着人簪茉莉，红潮登颊醉槟榔。",
        "dynasty": "宋",
        "collection_info": null
    },
    {
        "title": "句  其四一",
        "author": "苏轼",
        "content": "青山南，白石北，此地嵯峨人不识。",
        "dynasty": "宋",
        "collection_info": null
    },
    {
        "title": "句  其四二",
        "author": "苏轼",
        "content": "门大要容千驷入，堂深不觉百男欢。",
        "dynasty": "宋",
        "collection_info": null
    },
    {
        "title": "句  其四三",
        "author": "苏轼",
        "content": "苦雾收残文豹别，怒涛惊起老蟠□。",
        "dynasty": "宋",
        "collection_info": null
    },
    {
        "title": "存目  其一",
        "author": "苏轼",
        "content": "诗题：无题首句：引手攀红樱。",
        "dynasty": "宋",
        "collection_info": null
    },
    {
        "title": "存目  其二",
        "author": "苏轼",
        "content": "诗题：李白谪仙诗首句：我居青空裏。",
        "dynasty": "宋",
        "collection_info": null
    },
    {
        "title": "存目  其三",
        "author": "苏轼",
        "content": "诗题：辘轳歌首句：新繫青丝百尺绳。",
        "dynasty": "宋",
        "collection_info": null
    },
    {
        "title": "存目  其四",
        "author": "苏轼",
        "content": "诗题：藏春坞首句：朱阁前头露井多。",
        "dynasty": "宋",
        "collection_info": null
    },
    {
        "title": "存目  其五",
        "author": "苏轼",
        "content": "诗题：题怀素草帖首句：人人送酒不曾沽。",
        "dynasty": "宋",
        "collection_info": null
    },
    {
        "title": "存目  其六",
        "author": "苏轼",
        "content": "诗题：送淡公二首首句：燕本冰雪骨，坐重青草公。",
        "dynasty": "宋",
        "collection_info": null
    },
    {
        "title": "存目  其七",
        "author": "苏轼",
        "content": "诗题：元佑癸酉八月二十七日于建隆章凈馆书赠王觏首句：海上东风犯雪来。",
        "dynasty": "宋",
        "collection_info": null
    },
    {
        "title": "存目  其八",
        "author": "苏轼",
        "content": "诗题：跋姜君弼课册首句：云兴天际。",
        "dynasty": "宋",
        "collection_info": null
    },
    {
        "title": "存目  其九",
        "author": "苏轼",
        "content": "诗题：和人回文五首首句：红窗小泣低声怨，同谁更倚閒窗羣。\n寒信风飘霜叶黄，前堂画烛夜凝泪。",
        "dynasty": "宋",
        "collection_info": null
    },
    {
        "title": "存目  其一○",
        "author": "苏轼",
        "content": "诗题：老翁井首句：井中老翁误年华。",
        "dynasty": "宋",
        "collection_info": null
    },
    {
        "title": "存目  其一一",
        "author": "苏轼",
        "content": "诗题：送蜀僧去尘首句：十年读易费膏火。",
        "dynasty": "宋",
        "collection_info": null
    },
    {
        "title": "存目  其一二",
        "author": "苏轼",
        "content": "诗题：谢曹子方惠新茶首句：陈植文华斗石高。",
        "dynasty": "宋",
        "collection_info": null
    },
    {
        "title": "存目  其一三",
        "author": "苏轼",
        "content": "诗题：书堂屿首句：苍山古木书堂屿。",
        "dynasty": "宋",
        "collection_info": null
    },
    {
        "title": "存目  其一四",
        "author": "苏轼",
        "content": "诗题：庞公首句：襄阳庞公少检束。",
        "dynasty": "宋",
        "collection_info": null
    },
    {
        "title": "存目  其一五",
        "author": "苏轼",
        "content": "诗题：戏书首句：五言七言正儿戏。",
        "dynasty": "宋",
        "collection_info": null
    },
    {
        "title": "存目  其一六",
        "author": "苏轼",
        "content": "诗题：散郎亭首句：法花下有散郎亭。",
        "dynasty": "宋",
        "collection_info": null
    },
    {
        "title": "存目  其一七",
        "author": "苏轼",
        "content": "诗题：柏家渡首句：柏家渡西日欲落。",
        "dynasty": "宋",
        "collection_info": null
    },
    {
        "title": "存目  其一八",
        "author": "苏轼",
        "content": "诗题：观大水望朝阳巌作首句：朝阳巌前不结庐。",
        "dynasty": "宋",
        "collection_info": null
    },
    {
        "title": "存目  其一九",
        "author": "苏轼",
        "content": "诗题：黄州首句：南山一尺雪。",
        "dynasty": "宋",
        "collection_info": null
    },
    {
        "title": "存目  其二○",
        "author": "苏轼",
        "content": "诗题：古风首句：精神洞元化。",
        "dynasty": "宋",
        "collection_info": null
    },
    {
        "title": "存目  其二一",
        "author": "苏轼",
        "content": "诗题：雷州八首首句：白髮坐泝党荔子无几何下居近流水培塿无松柏粤岭风俗殊粤女市无常海康腊己酉旧时日南郡。",
        "dynasty": "宋",
        "collection_info": null
    },
    {
        "title": "存目  其二二",
        "author": "苏轼",
        "content": "诗题：扬州以土物寄少游首句：鲜鲫经年秘醽醁。",
        "dynasty": "宋",
        "collection_info": null
    },
    {
        "title": "存目  其二三",
        "author": "苏轼",
        "content": "诗题：饮酒四首首句：我观人间世左手持蟹螯有客远方来雷觞淡于水。",
        "dynasty": "宋",
        "collection_info": null
    },
    {
        "title": "存目  其二四",
        "author": "苏轼",
        "content": "诗题：绝句三首首句：松柏萧森溪水南此身分付一蒲团天风吹月入栏干。",
        "dynasty": "宋",
        "collection_info": null
    },
    {
        "title": "存目  其二五",
        "author": "苏轼",
        "content": "诗题：竹枝词首句：自过鬼门关外天。",
        "dynasty": "宋",
        "collection_info": null
    },
    {
        "title": "存目  其二六",
        "author": "苏轼",
        "content": "诗题：次晁无咎韵阎子常携琴入村首句：士寒饿。",
        "dynasty": "宋",
        "collection_info": null
    },
    {
        "title": "存目  其二七",
        "author": "苏轼",
        "content": "诗题：惠崇芦雁首句：惠崇烟雨芦雁。",
        "dynasty": "宋",
        "collection_info": null
    },
    {
        "title": "存目  其二八",
        "author": "苏轼",
        "content": "诗题：过土山寨首句：南风日日纵篙撑。",
        "dynasty": "宋",
        "collection_info": null
    },
    {
        "title": "存目  其二九",
        "author": "苏轼",
        "content": "诗题：和黄龙清老三首首句：万山不隔中秋月风前橄榄星宿落骑馿觅馿真可笑。",
        "dynasty": "宋",
        "collection_info": null
    },
    {
        "title": "存目  其三○",
        "author": "苏轼",
        "content": "诗题：谢惠猫儿头笋首句：长沙一日煨笾笋。",
        "dynasty": "宋",
        "collection_info": null
    },
    {
        "title": "存目  其三一",
        "author": "苏轼",
        "content": "诗题：题浄因壁首句：暝倚蒲团卧钵囊。",
        "dynasty": "宋",
        "collection_info": null
    },
    {
        "title": "存目  其三二",
        "author": "苏轼",
        "content": "诗题：题浄因院首句：门外黄尘不见山。",
        "dynasty": "宋",
        "collection_info": null
    },
    {
        "title": "存目  其三三",
        "author": "苏轼",
        "content": "诗题：同景文咏莲塘首句：塘上鈎帘对晚香。",
        "dynasty": "宋",
        "collection_info": null
    },
    {
        "title": "存目  其三四",
        "author": "苏轼",
        "content": "诗题：睡起首句：柿叶满庭红颗秋。",
        "dynasty": "宋",
        "collection_info": null
    },
    {
        "title": "存目  其三五",
        "author": "苏轼",
        "content": "诗题：秋思寄子由首句：黄叶山川知晚秋。",
        "dynasty": "宋",
        "collection_info": null
    },
    {
        "title": "存目  其三六",
        "author": "苏轼",
        "content": "诗题：送柳宜归首句：折脚铛边煨淡粥。",
        "dynasty": "宋",
        "collection_info": null
    },
    {
        "title": "存目  其三七",
        "author": "苏轼",
        "content": "诗题：万州太守高公宿约游岑公洞而夜雨连明戏赠二小诗首句：肩舆欲到岑公洞蓬窗高枕雨如绳。",
        "dynasty": "宋",
        "collection_info": null
    },
    {
        "title": "存目  其三八",
        "author": "苏轼",
        "content": "诗题：赠仲勉子文首句：雨昏南浦曾相对。",
        "dynasty": "宋",
        "collection_info": null
    },
    {
        "title": "存目  其三九",
        "author": "苏轼",
        "content": "诗题：讲武台南有感首句：山城九月冒朝寒。",
        "dynasty": "宋",
        "collection_info": null
    },
    {
        "title": "存目  其四○",
        "author": "苏轼",
        "content": "诗题：东园首句：岑寂东园可散愁。",
        "dynasty": "宋",
        "collection_info": null
    },
    {
        "title": "存目  其四一",
        "author": "苏轼",
        "content": "诗题：答子勉三首首句：君不登郎省惊人得佳句欧倩腰支柳一涡。",
        "dynasty": "宋",
        "collection_info": null
    },
    {
        "title": "存目  其四二",
        "author": "苏轼",
        "content": "诗题：戏题巫山县用杜子美韵首句：巴俗深留客。",
        "dynasty": "宋",
        "collection_info": null
    },
    {
        "title": "存目  其四三",
        "author": "苏轼",
        "content": "诗题：戏咏子舟画两竹两鸜鹆首句：风晴日暖摇双竹。",
        "dynasty": "宋",
        "collection_info": null
    },
    {
        "title": "存目  其四四",
        "author": "苏轼",
        "content": "诗题：次韵谢子高读渊明诗首句：枯木嵌空微黯淡。",
        "dynasty": "宋",
        "collection_info": null
    },
    {
        "title": "存目  其四五",
        "author": "苏轼",
        "content": "诗题：古意首句：儿童鞭笞学官府。",
        "dynasty": "宋",
        "collection_info": null
    },
    {
        "title": "存目  其四六",
        "author": "苏轼",
        "content": "诗题：再过泗上二首首句：眼明初见淮南树繫舟淮北雨折轴。",
        "dynasty": "宋",
        "collection_info": null
    },
    {
        "title": "存目  其四七",
        "author": "苏轼",
        "content": "诗题：昭陵六马唐文皇战马也琢石象之立昭陵前客有持此石本示予为赋之首句：天将刬隋乱。",
        "dynasty": "宋",
        "collection_info": null
    },
    {
        "title": "存目  其四八",
        "author": "苏轼",
        "content": "诗题：寄欧叔弼首句：昔葬衣冠今在否。",
        "dynasty": "宋",
        "collection_info": null
    },
    {
        "title": "存目  其四九",
        "author": "苏轼",
        "content": "诗题：和子由次王巩韵如囊之句可为一噱首句：平生未省为人忙。",
        "dynasty": "宋",
        "collection_info": null
    },
    {
        "title": "存目  其五○",
        "author": "苏轼",
        "content": "诗题：题卢鸿学士堂图首句：昔为太室游。",
        "dynasty": "宋",
        "collection_info": null
    },
    {
        "title": "存目  其五一",
        "author": "苏轼",
        "content": "诗题：赠仲素寺丞致仕归隠潜山首句：潜山隠君七十四。",
        "dynasty": "宋",
        "collection_info": null
    },
    {
        "title": "存目  其五二",
        "author": "苏轼",
        "content": "诗题：申王画马图首句：天宝诸王爱名马。",
        "dynasty": "宋",
        "collection_info": null
    },
    {
        "title": "存目  其五三",
        "author": "苏轼",
        "content": "诗题：侯滩首句：江边皎皎过侯滩。",
        "dynasty": "宋",
        "collection_info": null
    },
    {
        "title": "存目  其五四",
        "author": "苏轼",
        "content": "诗题：火星巌首句：火星巌下石凌壁。",
        "dynasty": "宋",
        "collection_info": null
    },
    {
        "title": "存目  其五五",
        "author": "苏轼",
        "content": "诗题：沧州亭怀古首句：湘水悠悠天际来。",
        "dynasty": "宋",
        "collection_info": null
    },
    {
        "title": "存目  其五六",
        "author": "苏轼",
        "content": "诗题：送公为游淮南首句：负米万里缘其亲。",
        "dynasty": "宋",
        "collection_info": null
    },
    {
        "title": "存目  其五七",
        "author": "苏轼",
        "content": "诗题：池上二首首句：小池新凿会天雨不作太白梦日边。",
        "dynasty": "宋",
        "collection_info": null
    },
    {
        "title": "存目  其五八",
        "author": "苏轼",
        "content": "诗题：陈伯比和回字復次韵首句：田里冯生宁屑去。",
        "dynasty": "宋",
        "collection_info": null
    },
    {
        "title": "存目  其五九",
        "author": "苏轼",
        "content": "诗题：次韵张甥棠美述志首句：仲子甘心织屦避万钟。",
        "dynasty": "宋",
        "collection_info": null
    },
    {
        "title": "存目  其六○",
        "author": "苏轼",
        "content": "诗题：移合浦郭功甫见寄首句：君恩浩荡似阳春。",
        "dynasty": "宋",
        "collection_info": null
    },
    {
        "title": "存目  其六一",
        "author": "苏轼",
        "content": "诗题：次韵参寥寄少游首句：巌栖木石已皤然。",
        "dynasty": "宋",
        "collection_info": null
    },
    {
        "title": "存目  其六二",
        "author": "苏轼",
        "content": "诗题：秋晚客兴首句：草满池塘霜送梅。",
        "dynasty": "宋",
        "collection_info": null
    },
    {
        "title": "存目  其六三",
        "author": "苏轼",
        "content": "诗题：和寄天选长官首句：离形宇宙间。",
        "dynasty": "宋",
        "collection_info": null
    },
    {
        "title": "存目  其六四",
        "author": "苏轼",
        "content": "诗题：题女唱驿首句：揽辔金房道。",
        "dynasty": "宋",
        "collection_info": null
    },
    {
        "title": "存目  其六五",
        "author": "苏轼",
        "content": "诗题：次韵张甥棠美昼眠首句：炎歊六月北窗凉。",
        "dynasty": "宋",
        "collection_info": null
    },
    {
        "title": "存目  其六六",
        "author": "苏轼",
        "content": "诗题：宝墨亭首句：山阴不见换鹅经。",
        "dynasty": "宋",
        "collection_info": null
    },
    {
        "title": "存目  其六七",
        "author": "苏轼",
        "content": "诗题：西湖绝句首句：毕竟西湖六月中。",
        "dynasty": "宋",
        "collection_info": null
    },
    {
        "title": "存目  其六八",
        "author": "苏轼",
        "content": "诗题：雪诗八首首句：石泉冻合竹无风闲来披氅学王恭半夜欺凌范叔袍儿童龟手握轻明天工呈瑞足人心海风吹浪去无边高下横斜薄又浓万石千钧积累成。",
        "dynasty": "宋",
        "collection_info": null
    },
    {
        "title": "存目  其六九",
        "author": "苏轼",
        "content": "诗题：老人行首句：有一老翁老无齿。",
        "dynasty": "宋",
        "collection_info": null
    },
    {
        "title": "存目  其七○",
        "author": "苏轼",
        "content": "诗题：游山呈通判承议写寄参寥师。",
        "dynasty": "宋",
        "collection_info": null
    },
    {
        "title": "存目  其七一",
        "author": "苏轼",
        "content": "首句：煌煌世胄余出处：《七集续集》卷一。",
        "dynasty": "宋",
        "collection_info": null
    },
    {
        "title": "存目  其七二",
        "author": "苏轼",
        "content": "首句：伟人谋议不求多出处：《七集续集》卷二。",
        "dynasty": "宋",
        "collection_info": null
    },
    {
        "title": "存目  其七三",
        "author": "苏轼",
        "content": "诗题：题双楠轩首句：南轩前头两佳木。",
        "dynasty": "宋",
        "collection_info": null
    },
    {
        "title": "存目  其七四",
        "author": "苏轼",
        "content": "诗题：僧首句：一钵即生涯。",
        "dynasty": "宋",
        "collection_info": null
    },
    {
        "title": "存目  其七五",
        "author": "苏轼",
        "content": "诗题：牡丹首句：绮席偏宜昼。",
        "dynasty": "宋",
        "collection_info": null
    },
    {
        "title": "存目  其七六",
        "author": "苏轼",
        "content": "诗题：莲五首首句：城中担上卖莲房绿玉蜂房白玉蝉蜂不禁人采蜜忙山蜂愁雨损蜂儿蜂儿来自宛溪中。",
        "dynasty": "宋",
        "collection_info": null
    },
    {
        "title": "存目  其七七",
        "author": "苏轼",
        "content": "诗题：送冯判官之昌国首句：斩蛟将军飞上天。",
        "dynasty": "宋",
        "collection_info": null
    },
    {
        "title": "存目  其七八",
        "author": "苏轼",
        "content": "诗题：马子约送茶作六言谢之首句：珍重绣衣直指。",
        "dynasty": "宋",
        "collection_info": null
    },
    {
        "title": "存目  其七九",
        "author": "苏轼",
        "content": "诗题：寿吕帅首句：穆穆三阶正。",
        "dynasty": "宋",
        "collection_info": null
    },
    {
        "title": "存目  其八○",
        "author": "苏轼",
        "content": "诗题：寿陈同知首句：上界森严官府足。",
        "dynasty": "宋",
        "collection_info": null
    },
    {
        "title": "存目  其八一",
        "author": "苏轼",
        "content": "诗题：寿叔父首句：烨烨苍龙宿。",
        "dynasty": "宋",
        "collection_info": null
    },
    {
        "title": "存目  其八二",
        "author": "苏轼",
        "content": "诗题：失题二首首句：山行似觉鸟声殊浮云有意藏山顶。",
        "dynasty": "宋",
        "collection_info": null
    },
    {
        "title": "存目  其八三",
        "author": "苏轼",
        "content": "诗题：试院观伯时画马绝句首句：竹头抢地风不举。",
        "dynasty": "宋",
        "collection_info": null
    },
    {
        "title": "存目  其八四",
        "author": "苏轼",
        "content": "诗题：沿流馆中得二绝句首句：淮西功业冠吾唐李白当年流夜郎。",
        "dynasty": "宋",
        "collection_info": null
    },
    {
        "title": "存目  其八五",
        "author": "苏轼",
        "content": "诗题：刘顗宫苑退老于庐山石碑庵顗陕西人本进士换武家有声伎首句：山西旧将本书生泝弓挂壁耻言勋肩舆已弃蹑风骓。",
        "dynasty": "宋",
        "collection_info": null
    },
    {
        "title": "存目  其八六",
        "author": "苏轼",
        "content": "诗题：蔡洲首句：蔡洲昔人居。",
        "dynasty": "宋",
        "collection_info": null
    },
    {
        "title": "存目  其八七",
        "author": "苏轼",
        "content": "诗题：失题二首首句：足蹑平都左洞天平都天下古名山。",
        "dynasty": "宋",
        "collection_info": null
    },
    {
        "title": "存目  其八八",
        "author": "苏轼",
        "content": "诗题：与道源游西庄遇齐道人同往草堂为齐书此首句：桑麻已零落。",
        "dynasty": "宋",
        "collection_info": null
    },
    {
        "title": "存目  其八九",
        "author": "苏轼",
        "content": "诗题：白鹤吟留钟山觉海首句：白鹤声可怜。",
        "dynasty": "宋",
        "collection_info": null
    },
    {
        "title": "存目  其九○",
        "author": "苏轼",
        "content": "诗题：骊山首句：君门如天深几重。",
        "dynasty": "宋",
        "collection_info": null
    },
    {
        "title": "存目  其九一",
        "author": "苏轼",
        "content": "诗题：赠山谷子首句：黄童三尺世无双。",
        "dynasty": "宋",
        "collection_info": null
    },
    {
        "title": "存目  其九二",
        "author": "苏轼",
        "content": "诗题：答晁以道索书首句：阅世真难记。",
        "dynasty": "宋",
        "collection_info": null
    },
    {
        "title": "存目  其九三",
        "author": "苏轼",
        "content": "诗题：谢都事惠米首句：平生忍慾今忍贫。",
        "dynasty": "宋",
        "collection_info": null
    },
    {
        "title": "存目  其九四",
        "author": "苏轼",
        "content": "诗题：和南都赵少师首句：富贵功名已两忘。",
        "dynasty": "宋",
        "collection_info": null
    },
    {
        "title": "存目  其九五",
        "author": "苏轼",
        "content": "诗题：寄汝阴少师首句：得时行道善知终。",
        "dynasty": "宋",
        "collection_info": null
    },
    {
        "title": "紫骝马",
        "author": "张舜民",
        "content": "紫骝马，白面郎。\n红银鞍勒青油缰，左牵黄犬右擎苍。\n朝从灞陵猎，暮宿投平康。\n使酒不满意，按剑叱天狼。\n今年明年一如此，后年不觉髮成霜。\n扶肩策杖出门行，抱子弄孙楼上坐。\n忽然涕泪满衣襟，为见骅骝面前过。",
        "dynasty": "宋",
        "collection_info": null
    },
    {
        "title": "关山月",
        "author": "张舜民",
        "content": "明月生海上，裴回照边城。\n中夜关山静，但闻流水声。\n征人看月思乡泣，夜久衣单难独立。\n锦字佳人怨不归，开帏更感飞萤入。",
        "dynasty": "宋",
        "collection_info": null
    },
    {
        "title": "桃李花  其一",
        "author": "张舜民",
        "content": "红白桃李花，馨香满芳草。\n开时人少年，落处人已老。\n风雨半夜来，飘扬满官道。\n行客为叹息，不忍便除扫。\n犹有两三枝，香色晚更好。\n把酒将奈何，攀折恨不早。",
        "dynasty": "宋",
        "collection_info": null
    },
    {
        "title": "桃李花  其二",
        "author": "张舜民",
        "content": "花如桃李人如玉，终日看花看不足。\n万年枝上啭春风，七丝弦上调新曲。\n宝马嘶风车击毂，东市鬬鷄西市鞠。\n但得长留脸上红，莫辞贵买尊中醁。",
        "dynasty": "宋",
        "collection_info": null
    },
    {
        "title": "来日大难",
        "author": "张舜民",
        "content": "去日滔滔似易得，来日藐藐若大难。\n一日且作一日调，百年莫作百年看。\n晋侯竟尔见新麦，楚王更要食熊蹯。\n勿轻白髮翁，勿恃青杨质。\n物壮则老矣，其寿不可必。\n嵇叔夜，郭景纯，今般人物如何人，皇天何不留逡巡。",
        "dynasty": "宋",
        "collection_info": null
    },
    {
        "title": "君马黄",
        "author": "张舜民",
        "content": "君马良，乘乘黄。\n仆臣御，守法度。\n乍可三驱失前禽，不可一朝为诡遇。\n假使四牡，项领无害。\n六辔如组，周旋中规，折旋中矩。\n听和鸾之声，遵康庄之路。\n马不骇舆，君子安处。\n如欲登九折之险，走羊肠之阻。\n蒙犯霜露，跌踢风雨。\n虽使造父再生，王良復出，予亦未知其如何尔。",
        "dynasty": "宋",
        "collection_info": null
    },
    {
        "title": "大雪行",
        "author": "张舜民",
        "content": "晓辞洛水滨，暮宿河之涘。\n四野漫漫不见人，竟日止能行数里。\n浑然天地为一色，渭水南北復何似。\n五陵鹰犬争合围，十宅管弦初热耳。\n连宵耿耿照鬓髮，迎马点衣犹未已。\n但得来年春麦熟，暂困泥涂復何耻。\n农夫南亩未厌多，却入长安作泥滓。",
        "dynasty": "宋",
        "collection_info": null
    },
    {
        "title": "邯郸少年",
        "author": "张舜民",
        "content": "邯郸全盛时，人物自都雅。\n更得幽并儿，豪气阴相假。\n生求赵王剑，千金不论价。\n力购燕国姝，临高起亭榭。\n使酒丛台上，夜猎西陵下。\n闻说五陵儿，臂鹰驰犬马。",
        "dynasty": "宋",
        "collection_info": null
    },
    {
        "title": "试院感怀",
        "author": "张舜民",
        "content": "朱户当昼扃，霜帘达夜悬。\n沈沈造广庭，皞皞接众贤。\n疏莛叩洪钟，短绠汲深渊。\n始知学不迨，内顾多歉然。\n忆昔居上庠，忝出流辈前。\n赋就千金直，诗成万口传。\n荀杨迥接迹，班马思比肩。\n一从苟干禄，永谢英俊躔。\n折腰府县中，餬口道路边。\n世俗多见轻，义士谁哀怜。\n憔悴有今日，光辉思昔年。\n今兹睹秋闱，犹欲争相先。\n枯鱼傍江湖，疲马忆蓟燕。\n凉风拂翠幙，陇月向人圆。\n物景近中秋，客意孤绵绵。\n裴回望清光，欲揽不得全。\n永怀懽乐时，把酒谢婵娟。",
        "dynasty": "宋",
        "collection_info": null
    },
    {
        "title": "鲸鱼",
        "author": "张舜民",
        "content": "东海十日风，巨浪碎山谷。\n长鲸跨十寻，宛转在平陆。\n雷火从天来，砉然刳两目。\n肌肤煮作油，骨节分为屋。\n腥羶百里内，户户至厌足。\n我闻海上人，明珠可作烛。\n鲸鱼復何罪，海若一何酷。\n从欲谗风伯，大钧问不告。\n踌蹰復叹息，归咎当溟渎。\n託形天地閒，独尔有含蓄。\n大者不能容，小者又何益。\n却羡虾鱼辈，安然保家族。",
        "dynasty": "宋",
        "collection_info": null
    },
    {
        "title": "东武二首  其一",
        "author": "张舜民",
        "content": "小白奬周室，夷吾致其君。\n各竭当时力，未免后儒言。\n骏马日千里，壮士举百钧。\n更欲加勉策，折髀与摧辕。",
        "dynasty": "宋",
        "collection_info": null
    },
    {
        "title": "东武二首  其二",
        "author": "张舜民",
        "content": "景公登牛山，俯阚临邑区。\n耕耘被广野，轩冕充修衢。\n鬬鸡走狗马，击筑吹笙竽。\n鱼盐来海岱，桑柘入青徐。\n饶乐曾无敌，弃背復何如。\n公乃叹而泣，顾谓诸大夫。\n安得千万年，长有此国都。\n大夫助公泣，献寿犹欷歔。\n晏子敛袂笑，笑此君臣愚。\n世事如轮环，曾不借须臾。\n前此十数公，今已成丘墟。\n胡不长守此，乃与子孙居。\n始知富贵者，喜受庸人谀。\n岂独当时笑，后世亦揶揄。",
        "dynasty": "宋",
        "collection_info": null
    },
    {
        "title": "山阳二首  其一",
        "author": "张舜民",
        "content": "山阳水陆衝，乐饵人所赴。\n寂寞先生门，车轮不少驻。\n贤哉彼二公，绰有尚贤风。\n恨不生羽翼，啸歌樽酒中。",
        "dynasty": "宋",
        "collection_info": null
    },
    {
        "title": "山阳二首  其二",
        "author": "张舜民",
        "content": "古人急于仕，每择分所安。\n愿为赵魏老，不作滕薛官。\n今人不量力，临老当繁难。\n少见咏淇澳，甚多歌伐檀。",
        "dynasty": "宋",
        "collection_info": null
    },
    {
        "title": "淮口阻雨",
        "author": "张舜民",
        "content": "旱久不得雨，既雨不肯休。\n沄沄汴河水，初合淮河流。\n北来何处客，暂此驻扁舟。\n中有投荒人，万里趋炎洲。\n听水夜不眠，观水朝亦愁。\n呼风捲重阴，放出赤日头。\n舍舟出平地，走马復西游。",
        "dynasty": "宋",
        "collection_info": null
    },
    {
        "title": "天爵山",
        "author": "张舜民",
        "content": "耕者志于食，否则馁继之。\n学者志于道，一为好爵縻。\n本自不营利，间或与利期。\n朝日入而处，暮日仰而思。\n浮云蔽蔀屋，见前当自知。",
        "dynasty": "宋",
        "collection_info": null
    },
    {
        "title": "李侯新斋植松竹聊为杂言",
        "author": "张舜民",
        "content": "尝闻君子居，一日顾必葺。\n李侯作新斋，制度皆自给。\n轩楹如肺腑，豁达可出入。\n取竹渭水湄，移松陇山隰。\n岁寒远相依，劲节久孤立。\n栽培岂无法，根着至今湿。\n清风在目前，独我得多挹。\n归壤共无涯，往日不可及。\n惟忧属后人，长伴边声急。",
        "dynasty": "宋",
        "collection_info": null
    },
    {
        "title": "送叶伸出使河北",
        "author": "张舜民",
        "content": "君今使河北，几日渡黄河。\n脱身出台省，杖节犯风波。\n东南耆旧中，如君能几何。\n何人把袂留，顾我饯则那。\n燕赵多佳人，善舞体婆娑。\n不学白纻词，能唱瓠子歌。\n歌罢令翁愁，井竈宅鼋鼍。\n安得佐禹才，干旄饰五紽。\n与君并驾驱，坐使民气和。\n挥汗强援笔，矢辞愧不多。",
        "dynasty": "宋",
        "collection_info": null
    },
    {
        "title": "汧阳感事",
        "author": "张舜民",
        "content": "人谁无婚姻，我则分鲜薄。\n即今头已白，不识外家乐。\n再过汧阳县，心境何寂寞。\n当时退食地，东轩俯层壑。\n华屋变山丘，九原宁可作。\n空存遗爱树，枝叶几荣落。\n正如辽东归，但见旧城郭。\n堂堂想其仪，物物皆如昨。\n眼看北来雁，身是南飞鹊。\n霜风扫隃麋，晚翠敛吴岳。\n临行更踟蹰，洒泪徧南阁。",
        "dynasty": "宋",
        "collection_info": null
    },
    {
        "title": "思善堂",
        "author": "张舜民",
        "content": "春风长万物，棘子犹卷然。\n及至华实稠，已悲霜露先。\n功随四时去，不待三牲全。\n所以陟屺人，设身常舍旃。",
        "dynasty": "宋",
        "collection_info": null
    },
    {
        "title": "乡人言",
        "author": "张舜民",
        "content": "郴江有奇石，似牛伏岸侧。\n乡人久相传，过者有颠覆。\n我与乡人谋，凿去可勿留。\n祇消一日力，得弭千岁忧。\n乡人顾我笑，官必有闇拙。\n大者不能图，小者安能说。\n方今民间事，颇有急于石。\n当官贵居事，能不闲采拾。\n我有本多田，今乃身无居。\n虽有儿女辈，售人为婢奴。\n破家不足恡，所恨骨肉离。\n官今将骨肉，好去将何之。\n我虽有田里，亦闻官念此。\n念此不能为，何用居官尔。\n乃指江中石，此物如有神。\n不覆廉善士，独倾贪虐人。\n官今幸过此，行李都无害。\n将我言日思，勿为贫贱懈。\n我闻乡人言，背颡俱汗流。\n欲问破家因，恐为明者羞。",
        "dynasty": "宋",
        "collection_info": null
    },
    {
        "title": "送罗正之年兄出使二浙",
        "author": "张舜民",
        "content": "玉麈助清谈，金貂饰高位。\n二物已杀身，无剥生民利。\n君为使者官，犹作农夫事。\n随轩载畚插，一心惟度地。\n惟梁及齐岱，潢污变滞穗。\n玉食反无鱼，黄牛如象贵。\n凡人畏辛苦，君处乃乐易。\n富哉太伯墟，吴越之委积。\n二年苦昏垫，竈臼成蛙肆。\n一日死百人，官司但熟视。\n不获乃命君，物议已为迟。\n君其尚勉旃，副彼朝廷意。\n若为浚泾洪，可得露城市。\n诛其姑息人，戢彼因循吏。\n死者不可招，存者如何置。\n赴海与壑邻，实繫君之智。\n君家本天台，立身颇勤勚。\n一生在州县，晚岁称宪使。\n南人重衣锦，今尔实自致。\n弭节拜坟墓，椎牛设乡遂。\n翁媪上篱观，挥零復嗟喟。\n咸曰罗家儿，今日乃如是。\n伊予出西北，仕路每相值。\n交代又同年，莫予论事契。\n嗜好无不同，出处亦有类。\n天台与四明，一生游梦寐。\n淡荡秋风中，都门把归袂。\n行与兴公游，閒过贺老醉。\n二客傥有言，因风幸相寄。",
        "dynasty": "宋",
        "collection_info": null
    },
    {
        "title": "送薛昌朝赴太原幕府",
        "author": "张舜民",
        "content": "去国重为客，送君还復归。\n天寒雨细光景促，且就东城寺中宿。\n寺当蒲坂望屋庐，日暮无由辨乔木。\n既已唯诺难自由，虽欲一日安可留。\n吾辈事势不大殊，此际兴味復何如，归来愁坐独嗟吁。\n毕竟岂如村野老，或尔富民城郭居。\n雨旸寒燠都不与，亲戚满眼身不孤。\n乃知平生走薄官，正似痴牛引重车。\n险夷缭络不知止，祇得终年困道涂。",
        "dynasty": "宋",
        "collection_info": null
    },
    {
        "title": "赠奉议沈辽",
        "author": "张舜民",
        "content": "鳬胫天生短，鹤胫本来长。\n一朝有客欲断续，二物无地逃悲伤。\n吾徒曾匪鳬鹤匹，又取圣贤为学术。\n解将轩冕等浮云，宁免傥来并执一。\n夫君擢秀居东南，代以文词起簪绂。\n铮铮官业素有闻，更号能书居第一。\n平生意气少防闲，一跌落在江湖间。\n几年转徙无家室，惟与樵渔为往还。\n醉吟未免写胸臆，健笔依旧飞云烟。\n远俗僻陋多不识，都城一帖沽万钱。\n今朝我过齐山下，邀我陟降游二山。\n羡君卜筑思意尽，今古气象罗目前。\n佛留九顶千株石，天赐清溪一水湾。\n自拾薪枝给朝夕，不与城郭通交关。\n亲友一切皆谢绝，惟许子驰来问安。\n人生涉世多忧喜，不用昭昭明物理。\n少小辛苦卜一廛，如今老大无居止。\n迁流方从五岭去，敢望生还復经此。\n万一君恩纵北归，与君左右为邻里。",
        "dynasty": "宋",
        "collection_info": null
    },
    {
        "title": "还李彀士雄卷",
        "author": "张舜民",
        "content": "河汾之会，韩晋之津。\n在昔王马今何人，青衫木笏排风尘。\n面如桃花髭如银，长篇大字妙入神。\n关辅后辈谁等伦，四方仕宦足邅迍。\n归老阌乡玉涧滨，云为友兮山为邻。\n森森绿槊万霜筠，汩汩清涟飞两轮。\n亭上何所见，荆山早暮来相亲。\n斋中何所有，新旧歌诗千百首。\n细大搜罗万象劳，放开日月东西走。\n世上儿女徒纷纷，作者须教归老手。\n君不见古往今来富贵人，灿灿金章悬紫绶。\n金珠初入宠方深，骨肉未消名已朽。\n又不见李杜死来三百年，至今仰望如星斗。\n一联一句挂齿牙，便同金石垂长久。\n乃知皇天造万物，独于吾辈偏加厚。\n还翁诗卷翁细思，岂是生平都不偶。",
        "dynasty": "宋",
        "collection_info": null
    },
    {
        "title": "禅僧福公寄惠牧牛图答以问牛歌",
        "author": "张舜民",
        "content": "诃诃诃，栖巌老法师，寄我牧牛颂。\n我是人间百岁人，今朝却作婴儿弄。\n堪笑其间有一牛，满身变白尾犹黑。\n想君不是上上根，教人费尽閒心力。\n我昔有一牛，其毛元自白。\n如今牛已无，欲求不可得。\n蓑笠与鞭绳，同时皆弃掷。\n身心无住着，冷坐溪边石。\n却问山中人，閒寻牧牛客。",
        "dynasty": "宋",
        "collection_info": null
    },
    {
        "title": "书节孝先生事实于先生诗编之后",
        "author": "张舜民",
        "content": "古人往矣名空存，尔来冠带谁其伦。\n语言渊骞行盗跖，俯仰不愧何缤缤。\n先生道义完且洁，去彼取此非今人。\n事亲岂但綵衣戏，刻木省定长悲辛。\n抛官却扫醉经史，胸中无復留纤尘。\n履穿袍敝突不墨，辞币与粟甘清贫。\n自从秀髮到白首，造次于是非一晨。\n当知有昊悯浇散，先生故出拔斯民。\n嗟余禀赋虽不敏，管窥偶幸知所因。\n讲闻先生亦已久，云为辄以书诸绅。\n朅来广陵两阅岁，所得比旧尤加亲。\n此编雅什盈数百，覃思成诵惊余神。\n恍如听乐周太庙，黄钟大吕皦且纯。\n又如典瑞出圭璧，璀璨溢目非玞珉。\n伟哉固足信万一，彷佛想见容彬彬。\n吾皇图治急遗逸，空谷相望推蒲轮。\n先生高卧焉得遂，细札匪日颁严闉。\n重惭缰锁脱无计，洒扫犹阻致此身。\n愿言师法不少懈，异日有立逃湮沦。",
        "dynasty": "宋",
        "collection_info": null
    },
    {
        "title": "跋百之诗画",
        "author": "张舜民",
        "content": "诗是无形画，画是有形诗。\n丹青不知老将至，李陵苏武真吾师。\n太平本学治礼乐，犹有暇日能临池。\n区中孰最奇，庞眉皓首苟住着，安得一区我安之。",
        "dynasty": "宋",
        "collection_info": null
    },
    {
        "title": "京兆安汾叟赴辟临洮幕府南舒李君自画阳关图并诗以送行浮休居士为继其后",
        "author": "张舜民",
        "content": "古人送行赠以言，李君送人兼以画。\n自写阳关万里情，奉送安西从辟者。\n澄心古纸白如银，笔墨轻清意萧洒。\n短亭离筵列歌舞，亭亭諠諠簇车马。\n溪边一叟静垂纶，桥畔俄逢两负薪。\n掣臂苍鹰随猎犬，耸耳駏馿扶隻轮。\n长安陌上多豪侠，正值春风二三月。\n分明朝雨浥轻尘，客舍青青柳色新。\n主人举杯苦劝客，道是西征无故人。\n殷勤一曲歌者阕，歌者背泪霑罗巾。\n酒阑童仆各辞亲，结束韬縢意气振。\n稚子牵衣老人哭，道上行客皆酸辛。\n惟有溪边钓鱼叟，寂寞投竿如不闻。\n李君此画何容易，画出渔樵有深意。\n为道世间离别人，若箇不因名与利。\n红莲幕府尽奇才，家近南山紫翠堆。\n烜赫朱门当巷陌，潺潺流水遶亭台。\n当轩怪石人稀见，夹道长松手自栽。\n静锁园林鶑对语，密穿堂户燕惊迴。\n试问主翁在何所，近向安西幕府开。\n歌舞教成头已白，功名未立老相催。\n西山东国不我与，造父王良安在哉。\n已卜买田箕岭下，更看筑室颍河隈。\n凭君传语王摩诘，画箇陶潜归去来。",
        "dynasty": "宋",
        "collection_info": null
    },
    {
        "title": "打麦",
        "author": "张舜民",
        "content": "打麦打麦，彭彭魄魄。\n声在山南应山北，四月太阳出东北。\n纔离海峤麦尚青，转到天心麦已熟。\n鹖旦催人夜不眠，竹鸡叫雨云如墨。\n大妇腰镰出，小妇具筐逐。\n上壠先捋青，下壠已成束。\n田家以苦乃为乐，敢惮头枯面焦黑。\n贵人荐庙已尝新，酒醴雍容会所亲。\n曲终厌饫劳童仆，岂信田家未入唇。\n尽将精好输公赋，次把升斗求市人。\n麦秋正急又秧禾，丰岁自少凶岁多，田家辛苦可奈何。\n将此打麦词，兼作插禾歌。",
        "dynasty": "宋",
        "collection_info": null
    },
    {
        "title": "梅子",
        "author": "张舜民",
        "content": "月破冥冥雨，枝摇闪闪黄。\n口中先水出，衣上带花香。\n肺疾须拚醉，牙疏不耐尝。\n调羹无復用，山谷日倾筐。",
        "dynasty": "宋",
        "collection_info": null
    },
    {
        "title": "巌花",
        "author": "张舜民",
        "content": "託根何太远，得地亦相宜。\n土石生为偶，红香想自知。\n风英将片片，雨实渐离离。\n戍客思攀折，无何历处危。",
        "dynasty": "宋",
        "collection_info": null
    },
    {
        "title": "矴斋独坐怀兄弟",
        "author": "张舜民",
        "content": "并桥冰乍泮，隔岸柳初黄。\n河上春犹浅，天涯日渐长。\n平时好行乐，往事入思量。\n最恨三年别，应添两鬓霜。",
        "dynasty": "宋",
        "collection_info": null
    },
    {
        "title": "东行别矴斋",
        "author": "张舜民",
        "content": "宴坐岂不好，有谁强尔行。\n山川不改色，儿女各为情。\n岸隔霜林意，斋空夜水声。\n虚传少陵叟，一室过平生。",
        "dynasty": "宋",
        "collection_info": null
    },
    {
        "title": "秋日书怀",
        "author": "张舜民",
        "content": "凉风起天末，何物动人愁。\n一室关河暮，三年草木秋。\n高文谁弔屈，晚节漫依刘。\n独怪瀼西叟，巴江得久留。",
        "dynasty": "宋",
        "collection_info": null
    },
    {
        "title": "秋暮书怀  其一",
        "author": "张舜民",
        "content": "秋日平凉客，栖迟泮水间。\n家贫思得禄，性懒要长閒。\n欹枕时闻雁，登城忽见山。\n征西旧时将，大半髮毛斑。",
        "dynasty": "宋",
        "collection_info": null
    },
    {
        "title": "秋暮书怀  其二",
        "author": "张舜民",
        "content": "客舍无前后，分明似一舟。\n瓶罂生计小，儿女长年忧。\n餬口身将老，谋归岁聿周。\n布衣今復敝，莫问黑貂裘。",
        "dynasty": "宋",
        "collection_info": null
    },
    {
        "title": "秋暮书怀  其三",
        "author": "张舜民",
        "content": "忆昔曾游处，俄经二十年。\n重来人不识，独想事依然。\n北海知刘备，荆州小仲宣。\n如何骑骏马，徼倖学开边。",
        "dynasty": "宋",
        "collection_info": null
    },
    {
        "title": "秋暮书怀  其四",
        "author": "张舜民",
        "content": "濯濯荒山麓，娟娟孤女祠。\n晓泉开宝镜，秋月画蛾眉。\n拾翠来泾汭，行云过北池。\n犹胜青冢魄，埋恨九原悲。",
        "dynasty": "宋",
        "collection_info": null
    },
    {
        "title": "秋暮书怀  其五",
        "author": "张舜民",
        "content": "旅鬓茎茎白，霜梨叶叶红。\n可怜非类者，同落有涯中。\n万物齐为马，劳生独转蓬。\n此行江海外，便作狎鸥翁。",
        "dynasty": "宋",
        "collection_info": null
    },
    {
        "title": "秋暮书怀  其六",
        "author": "张舜民",
        "content": "再到崆峒寺，题名尚宛然。\n存亡如昨日，筋力想当年。\n祸福归玄鸐，晨昏听杜鹃。\n此间无虎豹，好着养生编。",
        "dynasty": "宋",
        "collection_info": null
    },
    {
        "title": "秋暮书怀  其七",
        "author": "张舜民",
        "content": "节物推移速，登临感慨多。\n寒云飞陇首，残叶下朝那。\n代北惭归马，洮西尚凯歌。\n惟怜鏖战骨，寂寞掩山阿。",
        "dynasty": "宋",
        "collection_info": null
    },
    {
        "title": "秋暮书怀  其八",
        "author": "张舜民",
        "content": "冶谷鸦仍乱，空同日欲曛。\n关河围绝壁，鼓角壮中军。\n自纳和戎策，还停草檄文。\n征西好规矩，后世见忠勤。",
        "dynasty": "宋",
        "collection_info": null
    },
    {
        "title": "秋暮书怀  其九",
        "author": "张舜民",
        "content": "爱静无由静，思归不得归。\n干时虚碌碌，怀往迥依依。\n菊酒还吹帽，玄霜未授衣。\n知他蘧伯玉，曾悟少年非。",
        "dynasty": "宋",
        "collection_info": null
    },
    {
        "title": "登大岯",
        "author": "张舜民",
        "content": "东郡韩延寿，黎阳李魏公。\n一时推岂弟，累代想英雄。\n草木芳菲外，山河感慨中。\n但逢川上客，不见狎鸥翁。",
        "dynasty": "宋",
        "collection_info": null
    },
    {
        "title": "离山阳",
        "author": "张舜民",
        "content": "日日东南去，空劳北望魂。\n孤帆转城角，返照入船门。\n强饭甘鱼菜，随方学语言。\n蛙声不忍听，为似故山村。",
        "dynasty": "宋",
        "collection_info": null
    },
    {
        "title": "八月十四日清溪堂望月",
        "author": "张舜民",
        "content": "客路三湘远，天风八月清。\n云间虽掩映，水底已分明。\n且对当年影，休吟万古情。\n喜君方向满，照我过江城。",
        "dynasty": "宋",
        "collection_info": null
    },
    {
        "title": "郴州送许叔献员外赴道州",
        "author": "张舜民",
        "content": "岭下为迁客，人中得老成。\n传经汉丞相，授讲鲁诸生。\n五斗青衫色，三湘白髮茎。\n话言犹未尽，要作道州行。",
        "dynasty": "宋",
        "collection_info": null
    },
    {
        "title": "顺阳  其一",
        "author": "张舜民",
        "content": "已免均房险，宽平喜博山。\n园林皆掩映，风俗自安閒。\n麻麦三春暮，人烟百里环。\n吾行半天下，难得此江关。",
        "dynasty": "宋",
        "collection_info": null
    },
    {
        "title": "顺阳  其二",
        "author": "张舜民",
        "content": "隠隠来山远，茫茫去路平。\n舟车楚北户，城冢汉南京。\n小杏沾花摘，春醪对雨倾。\n士民留我住，强作少陵行。",
        "dynasty": "宋",
        "collection_info": null
    },
    {
        "title": "巩州首阳铺鸟鼠同穴",
        "author": "张舜民",
        "content": "本是巢居物，那容鼠穴中。\n既言无牝牡，何用有雌雄。\n山节曾居蔡，长江网得鸿。\n谁能穷物理，目送渭波东。",
        "dynasty": "宋",
        "collection_info": null
    },
    {
        "title": "送鲍经句赴辟洮东幕府",
        "author": "张舜民",
        "content": "平昔通家子，今为幕府宾。\n宦游知几日，器业已成人。\n陇右从戎客，燕南老病身。\n军中想多暇，莫惜寄书频。",
        "dynasty": "宋",
        "collection_info": null
    },
    {
        "title": "体之推官侍亲出使聊书短篇以浼行色",
        "author": "张舜民",
        "content": "游梁并困洛，谁是故人情。\n未尽环中说，俄成剑外行。\n路遥诗箧重，雪映綵衣明。\n预想东归日，相逢指渭城。",
        "dynasty": "宋",
        "collection_info": null
    },
    {
        "title": "过同州遇雪赠毌清臣",
        "author": "张舜民",
        "content": "左辅沙如水，长春柳未匀。\n精神迎刺史，景物为行人。\n羃䍥梁山外，飘流洛水滨。\n十年门下客，依旧困泥尘。",
        "dynasty": "宋",
        "collection_info": null
    },
    {
        "title": "花时对雪",
        "author": "张舜民",
        "content": "急霰飘零际，羣芳烂熳中。\n半开先逐水，未落已随风。\n兵渡金陵破，尘来绣岭空。\n谁能劳樽酒，暂使客颜红。",
        "dynasty": "宋",
        "collection_info": null
    },
    {
        "title": "西宫致斋贻裴着作",
        "author": "张舜民",
        "content": "西出都门外，尘埃扑马鞍。\n人家事寒食，星雨仰祠官。\n日永鶑千啭，庭閒竹数竿。\n惟怜隔斋禁，不得共清懽。",
        "dynasty": "宋",
        "collection_info": null
    },
    {
        "title": "南衙寺会宿王鲍二同年",
        "author": "张舜民",
        "content": "徧走长城塞，归由舜阪头。\n榜中千里骏，天外二星流。\n花月仍寒雨，关河逼寺楼。\n宁知十年后，此地并衾裯。",
        "dynasty": "宋",
        "collection_info": null
    },
    {
        "title": "组以时果供馈予以酒为报",
        "author": "张舜民",
        "content": "馑岁无时果，秦人餍草茶。\n开奁惊见李，对客喜浮瓜。\n为乏琼瑶报，聊称旨酒嘉。\n中郎不忧老，有女可传家。",
        "dynasty": "宋",
        "collection_info": null
    },
    {
        "title": "哀虢县令犹子箅  其一",
        "author": "张舜民",
        "content": "匍匐岐山下，三呼已过时。\n臧孙虽有后，伯道竟无儿。\n自是终身痛，空留一县悲。\n老人休雨泪，转面即逢伊。",
        "dynasty": "宋",
        "collection_info": null
    },
    {
        "title": "哀虢县令犹子箅  其二",
        "author": "张舜民",
        "content": "送别言犹在，来书墨尚温。\n安知咫尺地，便有死生分。\n已负秋山约，犹传鲁史文。\n魂兮今有託，将祔伯兄坟。",
        "dynasty": "宋",
        "collection_info": null
    },
    {
        "title": "苏子瞻哀辞",
        "author": "张舜民",
        "content": "石与人俱贬，人亡石尚存。\n却怜坚重质，不减浪花痕。\n满酌中山酒，重添丈八盆。\n公兮不归北，万里一招魂。",
        "dynasty": "宋",
        "collection_info": null
    },
    {
        "title": "佚老堂为陶敏宣德题",
        "author": "张舜民",
        "content": "未老刚称老，言休即便休。\n浔阳真有后，彭泽善贻谋。\n隠几悲残漏，回头见急流。\n便须移醉石，偃卧北窗幽。",
        "dynasty": "宋",
        "collection_info": null
    },
    {
        "title": "杜鹃",
        "author": "张舜民",
        "content": "飞伏终难见，空抟似老乌。\n一身随变化，故国任丘墟。\n簇簇花如血，声声怨不枯。\n春山情更好，何必夜相呼。",
        "dynasty": "宋",
        "collection_info": null
    },
    {
        "title": "食杨梅荔枝思去年",
        "author": "张舜民",
        "content": "杨梅味已酸，荔子色能丹。\n火齐骊龙脱，江绡玉露团。\n谪居深不负，沈醉亦何难。\n今岁无人剥，吁嗟任满盘。",
        "dynasty": "宋",
        "collection_info": null
    },
    {
        "title": "山果",
        "author": "张舜民",
        "content": "煮酒堆山果，新茶下粉团。\n似梅嫌足核，如蜜少加酸。\n公子倾金弹，行人漏蜡丸。\n吾乡元不识，归日画图看。",
        "dynasty": "宋",
        "collection_info": null
    },
    {
        "title": "宣赦",
        "author": "张舜民",
        "content": "击鼓填街道，传声过水滨。\n国严三岁祀，恩洗万方春。\n舟檝随南斗，衣冠拱北辰。\n岭南并岭北，多少望归人。",
        "dynasty": "宋",
        "collection_info": null
    },
    {
        "title": "秋日燕山道中",
        "author": "张舜民",
        "content": "燕山秋更好，况復值新晴。\n一径幽花闹，千巌晚瀑明。\n寺危迂路入，水漫信船行。\n尝栗皱初破，开梨颊未頳。\n松萝扶斗上，剑戟插沙平。\n秦赵封疆密，岷峨气象清。\n五龙丹桂尽，万马蹛林横。\n韫玉人时得，埋钱事可惊。\n画图传辋水，醉倒恋增城。\n为报南归客，应须自作程。",
        "dynasty": "宋",
        "collection_info": null
    },
    {
        "title": "和赵大监雪",
        "author": "张舜民",
        "content": "腊雪称为瑞，初春又不同。\n月藏灯市底，云泛綵山中。\n洒面犹堪数，连宵势莫穷。\n催花萦小槛，引絮舞低空。\n三径从谁扫，千门倏自通。\n褵褷消酒力，料峭却东风。\n阔壅平戎幕，孤撑访戴篷。\n岂期麟趾客，并舍虎门东。\n郢国歌难和，梁园赋易工。\n何人知帝力，鼓腹颂清衷。",
        "dynasty": "宋",
        "collection_info": null
    },
    {
        "title": "东湖春日",
        "author": "张舜民",
        "content": "湖外红花閒白花，湖边游女驻香车。\n秋韆对起花阴乱，蹴鞠孤高柳带斜。\n无数小鱼真得所，一双新燕宿谁家。\n故园风景还如此，极目飞魂逐暮鸦。",
        "dynasty": "宋",
        "collection_info": null
    },
    {
        "title": "所寓开利寺小池有四色莲花青黄白红红者千叶皆北土所未见者也惜其遐陬有此异卉",
        "author": "张舜民",
        "content": "深山草木自幽奇，四色荷花世所稀。\n孤独园中瞻佛眼，凝祥池上捧天衣。\n白公没后禅林在，王俭归来幕府非。\n水冷风高人不到，却怜鸥鸟日相依。",
        "dynasty": "宋",
        "collection_info": null
    },
    {
        "title": "王氏松斋诗",
        "author": "张舜民",
        "content": "人传半隠在龙门，天启松斋遇远孙。\n水石蔽亏包废寺，版图磨灭指邻村。\n如将绿野还裴度，不见潜溪付李藩。\n壁土未干三易主，洛阳城裏有名园。",
        "dynasty": "宋",
        "collection_info": null
    },
    {
        "title": "题融师松斋",
        "author": "张舜民",
        "content": "未解子荆流可枕，冷笑陶令琴无弦。\n临流有耳安用洗，续弦得胶还自煎。\n不禁巢边黄口闹，不作竿上鮎鱼缘。\n但欲移床倚西壁，共师饱听松风眠。",
        "dynasty": "宋",
        "collection_info": null
    },
    {
        "title": "邻居张民师友孝斋",
        "author": "张舜民",
        "content": "岁晚何人念孔怀，北斋风景似南斋。\n夜寒几借阳城被，归兴徒穿杜子鞋。\n乌鸟争巢时坠屋，丛萱得雨乱侵阶。\n闭门朗讽閒居赋，一任红尘涨六街。",
        "dynasty": "宋",
        "collection_info": null
    },
    {
        "title": "妙莲阁",
        "author": "张舜民",
        "content": "休论雪窦与云峰，且看天台剑戟丛。\n万水千山来阁上，一花六叶现池中。\n谁将色界填空界，不离香风席祖风。\n有底妙莲谈不尽，却成赋笔与兴翁。",
        "dynasty": "宋",
        "collection_info": null
    },
    {
        "title": "丛台",
        "author": "张舜民",
        "content": "荆棘芃芃百尺堆，路人云此是丛台。\n雨中漳浦明还灭，门外青山去又来。\n歌啸且从今日乐，是非谁管后人哀。\n靓妆炫服寻为土，不似昆明堑劫灰。",
        "dynasty": "宋",
        "collection_info": null
    },
    {
        "title": "送郑平叔司勋之陕二首  其一",
        "author": "张舜民",
        "content": "忆昔垂髫里闬间，披云常睹一峰巑。\n青衫白髮经忧患，珥笔含香最岁寒。\n梦寐依稀留北省，家山迤逦近长安。\n下车已接樱桃会，走马西归趁一盘。",
        "dynasty": "宋",
        "collection_info": null
    },
    {
        "title": "送郑平叔司勋之陕二首  其二",
        "author": "张舜民",
        "content": "憧憧大道两京来，千骑东方最上才。\n岂有甘棠存故国，空余河水绕行台。\n松筠寂寂征君宅，箫鼓匆匆过客杯。\n九陌风尘归未得，不知青眼为谁开。",
        "dynasty": "宋",
        "collection_info": null
    },
    {
        "title": "孙贲知衢州去疑冢以其所得双石作堂乞诗",
        "author": "张舜民",
        "content": "芝兰虽好忌当门，何况庭前恶土墩。\n畚锸才兴双剑出，狐狸尽去老松蹲。\n百年守冢真堪笑，一日开轩亦可尊。\n安得掷从天外去，成都石笋至今存。",
        "dynasty": "宋",
        "collection_info": null
    },
    {
        "title": "送比部孙郎中将漕二浙",
        "author": "张舜民",
        "content": "前朝使节拥朱轩，乃是君家小状元。\n不独官资如令祖，更将学术付贤孙。\n上供旋捣新禾米，行部时惊旧水痕。\n游徧天台便归好，乔松翠竹满青门。",
        "dynasty": "宋",
        "collection_info": null
    },
    {
        "title": "送鞠十二朝散将漕二浙  其一",
        "author": "张舜民",
        "content": "关塞烟尘二十秋，适持使节海山头。\n行衙到处皆如寺，按部经年不离舟。\n公举所知当勿枉，上供易足更何求。\n若论安便无加此，祇恐旁求第一流。",
        "dynasty": "宋",
        "collection_info": null
    },
    {
        "title": "送鞠十二朝散将漕二浙  其二",
        "author": "张舜民",
        "content": "闻说长安苦戴星，公家无补祇劳形。\n每思肥羜心先写，今见淮山眼自青。\n岂乏寻常将漕輓，好留人物为朝廷。\n四明久已无狂客，欲问天工乞箳篂。",
        "dynasty": "宋",
        "collection_info": null
    },
    {
        "title": "送何子温提刑奉使江东",
        "author": "张舜民",
        "content": "奉使江东知几春，此行重驾赤车轮。\n青绫故被留归我，白髮祠郎便乞亲。\n老大岂堪愁桂玉，秋风依旧长鲈莼。\n宦途出处何须较，且与庐山作主人。",
        "dynasty": "宋",
        "collection_info": null
    },
    {
        "title": "萤",
        "author": "张舜民",
        "content": "江皋萤火故辉辉，仍解穿帘夜点衣。\n但取见时增意思，莫嫌生处太卑微。\n月明敢向星中乱，天黑偏能雨裏飞。\n今日分明知我去，何年漂泊照吾归。",
        "dynasty": "宋",
        "collection_info": null
    },
    {
        "title": "秋日陪陕守成伯阁老过魏清逸草堂诗以志之",
        "author": "张舜民",
        "content": "何处登临散鬰陶，草堂依约在东郊。\n笼中凡鸟迎新网，天外冥鸿委旧巢。\n山色茏葱辉綵旆，田歌呕轧杂鸣铙。\n青编虽有知音绝，可是无人学解嘲。",
        "dynasty": "宋",
        "collection_info": null
    },
    {
        "title": "夜闻刘宫苑舟中琵琶诗",
        "author": "张舜民",
        "content": "繫舟江岸两相闻，弦索嘈嘈恍未分。\n不得长安水边见，却于湓浦夜深闻。\n穷愁似影长随我，乐事如年不负君。\n会意檀槽求一醉，世间荣辱任纷纷。",
        "dynasty": "宋",
        "collection_info": null
    },
    {
        "title": "长沙遇雪赠何待制二首  其一",
        "author": "张舜民",
        "content": "初过湖南正惨悽，朔风边雪远相随。\n林欺橘柚看零落，岸拆蒹葭倚倒垂。\n可是辋川真入画，须教梁苑徧题诗。\n莫言北客都无有，且与湘人当土宜。",
        "dynasty": "宋",
        "collection_info": null
    },
    {
        "title": "长沙遇雪赠何待制二首  其二",
        "author": "张舜民",
        "content": "由来地气本无天，致感中和报有年。\n拂槛穿帘初学舞，萦风带雨不成团。\n清光併入书仙府，寒色偏留逐客船。\n老杜题诗曾有乞，漂零今昔路人怜。",
        "dynasty": "宋",
        "collection_info": null
    },
    {
        "title": "和同使郑内藏见贻之作",
        "author": "张舜民",
        "content": "仗节传呼出紫宸，燕南蓟北望车尘。\n身为五郡循良守，家是三朝宿卫臣。\n对榻梦魂思共得，据鞍吟啸喜相亲。\n驿亭处处逢花发，疑是春光解送人。",
        "dynasty": "宋",
        "collection_info": null
    },
    {
        "title": "梁才甫自湖南移使广西移使广东自广东復移湖外三年之间周历四路今者北还已越郴岭道次作诗见寄渴于会遇谨用赓和",
        "author": "张舜民",
        "content": "天际云帆百尺开，广西移去广东回。\n未成老大归朝计，且喜平安出岭来。\n竹马共迎新使节，松斋暗锁旧莓苔。\n回思託荫无多日，早至潇湘欲重陪。",
        "dynasty": "宋",
        "collection_info": null
    },
    {
        "title": "同刘贡甫学士登石鼓合江亭一首",
        "author": "张舜民",
        "content": "乘兴俄成石鼓游，可堪摇落楚江秋。\n巌中名字今何在，亭下潇湘古亦愁。\n万里再惊金马客，一家重上木兰舟。\n却令二水知人意，合势相邀向北流。",
        "dynasty": "宋",
        "collection_info": null
    },
    {
        "title": "舟行湘岸见早梅盛开",
        "author": "张舜民",
        "content": "江上篱边见早梅，天寒地暖数枝开。\n为怜北客漂流远，偷报东君信息回。\n香气轻于新酿熟，襟怀重似故人来。\n舟中莫问无兼有，急急呼儿贳酒杯。",
        "dynasty": "宋",
        "collection_info": null
    },
    {
        "title": "再过黄州苏子瞻东坡雪堂因书即事题于武昌王叟斋扉",
        "author": "张舜民",
        "content": "欹帆侧柂岭边归，重过东坡叩竹扉。\n床坐凝尘风自扫，江山无主燕空飞。\n门前桃李添新径，井畔梧桐长旧围。\n好在江南王钓叟，为君时復晒渔衣。",
        "dynasty": "宋",
        "collection_info": null
    },
    {
        "title": "洒然堂",
        "author": "张舜民",
        "content": "何必徜徉水石间，听君言语已孱颜。\n三湘尽处犹逢竹，五岭回时却见山。\n吏案总教如雁进，灵源我且似鸥閒。\n天边猿鹤皆相识，惟欠携筇日往还。",
        "dynasty": "宋",
        "collection_info": null
    },
    {
        "title": "壬戌孙览右司同年以诗见寄用韵和酬",
        "author": "张舜民",
        "content": "孙郎卧省正当年，曾奏嘉谋玉扆边。\n事契且论龙虎榜，行藏休问孝廉船。\n从军脱略矜横槊，御魅迁流喜执鞭。\n莫怪子云知遇晚，勒铭终欲上燕然。",
        "dynasty": "宋",
        "collection_info": null
    },
    {
        "title": "过山阳有怀",
        "author": "张舜民",
        "content": "山阳过处苦匆匆，想见平生水陆衝。\n但有酒杯浮绿蚁，却无赋笔写游龙。\n江湖风浪三千里，京国鶑花一万重。\n他日君恩容北首，故人能作復从容。",
        "dynasty": "宋",
        "collection_info": null
    },
    {
        "title": "书薛绍彭诗编",
        "author": "张舜民",
        "content": "白杨宿草几离披，忽对遗编动永思。\n棠棣先凋空浩叹，图书不展已多时。\n岂惟独负游山约，何意重看送我诗。\n今日山翁悲復喜，薛家门裏有孤儿。",
        "dynasty": "宋",
        "collection_info": null
    },
    {
        "title": "凌虚台",
        "author": "张舜民",
        "content": "岐山四合与台平，半露园林叶未成。\n是处芳菲皆可惜，晚来风雨太无情。\n山川不改秦云色，宫室长悬陇水声。\n惟有故园终不见，仓庚黄鸟向人鸣。",
        "dynasty": "宋",
        "collection_info": null
    },
    {
        "title": "原州赠王补之洛苑同年",
        "author": "张舜民",
        "content": "汴上相从又几星，尚淹符竹守临泾。\n不须怪我头添白，且喜逢君眼暂青。\n旧任再游空寂寞，同年屈数半凋零。\n何当展尽平边策，图使秦民得敉宁。",
        "dynasty": "宋",
        "collection_info": null
    },
    {
        "title": "送章质夫同年",
        "author": "张舜民",
        "content": "同年事契最知名，众谓朝廷得老成。\n感慨共论平昔事，蹉跎还累故人情。\n节旄落尽髭仍黑，髀肉消残宠未惊。\n若过函关须北望，皑然依復俟河清。",
        "dynasty": "宋",
        "collection_info": null
    },
    {
        "title": "九日和检法登高之作",
        "author": "张舜民",
        "content": "重阳何处可登临，独有条山可共寻。\n世上几人能到此，樽前万事莫相侵。\n溪风猎猎时吹帽，菊蕊纷纷易满襟。\n莫为嘉辰频索醉，也须随分惜光阴。",
        "dynasty": "宋",
        "collection_info": null
    },
    {
        "title": "和人岁暮书怀",
        "author": "张舜民",
        "content": "星回律变数将终，二十年前此邑中。\n天令尚随新岁改，人颜那得旧时红。\n家无妻妾仍多难，腹有诗书可屡空。\n莫笑郑人欺子产，到头留得惠民功。",
        "dynasty": "宋",
        "collection_info": null
    },
    {
        "title": "至瀛州小雪贻蒋颖叔",
        "author": "张舜民",
        "content": "梁苑瑶池醉梦阑，忽随北客度燕山。\n马头点缀飞才密，日脚微明意尚悭。\n疏布久抛南海上，貂裘初袭两河间。\n好留幕府陪樽俎，刚被行人不放閒。",
        "dynasty": "宋",
        "collection_info": null
    },
    {
        "title": "十月十九日诸讲官晨趋迩英前夕初雪沾洽寻有旨权住讲一日既而同子开内翰正夫侍郎元功舍人少竚资善一饫而出诸公嘉其景而被上恩乃谓衰薄不可无作聊书长句深愧斐然",
        "author": "张舜民",
        "content": "西风拔地夜飘霙，天惠胪传讲暂停。\n病眼昏花逋读史，高谈快论阻横经。\n御沟容与冰初合，苑柳扶疏叶未零。\n可是太平占上瑞，衰才殊不解丹青。",
        "dynasty": "宋",
        "collection_info": null
    },
    {
        "title": "部役书怀",
        "author": "张舜民",
        "content": "近市铜章泊近郊，炯无尘虑挂秋毫。\n含宏品彙知天大，照鉴容光仰日高。\n市舍柔桑围幄幙，弄风新麦泛波涛。\n巷歌野哭应听取，珍重吾家制锦刀。",
        "dynasty": "宋",
        "collection_info": null
    },
    {
        "title": "还卷答徐长官",
        "author": "张舜民",
        "content": "才士生平多薄命，文章自昔少知音。\n增添行李妨为客，搜搅肝肠枉用心。\n高阁书存终覆瓿，长门赋丽偶遗金。\n云台幸有功名望，何必孜孜泥古今。",
        "dynasty": "宋",
        "collection_info": null
    },
    {
        "title": "和答还卷",
        "author": "张舜民",
        "content": "屈宋功成道不传，后来鸡犬各登仙。\n留连光景随时俗，盗窃声名至暮年。\n陷没李陵因北伐，漂流杜甫为南迁。\n耒阳郴口今吾在，谁与诛茅屋数椽。",
        "dynasty": "宋",
        "collection_info": null
    },
    {
        "title": "和陈宪车蜡梅",
        "author": "张舜民",
        "content": "黄宫暖律暗相催，腊后春前见蜡梅。\n青帝不知无蝶至，黄花先赏有蜂来。\n风飘嫩蕊添鶑羽，雪驾寒香入酒杯。\n尽道此花居第一，如何更有百花开。",
        "dynasty": "宋",
        "collection_info": null
    },
    {
        "title": "秋晚三首  其一",
        "author": "张舜民",
        "content": "久雨秋深对晚晴，近山昏黑远山明。\n滩头艇子排行繫，水底鱼儿作队行。\n衰柳带风犹喜舞，残蝉送日尚能鸣。\n角冠藜杖何为者，独向溪边忘姓名。",
        "dynasty": "宋",
        "collection_info": null
    },
    {
        "title": "秋晚三首  其二",
        "author": "张舜民",
        "content": "官事私忧总不论，每于楼上到黄昏。\n江城日暮须吹角，野寺僧归自掩门。\n秋晚山川多草木，年丰场圃足鸡豚。\n人生几有渊明乐，稚子迎门酒满樽。",
        "dynasty": "宋",
        "collection_info": null
    },
    {
        "title": "秋晚三首  其三",
        "author": "张舜民",
        "content": "谁把霜林染得红，更栽绿竹与长松。\n家家白酒连宵醉，处处新禾彻夜舂。\n半落园林悬橘柚，低回门巷映芙蓉。\n沙鸥性在终难狎，祇解沙头印脚踪。",
        "dynasty": "宋",
        "collection_info": null
    },
    {
        "title": "裴纶着作见期行日延宿所居既至裴已行因书寄此",
        "author": "张舜民",
        "content": "都城人事日烹煎，跳出都门意已仙。\n摩诘旧闻空一室，祖生何事忽先鞭。\n尘埃马上同看月，絺绤风中共听蝉。\n我復西还君北去，箕山颍水自萧然。",
        "dynasty": "宋",
        "collection_info": null
    },
    {
        "title": "送辛着作罢荣河",
        "author": "张舜民",
        "content": "常笑三闾老大夫，枉将憔悴付江鱼。\n为儒须较身名重，入仕先将喜愠除。\n莫顾他门堪炙手，且教我腹可回车。\n此行愧乏琼瑶赠，聊比诗人一束刍。",
        "dynasty": "宋",
        "collection_info": null
    },
    {
        "title": "题三水县舍左几着作",
        "author": "张舜民",
        "content": "还乡去日正迟迟，枉道相过慰所思。\n历国聘君良自苦，敝衣怀组欲谁欺。\n白杨叶上三更雨，黄菊风前一酒巵。\n莫道相逢是容易，与君头鬓各丝丝。",
        "dynasty": "宋",
        "collection_info": null
    },
    {
        "title": "中宫致斋",
        "author": "张舜民",
        "content": "重重绛阙隠琳房，落絮飞花日正长。\n着作未谙青锁闼，祠官还伴紫微郎。\n林藏鹎鴂随鶑啭，风引酴醾助酒香。\n十载京城倦游客，不知身世在何乡。",
        "dynasty": "宋",
        "collection_info": null
    },
    {
        "title": "吕子固小女哀辞",
        "author": "张舜民",
        "content": "伯道无儿可典刑，中郎有女最聪明。\n季拏却返商山葬，阿软空留洛下情。\n令祖六男皆磊落，名孙一女又凋零。\n茫茫此理终难问，忍听人间哭子声。",
        "dynasty": "宋",
        "collection_info": null
    },
    {
        "title": "双松堂",
        "author": "张舜民",
        "content": "叹息前人布政优，手栽松竹助清幽。\n当年拨土人何在，今日捎云势未休。\n直干几排雷雨怒，细声常伴管弦愁。\n若为唤起王摩诘，画箇浮休倚白头。",
        "dynasty": "宋",
        "collection_info": null
    },
    {
        "title": "赐资治通鑑呈范淳父学士",
        "author": "张舜民",
        "content": "通鑑初成赐近臣，不遗疏贱布恩均。\n我投淮水五千里，君滞周南二十春。\n东观汗青身是梦，西宫削稿事如新。\n细思当日修书者，祇有三人今一人。",
        "dynasty": "宋",
        "collection_info": null
    },
    {
        "title": "邓正字宅见刘明復所画麓山秋景",
        "author": "张舜民",
        "content": "洛阳才子见长沙，自识中丹鬓未华。\n文武才全皆不试，丹青笔妙更谁加。\n老杉列在堂皇上，小景将归学士家。\n我有故山常自写，免教魂梦落天涯。",
        "dynasty": "宋",
        "collection_info": null
    },
    {
        "title": "感时事戏作",
        "author": "张舜民",
        "content": "少年辛苦校虫鱼，晚岁雕虫耻壮夫。\n自是诸生犹习气，果然紫诏尽驱除。\n酒间李贺皆投笔，地下班扬亦引车。\n惟有少陵顽钝叟，静中吟捻白髭鬚。",
        "dynasty": "宋",
        "collection_info": null
    },
    {
        "title": "真州仪真观",
        "author": "张舜民",
        "content": "闻说仙乡接濑乡，閒游诗侣礼虚皇。\n三潮宝派通胥浦，万叶灵杉蔽蜀冈。\n天地杳冥供写像，江山迴合助灵祥。\n五云送入蓬莱岛，留与人间作道场。",
        "dynasty": "宋",
        "collection_info": null
    },
    {
        "title": "离真州",
        "author": "张舜民",
        "content": "日日北风吹上水，年年客思搅新秋。\n山长水远连三楚，物态人情又一州。\n隔岸晚峰如见揖，并船孤鹜似相留。\n因知景略非前达，身后犹须具十牛。",
        "dynasty": "宋",
        "collection_info": null
    },
    {
        "title": "和喻明仲马上吹笛",
        "author": "张舜民",
        "content": "越客思归黯不平，閒持长笛写秦声。\n羡君气海如斯壮，博我词锋莫敢争。\n江上梅花开又落，陇头流水咽还惊。\n岂知不寐鳏鱼眼，独坐山堂对月明。",
        "dynasty": "宋",
        "collection_info": null
    },
    {
        "title": "题木居士",
        "author": "张舜民",
        "content": "波穿火透本无奇，初见潮州刺史诗。\n当日老翁终不免，后来居士欲奚为。\n山中雷雨谁宜主，水底蛟龙睡不知。\n若使天年俱自遂，如今已復长孙枝。",
        "dynasty": "宋",
        "collection_info": null
    },
    {
        "title": "月台",
        "author": "张舜民",
        "content": "明月光常满，使君罇屡开。\n何须待月上，日暮便登台。",
        "dynasty": "宋",
        "collection_info": null
    },
    {
        "title": "宴桥上",
        "author": "张舜民",
        "content": "桥上置杯盘，可容十客坐。\n游人撑小艇，却从桥下过。",
        "dynasty": "宋",
        "collection_info": null
    },
    {
        "title": "吴山堂",
        "author": "张舜民",
        "content": "楚客对吴山，归心常自苦。\n守土切须防，半夜俱飞去。",
        "dynasty": "宋",
        "collection_info": null
    },
    {
        "title": "岳麓寺  其一",
        "author": "张舜民",
        "content": "初投旱海戈，忽整潇湘枻。\n彭蠡镜中行，洞庭天外倚。",
        "dynasty": "宋",
        "collection_info": null
    },
    {
        "title": "岳麓寺  其二",
        "author": "张舜民",
        "content": "携杖溪边听，抱琴台上坐。\n我喜见江山，江山愁见我。",
        "dynasty": "宋",
        "collection_info": null
    },
    {
        "title": "卧治斋诗",
        "author": "张舜民",
        "content": "为治固有术，公卧有人立。\n直须紧闭关，勿使庞公入。",
        "dynasty": "宋",
        "collection_info": null
    },
    {
        "title": "济川堂",
        "author": "张舜民",
        "content": "河流便当城，峻岭借为屏。\n疑在金山寺，凭栏看北泠。",
        "dynasty": "宋",
        "collection_info": null
    },
    {
        "title": "为圃",
        "author": "张舜民",
        "content": "前人厌膏粱，志欲服贱事。\n若论区别功，为圃亦不易。",
        "dynasty": "宋",
        "collection_info": null
    },
    {
        "title": "过魏文贞公旧庄",
        "author": "张舜民",
        "content": "破屋居人少，柴门春草长。\n儿童不识字，耕稼郑公庄。",
        "dynasty": "宋",
        "collection_info": null
    },
    {
        "title": "邠诗人张谷齐物先生驰名京师四方晚隠于终南山黄池谷陕右多画为醉仙因赠绘者",
        "author": "张舜民",
        "content": "能吟解饮张夫子，醉卧黄池谷口风。\n天地至宽容不得，劳君收拾画图中。",
        "dynasty": "宋",
        "collection_info": null
    },
    {
        "title": "长干寺同刘宫苑浴  其一",
        "author": "张舜民",
        "content": "人看浴出如枯木，我自无心类死灰。\n在处秋风吹鬓髮，不堪更上雨花台。",
        "dynasty": "宋",
        "collection_info": null
    },
    {
        "title": "长干寺同刘宫苑浴  其二",
        "author": "张舜民",
        "content": "未知何处是吾庐，南北悠悠意所如。\n不爱渭川千亩竹，与君江上卜新居。",
        "dynasty": "宋",
        "collection_info": null
    },
    {
        "title": "绣鹤竹",
        "author": "张舜民",
        "content": "好客精神来万里，此君风格耸双枝。\n丹青绝笔真难得，不似佳人粉锦时。",
        "dynasty": "宋",
        "collection_info": null
    },
    {
        "title": "弔太白",
        "author": "张舜民",
        "content": "采石山头秋月明，姑孰堂下秋水清。\n可恨世人皆捉月，如何偏解溺先生。",
        "dynasty": "宋",
        "collection_info": null
    },
    {
        "title": "登楼",
        "author": "张舜民",
        "content": "繁华盖尽一时间，烟雨蒙蒙气象閒。\n今日登临何所似，慈恩塔上望南山。",
        "dynasty": "宋",
        "collection_info": null
    },
    {
        "title": "起桅",
        "author": "张舜民",
        "content": "百尺危樯一尺乌，一夫击鼓百夫呼。\n何似北人将远适，呼童秣马与膏车。",
        "dynasty": "宋",
        "collection_info": null
    },
    {
        "title": "元丰癸亥秋季赴官郴岭舣舟樊口与潘彦明范亨父以小艇过吉阳寺是日大风雨雪",
        "author": "张舜民",
        "content": "江上秋风九日寒，故人樽酒暂相欢。\n如何塞北无穷雪，却坐樊山竹万竿。",
        "dynasty": "宋",
        "collection_info": null
    },
    {
        "title": "下滩二绝句  其一",
        "author": "张舜民",
        "content": "下得寒滩水漫流，山平水远更清幽。\n几何舟楫随风去，唯有渔人得自由。",
        "dynasty": "宋",
        "collection_info": null
    },
    {
        "title": "下滩二绝句  其二",
        "author": "张舜民",
        "content": "江风淅淅似相催，绿竹丹枫去又来。\n任使云帆能破浪，不知归客已心灰。",
        "dynasty": "宋",
        "collection_info": null
    },
    {
        "title": "望子岭梅花方开用黄道韵",
        "author": "张舜民",
        "content": "木海亭前花似锦，岭头梅蘂怯风沙。\n正如隠者归幽谷，鹤版征书未到家。",
        "dynasty": "宋",
        "collection_info": null
    },
    {
        "title": "杜城茅斋二首  其一",
        "author": "张舜民",
        "content": "已分长招湘水魂，安知却返杜陵村。\n陆居无屋舟无水，坐看南山飞白云。",
        "dynasty": "宋",
        "collection_info": null
    },
    {
        "title": "杜城茅斋二首  其二",
        "author": "张舜民",
        "content": "多谢村人亮素贫，墙垣虽设不关门。\n一杯藜粥茅亭上，卧看南山飞白云。",
        "dynasty": "宋",
        "collection_info": null
    },
    {
        "title": "均州南川春日三首  其一",
        "author": "张舜民",
        "content": "水墨屏风远近开，人烟隠映水环回。\n何人学得愚公术，故意移将灞浐来。",
        "dynasty": "宋",
        "collection_info": null
    },
    {
        "title": "均州南川春日三首  其二",
        "author": "张舜民",
        "content": "麻叶梢梢麦弄风，一家花发一村红。\n长安儿女逢寒食，洒泪看花正忆翁。",
        "dynasty": "宋",
        "collection_info": null
    },
    {
        "title": "均州南川春日三首  其三",
        "author": "张舜民",
        "content": "宦名生事日悠悠，问道参禅已白头。\n自笑攀缘犹未断，每逢佳处即迟留。",
        "dynasty": "宋",
        "collection_info": null
    },
    {
        "title": "薄台",
        "author": "张舜民",
        "content": "屈曲清溪十里长，浄涵天影与秋光。\n此行却在樊川尾，稻熟鱼肥柿子黄。",
        "dynasty": "宋",
        "collection_info": null
    },
    {
        "title": "仆射陂",
        "author": "张舜民",
        "content": "陂头下马问渔者，欲买鲜鳞充晚庖。\n昨夜北风水面合，不禁杨柳已成苞。",
        "dynasty": "宋",
        "collection_info": null
    },
    {
        "title": "和麟游王令雪中见忆",
        "author": "张舜民",
        "content": "麟游小雪近家山，归思连云不可攀。\n珍重岁寒惟白桧，忽飘幽韵到人间。",
        "dynasty": "宋",
        "collection_info": null
    },
    {
        "title": "和吕与叔观藉田三绝  其一",
        "author": "张舜民",
        "content": "南熏门外禾千亩，观稼亭前柳四垂。\n茭芡满盘新熟酒，年年装点早秋时。",
        "dynasty": "宋",
        "collection_info": null
    },
    {
        "title": "和吕与叔观藉田三绝  其二",
        "author": "张舜民",
        "content": "奉常别后青衫窄，刺部归来白髮多。\n眼看汤孙宜黍稌，愧无才力继猗那。",
        "dynasty": "宋",
        "collection_info": null
    },
    {
        "title": "和吕与叔观藉田三绝  其三",
        "author": "张舜民",
        "content": "城中车马已喧喧，竹下高人尚晏眠。\n倚道公门少还往，可能时到野塘前。",
        "dynasty": "宋",
        "collection_info": null
    },
    {
        "title": "书陈副省卷",
        "author": "张舜民",
        "content": "乃翁能继辋川吟，零落传家得至今。\n贫贱莫量陈孺子，与人千古作知音。",
        "dynasty": "宋",
        "collection_info": null
    },
    {
        "title": "寄陆彦回同年",
        "author": "张舜民",
        "content": "忍从多难生华髮，枉被高谈敝黑貂。\n策马又从关塞去，空将回首恋中条。",
        "dynasty": "宋",
        "collection_info": null
    },
    {
        "title": "燕山闻杜鹃",
        "author": "张舜民",
        "content": "晓色千峰杳未分，声声哀怨出云根。\n举头忽见思乡岭，何不他时别处闻。",
        "dynasty": "宋",
        "collection_info": null
    },
    {
        "title": "圆觉院闻杜鹃",
        "author": "张舜民",
        "content": "秦川渺渺楚天长，血色山花哭断肠。\n谢汝慇懃苦相劝，如今倦客已还乡。",
        "dynasty": "宋",
        "collection_info": null
    },
    {
        "title": "哀王荆公  其一",
        "author": "张舜民",
        "content": "门前无爵罢张罗，玄酒生刍亦不多。\n恸哭一声唯有弟，故时宾客合如何。",
        "dynasty": "宋",
        "collection_info": null
    },
    {
        "title": "哀王荆公  其二",
        "author": "张舜民",
        "content": "乡闾匍匐苟相哀，得路青云更肯来。\n若使风光解流转，莫将桃李等閒栽。",
        "dynasty": "宋",
        "collection_info": null
    },
    {
        "title": "哀王荆公  其三",
        "author": "张舜民",
        "content": "去来夫子本无情，奇字新经志不成。\n今日江湖从学者，人人讳道是门生。",
        "dynasty": "宋",
        "collection_info": null
    },
    {
        "title": "哀王荆公  其四",
        "author": "张舜民",
        "content": "江水悠悠去不还，长悲事业典刑间。\n浮云却是坚牢物，千古依栖在蒋山。",
        "dynasty": "宋",
        "collection_info": null
    },
    {
        "title": "哀虢县令犹子箅  其一",
        "author": "张舜民",
        "content": "种瓜再摘觉瓜稀，不为衰年骨肉离。\n何事一哀还不哭，老人相别不多时。",
        "dynasty": "宋",
        "collection_info": null
    },
    {
        "title": "哀虢县令犹子箅  其二",
        "author": "张舜民",
        "content": "艰生数寸得能孤，满望亭亭百尺余。\n霜雪未零摧折去，不材何用腹心枯。",
        "dynasty": "宋",
        "collection_info": null
    },
    {
        "title": "跋范宽小景",
        "author": "张舜民",
        "content": "对镜传神了不殊，岘山黄落数峰孤。\n既能咫尺成千里，何必吾家十幅图。",
        "dynasty": "宋",
        "collection_info": null
    },
    {
        "title": "题赵大年小景",
        "author": "张舜民",
        "content": "生长深宫不识山，骚人一见便开颜。\n分明记得经行处，青草湖边第几湾。",
        "dynasty": "宋",
        "collection_info": null
    },
    {
        "title": "题赵大年奉议小景",
        "author": "张舜民",
        "content": "渭曲山阴到者稀，浮休一见便开眉。\n客来不必多嗟赏，自古词人是画师。",
        "dynasty": "宋",
        "collection_info": null
    },
    {
        "title": "西征回途中二绝  其一",
        "author": "张舜民",
        "content": "灵州城下千株柳，总被官军斫作薪。\n他日玉关归去路，将何攀折赠行人。",
        "dynasty": "宋",
        "collection_info": null
    },
    {
        "title": "西征回途中二绝  其二",
        "author": "张舜民",
        "content": "青铜峡裏韦州路，十去从军九不回。\n白骨似沙沙似雪，将军休上望乡台。",
        "dynasty": "宋",
        "collection_info": null
    },
    {
        "title": "自题画扇",
        "author": "张舜民",
        "content": "忽忽南迁不记年，二妃祠外橘洲前。\n眼昏笔战谁能画，无奈霜纨似月圆。",
        "dynasty": "宋",
        "collection_info": null
    },
    {
        "title": "题薛判官秋溪烟竹",
        "author": "张舜民",
        "content": "深墨画竹竹明白，淡墨画竹竹带烟。\n高堂忽尔开数幅，半隠半见如自然。",
        "dynasty": "宋",
        "collection_info": null
    },
    {
        "title": "赠山人张无惑善画山水",
        "author": "张舜民",
        "content": "西征已度故关山，秋雨零零路屈盘。\n受尽艰辛心不足，解程又展画图看。",
        "dynasty": "宋",
        "collection_info": null
    },
    {
        "title": "九日",
        "author": "张舜民",
        "content": "一见黄花只自羞，萧然短髮不禁秋。\n谁人为整乌纱帽，独倚西风满眼愁。",
        "dynasty": "宋",
        "collection_info": null
    },
    {
        "title": "酴醾",
        "author": "张舜民",
        "content": "冰肌雪艷映残春，燠日熏风入四邻。\n任是主人能爱惜，也拚一半与游人。",
        "dynasty": "宋",
        "collection_info": null
    },
    {
        "title": "真珠花",
        "author": "张舜民",
        "content": "风中的皪月中看，解作人间五月寒。\n一似汉宫梳洗了，玉珑璁压翠云冠。",
        "dynasty": "宋",
        "collection_info": null
    },
    {
        "title": "上颍昌韩少师丞相兄弟",
        "author": "张舜民",
        "content": "五福犹来萃一门，岁寒方始见松筠。\n白头再喜逢知己，青眼重开为故人。\n当日八龙同孝友，于今二阮卜比邻。\n莫年不作三湘客，犹欲生还一吐茵。",
        "dynasty": "宋",
        "collection_info": null
    },
    {
        "title": "北归再过洞庭",
        "author": "张舜民",
        "content": "我家本住长安陌，泾渭交流出坐隅。\n须信宦游皆有地，十年四过洞庭湖。",
        "dynasty": "宋",
        "collection_info": null
    },
    {
        "title": "东湖晚眺",
        "author": "张舜民",
        "content": "白鹭双飞过女墙，两行高柳正斜阳。\n荷花满眼都无主，闇裏风飘入袖香。",
        "dynasty": "宋",
        "collection_info": null
    },
    {
        "title": "和邠倅王正夫大夫游西湖",
        "author": "张舜民",
        "content": "雨过花开一郡忙，紫微山影照湖光。\n东风不费舟船力，暖日能添罗绮香。\n已拚今朝须尽醉，预愁明日又辞乡。\n饱闻冯翊无花草，唯有城头至乐堂。",
        "dynasty": "宋",
        "collection_info": null
    },
    {
        "title": "北湖集句",
        "author": "张舜民",
        "content": "北湖泛空明，移舟泊沧渚。\n篙师暗理楫，宛转到深处。\n回流抱绝巘，长烟曳轻素。\n山明望松雪，湖闇兼云雾。\n遥风送管弦，白日无尘土。\n皎镜含虚碧，瘴烟跕飞羽。\n高冢空纍纍，昔时卿相墓。\n郴州颇凉冷，沧洲有奇趣。\n逐客久憔悴，世途多礼数。\n孤影空相随，不知从此去。\n终朝对樽酒，况復天景暮。\n乐罢不无悲，却寻故乡路。",
        "dynasty": "宋",
        "collection_info": null
    },
    {
        "title": "南归早发柳湖",
        "author": "张舜民",
        "content": "残月光中强揽衣，欲随乌鹊向南飞。\n无端客梦难收拾，落在西城晚不归。",
        "dynasty": "宋",
        "collection_info": null
    },
    {
        "title": "送吴都曹还芜湖",
        "author": "张舜民",
        "content": "柳岭相从岁屡迁，南湖同泛又经年。\n斋前怪石曾为枕，门外长杨忆繫船。\n白酒一壶贤圣乐，古书千卷弟兄传。\n九衢尘土忙如火，握手相看思黯然。",
        "dynasty": "宋",
        "collection_info": null
    },
    {
        "title": "城上乌",
        "author": "张舜民",
        "content": "城上乌，山头月，几点残星灭不灭，营中角声鸣咽咽。\n战马嘶，征人发，堂上双亲垂白髮，闺中少妇年二八。\n爷牵衣，儿抱膝，东邻西邻哭声一，道上行客肠断绝。",
        "dynasty": "宋",
        "collection_info": null
    },
    {
        "title": "赠杜山人",
        "author": "张舜民",
        "content": "才疏性懒一微官，终日沉埋尘土间。\n安得便为归去计，共君吟咏伴君闲。",
        "dynasty": "宋",
        "collection_info": null
    },
    {
        "title": "长盘岭遇张復乡人",
        "author": "张舜民",
        "content": "马头已匝三千里，故国轻抛二十年。\n一片青山双鬓白，长盘岭下见乡人。",
        "dynasty": "宋",
        "collection_info": null
    },
    {
        "title": "望行人  其一",
        "author": "张舜民",
        "content": "望行人，行人在何所。\n燕雁不齐飞，参商竟相阻。\n别以三秋为久，生以百岁为期。\n不如还家对亲戚，浮名浮利徒尔为。",
        "dynasty": "宋",
        "collection_info": null
    },
    {
        "title": "望行人  其二",
        "author": "张舜民",
        "content": "登高恨不高，望远恨不见。\n不见远征人，但见青山晚。\n今岁雁空回，明年燕又来。\n燕雁无凭讯，何用上高台。",
        "dynasty": "宋",
        "collection_info": null
    },
    {
        "title": "胡无人",
        "author": "张舜民",
        "content": "洛阳一少年，善达古今事。\n意欲隳单于，慨然陈五饵。\n当时长安以为笑，今日施行获其利。\n信哉敢谓胡无人，岁岁叩关来请吏。",
        "dynasty": "宋",
        "collection_info": null
    },
    {
        "title": "黄陵题咏",
        "author": "张舜民",
        "content": "箫韶不返九疑愁，双凤追思楚水秋。\n袆翟飘摇摧画壁，佩环零落挂帘鈎。\n春深兰芷供香案，日暮乌鸢送客舟。\n自是江湖清绝处，后人憔悴写离忧。",
        "dynasty": "宋",
        "collection_info": null
    },
    {
        "title": "南岳",
        "author": "张舜民",
        "content": "它国西南隅，亘地岣嵝外。\n奇峰七十二，主客雅相对。\n辙在想虔游，铭知知禹会。",
        "dynasty": "宋",
        "collection_info": null
    },
    {
        "title": "邠守李中散取乡人谢事者三人绘像邠学号三友堂予己记之復征诗",
        "author": "张舜民",
        "content": "出仕归来义两全，真从髫齓至华颠。\n儒冠绘像为三友，龟佩相辉是四贤。\n莫与后生论损益，且于见世作神仙。\n东都九老夸荣贵，未比南豳德行先。",
        "dynasty": "宋",
        "collection_info": null
    },
    {
        "title": "復拜朝散郎",
        "author": "张舜民",
        "content": "曾为朝散已多时，起废皇恩许再为。\n学得子文无愠色，笑他白老强题诗。\n虽无妄想追前境，犹有贪心刻后期。\n祇向今冬求致仕，要将恩泽与孙儿。",
        "dynasty": "宋",
        "collection_info": null
    },
    {
        "title": "送孙积中兄待次吴兴",
        "author": "张舜民",
        "content": "骅骝不惜换舟行，人到归时意气生。\n五马未来迎使节，四弦何事作离声。\n焚黄此去荣归里，垂老相看老兄弟。\n来岁北来如访我，寄书频到利陵城。",
        "dynasty": "宋",
        "collection_info": null
    },
    {
        "title": "送人出城同过周少府赠行者",
        "author": "张舜民",
        "content": "欲解舟维岸，将行客倚栏。\n主人夸意厚，亲起具盘飧。\n溪柳低含雨，山桃重怯寒。\n何时浮小艇，同访橘洲滩。",
        "dynasty": "宋",
        "collection_info": null
    },
    {
        "title": "送孙积中同年赴任陕府",
        "author": "张舜民",
        "content": "劭农使者岭南回，上佐题舆陕道开。\n河水已随浮世去，条山应喜故人来。\n雨摧苦笋催羹臛，风飐樱桃落酒杯。\n我欲函关更西去，不知令尹肯相陪。",
        "dynasty": "宋",
        "collection_info": null
    },
    {
        "title": "题豆馆",
        "author": "张舜民",
        "content": "关头日落薄衣襟，又对丛芦拥鼻吟。\n尘土十年缠马足，只凭双鬓照归心。",
        "dynasty": "宋",
        "collection_info": null
    },
    {
        "title": "度秦岭",
        "author": "张舜民",
        "content": "狗日去中山，春尽抵冯翊。\n闰晦适石城，发轸蒙再谪。\n有侄佐晋阴，所幸在肘腋。\n儿女本天爱，未免各分北。\n同行五六口，出关已登陟。\n舍去两京道，右手入大谷。\n入谷路崎岖，少前屡颠踬。\n秦岭生所闻，今日乃相识。\n一舍蹑其跌，两舍跨其脊。\n东井闻水声，南箕观簸析。\n西历华山小，北瞰黄河赤。\n大荔信毫末，中条真拳石。\n终夜听猿啼，白昼履虎迹。\n俯仰天地间，浩然为一色。\n是时甫中元，寒冻地欲坼。\n婢仆急榆火，腹背互熏炙。\n辗转竟号呼，良久各苏息。\n其南差沵迤，稍降已温液。\n及至洛水滨，挥汗復畴昔。\n乃知高卑殊，能使气令易。\n商于固善地，又且近乡国。\n感涕荷君恩，死生宁有极。\n凡人历艰险，乃心方惊策。\n常使处燕安，政如怀鸩毒。\n所以古先人，平居犹运甓。",
        "dynasty": "宋",
        "collection_info": null
    },
    {
        "title": "鹘岭",
        "author": "张舜民",
        "content": "度险仍逢雪，艰危顷步中。\n鹘飞犹自苦，人足故难通。\n九折羊肠外，三休箭筈东。\n西南望天柱，聊復慰途穷。",
        "dynasty": "宋",
        "collection_info": null
    },
    {
        "title": "丞相宠示白羊御酒之作",
        "author": "张舜民",
        "content": "进酒彤闱盏未干，春怀元老在长安。\n双壶犹带崤山雪，一酌能消塞北寒。\n好是弟兄同受赐，更邀宾客共交欢。\n逡巡若遇头纲品，感激方明壮士肝。",
        "dynasty": "宋",
        "collection_info": null
    },
    {
        "title": "徐刚中醴陵少府于山中寻出一洞有铭曰虬渊自然六室奇怪求诗以纪之醴陵多丁氏令威之后云",
        "author": "张舜民",
        "content": "重重翠篠蔽溪湾，石烂松枯不记年。\n但见桃花浮绿水，有时独鹤下青田。\n自然六室流钟乳，别隠三阶出洞天。\n身在故乡人不识，秪应徐令是丁仙。",
        "dynasty": "宋",
        "collection_info": null
    },
    {
        "title": "庚辰岁仲夏冲照处士王筌子真自渭上游三茅是时业趋召京师分袂于永城聊写长言同浼行色",
        "author": "张舜民",
        "content": "君为天下都散汉，我是人间大丈夫。\n君往茅山住巌岭，我乘汴水入京都。\n翩翩云鹤惊飙驭，汩汩尘埃满客裾。\n祇看此行皆可见，不须开口说贤愚。",
        "dynasty": "宋",
        "collection_info": null
    },
    {
        "title": "赠邻居陈焕处士",
        "author": "张舜民",
        "content": "福唐陈处士，与我对门居。\n生死一炉药，尘埃数箧书。\n但知尊有酒，莫叹食无鱼。\n若论浮生事，浮生事总虚。",
        "dynasty": "宋",
        "collection_info": null
    },
    {
        "title": "宿卢巌寺",
        "author": "张舜民",
        "content": "先生事业老空谷，弟子几多作绛纱。\n鹤板当年来上国，碧巌今日属僧家。\n松风生籁延虚室，瀑水喷珠缀鲜花。\n我有故山归未得，年年魂梦绕天涯。",
        "dynasty": "宋",
        "collection_info": null
    },
    {
        "title": "十二月二十五日行次渭原走寄熙帅范巽之",
        "author": "张舜民",
        "content": "冻云积雪黯洮泯，晏岁轺车晤过秦。\n夹道清渠翻白浪，遶山铁马走黄尘。\n归鸿袅袅宁无信，塞柳依依欲弄春。\n今夕帐中拚一醉，同年贤帅是乡人。",
        "dynasty": "宋",
        "collection_info": null
    },
    {
        "title": "元夕端居感事四绝句  其一",
        "author": "张舜民",
        "content": "凤楼南畔綵为山，百戏年年奉帝筵。\n不独侍臣偏赐酒，当时一国梦钧天。",
        "dynasty": "宋",
        "collection_info": null
    },
    {
        "title": "元夕端居感事四绝句  其二",
        "author": "张舜民",
        "content": "十二门开如沸羹，灯光月色逐人行。\n春城无处无歌舞，一曲未终天又明。",
        "dynasty": "宋",
        "collection_info": null
    },
    {
        "title": "元夕端居感事四绝句  其三",
        "author": "张舜民",
        "content": "珠帘当面见玲珑，白鹤仙人上下通。\n夜半蕊珠重命宴，鸣鞘声落九霄中。",
        "dynasty": "宋",
        "collection_info": null
    },
    {
        "title": "元夕端居感事四绝句  其四",
        "author": "张舜民",
        "content": "何事今宵动所思，此欢常与少年期。\n莫疑杜甫吟兼哭，为忆开元最盛时。",
        "dynasty": "宋",
        "collection_info": null
    },
    {
        "title": "五王庙",
        "author": "张舜民",
        "content": "清汴河边五君子，身遏横流同日死。\n火炎曾是及池鱼，世变安能顾妻子。\n百尺高城不足凭，日月所照惟孤诚。\n当其杀身际，肯念身后名。\n呜呼，伯夷既死孔子不復生，身后是非谁与评。",
        "dynasty": "宋",
        "collection_info": null
    },
    {
        "title": "龟山寺",
        "author": "张舜民",
        "content": "白塔摇摇波浪间，几多舟楫望禅关。\n天边幡影因心动，堂上潮音到海还。\n我拔一毛犹自苦，师除双臂信如閒。\n中流莫怪频回首，直到江南始见山。",
        "dynasty": "宋",
        "collection_info": null
    },
    {
        "title": "行运河辛大观先行以此走寄",
        "author": "张舜民",
        "content": "同下龟山时，舟行篙参差。\n夜投洪泽口，访问失所之。\n不应一日力，解至淮阴祠。\n长淮自风浪，竟夕起忧疑。\n旦日坐闸中，听水忘朝饥。\n清泠见杂咏，蓊密闻群咿。\n就柳喜高荫，避桥嫌窄卑。\n凉风吹水面，襟袖不假披。\n新螯与老鲑，登俎辄无遗。\n饱食却思睡，睡起復何为。\n稍厌理文字，惟思弄孙儿。\n尚有数舟酒，独酌非所宜。\n好话不得吐，两日舌如茨。\n舟行虽云乐，先后不可期。\n争如鞍马间，吟啸长追随。",
        "dynasty": "宋",
        "collection_info": null
    },
    {
        "title": "题狠石",
        "author": "张舜民",
        "content": "江北江南一道兵，匆匆据石各论情。\n功成与尔游沧海，此语当初是至诚。",
        "dynasty": "宋",
        "collection_info": null
    },
    {
        "title": "舟次金山贻了元",
        "author": "张舜民",
        "content": "何年灵鹫鸟，飞落大江心。\n石壁虽难转，风波不易禁。\n楼台分左右，日月见浮沉。\n便欲归休庇，长嗟世累深。",
        "dynasty": "宋",
        "collection_info": null
    },
    {
        "title": "与张琬同年饮于龙兴寺所居",
        "author": "张舜民",
        "content": "台城风物已凄凄，牢落行人邂逅齐。\n秉烛相看如梦寐，片帆回首又东西。\n依依团扇秋仍好，脉脉青娥恨却低。\n一曲琵琶无限意，时时閒客思都迷。",
        "dynasty": "宋",
        "collection_info": null
    },
    {
        "title": "旧闻台城辱井石上有胭脂泪痕久未之信今见之似是淋漓涂抹之迹失笑不已因成此句",
        "author": "张舜民",
        "content": "平居已无奈，仓卒故难任。\n井上痕犹浅，水中痕更深。\n问鰲何至此，下石尔甘心。\n不及马嵬袜，犹能致万金。",
        "dynasty": "宋",
        "collection_info": null
    },
    {
        "title": "扳子矶",
        "author": "张舜民",
        "content": "石上红花低照水，山头翠篠细含烟。\n天生一本徐熙画，祇欠鹧鸪相对眠。",
        "dynasty": "宋",
        "collection_info": null
    },
    {
        "title": "池州弄水亭",
        "author": "张舜民",
        "content": "清溪望处思悠悠，不独今人古亦愁。\n借尔碧波明似镜，照予白髮莹如鸥。\n江山自美骚人宅，铙鼓常催过客舟。\n惟有角声吹不断，斜阳横起九峰楼。",
        "dynasty": "宋",
        "collection_info": null
    },
    {
        "title": "八月十五日夜清溪舟次",
        "author": "张舜民",
        "content": "清溪水底月团团，因见中秋忆去年。\n旱海五更霜透甲，郴江万里桂随船。\n昔看故国光常满，今望天涯势似偏。\n只恐姮娥应笑我，还将只影对婵娟。",
        "dynasty": "宋",
        "collection_info": null
    },
    {
        "title": "行次晚洲",
        "author": "张舜民",
        "content": "臈月遭霖雨，孤舟舣暮滩。\n数声归雁断，半岭野梅残。\n无復论偕老，何时展急难。\n江湖卧周岁，此夕最难安。",
        "dynasty": "宋",
        "collection_info": null
    },
    {
        "title": "黄陵庙",
        "author": "张舜民",
        "content": "青草仍残照，黄陵一望中。\n壁书迁客泪，帘卷过湖风。\n斑竹痕犹浅，苍梧恨莫穷。\n年年秋水上，瑶瑟伴惊鸿。",
        "dynasty": "宋",
        "collection_info": null
    },
    {
        "title": "客有示余王逢原诗编者因成短韵逢原广陵人死年二十八岁",
        "author": "张舜民",
        "content": "古人深恨不同时，虽得同时不识之。\n独把遗编想风质，皇天何负十年期。",
        "dynasty": "宋",
        "collection_info": null
    },
    {
        "title": "和孙莘老题召伯斗野亭",
        "author": "张舜民",
        "content": "我登甘棠埭，所向殊未平。\n舟行污池中，顿失江湖青。\n蛙声乱僧呗，鸱吻赫市甍。\n意同伯喈死，苟与卫士倾。\n开池种白莲，垒石拟三生。\n犹淹南斗墟，终远北斗城。\n设我紫藕供，报之白茅烹。\n三年猿鹤友，万里秦梵行。\n秋风陇首至，落日淮南明。\n寄言怀土士，慎勿慕官荣。",
        "dynasty": "宋",
        "collection_info": null
    },
    {
        "title": "咏长安兴废地",
        "author": "张舜民",
        "content": "忆昔开元全盛日，汉苑隋宫已黍离。\n覆辙由来皆在说，今人还起古人悲。",
        "dynasty": "宋",
        "collection_info": null
    },
    {
        "title": "次长芦",
        "author": "张舜民",
        "content": "炎荒往返正三年，重过长芦古寺前。\n万里风波行欲尽，停挠南望一潸然。",
        "dynasty": "宋",
        "collection_info": null
    },
    {
        "title": "郴州",
        "author": "张舜民",
        "content": "橘井苏仙宅，茶经陆羽泉。\n万峰团雉堞，二水汇城𤲬。",
        "dynasty": "宋",
        "collection_info": null
    },
    {
        "title": "送李杰出帅湖南乞由邵阳拜松楸上可其请",
        "author": "张舜民",
        "content": "春来汴水带冰流，先送湖南第一州。\n旧置义庄赒族党，新持使节拜松楸。\n清湘楼晚晖金上，明月池开衣锦游。",
        "dynasty": "宋",
        "collection_info": null
    },
    {
        "title": "诗一首",
        "author": "张舜民",
        "content": "千载浪名金马客，一宵沉醉石城楼。\n郢人休唱阳春曲，白尽湖南刺史头。",
        "dynasty": "宋",
        "collection_info": null
    },
    {
        "title": "别房州",
        "author": "张舜民",
        "content": "有客尝谈解散川，偶因晴景到山前。\n溪流似景清无底，石壁如门翠插天。\n夜气结成三洞雨，春渠饮尽一州田。\n临行始觉房陵好，更欲迟留住一年。",
        "dynasty": "宋",
        "collection_info": null
    },
    {
        "title": "梅花",
        "author": "张舜民",
        "content": "绿梢红萼虽能画，素艷清香不易吟。\n乱土无人逢驿使，江城有笛任君吹。",
        "dynasty": "宋",
        "collection_info": null
    },
    {
        "title": "牡丹",
        "author": "张舜民",
        "content": "去年岐路遇春残，满院笙歌赏牡丹。\n今岁杜陵千万朵，却垂衰泪洒阑干。",
        "dynasty": "宋",
        "collection_info": null
    },
    {
        "title": "梨花",
        "author": "张舜民",
        "content": "青女朝来冷透肌，残春小雨更霏微。\n流鶑怪底事来往，为掷金梭织玉衣。",
        "dynasty": "宋",
        "collection_info": null
    },
    {
        "title": "木香花  其一",
        "author": "张舜民",
        "content": "庭前一架已离披，莫折长枝折短枝。\n要待明年春尽后，临风三嗅寄相思。",
        "dynasty": "宋",
        "collection_info": null
    },
    {
        "title": "木香花  其二",
        "author": "张舜民",
        "content": "广寒宫阙月楼台，露裏移根月裏栽。\n品格虽同香气俗，如何却共牡丹开。",
        "dynasty": "宋",
        "collection_info": null
    },
    {
        "title": "柳花",
        "author": "张舜民",
        "content": "随风坠露事轻儇，巧占人间欲夏天。\n只恐障空飞似雪，从教糁径白于绵。\n未央宫暖粘歌袖，扬子江清恼客船。\n老去强看愁底事，昏花满眼意茫然。",
        "dynasty": "宋",
        "collection_info": null
    },
    {
        "title": "真珠花",
        "author": "张舜民",
        "content": "千玑万琲照庭除，细雨斜风拂座隅。\n莫道长安贫似磬，缘阶绕砌尽真珠。",
        "dynasty": "宋",
        "collection_info": null
    },
    {
        "title": "荔枝",
        "author": "张舜民",
        "content": "柳江六月水如汤，江边荔枝红且黄。\n摘时须是带枝叶，满盘璀璨堆琳琅。",
        "dynasty": "宋",
        "collection_info": null
    },
    {
        "title": "木瓜  其一",
        "author": "张舜民",
        "content": "商州楚地户，宛在江汉偏。\n草木已渐包，果实尤可怜。\n木瓜大如拳，橙橘家家悬。\n隔崖有宿叶，黄紫凝霜烟。\n高秋万嶂出，一望通郧川。\n都邑虽僻陋，来者多名贤。",
        "dynasty": "宋",
        "collection_info": null
    },
    {
        "title": "木瓜  其二",
        "author": "张舜民",
        "content": "古言疾疠由卑湿，木实能医见药书。\n有力与人销患难，无心望尔报琼琚。",
        "dynasty": "宋",
        "collection_info": null
    },
    {
        "title": "樱桃",
        "author": "张舜民",
        "content": "云阳初献满筠笼，黄蜡新衣色半红。\n今日岭边空对酒，偷将泪眼望秦中。",
        "dynasty": "宋",
        "collection_info": null
    },
    {
        "title": "石楠",
        "author": "张舜民",
        "content": "六代乔楠二百龄，分柯中有异枝生。\n孤根自合藏幽处，瑞子何期应太平。",
        "dynasty": "宋",
        "collection_info": null
    },
    {
        "title": "灵寿木",
        "author": "张舜民",
        "content": "曲木天然性，叨名席上珍。\n节高工碍手，倚壁快扶人。\n莫问西来意，终为竈下薪。\n他时俘颉利，拜赐敢忘身。",
        "dynasty": "宋",
        "collection_info": null
    },
    {
        "title": "山药",
        "author": "张舜民",
        "content": "人无本则忧，物以地为贵。\n如何山芋辈，天下称宋卫。",
        "dynasty": "宋",
        "collection_info": null
    },
    {
        "title": "送庞舅大夫",
        "author": "张舜民",
        "content": "外家门馆未应疏，舅氏多能作大夫。\n才命淹回犹半刺，舟船缭绕向三吴。\n兴公自有游山赋，郑老宁无过海图。\n去国长年宜自爱，不须频叩步兵厨。",
        "dynasty": "宋",
        "collection_info": null
    },
    {
        "title": "移岳州去房陵道中见海棠",
        "author": "张舜民",
        "content": "马息山前见海棠，群仙会处锦屏张。\n天寒日晚行人绝，自落自开还自香。",
        "dynasty": "宋",
        "collection_info": null
    },
    {
        "title": "秋",
        "author": "张舜民",
        "content": "急雨收残暑，西风吹暮蝉。\n烟浮水空阔，露洗月华圆。",
        "dynasty": "宋",
        "collection_info": null
    },
    {
        "title": "取里语以己语足成二绝  其一",
        "author": "张舜民",
        "content": "世间多少不平事，却被同州看华山。\n我到左冯今几月，何尝见得华山颜。",
        "dynasty": "宋",
        "collection_info": null
    },
    {
        "title": "取里语以己语足成二绝  其二",
        "author": "张舜民",
        "content": "三春不识桃李面，四月无鶑但老鸦。\n谁料浮休痴处士，下车先看牡丹花。",
        "dynasty": "宋",
        "collection_info": null
    },
    {
        "title": "吕子固挽词",
        "author": "张舜民",
        "content": "大块分劳逸，唯君独不均。\n险夷安若性，金石想为人。\n万卷书奚託，重泉恨莫伸。\n谁知丞相子，天地一穷民。",
        "dynasty": "宋",
        "collection_info": null
    },
    {
        "title": "道中闻蛙声",
        "author": "张舜民",
        "content": "一夜蛙声不暂停，近如相和远如争。\n信知不为官私事，应恨疏萤彻夜明。",
        "dynasty": "宋",
        "collection_info": null
    },
    {
        "title": "扇诗",
        "author": "张舜民",
        "content": "扇子解招风，本要热时用。\n秋来挂壁间，却被风吹动。",
        "dynasty": "宋",
        "collection_info": null
    },
    {
        "title": "送叶公义叟求宫祠归吴下",
        "author": "张舜民",
        "content": "把还使节请祠真，便作吴江渐退身。\n凭轼几州沾惠爱，归装一味是清贫。\n相思欲控琴高鲤，卜宅须邀李子邻。\n不是荐章论再起，朝廷自重老成人。",
        "dynasty": "宋",
        "collection_info": null
    },
    {
        "title": "渔父",
        "author": "张舜民",
        "content": "家住耒江边，门前碧水连。\n小舟胜养马，大罟当耕田。\n保甲元无籍，青苗不着钱。\n桃源在何处，此地有神仙。",
        "dynasty": "宋",
        "collection_info": null
    },
    {
        "title": "百舌",
        "author": "张舜民",
        "content": "学尽百禽语，终无自己声。\n深山乔木底，缄口过平生。",
        "dynasty": "宋",
        "collection_info": null
    },
    {
        "title": "题王侍禁壁",
        "author": "张舜民",
        "content": "怪底临江有竹篱，便将江水当为池。\n心随鸥鸟沈浮去，眼看风波起灭时。\n我有矴斋新作记，人传画舫旧题诗。\n君恩几许生归北，与我閒人把钓丝。",
        "dynasty": "宋",
        "collection_info": null
    },
    {
        "title": "温泉",
        "author": "张舜民",
        "content": "岧峣华清宫，下有温泉水。\n绣岭络千门，玉莲喷九蕊。\n第一名御汤，第二沐妃子。\n从上傍诸王，最下列卫士。\n淙淙三十六，枝分或栉比。\n每年十月初，仙杖常依此。\n楼头羯鼓停，殿上霓裳委。\n尘垢三百年，行人与闾里。\n忽惊郴岭下，和暖雅相似。\n祇是远长安，不当人眼底。\n皇天宅万物，得地即为美。\n幸免与兴亡，往来常止止。",
        "dynasty": "宋",
        "collection_info": null
    },
    {
        "title": "愈泉",
        "author": "张舜民",
        "content": "有泉出城闉，尾大如车辐。\n饮之能愈疾，此语闻郴俗。\n直疑白药根，浸渍幽巌腹。\n灵迹浪遐方，神功施比屋。",
        "dynasty": "宋",
        "collection_info": null
    },
    {
        "title": "焦君以锦鸡为赠文彩可爱性復驯狎终日为家猫所困因遂挈还仍嗣短句",
        "author": "张舜民",
        "content": "鲁恭感物性能驯，因把华虫赠里仁。\n虽有文章堪悦目，却无言语解谋身。\n只愁猫犬常窥汝，胡不山林远避人。\n好在旧笼还旧主，便当归放涧之滨。",
        "dynasty": "宋",
        "collection_info": null
    },
    {
        "title": "句  其一",
        "author": "张舜民",
        "content": "万里秋风吹鬓髮，百年人事倚栏干。\n知他落日能多少，偏照淮南几处山。",
        "dynasty": "宋",
        "collection_info": null
    },
    {
        "title": "句  其二",
        "author": "张舜民",
        "content": "李白寻仙持玉杖，庾公对月踞胡床。",
        "dynasty": "宋",
        "collection_info": null
    },
    {
        "title": "句  其三",
        "author": "张舜民",
        "content": "楼上康庐紫翠环，槛前湓浦转清湾。\n帆开三楚苍茫外，路入双林窅霭间。",
        "dynasty": "宋",
        "collection_info": null
    },
    {
        "title": "句  其四",
        "author": "张舜民",
        "content": "山长水远连三楚，物态人情又一州。",
        "dynasty": "宋",
        "collection_info": null
    },
    {
        "title": "句  其五",
        "author": "张舜民",
        "content": "义帝凭祠宇，梅真隠市廛。",
        "dynasty": "宋",
        "collection_info": null
    },
    {
        "title": "句  其六",
        "author": "张舜民",
        "content": "渔歌回寒浦，樵歌入暝烟。",
        "dynasty": "宋",
        "collection_info": null
    },
    {
        "title": "句  其七",
        "author": "张舜民",
        "content": "何处转添孤客恨，两溪流水一城花。",
        "dynasty": "宋",
        "collection_info": null
    },
    {
        "title": "句  其八",
        "author": "张舜民",
        "content": "人传桂岭与柳关，南北相望一水间。",
        "dynasty": "宋",
        "collection_info": null
    },
    {
        "title": "句  其九",
        "author": "张舜民",
        "content": "岭南为贪泉，饮者生贪黩。\n岭北为愈泉，宿病皆祛逐。",
        "dynasty": "宋",
        "collection_info": null
    },
    {
        "title": "句  其一○",
        "author": "张舜民",
        "content": "得移郴岭清凉地，幸免邕江瘴疠侵。",
        "dynasty": "宋",
        "collection_info": null
    },
    {
        "title": "句  其一一",
        "author": "张舜民",
        "content": "一从投迹三湘外，两度登高五岭间。",
        "dynasty": "宋",
        "collection_info": null
    },
    {
        "title": "句  其一二",
        "author": "张舜民",
        "content": "但见石城多草木，足知江夏久兴亡。",
        "dynasty": "宋",
        "collection_info": null
    },
    {
        "title": "句  其一三",
        "author": "张舜民",
        "content": "常思武口与樊山，南北相望一水间。",
        "dynasty": "宋",
        "collection_info": null
    },
    {
        "title": "句  其一四",
        "author": "张舜民",
        "content": "售用无非竹，衣裾尽是麻。",
        "dynasty": "宋",
        "collection_info": null
    },
    {
        "title": "句  其一五",
        "author": "张舜民",
        "content": "西掖阶前辞御伞，琼林殿后媚春衣。",
        "dynasty": "宋",
        "collection_info": null
    },
    {
        "title": "句  其一六",
        "author": "张舜民",
        "content": "小园寂寞锁春风，初见梅花一树红。",
        "dynasty": "宋",
        "collection_info": null
    },
    {
        "title": "句  其一七",
        "author": "张舜民",
        "content": "浮花出晚水，苦节凌霜枝。",
        "dynasty": "宋",
        "collection_info": null
    },
    {
        "title": "句  其一八",
        "author": "张舜民",
        "content": "十月江南号小春，新阳已放一枝新。",
        "dynasty": "宋",
        "collection_info": null
    },
    {
        "title": "句  其一九",
        "author": "张舜民",
        "content": "莫待海风终夜发，狂随柳絮拥篱根。",
        "dynasty": "宋",
        "collection_info": null
    },
    {
        "title": "句  其二○",
        "author": "张舜民",
        "content": "犹作霓裳舞妖态，零红坠粉湿秋根。",
        "dynasty": "宋",
        "collection_info": null
    },
    {
        "title": "句  其二一",
        "author": "张舜民",
        "content": "青春逐流水，素质独轻微。",
        "dynasty": "宋",
        "collection_info": null
    },
    {
        "title": "句  其二二",
        "author": "张舜民",
        "content": "叶硬经霜绿，花肥映雪红。",
        "dynasty": "宋",
        "collection_info": null
    },
    {
        "title": "句  其二三",
        "author": "张舜民",
        "content": "栽培夺天巧，接缀假人功。",
        "dynasty": "宋",
        "collection_info": null
    },
    {
        "title": "句  其二四",
        "author": "张舜民",
        "content": "四时花不绝。",
        "dynasty": "宋",
        "collection_info": null
    },
    {
        "title": "句  其二五",
        "author": "张舜民",
        "content": "槛中紫艷才盈握，天上花香暗袭人。",
        "dynasty": "宋",
        "collection_info": null
    },
    {
        "title": "句  其二六",
        "author": "张舜民",
        "content": "彼美出南国，关山不常有。",
        "dynasty": "宋",
        "collection_info": null
    },
    {
        "title": "句  其二七",
        "author": "张舜民",
        "content": "人拾为衔真可惜，皮开子落不论钱。",
        "dynasty": "宋",
        "collection_info": null
    },
    {
        "title": "句  其二八",
        "author": "张舜民",
        "content": "正愁春酒尽，且喜火丹成。",
        "dynasty": "宋",
        "collection_info": null
    },
    {
        "title": "句  其二九",
        "author": "张舜民",
        "content": "姑射团肌雪，祝融留眼睛。",
        "dynasty": "宋",
        "collection_info": null
    },
    {
        "title": "句  其三○",
        "author": "张舜民",
        "content": "何人栽银杏，青条数尺间。",
        "dynasty": "宋",
        "collection_info": null
    },
    {
        "title": "句  其三一",
        "author": "张舜民",
        "content": "要有堂堂冠剑叟，苍然十万甲兵中。",
        "dynasty": "宋",
        "collection_info": null
    },
    {
        "title": "句  其三二",
        "author": "张舜民",
        "content": "勾稽严密不通宾，因见楸花忆去春。",
        "dynasty": "宋",
        "collection_info": null
    },
    {
        "title": "句  其三三",
        "author": "张舜民",
        "content": "既非扶险阻，何必问年龄。",
        "dynasty": "宋",
        "collection_info": null
    },
    {
        "title": "句  其三四",
        "author": "张舜民",
        "content": "洲中未种千头橘，宅畔先栽百本桑。",
        "dynasty": "宋",
        "collection_info": null
    },
    {
        "title": "句  其三五",
        "author": "张舜民",
        "content": "午食易愁藜藿粥，夜堂无睡数灯花。",
        "dynasty": "宋",
        "collection_info": null
    },
    {
        "title": "句  其三六",
        "author": "张舜民",
        "content": "官园老兵朝入城，报道新芽已堪摘。",
        "dynasty": "宋",
        "collection_info": null
    },
    {
        "title": "句  其三七",
        "author": "张舜民",
        "content": "玉尺锋棱耸，银槽样度窊。\n月中亡桂实，雨裏得天葩。",
        "dynasty": "宋",
        "collection_info": null
    },
    {
        "title": "句  其三八",
        "author": "张舜民",
        "content": "山南之茗先春采，山北之人及夏尝。\n为念老亲方见急，极知旧友不相忘。",
        "dynasty": "宋",
        "collection_info": null
    },
    {
        "title": "句  其三九",
        "author": "张舜民",
        "content": "老来辛苦须自烹，且勿娉婷腕如玉。\n香如桃蕊色如麯，蟹眼松声浮艾绿。",
        "dynasty": "宋",
        "collection_info": null
    },
    {
        "title": "句  其四○",
        "author": "张舜民",
        "content": "黄雀知时节，清江足稻粱。",
        "dynasty": "宋",
        "collection_info": null
    },
    {
        "title": "句  其四一",
        "author": "张舜民",
        "content": "大裘依古制，玉辂自隋传。",
        "dynasty": "宋",
        "collection_info": null
    },
    {
        "title": "句  其四二",
        "author": "张舜民",
        "content": "谁题佳句到幽都，逢着胡儿问大苏。",
        "dynasty": "宋",
        "collection_info": null
    },
    {
        "title": "句  其四三",
        "author": "张舜民",
        "content": "偃松拂尽煎茶石，苦笋撑开礼斗坛。",
        "dynasty": "宋",
        "collection_info": null
    },
    {
        "title": "句  其四四",
        "author": "张舜民",
        "content": "淡虀苦笋千人供，青磬莘香一谷传。",
        "dynasty": "宋",
        "collection_info": null
    },
    {
        "title": "句  其四五",
        "author": "张舜民",
        "content": "神妙独数李将军，安知伯仲非前身。",
        "dynasty": "宋",
        "collection_info": null
    },
    {
        "title": "句  其四六",
        "author": "张舜民",
        "content": "夕阳牛背无人卧，带得寒鸦两两归。",
        "dynasty": "宋",
        "collection_info": null
    },
    {
        "title": "句  其四七",
        "author": "张舜民",
        "content": "晚风亦自知人意，时去时来管送香。",
        "dynasty": "宋",
        "collection_info": null
    },
    {
        "title": "句  其四八",
        "author": "张舜民",
        "content": "异味欲捣虀，寒香先渍手。",
        "dynasty": "宋",
        "collection_info": null
    },
    {
        "title": "句  其四九",
        "author": "张舜民",
        "content": "桃源在何处。",
        "dynasty": "宋",
        "collection_info": null
    },
    {
        "title": "句  其五○",
        "author": "张舜民",
        "content": "何劳百响煎。",
        "dynasty": "宋",
        "collection_info": null
    },
    {
        "title": "句  其五一",
        "author": "张舜民",
        "content": "清泉滴沥细如簪，转尽山腰几百寻。",
        "dynasty": "宋",
        "collection_info": null
    },
    {
        "title": "存目  其一",
        "author": "张舜民",
        "content": "诗题：霸王别虞姬首句：垓下将军夜枕戈。",
        "dynasty": "宋",
        "collection_info": null
    },
    {
        "title": "存目  其二",
        "author": "张舜民",
        "content": "诗题：虞姬答首句：妾向道，妾向道，将军不要为人患。",
        "dynasty": "宋",
        "collection_info": null
    },
    {
        "title": "輓苏黄门子由  其一",
        "author": "王巩",
        "content": "忆昔持风宪，防微意独深。\n一时经国虑，千载爱君心。\n坤道存终始，干纲正古今。\n当时人物尽，惆怅独知音。",
        "dynasty": "宋",
        "collection_info": null
    },
    {
        "title": "輓苏黄门子由  其二",
        "author": "王巩",
        "content": "已矣东门路，空悲未尽情。\n交亲踰四纪，忧患共平生。\n此去音容隔，徒多涕泪横。\n蜀山千万迭，何处是佳城。",
        "dynasty": "宋",
        "collection_info": null
    },
    {
        "title": "輓苏黄门子由  其三",
        "author": "王巩",
        "content": "静者宜膺寿，胡为忽梦楹。\n伤嗟见行路，优典识皇情。\n徒泣巴山路，终悲蜀道程。\n弟兄仁达意，千古各垂名。",
        "dynasty": "宋",
        "collection_info": null
    },
    {
        "title": "萧相楼",
        "author": "王巩",
        "content": "卢杞姦邪四海忧，相君邦国自同休。\n分符朝去云中阙，开府南来江上州。\n百尺楼高瞻故国，九华山色倚晴眸。\n定知直道传千古，杜牧文章在上头。",
        "dynasty": "宋",
        "collection_info": null
    },
    {
        "title": "过池阳",
        "author": "王巩",
        "content": "不见当年两翰林，江天为我结层阴。\n九华门外柳三丈，萧相楼前松十寻。",
        "dynasty": "宋",
        "collection_info": null
    },
    {
        "title": "寄山谷",
        "author": "王巩",
        "content": "北海未常樽有酒，冯驩何止食无鱼。\n黔州椀脱无蒸餠，自合官称削校书。",
        "dynasty": "宋",
        "collection_info": null
    },
    {
        "title": "齐山僧舍",
        "author": "王巩",
        "content": "竹密通幽境，横桥逐涧斜。\n阴崖耸珪壁，古蔓引龙蛇。\n寺僻虚僧磬，亭荒足兔罝。\n紫微今不见，着意采黄花。",
        "dynasty": "宋",
        "collection_info": null
    },
    {
        "title": "全州捲烟阁",
        "author": "王巩",
        "content": "长江萦村若练带，晴岫插天如画屏。\n山青水秀两奇绝，道人对此开禅扃。\n红尘一点飞不到，举手高可摩天星。",
        "dynasty": "宋",
        "collection_info": null
    },
    {
        "title": "湘山",
        "author": "王巩",
        "content": "半岭风吹草木香，落阶花雨送春忙。\n从师远借云庵卧，还我平生午枕凉。\n莲社缁黄常得伴，鹿门妻子亦相将。\n化身欲似河东柳，更向山头望故乡。",
        "dynasty": "宋",
        "collection_info": null
    },
    {
        "title": "寄桂州张谏议和永叔",
        "author": "王巩",
        "content": "桂林太守几时行，泛汴桃花浪已腾。\n目极云阴低远树，夜寒风急乱春灯。\n巢鸣翡翠愁无限，水宿鸳鸯冷不胜。\n阳朔山前好峰岭，为公怜爱万千层。",
        "dynasty": "宋",
        "collection_info": null
    },
    {
        "title": "欣欣亭",
        "author": "王巩",
        "content": "清湘北郭崇岗路，松竹年来定几围。\n我亦临淮筑新宅，与君万里对柴扉。",
        "dynasty": "宋",
        "collection_info": null
    },
    {
        "title": "句",
        "author": "王巩",
        "content": "春渍苔纹沿石塔，月含松韵杂琴声。",
        "dynasty": "宋",
        "collection_info": null
    },
    {
        "title": "句",
        "author": "童传",
        "content": "古来风义遗才少，近世公卿荐士稀。",
        "dynasty": "宋",
        "collection_info": null
    },
    {
        "title": "句",
        "author": "愈上人",
        "content": "闲伴孤云自在飞。",
        "dynasty": "宋",
        "collection_info": null
    },
    {
        "title": "句",
        "author": "王禹锡",
        "content": "打叶雨拳随手去，吹凉风口逐人来。",
        "dynasty": "宋",
        "collection_info": null
    },
    {
        "title": "句",
        "author": "王蘧",
        "content": "绣裳画衮云垂地。",
        "dynasty": "宋",
        "collection_info": null
    },
    {
        "title": "和子瞻学士游祖塔院",
        "author": "释来復",
        "content": "金沙泉涌雪涛香，洒作醍醐大地凉。\n倒侵九天河影白，遥通百谷海声长。\n僧来汲月归灵石，人到寻源宿上方。\n欲着茶经校奇品，山瓢留待羽仙尝。",
        "dynasty": "宋",
        "collection_info": null
    },
    {
        "title": "和东坡",
        "author": "释知慎",
        "content": "东轩长老未相逢，已见黄州一信通。\n何必扬眉资目击，须知千里事同风。",
        "dynasty": "宋",
        "collection_info": null
    },
    {
        "title": "冬至祀先有感",
        "author": "赵仲修",
        "content": "井臼辛勤又一年，仗谁赍恨到重泉。\n离骚空纪高阳后，蓝缕过如蚡冒前。\n终亦有人分鼠璞，只今无俸置豚肩。\n男儿七尺鬚如戟，独掩蓬蒿扫纸钱。",
        "dynasty": "宋",
        "collection_info": null
    },
    {
        "title": "车武子宅",
        "author": "王齐愈",
        "content": "儒生骨朽名犹在，高冢相望已乱真。\n只认夜深萤聚处，便应泉下读书人。",
        "dynasty": "宋",
        "collection_info": null
    },
    {
        "title": "竹浦渔归",
        "author": "石汝砺",
        "content": "钓罢收纶日既残，扁舟一叶解登湾。\n长歌欸乃乘风去，鸣橹咿哑趁月还。\n翡翠跃飞红蓼内，鸳鸯惊起白苹间。\n奔驰马足车尘者，回首烟波羡尔閒。",
        "dynasty": "宋",
        "collection_info": null
    },
    {
        "title": "颂",
        "author": "崔闲",
        "content": "每与本坡心印传，雪堂终日悟琅然。\n七弦高挂挥无用，明月当天一点圆。",
        "dynasty": "宋",
        "collection_info": null
    },
    {
        "title": "润州",
        "author": "释仲殊",
        "content": "北固楼前一笛风，断云飞出建昌宫。\n江南二月多芳草，春在蒙蒙细雨中。",
        "dynasty": "宋",
        "collection_info": null
    },
    {
        "title": "题李伯时支遁相马图",
        "author": "释仲殊",
        "content": "月窟精神不受羁，白云野老太支离。\n当时若也无人识，骏骨灵心各自知。",
        "dynasty": "宋",
        "collection_info": null
    },
    {
        "title": "访子通",
        "author": "释仲殊",
        "content": "多年不见玉川翁，今日相逢小榭东。\n依旧清凉无长物，只余松桧养秋风。",
        "dynasty": "宋",
        "collection_info": null
    },
    {
        "title": "黄左丞席上作",
        "author": "释仲殊",
        "content": "瑞麟香暖玉芙蓉，画蜡凝辉到晓红。\n数点漏移衙仗北，一番雨滴甲楼东。\n梦游黄阙鸾巢外，身卧彤帏虎帐中。\n报道谯门初日上，起来帘幕杏花风。",
        "dynasty": "宋",
        "collection_info": null
    },
    {
        "title": "题玉泉",
        "author": "释仲殊",
        "content": "分出瑶池万怪惊，昆墟引落最高层。\n十分清是泉中玉，一漱寒生齿下冰。\n浄照更无云影杂，素光疑有露华凝。\n莫教明月从中现，澈底无心伴老僧。",
        "dynasty": "宋",
        "collection_info": null
    },
    {
        "title": "京口怀古  其一",
        "author": "释仲殊",
        "content": "北顾横江尽，东南第一州。\n六朝都在望，回首倦登楼。",
        "dynasty": "宋",
        "collection_info": null
    },
    {
        "title": "京口怀古  其二",
        "author": "释仲殊",
        "content": "一昨丹阳王气销，尽将豪侈谢尘嚣。\n衣冠不復宗唐代，父老犹能道晋朝。\n万岁楼边谁唱月，千秋桥上自吹箫。\n青山不与兴亡事，只共垂杨伴海潮。",
        "dynasty": "宋",
        "collection_info": null
    },
    {
        "title": "题洞虚观",
        "author": "释仲殊",
        "content": "古观多松桧，幽奇近暮秋。\n坐看新月上，閒见断云愁。\n野思同花鸟，乡情隔岛洲。\n轻寒披鹤氅，隠几自搔头。",
        "dynasty": "宋",
        "collection_info": null
    },
    {
        "title": "荷花",
        "author": "释仲殊",
        "content": "水中仙子并红腮，一点芳心两处开。\n想是鸳鸯头白死，双魂化作好花来。",
        "dynasty": "宋",
        "collection_info": null
    },
    {
        "title": "破山光明庵",
        "author": "释仲殊",
        "content": "身是光明幢，语是光明经。\n光明聚不散，妙有成真形。\n示现三界前，何劳问丹青。\n坐断龙鬬山，宝月孤亭亭。",
        "dynasty": "宋",
        "collection_info": null
    },
    {
        "title": "望湖亭",
        "author": "释仲殊",
        "content": "凝华浮藻五云间，下压凌虚万象闲。\n湖水际天天欲尽，落霞照出洞庭山。",
        "dynasty": "宋",
        "collection_info": null
    },
    {
        "title": "中峰",
        "author": "释仲殊",
        "content": "聚远最高亭，登临喜倍增。\n贪陪青眼客，不见白头僧。\n闭户三十载，压云千万层。\n龙珠弹落处，一点白莲灯。",
        "dynasty": "宋",
        "collection_info": null
    },
    {
        "title": "题翠麓亭",
        "author": "释仲殊",
        "content": "素虬盘屈走灵泉，槲叶涂红作画船。\n幡转玉绳光影旋，杯衔金镜酒痕圆。\n篆形綵字方传世，星落光缠忽下天。\n远想螭蟠殊未若，小图河曲宛依然。\n缓浮松酿环云际，不动兰桡到席边。\n上巳浮恩非此日，山阴盛事掩多年。\n从欢未省向尊俎，屡酒何尝议圣贤。\n翰墨主人今独步，双鹅应復降飞仙。",
        "dynasty": "宋",
        "collection_info": null
    },
    {
        "title": "题君山洗心堂",
        "author": "释仲殊",
        "content": "朝随初日上烟沙，极望淮南不见涯。\n今日江东寒食节，春閒桃李自开花。",
        "dynasty": "宋",
        "collection_info": null
    },
    {
        "title": "句  其一",
        "author": "释仲殊",
        "content": "凉生宫殿不因秋。",
        "dynasty": "宋",
        "collection_info": null
    },
    {
        "title": "句  其二",
        "author": "释仲殊",
        "content": "霁色澄千里，潮声带两州。",
        "dynasty": "宋",
        "collection_info": null
    },
    {
        "title": "句  其三",
        "author": "释仲殊",
        "content": "天长地久大悠悠，尔既无心我亦休。",
        "dynasty": "宋",
        "collection_info": null
    },
    {
        "title": "句  其四",
        "author": "释仲殊",
        "content": "海门碍日山双耸，江北迎人树几行。",
        "dynasty": "宋",
        "collection_info": null
    },
    {
        "title": "箴仲殊",
        "author": "孚禅师",
        "content": "大道久凌迟，正风还陊隳。\n无人整颓纲，目乱空伤悲。\n卓有出世士，蔚为人天师。\n文章通造化，动与王公知。\n囊括十洲香，名翼四海驰。\n肆意放山水，洒脱无羁縻。\n云轻三事衲，瓶锡天下之。\n诗曲相间作，百纸顷刻为。\n藻思洪泉泻，翰墨清且奇。\n惜哉大手笔，胡为幽柔词。\n愿师持此才，奋起革浇漓。\n骛彼东山嵩，图祖进丰碑。\n再续辅教编，高步凌丹墀。\n它日僧史上，万世为蓍龟。\n迦叶闻琴舞，终被习气随。\n伊予浮薄人，赠言增忸怩。\n倘能循我言，佛日重光离。",
        "dynasty": "宋",
        "collection_info": null
    },
    {
        "title": "山光寺",
        "author": "释法芝",
        "content": "扁舟乘兴到山光，古寺临流胜气藏。\n惭愧南风知我意，吹将草木作天香。",
        "dynasty": "宋",
        "collection_info": null
    },
    {
        "title": "句",
        "author": "释法芝",
        "content": "淡游聊得慰孤闷，谁问当年寄老心。",
        "dynasty": "宋",
        "collection_info": null
    },
    {
        "title": "超果教院见远亭",
        "author": "李甲",
        "content": "高僧欲纵目，桥上建横亭。\n野水茫茫白，羣山点点青。\n客帆风送叶，渔火夜遗星，看尽朝昏景。\n天涯一画屏。",
        "dynasty": "宋",
        "collection_info": null
    },
    {
        "title": "题竹和东坡韵",
        "author": "李甲",
        "content": "翠叶彤竿已占先，湘云千迭势争翻。\n野夫不识天人面，知是虞皇第几元。",
        "dynasty": "宋",
        "collection_info": null
    },
    {
        "title": "题画",
        "author": "李甲",
        "content": "谁泼烟云六尺绡，寒山秋树晚萧萧。\n十年来往吴淞口，错认溪南旧板桥。",
        "dynasty": "宋",
        "collection_info": null
    },
    {
        "title": "醉眠亭",
        "author": "李行中",
        "content": "檐低槛曲莫嫌隘，地僻草深宜昼眠。\n代枕暮凭溪上石，当帘时借屋头烟。\n倦游拂壁画山径，贪醉解衣还酒钱。\n一水近通西浦路，客来犹可棹渔船。",
        "dynasty": "宋",
        "collection_info": null
    },
    {
        "title": "寄韩宪仲廷评",
        "author": "李行中",
        "content": "野径荒亭草没腰，一眠聊以永今朝。\n放怀不管人间事，破梦时间夜半潮。\n玉柱刘叉诗未厌，金龟李白酒难招。\n知君有意寻安道，咫尺何时动画桡。",
        "dynasty": "宋",
        "collection_info": null
    },
    {
        "title": "赵明叔太博未识醉眠亭先贶佳篇",
        "author": "李行中",
        "content": "要认荒亭路不赊，浦西桥北对渔家。\n窗嫌日曝新栽竹，蔬占畦长未种花。\n壁上客来堆醉墨，篱根潮过积寒沙。\n被人误号陶潜宅，也学门前五柳遮。",
        "dynasty": "宋",
        "collection_info": null
    },
    {
        "title": "读颜鲁公碑",
        "author": "李行中",
        "content": "平生肝胆卫长城，至死图回色不惊。\n世俗不知忠义大，百年空有好书名。",
        "dynasty": "宋",
        "collection_info": null
    },
    {
        "title": "赋佳人嗅梅图",
        "author": "李行中",
        "content": "蚕眉鸦鬓缕金衣，折得梅花第几枝。\n嗅尽余香不回面，思量何事立多时。",
        "dynasty": "宋",
        "collection_info": null
    },
    {
        "title": "江上逢晁适道",
        "author": "崔子方",
        "content": "渺渺连江雨，微微到面风。\n主人留一饷，佳士得相逢。\n会面嗟何晚，论诗许有功。\n君家好兄弟，更觉此心同。",
        "dynasty": "宋",
        "collection_info": null
    },
    {
        "title": "句",
        "author": "崔子方",
        "content": "白日行空阔，青灯耿夜阑。",
        "dynasty": "宋",
        "collection_info": null
    },
    {
        "title": "句  其一",
        "author": "李斯立",
        "content": "巌溜连云冻，溪梅带雪香。",
        "dynasty": "宋",
        "collection_info": null
    },
    {
        "title": "句  其二",
        "author": "李斯立",
        "content": "有意峰峦千嶂出，无名花草百般香。",
        "dynasty": "宋",
        "collection_info": null
    },
    {
        "title": "上苏子瞻",
        "author": "释仲渊",
        "content": "文章落落昌黎老，风物萧萧李谪仙。\n二子本来为独擅，使君才力已双全。",
        "dynasty": "宋",
        "collection_info": null
    },
    {
        "title": "题大慈坞祖塔院",
        "author": "释惠觉",
        "content": "谷口两三家，平田一望赊。\n春深多遇雨，夜静独鸣蛙。\n云暗未通月，林香始辨花。\n谁惊孤枕晓，涛白捲江沙。",
        "dynasty": "宋",
        "collection_info": null
    },
    {
        "title": "句",
        "author": "释惠觉",
        "content": "澜深鱼自跃，风暖客还来。",
        "dynasty": "宋",
        "collection_info": null
    },
    {
        "title": "句",
        "author": "李伯祥",
        "content": "夜过修竹院，醉打老僧门。",
        "dynasty": "宋",
        "collection_info": null
    },
    {
        "title": "诗一首",
        "author": "陈少章",
        "content": "十里荷开菡萏初，我公初至有西湖。\n却将公事湖中了，见说官闲事也无。",
        "dynasty": "宋",
        "collection_info": null
    },
    {
        "title": "成都运司西园亭诗 西园",
        "author": "许将",
        "content": "高牙负北郭，芳园路西转。\n鸟鸣恋故木，兰茁归新畹。\n坐延花景深，行倚筇枝软。\n翳然思林木，会心不在远。",
        "dynasty": "宋",
        "collection_info": null
    },
    {
        "title": "成都运司西园亭诗 玉溪堂",
        "author": "许将",
        "content": "朱堂俯玉溪，玉溪清且幽。\n从公暂偃息，抚景空夷犹。\n浮云冠圆岛，白日回方流。\n抵此有光碧，何必昆崙洲。",
        "dynasty": "宋",
        "collection_info": null
    },
    {
        "title": "成都运司西园亭诗 雪峰楼",
        "author": "许将",
        "content": "重楼起城阴，乘高望四极。\n列峰横青天，飞雪千里积。\n疑是空素山，冬夏海中白。\n莫怪频东向，上有思归客。",
        "dynasty": "宋",
        "collection_info": null
    },
    {
        "title": "成都运司西园亭诗 海棠轩",
        "author": "许将",
        "content": "海棠冠蜀花，此轩花尤冠。\n红云簇蕊细，渌水照叶嫩。\n倚粧宫粉聚，迭绮霞光散。\n雨泪点春风，应怀上林怨。",
        "dynasty": "宋",
        "collection_info": null
    },
    {
        "title": "成都运司西园亭诗 月台",
        "author": "许将",
        "content": "蜀地山四维，益州平如掌。\n纍台鬰临风，坐看月宵上。\n稍出丛木末，始发众籁爽。\n兹焉暂游目，一览天地广。",
        "dynasty": "宋",
        "collection_info": null
    },
    {
        "title": "成都运司西园亭诗 翠锦亭",
        "author": "许将",
        "content": "阑干窦溜长，䆗窱空埃静。\n修林密总翠，尽得锦城景。\n云舒青青色，风散骚骚影。\n未为夜行人，共此昼夜永。",
        "dynasty": "宋",
        "collection_info": null
    },
    {
        "title": "成都运司西园亭诗 潺玉亭",
        "author": "许将",
        "content": "引泉注清渠，潺潺潄寒玉。\n侧出阆风迟，骤惊江雨速。\n飞濑乍扬白，樛木细涵绿。\n昼夜声不止，肯效楚人哭。",
        "dynasty": "宋",
        "collection_info": null
    },
    {
        "title": "成都运司西园亭诗 茅庵",
        "author": "许将",
        "content": "茅茨以为庵，环顾萧然虚。\n内乐苟自足，容人即有余。\n旁依修竹密，上翳青松株。\n勿言此中陋，中有君子居。",
        "dynasty": "宋",
        "collection_info": null
    },
    {
        "title": "成都运司西园亭诗 水阁",
        "author": "许将",
        "content": "飞阁出方池，修竹见空莽。\n低临花坞近，平觉春波长。\n返景澄余晖，夕阴带浮爽。\n从容观鱼乐，不减游濠上。",
        "dynasty": "宋",
        "collection_info": null
    },
    {
        "title": "成都运司西园亭诗 小亭",
        "author": "许将",
        "content": "翩然沟上亭，左右相映带。\n修柟列翠幄，长松偃高盖。\n地褊景逾宽，处约志弥泰。\n谁知坐啸间，心游万物外。",
        "dynasty": "宋",
        "collection_info": null
    },
    {
        "title": "游东山和程大卿师孟",
        "author": "许将",
        "content": "东山十里復溪流，远客时时骋望愁。\n泉近榴花深洞口，亭开狮子旧峰头。\n一州旗色天边出，三馆芸香海上留。\n南北共歌公所憩，独嗟无计共英游。",
        "dynasty": "宋",
        "collection_info": null
    },
    {
        "title": "东山碧巌亭",
        "author": "许将",
        "content": "旧室曾留古岸边，新亭同赏碧巌前。\n日生狮子峰头树，烟伴榴花洞口泉。\n黄叶入秋山出地，白云临晓海乘天。\n飘然踪迹今何定，别去江湖又一年。",
        "dynasty": "宋",
        "collection_info": null
    },
    {
        "title": "留题徐真君祠堂东西二室",
        "author": "许将",
        "content": "上得山来过石门，谒灵特地乞真言。\n再三许我前程事，敢不留诗荷圣恩。",
        "dynasty": "宋",
        "collection_info": null
    },
    {
        "title": "留题积善院",
        "author": "许将",
        "content": "为爱山居乐，居山又忆家。\n菊黄来日蕊，梅白去时花。\n水阔离情远，霜晴别恨赊。\n前程回首望，空指暮天霞。",
        "dynasty": "宋",
        "collection_info": null
    },
    {
        "title": "真珠",
        "author": "许将",
        "content": "蔌蔌圆英淡粉粧，肯随桃杏媚韶光。\n金刀不到春风外，草密林深只自香。",
        "dynasty": "宋",
        "collection_info": null
    },
    {
        "title": "端午帖子",
        "author": "许将",
        "content": "江中今日成龙鑑，苑外多年废鹭坡。\n合照干坤共作镜，放生河海尽为池。",
        "dynasty": "宋",
        "collection_info": null
    },
    {
        "title": "观澜亭",
        "author": "许将",
        "content": "危亭高处倚岩隈，西望蒲菖海浪回。\n山戴鰲头天外出，水浮鳅穴地中来。\n千重侧崦扶摇没，万里分流混沌开。",
        "dynasty": "宋",
        "collection_info": null
    },
    {
        "title": "能仁禅寺",
        "author": "许将",
        "content": "峭壁半寒空，丛林甲海东。\n荡深无过雁，湫小有游龙。\n屏石高三面，楼峰更一重。\n客心留不得，归听晓霜钟。",
        "dynasty": "宋",
        "collection_info": null
    },
    {
        "title": "句  其一",
        "author": "许将",
        "content": "昨夜虎入我园，明年我作状元。",
        "dynasty": "宋",
        "collection_info": null
    },
    {
        "title": "句  其二",
        "author": "许将",
        "content": "三素云飞依北极，九农星正见南方。",
        "dynasty": "宋",
        "collection_info": null
    },
    {
        "title": "句  其三",
        "author": "许将",
        "content": "楼台随地尽，江海与天浮。",
        "dynasty": "宋",
        "collection_info": null
    },
    {
        "title": "吴王城",
        "author": "吴居厚",
        "content": "吴王宫殿作飞尘，野鸟幽花各自春。\n料得寒溪暄笑日，也曾惊动武昌人。",
        "dynasty": "宋",
        "collection_info": null
    },
    {
        "title": "九曲亭",
        "author": "吴居厚",
        "content": "山上盘旋九曲亭，春江满目与天平。\n青苹白鹭渔家屋，几幅轻绡画得成。",
        "dynasty": "宋",
        "collection_info": null
    },
    {
        "title": "梅山二首  其一",
        "author": "吴居厚",
        "content": "寻溪小径多盘诘，车马初来路欲迷。\n千古英雄汉天子，桑麻今已遍标题。",
        "dynasty": "宋",
        "collection_info": null
    },
    {
        "title": "梅山二首  其二",
        "author": "吴居厚",
        "content": "连云绝壁山无路，溅石潺湲水有花。\n试问昔时畬粟麦，何如今日种桑麻。",
        "dynasty": "宋",
        "collection_info": null
    },
    {
        "title": "与部使同游司空山",
        "author": "吴居厚",
        "content": "王官身已达，所悦多纷华。\n区区朝与市，轻暖事穷奢。\n我公味冲澹，止乐山水嘉。\n肩舆靡厌寻，谢兴无津涯。\n杖藜适意游，野径穿迂斜。\n回忆挂冠时，息此避喧譁。\n骨相有神仙，得道成全家。\n遗蹟富览观，高步凌烟霞。\n静中白日长，玉宇清风赊。\n睹兹神圣蹟，喟然兴叹嗟。",
        "dynasty": "宋",
        "collection_info": null
    },
    {
        "title": "句",
        "author": "吴居厚",
        "content": "步寻斜径到寒溪。",
        "dynasty": "宋",
        "collection_info": null
    },
    {
        "title": "送程给事知越州",
        "author": "朱肱",
        "content": "四官江左皆才选，去爱存怀率在民。\n使者今持丹凤诏，使君新驾两朱轮。\n旧时再访钟陵草，和气重舒泽国春。\n解橐莫为迟久计，甘泉延阁待名臣。",
        "dynasty": "宋",
        "collection_info": null
    },
    {
        "title": "南池",
        "author": "陈丕",
        "content": "杂树疏阴覆小亭，池塘流水自泠泠。\n残荷犹结高秋绿，深柳遍含斜日清。\n宇内谁堪千古在，眼中吾已二毛侵。\n旧时游侣晨星似，墙角啼蛩不可听。",
        "dynasty": "宋",
        "collection_info": null
    },
    {
        "title": "句",
        "author": "陈丕",
        "content": "春禽得意千般语，涧草无名百种香。",
        "dynasty": "宋",
        "collection_info": null
    },
    {
        "title": "送宋承旨归觐大母刘太夫人",
        "author": "薛似宗",
        "content": "远衝风雪渡钱塘，欲趁春风到故乡。\n百岁报刘知日短，一身许国喜心长。\n才名磊落传金马，旌盖辉煌出玉堂。\n岂若他人思陟岵，无忧靡盬不遑将。",
        "dynasty": "宋",
        "collection_info": null
    },
    {
        "title": "戏题团扇自写山水",
        "author": "薛似宗",
        "content": "拂将团扇点江春，难与班姬咏并珍。\n非为墨池云雾好，自来不以笔干人。",
        "dynasty": "宋",
        "collection_info": null
    },
    {
        "title": "题梅山",
        "author": "张景端",
        "content": "作尉南昌日，投书北阙频。\n忠言不悟主，直节耻为臣。\n汉室多灾异，吴门念隠沦。\n挂冠忘宠辱，蒙袂出埃尘。\n虹屈英雄气，鸥羣自在身。\n永怀三洞诀，高谢九江春。\n择地开仙馆，看云翦寿巾。\n玄台秋步月，虚室夜凝真。\n无梦生芳草，留年养大椿。\n碧茸香不断，青鸟性偏驯。\n太液刀圭就，中黄道路新。\n武夷空坠马，郁木竟栖神。\n绛节虽朝帝，灵波尚济民。\n一名传旧史，千古事严禋。\n瑞气生仙药，清风付羽人。\n坛遗金鼎像，井锁玉华津。\n地接洪崖府，溪通剑水滨。\n鹤归云抖擞，龙起石鳞皴。\n已悟身为患，元期德有邻。\n青山不忘我，今日是天亲。",
        "dynasty": "宋",
        "collection_info": null
    },
    {
        "title": "挽刘南溪",
        "author": "李潜",
        "content": "今年人苦旱蝗饥，正需平粜无南溪。\n今年江南梅不开，正恨南溪诗不来。\n李悝不作虽堪伤，不过饥民雷转肠。\n少陵不作世懔懔，干坤万象无题品。\n苍天苍天能令南溪迹成古，不信收得诗名和迹去。\n吁嗟笏笔千丈强，风淡淡兮烟苍苍。",
        "dynasty": "宋",
        "collection_info": null
    },
    {
        "title": "挽罗斯立",
        "author": "李潜",
        "content": "金玉不论富，癯然学孟轲。\n两番新贡士，半世老监河。\n发粟岁无歉，横桥春不波。\n阴功写难尽，留与邑人歌。",
        "dynasty": "宋",
        "collection_info": null
    },
    {
        "title": "宗教院",
        "author": "刘铸",
        "content": "雨过江山丽，春深笋蕨肥。\n扶藜苍藓破，移榻乱云飞。",
        "dynasty": "宋",
        "collection_info": null
    },
    {
        "title": "题竹轩",
        "author": "方洵武",
        "content": "劲节孤根得地深，清虚谁识子猷心。\n当时不是琅玕种，月下何由听凤琴。",
        "dynasty": "宋",
        "collection_info": null
    },
    {
        "title": "题宁国院十全堂",
        "author": "方洵武",
        "content": "卢扁不世出，死生非在人。\n草木孕妙理，金玉潜至神。\n用之固有序，品制非君臣。\n世之挟术者，不啻空中尘。\n悉以利自售，幽枉何由伸。\n韫公药之师，所得无非真。\n构堂备观寂，榜墨如堆云。\n再味维摩言，深悯芭蕉身。\n我病众生病，当推病之因。\n诸幻起诸妄，勿药常欣欣。",
        "dynasty": "宋",
        "collection_info": null
    },
    {
        "title": "海棠",
        "author": "张冕",
        "content": "海棠栽植遍尘寰，未必成都欲咏难。\n山木瓜开千颗颗，水林檎发一攒攒。\n初疑红豆争头缀，忽觉燕脂众手丸。\n西蜀僧家根拨小，南荆官舍树支宽。\n高穿羣木无因蔽，平倚危楼最好看。\n十亩园林浑似火，数方池面悉如丹。\n锦袍万丈仍连袂，珠被齐光更合欢。\n风袅细腰妆正罢，露晞铜雀泪新干。\n晨曦远借彤云暖，秋魄微侵甲帐寒。\n会讌岂劳供幄幕，采香应见费龙檀。\n秾烧游女青丝髮，殷染妖姬白玉冠。\n宾席半移隈茜绶，使车多热簇雕鞍。\n层层排朵萦飞蝶，密密交柯宿翠翰。\n诗客早惭矜镂管，画工谁敢衒霜纨。\n本期相伴千场醉，可忍轻邀百卉残。\n川路尚移随迅濑，蕃船犹折出长澜。\n飘零绛雪深盈尺，收拾晴霞散结团。\n时去独应贤者识，色空前有达人观。\n谱为僊子终须美，实作寒梅况不酸。\n五六年来离别恨，春宵频梦石台盘。",
        "dynasty": "宋",
        "collection_info": null
    },
    {
        "title": "西园海棠",
        "author": "张冕",
        "content": "丹葩翠叶竞妖浓，蜂蝶翻翻弄暖风。\n濯雨正疑宫锦烂，媚晴先夺晓霞红。\n芬菲剑外从来胜，欢赏天涯为尔同。\n却想乡关足尘土，只应能见画图中。",
        "dynasty": "宋",
        "collection_info": null
    },
    {
        "title": "贫居",
        "author": "张景修",
        "content": "茅檐月有千金税，稻饭年无一粒租。\n生事萧条人问我，水芭蕉与石菖蒲。",
        "dynasty": "宋",
        "collection_info": null
    },
    {
        "title": "送朱天锡童子",
        "author": "张景修",
        "content": "黄金满籯富有余，一经教子金不如。\n君家有儿不肯娱，口诵七经随卷舒。\n渥洼从来产龙驹，鸑鷟乃是真凤雏。\n一朝过我父子俱，自称穷苦世为儒。\n雪窗夜映孙康书，春陇昼荷儿宽锄。\n翻然西入天子都，出门慷慨曳长裾。\n神童之科今有无，谈经射策皆壮夫。\n古来取士凡数涂，但愿一一令吹竽。\n甘罗相秦理不诬，世人看取掌中珠。\n折腰未便赋归欤，待君释褐还乡闾。",
        "dynasty": "宋",
        "collection_info": null
    },
    {
        "title": "睡香花",
        "author": "张景修",
        "content": "曾向庐山睡裏闻，香风占断世间春。\n窃花莫扑枝头蝶，惊觉南窗半梦人。",
        "dynasty": "宋",
        "collection_info": null
    },
    {
        "title": "宿清溪安乐山",
        "author": "张景修",
        "content": "映窗犹剩雪余痕，瓶裏梅花枕上闻。\n一椀镫寒听夜雨，半床毡暖卧春云。\n诗成始觉茶销睡，香尽翻嫌酒带醺。\n我是挂冠林下客，山中安乐合平分。",
        "dynasty": "宋",
        "collection_info": null
    },
    {
        "title": "过桐庐邑二首  其一",
        "author": "张景修",
        "content": "隠君无姓字，何代至今存。\n数里山为宅，两株桐是孙。\n人烟半峰碧，溪水带潮浑。\n多少来游客，茫茫蹋药根。",
        "dynasty": "宋",
        "collection_info": null
    },
    {
        "title": "过桐庐邑二首  其二",
        "author": "张景修",
        "content": "三载江南客，还吴东復西。\n潮贪两溪尽，云截众山齐。\n舟楫无空日，楼台半上梯。\n桐庐隠君子，应笑只留题。",
        "dynasty": "宋",
        "collection_info": null
    },
    {
        "title": "钓台",
        "author": "张景修",
        "content": "羊裘东汉客，归隠钓鱼滩。\n天子不能屈，先生非苟难。\n云藏古石在，风激世人寒。\n祠下青青竹，何妨把钓竿。",
        "dynasty": "宋",
        "collection_info": null
    },
    {
        "title": "清芬阁",
        "author": "张景修",
        "content": "严子钓台畔，犹闻吟啸声。\n荣华付诸弟，萧洒继先生。\n自制茶枪嫩，新开酒面清。\n红尘不抛摆，那得白云名。",
        "dynasty": "宋",
        "collection_info": null
    },
    {
        "title": "题永庆览胜亭",
        "author": "张景修",
        "content": "衙城直上有烟峦，亭在悬崖绝壁间。\n几箇白头忘岁月，一生青眼看江山。\n秋风落木楼台出，暮雨笼沙鸥鹭閒。\n珍重京西绣衣使，作书题榜许追攀。",
        "dynasty": "宋",
        "collection_info": null
    },
    {
        "title": "题北山松轩",
        "author": "张景修",
        "content": "雪天苍翠暑天风，珍重僧轩十八公。\n不是时人少吟咏，世閒花草易为工。",
        "dynasty": "宋",
        "collection_info": null
    },
    {
        "title": "题竹轩",
        "author": "张景修",
        "content": "种竹纔添十数竿，题诗已仅百余篇。\n有时碎影摇金地，尽日清风伴玉泉。\n不与爱鱼人把钓，肯教骑马客求鞭。\n平生最喜此君子，一洒何当听雨眠。",
        "dynasty": "宋",
        "collection_info": null
    },
    {
        "title": "题玉泉",
        "author": "张景修",
        "content": "长疑数尺玉，乃是一方泉。\n粉色和云汲，茶香带石煎。\n鑑来诚美矣，闻处合铿然。\n白首惠山客，也须吟此篇。",
        "dynasty": "宋",
        "collection_info": null
    },
    {
        "title": "游栖霞宫",
        "author": "张景修",
        "content": "偶先诸邑过栖霞，恰费卢仝七碗茶。\n此会果然□邂逅，转相寻觅到仙家。",
        "dynasty": "宋",
        "collection_info": null
    },
    {
        "title": "题宁国县十全堂",
        "author": "张景修",
        "content": "医莫以人试，药能生死人。\n十失为一次，望而知谓神。\n尝闻秦医和，诊君知其臣。\n岂无肘后方，埋没随埃尘。\n韫师以愈疾，犹如臂屈伸。\n华佗医之良，思邈医之真。\n谁能不服药，一一如朱云。\n斯堂名十全，全人亦全身。\n方公谙药性，勇退盖此因。\n金玉不足宝，人生繫悲忻。",
        "dynasty": "宋",
        "collection_info": null
    },
    {
        "title": "寄题开福院白莲堂",
        "author": "张景修",
        "content": "玉色荷花自是仙，道人更慕远公贤。\n此生欲结东林社，求取新诗十八篇。",
        "dynasty": "宋",
        "collection_info": null
    },
    {
        "title": "题无垢寺",
        "author": "张景修",
        "content": "禅房闭深花，锡杖生古藓。\n秋山翡翠寒，春水玻瓈软。\n无嫌墙太低，但恐路不远。\n何人坐长松，令我思韦偃。",
        "dynasty": "宋",
        "collection_info": null
    },
    {
        "title": "福应山",
        "author": "张景修",
        "content": "南亭不减北邙高，美景因公见一朝。\n已看溪山如在画，更传风雅似闻韶。\n栽桃定有仙家住，种竹宁无隠者招。\n秀气当为多士福，未应都放与渔樵。",
        "dynasty": "宋",
        "collection_info": null
    },
    {
        "title": "三贤堂",
        "author": "张景修",
        "content": "如是国清寺，宜乎天下闻。\n水声常夜雨，山气即朝云。\n今古三贤隠，仙凡两路分。\n唐人书画在，明日更慇懃。",
        "dynasty": "宋",
        "collection_info": null
    },
    {
        "title": "崇教寺筠轩",
        "author": "张景修",
        "content": "碧玉窗棂三四閒，一溪流水伴君閒。\n雪中惜取青青节，不用开林自见山。",
        "dynasty": "宋",
        "collection_info": null
    },
    {
        "title": "石桥",
        "author": "张景修",
        "content": "天与晴来抵万金，更逢诗伯共登临。\n辍公一夜楞严讲，慰我十年方广心。\n白雪阳春虽寡和，高山流水有知音。\n石桥天下无双景，好尽平生得处吟。",
        "dynasty": "宋",
        "collection_info": null
    },
    {
        "title": "醉眠亭",
        "author": "张景修",
        "content": "樽前从客笑，梦裏任花飞。\n野鸟唤不醒，家童扶未归。\n有荣还有辱，无是即无非。\n万事藏于酒，先生亦见机。",
        "dynasty": "宋",
        "collection_info": null
    },
    {
        "title": "寄湖南宪请祠叶公",
        "author": "张景修",
        "content": "闻说年来请洞霄，江湖奉使久勤劳。\n有神仙处閒方得，用老成时退更高。\n借宅但知新种竹，寻真想见旧栽桃。\n浮梁居士尘埃甚，鬚髮而今已二毛。",
        "dynasty": "宋",
        "collection_info": null
    },
    {
        "title": "游九锁山",
        "author": "张景修",
        "content": "九锁山中多隠仙，洞门终古掩云烟。\n茶生东坞偏迎日，松老西巌不记年。\n翠箬久藏千岁药，碧池深纳半山泉。\n苍崖纵使秦驱得，未信能移一柱天。",
        "dynasty": "宋",
        "collection_info": null
    },
    {
        "title": "九月望夜与诗僧可久泛西湖",
        "author": "张景修",
        "content": "山风猎猎酿寒威，林下山僧见亦稀。\n怪得题诗无俗语，十年肝鬲湛清辉。",
        "dynasty": "宋",
        "collection_info": null
    },
    {
        "title": "湖州觉海弥陀阁",
        "author": "张景修",
        "content": "仙潭觉海唐兴善，像设璝琦古至今。\n殿柱倒书雷部火，市桥横渡木观音。\n窗前竹影摇金翠，风外莲香散水沉。\n况有弥陀新建阁，动人无限往生心。",
        "dynasty": "宋",
        "collection_info": null
    },
    {
        "title": "更高亭",
        "author": "张景修",
        "content": "稚子山妻伴老翁，重阳寻遍菊花丛。\n明年把酒知何处，却忆高亭是梦中。",
        "dynasty": "宋",
        "collection_info": null
    },
    {
        "title": "延真秋屏轩",
        "author": "张景修",
        "content": "鸟回山色隠如城，碧落人归依旧青。\n好向中间安一榻，何须更画绕床屏。",
        "dynasty": "宋",
        "collection_info": null
    },
    {
        "title": "句  其一",
        "author": "张景修",
        "content": "别后遥知倚门母，老来偏忆出家儿。",
        "dynasty": "宋",
        "collection_info": null
    },
    {
        "title": "句  其二",
        "author": "张景修",
        "content": "洗竹放教风自在，傍溪看得月分明。",
        "dynasty": "宋",
        "collection_info": null
    },
    {
        "title": "句  其三",
        "author": "张景修",
        "content": "白快近来逢素鬓，赤穷今日得朱袍。",
        "dynasty": "宋",
        "collection_info": null
    },
    {
        "title": "句  其四",
        "author": "张景修",
        "content": "何妨包裹如风药，且免淋漓似水鸡。",
        "dynasty": "宋",
        "collection_info": null
    },
    {
        "title": "句  其五",
        "author": "张景修",
        "content": "修水引来双瀑布，长松留住半天风。",
        "dynasty": "宋",
        "collection_info": null
    },
    {
        "title": "句  其六",
        "author": "张景修",
        "content": "来恨不逢池水满，屏风围住芰荷香。",
        "dynasty": "宋",
        "collection_info": null
    },
    {
        "title": "句  其七",
        "author": "张景修",
        "content": "但令陶令长为主，莫遣灵芸错认伊。",
        "dynasty": "宋",
        "collection_info": null
    },
    {
        "title": "和张敏叔祠部压云轩韵",
        "author": "朱谷",
        "content": "行行身渐高，长袖掠花梢。\n一綫道萦鸟，千年居等巢。\n地巌金衬步，天近玉分庖。\n抚掌栖松鹤，惊飞雪点郊。",
        "dynasty": "宋",
        "collection_info": null
    },
    {
        "title": "赠僧宗佑",
        "author": "黄彦臣",
        "content": "潇潇丰姿迥不同，少年来住此禅丛。\n谁知今日佑和尚，便是当年钟令公。",
        "dynasty": "宋",
        "collection_info": null
    },
    {
        "title": "句",
        "author": "伍诰",
        "content": "扁舟何日江南岸，与子归来竹一竿。",
        "dynasty": "宋",
        "collection_info": null
    },
    {
        "title": "因公檄按游黄山",
        "author": "吴黯",
        "content": "倏忽云烟化杳冥，峰峦随处入丹青。\n地连药鼎汤泉沸，山带龙鬚草树腥。\n半壁绛霞幽洞邃，一川寒雹古湫灵。\n霓旌去后无消息，犹有仙韶动俗听。",
        "dynasty": "宋",
        "collection_info": null
    },
    {
        "title": "芙蓉岭",
        "author": "吴黯",
        "content": "每度芙蓉岭，愁眉惨不开。\n有命终须过，无灾不再来。",
        "dynasty": "宋",
        "collection_info": null
    },
    {
        "title": "久旱微雨",
        "author": "江公着",
        "content": "云叶纷纷雨脚匀，乱花柔草长精神。\n雷车却碾前山过，不洒原头陌上尘。",
        "dynasty": "宋",
        "collection_info": null
    },
    {
        "title": "玉泉庵",
        "author": "江公着",
        "content": "风暖客衣轻，山行眼乍明。\n人非少年事，泉作旧时声。\n草屦春游倦，茶瓯午睡清。\n不教身自在，城郭莫烟生。",
        "dynasty": "宋",
        "collection_info": null
    },
    {
        "title": "句",
        "author": "查应辰",
        "content": "无地得施调国手，惟天知有爱民心。",
        "dynasty": "宋",
        "collection_info": null
    },
    {
        "title": "句",
        "author": "黄康民",
        "content": "三山宝剎栖禅地，万户青帘卖酒家。",
        "dynasty": "宋",
        "collection_info": null
    },
    {
        "title": "成都运司园亭十首 西园",
        "author": "杨怡",
        "content": "池台密相望，曾是故侯宅。\n赏心知几人，乔木已百尺。\n低花拂乌帽，古藓駮苍石。\n欲问昔豪华，秋风扫无迹。",
        "dynasty": "宋",
        "collection_info": null
    },
    {
        "title": "成都运司园亭十首 玉溪堂",
        "author": "杨怡",
        "content": "虚堂已深窈，那復要营室。\n使君寂无事，闭閤卧终日。\n临池狎清泚，养竹听箫瑟。\n不为省春耕，轺车肯轻出。",
        "dynasty": "宋",
        "collection_info": null
    },
    {
        "title": "成都运司园亭十首 雪峰楼",
        "author": "杨怡",
        "content": "翛翛楼下竹，㶁㶁竹间水。\n楼高虽不见，清响长在耳。\n晨光露西崦，积玉照窗纸。\n昆阆亦何人，当从跨金鲤。",
        "dynasty": "宋",
        "collection_info": null
    },
    {
        "title": "成都运司园亭十首 海棠轩",
        "author": "杨怡",
        "content": "花如窈窕人，宛在水中沚。\n当轩有余妍，终日玩芳蘤。\n池清藻压枝，波动鱼争蕊。\n锦帐想含春，归心浩然起。",
        "dynasty": "宋",
        "collection_info": null
    },
    {
        "title": "成都运司园亭十首 月台",
        "author": "杨怡",
        "content": "嘉木密交阴，月夕苦荟翳。\n高台出林杪，远目望天际。\n不厌清露寒，秪恐轻云蔽。\n可但少陵翁，能思斫仙桂。",
        "dynasty": "宋",
        "collection_info": null
    },
    {
        "title": "成都运司园亭十首 翠锦亭",
        "author": "杨怡",
        "content": "峨峨碧油幢，矗矗羽葆盖。\n燕居不废严，环竦布亭外。\n秾阴生昼寒，微吹发天籁。\n隠几对凝香，衣冠嗒如蜕。",
        "dynasty": "宋",
        "collection_info": null
    },
    {
        "title": "成都运司园亭十首 潺玉亭",
        "author": "杨怡",
        "content": "使君漱流心，官府未始忘。\n亭下玉溪水，扑碎白玉珰。\n清耳不待洗，高怀自沧浪。\n安得援瑶琴，写此声琅琅。",
        "dynasty": "宋",
        "collection_info": null
    },
    {
        "title": "成都运司园亭十首 茅庵",
        "author": "杨怡",
        "content": "缉茅如蜗庐，容膝纔一丈。\n规圆无四隅，空廓含万象。\n绳床每宴坐，不与物俯仰。\n惟许岁寒君，虚心环几杖。",
        "dynasty": "宋",
        "collection_info": null
    },
    {
        "title": "成都运司园亭十首 水阁",
        "author": "杨怡",
        "content": "小阁平池阳，危桥属花屿。\n杖履乐幽闲，龟鱼荫深阻。\n刻柱记新涨，弄水涤烦暑。\n物我久相忘，珍禽近人语。",
        "dynasty": "宋",
        "collection_info": null
    },
    {
        "title": "成都运司园亭十首 小亭",
        "author": "杨怡",
        "content": "方亭惟四柱，对峙花竹间。\n下有雪岭水，淙流日潺潺。\n宛如双綵舸，缆向春波湾。\n欲起江湖心，而奈风涛艰。",
        "dynasty": "宋",
        "collection_info": null
    },
    {
        "title": "句",
        "author": "罗尚友",
        "content": "人间酒客兼诗客，天上文星与将星。",
        "dynasty": "宋",
        "collection_info": null
    },
    {
        "title": "居茅山作",
        "author": "刘谊",
        "content": "曾跨江西使者鞍，直言才上便休官。\n三茅得梦全清瘦，头髮鬅鬙布袄宽。",
        "dynasty": "宋",
        "collection_info": null
    },
    {
        "title": "郎官湖",
        "author": "刘谊",
        "content": "滚滚长江水，苍苍大别山。\n古今人老尽，山水镇长闲。",
        "dynasty": "宋",
        "collection_info": null
    },
    {
        "title": "题黄山温泉",
        "author": "刘谊",
        "content": "山有灵砂泉色红，涤除身垢信成功。\n不除心上无明业，只与山间众木同。",
        "dynasty": "宋",
        "collection_info": null
    },
    {
        "title": "游曾公巌",
        "author": "刘谊",
        "content": "寻得新巌冠一州，使君从此作鳌头。\n千年草莽埋幽致，今日衣冠成胜游。\n洞穴已能惊俗眼，神仙须合隠浮丘。\n主人将为商霖起，还许微官卜筑不。",
        "dynasty": "宋",
        "collection_info": null
    },
    {
        "title": "留题融州老君巌  其一",
        "author": "刘谊",
        "content": "谩说人间假像真，老君形相亦虚言。\n巌前瑞气归宸翰，佛子年年□国恩。",
        "dynasty": "宋",
        "collection_info": null
    },
    {
        "title": "留题融州老君巌  其二",
        "author": "刘谊",
        "content": "凿成巌穴鬼工难，中有神仙自往还。\n不见桃花开落处，祇随流水到人间。",
        "dynasty": "宋",
        "collection_info": null
    },
    {
        "title": "句  其一",
        "author": "刘谊",
        "content": "铜柱将军嗟不见，铁胎丞相镇长存。",
        "dynasty": "宋",
        "collection_info": null
    },
    {
        "title": "句  其二",
        "author": "刘谊",
        "content": "十里崇因寺，临江水气中。",
        "dynasty": "宋",
        "collection_info": null
    },
    {
        "title": "自紫极观过天柱",
        "author": "陈良",
        "content": "道在吾身宇宙宽，朝踰云岫暮云关。\n丹灵不服春风转，欲度世人那得閒。",
        "dynasty": "宋",
        "collection_info": null
    },
    {
        "title": "雪中浴冷泉示诸友",
        "author": "陈良",
        "content": "风鼓空林雪蔽山，身如铁石不知寒。\n尘埃岂是相随物，付与溪流出世閒。",
        "dynasty": "宋",
        "collection_info": null
    },
    {
        "title": "琼花",
        "author": "陈良",
        "content": "淮海春深照月长，灵祠佳树擅孤芳。\n人迷三月天山雪，风逗千门汉殿香。\n上苑菁葱思旧赏，金闺回旋入新章。\n后庭遗韵歌声好，试折琼枝荐一觞。",
        "dynasty": "宋",
        "collection_info": null
    },
    {
        "title": "诗一首",
        "author": "陈良",
        "content": "父子联荣世所希，予家何幸窃恩辉。\n自惭不及吾儿甚，得向亲前谢绿衣。",
        "dynasty": "宋",
        "collection_info": null
    },
    {
        "title": "珍珠帘",
        "author": "陈祥道",
        "content": "东风飘拂雨纤纤，吹向空中草木霑。\n记得传喧三殿日，恍疑天半撒珠帘。",
        "dynasty": "宋",
        "collection_info": null
    },
    {
        "title": "新月",
        "author": "胡时中",
        "content": "星珠错落飞破镜，玉斧应须及时整。\n虽然光细轮未安，犹得山河半边影。\n几人矫首望婵娟，三五二八清光圆。\n光被四表千万年，不独长挂西南天。",
        "dynasty": "宋",
        "collection_info": null
    },
    {
        "title": "清明行",
        "author": "胡时中",
        "content": "忆昔父母康健时，清明携我上丘壠。\n如今清明我独来，却将小儿拜先冢。\n凝情东风泪满衣，江山虽是昔人非。\n儿儿问我悲何事，此意他年汝自知。",
        "dynasty": "宋",
        "collection_info": null
    },
    {
        "title": "濉江",
        "author": "谢诇",
        "content": "雨过濉江宿霭收，粼粼澄碧凈涵秋。\n双桥夹锁虹垂岸，练疋长拖玉作流。\n白鸟孤飞天外没，青螺倒浸镜中浮。\n朝宗东去知何极，愿一乘槎探尽头。",
        "dynasty": "宋",
        "collection_info": null
    },
    {
        "title": "题梵天寺",
        "author": "释守诠",
        "content": "落日寒蝉鸣，独归林下寺。\n松扉竟未掩，片月随行屦。\n时闻犬吠声，更入青萝去。",
        "dynasty": "宋",
        "collection_info": null
    },
    {
        "title": "醉眠亭三首  其一",
        "author": "韩宗文",
        "content": "万虑中来搅不眠，醉时一觉自陶然。\n冥冥固已忘天地，岂向杯中觅圣贤。",
        "dynasty": "宋",
        "collection_info": null
    },
    {
        "title": "醉眠亭三首  其二",
        "author": "韩宗文",
        "content": "得酒休论饮得仙，醉中遗物为神全。\n世閒反覆无穷事，吏部难忘抱瓮眠。",
        "dynasty": "宋",
        "collection_info": null
    },
    {
        "title": "醉眠亭三首  其三",
        "author": "韩宗文",
        "content": "昔有遗贤世所怜，沧浪亭下醉时眠。\n松江变酒终难待，却对残灯理短编。",
        "dynasty": "宋",
        "collection_info": null
    },
    {
        "title": "醉眠亭四首  其一",
        "author": "晁端佐",
        "content": "潇洒松陵江上亭，醉来一梦傲云屏。\n生前笑语君须惜，世事纷纷不用醒。",
        "dynasty": "宋",
        "collection_info": null
    },
    {
        "title": "醉眠亭四首  其二",
        "author": "晁端佐",
        "content": "盘石幽亭乐未央，是非穷达两相忘。\n尘寰下望知何许，烂醉高眠自有乡。",
        "dynasty": "宋",
        "collection_info": null
    },
    {
        "title": "醉眠亭四首  其三",
        "author": "晁端佐",
        "content": "尘埃收得一身闲，饮尽春瓶曝背眠。\n醉耳犹嫌山鸟聒，梦魂终日上高天。",
        "dynasty": "宋",
        "collection_info": null
    },
    {
        "title": "醉眠亭四首  其四",
        "author": "晁端佐",
        "content": "一枕双湖意浩然，狂歌酒尽即高眠。\n吾生久与时相弃，好逐君归作二仙。",
        "dynasty": "宋",
        "collection_info": null
    },
    {
        "title": "白云",
        "author": "管师復",
        "content": "入寺层层百级梯，野堂更与白云齐。\n平观碧落星辰近，俯见红尘世界低。",
        "dynasty": "宋",
        "collection_info": null
    },
    {
        "title": "句",
        "author": "管师復",
        "content": "满坞白云耕不破，一潭明月钓无痕。",
        "dynasty": "宋",
        "collection_info": null
    },
    {
        "title": "题小雁屏二首  其一",
        "author": "陈氏",
        "content": "蓼淡芦敧曲水通，几双容与对西风。\n扁舟阻向江乡去，却喜相逢一枕中。",
        "dynasty": "宋",
        "collection_info": null
    },
    {
        "title": "题小雁屏二首  其二",
        "author": "陈氏",
        "content": "曲屏谁画小潇湘，雁落秋风蓼半黄。\n云澹雨疏孤屿远，会令清梦到高唐。",
        "dynasty": "宋",
        "collection_info": null
    },
    {
        "title": "秋月二首  其一",
        "author": "孔文仲",
        "content": "孤枕夜何永，破窗秋已寒。\n雨声衝梦断，霜气袭衣单。\n利剑摧锋锷，苍鹯缩羽翰。\n平生衝斗气，变作泪汍澜。",
        "dynasty": "宋",
        "collection_info": null
    },
    {
        "title": "秋月二首  其二",
        "author": "孔文仲",
        "content": "秋夜不可晨，悲歌聊自永。\n俯听一掀帘，星河光烱烱。\n霜浮万瓦寂，月满四山静。\n壮心随北风，吹入单于境。",
        "dynasty": "宋",
        "collection_info": null
    },
    {
        "title": "次钱穆父新凉可喜",
        "author": "孔文仲",
        "content": "商飙结新寒，草木起余怨。\n翩翩前庭叶，追逐已千万。\n斜阳背西壁，迤逦落藤蔓。\n安得金满堂，聊换酒家券。\n追随双鸿鹄，摆脱旧笼圈。\n胡为汗流赭，日与蝇争饭。\n常恐计不就，更以诗屡劝。\n江湖秋水高，百尺风帆健。\n何当开竹溪，玉腕互酬献。\n左手持蟹螯，平昔固有愿。",
        "dynasty": "宋",
        "collection_info": null
    },
    {
        "title": "四月三十日慈孝寺山亭席上口占送子敦都运待制赴河北",
        "author": "孔文仲",
        "content": "送客城南寺，萧然云水秋。\n客意在万里，聊作须臾游。\n昨夜过新雨，清风满梁州。\n簪裳合俊彦，河图并天球。\n古来功名人，未就不肯休。\n譬如凿空使，尚致安石榴。\n矧今南亩氓，往往东西流。\n君能安辑之，千仓与万辀。",
        "dynasty": "宋",
        "collection_info": null
    },
    {
        "title": "将至南都途中感旧二首寄钱穆父  其一",
        "author": "孔文仲",
        "content": "北风吹雪满皇州，携手同为落魄游。\n霄汉路歧腾万里，江湖尘土积千忧。\n世情共逐飞蓬转，人事都如激浪流。\n只待清谈慰愁病，月明几度促归舟。",
        "dynasty": "宋",
        "collection_info": null
    },
    {
        "title": "将至南都途中感旧二首寄钱穆父  其二",
        "author": "孔文仲",
        "content": "苒苒星霜七换年，故人已上碧云天。\n书凭去雁虽无便，路出名都亦有缘。\n秋晚楼台风作雪，雨余碕岸柳生烟。\n应烦北道开樽俎，又费公庖几万钱。",
        "dynasty": "宋",
        "collection_info": null
    },
    {
        "title": "次韵穆父见戏",
        "author": "孔文仲",
        "content": "当年同望赭袍光，万事争先落彩铓。\n一别已经陵谷变，再来方觉路岐长。\n黄金久压腰间重，白笔纔容柱下藏。\n唯愿山林息枹鼓，免教鸱隼吓鸳凰。",
        "dynasty": "宋",
        "collection_info": null
    },
    {
        "title": "天官颛面正朝",
        "author": "孔文仲",
        "content": "天官惟将相，位号着璇霄。\n所处皆颛面，攸司共正朝。\n极星安正宁，列宿俪羣僚。\n号令三光动，吹嘘二气调。\n何参方辅汉，稷契正裨尧。\n盛旦羣龙进，干符已上昭。",
        "dynasty": "宋",
        "collection_info": null
    },
    {
        "title": "置章御座",
        "author": "孔文仲",
        "content": "圣皇勤政治，虚己纳忠良。\n拱手居宸扆，留神置谏章。\n孜孜收国论，密密迩天光。\n中昃常游息，焦劳慎作荒。\n至言规汉后，无逸戒周王。\n默处岩廊邃，洪基可世长。",
        "dynasty": "宋",
        "collection_info": null
    },
    {
        "title": "玉烛",
        "author": "孔文仲",
        "content": "圣王臻大治，四海属休戈。\n遂致阴阳顺，均如玉烛和。\n德威周远迩，民俗被渐摩。\n品物皆蕃殖，昌辰绝札瘥。\n气充诸夏润，祥应太平多。\n华旦今如此，庸才愿咏歌。",
        "dynasty": "宋",
        "collection_info": null
    },
    {
        "title": "早行",
        "author": "孔文仲",
        "content": "客兴谓已旦，出视见落月。\n瘦马入荒陂，霜花重如雪。\n海风吹万里，两耳冻几脱。\n岁晏已苦寒，近北尤凛冽。\n况当清晓行，遡此原野阔。\n笠飞带绕颈，指强不得结。\n农家烟火微，炙手粗可热。\n岂能迂我留，而就苟且活。\n仰头视四宇，夜气亦渐豁。\n苦心待正昼，白日想不缺。",
        "dynasty": "宋",
        "collection_info": null
    },
    {
        "title": "次韵瀛倅邓慎思见寄",
        "author": "孔文仲",
        "content": "官是麟台却佐州，蓬瀛俱称列仙游。\n忆分晓色趋天阙，想对春风倚郡楼。\n书付塞鸿应易到，人如陇水正分流。\n江湖未有归耕处，何日相逢说旅愁。",
        "dynasty": "宋",
        "collection_info": null
    },
    {
        "title": "题显孝南山寺",
        "author": "孔文仲",
        "content": "寻尽城中山，又访江外寺。\n兰舟涉澄漪，隼旌入疏翠。\n楼台初日升，岩谷宿露坠。\n飞泉百禽鸣，怪石万蛇踬。\n绝庵皆步登，佳木留客醉。\n洞天生昼寒，桃源发春意。\n烟霞暂深阔，宇宙忽殊异。\n海国遇昇平，铃斋无俗事。\n颍川擅才敏，康乐足情意。\n只恐新诗多，镌镵费年祀。",
        "dynasty": "宋",
        "collection_info": null
    },
    {
        "title": "句",
        "author": "孔文仲",
        "content": "一茎青竹初出水，数箇黄蜂占作窠。",
        "dynasty": "宋",
        "collection_info": null
    },
    {
        "title": "落雁亭",
        "author": "张璪",
        "content": "千古南谯炳地灵，穿云雁塔自层层。\n残烟落日荒墟上，父老相传落雁亭。",
        "dynasty": "宋",
        "collection_info": null
    },
    {
        "title": "琼花",
        "author": "张璪",
        "content": "此花已去不须嗟，亡国亡家总为他。\n父老不知前日事，逢人口口道琼花。",
        "dynasty": "宋",
        "collection_info": null
    },
    {
        "title": "句",
        "author": "董敦逸",
        "content": "鬰江清彻底，十里郡城南。",
        "dynasty": "宋",
        "collection_info": null
    },
    {
        "title": "此君亭歌",
        "author": "毛渐",
        "content": "玉堂视草儒林翁，暂凭熊轼来江东。\n政成暇日开宴席，选胜共诣金仙宫。\n幽亭虚敞竹森耸，低徊映日清阴重。\n静坐爱此君，乃知雅尚人情同。\n屏山迭石色苍翠，我疑巨灵掣断岷峨峰。\n繁霜摧枯木，飞叶穿疏栊。\n芳筵列时果，璀璨间青红。\n羊肋细软蟹螯丰，兵厨酒美琥珀浓。\n褫带就坐约烦礼，幅巾相向聊从容。\n晤言与心契，至乐非丝桐。\n高怀讵比晋七子，徒以散诞相夸雄。\n饮余寓意对棋局，万事不足萦心胸。\n人生天地间，宁异浮萍相值江湖中。\n偶然会合復离散，东西南北随飘风。\n须知此会不易得，为公更釂黄金钟。",
        "dynasty": "宋",
        "collection_info": null
    },
    {
        "title": "桃源洞",
        "author": "毛渐",
        "content": "洞门流水日潺潺，桃坞依然枕水边。\n春色年年花自好，游人谁復遇婵娟。",
        "dynasty": "宋",
        "collection_info": null
    },
    {
        "title": "着棋台",
        "author": "游师雄",
        "content": "石桥跨两岫，野叟尝远跖。\n旁有枰棋处，云是仙人奕。",
        "dynasty": "宋",
        "collection_info": null
    },
    {
        "title": "汲泉烹茶寄叶君康直",
        "author": "游师雄",
        "content": "清甘一派古祠边，昨日亲烹小凤团。\n却恨竟陵无品目，烦君粗鉴为尝看。",
        "dynasty": "宋",
        "collection_info": null
    },
    {
        "title": "过九成宫旧址二首  其一",
        "author": "游师雄",
        "content": "今古市朝已变，隋唐楼殿成空。\n惟有山头明月，夜来犹照荒宫。",
        "dynasty": "宋",
        "collection_info": null
    },
    {
        "title": "过九成宫旧址二首  其二",
        "author": "游师雄",
        "content": "不见六龙驻跸，空余五栝阴森。\n当日宫前流水，潺湲直到如今。",
        "dynasty": "宋",
        "collection_info": null
    },
    {
        "title": "贺岷州守种谊破鬼章二首  其一",
        "author": "游师雄",
        "content": "王师一举疾于雷，顷刻俄闻破敌迴。\n且喜将门还出将，槛车生致鬼章来。",
        "dynasty": "宋",
        "collection_info": null
    },
    {
        "title": "贺岷州守种谊破鬼章二首  其二",
        "author": "游师雄",
        "content": "围合洮州敌未知，烟云初散见旌旗。\n忽惊汉将从天下，始恨羌酋送死迟。",
        "dynasty": "宋",
        "collection_info": null
    },
    {
        "title": "送郑待制闳中归闽",
        "author": "孙升",
        "content": "清晓都门祖帐开，路人相与叹贤哉。\n流尘几翳看山眼，落日休停别酒杯。\n何待诸生留北阙，自存遗直在东台。\n连江四老嗟谁在，白首今朝只独来。",
        "dynasty": "宋",
        "collection_info": null
    },
    {
        "title": "索刘述之新酿",
        "author": "孙升",
        "content": "稍觉香熏鼻，还思酒入唇。\n盈缸止三斗，可拨瓮头春。",
        "dynasty": "宋",
        "collection_info": null
    },
    {
        "title": "句  其一",
        "author": "孙升",
        "content": "漏残余一榻，曾不为黄金。",
        "dynasty": "宋",
        "collection_info": null
    },
    {
        "title": "句  其二",
        "author": "孙升",
        "content": "北扉西掖青云士，千载飘零只两人。",
        "dynasty": "宋",
        "collection_info": null
    },
    {
        "title": "句  其三",
        "author": "孙升",
        "content": "玉笋千官散，珠帘一夜空。",
        "dynasty": "宋",
        "collection_info": null
    },
    {
        "title": "句  其四",
        "author": "孙升",
        "content": "来书占喜鹊，落日听鸣蛩。",
        "dynasty": "宋",
        "collection_info": null
    },
    {
        "title": "句  其五",
        "author": "孙升",
        "content": "若与蛟龙争角黍，应同渔父啜糟醨。",
        "dynasty": "宋",
        "collection_info": null
    },
    {
        "title": "句  其六",
        "author": "孙升",
        "content": "睡须山鸟唤，酒听竹枝斟。",
        "dynasty": "宋",
        "collection_info": null
    },
    {
        "title": "句  其七",
        "author": "孙升",
        "content": "穷搜诗句熟，老练世情通。",
        "dynasty": "宋",
        "collection_info": null
    },
    {
        "title": "句  其八",
        "author": "孙升",
        "content": "白云每逐晨光出，红鹤长随暮霭还。",
        "dynasty": "宋",
        "collection_info": null
    },
    {
        "title": "句  其九",
        "author": "孙升",
        "content": "梁台歌吹余衰草，湓浦琵琶怅晚风。",
        "dynasty": "宋",
        "collection_info": null
    },
    {
        "title": "句  其一○",
        "author": "孙升",
        "content": "慈竹笋抽疑夏箨，木犀花发认春香。",
        "dynasty": "宋",
        "collection_info": null
    },
    {
        "title": "句  其一一",
        "author": "孙升",
        "content": "更约与君三十载，北陵原上望残霞。",
        "dynasty": "宋",
        "collection_info": null
    },
    {
        "title": "诗呈同院",
        "author": "温益",
        "content": "秋日同文馆，文编亦共携。\n升沉都莫问，荣辱已能齐。\n酒美何妨醉，诗成强自题。\n从容约归日，访子省闱西。",
        "dynasty": "宋",
        "collection_info": null
    },
    {
        "title": "句  其一",
        "author": "温益",
        "content": "少年曾接元公论，屡话南闽佛剎奇。",
        "dynasty": "宋",
        "collection_info": null
    },
    {
        "title": "句  其二",
        "author": "温益",
        "content": "竹生石上琼瑶碧，泉落檐间组带垂。",
        "dynasty": "宋",
        "collection_info": null
    },
    {
        "title": "句  其三",
        "author": "温益",
        "content": "梦寐常思山水国，登临今到凤凰池。",
        "dynasty": "宋",
        "collection_info": null
    },
    {
        "title": "句  其四",
        "author": "温益",
        "content": "潮迴画楫三千隻，春满红楼十万家。",
        "dynasty": "宋",
        "collection_info": null
    },
    {
        "title": "呈王荆公",
        "author": "郏亶",
        "content": "十里松阴蒋子山，暮烟收尽梵宫宽。\n夜深更向紫微宿，坐久始知凡骨寒。\n一派石泉流沆瀣，数庭霜竹颤琅玕。\n大鹏泛有抟风便，还许鹪鹩附羽翰。",
        "dynasty": "宋",
        "collection_info": null
    },
    {
        "title": "失鹤",
        "author": "郏亶",
        "content": "久锁冲天鹤，金笼忽自开。\n无心恋池沼，有意出尘埃。\n鼓翼离幽砌，凌云上紫台。\n应陪鸾凤侣，仙岛任徘徊。",
        "dynasty": "宋",
        "collection_info": null
    },
    {
        "title": "太仓隆福寺创观音院以诗百韵寄妙观大师且呈乡中诸亲旧",
        "author": "郏亶",
        "content": "珍重妙观师，书来再三读。\n不蒙促归计，乃忧旷笺牍。\n疑师未相知，待我尚尘俗。\n窃闻构新殿，东畔建廊屋。\n圣像已完布，舍利应祈祝。\n其余虽未备，想亦渐周足。\n凡事在臻牢，慎勿尚遄速。\n堂基不厌高，磉窠须剩筑。\n閒架莫求大，却须择良木。\n椽桷贵稠直，楣栱要恒笃。\n但得规摹成，不忧无人续。\n五年纵未就，十年亦未蹙。\n今生不能了，后世亦修復。\n中庭要宽广，从舍须团簇。\n堂前种杉桧，方丈植慈竹。\n冬青绕周遭，夏初香馥郁。\n松篁又次之，潇洒快胸腹。\n园中开数径，晚步散蜷跼。\n沿阶种药苗，乘閒采盈掬。\n川芎并地黄，幽兰间甘菊。\n泡水须麦门，熬汤要鶑粟。\n蘘莪并狗杞，可以备蔬蔌。\n葵藿及鸡冠，可以悦心目。\n橘柚耀金苞，鎗旗资茗粥。\n四时皆要用，一奴长灌沃。\n地形或褊隘，后墙可展扑。\n东荣有园池，幽小类棋局。\n长土可裁削，凡材宜斩斸。\n使之稍清旷，可以蠲烦溽。\n秋至芙蕖红，春来鸭头渌。\n拨剌有鲂鲤，优游栖雁鹜。\n菱芡交加生，藻荇参差畜。\n采嚼齿牙香，牵挽襟裾绿。\n可以娱宾朋，可以施水陆。\n穿渠绕吾院，高下相联属。\n畎引发新声，潺湲若山谷。\n细事宜先治，大道在勤督。\n晨经劝羣庶，夜讲诲幽独。\n午间略行道，睡魔可降伏。\n智灯照昏迷，慧刀破贪慾。\n若夫润泽事，在师更崇肃。\n为山贵覆篑，弹冠重初沐。\n荤羶勿放入，酒会当远逐。\n诸宅或相混，此诗可约束。\n庶令百里人，外悦更心服。\n从善若转圜，慕义如凑辐。\n悟者味醍醐，昧者隔纱縠。\n病者解颠倒，强者销忿毒。\n昆虫与草芥，一一霑慧福。\n顾此区区心，提孩已怀蓄。\n十三听先训，观音为眷属。\n二十学于寺，有意重盖覆。\n诵书小松下，夜惊老僧宿。\n老僧睡不稳，冥心生毁讟。\n梦一白衣人，戒言勿轻触。\n凌晨来谢我，道此颇惭恧。\n因知此大缘，圣心已潜属。\n故余昔欲仕，先此治轩塾。\n无端赴辟书，万里走炎燠。\n因缘论时事，乍荣復深辱。\n连延未能归，非敢恋方谷。\n上欲荣二亲，次欲芘诸族。\n妻封子可任，行将谢微禄。\n屯邅累见迫，神灵若相促。\n前日除永宁，君恩殊委曲。\n风物似京华，民醇无犴狱。\n月给五十千，岁租三百斛。\n兹事为未了，力辞求倅睦。\n尚念虽近乡，官身甚羁拲。\n黾勉终此任，庶几堪退缩。\n驱驰六十年，今朝方自赎。\n可为林下游，放旷比麋鹿。\n幽园创书馆，诸子弄黄轴。\n静室爇名香，与师评梵竺。\n寺僧必钦嚮，师应勤训育。\n童蒙傥来叩，我亦当善告。\n四季饭乡人，三冬办民浴。\n老姑与老姊，就可报恩鞠。\n季弟与羣侄，日可讲驩穆。\n人生能几何，此乐难尽录。\n惟师本英豪，少小已良淑。\n传经建精蓝，饭众迈高躅。\n飘然西北来，声华满京毂。\n名山及鉅院，诸公意勤缛。\n师皆力辞避，许我归林麓。\n兹惟吾二人，密约有昔夙。\n然能蹈此语，沙金石中玉。\n吾身方困踬，师誉正彪襮。\n吾归不为艰，师退良难卜。\n飞云谩出山，至宝欣还椟。\n素志幸已酬，忘言目相瞩。\n幽显若相佑，成就在忽倏。\n内外期两立，缁素更纯熟。\n惟吾二人者，可以共藏六。\n松江多波涛，西山鸣橡檞。\n台岭夸石梁，庐阜诧飞瀑。\n与师结真赏，轻举效鸿鹄。\n相将老此身，啸歌随寝餗。\n数终或归去，任缘顺所欲。\n却观今日事，犹如梦中烛。",
        "dynasty": "宋",
        "collection_info": null
    },
    {
        "title": "题江干初雪图",
        "author": "韩忠彦",
        "content": "诸公当日聚岩廊，半谪南荒半已亡。\n唯有紫枢黄阁老，再开图画看潇湘。",
        "dynasty": "宋",
        "collection_info": null
    },
    {
        "title": "驾幸太学",
        "author": "韩忠彦",
        "content": "恢崇儒教顿生光，天子亲来幸上庠。\n星弁煌煌环帝座，霜袍密密缀周行。\n庙祠稽首尊先圣，书义终篇劝嗣王。\n学道深惭非入室，此辰荣事亦升堂。",
        "dynasty": "宋",
        "collection_info": null
    },
    {
        "title": "句",
        "author": "韩忠彦",
        "content": "风开笑颊轻桃艷，雨带啼痕白玉容。\n蝶舞只疑残雪压，月明惟觉异香浓。",
        "dynasty": "宋",
        "collection_info": null
    },
    {
        "title": "和苏子瞻观百步洪原韵",
        "author": "舒焕",
        "content": "先生何人堪并席，李郭相逢上舟日。\n残霞明灭日脚沈，水面浮空天一色。\n磷磷石若铁林兵，翻激奔衝精甲白。\n岸头旌旗簇五马，一橹飞艎信东下。\n入夜寒生波浪间，汗衣如逐秋风干。\n相忘河鱼互出没，得性沙鸟鸣关关。\n委蛇二龙乃神物，游乐诸溪诚为难。\n筑亭种柳恐不暇，天下龙雨须公还。",
        "dynasty": "宋",
        "collection_info": null
    },
    {
        "title": "苦学涪翁夜过其家戏作",
        "author": "舒焕",
        "content": "先生堂前雪月苦，弟子读书喧两庑。\n撞门入室书纵横，蜡纸灯笼似云母。",
        "dynasty": "宋",
        "collection_info": null
    },
    {
        "title": "送程给事知越州",
        "author": "韩铎",
        "content": "青琐身荣故国遥，除书催下紫宸朝。\n金籝旧学辞仙殿，玉帐新兵拥使桡。\n阁上云山围画壁，军中鼓角战江潮。\n珠玑满箧群贤什，瓦砾谁收亦谩飘。",
        "dynasty": "宋",
        "collection_info": null
    },
    {
        "title": "句",
        "author": "李承之",
        "content": "珠鞍昔御恩犹在，玉辇亲扶事已非。",
        "dynasty": "宋",
        "collection_info": null
    },
    {
        "title": "登东峰亭",
        "author": "刘琦",
        "content": "凯还几度宴东峰，新构危亭接梵宫。\n势入青冥横绝壁，路盘空曲压高松。\n临流自笑功名薄，对酒忻逢景色重。\n飘泊却惭归未得，日斜坐听暮云钟。",
        "dynasty": "宋",
        "collection_info": null
    },
    {
        "title": "题滴水岩",
        "author": "鲜于师中",
        "content": "岩前山溜洒如倾，三峡都无此景清。\n坐对秦宫垂箔影，静闻鲛室落盘声。\n好追祓禊兰亭会，疑到神仙洞府行。\n每羡渝南二千石，频来幽境驻双旌。",
        "dynasty": "宋",
        "collection_info": null
    },
    {
        "title": "送程给事知越州",
        "author": "钟浚",
        "content": "过乡昼锦剖符雄，海上蓬莱第一宫。\n自古胜游矜物外，于今藩阃压江东。\n湖山清赏绝尘境，风月高吟虚讼筩。\n促诏归来如汉典，出分千里入三公。",
        "dynasty": "宋",
        "collection_info": null
    },
    {
        "title": "绝句",
        "author": "吕希哲",
        "content": "礼仪三百復三千，酬酢天机理必然。\n寒即加衣饥即食，孰为末节孰为先。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "吕希哲",
        "content": "水晶宫殿玉花零，点缀空槐卧素屏。\n特敕下帘延墨客，不因风雪废谈经。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "吕希哲",
        "content": "强记师承道古先，无穷新意出陈编。\n一言有补天颜动，全胜三军贺凯还。",
        "dynasty": "宋",
        "collection_info": null
    },
    {
        "title": "和尧夫打乖吟",
        "author": "吕希哲",
        "content": "先生不是闭关人，高趣逍遥混世尘。\n得志须为天下雨，放怀聊占洛阳春。\n家无甔石宾常满，论极锱铢意始新。\n任使终身卧安乐，一毫何费养天真。",
        "dynasty": "宋",
        "collection_info": null
    },
    {
        "title": "绝句",
        "author": "吕希哲",
        "content": "老读文书兴易阑，须知养病不如闲。\n行林瓦枕虚堂上，卧看江南雨后山。",
        "dynasty": "宋",
        "collection_info": null
    },
    {
        "title": "登单州城楼",
        "author": "吕希哲",
        "content": "断霞孤鹜欲寒天，无復青山碍目前。\n世路崎岖饱经历，始知平地是神仙。",
        "dynasty": "宋",
        "collection_info": null
    },
    {
        "title": "句  其一",
        "author": "吕希哲",
        "content": "将谓清风全扫地，世间今復有卢鸿。",
        "dynasty": "宋",
        "collection_info": null
    },
    {
        "title": "句  其二",
        "author": "吕希哲",
        "content": "他日稍成毛义志，再求师友究渊源。",
        "dynasty": "宋",
        "collection_info": null
    },
    {
        "title": "句  其三",
        "author": "吕希哲",
        "content": "独抱遗经唐处士，差强人意汉将军。",
        "dynasty": "宋",
        "collection_info": null
    },
    {
        "title": "句  其四",
        "author": "吕希哲",
        "content": "除却借书沽酒外，更无一事扰公私。",
        "dynasty": "宋",
        "collection_info": null
    },
    {
        "title": "寄兄",
        "author": "吕希纯",
        "content": "江南江北来，昨夜同枝宿。\n平明一声起，回顾已极目。",
        "dynasty": "宋",
        "collection_info": null
    },
    {
        "title": "见学院诸生作诗因和",
        "author": "吕希纯",
        "content": "骐骥方腾踏，蚊虻敢扑缘。\n明年小期集，请看十庐鞭。",
        "dynasty": "宋",
        "collection_info": null
    },
    {
        "title": "诗一首",
        "author": "吕希纯",
        "content": "梦寐西山结草庐，逝将临水咏游鱼。\n何人见卵求时夜，更着閒言问紫姑。",
        "dynasty": "宋",
        "collection_info": null
    },
    {
        "title": "千峰榭",
        "author": "吕希纯",
        "content": "古郡千山裏，高台六月凉。\n开轩背城市，伏槛即林塘。\n白佛当平远，乌龙插昊苍。\n水风生枕簟，岚翠扑衣裳。\n欲雨高峰暗，新晴瀑布长。\n稻塍分锦绣，松岭奏笙簧。\n自昔多贤守，于今载雅章。\n承流叨继踵，主诺粗提纲。\n夙乐阿兰若，端居最上方。\n南津有禅侣，默坐正相望。",
        "dynasty": "宋",
        "collection_info": null
    },
    {
        "title": "紫翠楼",
        "author": "吕希纯",
        "content": "予临潇洒郡，终日坐楼中。\n楼上闢四门，门开面面风。\n南荣看马目，北槛对乌龙。\n夕暝瞰兜率，朝霞望高峰。\n峰峦一相望，紫翠千万重。\n中宵若笙篁，天籁起长松。\n直疑列仙侣，驾鹤相过从。",
        "dynasty": "宋",
        "collection_info": null
    },
    {
        "title": "赵清献赏春亭",
        "author": "吕希纯",
        "content": "遗直兼遗爱，居今见古人。\n殿中收白简，江上拥朱轮。\n栋宇才函丈，琴尊喜对宾。\n绕亭佳水在，长与物为春。",
        "dynasty": "宋",
        "collection_info": null
    },
    {
        "title": "乌龙寺",
        "author": "吕希纯",
        "content": "秀岭奇峰接钓台，乌龙直北更崔嵬。\n万松合处虚亭敞，千佛光中梵宇开。\n林外瀑泉飞朔雪，云间宝藏转春雷。\n攀藤更入西庵路，一听支郎语劫灰。",
        "dynasty": "宋",
        "collection_info": null
    },
    {
        "title": "承天思范轩",
        "author": "吕希纯",
        "content": "范公当日守江滨，本是西清献纳臣。\n潇洒溪山潇洒郡，太平天子太平民。\n棠郊遗爱今仍在，竹榭高吟迹已陈。\n还忆开元宋开府，相望彷佛见精神。",
        "dynasty": "宋",
        "collection_info": null
    },
    {
        "title": "陈尊宿庵",
        "author": "吕希纯",
        "content": "尊宿芳名盛，庵岩迹未颓。\n织蒲随日用，儋版唤人回。\n临济亲推出，云门手托开。\n于今两禅派，俱自睦州来。",
        "dynasty": "宋",
        "collection_info": null
    },
    {
        "title": "灵香阁",
        "author": "吕希纯",
        "content": "昔闻僧道开，清浄本求佛。\n谈经悟教藏，施药蠲众疾。\n临嶂起重阁，最上构禅室。\n灵香邈可继，壮丽固已轶。\n桐庐潇洒郡，兹阁更奇崛。\n峰峦互掩映，松竹富蒙密。\n我来一伏槛，紫翠竞森出。\n尘襟与羁帻，中坐怳已失。\n清风来甚远，冲气久弥逸。\n东轩视蟠桃，仙路如彷佛。",
        "dynasty": "宋",
        "collection_info": null
    },
    {
        "title": "潇洒亭",
        "author": "吕希纯",
        "content": "郡因贤守得佳名，水态山光会此亭。\n云外僧归穿竹坞，日边鸥下集沙汀。\n浮梁倒影横雌霓，宝塔张灯迭万星。\n不独班春行田野，重缘香火叩禅扃。",
        "dynasty": "宋",
        "collection_info": null
    },
    {
        "title": "高峰庵",
        "author": "吕希纯",
        "content": "予尝登高峰，近瞰碧溪坞。\n老松如卧龙，夹道忽腾翥。\n危梯过百折，直下看云雨。\n善导有遗踪，十佛从口吐。\n岁久缺其三，尘埃谁復数。\n佛寿倘能续，佛像谅可补。\n绕山行道迹，会转坦无阻。\n中休有盘石，蔽日多林莽。\n安得德山流，来为此峰主。\n结茅孤顶上，端坐诃佛祖。",
        "dynasty": "宋",
        "collection_info": null
    },
    {
        "title": "玉泉庵",
        "author": "吕希纯",
        "content": "瀑布岩东转画旗，拂云穿石上霏微。\n抱溪修竹通千个，夹道乔松过十围。\n檐外一潭泓翠碧，窗间万斛溅珠玑。\n使君不用笙歌拥，潄玉声中岸帻归。",
        "dynasty": "宋",
        "collection_info": null
    },
    {
        "title": "江氏园",
        "author": "吕希纯",
        "content": "北渚南津路不遥，鸣驺喜过定川桥。\n竹间水榭涵虚碧，林外山堂对泬㵳。\n地占上游真塽垲，门通禅苑离尘嚣。\n游人未嘆寻芳歇，石磴山松正后雕。",
        "dynasty": "宋",
        "collection_info": null
    },
    {
        "title": "民表圆同庵",
        "author": "吕希纯",
        "content": "翠竹庵前久不疑，雨花岩畔更忘机。\n何人得似江居士，在定时多出定稀。",
        "dynasty": "宋",
        "collection_info": null
    },
    {
        "title": "定川门",
        "author": "吕希纯",
        "content": "江如丁字凑城隈，长畏蛟龙鼓浪来。\n门表奠川聊致祷，职当求瘼愧非才。\n两滩涨定沙痕白，七里山晴雾雨开。\n放出庾家楼上月，却留宾从少徘徊。",
        "dynasty": "宋",
        "collection_info": null
    },
    {
        "title": "王氏亭池",
        "author": "吕希纯",
        "content": "城外溪山知几重，独怜池馆占城中。\n亭花不动波澜细，径石相连岛屿通。\n床下繫舟同醉傅，尊前垂钓似仙翁。\n王家最数乌衣巷，莫废江南旧士风。",
        "dynasty": "宋",
        "collection_info": null
    },
    {
        "title": "朱氏园",
        "author": "吕希纯",
        "content": "十里游山兴尽回，重留车骑款郊扉。\n中桥驾石临清港，危榭开轩挹翠微。\n夹道松风吹酒面，满庭花气袭人衣。\n殷勤更谢华亭鹤，引吭高声送我归。",
        "dynasty": "宋",
        "collection_info": null
    },
    {
        "title": "元夕  其一",
        "author": "吕希纯",
        "content": "何处元宵好，迎銮册府西。\n箫声云外起，扇影日边低。\n秘禁威容肃，名流步武齐。\n舜瞳回左顾，真欲过金闺。",
        "dynasty": "宋",
        "collection_info": null
    },
    {
        "title": "元夕  其二",
        "author": "吕希纯",
        "content": "何处元宵好，双林宴坐僧。\n戒圆三五夜，心耀百千灯。\n茅舍门常掩，绳床几谩凭。\n世间娱乐事，一念不曾兴。",
        "dynasty": "宋",
        "collection_info": null
    },
    {
        "title": "句  其一",
        "author": "吕希纯",
        "content": "何处孤城号秭归。",
        "dynasty": "宋",
        "collection_info": null
    },
    {
        "title": "句  其二",
        "author": "吕希纯",
        "content": "久矣抠衣阙过庭。",
        "dynasty": "宋",
        "collection_info": null
    },
    {
        "title": "诗一首",
        "author": "贾公望",
        "content": "倏忽向六十，萍蓬无奈何。\n丹心犹奋迅，白首分蹉跎。\n正直士流少，倾邪朋类多。\n阳光一销铄，不復见妖魔。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "钱景臻",
        "content": "天台多胜概，落日乱山青。\n不似三峰好，楼台入翠屏。",
        "dynasty": "宋",
        "collection_info": null
    },
    {
        "title": "公堂置酒羣彦咸集作诗呈学中诸先辈且用叙别",
        "author": "朱长文",
        "content": "汉有郡文学，儒宫所宗师。\n稚圭虽嘆滞，邓禹犹愿为。\n圣朝兴庠序，内外振新规。\n嗟余介且拙，性与丘壑宜。\n青衫起泮水，六见开辛夷。\n经术聊辨惑，文章非振奇。\n羣英何济济，屈就董生帷。\n讲习良可乐，斆学交相资。\n但观芹藻长，不恤颜鬓衰。\n忽传太学命，飞诏下天涯。\n自省草茅贱，岂称廊庙知。\n亲友颇敦迫，黾勉趋官期。\n生平好古心，或冀伸此时。\n偶兹春奠毕，将与诸生辞。\n浊酒多如渑，颁贶自守麾。\n乡饮久不讲，礼意犹可追。\n高阁矗丹槛，公堂焕云楣。\n裒衣二百众，齿髮叙尊卑。\n笾豆俨在列，鹓鸿来有仪。\n珍饔荐瑶觞，虽醉尚肃祗。\n式燕固云喜，有行尤怆离。\n勉旃重勉旃，修业戒荒嬉。\n黼绣在德义，金玉惟书诗。\n豫章生拱把，羣木共葳蕤。\n养之得其性，自有凌云枝。\n又如甽浍流，不息趋天池。\n居乡为闵参，得志慕皋夔。\n当令竹帛间，炳炳令名垂。",
        "dynasty": "宋",
        "collection_info": null
    },
    {
        "title": "佳雨应祈因思昔年诸友作诗今再叙旧",
        "author": "朱长文",
        "content": "晏侯昔为州，岁旱庆霖雨。\n夫君与方子，吟思共清苦。\n不才辄继声，玉石愧同处。\n赓酬自邦君，高歌遍幕府。\n开编读英辞，风义恨修阻。\n历年屈指八，阅守今已五。\n温温刘苏州，扬仁美风土。\n篇章极清新，操行到淳古。\n去年掌胶庠，幸此荫德宇。\n遇君来自西，暂作皋桥旅。\n并游盍簪裾，良宴陪樽俎。\n辱顾眼俱青，言诗多见与。\n近当庚伏间，不雨病禾黍。\n田干如龟裂，一溉劳远取。\n如惔沴气生，望岁羣心沮。\n园居虽閒旷，何处逃藴暑。\n使君忧悯深，雩祀以时举。\n精诚祷祠下，若与神告语。\n随车油云飞，阖境膏泽溥。\n槁苗兴膴原，涸辙通别浦。\n万轮水可汲，千笠草务去。\n籼禾与稏稻，指期入我庾。\n清晖登溪山，余润满林圃。\n中吴垂白叟，买酒相抃舞。\n扫石邀良朋，清风快谈麈。\n此时无一诗，欢意何以叙。\n朝家日隆平，二圣保基绪。\n施仁塞天渊，敷政皆尧禹。\n旧臣留旦奭，新相拜房杜。\n风和调舜琴，俗厚空周圄。\n销变召泰和，协气应律吕。\n吾侪夙承学，嘉庆幸亲睹。\n相期美康平，復见颂多稌。",
        "dynasty": "宋",
        "collection_info": null
    },
    {
        "title": "次韵送毛正仲太博赴召",
        "author": "朱长文",
        "content": "马周起布衣，一日见紫宸。\n献言中机会，数岁持衡钧。\n嘆息慕前哲，谁能继清尘。\n毛公东南美，迥掩竹箭珍。\n高才与精识，卓尔出天真。\n论政明得失，谈兵到几神。\n天戈讨梅山，婉画昔已伸。\n一官遇贤守，相与康吴民。\n孰云芙蓉幕，久卧五色麟。\n圣君驭羣材，功业图日新。\n旌麾颇牧用，帷幄良平臻。\n奇士求即至，当世有伟人。\n君今赴明诏，亨会在此辰。\n夕发碧江外，秋过清汴津。\n彤庭敞神丽，文陛高嶙峋。\n良筹上意合，深策庙谟亲。\n功名立少壮，富贵将迫身。\n我亦有志者，卧疾松陵滨。\n耰锄代长铗，韦带比华绅。\n高怀未遐弃，荒径枉朱轮。\n纚纚听君语，懦夫气益振。\n病骝观逸骥，举首嘶鸣频。\n尚期居要路，迴光及幽沦。",
        "dynasty": "宋",
        "collection_info": null
    },
    {
        "title": "转运少卿生日",
        "author": "朱长文",
        "content": "昔在章圣朝，先君为名臣。\n入陪儒林老，出拥使者轮。\n忠谟与休烈，万世永不泯。\n惜哉未大任，天意昌后人。\n公生韫俊德，磊落幼绝伦。\n深林有条梅，不揉自可珍。\n外隅正以方，中府粹且仁。\n沛然施之事，迅若般之斤。\n自联金闺彦，颉颃三十春。\n牙筹析经费，龙节绥远民。\n朅来天畿东，威誉薄海垠。\n羣情无遁照，众理日益勤。\n吏径皆敞闢，敝根悉锄耘。\n惸惸旧鳏寡，今也皆不贫。\n阖部数百城，膏泽一以均。\n正月方再浃，是日为生申。\n东人竞祝公，百福丛于身。\n同宗復荷德，善祷久所陈。\n况公方耆艾，百行享明神。\n俾公永且康，笔端扶化钧。\n俾公炽而大，膝下森华绅。\n近得举之躅，前望伯虎尘。\n先阀期益显，蹇品庶可亲。",
        "dynasty": "宋",
        "collection_info": null
    },
    {
        "title": "送魏君致远之吴兴兼寄祝修中",
        "author": "朱长文",
        "content": "庠中今多材，灿若荆岫玉。\n琢磨观粹美，尤爱魏与祝。\n二子幼相友，共学横山麓。\n抱书来泮宫，美质异碌碌。\n文辞堪适用，光莹轻缣幅。\n前年掇高选，丽赋人争录。\n吴兴太守贤，好善下白屋。\n贻书勤聘礼，扫榻待英躅。\n伯乐过冀北，所顾皆骥騄。\n翩翩告别去，舟泛苕溪渌。\n南陔急亲养，聊以奉水菽。\n愧我不能留，嗈嗈想鸿鹄。\n良辰振六翮，一举耸羣目。\n云汉期高翔，稻粱非所欲。",
        "dynasty": "宋",
        "collection_info": null
    },
    {
        "title": "少章过吴门宠示淳夫子瞻唱和并惠山寄少游之什俾余继作辄次二公韵以寄之",
        "author": "朱长文",
        "content": "怀友对华月，身如匏繫何。\n遥聆金玉音，怅望江湖波。\n忧来诵三篇，调饥饷嘉禾。\n苏范天下贤，阅士岁月多。\n怜君似兰芷，长育瑶山阿。\n良工得宝璧，韫椟加琢磨。\n发为惊人语，九曲倾洪河。\n蟠蜿寄短章，浩荡写长歌。\n一官得武林，万景尽包罗。\n又如弹响泉，余韵清且和。\n籍湜师韩文，其则在伐柯。\n俯视枳棘间，翔鸾岂蹉跎。\n圣朝颂声作，周雝与商那。\n二公且大用，岂得归岷沱。",
        "dynasty": "宋",
        "collection_info": null
    },
    {
        "title": "咏斋偶书呈子通无隠",
        "author": "朱长文",
        "content": "夙志在萧閒，获此遁幽迹。\n乔林无冬春，苍霭异晨夕。\n旁窥疑好峰，俯瞰惊峭壁。\n浩然溪山兴，尽在陶潜宅。\n杖藜行水边，萍际湛空碧。\n良鱼不轻游，弱羽犹自惜。\n吟髭不禁霜，晓鑑见早白。\n古人已深嘆，信是林园客。\n遣累假禅锋，陶情任诗格。\n寄声招友人，来看亭前柏。",
        "dynasty": "宋",
        "collection_info": null
    },
    {
        "title": "次韵李子功留别之作",
        "author": "朱长文",
        "content": "采兰无復养，婴此终天悲。\n家空弱妹长，恐失桃夭时。\n翠蔓倚长松，之子得所随。\n衔杯款相遇，掺袂伤暂离。\n洞庭春风高，杨柳绿江湄。\n柴门归独掩，桂楫暮何之。\n眷眷厚有余，佳什犹在兹。\n散帙渴精论，言诗伫良规。\n惜哉片帆去，快若驷马驰。\n东皋多乐事，归计勿迟迟。",
        "dynasty": "宋",
        "collection_info": null
    },
    {
        "title": "谢虎丘祖印相访",
        "author": "朱长文",
        "content": "支岭高风远，杼山佳句稀。\n云岩有开士，诗理到精微。\n不知蓬户隘，未倦凎镮飞。\n忘形任谈笑，敷衽评是非。\n近师宣城老，远慕苏州韦。\n我亦有吟癖，古人思与归。\n愿闻碧云篇，所得如珠玑。\n渔樵未晚出，乘兴叩禅扉。",
        "dynasty": "宋",
        "collection_info": null
    },
    {
        "title": "谒郭道冲唐师德登台偶作",
        "author": "朱长文",
        "content": "衝寒步郊原，烟水照林薄。\n雪余山色佳，浦浚湖波落。\n静可钓纶垂，清欲尘缨濯。\n相逢两俊友，辞义富金癯。\n携手登高台，谈笑有真乐。\n寸眸周远近，幽思腾寥廓。\n逝将飞片帆，直泛洞庭脚。\n絷维阻并游，搔首向城郭。",
        "dynasty": "宋",
        "collection_info": null
    },
    {
        "title": "春秋终讲伏蒙知府谏议临视学舍宴劳诸生谨成小诗叙谢",
        "author": "朱长文",
        "content": "泰山先生久冥寞，世把春秋束高阁。\n腐儒退隠三十年，独玩遗经思笔削。\n滥居师席愧匪才，日演微言更岁籥。\n欲遵广路视堂奥，誓闢浮云窥碧落。\n兹辰讲解告终篇，敢屈邦君亲视学。\n邦君旧是补衮才，忠论嘉谟动宸幄。\n密为福泽遍寰瀛，暂得麾符出京洛。\n爱民如子不忍伤，政用中和屏威虐。\n深惟教本在庠序，力助儒风止姦恶。\n羣材傥得就长育，百堵何为惮兴作。\n躭躭黉舍尽修严，翼翼公堂骤清廓。\n已欣华构将落成，肯枉双旌率僚幕。\n清晨初谒二公祠，重道严师致恭恪。\n更忘烦暑临讲席，自降威容听扬搉。\n羜肥酒酾宴诸生，金印煌煌对褒博。\n传闻长幼相告语，争诵诗书亲教约。\n欢声四出屏阴沴，云雾俄收日华烁。\n文翁化蜀士皆成，鲁侯修泮民思乐。\n自惭传道竟何补，禄食充饥免藜藿。\n幸逢贤守善承流，喜与吴人醉优渥。",
        "dynasty": "宋",
        "collection_info": null
    },
    {
        "title": "雪夕林亭小酌因成拙诗四十韵以贻坐客昔欧阳公与人咏雪先戒勿用梨梅练絮白舞鹅鹤等字今篇中辄守此戒但愧不工伏惟采览",
        "author": "朱长文",
        "content": "极望铺千顷，平观彻九霄。\n纵横随物象，合散委天飙。\n洒竹声微动，粧松势不摇。\n庭空飞鸟影，窗失远山椒。\n钓罢盈孤屿，行稀覆小桥。\n争先笼碧瓦，骋巧缀柔条。\n片片谁裁制，团团似琢琱。\n丘陵平坎险，草木起枯焦。\n皎洁那容染，轻清祗自飘。\n匊来便幼稚，披去羡渔樵。\n篷冷孤舟泊，蹄轻逸骥骄。\n危楼明皓皓，虚室静萧萧。\n余霰霏残夜，层冰结霁朝。\n界疑华藏见，境入洞天遥。\n嚮晦终难掩，居高却晚销。\n润滋甘井脉，寒减暮江潮。\n思妇啼红袖，征夫拥皂貂。\n履穿愁践足，心悟任齐腰。\n就映犹开卷，频餐愈病痟。\n袁公当强起，谢女尚能谣。\n旋取茶铛泛，多收药匕调。\n任令埋蜡屐，直欲鼓兰桡。\n扫处迷三径，吟余冻一瓢。\n因思良友至，急奔牧童邀。\n池馆增潇洒，杯盘奈寂寥。\n壶中闻笑语，物外睹风标。\n真乐非絃管，奇辞脱篆雕。\n红尘荡涤尽，宿酒等閒消。\n烛映凝膏浅，香清切柏烧。\n谈围终易解，诗将可称骁。\n闻道羣贤集，方从五马招。\n黄堂催盛宴，缇幕会英僚。\n海气连平野，岩光满丽谯。\n缤纷霑寿斝，炫晃照华镳。\n刘白才名重，枚邹笔力超。\n袴襦歌美政，牟麦庆新苗。\n畎亩深盈尺，风云会再宵。\n贺声周四境，瑞奏达中朝。\n郡国仁风远，干坤协气饶。\n年年书大有，击壤望唐尧。",
        "dynasty": "宋",
        "collection_info": null
    },
    {
        "title": "仲春上丁知府金部躬率僚寀释奠于先圣既而升公堂命学官讲书窃惟中庸之篇自安定先生常以是诲人阅岁既久嗣音者希某孤陋无似窃慕前哲其启讲也今龙阁黄公尝临之其终讲也金部使君又临之郡儒在列咸与荣观辄成五言律诗二十韵叙谢",
        "author": "朱长文",
        "content": "天意绍斯文，成书在圣孙。\n一篇穷妙理，万古诵微言。\n美行敷华叶，精诚固本根。\n并明参日月，幽赞极干坤。\n奥义谁钻仰，真儒善讨论。\n披云观泰华，行水自昆崙。\n庠序非才处，诗书素志敦。\n崇朝羞倚席，暇日废窥园。\n辨惑开羣听，潜心到大原。\n意将追往哲，学岂为专门。\n盛府连称治，耆英继典藩。\n始终临讲席，前后枉高轩。\n全帐罗金鼎，盈庭倒玉樽。\n旌旗来有庆，衿佩寂无喧。\n士识师资贵，民知道义尊。\n僖公史官颂，郑校相君存。\n芹藻欢欣意，陵阿长育恩。\n中材多杞梓，宝器列瑶琨。\n五纪登朝盛，羣英着籍繁。\n美哉文正学，遗泽洽元元。",
        "dynasty": "宋",
        "collection_info": null
    },
    {
        "title": "奉送中散使君提举崇禧观",
        "author": "朱长文",
        "content": "方面威名久，朝端闻望隆。\n需章祈玉陛，宝诏与琳宫。\n睿奬均劳逸，高情保始终。\n他年黄髮老，清世紫芝翁。\n迹放风波外，心安梦幻中。\n身轻随寿鹤，目极送冥鸿。\n祖帐羣公集，啼婴万俗同。\n何缘留召父，无路达尧聪。\n夸里金龟重，荣先密印崇。\n高堂罗俎豆，幽径铲蒿蓬。\n趁健歌归去，因闲味道冲。\n谢庭常有庆，越橐任令空。\n醉帽欹华月，吟髭动好风。\n翠虬乔木老，锦障海棠红。\n平昔高轩过，深嗟陋巷穷。\n嘘枯言不绝，推毂赐尝蒙。\n载酒要彭泽，名乡表郑公。\n量材如断木，荷德重维崧。\n耆俊方图任，明廷正纳忠。\n剧藩如择将，犹恐起宗工。",
        "dynasty": "宋",
        "collection_info": null
    },
    {
        "title": "光禄生日",
        "author": "朱长文",
        "content": "卿寺方森棘，侯邦屡建旗。\n才锋周物理，智烛见神机。\n寿远眉毫秀，身康鬓雪稀。\n翠筠高挺节，古柏暗增围。\n云陛朝升对，铜符夕佩归。\n灌苗潜致茂，针瘼坐令肥。\n召杜名方重，松乔志所希。\n非才学诗礼，多幸奉庭闱。\n叶载神龟稳，雏随彩凤飞。\n晨昏趋膝下，永着老莱衣。",
        "dynasty": "宋",
        "collection_info": null
    },
    {
        "title": "送知府滕光禄",
        "author": "朱长文",
        "content": "榜登龙虎亚伦魁，一纪横飞长宪台。\n谟议轩昂开日月，辞章雄伟鼓风雷。\n朝端已庆明良会，庙论咸推将相才。\n一跌云衢成老大，几迁方面嘆邅迴。\n致君事业看霜鬓，经国风猷付玉杯。\n驱弩屡惊园令出，引章还喜买臣来。\n展坟乍觉青松长，视学追怀绛帐开。\n荣满江山增气象，仁霑里闬舞儿鲐。\n齐云晚咏难留白，绿野新居欲继裴。\n淮海巨藩虽重寄，傅岩须起作盐梅。",
        "dynasty": "宋",
        "collection_info": null
    },
    {
        "title": "喜雪上太守",
        "author": "朱长文",
        "content": "筑坛精祷意通神，零雨先期泽此民。\n骤作六花犹及腊，更迟一日即回春。\n斜飘燕寝初惊密，平压高楼渐喜匀。\n千里山河忘险秽，十门坊市绝埃尘。\n谢庭贺燕凌晨集，郢曲歌声遇景新。\n细入吟窗粘冻笔，轻随舞袖落花茵。\n胶舟渐进危樯远，汲井弥甘短绠伸。\n遍壅枯根苏杞柳，巧粧寒叶活松筠。\n终朝讼息延佳客，几度年丰达紫宸。\n力可回天消旱暵，为霖岂独傅岩人。",
        "dynasty": "宋",
        "collection_info": null
    },
    {
        "title": "上运使陈兵部",
        "author": "朱长文",
        "content": "屈指西州当世英，我公杰出久知名。\n自从扬马奇才后，又得岷峨灵气清。\n刚者近仁今始见，惠而能政古难并。\n胸罗万象纵横有，目悦羣情黑白明。\n已借牙筹安右辅，尚留金节压东瀛。\n片章驰上云霄动，一檄飞前草木惊。\n断割剧繁如简易，针砭瘦瘠使丰盈。\n此时阜俗资良策，匪夕畴庸在老成。\n窃愧衰姿毗太府，幸逢雅量庇寒生。\n欲祈阴施增仙算，几见蟠桃结子荣。",
        "dynasty": "宋",
        "collection_info": null
    },
    {
        "title": "苏学十题 泮池",
        "author": "朱长文",
        "content": "怪石铺幽麓，芳塘倚茂林。\n冷光开玉镜，清影涤人心。\n芹藻无伤性，龟鱼各就深。\n泉源应不涸，何必傅岩霖。",
        "dynasty": "宋",
        "collection_info": null
    },
    {
        "title": "苏学十题 玲珑石",
        "author": "朱长文",
        "content": "巨浪洗苍玉，一峰飞我前。\n凿开混沌窍，窥见沧浪天。\n洞敞延华月，岩虚生翠烟。\n幽轩相对久，古意日翛然。",
        "dynasty": "宋",
        "collection_info": null
    },
    {
        "title": "苏学十题 百干黄杨",
        "author": "朱长文",
        "content": "宝干多材美，孤根一气同。\n春余花淡薄，雪裏叶青葱。\n蕃衍非人力，坚刚禀化工。\n寸枝裁玉轸，可助舜南风。",
        "dynasty": "宋",
        "collection_info": null
    },
    {
        "title": "苏学十题 公堂槐",
        "author": "朱长文",
        "content": "五纪栽培后，三春长育中。\n灵根蟠故国，密叶荫儒宫。\n患与般斤远，歌宜鲁藻同。\n先儒垂意远，期此出三公。",
        "dynasty": "宋",
        "collection_info": null
    },
    {
        "title": "苏学十题 辛夷",
        "author": "朱长文",
        "content": "楚客曾流咏，吴都独擅奇。\n风霆存老干，桃李避芳时。\n名入文房梦，功资妙手医。\n紫微颜色好，先占凤凰池。",
        "dynasty": "宋",
        "collection_info": null
    },
    {
        "title": "苏学十题 石楠",
        "author": "朱长文",
        "content": "昔年曾赏玩，移自碧山遥。\n古干磨文石，寒枝熨翠绡。\n虽殊楩梓用，终免雪霜凋。\n来者宜珍护，毋令困采樵。",
        "dynasty": "宋",
        "collection_info": null
    },
    {
        "title": "苏学十题 多干柏",
        "author": "朱长文",
        "content": "古柏列重门，连枝若弟昆。\n参天分直干，得地共灵根。\n月照龙蛇影，风摧铁石痕。\n鸾凰期可宿，香叶向春繁。",
        "dynasty": "宋",
        "collection_info": null
    },
    {
        "title": "苏学十题 并秀桧",
        "author": "朱长文",
        "content": "槃根几百龄，合干倚冥冥。\n偃蹇双虬耸，联翩两盖青。\n紫鳞霜外跃，绀叶雨余馨。\n左纽凭仙宇，何如拱泮亭。",
        "dynasty": "宋",
        "collection_info": null
    },
    {
        "title": "苏学十题 新杉",
        "author": "朱长文",
        "content": "弱植还生意，凌冬见后凋。\n尚低霑雨露，更长拂云霄。\n庭月摇疏影，檐风舞细条。\n他年逢匠石，宝构壮天朝。",
        "dynasty": "宋",
        "collection_info": null
    },
    {
        "title": "苏学十题 泮山",
        "author": "朱长文",
        "content": "山形拱泮宫，林壑意无穷。\n自得千岩秀，无亏九仞功。\n光延东岭月，清转碧潭风。\n官冷真相称，婆娑一钓翁。",
        "dynasty": "宋",
        "collection_info": null
    },
    {
        "title": "送曹县丞入京",
        "author": "朱长文",
        "content": "忠义家声久，夫君更美才。\n吏民愁既去，交友约重来。\n别岫浮云远，征帆晓月开。\n棣华同郡府，眷恋共衔杯。",
        "dynasty": "宋",
        "collection_info": null
    },
    {
        "title": "次韵司封使君和推官早梅山茶二首  其一",
        "author": "朱长文",
        "content": "嫩跗黏绛蜡，轻朵插珠钿。\n雪裏心偏苦，花中达最先。\n玉阶香馥郁，烟野蕊联娟。\n託植虽然别，黄金子并圆。",
        "dynasty": "宋",
        "collection_info": null
    },
    {
        "title": "次韵司封使君和推官早梅山茶二首  其二",
        "author": "朱长文",
        "content": "柏叶元同翠，桃颜未比红。\n留芳占春月，弄蕊耐秋风。\n自称阶庭玩，休烦帟幕笼。\n佳篇补韦白，流品重吴中。",
        "dynasty": "宋",
        "collection_info": null
    },
    {
        "title": "梅评事携诗过访欲求属和因次其韵",
        "author": "朱长文",
        "content": "筑室寻幽处，唯求水竹邻。\n心安何必贵，累少莫如贫。\n石裏求奇古，花中悟道新。\n不须多辙迹，猿鹤自为宾。",
        "dynasty": "宋",
        "collection_info": null
    },
    {
        "title": "次韵司封使君和练推官再咏山茶",
        "author": "朱长文",
        "content": "珍木何年种，繁英满旧枝。\n开从残雪裏，盛过牡丹时。\n对日心全展，凌风干不欹。\n药阶如赋咏，欠此尚相思。",
        "dynasty": "宋",
        "collection_info": null
    },
    {
        "title": "次韵练定公权垂访乐圃之什",
        "author": "朱长文",
        "content": "隠圃甚萧条，驱车岂惮劳。\n境从前代胜，冈对远山高。\n林晓猿抽臂，池秋鹤浴毛。\n兴来频就醉，奇句仆离骚。",
        "dynasty": "宋",
        "collection_info": null
    },
    {
        "title": "贺林承务还吴门",
        "author": "朱长文",
        "content": "朱颜充赋早，苍鬓拜恩归。\n烟水鹡鸰聚，霜穹鸿雁飞。\n传经金耻富，下笔玉藏辉。\n贵仕毋嫌晚，天门受赐衣。",
        "dynasty": "宋",
        "collection_info": null
    },
    {
        "title": "寄和晏守",
        "author": "朱长文",
        "content": "二年怀郡印，八度到柴扉。\n曾未陪珠履，频烦友布衣。\n水边孤鹤睡，天际片云归。\n拜德知何日，烟霞恋翠微。",
        "dynasty": "宋",
        "collection_info": null
    },
    {
        "title": "和公权秋暑奉怀",
        "author": "朱长文",
        "content": "谁谓云中句，能移江上峰。\n清飙随玉楮，爽气袭尘容。\n剧暑婴多病，嘉招恨未从。\n眷言相与意，深荷故情浓。",
        "dynasty": "宋",
        "collection_info": null
    },
    {
        "title": "再和",
        "author": "朱长文",
        "content": "乡校叨微禄，家林傍旧峰。\n散人那适用，逋客拙为容。\n良友幸不弃，华轩时肯从。\n早秋须命驾，荷叶露华浓。",
        "dynasty": "宋",
        "collection_info": null
    },
    {
        "title": "光禄生日",
        "author": "朱长文",
        "content": "舜庭新遣牧，汉寺旧名卿。\n致主丹心在，忧民素髮生。\n鹫峰仙桂老，猿涧古松清。\n金简传真理，期颐体更轻。",
        "dynasty": "宋",
        "collection_info": null
    },
    {
        "title": "蒙使君召预池光之会",
        "author": "朱长文",
        "content": "韦公池阁尚依然，宾主于今不乏贤。\n郡内欣逢两耆俊，樽前喜会四同年。\n清谈自可成珠玉，真赏何须听管絃。\n宴罢旌旗摇暮霭，蔡经寂寞别羣仙。",
        "dynasty": "宋",
        "collection_info": null
    },
    {
        "title": "游虎丘借前韵",
        "author": "朱长文",
        "content": "一丘虽小势巉然，自古登临历几贤。\n门惹白云常尽日，地藏灵剑不知年。\n清欢相与随双旆，幽趣谁能解七絃。\n每月来游存故事，郡中依旧有诗仙。",
        "dynasty": "宋",
        "collection_info": null
    },
    {
        "title": "次韵蒲左丞宗孟游虎丘二首  其一",
        "author": "朱长文",
        "content": "命相将乘傅说舟，爱山寻遍乐天游。\n先声汶北安千里，选胜吴西贲一丘。\n静见陇云生峭壁，寒知海气入危楼。\n锵金佳句留萧寺，剡纸朝来贵此州。",
        "dynasty": "宋",
        "collection_info": null
    },
    {
        "title": "次韵蒲左丞宗孟游虎丘二首  其二",
        "author": "朱长文",
        "content": "蓬岛奇峰水四环，何年涌出向人间。\n清池不测通沧海，宝玉长存润碧山。\n曾致神仙留欢咏，可令轩冕乐萧閒。\n谢公方为苍生起，恋恋烟萝日暮还。",
        "dynasty": "宋",
        "collection_info": null
    },
    {
        "title": "次韵朱牧乐圃宴有感",
        "author": "朱长文",
        "content": "窃禄都无簿领迷，得钱邀客手频携。\n春来佳景迴三径，雪后晴波满一溪。\n岁月易凋青鬓色，尘埃难上白云梯。\n烦君枉驾惭荒索，空种梧桐待凤栖。",
        "dynasty": "宋",
        "collection_info": null
    },
    {
        "title": "次韵彦舒席上有作",
        "author": "朱长文",
        "content": "苍烟寒水满方塘，插架排籤典籍场。\n喜对七贤闲把手，希逢四皓醉飞觞。\n林深迥出千龄干，诗就俄成万丈光。\n逸兴欲寻丁氏宅，云间老鹤共昂昂。",
        "dynasty": "宋",
        "collection_info": null
    },
    {
        "title": "奉谢司封使君晏公临顾园居  其一",
        "author": "朱长文",
        "content": "闲卧林泉与世疏，使君三度枉旌旟。\n未陪徐孺升宾榻，敢屈文侯式敝闾。\n暂掷鱼竿丝半卷，旋开松径草新锄。\n愧无美酒拈巾漉，难得金波款绪余。",
        "dynasty": "宋",
        "collection_info": null
    },
    {
        "title": "奉谢司封使君晏公临顾园居  其二",
        "author": "朱长文",
        "content": "未入柴扉即下车，茅斋挥麈缓论书。\n不知铜虎威权重，岂责荷衣礼貌疏。\n此日狂歌希鲁望，昔年能赋拟相如。\n箧中残藁如传后，虽枉朱轓亦不虚。",
        "dynasty": "宋",
        "collection_info": null
    },
    {
        "title": "奉谢司封使君晏公临顾园居  其三",
        "author": "朱长文",
        "content": "甘盘德业满天区，博学承家行有余。\n凤翥频观先帝诏，牙籤新补相君书。\n晨羊不饮康衢静，夜犬无声狱犴虚。\n风绩已应推第一，鳌峰深处列仙居。",
        "dynasty": "宋",
        "collection_info": null
    },
    {
        "title": "次韵虎丘祖印大师秋日怀寄",
        "author": "朱长文",
        "content": "不爱纷华爱寂寥，松风竹月共萧萧。\n因随野鹤过三径，每对江鸥洗一瓢。\n无復尘埃沾短褐，尚思烟水泛归桡。\n道人肯与羲之友，飞锡重来莫待招。",
        "dynasty": "宋",
        "collection_info": null
    },
    {
        "title": "重九与子通游虎丘谒祖印大师三首  其一",
        "author": "朱长文",
        "content": "绝境良辰少两全，搘筇莫倦到山巅。\n清谈已可忘樽俎，真乐何劳听管絃。\n才子就题黄绢语，高僧多讽碧云篇。\n孤舟欲去更回首，天半楼台生晚烟。",
        "dynasty": "宋",
        "collection_info": null
    },
    {
        "title": "重九与子通游虎丘谒祖印大师三首  其二",
        "author": "朱长文",
        "content": "秋山寥旷景无涯，执手凭栏到日斜。\n地竦一丘容涧谷，天低四面纳云霞。\n凌风剧饮从吹帽，多病忘情懒插花。\n深羡二难兄弟好，共将岩壑占为家。",
        "dynasty": "宋",
        "collection_info": null
    },
    {
        "title": "重九与子通游虎丘谒祖印大师三首  其三",
        "author": "朱长文",
        "content": "浮世谁如金石坚，吟鬚俄顷见皤然。\n登山未免怀千古，泛菊相期保百年。\n方外逸民犹有传，人间高爵岂如仙。\n良辰盛宴多遗迹，何似江南五柳贤。",
        "dynasty": "宋",
        "collection_info": null
    },
    {
        "title": "彦和善谈性理子文继成偈句见要属和谨次韵",
        "author": "朱长文",
        "content": "万法都明一瞬中，可怜情膜久相蒙。\n浮云映月元非暗，病眼生花本是空。\n断想求真犹未悟，将心觅佛转相攻。\n谁能吸尽曹溪水，莫负当年祖道东。",
        "dynasty": "宋",
        "collection_info": null
    },
    {
        "title": "彦和与子文相期卜邻子文作诗以遗谨次韵",
        "author": "朱长文",
        "content": "仙才宜在道家山，却学幽人欲闭关。\n清燕曾陪明主问，羣言已助相君删。\n谈围莫敌书盈腹，诗社相过酒满颜。\n闻道卜邻同喜慰，亦开荒径待余闲。",
        "dynasty": "宋",
        "collection_info": null
    },
    {
        "title": "次韵子文抱病幽居之作二首  其一",
        "author": "朱长文",
        "content": "几年彩笔擅辞场，鬓髮相饶色更苍。\n千里旧闻称骥騄，九霄安得接鸾凰。\n醉凭浄几抛乌帽，闲捲新诗置锦囊。\n治世莫将公干比，松陵风物胜清漳。",
        "dynasty": "宋",
        "collection_info": null
    },
    {
        "title": "次韵子文抱病幽居之作二首  其二",
        "author": "朱长文",
        "content": "好闲不復爱轻肥，病起神清与道宜。\n药竈夜寒薪焰歇，书窗昼寂竹阴移。\n坦怀莫学途穷哭，行己应无屋漏欺。\n里巷游从须勉强，相逢犹记是童儿。",
        "dynasty": "宋",
        "collection_info": null
    },
    {
        "title": "佳雪应时呈司封使君三首  其一",
        "author": "朱长文",
        "content": "苏台风雨久如期，太守精诚不待祈。\n万廪更为来岁计，六花故就腊晨飞。\n静装松桂仙枝老，深壅芝兰土脉肥。\n衡泌栖迟墙仞远，为公何日赋缁衣。",
        "dynasty": "宋",
        "collection_info": null
    },
    {
        "title": "佳雪应时呈司封使君三首  其二",
        "author": "朱长文",
        "content": "炫晃天花着物新，壶中万景浄无尘。\n光辉只欲饶寒士，清洁尤宜比古人。\n韦白吟时飘入砚，邹枚燕处舞迴茵。\n明年霄汉横飞去，应踏繁霙拜玉宸。",
        "dynasty": "宋",
        "collection_info": null
    },
    {
        "title": "佳雪应时呈司封使君三首  其三",
        "author": "朱长文",
        "content": "千里江山入郡楼，凭栏乍喜密云浮。\n冷光交映天峰色，余润遥随笠泽流。\n民迭袴襦看不厌，客丛簪履赏应留。\n野人乘兴狂吟外，引鹤披蓑上钓舟。",
        "dynasty": "宋",
        "collection_info": null
    },
    {
        "title": "次韵司封使君新岁喜雪",
        "author": "朱长文",
        "content": "玉烛均调应改元，贤侯喜雪望尧天。\n暗声撒竹高斋夜，瑞彩连云画戟前。\n千里湖山成洞府，万家觞咏展宾筵。\n应怜陋巷袁安卧，拥褐孤吟又过年。",
        "dynasty": "宋",
        "collection_info": null
    },
    {
        "title": "次韵司封使君立春纪事",
        "author": "朱长文",
        "content": "碧瓦犹藏腊雪寒，东杓初向斗旁观。\n雪垂华旦天京远，雉舞条风野老欢。\n官柳嫩黄迎皂盖，园蔬新绿委金盘。\n诗才例作姑苏守，一曲阳春喜岁端。",
        "dynasty": "宋",
        "collection_info": null
    },
    {
        "title": "次梅评事韵",
        "author": "朱长文",
        "content": "满目红尘汩没深，谁能世事总无心。\n买松野老栽成径，觅竹山僧种满林。\n薄酒时斟资道气，好诗频讽涤烦襟。\n凤雏光显门庭喜，应笑陶潜责子吟。",
        "dynasty": "宋",
        "collection_info": null
    },
    {
        "title": "梅公书斋挂簑笠钓纶船楫四物形于诗句余为和之",
        "author": "朱长文",
        "content": "快楫轻纶笠与衣，闲将四物挂柴扉。\n江头夜雪好披去，湖上春光宜棹归。\n静处无忧嫌印绶，贫中有味胜轻肥。\n兴来愿借君毋吝，渺渺烟波一叶飞。",
        "dynasty": "宋",
        "collection_info": null
    },
    {
        "title": "次韵公权子通唱酬诗四首 春晚遣怀",
        "author": "朱长文",
        "content": "春华急似晓天星，谁得年年鬓髮青。\n露濯浅深枝上锦，风吹离合水中萍。\n吟余金谷香随步，书罢兰亭酒欲醒。\n拟把冽泉同一酌，为君林下洗寒瓶。",
        "dynasty": "宋",
        "collection_info": null
    },
    {
        "title": "次韵公权子通唱酬诗四首 阊门怀古",
        "author": "朱长文",
        "content": "九曲堙沦茂苑荒，吴人谁復怨吴王。\n莫言故国千秋远，知是仙家几日长。\n湖上只夸浮海相，里中休笑效颦娘。\n旧时芳径今犹在，但属渔樵自采香。",
        "dynasty": "宋",
        "collection_info": null
    },
    {
        "title": "次韵公权子通唱酬诗四首 春日旅怀",
        "author": "朱长文",
        "content": "身在尘劳未免忧，伤春伫立碧江头。\n回肠只殢千钟饮，方寸那容万斛愁。\n懒着锦袍凌巨浪，好乘黄犊傍高丘。\n池塘得句频相示，直把珠玑为暗投。",
        "dynasty": "宋",
        "collection_info": null
    },
    {
        "title": "次韵公权子通唱酬诗四首 牡丹",
        "author": "朱长文",
        "content": "奇姿须頼接花工，未必妖华限洛中。\n应是春皇偏与色，却教仙女愧乘风。\n朱栏共约他年赏，翠幄休嗟数日空。\n谁就东吴为品第，清晨子细阅芳丛。",
        "dynasty": "宋",
        "collection_info": null
    },
    {
        "title": "奉和司封使君春日回文之作",
        "author": "朱长文",
        "content": "佳景更同民共乐，俊髦皆集盛飞觞。\n花随客醉还成句，柳赠人行欲断肠。\n斜月上时霞散绮，暖风来处寝凝香。\n华年惜过须心赏，富贵丛身逼鬓霜。",
        "dynasty": "宋",
        "collection_info": null
    },
    {
        "title": "次韵司封使君和程给事",
        "author": "朱长文",
        "content": "通波堤上几秋韆，花接遥山柳接天。\n故里松楸霑雨露，神都池苑隔云烟。\n耕桑交劝红尘外，罗绮分游画舫边。\n暂歇甘棠随众望，不禁野岸更闻鹃。",
        "dynasty": "宋",
        "collection_info": null
    },
    {
        "title": "次韵司封使君和给事寒食城外感事",
        "author": "朱长文",
        "content": "花如步障草如茵，万景繁华在此旬。\n金印谁来夸故里，密章燔了贲慈亲。\n莫看白髮兴千感，好共朱轓醉一春。\n俱是诗人兼富贵，只疑元白是前身。",
        "dynasty": "宋",
        "collection_info": null
    },
    {
        "title": "吴门比月不雨司封使君深闵而精祈俄有佳应谨吟成七言二首聊代谒贺  其一",
        "author": "朱长文",
        "content": "贤守忧劳鬓欲霜，通宵霢霂满吴疆。\n五湖水阔鱼龙喜，九曲尘清桧栢香。\n更入高乡多䆉稏，虽当浅处泛艅艎。\n为霖事业传家世，润泽应难限一方。",
        "dynasty": "宋",
        "collection_info": null
    },
    {
        "title": "吴门比月不雨司封使君深闵而精祈俄有佳应谨吟成七言二首聊代谒贺  其二",
        "author": "朱长文",
        "content": "一雨欢心几万家，预期舂稻博流霞。\n低侵沪渎田交岸，高傍支山水满车。\n叶幄谩霑桃李实，堤奁暗长芰荷花。\n丰年阖境浑无事，闲把诗毫放两衙。",
        "dynasty": "宋",
        "collection_info": null
    },
    {
        "title": "知府司封见和喜雨诗次韵陈谢",
        "author": "朱长文",
        "content": "天意分明应鲁雩，高坛晨拜紫袍濡。\n禽窥旧井寒泉长，鱼泳新荷涸辙苏。\n敏政有余闲利刃，清诗无颣掷灵珠。\n夏畦蒙润秋皋稔，颜巷销忧卒岁娱。",
        "dynasty": "宋",
        "collection_info": null
    },
    {
        "title": "送荣子扬斋郎",
        "author": "朱长文",
        "content": "茹蔬酌水度清晨，自是浮生洁静身。\n好事频过三径晚，爱闲惜别五湖春。\n品泉暗识南零味，鉴茗多藏北苑真。\n且着青袍居膝下，少年未羡折腰人。",
        "dynasty": "宋",
        "collection_info": null
    },
    {
        "title": "次韵公权灯花",
        "author": "朱长文",
        "content": "兰膏未耗结花新，花自无情喜在人。\n生向轻笼先得地，开从细焰别装春。\n飞蛾虽绕光难掩，梦蝶初迴色尚匀。\n更待玉堂清夜直，赐来莲烛影相邻。",
        "dynasty": "宋",
        "collection_info": null
    },
    {
        "title": "次韵俞子文南轩雨后",
        "author": "朱长文",
        "content": "农畴已种圃畦青，高卧丘园自放情。\n客少不嫌三径湿，年丰休嘆一瓢清。\n残鶑喜向风前啭，病鹤犹能月下鸣。\n千载令名如有得，莫愁轩冕老无成。",
        "dynasty": "宋",
        "collection_info": null
    },
    {
        "title": "次韵俞子文感事",
        "author": "朱长文",
        "content": "我曾折桂向蟾宫，君有文华似彩虹。\n连蹇未酬平日愿，笑歌犹得故乡同。\n不才甘作耕岩叟，有志宜为结驷翁。\n穷达由来都似梦，几人曾是黑头公。",
        "dynasty": "宋",
        "collection_info": null
    },
    {
        "title": "次韵杨彝甫见成甫装褾旧书之什",
        "author": "朱长文",
        "content": "儒者须看万卷书，古人精博固难如。\n残编莫惜装褫费，旧迹堪怜缮写初。\n轻拨蠹虫文未损，平齐缃帙架无虚。\n白头更且穷经艺，谁道忘筌便得鱼。",
        "dynasty": "宋",
        "collection_info": null
    },
    {
        "title": "次韵公权庾中成咏",
        "author": "朱长文",
        "content": "坐局偷闲步小桥，风随秋叶过轩萧。\n愁多万斛量难尽，饮欠千钟困易销。\n笠泽狂歌方继陆，海门高隠莫如焦。\n昔时委吏犹堪处，谁道仓公厌寂寥。",
        "dynasty": "宋",
        "collection_info": null
    },
    {
        "title": "喜公权仲逢垂访",
        "author": "朱长文",
        "content": "高轩相约访柴关，潇洒如君会合难。\n雨径偕行穿履湿，风亭久伫袷衣寒。\n百忙好向闲中息，万动宜当静处看。\n公暇再来应不倦，东篱金蕊未凋残。",
        "dynasty": "宋",
        "collection_info": null
    },
    {
        "title": "晓坐朋云斋怀公绍",
        "author": "朱长文",
        "content": "晓来乘兴步高冈，便就幽斋作醉乡。\n邻寺楼台分两面，一家池馆得中央。\n南坡嫩橘寒倾日，北牖疏筠小带霜。\n更待怪松擎积雪，莫辞访戴举瑶觞。",
        "dynasty": "宋",
        "collection_info": null
    },
    {
        "title": "次韵苏文饶见贻之什",
        "author": "朱长文",
        "content": "閒钓松陵阅岁多，家林终日对烟萝。\n茹芝深隠惭商皓，献璧求知笑卞和。\n静送征鸿云外翼，吟看老桂月中柯。\n洛阳年少材惊俗，车马犹从陋巷过。",
        "dynasty": "宋",
        "collection_info": null
    },
    {
        "title": "次韵枢言龙图得请洞霄之作  其一",
        "author": "朱长文",
        "content": "世间如幻此生浮，宁典仙祠不典州。\n决胜金城勋烈茂，宣风玉垒治声优。\n远移遁迹无嘶马，旧得调元问喘牛。\n耆俊如公宜大用，行闻召节趣兰舟。",
        "dynasty": "宋",
        "collection_info": null
    },
    {
        "title": "次韵枢言龙图得请洞霄之作  其二",
        "author": "朱长文",
        "content": "平生气节薄青云，不任机心只任真。\n金为散多虚越橐，衣从洗浄远京尘。\n吟随猿鹤沧洲晚，醉赏鶑花茂苑春。\n仰止高贤同里闬，扫门羞未效前人。",
        "dynasty": "宋",
        "collection_info": null
    },
    {
        "title": "次韵公绍贺崇静之赐金紫  其一",
        "author": "朱长文",
        "content": "北窗二纪傲羲皇，节比渊明事更光。\n共喜遐龄垂紫绶，莫嫌猛退弃铜章。\n文房句就心常佚，药鼎功成寿转长。\n七品官阶三品服，满斟绿醑醉春阳。",
        "dynasty": "宋",
        "collection_info": null
    },
    {
        "title": "次韵公绍贺崇静之赐金紫  其二",
        "author": "朱长文",
        "content": "久脱朝衣袭野裳，亲逢盛旦日重光。\n耕田凿井尧民事，垂组怀黄汉服章。\n诸老相欢陶圣治，两宫遥祝与天长。\n谪仙才调今谁是，肯解金龟燕夕阳。",
        "dynasty": "宋",
        "collection_info": null
    },
    {
        "title": "次韵徐中散丙寅二月见访之什",
        "author": "朱长文",
        "content": "数年解绂隠林扉，乘兴频来访习池。\n老似乐天兼少病，官如叔夜又能诗。\n身闲幸与耆英接，学浅虚蒙国士知。\n白雪佳章难復继，策驽追骥自嫌疲。",
        "dynasty": "宋",
        "collection_info": null
    },
    {
        "title": "祖母生日",
        "author": "朱长文",
        "content": "挺生贤德对耆英，岁物皆新气淑清。\n年至七旬人已少，子为四品世称荣。\n紫泥屡捧门多庆，华髮虽稠体益轻。\n欲比遐龄何所似，蟠桃结实老仙京。",
        "dynasty": "宋",
        "collection_info": null
    },
    {
        "title": "判府曹宣徽生日  其一",
        "author": "朱长文",
        "content": "星杓指未月增弦，神选良时协半千。\n恭慎动遵长乐意，洁清能绍冀王贤。\n缓垂相印淹公论，坚请州符避剧权。\n四十拥旄非不贵，更看黄髮珥貂蝉。",
        "dynasty": "宋",
        "collection_info": null
    },
    {
        "title": "判府曹宣徽生日  其二",
        "author": "朱长文",
        "content": "盛世高门福两全，星辰粹气萃为贤。\n钓璜韬略传三叶，斋钺风棱积十年。\n阴德在人宜寿考，清才脱俗恐神仙。\n寒儒欲继崧高颂，不独生申但美宣。",
        "dynasty": "宋",
        "collection_info": null
    },
    {
        "title": "郡牧李侍郎生日  其一",
        "author": "朱长文",
        "content": "柱史仙翁旧指枝，生贤左右太平基。\n居留成就昭陵后，赐告从容故里时。\n筹策久为当世重，勋劳方受两宫知。\n欲祈天锡公眉寿，更过芳莲叶上龟。",
        "dynasty": "宋",
        "collection_info": null
    },
    {
        "title": "郡牧李侍郎生日  其二",
        "author": "朱长文",
        "content": "当年弧矢设门阑，英气钟于曲阜间。\n名覆金瓯新品地，香盘密印旧家山。\n腰边龟组光华动，膝下龙驹礼法闲。\n五福俱全谁跂及，流霞为寿日开颜。",
        "dynasty": "宋",
        "collection_info": null
    },
    {
        "title": "闰月丙子判府相公被制命升使弼越六月癸卯公诞生之辰谨斋洁为诗二章拜献左右虽辞句芜颣不足奉扬盛德姑以述惓惓之诚  其一",
        "author": "朱长文",
        "content": "武德阴功积在民，既生太姒復生申。\n手提将钺虽三世，身到台衡始二人。\n膝下龙驹环寿斝，日边凤使捧恩纶。\n沙堤筑就朱衣引，富有青春尚四旬。",
        "dynasty": "宋",
        "collection_info": null
    },
    {
        "title": "闰月丙子判府相公被制命升使弼越六月癸卯公诞生之辰谨斋洁为诗二章拜献左右虽辞句芜颣不足奉扬盛德姑以述惓惓之诚  其二",
        "author": "朱长文",
        "content": "宣制初闻下玉墀，又逢盛事协熊罴。\n青霄灵昴凝祥久，紫府蟠桃结实奇。\n养志增添龟鹤算，避权辞让凤凰池。\n从今若校中书考，屈指当如郭子仪。",
        "dynasty": "宋",
        "collection_info": null
    },
    {
        "title": "元厚之少保生日",
        "author": "朱长文",
        "content": "四纪勋荣动冕旒，倦趋黄阁傍沧洲。\n名如白傅身尤贵，才继微之德更优。\n千载神龟巢叶稳，九霄老凤带雏游。\n蓬莱水浅公犹健，辉照东南对斗牛。",
        "dynasty": "宋",
        "collection_info": null
    },
    {
        "title": "答人见庆除博士",
        "author": "朱长文",
        "content": "幅巾短褐对江云，闲把群经自讨论。\n鲁泮未能开后学，虞庠岂称讲微言。\n羸驹久绝腾骧望，病木犹霑化育恩。\n蒋径虽荒陶菊在，徘徊惟恐去吴门。",
        "dynasty": "宋",
        "collection_info": null
    },
    {
        "title": "元少保生日  其一",
        "author": "朱长文",
        "content": "孟夏尧蓂六叶残，来从仙府瑞人寰。\n几年彩凤池中浴，此日神龟叶上闲。\n七老相欢非将相，二疏高宴欠湖山。\n羡公退自台衡地，长在烟霞缥缈间。",
        "dynasty": "宋",
        "collection_info": null
    },
    {
        "title": "元少保生日  其二",
        "author": "朱长文",
        "content": "体貌方隆避政枢，归来衮绣耀东吴。\n骑鲸才格从天禀，化鹤风姿与众殊。\n经国文章垂睿想，济民德泽感神扶。\n堂边三寿高千丈，依旧扁舟泛五湖。",
        "dynasty": "宋",
        "collection_info": null
    },
    {
        "title": "程给事新第",
        "author": "朱长文",
        "content": "朱门不锁走朱轮，东省仙材昼锦人。\n石上云轻林屋晓，花头露重洛阳春。\n谢公棋战乌巾静，裴令吟高绿野新。\n他日南园真可乞，满池烟水正相邻。",
        "dynasty": "宋",
        "collection_info": null
    },
    {
        "title": "判府蒲左丞宠赠佳篇谨次韵",
        "author": "朱长文",
        "content": "高文大册耀天衢，新句锵金掷隠居。\n廊庙方将归辅弼，江湖犹復念耕渔。\n百城草木知威望，一代贤能入荐书。\n近日东南兴节士，既旌吴子又褒徐。",
        "dynasty": "宋",
        "collection_info": null
    },
    {
        "title": "次韵公权喜太守再留",
        "author": "朱长文",
        "content": "不为机巧不求新，坦坦襟怀任道真。\n揭节二方阴布德，分符千里别生春。\n儿童共喜重迎伋，父老相欢许借恂。\n池阁逍遥无一事，清风入座转汀苹。",
        "dynasty": "宋",
        "collection_info": null
    },
    {
        "title": "近承南康朝请使君宠访林圃小酌至夜公权特惠篇什谨次韵",
        "author": "朱长文",
        "content": "栝柏森森覆小台，凌风采菊共衔杯。\n东篱寂寞陶翁醉，连骑缤纷卫相来。\n放浪五湖惭钓客，均调玉烛仰璇魁。\n秋河半夜檐前转，谁泛仙槎去却迴。",
        "dynasty": "宋",
        "collection_info": null
    },
    {
        "title": "奉陪太守及诸公游虎丘",
        "author": "朱长文",
        "content": "何必襄阳孟浩然，苦吟自可继前贤。\n虎丘合去十二度，熊轼再游三百年。\n云阁为君追旧额，霓裳从古播朱絃。\n此行不减唐人乐，畅饮惟无八酒仙。",
        "dynasty": "宋",
        "collection_info": null
    },
    {
        "title": "次韵司封使君和练推官春望之什",
        "author": "朱长文",
        "content": "目极江湖近，心存象魏遥。\n未调金鼎餗，新泛玉觞椒。\n赋为凭栏得，忧从散帙消。\n高才方谢守，轻举羡王乔。\n桃结千年蕊，松抽百尺条。\n天涯舟一叶，风送逸渔樵。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其一",
        "author": "朱长文",
        "content": "玉堂紫阁冠英游，身作三公未白头。\n须向凤凰池上浴，岂容萧散咏林丘。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其二",
        "author": "朱长文",
        "content": "扫石扪萝向上行，门前坐见白云生。\n应思梦得多佳趣，独宿楼中待月明。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其三",
        "author": "朱长文",
        "content": "地近峰低俗惯游，不知绝景冠吴州。\n从今合与名山等，左辖题诗翠岭头。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其四",
        "author": "朱长文",
        "content": "羣山处处尽凌空，未若奇峰隠寺中。\n一见便知名不弃，为传佳句满江东。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其五",
        "author": "朱长文",
        "content": "万丈澄潭挟两崖，削成奇壁自天开。\n龙泉一淬名因得，不待秦皇发冢来。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其六",
        "author": "朱长文",
        "content": "层峦稍稍暮云归，乔木森森众鸟依。\n再踏石花寻去路，画船十隻带斜晖。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其七",
        "author": "朱长文",
        "content": "丘如蹲虎占吴西，应得佳名故国时。\n未必金精能变化，空传怪说使人疑。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其八",
        "author": "朱长文",
        "content": "海涌当年有旧山，吴王侈葬倚层峦。\n谁知国破丘陵在，兄弟幽居属二难。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其九",
        "author": "朱长文",
        "content": "西溪风月宜真赏，东岭烟霞称苦吟。\n他日黄扉勤论道，秋风一梦到山林。",
        "dynasty": "宋",
        "collection_info": null
    },
    {
        "title": "次韵蒲左丞游虎丘十首  其一○",
        "author": "朱长文",
        "content": "云霞咫尺压吴郊，乘兴斯须棹小舠。\n欲往结庐嗟未得，羡他何氏有三高。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其一",
        "author": "朱长文",
        "content": "綵衣几度醉江滨，今日重来泪满巾。\n惟有旧诗存屋壁，岂知投老负垂纶。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其二",
        "author": "朱长文",
        "content": "前哲临流猛拂衣，身违忧患是先几。\n非才自合居闲旷，不泛五湖何处归。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其三",
        "author": "朱长文",
        "content": "云动鑑中双桨飞，天围林外片帆归。\n栏桿倚遍日云暮，坐看丹霞生翠微。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其四",
        "author": "朱长文",
        "content": "人争轩冕安在哉，我爱烟霞归去来。\n鲁望有灵还见笑，更回城郭恋尘埃。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其五",
        "author": "朱长文",
        "content": "两山映日磨苍玉，万顷涵虚皱碧罗。\n不会乐天犹近俗，谩将絃管杂烟波。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其六",
        "author": "朱长文",
        "content": "长虹稳卧碧江心，梦寐频游觉莫寻。\n欢友相逢清绝处，酣歌一夕抵千金。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其七",
        "author": "朱长文",
        "content": "漠漠秋烟羃故园，沉沉暮色暝渔船。\n月华未出诗翁远，乐事人间少十全。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其八",
        "author": "朱长文",
        "content": "银潢倒泻入沧溟，身近鱼龙夜不惊。\n鸣艣空飞孤雁过，渔灯照浦一星明。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其九",
        "author": "朱长文",
        "content": "僧舍萧疏竹苇间，开轩处处面云山。\n诗家不及禅家乐，坐卧湖光百虑闲。",
        "dynasty": "宋",
        "collection_info": null
    },
    {
        "title": "秋月乘兴游松江至垂虹亭登长桥夜泊南岸旦游宁境院因成十绝呈君勉且寄子通  其一○",
        "author": "朱长文",
        "content": "江裏鲈肥味不羶，江头酒美滑如泉。\n长桥为席云为幕，祗欠洪崖笑拍肩。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其一",
        "author": "朱长文",
        "content": "人间出鹤只云间，相合仙经得亦难。\n尘外应多随羽客，未教流俗等闲看。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其二",
        "author": "朱长文",
        "content": "舟去舟来阅古今，梦中忧乐累人深。\n凭将一匊松江水，未洗尘缨且洗心。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其三",
        "author": "朱长文",
        "content": "白日归来皆有意，平生事了最为难。\n可怜万顷烟波色，只属天随醉眼看。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其四",
        "author": "朱长文",
        "content": "千古鸱夷节独高，脱遗富贵一鸿毛。\n馆娃宫女曾亡国，岂独相携泛海涛。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其五",
        "author": "朱长文",
        "content": "妖华倾国岂无情，忍復颦眉见越兵。\n若使将军犹好色，安能三徙更成名。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其六",
        "author": "朱长文",
        "content": "贤哲多为贵势拘，人人空道爱江湖。\n谁将五鼎盈前食，肯换秋风一箸鲈。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其七",
        "author": "朱长文",
        "content": "烟暝重湖日欲明，轻篷遥递浦前声。\n良鱼好入深渊去，不为鸣榔取次惊。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其八",
        "author": "朱长文",
        "content": "川上飞桥处处横，几回经此阅平生。\n碧芦萧瑟风前韵，一似家林霰雪声。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其九",
        "author": "朱长文",
        "content": "吹散青云见好峰，家林祗在此山东。\n寄声猿鹤休悲怨，蕙帐今宵遂不空。",
        "dynasty": "宋",
        "collection_info": null
    },
    {
        "title": "华亭吴江道中偶作十绝  其一○",
        "author": "朱长文",
        "content": "独当家责性难堪，五女同孤已嫁三。\n更待人间了尘事，别寻云外结茅庵。",
        "dynasty": "宋",
        "collection_info": null
    },
    {
        "title": "求筇杖",
        "author": "朱长文",
        "content": "霜筠来自蜀山遥，天骨轻清素节高。\n我若得之如佩玉，君应辍此似秋毫。",
        "dynasty": "宋",
        "collection_info": null
    },
    {
        "title": "求虎丘竹",
        "author": "朱长文",
        "content": "劲节难同众草看，深根更入白云蟠。\n园庐种此多余地，为向西南斸数竿。",
        "dynasty": "宋",
        "collection_info": null
    },
    {
        "title": "归隠桥新成偶题三绝句书呈同志  其一",
        "author": "朱长文",
        "content": "幽居处处映烟萝，归隠桥边月色多。\n蟾桂有情怜病叟，清光终夕照酣歌。",
        "dynasty": "宋",
        "collection_info": null
    },
    {
        "title": "归隠桥新成偶题三绝句书呈同志  其二",
        "author": "朱长文",
        "content": "挂却簪缨裹幅巾，清流绕舍断红尘。\n小桥何用通来往，犹为凝冬病涉人。",
        "dynasty": "宋",
        "collection_info": null
    },
    {
        "title": "归隠桥新成偶题三绝句书呈同志  其三",
        "author": "朱长文",
        "content": "逢人尚欲开松径，送客应休过笔溪。\n林下有谁频肯顾，春深好听子规啼。",
        "dynasty": "宋",
        "collection_info": null
    },
    {
        "title": "咏斋三绝  其一",
        "author": "朱长文",
        "content": "泰伯祠边旧圃开，半栽蔬果半池台。\n闲门不放红尘入，门裏清流自在来。",
        "dynasty": "宋",
        "collection_info": null
    },
    {
        "title": "咏斋三绝  其二",
        "author": "朱长文",
        "content": "尘冠寂寞更休弹，车辙荒芜昼掩关。\n一片清晖长在眼，多情惟有四飞山。",
        "dynasty": "宋",
        "collection_info": null
    },
    {
        "title": "咏斋三绝  其三",
        "author": "朱长文",
        "content": "非山非市且优游，尚有尘缘未自由。\n岩下结庐应更好，石门西去近松楸。",
        "dynasty": "宋",
        "collection_info": null
    },
    {
        "title": "次梅评事韵",
        "author": "朱长文",
        "content": "瓶盂潇洒似禅家，任有籯金岂足夸。\n自入醉乡头不白，新诗何用祝苍华。",
        "dynasty": "宋",
        "collection_info": null
    },
    {
        "title": "施柏花开柖子通",
        "author": "朱长文",
        "content": "桃李芳时不肯来，俄随风雨落莓苔。\n斋前施柏花如锦，犹待诗仙醉眼开。",
        "dynasty": "宋",
        "collection_info": null
    },
    {
        "title": "青龙江上偶书两绝呈无逸监镇  其一",
        "author": "朱长文",
        "content": "潮满沟塍稻满田，暑天不雨自丰年。\n海商有货官无扰，游子争来就一廛。",
        "dynasty": "宋",
        "collection_info": null
    },
    {
        "title": "青龙江上偶书两绝呈无逸监镇  其二",
        "author": "朱长文",
        "content": "卷碇初来海客船，脱身鲸浪见吴天。\n千帆总约秋风至，应助关征额外钱。",
        "dynasty": "宋",
        "collection_info": null
    },
    {
        "title": "海贾",
        "author": "朱长文",
        "content": "千艘万货集江边，争较锥刀逐利迁。\n生理幸逃鱼腹馁，梦魂犹怕蜃楼烟。",
        "dynasty": "宋",
        "collection_info": null
    },
    {
        "title": "陆宝山",
        "author": "朱长文",
        "content": "陆家山色隠平芜，文彩如虹照碧虚。\n痛尔临刑思鹤唳，输他谢病食江鲈。",
        "dynasty": "宋",
        "collection_info": null
    },
    {
        "title": "江浦",
        "author": "朱长文",
        "content": "一川吐纳五湖深，海裏三山何处寻。\n料得鸱夷从此去，古来烟水祗如今。",
        "dynasty": "宋",
        "collection_info": null
    },
    {
        "title": "次韵司封使君和程给事",
        "author": "朱长文",
        "content": "胜地宽闲旧卜邻，耆年得意闢高门。\n中吴昼锦如公少，好作坊名贲故园。",
        "dynasty": "宋",
        "collection_info": null
    },
    {
        "title": "次韵司封使君和程给事越来溪三章  其一",
        "author": "朱长文",
        "content": "溪色如蓝照舳舻，越王金璧献姑苏。\n馆娃宫裏长高枕，不觉舟师到国都。",
        "dynasty": "宋",
        "collection_info": null
    },
    {
        "title": "次韵司封使君和程给事越来溪三章  其二",
        "author": "朱长文",
        "content": "万舸连云载水犀，旌旗倒影蔽长堤。\n谁知数岁干戈后，不是吴溪是越溪。",
        "dynasty": "宋",
        "collection_info": null
    },
    {
        "title": "次韵司封使君和程给事越来溪三章  其三",
        "author": "朱长文",
        "content": "忠魂自逐沧波去，往恨空随茂苑春。\n若使吴王思后患，属镂只合赐谗人。",
        "dynasty": "宋",
        "collection_info": null
    },
    {
        "title": "英宗皇帝挽词五首  其一",
        "author": "朱长文",
        "content": "仁庙规模远，慈闱教爱隆。\n承平万世策，临御五年功。\n玉锁开天上，金縢纳匮中。\n乘云那復见，陵柏起悲风。",
        "dynasty": "宋",
        "collection_info": null
    },
    {
        "title": "英宗皇帝挽词五首  其二",
        "author": "朱长文",
        "content": "英断能承祖，慈襟善继仁。\n诗书教宗室，体貌待元臣。\n损己迟徽册，恭天彻步茵。\n昔年平水患，尽力在斯民。",
        "dynasty": "宋",
        "collection_info": null
    },
    {
        "title": "英宗皇帝挽词五首  其三",
        "author": "朱长文",
        "content": "代邸推贤久，甘盘授学精。\n持盈周鼎重，立长禹谟明。\n仙馆灵芝秀，严祠宿潦平。\n历观唐汉盛，未若庙称英。",
        "dynasty": "宋",
        "collection_info": null
    },
    {
        "title": "英宗皇帝挽词五首  其四",
        "author": "朱长文",
        "content": "凤翣行将远，龙髯断莫寻。\n白云留穆御，黄屋岂尧心。\n虽享天龄浅，终成睿算深。\n垂鸿须万祀，累叶奉姜任。",
        "dynasty": "宋",
        "collection_info": null
    },
    {
        "title": "英宗皇帝挽词五首  其五",
        "author": "朱长文",
        "content": "有德三宗后，无忧累圣间。\n凤当金粟翥，龙隔鼎湖攀。\n玉几言犹在，霓旌去不还。\n园陵饶瑞气，东接永昭山。",
        "dynasty": "宋",
        "collection_info": null
    },
    {
        "title": "邵湘母挽诗",
        "author": "朱长文",
        "content": "华屋辞荣养，佳城合旧封。\n浮生无定相，众善有遗踪。\n家盛金籝在，山长玉案重。\n浮图传胜事，宝殿壮天峰。",
        "dynasty": "宋",
        "collection_info": null
    },
    {
        "title": "张虞卿挽诗",
        "author": "朱长文",
        "content": "一卧东吴七十春，区区南北笑乡人。\n盛开黉舍招英俊，敞闢华堂待缙绅。\n婉婉重孙胜綵服，煌煌两婿拥朱轮。\n铭旌已去空回首，通德门前旧是邻。",
        "dynasty": "宋",
        "collection_info": null
    },
    {
        "title": "林少卿挽诗",
        "author": "朱长文",
        "content": "寿考安荣遇圣朝，构成门户自勤劳。\n闺中莱妇皆华髮，膝下荀龙尽绿袍。\n堂有金籝身更约，案披玉简道尤高。\n人间厚福终归尽，涨海难停一夜涛。",
        "dynasty": "宋",
        "collection_info": null
    },
    {
        "title": "黄朝散挽诗  其一",
        "author": "朱长文",
        "content": "持心平厚胜浇浮，仕路徊翔四十秋。\n政事每于谈笑办，交亲多向急难收。\n命由真宰随穷达，身在劳生任去留。\n旧治昔年应画像，庞眉闻讣泪先流。",
        "dynasty": "宋",
        "collection_info": null
    },
    {
        "title": "黄朝散挽诗  其二",
        "author": "朱长文",
        "content": "江湖尝佩左符归，一卧漳滨素愿违。\n平日华旌过里巷，此时丹旐下岩扉。\n羣峰拱揖开新穴，万木森罗长旧围。\n伫看于门驱驷马，想应丘陇亦光辉。",
        "dynasty": "宋",
        "collection_info": null
    },
    {
        "title": "太守召陪诸公游虎丘",
        "author": "朱长文",
        "content": "海涌一小山，远视如陵丘。\n中藏天下奇，岩谷峻且幽。\n石壁老万古，剑池照千秋。\n蕞尔小吴会，隠然瞰瀛洲。\n能令轩冕客，到此忘沉忧。\n乐天拥千骑，一月常一游。\n高贤爱绝景，尘事莫可留。\n我公初下车，明断速如流。\n千里满和气，讼庭无繫囚。\n三英皆肤使，金节憩南州。\n同声约真赏，相应如鸣球。\n半刺富文雅，嘉宾张与刘。\n清晨出西阊，山翠逼兰舟。\n耕叟迎彩旆，佳禽和鸣驺。\n凭阑共四顾，湖海入危楼。\n云低未作雨，万象围寸眸。\n宪老挥散隶，妙绝与古俦。\n河汉淡轻霭，天门跳惊虬。\n才名三十年，余事及银鈎。\n兹游虽偶然，千载仰芳猷。\n日暮下危磴，玉杯相献酬。\n一篇间一局，豪放不自休。\n乐哉文字饮，相与喜贤侯。\n短篇春事胜，可与吴儿讴。",
        "dynasty": "宋",
        "collection_info": null
    },
    {
        "title": "迭嶂楼有怀吴门",
        "author": "朱长文",
        "content": "虎邱换得敬亭山，句水松陵数舍间。\n天下难如两州好，君恩乞与一身闲。\n惭无牒诉烦敲扑，喜有林泉数往还。\n犹想朋云隠君子，思归时见鬓毛班。",
        "dynasty": "宋",
        "collection_info": null
    },
    {
        "title": "春眺西上冈寄徐员外",
        "author": "朱长文",
        "content": "芜城西眺极沧流，漠漠春烟暗戍楼。\n瓜步早潮吞建业，蒜山晴日照扬州。\n隋家故事不能问，鹤在仙池期我游。",
        "dynasty": "宋",
        "collection_info": null
    },
    {
        "title": "句",
        "author": "朱长文",
        "content": "孤馆闭塞水，大江生夜风。",
        "dynasty": "宋",
        "collection_info": null
    },
    {
        "title": "郭纶",
        "author": "苏辙",
        "content": "郭纶本蕃种，骑斗雄西戎。\n流落初无罪，因循遂龙钟。\n嘉州已经岁，见我涕无穷。\n自言将家子，少小学弯弓。\n长遇西鄙乱，走马救边烽。\n手挑丈八矛，所往如投空。\n平生事苦战，数与大寇逢。\n昔在定川寨，贼来如羣蜂。\n万骑拥酋帅，自谓白相公。\n挥兵取其元，模糊腥血红。\n战胜士气振，赴敌如旋风。\n蚩蚩毡裘将，不信勇且忠。\n遥语相劝诱，一矢摧厥胸。\n短兵接死地，日落沙尘蒙。\n驰归不敢息，马口衔折锋。\n谁知八尺躯，脱命万死中。\n忽闻南蛮叛，羽檄行匆匆。\n将兵赴危难，瘴雾不辞衝。\n行经贺州城，寂寞无人踪。\n攀堞莽不见，入据为筑墉。\n一旦贼兵下，百计烧且攻。\n三日不能陷，救至遂得通。\n崎岖有成绩，元帅多异同。\n有功不见赏，憔悴落巴賨。\n已矣谁復信，言之气恟恟。\n予不识郭纶，闻此为敛容。\n一夫何足言，窃恐悲羣雄。\n此非介子推，安肯不计功。\n郭纶未尝败，用之可前锋。",
        "dynasty": "宋",
        "collection_info": null
    },
    {
        "title": "初发嘉州",
        "author": "苏辙",
        "content": "放舟沫江滨，往意念荆楚。\n击鼓树两旗，势如远征戍。\n纷纷上船人，艣急不容语。\n余生虽江阳，未省至嘉树。\n巉巉九顶峰，可爱不可住。\n飞舟过山足，佛脚见江浒。\n舟人尽敛容，竞欲揖其拇。\n俄顷已不见，乌牛在中渚。\n移舟近山阴，壁峭上无路。\n云有古郭生，此地苦笺注。\n区区辨虫鱼，尔雅细分缕。\n洗砚去残墨，遍水如黑雾。\n至今江上鱼，顶有遗墨处。\n览物悲古人，嗟此空自苦。\n余今方南行，朝夕事鸣艣。\n至楚不復留，上马千里去。\n谁能居深山，永与禽兽伍。\n此事谁是非，行行重回顾。",
        "dynasty": "宋",
        "collection_info": null
    },
    {
        "title": "过宜宾见夷中乱山",
        "author": "苏辙",
        "content": "江流日益深，民语渐已变。\n岸阔山尽平，连峰远非汉。\n惨惨瘴气青，薄薄寒日暖。\n峰峦若崖石，草木条干短。\n遥想彼居人，状类麏鹿窜。\n何时遂平定，戍卒从此返。",
        "dynasty": "宋",
        "collection_info": null
    },
    {
        "title": "夜泊牛口",
        "author": "苏辙",
        "content": "行过石壁尽，夜泊牛口渚。\n野老三四家，寒灯照疏树。\n见我各无言，倚石但箕踞。\n水寒双胫长，坏袴不蔽股。\n日莫江上归，潜鱼远难捕。\n稻饭不满盂，饥卧冷彻曙。\n安知城市欢，守此田野趣。\n祇应长冻饥，寒暑不能苦。",
        "dynasty": "宋",
        "collection_info": null
    },
    {
        "title": "戎州",
        "author": "苏辙",
        "content": "江水通三峡，州城控百蛮。\n沙昏行旅倦，边静禁军闲。\n汉虏更成市，罗纨靳不还。\n投毡拣精密，换马瘦孱颜。\n兀兀头垂髻，团团耳带环。\n夷声不可会，争利苦间关。",
        "dynasty": "宋",
        "collection_info": null
    },
    {
        "title": "舟中听琴",
        "author": "苏辙",
        "content": "江流浩浩羣动息，琴声琅琅中夜鸣。\n水深天阔音响远，仰视牛斗皆从横。\n昔有至人爱奇曲，学之三岁终无成。\n一朝随师过沧海，留置绝岛不復迎。\n终年见怪心自感，海水震掉鱼龙惊。\n翻回荡潏有遗韵，琴意忽忽从此生。\n师来迎笑问所得，抚手无言心已明。\n世人嚣嚣好丝竹，撞钟击鼓浪谓荣。\n安知江琴韵超绝，摆耳大笑不肯听。",
        "dynasty": "宋",
        "collection_info": null
    },
    {
        "title": "泊南井口期任遵圣",
        "author": "苏辙",
        "content": "期君荒江濆，未至望已极。\n朔风吹乌裘，隠隠沙上立。\n愧余后期至，先到犯寒色。\n既泊问所如，归去已无及。\n繫舟重相邀，雨冷涂路湿。",
        "dynasty": "宋",
        "collection_info": null
    },
    {
        "title": "江上早起",
        "author": "苏辙",
        "content": "晨兴孤舟上，盥濯夜气清。\n整巾未皇坐，双艣轧已鸣。\n日出江雾散，江上山从横。\n区区茅舍翁，晓出露气腥。\n收筒得大鲤，爱惜不忍烹。\n持之易斗粟，朝饭厌鱼羹。\n萧萧远风起，泛泛野雁惊。\n忽过百余里，山水互变更。\n逢舟问所如，彼此不知名。\n超超江湖间，殊胜地上行。\n旦游市井喧，莫宿无人声。\n江上诚足乐，无怪陶朱生。",
        "dynasty": "宋",
        "collection_info": null
    },
    {
        "title": "江上看山",
        "author": "苏辙",
        "content": "朝看江上枯崖山，憔悴荒榛赤如赭。\n莫行百里一回头，落日孤云霭新画。\n前山更远色更深，谁知可爱信如今。\n唯有巫山最秾秀，依然不负远来心。",
        "dynasty": "宋",
        "collection_info": null
    },
    {
        "title": "山胡",
        "author": "苏辙",
        "content": "山胡拥苍毳，两耳白茸茸。\n野树啼终日，黔山深几重。\n啄溪探细石，噪虎上孤峰。\n被执应多恨，筠笼仅不容。",
        "dynasty": "宋",
        "collection_info": null
    },
    {
        "title": "白鷴",
        "author": "苏辙",
        "content": "白鷴形似鸽，摇曳尾能长。\n寂寞怀溪水，低回爱稻粱。\n田家比鷄鹜，野食荐杯觞。\n肯信朱门裏，徘徊占玉塘。",
        "dynasty": "宋",
        "collection_info": null
    },
    {
        "title": "屈原塔",
        "author": "苏辙",
        "content": "屈原遗宅秭归山，南宾古者巴子国。\n山中遗塔知几年，过者迟疑不能识。\n浮图高绝谁所为，原死岂復待汝力。\n临江慷慨心自明，南访重华讼孤直。\n世人不知徒悲伤，强为筑土高岌岌。",
        "dynasty": "宋",
        "collection_info": null
    },
    {
        "title": "严颜碑",
        "author": "苏辙",
        "content": "古碑残缺不可读，远人爱惜未忍磨。\n相传昔者严太守，刻石千岁字已讹。\n严颜平生吾不记，独忆城破节最高。\n被擒不辱古亦有，吾爱善折张飞豪。\n军中生死何足怪，乘胜使气可若何。\n斫头徐死子无怒，我岂畏死如儿曹。\n匹夫受戮或不避，所重壮气吞黄河。\n临危闲暇有如此，览碑慷慨思横戈。",
        "dynasty": "宋",
        "collection_info": null
    },
    {
        "title": "竹枝歌",
        "author": "苏辙",
        "content": "舟行千里不至楚，忽闻竹枝皆楚语。\n楚言啁哳安可分，江中明月多风露。\n扁舟日落驻平沙，茅屋竹篱三四家。\n连舂并汲各无语，齐唱竹枝如有嗟。\n可怜楚人足悲诉，岁乐年丰尔何苦。\n钓鱼长江江水深，耕田种麦畏狼虎。\n俚人风俗非中原，处子不嫁如等闲。\n双鬟垂顶髮已白，负水采薪长苦艰。\n上山采薪多荆棘，负水入溪波浪黑。\n天寒斫木手如龟，水重还家足无力。\n山深瘴暖霜露干，夜长无衣犹苦寒。\n平生有似麋与鹿，一旦白髮已百年。\n江上乘舟何处客，列肆喧譁占平碛。\n远来忽去不记州，罢市归船不相识。\n去家千里未能归，忽听长歌皆惨悽。\n空船独宿无与语，月满长江归路迷。\n路迷乡思渺何极，长怨歌声苦凄急。\n不知歌者乐与悲，远客乍闻皆掩泣。",
        "dynasty": "宋",
        "collection_info": null
    },
    {
        "title": "望夫台",
        "author": "苏辙",
        "content": "江上孤峰石为骨，望夫不来空独立。\n去时江水拍山流，去后江移水成碛。\n江移岸改安可知，独与高山化为石。\n山高身在心不移，慰尔行人远行役。",
        "dynasty": "宋",
        "collection_info": null
    },
    {
        "title": "八阵碛",
        "author": "苏辙",
        "content": "涨江吹八阵，江落阵如故。\n我来苦寒后，平沙如匹素。\n乘高望遗迹，磊磊六十四。\n遥指如布棋，就视不知处。\n世称诸葛公，用众有法度。\n区区落褒斜，军旅无阔步。\n中原竟不到，置阵狭无所。\n茫茫平沙中，积石排队伍。\n独使后世人，知我非莽卤。\n奈何长蛇形，千古竟不悟。\n惟余桓元子，久视不能去。",
        "dynasty": "宋",
        "collection_info": null
    },
    {
        "title": "滟滪堆",
        "author": "苏辙",
        "content": "江中石屏滟滪堆，鳖灵夏禹不能摧。\n深根百丈无敢近，落日纷纷鳬雁来。\n何人磊落不畏死，为我赤脚登崔嵬。\n上有古碑刻奇篆，当使尽读磨苍苔。\n此碑若见必有怪，恐至绝顶遭风雷。",
        "dynasty": "宋",
        "collection_info": null
    },
    {
        "title": "入峡",
        "author": "苏辙",
        "content": "舟行瞿唐口，两耳风鸣号。\n渺然长江水，千里投一瓢。\n峡门石为户，鬰怒水力骄。\n扁舟落中流，浩如一叶飘。\n呼吸信奔浪，不復由长篙。\n捩柁破濆旋，畏与乱石遭。\n两山蹙相值，望之不容舠。\n渐近乃可入，白盐最雄高。\n草木皆倒生，哀叫悲玄猱。\n白云缭长袖，零落如飞毛。\n缅怀洚水年，惨蹙病有尧。\n禹益决岷水，屡与山鬼鏖。\n摧冈转大石，破地疏洪涛。\n巉巉当道山，斩截肩尾销。\n峭壁下无趾，连峰断修腰。\n破处不生草，上不挂鸟巢。\n水怪不尽戮，下有龙与鰲。\n辽哉千万年，禹死遗迹牢。\n岂必见河洛，开峡斯已劳。",
        "dynasty": "宋",
        "collection_info": null
    },
    {
        "title": "巫山庙",
        "author": "苏辙",
        "content": "山中庙堂古神女，楚巫婆娑奏歌舞。\n空山日落悲风吹，举手睢盱道神语。\n神仙洁清非世人，瓦盎倾醪荐麋脯。\n子知神君竟何自，西方真人古王母。\n飘然乘风游九州，朅渡西海薄中土。\n白云为车驾苍虬，骖乘湘君宓妃御。\n天孙织绡素非素，衣裳飘飖薄烟雾。\n泊然冲虚眇无营，朝餐屑玉嚥琼乳。\n下视人世安可据，超江乘山去无所。\n巫山之下江流清，偶然爱之不能去。\n湍崖激作相喧豗，白花翻翻龙正怒。\n尧使大禹导九州，石陨山队几折股。\n山前恐惧久无措，稽首山下苦求助。\n丹书玉笈世莫窥，指示文字相尔汝。\n擘山洩江幸无苦，庚辰虞余实相禹。\n功成事定世莫知，空山俄顷千万古。\n庙中击鼓吹长箫，采兰为飧蕙为肴，玉缶荐芰香飘萧。\n龙勺取酒注白茅，神来享之风飘飘。\n荒山长江何所有，岂有琼玉荐泬寥。\n神君聪明无我责，为我驱兽攘龙蛟。\n乘船入楚泝巴蜀，濆旋深恶秋水高。\n归来无恙无以报，山上麦熟可作醪。\n神君尊贵岂待我，再拜长跪神所劳。",
        "dynasty": "宋",
        "collection_info": null
    },
    {
        "title": "巫山庙乌",
        "author": "苏辙",
        "content": "巫庙真人古列仙，高心独爱玉炉烟。\n饥乌巧会行人意，来去纷纷噪客船。",
        "dynasty": "宋",
        "collection_info": null
    },
    {
        "title": "昭君村",
        "author": "苏辙",
        "content": "峡女王嫱继屈须，入宫曾不愧秦姝。\n一朝远逐呼韩去，遥忆江头捕鲤鱼。\n江上大鱼安敢钓，转柁横江筋力小。\n深边积雪厚埋牛，两处辛勤何处好。\n去家离俗慕荣华，富贵终身独可嗟。\n不及故乡山上女，夜从东舍嫁西家。",
        "dynasty": "宋",
        "collection_info": null
    },
    {
        "title": "三游洞",
        "author": "苏辙",
        "content": "洞前危径不容足，洞中明旷坐百人。\n苍崖硉兀起成柱，乱石散列如惊麇。\n清溪百丈下无路，水满沙土如鱼鳞。\n夜深明月出山顶，下照洞口纔及唇。\n沉沉深黑若大屋，野老构火青如燐。\n平明欲出迷上下，洞气飘乱为横云。\n深山大泽亦有是，野鸟鸣噪孤熊蹲。\n三人一去无復见，至今冠盖长满门。",
        "dynasty": "宋",
        "collection_info": null
    },
    {
        "title": "寄题清溪寺",
        "author": "苏辙",
        "content": "清溪鬼谷子，雄辩倾六国。\n视世无足言，自闭长默默。\n苏张何为者，欲窃长短术。\n学成果无頼，遂为世所惑。\n颠倒卖诸侯，倾转莫可执。\n后世何不明，疑我不汝及。\n谁知居深山，玩世可终日。\n君观二弟子，死处竟莫得。\n客齐自披裂，投魏求寄食。\n悠悠清溪中，石乱流水急。\n溪鱼为朝餐，老死得安穴。\n居乱独无言，其辩吾不测。",
        "dynasty": "宋",
        "collection_info": null
    },
    {
        "title": "息壤",
        "author": "苏辙",
        "content": "江上寒沙薄如席，一夕坟起成高丘。\n江流倾转力不胜，左啮右吐非自由。\n南郡城南独何者，平地生长殊不休。\n当中屋背不盈尺，深入百丈皆石楼。\n古人不知下有怪，发破不掩水涨浮。\n传言夏鲧塞洚水，上帝爱此无敢偷。\n窃持大畚负长镈，刺取不已帝使流。\n禹知水怒非塞止，网捕百怪杂蜃鳅。\n掘壕入土不计丈，投掷填压声鸣啾。\n一时既定忧后世，恐此窃出坏九州。\n神人已死无復制，故以此土封其头。\n发之辄满不可既，意使灵物长幽囚。\n前年大旱千里赤，取土盈掬雨不收。\n谁言咫尺旧黄壤，中有千岁龙与虬。\n高山万仞犹可削，嗟此何独生如疣。\n天长地远莽无极，虽有缺坏谁能赒。\n我疑天意固有在，患世多事穷镌锼。\n埏陶鼓铸地力困，久不自补无为忧。\n世无女娲空白石，磊磊满地如浮沤。\n耕田凿井自无已，息壤无几安能酬。",
        "dynasty": "宋",
        "collection_info": null
    },
    {
        "title": "荆门惠泉",
        "author": "苏辙",
        "content": "泉源何从来，山下长溪发。\n油然本无营，谁使自激冽。\n茫茫九地底，大水浮一叶。\n使水皆为泉，地已不胜洩。\n应是众水中，独不容至洁。\n涓涓自倾泻，奕奕见清澈。\n石泓浄无尘，中有三尺雪。\n下为百丈溪，冷不受鱼鳖。\n脱衣浣中流，解我双足热。\n乐哉泉上翁，大旱不知渴。",
        "dynasty": "宋",
        "collection_info": null
    },
    {
        "title": "答荆门张都官维见和惠泉",
        "author": "苏辙",
        "content": "荒凉荆门西，泉水谁为洩。\n发源虽甚微，来意不可折。\n平铺清池满，皎皎自明澈。\n甘凉最宜茶，羊炙可用雪。\n炎风五月交，中夜吐明月。\n太守燕已远，青嶂空嵲嵲。\n泉上白髮翁，来饮杯馔阙。\n酌水自献酬，箕踞无礼节。\n区区游泉人，常值午日烈。\n回首忧重城，赏玩安能彻。",
        "dynasty": "宋",
        "collection_info": null
    },
    {
        "title": "浰阳早发",
        "author": "苏辙",
        "content": "春气入楚泽，原上草犹枯。\n北风吹栗林，梅蕊飒已无。\n我行亦何事，驱马无疾徐。\n楚人信稀少，田亩任蓁芜。\n空有道路人，扰扰不留车。\n悲伤彼何懒，嘆息此亦愚。\n今我何为尔，岂亦愚者徒。\n行行楚山晓，霜露满陂湖。",
        "dynasty": "宋",
        "collection_info": null
    },
    {
        "title": "襄阳古乐府二首 野鹰来",
        "author": "苏辙",
        "content": "野鹰来，雄雉走。\n苍茫荒榛下，毰毸大如斗。\n鹰来萧萧风雨寒，壮士台中一挥肘。\n台高百尺临平川，山中放火秋草干。\n雉肥兔饱走不去，野鹰飞下风萧然。\n嵯峨呼鹰台，人去台已圮。\n高台不可见，况復呼鹰子。\n长歌野鹰来，当年落谁耳。\n父生已不武，子立又不强。\n北兵果南下，扰扰如驱羊。\n鹰来野雉何暇走，束缚笼中安得翔。\n可怜野雉亦有爪，两手捽鹰犹可伤。",
        "dynasty": "宋",
        "collection_info": null
    },
    {
        "title": "襄阳古乐府二首 襄阳乐",
        "author": "苏辙",
        "content": "谁言襄阳苦，歌者乐襄阳。\n太守刘公子，千年未可忘。\n刘公一去岁时改，惟有州南汉水长。\n汉水南流岘山碧，种稻耕田泥没尺。\n里人种麦满高原，长使越人耕大泽。\n泽中多水原上干，越人为种楚人食。\n火耕水耨古常然，汉水鱼多去满船。\n长有行人知此乐，来买槎头缩项鳊。",
        "dynasty": "宋",
        "collection_info": null
    },
    {
        "title": "双鳬观",
        "author": "苏辙",
        "content": "王乔西飞朝洛阳，飘飘千里双鳬翔。\n鳬飞遭网不能去，惟有空屦鳬已亡。\n谁知野鸟不能化，岂必双屦能飞扬。\n鳬神屦怪当有在，搔首野庙春风长。",
        "dynasty": "宋",
        "collection_info": null
    },
    {
        "title": "怀黾池寄子瞻兄",
        "author": "苏辙",
        "content": "相携话别郑原上，共道长途怕雪泥。\n归骑还寻大梁陌，行人已渡古崤西。\n曾为县吏民知否，旧宿僧房壁共题。\n遥想独游佳味少，无言骓马但鸣嘶。",
        "dynasty": "宋",
        "collection_info": null
    },
    {
        "title": "辛丑除日寄子瞻",
        "author": "苏辙",
        "content": "一岁不復居，一日安足惜。\n人心畏增年，对酒语终夕。\n夜长书室幽，灯烛明照席。\n盘飧杂梁楚，羊炙错鱼腊。\n庖人馔鸡兔，家味宛如昔。\n有怀岐山下，展转不能释。\n念同去闾里，此节三已失。\n初来寄荆渚，鱼雁贱宜客。\n楚人重岁时，爆竹鸣磔磔。\n新春始涉五，田冻未生麦。\n相携历唐许，花柳渐牙拆。\n居梁不耐贫，投杞避糠覈。\n城南庠斋静，终岁守坟籍。\n酒酸未尝饮，牛美每共炙。\n谓言从明年，此会可悬射。\n同为洛中吏，相去不盈尺。\n浊醪幸分季，新笋可饷伯。\n巑巑嵩山美，漾漾洛水碧。\n官闲得相从，春野玩朝日。\n安知书閤下，羣子并遭馘。\n偶成一朝荣，遂使千里隔。\n何年相会欢，逢节勿轻掷。",
        "dynasty": "宋",
        "collection_info": null
    },
    {
        "title": "次韵子瞻减降诸县囚徒事毕登览",
        "author": "苏辙",
        "content": "山川足清旷，阛阓巧拘囚。\n安得孅阿御，同为穆满游。\n遥知因涣汗，远出散幽忧。\n原隰繁分绣，村墟尽小侯。\n春深秦树绿，野阔渭河流。\n四顾神萧瑟，前探意涨浮。\n胜观殊未已，往足讵能收。\n下坂如浮舸，登崖剧上楼。\n强行腰伛偻，困坐气嘘咻。\n鸟语林峦静，花明涧谷幽。\n濯溪惊野老，伐路骇他州。\n中散探深去，文渊到处留。\n听琴峰下寺，弄石水中洲。\n溪冷泉冰脚，山高雾绕头。\n石潭清照骨，瀑水溅成鈎。\n仙庙鸣钟磬，神官秉钺刘。\n养生闻帝女，服气绝彭雠。\n故宅犹传尹，先师不喜丘。\n居人那识道，过客谩停驺。\n岩谷诚深绝，神仙信有不。\n云居无几杖，霞佩弃镌锼。\n豹隠连山雾，龙潜百尺湫。\n门开谁与叩，桃熟浪传偷。\n绀髮清无比，方瞳凛不侔。\n会须林下见，乞取寿年修。\n拔去和鸡犬，相随若旆旒。\n乘风遗騕褭，长啸贱笙篌。\n从骑衣皆羽，前驱鬣尽虬。\n安能牵两足，蹔得快双眸。\n自昔辞乡树，南行上楚舟。\n万江穷地脉，三峡束天沟。\n云暗酆都晚，波吹木枥秋。\n寻溪缘窈窕，入洞听飕飗。\n空寺收黄栗，荒祠画伏彪。\n登临虽永日，行迈肯停辀。\n蓄缩今何事，攀跻昔已悠。\n魏京饶士女，春服聚蜉蝣。\n雷动车争陌，花摇树繫秋。\n游人纷荡漾，野鸟自嘤呦。\n平日曾经洛，闲居愿卜缑。\n空言真比梦，久渴渐成愁。\n早退尝相约，辞嚣痛自搂。\n爱山心劫劫，从宦兴油油。\n海宇都无碍，山林尽可投。\n愿为云上鹄，莫作盎中鯈。\n适性行随足，谋生富给喉。\n今游虽不与，后会岂无由。\n昼出同穿履，宵眠共覆裘。\n弟兄真欲尔，朋好定谁俦。\n试写长篇调，何人肯见酬。",
        "dynasty": "宋",
        "collection_info": null
    },
    {
        "title": "次韵子瞻太白山下早行题崇寿院",
        "author": "苏辙",
        "content": "山下晨光晚，林梢露滴昇。\n峰头斜见月，野市早明灯。\n树暗犹藏鹊，堂开已馔僧。\n据鞍应梦我，联骑昔尝曾。",
        "dynasty": "宋",
        "collection_info": null
    },
    {
        "title": "次韵子瞻延生观后山上小堂",
        "author": "苏辙",
        "content": "谢公游意未能厌，踏尽登山屐齿尖。\n古殿神仙深杳杳，香炉烟翠起纤纤。\n岩花寂历飘琼片，庭桧萧疏漏玉蟾。\n帝子莫归人不见，微风细雨自开帘。",
        "dynasty": "宋",
        "collection_info": null
    },
    {
        "title": "次韵子瞻题仙游潭中兴寺",
        "author": "苏辙",
        "content": "潭边沙水不成泥，潭上孤禽挂崄啼。\n缭绕飞桥能试客，蒙茸翠蔓巧藏溪。\n云为绛帐马融室，石作屏风玉女闺。\n仙果知君今未足，临潭脚战怕长梯。",
        "dynasty": "宋",
        "collection_info": null
    },
    {
        "title": "石鼻城",
        "author": "苏辙",
        "content": "千山欲尽垂为鼻，百战皆空但有城。\n虎闯穴中秦地恐，龙飞渭上汉江倾。\n雍人未有章邯怨，魏将犹存仲达精。\n睥睨陵迟春草满，白羊无数向风鸣。",
        "dynasty": "宋",
        "collection_info": null
    },
    {
        "title": "磻溪石",
        "author": "苏辙",
        "content": "吕公年已莫，择主渭河边。\n跪饵留双膝，临溪不计年。\n神专能陷石，心大岂营鳣。\n不到磻溪上，安知自守坚。",
        "dynasty": "宋",
        "collection_info": null
    },
    {
        "title": "郿坞",
        "author": "苏辙",
        "content": "董公平昔甚纵横，晚岁藏金欲避兵。\n当日英雄智相似，燕南赵北亦为京。",
        "dynasty": "宋",
        "collection_info": null
    },
    {
        "title": "楼观",
        "author": "苏辙",
        "content": "老聃厌世入流沙，飘荡如云不可遮。\n弟子怜师将去国，关门望气载还家。\n高台尚有传经处，画壁空留驾犊车。\n一授遗书无復老，不知何苦服胡麻。",
        "dynasty": "宋",
        "collection_info": null
    },
    {
        "title": "次韵子瞻秋雪见寄二首  其一",
        "author": "苏辙",
        "content": "秋气萧骚仍见雪，客愁缭绕动萦心。\n幽吟北户窗声细，归梦函关马迹深。\n疏树飞花轻䔩䔩，衰荷留柄乱簪簪。\n遥闻诗酒皆推胜，社客何人近纳賝。",
        "dynasty": "宋",
        "collection_info": null
    },
    {
        "title": "次韵子瞻秋雪见寄二首  其二",
        "author": "苏辙",
        "content": "平时出处常联袂，文翰叨陪旧服膺。\n自信老兄怜弱弟，岂关天下少良朋。\n何时杯酒看浮白，清夜肴蔬粗满登。\n离思隔年诗不尽，秦梁虽远速须譍。",
        "dynasty": "宋",
        "collection_info": null
    },
    {
        "title": "次韵子瞻闻不赴商幕三首  其一",
        "author": "苏辙",
        "content": "怪我辞官免入商，才疏深畏忝周行。\n学从社稷非源本，近读诗书识短长。\n东舍久居如旧宅，春蔬新种似吾乡。\n闭门已学龟头缩，避谤仍兼雉尾藏。",
        "dynasty": "宋",
        "collection_info": null
    },
    {
        "title": "次韵子瞻闻不赴商幕三首  其二",
        "author": "苏辙",
        "content": "南商西洛曾虚署，长吏居民怪不来。\n妄语自知当见弃，远人未信本非才。\n厌从贫李嘲东阁，懒学谀张缓两腮。\n知有四翁遗迹在，山中岂信少人哉。",
        "dynasty": "宋",
        "collection_info": null
    },
    {
        "title": "次韵子瞻闻不赴商幕三首  其三",
        "author": "苏辙",
        "content": "埙动篪鸣只自知，忧轻责少幸官卑。\n声名谩作耳中瑱，科第空收颔底髭。\n西鄙猖狂犹将将，中朝闲暇自师师。\n近成新论无人语，仰羡飞鸿两翅差。",
        "dynasty": "宋",
        "collection_info": null
    },
    {
        "title": "次韵子瞻病中大雪",
        "author": "苏辙",
        "content": "吾兄笔锋雄，诗俊不可和。\n雪中思清绝，韵恶愈难奈。\n殷勤赋黄竹，自劝饮白堕。\n言随飞花落，意与长风簸。\n余力远见撩，千里寄璀瑳。\n嗟予学久废，有类转空磨。\n研磨久无得，安可待充货。\n空记乘峡船，行意被摧剉。\n溟蒙覆洲渚，泠冽光照坐。\n我唱君实酬，驰骋不遑卧。\n譬如逐兽卢，岂觉山径坷。\n酒肴助喧热，笔砚尽霑涴。\n诗词禁推类，令肃安敢破。\n亦有同行人，牵挽赴程课。\n尔来隔秦魏，渴望等饥饿。\n徒然遇佳雪，有酒谁与贺。",
        "dynasty": "宋",
        "collection_info": null
    },
    {
        "title": "次韵子瞻记岁莫乡俗三首 馈岁",
        "author": "苏辙",
        "content": "周公制乡礼，无有相通佐。\n鼎肉送子思，烝豚出阳货。\n交亲随高低，岂问小与大。\n自从此礼衰，伏腊有饥卧。\n乡人慕古俗，酬酢等四坐。\n东邻遗西舍，迭出如蚁磨。\n宁我不饮食，无尔相咎过。\n相从庆新春，颜色买愉和。",
        "dynasty": "宋",
        "collection_info": null
    },
    {
        "title": "次韵子瞻记岁莫乡俗三首 别岁",
        "author": "苏辙",
        "content": "富贵日月速，贫贱觉岁迟。\n迟速不须问，俱作不可追。\n亲旧且酣饮，送尔天北涯。\n岁岁虽无情，从我历四时。\n酌尔一杯酒，留我壮且肥。\n长作今岁欢，勿起异日悲。\n掉头不肯顾，曾莫与我辞。\n酒阑气方横，岂信从尔衰。",
        "dynasty": "宋",
        "collection_info": null
    },
    {
        "title": "次韵子瞻记岁莫乡俗三首 守岁",
        "author": "苏辙",
        "content": "于菟绝绳去，顾兔追龙蛇。\n奔走十二虫，罗网不及遮。\n嗟我地上人，岂復奈尔何。\n未去不自闲，将去乃喧哗。\n天上驱兽官，为君肯停檛。\n鲁阳挥长戈，日车果再斜。\n酾酒劝尔醉，期尔蹔蹉跎。\n偕醉遣尔去，寿考自足夸。",
        "dynasty": "宋",
        "collection_info": null
    },
    {
        "title": "记岁首乡俗寄子瞻二首 踏青",
        "author": "苏辙",
        "content": "江上冰消岸草青，三三五五踏青行。\n浮桥没水不胜重，野店压糟无復清。\n松下寒花初破萼，谷中幽鸟渐嘤鸣。\n洞门泉脉龙睛动，观裏丹池鸭舌生。\n山下瓶罂霑稚孺，峰头鼓乐聚簪缨。\n缟裙红袂临江影，青盖骅骝踏石声。\n晓去争先心荡漾，莫归夸后醉从横。\n最怜人散西轩静，暧暧斜阳着树明。",
        "dynasty": "宋",
        "collection_info": null
    },
    {
        "title": "记岁首乡俗寄子瞻二首 蚕市",
        "author": "苏辙",
        "content": "枯桑舒牙叶渐青，新蚕可浴日晴明。\n前年器用随手败，今冬衣着及春营。\n倾囷计口卖余粟，买箔还家待种生。\n不惟箱篚供妇女，亦有鉏镈资男耕。\n空巷无人斗容冶，六亲相见争邀迎。\n酒肴劝属坊市满，鼓笛繁乱倡优狞。\n蚕丛在时已如此，古人虽没谁敢更。\n异方不见古风俗，但向陌上闻吹笙。",
        "dynasty": "宋",
        "collection_info": null
    },
    {
        "title": "子瞻寄示岐阳十五碑",
        "author": "苏辙",
        "content": "堂上岐阳碑，吾兄所与我。\n吾兄自善书，所取无不可。\n欧阳弱而立，商隠瘦且椭。\n小篆妙诘曲，波字美婀娜。\n谭藩居颜前，何类学颜颇。\n魏华自磨淬，峻秀不包裹。\n九成刻贤俊，磊落杂幺么。\n英公与褒鄂，戈戟闻自荷。\n何年学操笔，终岁惟箭笴。\n书成亦可爱，艺业嗟独伙。\n余虽谬学文，书字每慵堕。\n车前驾骐骥，车后繫羸跛。\n逾年学举足，渐亦行駊騀。\n古人有遗迹，䈕短不及鏁。\n愿从兄发之，洗砚处兄左。",
        "dynasty": "宋",
        "collection_info": null
    },
    {
        "title": "画文殊普贤",
        "author": "苏辙",
        "content": "谁人画此二菩萨，趺坐花心乘象狻。\n弟子先后执盂缶，老僧槎牙森比肩。\n山林修道几世劫，颜貌伟丽如开莲。\n重崖宛转带林树，野水荒荡浮云天。\n峨眉高处不可上，下有绝涧锢九泉。\n朝阳未出白雾起，有光升天如月圆。\n灵仙居中粗可识，有类白兔依清躔。\n游人礼拜千万万，迤逦渐远如飞烟。\n五台不到想亦尔，今之画图谁所传。\n吾兄子瞻苦好异，败缯破纸收明鲜。\n自从西行止得此，试与记录代一观。",
        "dynasty": "宋",
        "collection_info": null
    },
    {
        "title": "闻子瞻重游南山",
        "author": "苏辙",
        "content": "终南重到已春回，山木缘崖绿似苔。\n谷鸟鸣呼嘲独往，野人笑语记曾来。\n定邀道士弹鸣鹿，谁与溪堂共酒杯。\n应有新诗还寄我，与君和取当游陪。",
        "dynasty": "宋",
        "collection_info": null
    },
    {
        "title": "子瞻见许骊山澄泥砚",
        "author": "苏辙",
        "content": "长安新砚石同坚，不待书求遂许颁。\n岂必魏人胜近世，强推铜雀没骊山。\n寒煤舒卷开云叶，清露霑流发涕潸。\n早与封题寄书案，报君湘竹笔身班。",
        "dynasty": "宋",
        "collection_info": null
    },
    {
        "title": "寒食前一日寄子瞻",
        "author": "苏辙",
        "content": "寒食明朝一百五，谁家冉冉尚厨烟。\n桃花开尽叶初绿，燕子飞来体自便。\n爱客渐能陪痛饮，读书无思懒开编。\n秦川雪尽南山出，思共肩舆看麦田。",
        "dynasty": "宋",
        "collection_info": null
    },
    {
        "title": "大人久废弹琴比借人雷琴以记旧曲十得三四率尔拜呈",
        "author": "苏辙",
        "content": "久厌凡桐不復弹，偶然寻绎尚能存。\n仓庚鸣树思前岁，春水生波满旧痕。\n泉落空岩虚谷应，佩敲清殿百官寒。\n终宵窃听不能学，庭树无风月满轩。",
        "dynasty": "宋",
        "collection_info": null
    },
    {
        "title": "闻子瞻习射",
        "author": "苏辙",
        "content": "旧读兵书气已振，近传能射喜征鼖。\n手随乐节宁论中，箭作鸱声不害文。\n力薄仅能胜五斗，才高应自敌三军。\n良家六郡传真法，马上今谁最出羣。",
        "dynasty": "宋",
        "collection_info": null
    },
    {
        "title": "种菜",
        "author": "苏辙",
        "content": "久种春蔬旱不生，园中汲水乱瓶罂。\n菘葵经火未出土，僮仆何朝饱食羹。\n强有人功趋节令，怅无甘雨困耘耕。\n家居闲暇厌长日，欲看年华上菜茎。",
        "dynasty": "宋",
        "collection_info": null
    },
    {
        "title": "次韵子瞻题薛周逸老亭",
        "author": "苏辙",
        "content": "飞鸟不知穴，山鹿不知流。\n薛子善饮酒，口如汲水虬。\n吾观肠胃间，何异族党州。\n人满地已尽，一介不可留。\n谓子试饮水，一酌不再求。\n谓子饮醇酒，百釂岂待酬。\n酒可水不可，其说亦已悠。\n以我视夫子，胸腹百丈幽。\n譬如田中人，视彼公与侯。\n未省破颜饮，何况裸露头。\n鸱夷谓大瓠，皆饱安用浮。\n多少苟自适，岂害为朋游。",
        "dynasty": "宋",
        "collection_info": null
    },
    {
        "title": "次韵子瞻题长安王氏中隠堂五首  其一",
        "author": "苏辙",
        "content": "秦中胜岷蜀，故国不须归。\n甲第春风满，巴山昼梦非。\n竹深啼鸟乱，花落晚蜂飞。\n我欲西还去，敲门慎勿违。",
        "dynasty": "宋",
        "collection_info": null
    },
    {
        "title": "次韵子瞻题长安王氏中隠堂五首  其二",
        "author": "苏辙",
        "content": "唐朝卿相宅，此外更应无。\n请看庭前树，曾攀屋裏姝。\n流传渐失实，遗老不禁徂。\n试问归登物，林间翠石孤。",
        "dynasty": "宋",
        "collection_info": null
    },
    {
        "title": "次韵子瞻题长安王氏中隠堂五首  其三",
        "author": "苏辙",
        "content": "爱君高堂上，有似蜀江壖。\n墙外终南近，檐西太白偏。\n晚梅晴自媚，老竹暗相迁。\n未到遥闻说，吾庐安得然。",
        "dynasty": "宋",
        "collection_info": null
    },
    {
        "title": "次韵子瞻题长安王氏中隠堂五首  其四",
        "author": "苏辙",
        "content": "官去空留鹤，山浮不见鳌。\n竹林迎日凈，槐木拥亭高。\n乌噪知人至，蝉鸣觉口劳。\n谁能饮堂上，解带不穿袍。",
        "dynasty": "宋",
        "collection_info": null
    },
    {
        "title": "次韵子瞻题长安王氏中隠堂五首  其五",
        "author": "苏辙",
        "content": "君看原上墓，坟尽但余碑。\n谁见生前贵，尘生带下龟。\n高堂幸有酒，一饮岂论赀。\n勉强行乐耳，古人良可悲。",
        "dynasty": "宋",
        "collection_info": null
    },
    {
        "title": "和子瞻凤翔八观八首 石鼓",
        "author": "苏辙",
        "content": "岐山之阳石为鼓，叩之不鸣悬无虡。\n以为无用百无直，以为有用万物祖。\n置身无用有用间，自託周宣谁敢侮。\n宣王没后坟壠平，秦野苍茫不知处。\n周人旧物惟存山，文武遗民尽囚虏。\n鼎钟无在铸戈戟，宫殿已倒生禾黍。\n厉宣子孙窜四方，昭穆错乱不存谱。\n时有过客悲先王，绸缪牖户彻桑土。\n思宣不见幸鼓存，由鼓求宣近为愈。\n彼皆有用世所好，天地能生不能主。\n君看项籍猛如狼，身死未冷割为脯。\n马童杨喜岂不仁，待汝封侯非怨汝。\n何况外物固已轻，毛擒翡翠尾执麈。\n惟有苍石于此时，独以无用不见数。\n形骸偃蹇任苔藓，文字皴剥困风雨。\n遭乱既以无用全，有用还为太平取。\n古人不见见遗物，如见方召与申甫。\n文非科斗可穷诘，简编不载无训诂。\n字形漫汗随石缺，苍蛇生角龙折股。\n亦如老人遭暴横，颐下髭秃口齿龉。\n形虽不具意可知，有云杨柳贯鲂鱮。\n鲂鱮岂厌居溪谷，自投网罟入君俎。\n柳条柔弱长百尺，挽之不断细如缕。\n以柳贯鱼鱼不伤，贯不伤鱼鱼乐死。\n登之庙中鬼神格，锡女丰年多黍稌。\n宣王用兵征四国，北摧犬戎南服楚。\n将帅用命士卒欢，死生不顾阚虓虎。\n问之何术能使然，抚之如子敬如父。\n弱柳贯鱼鱼弗违，仁人在上民不怒。\n请看石鼓非徒然，长笑太山刻秦语。",
        "dynasty": "宋",
        "collection_info": null
    },
    {
        "title": "和子瞻凤翔八观八首 诅楚文",
        "author": "苏辙",
        "content": "诅楚楚如桀，诅秦秦则纣。\n桀罪使信然，纣语安足受。\n牲肥酒醪洁，夸诞鬼不佑。\n鬼非东诸侯，岂信辩士口。\n碑埋祈年下，意绕章华走。\n得楚不付孙，但为刘季取。\n吾闻秦穆公，与晋实甥舅。\n盟郑绝晋欢，结楚将自救。\n使秦诅楚人，晋亦议其后。\n诸侯迭相诅，祸福果谁有。\n世人不知道，好古无可否。\n何当投泾流，浑浊盖鄙丑。",
        "dynasty": "宋",
        "collection_info": null
    },
    {
        "title": "和子瞻凤翔八观八首 王维吴道子画",
        "author": "苏辙",
        "content": "吾观天地间，万事同一理。\n扁也工斫轮，乃知读文字。\n我非画中师，偶亦识画旨。\n勇怯不必同，要以各善耳。\n壮马脱衔放平陆，步骤风雨百夫靡。\n美人婉娩守闲独，不出庭户修容止。\n女能嫣然笑倾国，马能一蹴致千里。\n优柔自好勇自强，各自胜绝无彼此。\n谁言王摩诘，乃过吴道子。\n试谓道子来，置女所挟从软美。\n道子掉头不肯应，刚杰我已足自恃。\n雄奔不失驰，精妙实无比。\n老僧寂灭生虑微，侍女闲洁非復婢。\n丁宁勿相违，幸使二子齿。\n二子遗迹今岂多，岐阳可贵能独备。\n但使古壁常坚完，尘土虽积光艷长不毁。",
        "dynasty": "宋",
        "collection_info": null
    },
    {
        "title": "和子瞻凤翔八观八首 杨惠之塑维摩像",
        "author": "苏辙",
        "content": "金粟如来瘦如腊，坐上文殊秋月圆。\n法门论极两相可，言语不復相通传。\n至人养心遗四体，瘦不为病肥非妍。\n谁人好道塑遗像，鲐皮束骨筋扶咽。\n兀然隠几心已灭，形如病鹤竦两肩。\n骨节支离体疏缓，两目视物犹烱然。\n长嗟灵运不知道，强翦美鬚插两颧。\n彼人视身若枯木，割去右臂非所患。\n何况塑画已身外，岂必夺尔庸自全。\n真人遗意世莫识，时有游僧施钵钱。",
        "dynasty": "宋",
        "collection_info": null
    },
    {
        "title": "和子瞻凤翔八观八首 东湖",
        "author": "苏辙",
        "content": "不到东湖上，但闻东湖吟。\n诗词已清绝，佳境亦可寻。\n蜿蜒苍石螭，蟠拏据湖心。\n倒腹吐流水，奔注为重深。\n清风荡微波，渺渺平无音。\n有鼈行在沙，有鱼跃在浔。\n鼈圆如新荷，鱼细如蠹蟫。\n梧桐生两涯，萧萧自成林。\n孙枝復生孙，已中瑟与琴。\n秋虫噪蜩蚻，春鸟鸣鴂鵀。\n有客来无时，濯足荫清阴。\n自忘府中官，取酒石上斟。\n醉倒卧石上，野虫上其襟。\n醒来不知莫，湖月翻黄金。\n油然上马去，纵意不自箴。\n作诗招路人，行乐宜及今。\n人生不满百，一瞬何所任。\n路人掉头笑，去马何骎骎。\n子有不肖弟，有冠未尝簪。\n愿身化为线，使子为之鍼。\n子欲烹鲤鱼，为子溉釜鬵。\n子欲枕山石，为子求布衾。\n异乡虽云乐，不如反故岑。\n瘦田可凿耕，桑柘可织纴。\n东有轩辕泉，隠隠如牛涔。\n西有管辂宅，尚存青石碪。\n彭女留膝踝，礼拜意已钦。\n慈母抱众子，乱石寒萧森。\n朝往莫可还，此岂不足临。\n慎勿语他人，此意子独谌。",
        "dynasty": "宋",
        "collection_info": null
    },
    {
        "title": "和子瞻凤翔八观八首 真兴寺阁",
        "author": "苏辙",
        "content": "秦川不为广，南山不为高。\n嵯峨真兴阁，杰立陵风飙。\n危槛俯翔鸟，跳檐落飞猱。\n上有傲世人，身衣白鹤毛。\n下视市井喧，奔走何嗷嗷。\n萧然倚楹啸，遗响入云霄。\n清风吹其裾，冉冉不可操。\n不知何所为，岂即非卢敖。\n游目万里间，远山如伏羔。\n遗语谢世俗，钓鱼当钓鳌。",
        "dynasty": "宋",
        "collection_info": null
    },
    {
        "title": "和子瞻凤翔八观八首 李氏园",
        "author": "苏辙",
        "content": "有客骑白驹，扬鞭入青草。\n悠悠无远近，但择林亭好。\n萧条北城下，园号李家媪。\n繫马古车门，随意无洒扫。\n鸣禽惊上屋，飞蝶纷入抱。\n竹林凈如濯，流水清可澡。\n闲花不着行，香梨独依岛。\n松枝贯今昔，林影变昏早。\n草木皆苍颜，亭宇已新造。\n临风置酒樽，庭下取栗枣。\n今人强欢笑，古人已枯槁。\n欲求百年事，不见白鬚老。\n秦中古云乐，文武在丰镐。\n置囿通樵苏，养兽让麀䴠。\n池鱼跃金碧，白鸟飞纻缟。\n牛羊感仁恕，行苇亦自保。\n当年歌灵台，后世咏鱼藻。\n古诗宛犹在，遗处不可考。\n悲哉李氏末，王霸出奴皂。\n城中开芳园，城外罗战堡。\n击鼓鸣巨钟，百姓皆懊恼。\n及夫圣人出，战国卷秋潦。\n园田赋贫民，耕破园前道。\n高原种菽粟，陂泽满粳稻。\n春耕杂壶浆，秋赋输秸藁。\n当年王家孙，自庇无尺橑。\n空余百岁木，妄为夭巫祷。\n游人足讥駡，百世遭舌讨。\n老翁不愿见，垂涕祝襁褓。\n持用戒满盈，饮酒无醉倒。",
        "dynasty": "宋",
        "collection_info": null
    },
    {
        "title": "和子瞻凤翔八观八首 秦穆公墓",
        "author": "苏辙",
        "content": "泉上秦伯坟，下埋三良士。\n三良百夫特，岂为无益死。\n当年不幸见迫胁，诗人尚记临穴惴。\n岂如田横海中客，中原皆汉无报所。\n秦国吞西周，康公穆公子。\n尽力事康公，穆公不为负。\n岂必杀身从之游，夫子乃以侯嬴所为疑三子。\n王泽既未竭，君子不为诡。\n三良狥秦穆，要自不得已。",
        "dynasty": "宋",
        "collection_info": null
    },
    {
        "title": "闻子瞻将如终南太平宫溪堂读书",
        "author": "苏辙",
        "content": "为吏岂厌事，厌事日堕偷。\n着书虽不急，实与百世谋。\n问吏所事何，过客及繫囚。\n客实虚搅人，囚有不自由。\n办之何益增，不办亦足忧。\n嗟此谁不能，脱去使自收。\n幽幽南山麓，下有溪水流。\n溪上亦有堂，其水可濯漱。\n终日不见人，惟有山鹿呦。\n是时夏之初，溪冷如孟秋。\n山椹黄笠展，林笋紫角抽。\n朝取笋为羹，莫以椹为羞。\n溪鱼鲤与鲂，山鸟鸴与鸠。\n食之饱且平，偃仰自佚休。\n试探箧中书，把卷揖前修。\n恍如反故乡，亲朋自相求。\n蔚如瓮中糟，久熟待一篘。\n为文若江河，岂復有刻锼。\n尚何忆我为，欲与我同游。\n我虽不能往，寄诗以解愁。",
        "dynasty": "宋",
        "collection_info": null
    },
    {
        "title": "次韵子瞻麻田青峰寺下院翠麓亭",
        "author": "苏辙",
        "content": "走马红尘合，开怀野寺存。\n南山抱村转，渭水带沙浑。\n亭峻朱栏绕，堂虚白佛尊。\n烦襟喜修竹，倦马乐芳荪。\n白㲲柔随手，清泉满照盆。\n尘颜洗濯浄，髀肉再三扪。\n馈食青蔬软，流匙细粟翻。\n老僧勿施敬，对客说山门。",
        "dynasty": "宋",
        "collection_info": null
    },
    {
        "title": "次韵子瞻宿南山蟠龙寺",
        "author": "苏辙",
        "content": "谷中夜行不见月，上下不辨山与谷。\n前呼后应行相从，山头谁家有遗烛。\n跫跫深径马蹄响，落落稀星着疏木。\n行投野寺僧已眠，叩门无人狗出缩。\n号呼从者久嗔駡，老僧下床揉两目。\n问知官吏冒夜来，扫床延客卧华屋。\n釜中无羹甑实尽，愧客满盎惟脱粟。\n客来已远睡忘觉，僧起开堂劝晨粥。\n自嗟奔走闵僧闲，偶然来过何年復。\n留诗满壁待重游，但恐尘埃难再读。",
        "dynasty": "宋",
        "collection_info": null
    },
    {
        "title": "赋园中所有十首  其一",
        "author": "苏辙",
        "content": "萱草朝始开，呀然黄鹄觜。\n仰吸日出光，口中烂如绮。\n纤纤吐鬚鬣，冉冉随风哆。\n朝阳未上轩，粲粲幽闲女。\n美女生山谷，不解歌与舞。\n君看野草花，可以解忧悴。",
        "dynasty": "宋",
        "collection_info": null
    },
    {
        "title": "赋园中所有十首  其二",
        "author": "苏辙",
        "content": "寒地竹不生，虽生常若病。\n斸根种幽砌，开叶何已猛。\n婵娟冰雪姿，散乱风日影。\n繁华见孤淡，一个敌千顷。\n令人忆江上，森耸缘崖劲。\n无风箨自飘，策策鸣荒径。",
        "dynasty": "宋",
        "collection_info": null
    },
    {
        "title": "赋园中所有十首  其三",
        "author": "苏辙",
        "content": "芦生井栏上，萧骚大如竹。\n移来种堂下，何尔短局促。\n茎青甲未解，枯叶已可束。\n芦根爱溪水，余润长鲜绿。\n强移性不遂，灌水恼僮仆。\n晡日下西山，汲者汗盈掬。",
        "dynasty": "宋",
        "collection_info": null
    },
    {
        "title": "赋园中所有十首  其四",
        "author": "苏辙",
        "content": "堂后病石榴，及时亦开花。\n身病花不齐，火候渐已差。\n芳心竟未已，新萼缀枯槎。\n谁言石榴病，乃久占年华。\n邻家花最盛，早发岂容遮。\n残红已零落，婀娜子如瓜。",
        "dynasty": "宋",
        "collection_info": null
    },
    {
        "title": "赋园中所有十首  其五",
        "author": "苏辙",
        "content": "蒲桃不禁冬，屈盘似无气。\n春来乘盛阳，覆架青绫被。\n龙髯乱无数，马乳垂至地。\n初如早梅酸，晚作醲酪味。\n谁能酿为酒，为尔架前醉。\n满斗不与人，凉州几时致。",
        "dynasty": "宋",
        "collection_info": null
    },
    {
        "title": "赋园中所有十首  其六",
        "author": "苏辙",
        "content": "室幽来客稀，尘土积不扫。\n邻翁笑我拙，教我种藂草。\n经霜斫为篲，不让秋竹好。\n始生如一毛，张王忽侵道。\n鉏耰禁芟斸，爱惜待枯槁。\n有用皆勿轻，吾师灌园老。",
        "dynasty": "宋",
        "collection_info": null
    },
    {
        "title": "赋园中所有十首  其七",
        "author": "苏辙",
        "content": "吾兄客关中，果臝施吾宇。\n兄虽未得还，我岂如妇女。\n呦呦感微物，涕泗若零雨。\n但爱果臝茎，屈曲上墙堵。\n朝见缘墙头，莫已过墙去。\n物生随年华，还日何足数。",
        "dynasty": "宋",
        "collection_info": null
    },
    {
        "title": "赋园中所有十首  其八",
        "author": "苏辙",
        "content": "牵牛非佳花，走蔓入荒榛。\n开花荒榛上，不见细蔓身。\n谁翦薄素纱，浸之青蓝盆。\n水浅浸不尽，下余一寸银。\n嗟尔脆弱草，岂能凌霜晨。\n物性有禀受，安问秋与春。",
        "dynasty": "宋",
        "collection_info": null
    },
    {
        "title": "赋园中所有十首  其九",
        "author": "苏辙",
        "content": "南园地性恶，双柏不得长。\n蓬麻春始生，今已满一丈。\n柏生嗟几年，失意自悽怆。\n有子压枝低，已老非少壮。\n尤柏柏已冤，尤地亦恐妄。\n两既无所尤，高枝几时放。",
        "dynasty": "宋",
        "collection_info": null
    },
    {
        "title": "赋园中所有十首  其一○",
        "author": "苏辙",
        "content": "葵花开已阑，结子压枝重。\n长条困风雨，倒卧枕丘垄。\n忆初始放花，岌岌旌节耸。\n得时能几时，狼籍成荒冗。\n浮根不任雪，采剥收遗种。\n未忍焚枯茎，积迭墙角拥。",
        "dynasty": "宋",
        "collection_info": null
    },
    {
        "title": "和子瞻记梦二首  其一",
        "author": "苏辙",
        "content": "兄从南山来，梦我南山下。\n探怀出诗卷，卷卷盈君把。\n诗词古人似，弟则吾弟也。\n相与千里隔，安得千里马。\n携手上南山，不知今乃夜。\n晨鷄隔墙唱，欹枕窗月亚。\n百语记一词，秋菊悲蛩咤。\n此语鲍谢流，平日我不暇。\n我本无此诗，嗟此谁所借。",
        "dynasty": "宋",
        "collection_info": null
    },
    {
        "title": "和子瞻记梦二首  其二",
        "author": "苏辙",
        "content": "蟋蟀感秋气，夜吟抱菊根。\n霜降菊丛折，寸根安可存。\n耿耿荒苗下，唧唧空自论。\n不敢学蝴蝶，菊尽两翅翻。\n虫冻不绝口，菊死不绝芬。\n志士岂弃友，列女无两婚。",
        "dynasty": "宋",
        "collection_info": null
    },
    {
        "title": "次韵子瞻题岐山周公庙",
        "author": "苏辙",
        "content": "周人尚记有周公，禾黍离离下有宫。\n破豆烝豚非以报，野巫长跪若为通。\n山围栋宇泉流近，凤去梧桐落叶蒙。\n有客赋诗题屋壁，二南犹自有遗风。",
        "dynasty": "宋",
        "collection_info": null
    },
    {
        "title": "次韵子瞻题扶风道中天花寺小亭",
        "author": "苏辙",
        "content": "客车来不息，辙迹知成沟。\n莫怪慵登寺，犹宜赏举头。\n独游知忆弟，望远胜登楼。\n处处题诗遍，篇篇谁为收。",
        "dynasty": "宋",
        "collection_info": null
    },
    {
        "title": "次韵子瞻南溪避世堂",
        "author": "苏辙",
        "content": "柱杖行穷径，围堂尚有林。\n飞禽不惊处，万竹正当心。\n虎啸风吹籁，霜多蝉病瘖。\n兽骄从不避，人到记由今。\n未暇终身住，聊为半日吟。\n青松可绝食，黄叶不须衾。\n偶到初迷路，将还始觉深。\n堂中有幽士，插髻尚余簪。",
        "dynasty": "宋",
        "collection_info": null
    },
    {
        "title": "和子瞻三游南山九首 楼观",
        "author": "苏辙",
        "content": "神仙避世守关门，一世沉埋百世尊。\n旧宅居人无姓尹，深山道士即为孙。\n天寒游客常逢雪，日暮归鸦自识村。\n君欲留身记幽寂，直将山外比羌浑。",
        "dynasty": "宋",
        "collection_info": null
    },
    {
        "title": "和子瞻三游南山九首 五郡",
        "author": "苏辙",
        "content": "蜀人不信秦川好，食蔗从梢未及甘。\n当道沙尘类河北，依山水竹似江南。\n观形随阜饮溪鹿，云气侵山食叶蚕。\n犹有道人迎客笑，白鬚黄袖岂非聃。",
        "dynasty": "宋",
        "collection_info": null
    },
    {
        "title": "和子瞻三游南山九首 传经台",
        "author": "苏辙",
        "content": "轮扁不能令子巧，老聃虽智若为传。\n遗经尚在台如故，弟子今无似喜贤。",
        "dynasty": "宋",
        "collection_info": null
    },
    {
        "title": "和子瞻三游南山九首 大秦寺",
        "author": "苏辙",
        "content": "大秦遥可说，高处见秦川。\n草木埋深谷，牛羊散晚田。\n山平堪种麦，僧鲁不求禅。\n北望长安市，高城远似烟。",
        "dynasty": "宋",
        "collection_info": null
    },
    {
        "title": "和子瞻三游南山九首 仙游潭五首 其一",
        "author": "苏辙",
        "content": "潭深不可涉，潭小不通船。\n路断游人止，龙藏白沫旋。\n翦藤量水短，插石置桥坚。\n桥外居民少，躬耕不用钱。",
        "dynasty": "宋",
        "collection_info": null
    },
    {
        "title": "和子瞻三游南山九首 仙游潭五首 其二",
        "author": "苏辙",
        "content": "澄潭下无底，将渡又安能。\n惯上横空木，轻生此寺僧。\n晓鱼闻考考，石塔见层层。\n不到殊非恶，他年记未曾。",
        "dynasty": "宋",
        "collection_info": null
    },
    {
        "title": "和子瞻三游南山九首 仙游潭五首 其三",
        "author": "苏辙",
        "content": "君看潭北寺，何用减潭南。\n不到还能止，重来独未厌。\n荒凉增客思，贫病觉僧惭。\n饮水寒难忍，谁言栢子甘。",
        "dynasty": "宋",
        "collection_info": null
    },
    {
        "title": "和子瞻三游南山九首 仙游潭五首 其四",
        "author": "苏辙",
        "content": "扶风贵公子，早岁伴山家。\n吹笛堕秋叶，读书随晓鸦。\n业成心自叛，学苦我长嗟。\n石室非人住，穷山雪似沙。",
        "dynasty": "宋",
        "collection_info": null
    },
    {
        "title": "和子瞻三游南山九首 仙游潭五首 其五",
        "author": "苏辙",
        "content": "洞门苍藓合，逼仄不容身。\n传有虚明处，中藏窈窕人。\n吹笙桥上月，拾翠洞南春。\n往往来山下，萧然雨洒尘。",
        "dynasty": "宋",
        "collection_info": null
    },
    {
        "title": "和子瞻调水符",
        "author": "苏辙",
        "content": "多防出多欲，欲少防自简。\n君看山中人，老死竟谁谩。\n渴饮吾井泉，饥食甑中饭。\n何用费卒徒，取水负瓢罐。\n置符未免欺，反覆虑多变。\n授君无忧符，阶下泉可嚥。",
        "dynasty": "宋",
        "collection_info": null
    },
    {
        "title": "次韵子瞻招隠亭",
        "author": "苏辙",
        "content": "隠居吾未暇，何暇劝夫人。\n试饮此亭酒，自惭缨上尘。\n林深开翠帟，岸断峻严闉。\n送雪村酤酽，迎阳鸟咔新。\n竹风吹断籁，湖月转车轮。\n霜叶飞投坐，山梅重压巾。\n欲居常有待，已失嘆无因。\n古语君看取，声名本实宾。",
        "dynasty": "宋",
        "collection_info": null
    },
    {
        "title": "次韵子瞻凌虚台",
        "author": "苏辙",
        "content": "弃我谓我远，求我谓我还。\n我一尔则二，视此台上山。\n山高上干天，独不照我颜。\n无乃我自蔽，谁谓山则悭。\n远望不见趾，近视不得鬟。\n山实未始变，任子自择删。\n北风吹南崖，山上秋叶斑。\n道远又寒苦，皴裂辞难攀。\n晴空卷朝云，照夜霜月弯。\n强尔登此台，免尔超阓阛。",
        "dynasty": "宋",
        "collection_info": null
    },
    {
        "title": "次韵子瞻竹𪕋",
        "author": "苏辙",
        "content": "野食不穿囷，溪饮不盗盎。\n嗟𪕋独何罪，膏血自为罔。\n阴阳造百物，偏此愚不爽。\n肥痴与瘦黠，禀受不相髣。\n王孙处深谷，小若儿在襁。\n超腾避弹射，将中还復枉。\n一朝受羁绁，冠带相宾飨。\n愚死智亦擒，临食抵吾掌。",
        "dynasty": "宋",
        "collection_info": null
    },
    {
        "title": "次韵子瞻渼陂鱼",
        "author": "苏辙",
        "content": "渼陂霜落鱼可掩，枯芡破盘蒲折剑。\n巨斧敲冰已暗知，长叉刺浪那容闪。\n鲸孙蛟子谁復惜，朱鬣金鳞漫如染。\n邂逅相遭已失津，偶然一掉犹思堑。\n嗟君游宦久羊炙，有似远行安野店。\n得鱼未熟口流涎，岂有哀矜自欺僭。\n人生饱足百事已，美味那令一朝欠。\n少年勿笑贪匕筯，老病行看费针砭。\n羊生悬骨空自饥，伯夷食菜有不赡。\n清名惊世不益身，何异饮酰徒酷酽。",
        "dynasty": "宋",
        "collection_info": null
    },
    {
        "title": "和子瞻读道藏",
        "author": "苏辙",
        "content": "道书世多有，吾读老与庄。\n老庄已云多，何况其骈傍。\n所读嗟甚少，所得半已强。\n有言至无言，既得旋自忘。\n譬如饮醇酒，已醉安用浆。\n昔者惠子死，庄子哭自伤。\n微言不復知，言之使谁听。\n哭已辄復笑，不如敛此藏。\n脂牛杂肥羜，烹熟有不尝。\n安得西飞鸿，送弟以与兄。",
        "dynasty": "宋",
        "collection_info": null
    },
    {
        "title": "次韵子瞻南溪微雪",
        "author": "苏辙",
        "content": "南溪夜雪晓来霁，有客晨游酒未消。\n风泛余花来逐马，光浮断涧不知桥。\n山寒冻合行人息，醉熟宾欢舞意嚣。\n归骑相将踏瑶玉，嗅林闲认早梅条。",
        "dynasty": "宋",
        "collection_info": null
    },
    {
        "title": "和子瞻司竹监烧苇园因猎园下",
        "author": "苏辙",
        "content": "骏马七尺行冯冯，晓出射兽霜为冰。\n荻园斫尽有枯枿，束茅吹火初如灯。\n乍分乍合势开展，苍烟被野风腾腾。\n黄狐惊顾啸俦侣，飞鸟先起如苍蝇。\n须臾立旆布行伍，有似修蟒横冈陵。\n苍鹰猛兽出前后，缺处已挂黄麻罾。\n回风忽作火力怒，平地一卷无疆塍。\n商辛不出抱宝死，曹瞒逸去燋其肱。\n投身误喜脱灰烬，闯首旋已遭侵凌。\n何人上马气吞虎，狐帽压耳皮蒙膺。\n开弓徐射迭双兔，拥马欢叫惊未曾。\n举鞭一麾百夫进，击鼓再发箭举掤。\n去如飞虻中如电，获若雨兽膏流渑。\n肉分麾下饱壮士，皮与公子留缣缯。\n纵横分裂惠村坞，尚有磊落载后乘。\n吾兄善射久无敌，是日敛手称不能。\n凭鞍纵马聊自适，酒后醉语谁能譍。\n健儿击搏信可乐，主将雄猛今谁胜。\n胸中森列万貔虎，嗟世但以文儒称。\n安得强弓傅长箭，使射蔽日垂天鹏。",
        "dynasty": "宋",
        "collection_info": null
    },
    {
        "title": "木山引水二首  其一",
        "author": "苏辙",
        "content": "引水穿墙接竹梢，谷藏峰底大容瓢。\n将流旋滴庐山瀑，已尽还来海上潮。\n乱点落池惊睡觉，半山含润沃心焦。\n瓦盆一斛何胜满，溢去犹能浸菊苗。",
        "dynasty": "宋",
        "collection_info": null
    },
    {
        "title": "木山引水二首  其二",
        "author": "苏辙",
        "content": "檐下枯槎拂荻梢，山川迤逦费公瓢。\n幽泉细细流岩鼻，盆水瀰瀰涨海潮。\n但爱坚如湖上石，谁怜收自竈中焦。\n苍崖寒溜须佳荫，尚少冬青石茧苗。",
        "dynasty": "宋",
        "collection_info": null
    },
    {
        "title": "兴州新开古东池",
        "author": "苏辙",
        "content": "山绕兴州万迭青，池开近郭百泉并。\n昔年种柳人安在，累岁开花藕自生。\n波暖跳鱼闻乐喜，人来野鸭望船鸣。\n西还过此须终日，为问使君行未行。",
        "dynasty": "宋",
        "collection_info": null
    },
    {
        "title": "子瞻喜雨亭北隋仁寿宫中怪石",
        "author": "苏辙",
        "content": "仁寿宫中稆谷生，太湖苍石草间横。\n兴衰换世身犹在，南北从人事已轻。\n累石作台秋藓上，凿汧通水细渠清。\n三年此亦非公有，空使他年记姓名。",
        "dynasty": "宋",
        "collection_info": null
    },
    {
        "title": "用林侄韵赋雪",
        "author": "苏辙",
        "content": "密雪来何晚，穷冬候欲差。\n投空落细米，布地凈平沙。\n缭绕飞相着，重仍积暗加。\n雨微花破碎，风细脚倾斜。\n次第来如掺，冥蒙堕不哗。\n燖鹅吹劲鞴，秀苇拂轻泪。\n画字飘还没，团毬暖旋窊。\n出盐东海若，炼石古皇娲。\n翻簸腾归骑，纷飘集晚鸦。\n庭梅辨红萼，壠麦覆黄芽。\n拨砌求新药，寻踪射伏䴥。\n埋楼平尽脊，集树短留槎。\n乱下曾何择，平铺欲尽遮。\n欺贫寒入褐，恼客重添车。\n积素聊成烛，烹甘强试茶。\n病僧添晓钵，老令放晨衙。\n融液曾何有，鲜明竟不奢。\n积多还避井，化早发从畬。\n溜滴檐垂箸，行观径转蛇。\n谁能相就醉，都市酒容赊。",
        "dynasty": "宋",
        "collection_info": null
    },
    {
        "title": "送张唐英监阆州税",
        "author": "苏辙",
        "content": "阆中虽近蜀，监税本闲官。\n岂足淹贤俊，聊应长羽翰。\n读书心健否，答策意何阑。\n未可厌畋猎，田中有走貆。",
        "dynasty": "宋",
        "collection_info": null
    },
    {
        "title": "送张师道杨寿祺二同年",
        "author": "苏辙",
        "content": "故国多贤俊，登科并弟兄。\n重来旧游处，两见近题名。\n冉冉须堪把，骎骎岁可惊。\n孤辕已南向，疋马復西征。\n入峡猿应苦，还荆雁已鸣。\n喜从元帅幕，官职渐峥嵘。",
        "dynasty": "宋",
        "collection_info": null
    },
    {
        "title": "送家定国同年赴永康掾",
        "author": "苏辙",
        "content": "清慎岷山掾，登科已七年。\n迎亲就鱼稻，为吏择林泉。\n去骑关中热，归心沫水鲜。\n官闲幸可乐，记买鹧鸪煎。",
        "dynasty": "宋",
        "collection_info": null
    },
    {
        "title": "送霸州司理翟曼",
        "author": "苏辙",
        "content": "大梁能赋客，边郡繫囚曹。\n官职不相称，声名终自高。\n试观为吏苦，应过读书劳。\n努力事初宦，尺丝无厌缫。",
        "dynasty": "宋",
        "collection_info": null
    },
    {
        "title": "送道士杨见素南游",
        "author": "苏辙",
        "content": "黄河春涨入隋沟，往意随波日夜流。\n万里寻山如野鹤，一身浮水似轻鸥。\n湖风送客那论驿，岳寺留人暗度秋。\n迟子北归来见我，携琴委曲记深幽。",
        "dynasty": "宋",
        "collection_info": null
    },
    {
        "title": "利路提刑亡伯郎中挽词二首  其一",
        "author": "苏辙",
        "content": "好学先乡党，登科復妙年。\n谁为耆旧传，最处缙绅先。\n沦谢今亡矣，风流孰继焉。\n魂归食里社，世世仰仁贤。",
        "dynasty": "宋",
        "collection_info": null
    },
    {
        "title": "利路提刑亡伯郎中挽词二首  其二",
        "author": "苏辙",
        "content": "晚岁官仍困，终身耻自言。\n廉明汉循吏，仁爱郑公孙。\n赤县朝称理，衡山德共尊。\n远人应罢市，处处有遗恩。",
        "dynasty": "宋",
        "collection_info": null
    },
    {
        "title": "亡伯母同安县君杨氏挽词",
        "author": "苏辙",
        "content": "德盛诸杨族，贤宜伯父家。\n周姜职苹藻，歜母事桑麻。\n大邑移封近，阴堂去日赊。\n空余镜奁在，时出旧笄珈。",
        "dynasty": "宋",
        "collection_info": null
    },
    {
        "title": "北京送孙曼叔屯田权三司开坼司",
        "author": "苏辙",
        "content": "人生不愿才，才士困奔走。\n君为大农属，求暇更能否。\n自我游魏博，相识恨未久。\n谁言但倾盖，信有胜白首。\n清晨坐风观，落日语凉牖。\n棋精动如律，弓健不论斗。\n旁观我不能，晤语君见受。\n秋风起沙漠，凄雨湿征袖。\n送行欲汲汲，富贵恐君后。\n将去聊迟迟，已远悲朋友。",
        "dynasty": "宋",
        "collection_info": null
    },
    {
        "title": "和强至太博小饮",
        "author": "苏辙",
        "content": "谁能饮酒如倾水，醉倒坐中扶不起。\n形骸外物已如遗，升斗任君无復避。\n霜梨冰脆寒侵齿，未尽一杯先已醉。\n强将文字笑红裙，冷淡为欢何足贵。",
        "dynasty": "宋",
        "collection_info": null
    },
    {
        "title": "和强君瓦亭",
        "author": "苏辙",
        "content": "君为魏博三年客，日有江湖万里心。\n蹔得野亭留马足，强循疏柳步堤阴。\n无人携手共吴语，得意摇头时越吟。\n何日东郊过微雨，并骑鞍马去同寻。",
        "dynasty": "宋",
        "collection_info": null
    },
    {
        "title": "中秋夜八绝  其一",
        "author": "苏辙",
        "content": "长空开积雨，清夜流明月。\n看尽上楼人，油然就西没。",
        "dynasty": "宋",
        "collection_info": null
    },
    {
        "title": "中秋夜八绝  其二",
        "author": "苏辙",
        "content": "谁遣常时月，偏从此夜明。\n暗添珠百倍，潜感兔多生。",
        "dynasty": "宋",
        "collection_info": null
    },
    {
        "title": "中秋夜八绝  其三",
        "author": "苏辙",
        "content": "欲见初容烛，将升尚有星。\n渐高围渐小，云外转亭亭。",
        "dynasty": "宋",
        "collection_info": null
    },
    {
        "title": "中秋夜八绝  其四",
        "author": "苏辙",
        "content": "明入庭阴白，寒侵酒气微。\n夜深看更好，楼上渐人稀。",
        "dynasty": "宋",
        "collection_info": null
    },
    {
        "title": "中秋夜八绝  其五",
        "author": "苏辙",
        "content": "浮光看不定，重露试还无。\n影翻狂舞客，明误已栖乌。",
        "dynasty": "宋",
        "collection_info": null
    },
    {
        "title": "中秋夜八绝  其六",
        "author": "苏辙",
        "content": "巧转上人衣，徐行度楼角。\n河汉冷无云，冥冥独飞鹊。",
        "dynasty": "宋",
        "collection_info": null
    },
    {
        "title": "中秋夜八绝  其七",
        "author": "苏辙",
        "content": "猿狖号枯木，鱼龙泣夜潭。\n行人已天北，思妇隔江南。",
        "dynasty": "宋",
        "collection_info": null
    },
    {
        "title": "中秋夜八绝  其八",
        "author": "苏辙",
        "content": "看久须扶立，行贪遂失归。\n谁能终不睡，烂醉羽觞飞。",
        "dynasty": "宋",
        "collection_info": null
    },
    {
        "title": "次韵王君贶尚书会六同年",
        "author": "苏辙",
        "content": "有美佳宾贤主人，布衣曾共脱京尘。\n欢来未觉岁华晚，醉后能令秋气春。\n发誉早同初宦日，收功终藉老成身。\n他年此会应图画，传入谁家屏障新。",
        "dynasty": "宋",
        "collection_info": null
    },
    {
        "title": "王公生日",
        "author": "苏辙",
        "content": "纯阴十月晚，劲气肃羣骄。\n惟有乔松在，长看积雪消。\n生贤禀真性，特立冠当朝。\n早岁初成赋，羣雄已失标。\n治才精破竹，廷论壮生飙。\n博士皆推贾，宣皇重试萧。\n周旋穷政体，出入解心焦。\n九列高称冠，三台岂足超。\n论功归颍霸，举相待虞姚。\n骥骋经新卧，弓强发久弨。\n百年时节在，四海众心翘。\n当见飞中使，赍金赐此朝。",
        "dynasty": "宋",
        "collection_info": null
    },
    {
        "title": "次韵姚孝孙判官见还岐梁唱和诗集",
        "author": "苏辙",
        "content": "伯氏文章岂敢知，岐梁偶有往还诗。\n自怜兄力能兼弟，谁肯埙终不听箎。\n西虢春游池百顷，南溪秋入竹千枝。\n恨君曾是关中吏，属和追陪失此时。",
        "dynasty": "宋",
        "collection_info": null
    },
    {
        "title": "次韵王临太博马上",
        "author": "苏辙",
        "content": "冬晚霜露重，城遥鞍马劳。\n徒知事奔走，曾未补毫毛。\n水旱嗟嚬蹙，疮痍费抑搔。\n莫归何暇食，堆桉簿书高。",
        "dynasty": "宋",
        "collection_info": null
    },
    {
        "title": "次韵王君北都偶成三首  其一",
        "author": "苏辙",
        "content": "河转金堤近，天高魏阙新。\n千夫奉儒将，百兽伏麒麟。\n校猎沙场莫，谈兵玉帐春。\n关南知不远，谁试问蕃邻。",
        "dynasty": "宋",
        "collection_info": null
    },
    {
        "title": "次韵王君北都偶成三首  其二",
        "author": "苏辙",
        "content": "天宝乱已定，河壖兵更多。\n故城埋白骨，遗俗喜长戈。\n卧兽常思肉，奔鲸不受罗。\n纵横竟安在，唯见冢嵯峨。",
        "dynasty": "宋",
        "collection_info": null
    },
    {
        "title": "次韵王君北都偶成三首  其三",
        "author": "苏辙",
        "content": "禁籞封金殿，清河贯石门。\n时平余古木，兵散有空屯。\n形胜山围阔，蕃宣海内尊。\n川原不论顷，云梦可胜吞。",
        "dynasty": "宋",
        "collection_info": null
    },
    {
        "title": "次韵沈立少卿白鹿",
        "author": "苏辙",
        "content": "白鹿何年养，惊猜未肯驯。\n轩除非本性，饮食强依人。\n照影冰浮水，飞毛雪洒尘。\n独游应已倦，忽见乍疑神。\n野色明幽步，烟芜荐卧身。\n异姿人共爱，清意尔谁亲。\n日暖山苗熟，风微涧草春。\n何缘解缰絷，奔放任天真。",
        "dynasty": "宋",
        "collection_info": null
    },
    {
        "title": "送陈安期都官出城马上",
        "author": "苏辙",
        "content": "城中二月不知春，唯有东风满面尘。\n归意已随行客去，流年惊见柳条新。\n簿书填委休何日，学问榛芜愧古人。\n一顷稻田三亩竹，故园何负不收身。",
        "dynasty": "宋",
        "collection_info": null
    },
    {
        "title": "登上水关",
        "author": "苏辙",
        "content": "淇水沄沄入禁城，城楼中断过深清。\n空郊南数牛羊下，落日迴瞻观阙明。\n岁月逼人行老大，江湖发兴感平生。\n画舫早晚笼新屋，慰意来看水面平。",
        "dynasty": "宋",
        "collection_info": null
    },
    {
        "title": "寒食赠游压沙诸君",
        "author": "苏辙",
        "content": "城南压沙古河淤，沙上种梨千万株。\n隆冬十月我独往，风吹叶尽枝条疏。\n老僧屈指数春候，却后百日花当苏。\n微风细雨膏润足，枝头万万排明珠。\n齐开竞发不知数，照曜冰雪明村墟。\n此时官闲得游赏，长堤平稳宜骖驹。\n寺门古木芽叶动，仓庚布谷相和呼。\n及时行乐不可缓，岁长春短花须臾。\n僧言我意两相值，欲往屡已脂吾车。\n今朝寒食烟火断，薄云蔽日风沙除。\n此花久已待我至，况有朋友相携扶。\n来邀反覆不能往，岂独负君花已辜。\n诸君高迈足才思，佐酒况得万玉奴。\n坐中未醉慎无起，倒戴当使山公如。",
        "dynasty": "宋",
        "collection_info": null
    },
    {
        "title": "明日安厚卿强几圣復召饮醉次前韵",
        "author": "苏辙",
        "content": "芳樽酌水清无淤，梨园着雪迷根株。\n邺官士女喜行乐，坐上醉客谁亲疏。\n倦游不知岁月过，痛饮渐觉筋骸苏。\n风吹落片乱鹅毳，雨结细实骈明珠。\n云屯冰积动论顷，谁信城郭涵村墟。\n坐观明媚低照席，行看繁闹横遮驹。\n我贫不办供酒炙，侧耳日听交朋呼。\n无端人事巧拘束，曾不见置闲须臾。\n长鲸渴水求入海，老骥伏枥思就车。\n清明未过春未老，寒食岂必节与除。\n二君为我重置酒，席上醉倒交相扶。\n欢娱安用苦酬酢，叫啸不畏相罪辜。\n昏然已觉万物小，下视吏役真婢奴。\n请君数具牛酒费，此外百事何能如。",
        "dynasty": "宋",
        "collection_info": null
    },
    {
        "title": "次韵柳子玉郎中见寄",
        "author": "苏辙",
        "content": "新年始是识君初，顾我尘埃正满裾。\n谈辩未容朝夕听，情亲空愧往还书。\n久闻笔阵无前敌，更拟诗坛託后车。\n待得入城应少暇，相从有约定何如。",
        "dynasty": "宋",
        "collection_info": null
    },
    {
        "title": "秀州僧本莹凈照堂",
        "author": "苏辙",
        "content": "有僧访我携诗卷，自说初成凈照堂。\n求得篇章书壁素，不论尘土渍衣黄。\n故山别后成新岁，归梦春来绕旧房。\n看取盈编定何益，客来无语但循墙。",
        "dynasty": "宋",
        "collection_info": null
    },
    {
        "title": "京师送王颐殿丞",
        "author": "苏辙",
        "content": "忆游长安城，皆饮毋卿宅。\n身虽坐上宾，心是道路客。\n笑言安能久，车马就奔迫。\n城南南山近，胜绝闻自昔。\n徘徊竟莫往，指点烦鞭策。\n道傍古龙池，深透河渭泽。\n山行吾不能，愧此纔咫尺。\n壮哉谁开凿，千顷如一席。\n参差山麓近，滉荡波光射。\n君时在池上，俗事厌纷剧。\n望门不敢叩，恐笑尘土迹。\n自从旅京城，所向愈无适。\n君来曾未几，已復向南国。\n扁舟出淮汴，唯见江海碧。\n野人处城市，长愿有羽翮。\n脱身相从游，未果聊自责。",
        "dynasty": "宋",
        "collection_info": null
    },
    {
        "title": "石苍舒醉墨堂",
        "author": "苏辙",
        "content": "石君得书法，弄笔岁月久。\n经营妙在心，舒卷功随手。\n惟兹逸羣气，扶驾须斗酒。\n作堂名醉墨，挥洒动墙牖。\n安得浊酒池，淋漓看濡首。\n但取继张君，莫顾颠名丑。",
        "dynasty": "宋",
        "collection_info": null
    },
    {
        "title": "游凈因院寄琏禅师",
        "author": "苏辙",
        "content": "岁月潜消日裏冰，依然来见佛堂灯。\n此身已自非前我，问法何妨似旧僧。\n洒面飞泉时点点，压池苍石尚层层。\n遥知近爱金山好，江水煎茶日几升。",
        "dynasty": "宋",
        "collection_info": null
    },
    {
        "title": "送柳子玉",
        "author": "苏辙",
        "content": "柳侯白首郎，风格终近古。\n旧游日零落，新辈谁与伍。\n人情逐时好，变化无定主。\n试看近时人，相教蹈规矩。\n行身剧孔孟，称道皆舜禹。\n但求免讥评，岂顾愁肺腑。\n坐令不羁士，举足遭网罟。\n缅怀我生初，遗俗尚目睹。\n中庸虽已亡，比近则犹愈。\n老成慎趋好，后生守淳鲁。\n岂效相谩欺，衒牛沽马脯。\n过恶酒色间，可罪非可恶。\n譬如嵇与阮，心迹岂深蠹。\n京师逢柳侯，往事能历数。\n嘆息子美贤，相与实旧故。\n至今存篇章，醉墨龙蛇舞。\n斯人今苟在，亦恐终囚虏。\n惜哉时论隘，安置失处所。\n一麾寄河壖，垂老幸有土。\n世俗安足论，且尽杯中醑。",
        "dynasty": "宋",
        "collection_info": null
    },
    {
        "title": "送苏公佐修撰知梓州",
        "author": "苏辙",
        "content": "乘轺旧西蜀，出镇復东川。\n父老知遗爱，壶浆定满前。\n江山昔年路，旄节异邦权。\n望重朝中旧，疆分剑外天。\n岁登无猛政，蛮服罢防边。\n去国身虽乐，忧时论独坚。\n孤诚抱松直，彙进比茅连。\n我亦相从逝，疏狂且自全。",
        "dynasty": "宋",
        "collection_info": null
    },
    {
        "title": "送任师中通判黄州",
        "author": "苏辙",
        "content": "一别都门今五年，剧谈精壮故依然。\n厌居巴蜀千山底，决住荆河十顷田。\n老去功名无意取，身闲诗笔更能专。\n黄州无事聊须饮，世俗方今自足贤。",
        "dynasty": "宋",
        "collection_info": null
    },
    {
        "title": "南窗",
        "author": "苏辙",
        "content": "京师三日雪，雪尽泥方深。\n闭门谢还往，不闻车马音。\n西斋书帙乱，南窗初日升。\n展转守床榻，欲起復不能。\n开户失琼玉，满阶松竹阴。\n客从远方来，疑我何苦心。\n疏拙自当尔，有酒聊共斟。",
        "dynasty": "宋",
        "collection_info": null
    },
    {
        "title": "次韵杨褒直讲揽镜",
        "author": "苏辙",
        "content": "鬓髮年来日向衰，相宽不用强裁诗。\n壮心付与东流去，霜蟹何妨左手持。\n花发黄鹂巧言语，池开杨柳斗腰肢。\n劝君行乐还听否，即是南风苦热时。",
        "dynasty": "宋",
        "collection_info": null
    },
    {
        "title": "送钱婺州纯老",
        "author": "苏辙",
        "content": "桃花汴水半河流，已作南行第一舟。\n倦报朝中言啧乱，喜闻淮上艣咿呦。\n平时答策词无枉，此去为邦学更优。\n自古东阳足贤守，请君重赋沈公楼。",
        "dynasty": "宋",
        "collection_info": null
    },
    {
        "title": "次韵柳子玉见赠",
        "author": "苏辙",
        "content": "壮心衰尽愧当年，刻意为文日几千。\n老去读书聊度岁，春来多睡苦便毡。\n梦归似雁长飞去，才短如蚕只自缠。\n唯有闻诗尚思和，可能时寄最高篇。",
        "dynasty": "宋",
        "collection_info": null
    },
    {
        "title": "次韵任遵圣见寄",
        "author": "苏辙",
        "content": "故国老成谁復先，壮心空记语当年。\n灌夫失意贫无友，梅福辞官晚作仙。\n诗句清新非世俗，退居安稳卜江天。\n它年我亦从君隠，多买黄鱼煮復煎。",
        "dynasty": "宋",
        "collection_info": null
    },
    {
        "title": "次韵刘贡甫学士画松石图歌",
        "author": "苏辙",
        "content": "长松大石生长见，朅游尘土嗟空羡。\n寒翠关心失旧交，荣华过眼惊流电。\n破缯买得古画图，遗墨参差随断线。\n蟉枝倒挂风自舞，直干孤生看面面。\n故山旧物远莫致，爱此随人共流转。\n物生真僞竟何有，适意一时宁復辨。\n少年所好老成癖，傍人指笑嗟矜衒。\n京城宅舍松石希，买费百金犹恐贱。",
        "dynasty": "宋",
        "collection_info": null
    },
    {
        "title": "送顿起及第还蔡州",
        "author": "苏辙",
        "content": "诏书京辅起沉沦，岁贡仍居第一人。\n不愧得官名暂屈，自夸对策语深淳。\n读书饱足终无厌，从宦奔驰自此新。\n我去淮阳今不久，邻邦时得问音尘。",
        "dynasty": "宋",
        "collection_info": null
    },
    {
        "title": "初到陈州二首  其一",
        "author": "苏辙",
        "content": "谋拙身无向，归田久未成。\n来陈为懒计，传道愧虚名。\n俎豆终难合，诗书强欲明。\n斯文吾已试，深恐误诸生。",
        "dynasty": "宋",
        "collection_info": null
    },
    {
        "title": "初到陈州二首  其二",
        "author": "苏辙",
        "content": "久爱闲居乐，兹行恐遂不。\n上官容碌碌，饱食更悠悠。\n枕畔书成癖，湖边柳散愁。\n疏慵愧韩子，文字化潮州。",
        "dynasty": "宋",
        "collection_info": null
    },
    {
        "title": "柳湖感物",
        "author": "苏辙",
        "content": "柳湖万柳作云屯，种时乱插不须根。\n根如卧蛇身合抱，仰视不见蜩蝉喧。\n开花三月乱飞雪，过墙度水无復还。\n穷高极远风力尽，弃坠泥土颜色昏。\n偶然直堕湖中水，化为浮萍轻且繁。\n随波上下去无定，物性不改天使然。\n南山老松长百尺，根入石底蛟龙蟠。\n秋深叶上露如雨，倾流入土明珠圆。\n乘春发生叶短短，根大如指长而坚。\n神农尝药最上品，气力直压钟乳温。\n物生禀受久已异，世俗何始分愚贤。",
        "dynasty": "宋",
        "collection_info": null
    },
    {
        "title": "柳湖久无水怅然成咏",
        "author": "苏辙",
        "content": "平湖水尽起黄埃，惟有长堤万万栽。\n病鹤摧颓沙上舞，游人寂寞岸边回。\n秋风草木初摇落，日暮樵苏自往来。\n更试明年春絮起，共看飞雪乱成堆。",
        "dynasty": "宋",
        "collection_info": null
    },
    {
        "title": "次韵孙户曹朴柳湖",
        "author": "苏辙",
        "content": "疏慵非敢独违时，野性颠狂不受羁。\n犹有曲湖容笑傲，谁言与物苦参差。\n水干生草曾非恶，鹤舞因风忽自怡。\n最爱柳阴迟日暖，幅巾轻屦肯相随。",
        "dynasty": "宋",
        "collection_info": null
    },
    {
        "title": "赠李简夫司封",
        "author": "苏辙",
        "content": "平生谈笑接诸公，归老身心着苦空。\n往事少能陪晤语，新诗时喜挹清风。\n形骸摩诘羸偏健，笔札西台晚更工。\n笑我壮年常苦病，异时何以作衰翁。",
        "dynasty": "宋",
        "collection_info": null
    },
    {
        "title": "次韵李简夫秋园",
        "author": "苏辙",
        "content": "秋色岂相负，小园仍有花。\n绕栏吟落日，拾径得残葩。\n菊细初藏蝶，桐疏不庇鸦。\n游观须作意，霜雪仅留槎。",
        "dynasty": "宋",
        "collection_info": null
    },
    {
        "title": "题李简夫葆光亭",
        "author": "苏辙",
        "content": "径草侵芒屩，庭花堕石台。\n小亭幽事足，野色向人来。\n坐上乌皮几，墙间大瓠罍。\n老成无不可，谈笑得徘徊。",
        "dynasty": "宋",
        "collection_info": null
    },
    {
        "title": "次韵李简夫因病不出",
        "author": "苏辙",
        "content": "十五年来一味闲，近来推病更安眠。\n鹤形知瘦非关老，僧定端居不计年。\n坐上要须长满客，杖头何用出携钱。\n未嫌语笑妨清静，闲暇陪公几杖前。",
        "dynasty": "宋",
        "collection_info": null
    },
    {
        "title": "张安道尚书生日",
        "author": "苏辙",
        "content": "出入三朝望愈尊，淮阳退卧避喧烦。\n崇高历遍知皆妄，风俗频迁气独存。\n世事直须劳旧德，归心那復厌名藩。\n赤松作伴功虽切，白髮忧时义所敦。\n仁比高山年自倍，秋逢生日喜盈门。\n知公知命身无祷，聊为生灵举寿樽。",
        "dynasty": "宋",
        "collection_info": null
    },
    {
        "title": "送刘道原学士归南康",
        "author": "苏辙",
        "content": "大川倾流万物俱，根旋脚脱争奔徂。\n流萍断梗谁復数，长林巨石曾须臾。\n轩昂颠倒唯恐后，嗟子何独强根株。\n三年一语未尝屈，拟学文举惊当涂。\n心知势力非汝敌，独恐清议无遗余。\n扁舟岁晚告归觐，家膳欲及羞莼鲈。\n隠居高节世所尚，挂冠早岁还州闾。\n纷纭世事不着耳，得失岂復分锱铢。\n投身固已陷泥滓，独立未免遭霑濡。\n君归左右识高趣，牛毛细数分贤愚。",
        "dynasty": "宋",
        "collection_info": null
    },
    {
        "title": "题滑州画舫斋赠李公择学士",
        "author": "苏辙",
        "content": "窗户重重向日明，船居气味此中生。\n汀洲出没丛花短，波浪澄虚两岸平。\n窜逐南来身未稳，安闲感物意犹惊。\n前贤事迹君今似，不愧当年画舫名。",
        "dynasty": "宋",
        "collection_info": null
    },
    {
        "title": "送王恪郎中知襄州",
        "author": "苏辙",
        "content": "魏公德业冠当年，汝守威名竦汉边。\n将相传家俱未远，子孙到处各推贤。\n风流最喜君真似，符竹连分政得专。\n岘首重寻碑堕泪，习池还指客横鞭。\n逃亡已觉依刘表，寒俊应须礼浩然。\n当有郡人知古意，拦街齐唱接篱篇。",
        "dynasty": "宋",
        "collection_info": null
    },
    {
        "title": "和张安道读杜集",
        "author": "苏辙",
        "content": "我公才不世，晚岁道尤高。\n与物都无着，看书未觉劳。\n微言精老易，奇韵喜庄骚。\n杜叟诗篇在，唐人气力豪。\n近时无沈宋，前辈蔑刘曹。\n天骥精神稳，层台结构牢。\n龙腾非有迹，鲸转自生涛。\n浩荡来何极，雍容去若遨。\n坛高真命将，毳乱始知髦。\n白也空无敌，微之岂少褒。\n论文开锦绣，赋命委蓬蒿。\n初试中书日，旋闻鄜畤逃。\n妻孥隔豺虎，关辅暗旌旄。\n入蜀营三径，浮江寄一艘。\n投人惭下舍，爱酒类东皋。\n漂泊终浮梗，迂疏独钓鳌。\n误身空有赋，掩胫惜无袍。\n卷轴今何益，零丁昔未遭。\n相如元羣世，惠子谩临濠。\n得失将谁怨，凭公付浊醪。",
        "dynasty": "宋",
        "collection_info": null
    },
    {
        "title": "送张公安道南都留台",
        "author": "苏辙",
        "content": "识公岁已深，从公非一日。\n仰公如重云，庇我贫贱迹。\n公归无留意，我处念平昔。\n少年喜文字，东行始观国。\n成都多游士，投谒密如栉。\n纷然众人中，顾我好颜色。\n猖狂感一遇，邂逅登仕籍。\n尔来十六年，鬓髮就衰白。\n谋身日已谬，处世復何益。\n从来学俎豆，渐老信典册。\n自知百不堪，偶未三见黜。\n譬如沟中断，谁復强收拾。\n高怀绝尘土，旧好等金石。\n庠斋幸无事，樽俎奉清适。\n居然远忧患，况復取矜式。\n汪洋际海深，淡泊朱弦直。\n狥时非所安，归去亦何失。\n道存尚可卷，功成古难必。\n还寻赤松子，独就丹砂术。\n恨无二顷田，伴公老蓬荜。",
        "dynasty": "宋",
        "collection_info": null
    },
    {
        "title": "傅钦之学士济源草堂",
        "author": "苏辙",
        "content": "闻有高居直百金，西山南麓北山阴。\n园通济水池塘好，花近洛川颜色深。\n人去节旄分重镇，客来猿鹤感幽吟。\n潩溪雨过西湖涨，归兴萧然定不任。",
        "dynasty": "宋",
        "collection_info": null
    },
    {
        "title": "文与可学士墨君堂",
        "author": "苏辙",
        "content": "虚堂竹丛间，那復厌竹远。\n风庭响交戛，月牖散凌乱。\n尚恐昼掩关，婵娟不长见。\n中堂开素壁，萧飒起霜干。\n随宜赋生意，落笔皆葱蒨。\n根茎杂土石，枝叶互长短。\n依依露下绿，冉冉风中展。\n开门视丛薄，与此终何辨。",
        "dynasty": "宋",
        "collection_info": null
    },
    {
        "title": "故成都尹陆介夫挽词",
        "author": "苏辙",
        "content": "拥节西南未一年，凄凉道路泣东辕。\n蜀都富乐真当惜，民事艰难谁復论。\n白马何人趋远日，青刍盈束更无言。\n异时归去逢遗老，空听咨嗟述旧恩。",
        "dynasty": "宋",
        "collection_info": null
    },
    {
        "title": "次韵柳子玉谪官寿春舟过宛丘见寄二首  其一",
        "author": "苏辙",
        "content": "局冷曾非簿领迷，幽居浑似未官时。\n忽闻客至惊还喜，出见泥深笑不知。\n谋拙未能忧岁计，身闲聊可饱晨炊。\n行舟借问何匆草，淮口无潮月正亏。",
        "dynasty": "宋",
        "collection_info": null
    },
    {
        "title": "次韵柳子玉谪官寿春舟过宛丘见寄二首  其二",
        "author": "苏辙",
        "content": "献酬不用辞升斗，曲直何劳问尺寻。\n要路风波无限恶，谪居情味最能深。\n交从锦水初无间，邻卜共山已有心。\n草圣诗豪并神速，数因南雁惠佳音。",
        "dynasty": "宋",
        "collection_info": null
    },
    {
        "title": "次韵子瞻颍州留别二首  其一",
        "author": "苏辙",
        "content": "託身游宦乡，终老羡箕颍。\n隠居亦何乐，亲爱形随影。\n念兄适吴越，霜降水初冷。\n翩然事舟楫，弃此室庐静。\n平明知当发，中夜抱虚警。\n永怀江上宅，归计失不猛。\n人生狥所役，有若鱼堕井。\n远行岂易还，剧饮终难醒。\n不如早自乞，闲日庶犹永。\n世事非所忧，多忧亦谁省。",
        "dynasty": "宋",
        "collection_info": null
    },
    {
        "title": "次韵子瞻颍州留别二首  其二",
        "author": "苏辙",
        "content": "放舟清淮上，荡潏洗心胸。\n所遇日转胜，恨我不得同。\n江淮忽中断，陂埭何重重。\n紫蟹三寸筐，白鳬五尺童。\n赤鲤寒在汕，红粳满霜风。\n西成百物贱，加餐慰贫穷。\n胡为復相念，未肯安南东。\n人生免饥寒，不受外物攻。\n不见田野人，四壁编茅蓬。\n有食辄自乐，谁知富家翁。",
        "dynasty": "宋",
        "collection_info": null
    },
    {
        "title": "陪欧阳少师永叔燕颍州西湖",
        "author": "苏辙",
        "content": "西湖草木公所种，仁人实使甘棠重。\n归来筑室傍湖东，胜游还与邦人共。\n公年未老髮先衰，对酒清欢似昔时。\n功成业就了无事，令名付与他人知。\n平生着书今绝笔，闭门燕居未尝出。\n忽来湖上寻旧游，坐令湖水生颜色。\n酒行乐作游人多，争观窃语谁能呵。\n十年思颍今在颍，不饮耐此游人何。",
        "dynasty": "宋",
        "collection_info": null
    },
    {
        "title": "欧阳公所蓄石屏",
        "author": "苏辙",
        "content": "石中枯木双扶疏，粲然脉理通肌肤。\n剖开左右两相属，细看不见毫髮殊。\n老樗剥落但存骨，病松憔悴空留鬚。\n丘陵迤逦山麓近，云烟澹䨴风雨余。\n我惊造物巧如此，刻画琐细供人须。\n公家此类尚非一，客至不识空嗟吁。\n案头紫云抱明月，床上寒木翻饥乌。\n赋形简易神自足，鄙弃笔墨嗟勤劬。\n天工此意与人竞，杂出变怪惊羣愚。\n世间浅拙无与敌，比拟頼有公新书。",
        "dynasty": "宋",
        "collection_info": null
    },
    {
        "title": "次韵子瞻初出颍口见淮山",
        "author": "苏辙",
        "content": "清淮此日见沧浪，始觉南来道路长。\n窗转山光时隠见，船知水力故轩昂。\n白鱼受钓收寒玉，红稻堆场列远冈。\n波浪连天东近海，乘桴直恐渐茫茫。",
        "dynasty": "宋",
        "collection_info": null
    },
    {
        "title": "次韵子瞻寿州城东龙潭",
        "author": "苏辙",
        "content": "东行取次阅三州，击鼓清晨復解舟。\n车骑纷纭追过客，歌钟凄咽动潜虬。\n宦游底处非巢燕，归计何嫌诮沐猴。\n頼有故人怜远适，慇懃屡劝酒行周。",
        "dynasty": "宋",
        "collection_info": null
    },
    {
        "title": "和子瞻涡口遇风",
        "author": "苏辙",
        "content": "长淮暮生风，来自涡河口。\n新舟虽云固，波浪亦难受。\n诗来话艰厄，惊恐及儿妇。\n忆同泝荆峡，终夜愁石首。\n余飙入帏幄，跳沫溅窗牖。\n平生未省见，惊顾欲狂走。\n尔来涉忧患，渐觉成老丑。\n遥喜波浪中，时能饮醇酒。",
        "dynasty": "宋",
        "collection_info": null
    },
    {
        "title": "和子瞻濠州七绝 涂山",
        "author": "苏辙",
        "content": "娶妇山中不肯留，会朝山下万诸侯。\n古人辛苦今谁信，只见清淮入海流。",
        "dynasty": "宋",
        "collection_info": null
    },
    {
        "title": "和子瞻濠州七绝 彭祖庙",
        "author": "苏辙",
        "content": "长说先师似老彭，共疑好学古书生。\n不知亦解餐云母，白日登天万事轻。",
        "dynasty": "宋",
        "collection_info": null
    },
    {
        "title": "和子瞻濠州七绝 逍遥堂",
        "author": "苏辙",
        "content": "猖狂战国古神仙，曳尾泥涂老更安。\n厌世乘云人不见，空坟聊復葬衣冠。",
        "dynasty": "宋",
        "collection_info": null
    },
    {
        "title": "和子瞻濠州七绝 观鱼台",
        "author": "苏辙",
        "content": "庄子谈空惠子听，郢人斤斧俟忘形。\n莫嗟质丧无知者，对石何妨自说经。",
        "dynasty": "宋",
        "collection_info": null
    },
    {
        "title": "和子瞻濠州七绝 虞姬墓",
        "author": "苏辙",
        "content": "布叛增亡国已空，摧残羽翮自令穷。\n艰难独与虞姬共，谁使西来敌沛公。",
        "dynasty": "宋",
        "collection_info": null
    },
    {
        "title": "和子瞻濠州七绝 四望亭",
        "author": "苏辙",
        "content": "唐史不闻刘嗣之，空传短李旧歌诗。\n高亭毁尽唯存记，犹有区区父老知。",
        "dynasty": "宋",
        "collection_info": null
    },
    {
        "title": "和子瞻濠州七绝 浮山洞",
        "author": "苏辙",
        "content": "洞府元依水面开，秋潮每到洞门回。\n幽人燕坐门前石，长看长淮船去来。",
        "dynasty": "宋",
        "collection_info": null
    },
    {
        "title": "和子瞻泗州僧伽塔",
        "author": "苏辙",
        "content": "清淮浊汴争强雄，龟山下閟支祁宫。\n高秋水来无远近，荡灭洲渚乘城墉。\n千艘衔尾谁復惜，万人雨泣哀将穷。\n城中古塔高百尺，下有蜕骨黄金容。\n蛟龙百怪不敢近，迴风倒浪归无踪。\n越商胡贾岂知道，脱身献宝酬元功。\n至人已立万物表，劫火仅置毛孔中。\n区区淮汴亦何有，一挹可注沧溟东。\n胡为尚与水族较，时出变怪惊愚聋。\n于乎此意不可诘，仰观飞栱凌晴空。",
        "dynasty": "宋",
        "collection_info": null
    },
    {
        "title": "次韵子瞻发洪泽遇大风却还宿",
        "author": "苏辙",
        "content": "昨夜宿洪泽，再来遂如归。\n却行虽云拙，乘险谅亦非。\n谁言淮阴近，阻此骇浪飞。\n长风径千里，蛟蜃相因依。\n眇然恃一叶，此势安可违。\n冒涉彼何人，勇决生虑微。\n欲速有不达，鱼腹岂足肥。\n风帆尚可转，野庙谁能祈。\n但当拥衾睡，慎闭窗与扉。\n夜闻声尚恶，起视聊披衣。",
        "dynasty": "宋",
        "collection_info": null
    },
    {
        "title": "次韵子瞻记十月十六日所见",
        "author": "苏辙",
        "content": "君不见天高后土黄，变化出入唯阴阳。\n旋凝细雾作飞雹，復遣震雷追日光。\n可怜万物甚微细，坐听百变随颠僵。\n深根固蒂无计遁，倏来忽返安能防。\n平生未见实惊耳，稍远不知如隔墙。\n君看歌舞醉华屋，下有纍絷排两廊。\n眼前苦乐尚悬绝，空中造化知有亡。\n我居宛丘厌凝冱，雪翻海水填陂塘。\n但知膏泽利牟麦，恣食餠饵真嘉祥。\n山阳所记亦何事，有酒胡不尽一觞。",
        "dynasty": "宋",
        "collection_info": null
    },
    {
        "title": "次韵子瞻广陵会三同舍各以其字为韵 刘贡甫",
        "author": "苏辙",
        "content": "贡甫少多才，交游一何众。\n谈词坐倾倒，玉麈日挥弄。\n逡巡不为虐，巧捷有微中。\n羣情忌超迈，微过出嘲讽。\n南迁时已久，未见肯力贡。\n舌在终自奇，髀满安足痛。\n人生百年内，仅比一朝梦。\n骎骎就消涸，斗水倾漏瓮。\n江淮未可嫌，迟晚聊自送。\n试观终日闲，何似两耳哄。",
        "dynasty": "宋",
        "collection_info": null
    },
    {
        "title": "次韵子瞻广陵会三同舍各以其字为韵 孙巨源",
        "author": "苏辙",
        "content": "巨源学从横，世事夙讨论。\n着书十万字，辩如白波翻。\n谏垣适多事，忧心生病根。\n立谈信无补，闭口出国门。\n弃置卧江海，闵嘿宁復言。\n朝行共长嘆，逐客继二孙。\n南方固乡党，谪官侣鹤猿。\n风俗未宁静，朋党争排跟。\n引去良自得，浊清在澄源。\n往者未可招，冠盖方骏奔。",
        "dynasty": "宋",
        "collection_info": null
    },
    {
        "title": "次韵子瞻广陵会三同舍各以其字为韵 刘莘老",
        "author": "苏辙",
        "content": "莘老奋徒步，首与观国宾。\n俨然自约束，被服韨与绅。\n黾勉丞相府，接迹舆台臣。\n顾嫌任安躁，未忍裂坐茵。\n推置冠獬豸，谓言我比邻。\n三晋固多士，骯脏存斯人。\n窜责不敢辞，狂言见天真。\n南方异风俗，强食鱼尾莘。\n应同贾太傅，抱屈耻自陈。\n犹有痛哭书，受釐定何辰。",
        "dynasty": "宋",
        "collection_info": null
    },
    {
        "title": "和子瞻金山",
        "author": "苏辙",
        "content": "长江欲尽阔无边，金山当中唯一石。\n潮平风静日浮海，缥缈楼台转金碧。\n瓜洲初见石头城，城下波涛与海平。\n中流转柂疑无岸，泊舟未定僧先迎。\n山中岑寂恐未足，復将江水绕山麓。\n四无邻家羣动息，钟声铿锽答山谷。\n乌鸢力薄堕中路，惟有胡鹰石上宿。\n谁知江海多行舟，游人上下夺岩幽。\n老僧心定身不定，送往迎来何时竟。\n朝游未厌夜未归，爱山如此如公稀。\n不待游人尽归去，恐公未识山中趣。",
        "dynasty": "宋",
        "collection_info": null
    },
    {
        "title": "和子瞻焦山",
        "author": "苏辙",
        "content": "金山游遍入焦山，舟轻帆急须臾间。\n涉江已远风浪阔，游人到此皆争还。\n山头冉冉万竿竹，楼阁不见门长关。\n金山共此一江水，只有胜绝无此闲。\n野僧终日饱一饭，与世相视如髦蛮。\n门无舟楫断还往，说法教化鼋鼍顽。\n偶然客至话乡国，西望落日低铜镮。\n岷峨正在日入处，想象积雪堆青鬟。\n稻田一顷良自给，仕宦不返知谁扳。\n久安禄廪农事废，强弓一弛无由弯。\n行逢佳处辄嘆息，想见茅屋藏榛菅。\n我知此地便堪隠，稻苗旆旆鱼斑斑。",
        "dynasty": "宋",
        "collection_info": null
    },
    {
        "title": "次韵子瞻游甘露寺",
        "author": "苏辙",
        "content": "去国日已远，涉江岁将阑。\n东南富山水，跬步留清欢。\n迁延废行迈，忽忘身在官。\n清晨涉甘露，乘高弃征鞍。\n超然脱阛阓，穿云抚朱栏。\n下视万物微，惟觉沧海宽。\n潮来声汹汹，望极空漫漫。\n一一渡海舶，冉冉移樯竿。\n水怪时出没，羣嬉类豭羱。\n幽阴自生火，青荧復谁钻。\n石头古天险，凭恃分权瞒。\n疑城曜远目，来骑惊新观。\n聚散定王业，成毁犹月团。\n金山百围石，岌岌随涛澜。\n犹疑汉宫廷，屹立承露盘。\n狂波恣吞噬，万古嗟独完。\n凝眸厌滉漾，绕屋行盘跚。\n此寺历今古，遗迹皆龙鸾。\n孔明所坐石，牂䍽非人刊。\n经霜众草短，积雨青苔寒。\n萧翁嗜佛法，大福将力干。\n坡陀故镬在，甲错苍龙蟠。\n卫公秉节制，佛骨埋金棺。\n长松看百尺，画像留三嘆。\n新诗语何丽，传读纸遂刓。\n嗟我本渔钓，江湖心所安。\n方为笼中闭，仰羡天际抟。\n游观惜不与，赋咏嗟独难。\n俸禄藉升斗，虀盐嗜咸酸。\n何时扁舟去，不俟官长弹。",
        "dynasty": "宋",
        "collection_info": null
    },
    {
        "title": "李简夫挽词二首  其一",
        "author": "苏辙",
        "content": "老成浑欲尽，吊客一潸然。\n遗事人人记，清诗句句传。\n挂冠疏傅早，乐世白公贤。\n嘆息风流在，埋文得细镌。",
        "dynasty": "宋",
        "collection_info": null
    },
    {
        "title": "李简夫挽词二首  其二",
        "author": "苏辙",
        "content": "归隠淮阳市，遨游十六年。\n养生能淡泊，爱客故留连。\n倾盖知心晚，论诗卧病前。\n葆光尘满榻，无復听谈禅。",
        "dynasty": "宋",
        "collection_info": null
    },
    {
        "title": "次韵子瞻初到杭州见寄二绝  其一",
        "author": "苏辙",
        "content": "吏治区区岂不任，吴中已自富才能。\n还应占位书名姓，学取蓝田崔县丞。",
        "dynasty": "宋",
        "collection_info": null
    },
    {
        "title": "次韵子瞻初到杭州见寄二绝  其二",
        "author": "苏辙",
        "content": "试尽风波万里身，到官山水却宜人。\n君知晏子恩仍厚，还与从来旧卜邻。",
        "dynasty": "宋",
        "collection_info": null
    },
    {
        "title": "和柳子玉地炉",
        "author": "苏辙",
        "content": "凿地泥床不费功，山深炭贱火长红。\n拥衾熟睡朝衙后，抱膝微吟莫雪中。\n宠辱两忘轻世味，冰霜不到傲天工。\n遥知麻步无人客，寒夜清樽谁与同。",
        "dynasty": "宋",
        "collection_info": null
    },
    {
        "title": "和柳子玉纸帐",
        "author": "苏辙",
        "content": "夫子清贫不耐冬，书斋还费纸重重。\n窗明晓日从教入，帐厚霜飙定不容。\n京兆牛衣聊可藉，公孙布被旋须缝。\n吴绫蜀锦非嫌汝，简淡为生要易供。",
        "dynasty": "宋",
        "collection_info": null
    },
    {
        "title": "次韵子瞻游孤山访惠懃惠思",
        "author": "苏辙",
        "content": "鸟依山，鱼依湖，但有所有无所无。\n轻舟沿泝穷远近，肩舆上下更传呼。\n翩然独往不携孥，兼擅鱼鸟两所娱。\n困依岩石坐巉绝，行牵翠蔓随缠纡。\n道逢懃思访其庐，诵诗清切秋蝉孤。\n隠居羞踏陌上土，何人起爱轮下蒲。\n水南巷中罗百夫，鸡鸣朝谒至日晡。\n人生变化安可料，怜汝久遁终无图。\n凫鹥不足鹤有余，一俯一仰戚与蘧。\n嗟我久欲从逃逋，方圆不敢左右摹。",
        "dynasty": "宋",
        "collection_info": null
    },
    {
        "title": "宛丘二咏  其一",
        "author": "苏辙",
        "content": "旱湖堤上柳空多，倚岸轻舟奈汝何。\n秋雨连渠添积润，春风吹冻忽生波。\n虫鱼便尔来无数，鳬雁犹疑未肯过。\n持诧钱塘应笑我，坳中浮芥两幺么。",
        "dynasty": "宋",
        "collection_info": null
    },
    {
        "title": "宛丘二咏  其二",
        "author": "苏辙",
        "content": "古殿山花丛百围，故园曾见色依依。\n凌寒强比松筠秀，吐艷空惊岁月非。\n冰雪纷纭真性在，根株老大众园希。\n山中草木谁携种，潦倒尘埃不復归。",
        "dynasty": "宋",
        "collection_info": null
    },
    {
        "title": "赠提刑贾司门青",
        "author": "苏辙",
        "content": "前年乘舟护南河，宛丘官舍酣且歌。\n去年持节忧犴狱，驱车道路日不足。\n今年春风尘土黄，远赴三州议繇役。\n天子忧民法令新，整齐百事无闲人。\n苗耘髮栉何时已，回首昔游如梦寐。\n区区学舍曾未知，春晚日长唯有睡。\n才智有余安得闲，疏慵顾我自当然。\n喜君未忘太平事，独称赦书旌孝子。",
        "dynasty": "宋",
        "collection_info": null
    },
    {
        "title": "同陈述古舍人观芍药",
        "author": "苏辙",
        "content": "蔼蔼堂西十亩园，晚凉迎步绿阴繁。\n共惊春去已多日，争看花开最后番。\n未许狂风催烂熳，故将青幄强安存。\n请公作意勤欢赏，趁取残红照酒樽。",
        "dynasty": "宋",
        "collection_info": null
    },
    {
        "title": "次韵子瞻见寄",
        "author": "苏辙",
        "content": "我将西归老故丘，长江欲济无行舟。\n宦游已如马受轭，衰病拟学龟藏头。\n三年学舍百不与，糜费廪粟常惭羞。\n矫时自信力不足，从政敢谓学已优。\n闭门却扫谁与语，昼梦时作钧天游。\n自从四方多法律，深山更深逃无术。\n众人奔走我独闲，何异端居割蜂蜜。\n怀安已久心自知，弹劾未至理先屈。\n余杭军府百事劳，经年未见持干旄。\n贾生作傅无封事，屈平忧世多离骚。\n烦刑弊法非公耻，怒马奔车忌鞭棰。\n藐藐何自听谆谆，谔谔未必贤唯唯。\n求田问舍古所非，荒畦弊宅今余几。\n出从王事当有程，去须膰肉嫌无名。\n扫除百忧唯有酒，未退聊取身心轻。",
        "dynasty": "宋",
        "collection_info": null
    },
    {
        "title": "赵少师自南都访欧阳少师于颍州留西湖久之作诗献欧阳公",
        "author": "苏辙",
        "content": "公居颍水上，德与颍水清。\n身闲道转胜，内足无復营。\n平昔富交游，开门坐常盈。\n退居万事乐，独恨无友生。\n汝颍亦多士，后来非老成。\n赵公平生旧，情好均弟兄。\n少年结意气，晚岁齐功名。\n携手践廊庙，蹑足辞钧衡。\n徜徉里闾间，脱略世俗萦。\n兴来忽命驾，一往千里轻。\n白髮俨相映，元勋各峥嵘。\n人生会面难，此会有余情。\n遨游西湖中，仲夏草木荣。\n壶觞列四坐，歌舞罗前楹。\n画舫极沿泝，肩舆并逢迎。\n棹进鳬鸭乱，乐作虫鱼惊。\n近寺骈履迹，高台吹笑声。\n往事语京洛，余欢发吟赓。\n拳拳主人厚，款款来客诚。\n此乐有时尽，此好何由倾。",
        "dynasty": "宋",
        "collection_info": null
    },
    {
        "title": "次韵子瞻望湖楼上五绝  其一",
        "author": "苏辙",
        "content": "欲看西湖两岸山，卧乘湖上木兰船。\n湖山已自随船改，更值阴晴欲雨天。",
        "dynasty": "宋",
        "collection_info": null
    },
    {
        "title": "次韵子瞻望湖楼上五绝  其二",
        "author": "苏辙",
        "content": "眼看西湖不暂来，簿书无算拨还开。\n三年屈指浑将尽，记取从今得几回。",
        "dynasty": "宋",
        "collection_info": null
    },
    {
        "title": "次韵子瞻望湖楼上五绝  其三",
        "author": "苏辙",
        "content": "湖山欲买恨无钱，且尽芳樽对玉盘。\n菱角鷄头应已厌，蟹螯马颊更勤餐。",
        "dynasty": "宋",
        "collection_info": null
    },
    {
        "title": "次韵子瞻望湖楼上五绝  其四",
        "author": "苏辙",
        "content": "终日清漪弄短桡，久忘车乘走翘翘。\n秋风且食鲈鱼美，洛下诸生未可招。",
        "dynasty": "宋",
        "collection_info": null
    },
    {
        "title": "次韵子瞻望湖楼上五绝  其五",
        "author": "苏辙",
        "content": "滞留朝市常嫌闹，放弃江湖也未闲。\n孤舫粗穷千顷浪，肩舆未尽百重山。",
        "dynasty": "宋",
        "collection_info": null
    },
    {
        "title": "和柳子玉共城新开御河过所居墙下",
        "author": "苏辙",
        "content": "卜筑共山功欲成，新河入县巧相萦。\n谁将畚锸千夫力，添上园林一倍清。\n生长鱼虾供晚馔，浮沉鹅鸭放春声。\n为邻有意非今日，丐我余波伴濯缨。",
        "dynasty": "宋",
        "collection_info": null
    },
    {
        "title": "欧阳太师挽词三首  其一",
        "author": "苏辙",
        "content": "雄文元命世，直气早成风。\n受任衰迟后，安邦反侧中。\n迴天深有力，扈圣耻言功。\n事已身随去，惊嗟柱石空。",
        "dynasty": "宋",
        "collection_info": null
    },
    {
        "title": "欧阳太师挽词三首  其二",
        "author": "苏辙",
        "content": "唐弊文初丧，书成法至今。\n雍容趋圣处，深切可人心。\n气力知难继，风流喜不淫。\n悬知公欲谢，异说勇交侵。",
        "dynasty": "宋",
        "collection_info": null
    },
    {
        "title": "欧阳太师挽词三首  其三",
        "author": "苏辙",
        "content": "推毂诚多士，登龙盛一时。\n西门行有恸，东阁见无期。\n念昔先君子，尝蒙国士知。\n旧恩终未报，感嘆不胜悲。",
        "dynasty": "宋",
        "collection_info": null
    },
    {
        "title": "赋黄鹤楼赠李公择公择时知鄂州",
        "author": "苏辙",
        "content": "前年见君河之浦，东风吹河沙如雾。\n北潭杨柳强知春，樽酒相携终日语。\n君家东南风气清，谪官河壖不称情。\n一麾夏口亦何有，高楼黄鹤慰平生。\n荆江洞庭春浪起，汉沔初来入江水。\n岸头南北不相知，惟见风涛涌天地。\n巫峡潇湘万里船，中流鼓楫四茫然。\n高城枕山望如带，华榱照日光流渊。\n楼上骚人多古意，坐忘朝市无穷事。\n谁道武昌岸下鱼，不如建业城边水。",
        "dynasty": "宋",
        "collection_info": null
    },
    {
        "title": "次韵子瞻余杭法喜寺绿野亭怀吴兴太守孙莘老",
        "author": "苏辙",
        "content": "信美非吾土，三吴一水中。\n亭高望已极，舟入去无穷。\n朝市知安在，湖山信有功。\n遨游逐鳬鸭，饮食数鱼虫。\n波浪喧朝夕，梅烝变绿红。\n逢人问京洛，去国长儿童。\n同舍情相接，邻邦信屡通。\n相邀欲相过，道里讯溪翁。",
        "dynasty": "宋",
        "collection_info": null
    },
    {
        "title": "和子瞻宿临安浄土寺",
        "author": "苏辙",
        "content": "四方清浄居，多被僧所占。\n既无世俗营，百事得丰赡。\n家居每纷薄，奉养出寒欠。\n昔年旅东都，局促吁已厌。\n城西近精庐，长老时一觇。\n每来获所求，食饱山茶酽。\n尘埃就汤沐，垢腻脱巾韂。\n不知禅味深，但取饥肠餍。\n京城苦烦溷，物景费治染。\n吴都况清华，观剎吐光艷。\n石矼度空阔，泉溜泻深堑。\n经过未足多，终老应长歉。",
        "dynasty": "宋",
        "collection_info": null
    },
    {
        "title": "和子瞻自浄土步至功臣寺",
        "author": "苏辙",
        "content": "山平村坞连，野寺钟相答。\n晚阴生林莽，落日犹在塔。\n行招两社僧，共步青山月。\n送客渡石桥，迎客出林樾。\n幽寻本真性，往事听徐说。\n钱王方壮年，此邦事轻侠。\n乡人鄙贫贱，异类识英杰。\n立石象兴王，遗迹今岌嶪。\n功勋三吴定，富贵四海甲。\n归来父老藏，崇高畏摧压。\n诗人巧讥病，牛领恣挑抉。\n流传后世人，谈笑资口舌。\n是非亦已矣，兴废何仓卒。\n持归问禅翁，笑指浮沤没。",
        "dynasty": "宋",
        "collection_info": null
    },
    {
        "title": "次韵子瞻游径山",
        "author": "苏辙",
        "content": "去年渡江爱吴山，忽忘蜀道轻秦川。\n钱塘后到山最胜，下枕湖水相萦旋。\n坐疑吴会无復有，扁舟屡出凌涛渊。\n今秋復入径山寺，势压众岭皆摧颠。\n连峰沓嶂不知数，重重相抱如青莲。\n散为云雾翳星斗，聚作潭井藏蜿蜒。\n钦翁未到人迹绝，千里受记来安禅。\n荒榛野草置茅屋，坐令海贾输金钱。\n至今传法破烦恼，饱食过客容安眠。\n解装投锡不復去，纷纷四合来乌鸢。\n或言此处犹未好，海上人少无烦煎。\n天台雁荡最深秀，水惊石瘦尤清便。\n青山独往无不可，论说好丑徒纷然。\n终当直去无远近，藤鞋竹杖聊穷年。",
        "dynasty": "宋",
        "collection_info": null
    },
    {
        "title": "次韵子瞻自径山回宿湖上",
        "author": "苏辙",
        "content": "朝从径山来，泱莽径山色。\n莫从湖上归，滉漾湖光碧。\n借问泛湖舟，何似登山屐。\n高怀厌朝市，远去忘忧栗。\n目向幽人青，颜从浊醪赤。\n尘埃解罗网，宇宙为安宅。\n油然了无营，此意谁能诘。\n嗟子别离久，欲往徒反侧。\n留滞亦何为，空惊突深黑。",
        "dynasty": "宋",
        "collection_info": null
    },
    {
        "title": "次韵子瞻题孙莘老墨妙亭",
        "author": "苏辙",
        "content": "高岸为谷谷为陵，一时豪杰空飞腾。\n身随造化不復返，忽若野雀逢苍鹰。\n当年碑刻最深固，风吹土蚀消无棱。\n遗文漫灭雨中迹，翠石断裂春后冰。\n古坟欲毁野庙废，行人不去征鞍凭。\n书生耽翫立风雪，饥馿厌苦疲奴憎。\n爱之欲取恨无力，旋揉翠墨濡黄缯。\n不如好事孙太守，牛车徙置华堂登。\n绕墙罗列耀珪璧，罢宴起读留宾朋。\n却思遗迹本安在，原隰处处荒榛藤。\n田夫野老谁復顾，鬼火夜照来寒灯。\n废兴聚散一如此，反使涕泗沾人膺。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 洛阳试院楼上新晴五绝 其一",
        "author": "苏辙",
        "content": "缥缈危谯面面山，朝来云作雨潺潺。\n忽然风卷归何处，百里阴晴反掌间。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 洛阳试院楼上新晴五绝 其二",
        "author": "苏辙",
        "content": "嵩少犹藏薄雾中，前山迤逦夕阳红。\n高楼一闭三十日，遥忆岩头种药翁。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 洛阳试院楼上新晴五绝 其三",
        "author": "苏辙",
        "content": "伊阙遥临凤阙前，龙门女几气苍然。\n唐朝御路依稀在，犹想东巡尘暗天。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 洛阳试院楼上新晴五绝 其四",
        "author": "苏辙",
        "content": "天坛王屋北侵河，高比嵩丘一倍多。\n小有清灵今尚在，俗缘深重奈成魔。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 洛阳试院楼上新晴五绝 其五",
        "author": "苏辙",
        "content": "前朝宫阙倚芒山，殿阁层层半岭间。\n犹恐北来冈阜浅，太行东抱故孱颜。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 和顿主簿起见赠二首 其一",
        "author": "苏辙",
        "content": "声病消磨只古文，诸儒经术斗纷纭。\n不知旧学都无用，犹把新书强欲分。\n老病心情愁见敌，少年词气动干云。\n搜贤报国吾何敢，欲补空疏但有勤。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 和顿主簿起见赠二首 其二",
        "author": "苏辙",
        "content": "一锁楼中暗度秋，微官黾勉未能休。\n笑谈容我聊纾放，文字凭君便去留。\n杯酒淋漓已非敌，清诗窈眇更难酬。\n东归犹得联征骑，同上嵩高望九州。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 将出洛城过广爱寺见三学演师引观杨惠之塑宝山朱瑶画文殊普贤为赋三首 其一",
        "author": "苏辙",
        "content": "寺古依乔木，僧闲正莫年。\n为生何寂寞，爱客尚留连。\n虚牖罗修竹，空厨响细泉。\n坐听谈旧事，遍识洛中贤。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 将出洛城过广爱寺见三学演师引观杨惠之塑宝山朱瑶画文殊普贤为赋三首 其二",
        "author": "苏辙",
        "content": "虚室无寻丈，青山有百层。\n迴峰看不足，危石恐将崩。\n听法来天女，依岩老梵僧。\n须弥传纳芥，观此信还曾。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 将出洛城过广爱寺见三学演师引观杨惠之塑宝山朱瑶画文殊普贤为赋三首 其三",
        "author": "苏辙",
        "content": "壁毁丹青在，移来殿庑深。\n赋形惊变态，观佛觉无心。\n旌旆翻空色，笙竽含妙音。\n风流出吴样，遗法到如今。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登封道中三绝 其一",
        "author": "苏辙",
        "content": "飞仙不返周王子，重阜相连少室孙。\n夜静笙声兼鹤下，迴看惟有故山存。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登封道中三绝 其二",
        "author": "苏辙",
        "content": "青山欲上疑无路，涧道相萦九十盘。\n东望嵩高分草木，回瞻原隰涌波澜。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登封道中三绝 其三",
        "author": "苏辙",
        "content": "一径乔林下黄叶，三山翠壁绕禅居。\n共君将住还归去，欲问安心知已疏。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其一",
        "author": "苏辙",
        "content": "苍壁上参天，微径随流水。\n聱牙石齿乱，纷薄黄叶委。\n牵攀不得上，颠仆几将止。\n勉强终此行，更老知难至。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其二",
        "author": "苏辙",
        "content": "岩窦有虚明，昽昽发晴晓。\n真人无俦匹，窗下晨妆早。\n门开秋雨入，室静长风扫。\n绝迹杳难寻，朱颜未尝老。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其三",
        "author": "苏辙",
        "content": "玉女云为衣，飘摇不须捣。\n空传岩下石，夜杵知谁抱。\n清泉供澣濯，素月铺缯缟。\n人世迫秋寒，处处砧声早。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其四",
        "author": "苏辙",
        "content": "上山苦饥渴，中道得寒泉。\n举瓢石窦响，入口烦痾痊。\n洑流去不见，落涧声锵然。\n莫归復相值，相从下平川。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其五",
        "author": "苏辙",
        "content": "重重山前峰，上上终非顶。\n行登众岭彻，始得山门迥。\n高风惨多寒，落日侧先暝。\n却视向所经，眇如在深井。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其六",
        "author": "苏辙",
        "content": "登封事已遥，大碑摧风雨。\n灵坛久销秃，古木中梁柱。\n峰峦至此尽，苍石无寸土。\n俯视万仞高，悲辛但狂顾。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其七",
        "author": "苏辙",
        "content": "飞桥走岩居，茅屋今已破。\n何年避世僧，此地常独卧。\n秋风高鸟入，夜月寒猿过。\n自非心已灰，静极生悲惰。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其八",
        "author": "苏辙",
        "content": "肃肃避暑宫，石殿秋日冷。\n凛然中庭柏，气压千夫整。\n风声答万壑，云色通诸岭。\n材大难为工，甘与蓬蒿屏。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其九",
        "author": "苏辙",
        "content": "浮埃古壁上，萧然四真人。\n矫如云中鹤，犹若畏四邻。\n坐令世俗士，自惭污浊身。\n勿谓今所无，嵩少多隠沦。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 登嵩山十首 其一○",
        "author": "苏辙",
        "content": "神夫化黄熊，神母化白石。\n婴儿剖还父，涕泣何暇恤。\n尔来三千岁，往事谁復识。\n惟有少姨存，相望居二室。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 过韩许州石淙庄",
        "author": "苏辙",
        "content": "飞泉来无穷，发自嵩岭背。\n奔驰两山间，偶与乱石会。\n倾流势摧毁，泥土久崩溃。\n坚姿未消释，巀嶭俨相对。\n居然受喷泼，雷转诸壑内。\n初喧堕深谷，稍放脱重隘。\n跳沫溅霏微，余澜汹澎湃。\n宸游昔事远，绝壁遗刻在。\n人迹久寂寥，物理系兴废。\n相君厌纷华，筑室俯湍濑。\n濯缨离尘垢，洗耳听天籁。\n将追赤松游，自置青云外。\n道人亦何者，预此事归计。\n犹恐山未深，更种万株桧。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 过登封阎氏园",
        "author": "苏辙",
        "content": "秋暑尚烦襟，林泉凈客心。\n菊残知节过，荷尽觉池深。\n疏柳摇山色，青苔遍竹阴。\n犹嫌近官道，轣辘听车音。",
        "dynasty": "宋",
        "collection_info": null
    },
    {
        "title": "熙宁壬子八月于洛阳妙觉寺考试举人及还道出嵩少之间至许昌共得大小诗二十六首 许州留别顿主簿",
        "author": "苏辙",
        "content": "洛寺相从不出门，绕城空復记名园。\n程文堆案晨兴早，竹簟连床夜雨喧。\n归路逢僧暂容与，登山无力强扳援。\n遥知别后都如梦，頼有君诗一一存。",
        "dynasty": "宋",
        "collection_info": null
    },
    {
        "title": "次韵子瞻登望海楼五绝  其一",
        "author": "苏辙",
        "content": "山色潮声四面来，城中金碧烂成堆。\n不愁门外严扃锁，终日凭栏未拟迴。",
        "dynasty": "宋",
        "collection_info": null
    },
    {
        "title": "次韵子瞻登望海楼五绝  其二",
        "author": "苏辙",
        "content": "湖色苍苍日向斜，烟波万状不容夸。\n画船人去浮红叶，石径僧归蹑白蛇。",
        "dynasty": "宋",
        "collection_info": null
    },
    {
        "title": "次韵子瞻登望海楼五绝  其三",
        "author": "苏辙",
        "content": "楼观争高不计层，噰噰过雁自相譍。\n钱王旧业依稀在，岁久无人话废兴。",
        "dynasty": "宋",
        "collection_info": null
    },
    {
        "title": "次韵子瞻登望海楼五绝  其四",
        "author": "苏辙",
        "content": "荷叶初干稻穗香，惊雷急雨送微凉。\n晚晴稍放秋山色，洗却浓妆作淡妆。",
        "dynasty": "宋",
        "collection_info": null
    },
    {
        "title": "次韵子瞻登望海楼五绝  其五",
        "author": "苏辙",
        "content": "白酒倾浆脍斫红，昼游未厌月明中。\n楼高只办听歌鼓，不见游人转似蓬。",
        "dynasty": "宋",
        "collection_info": null
    },
    {
        "title": "和子瞻监试举人",
        "author": "苏辙",
        "content": "登科岁云徂，旧学日将落。\n外遭饥寒侵，内苦忧患铄。\n传家足坟史，遗说本精约。\n羣言久纷荡，开卷每惊矍。\n居官忝庠序，授业止干籥。\n朝廷发新令，长短弃前彟。\n缘饰小学家，睥睨前王作。\n声形一分解，道义因附託。\n安行厌衢路，强挽就縻缚。\n纵横施口鼻，烂熳涂丹垩。\n强辩忽横流，漂荡终安泊。\n忆惟法初传，欲讲面先怍。\n新科劝多士，从者尽高爵。\n徘徊始未信，衒诱终难却。\n嗟哉守愚钝，几不被讥谑。\n独醒惭餔糟，未信耻轻诺。\n敢言折锋铓，但自保城郭。\n有司顾未知，选试谬西洛。\n羣儒谁号令，新语竞投削。\n虽云心所安，恐异时量度。\n诡遇便巧射，晚嫁由拙妁。\n谁能力春耕，忍饥待秋穫。\n闻兄职在监，考较笔仍阁。\n缩手看傍人，此意殊未恶。",
        "dynasty": "宋",
        "collection_info": null
    },
    {
        "title": "和子瞻煎茶",
        "author": "苏辙",
        "content": "年来病懒百不堪，未废饮食求芳甘。\n煎茶旧法出西蜀，水声火候犹能谙。\n相传煎茶只煎水，茶性仍存偏有味。\n君不见闽中茶品天下高，倾身事茶不知劳。\n又不见北方俚人茗饮无不有，盐酪椒姜夸满口。\n我今倦游思故乡，不学南方与北方。\n铜铛得火蚯蚓叫，匙脚旋转秋萤光。\n何时茅檐归去炙背读文字，遣儿折取枯竹女煎汤。",
        "dynasty": "宋",
        "collection_info": null
    },
    {
        "title": "次韵子瞻对月见忆并简崔度",
        "author": "苏辙",
        "content": "先师客陈未尝饱，弟子于今敢言巧。\n败墙破屋秋雨多，夜视阴精过毕昴。\n齑盐冷落空杯盘，且依道士修还丹。\n丹田发火五臟暖，未补漫漫长夜寒。\n我生疲驽恋莝豆，崔翁游边指北斗。\n唯有王江亦未归，闭门无客邀沽酒。",
        "dynasty": "宋",
        "collection_info": null
    },
    {
        "title": "和子瞻开汤村运盐河雨中督役",
        "author": "苏辙",
        "content": "兴事常苦易，成事常苦难。\n不督雨中役，安知民力殚。\n年来上功勋，智者争雕钻。\n山河不自保，疏凿非一端。\n讥诃西门豹，仁智未得完。\n方以勇自许，未恤众口嘆。\n天心闵劬劳，雨涕为汍澜。\n不知泥滓中，更益手足寒。\n谁谓邑中黔，鞭棰亦不宽。\n王事未可回，后土何由干。",
        "dynasty": "宋",
        "collection_info": null
    },
    {
        "title": "次韵子瞻雨中督役夜宿水陆寺二首  其一",
        "author": "苏辙",
        "content": "云气连山雨泻盆，莫投僧舍欲关门。\n暂时洒扫宽行役，终夕崎岖入梦魂。\n烦热暗消秋簟冷，烝濡未解夜灯昏。\n二年游宦多劳苦，何日相从得细论。",
        "dynasty": "宋",
        "collection_info": null
    },
    {
        "title": "次韵子瞻雨中督役夜宿水陆寺二首  其二",
        "author": "苏辙",
        "content": "野寺萧条厌客喧，雨披修竹乱纷然。\n已因无食聊从仕，深悟劳生不问禅。\n未至莫忧明日事，偷闲且就此宵眠。\n天明归去芒鞋滑，虽有藤舆懒上肩。",
        "dynasty": "宋",
        "collection_info": null
    },
    {
        "title": "次韵子瞻将之吴兴赠孙莘老",
        "author": "苏辙",
        "content": "宦游莫向长城窟，冬冰折胶弦亦绝。\n吴中腊月百事便，蟹煮黄金鲈鲙雪。\n京城旧友一分散，近忆吴兴须满颊。\n世事反復如翻飞，今日共鲧前益垂。\n畏人但恐去不远，适意未觉归来迟。\n借问校雠天禄阁，何如江海同游嬉。",
        "dynasty": "宋",
        "collection_info": null
    },
    {
        "title": "和子瞻画鱼歌",
        "author": "苏辙",
        "content": "潜鱼在渊安可及，垂饵投竿易如拾。\n横江设网虽不仁，一瞬未移收百十。\n画鱼何者漫区区，终日辛勤手拮据。\n已嫌长网不能遍，肯信一竿良有余。\n鲲鲵骇散蛟龙泣，获少惊多亦何益。\n愿从网罟登君庖，碎首屠鳞非所惜。",
        "dynasty": "宋",
        "collection_info": null
    },
    {
        "title": "次韵子瞻吴中田妇嘆",
        "author": "苏辙",
        "content": "久雨得晴唯恐迟，既晴求雨来何时。\n今年舟楫委平地，去年簑笠为裳衣。\n不知天公谁怨怒，弃置下土尘与泥。\n丈夫强健四方走，妇女龌龊将安归。\n塌然四壁倚机杼，收拾遗粒吹糠粞。\n东邻十日营一炊，西邻谁使救汝饥。\n海边唯有盐不旱，卖盐连坐收婴儿。\n传闻四方同此苦，不关东海诛孝妇。",
        "dynasty": "宋",
        "collection_info": null
    },
    {
        "title": "次韵子瞻游道场山何山",
        "author": "苏辙",
        "content": "两山相负为峰麓，流水重重注溪谷。\n游人上寻流水源，未觉崎岖病双足。\n山深下视云漫漫，径垂石底千屈盘。\n松林阴森白日静，忽惊人世如奔湍。\n客行不避苦寒出，僧定端居不下席。\n人生嗟与草木同，置身所在由初植。\n堂中白佛青髻鬟，气象冲淡非人间。\n坐令远客厌奔走，径欲筑室依空山。\n木鱼桹桹夜将旦，星斗欹斜挂山半。\n行役有程未可留，将出山门復长嘆。",
        "dynasty": "宋",
        "collection_info": null
    },
    {
        "title": "癸丑二月重到汝阴寄子瞻二首  其一",
        "author": "苏辙",
        "content": "忆赴钱塘九月秋，同来颍尾一扁舟。\n退居尚有三师在，好事须为十日留。\n倾泻向人怀抱尽，忠诚为国始终忧。\n重来东阁皆尘土，泪滴春风自不收。",
        "dynasty": "宋",
        "collection_info": null
    },
    {
        "title": "癸丑二月重到汝阴寄子瞻二首  其二",
        "author": "苏辙",
        "content": "百顷西湖十里源，近依城郭带川原。\n古台駊騀先临水，野寺参差半掩门。\n远泛便成终日醉，幽寻不尽数家园。\n钱塘未到能先说，更着青山两岸屯。",
        "dynasty": "宋",
        "collection_info": null
    },
    {
        "title": "次韵子瞻二月十日雪",
        "author": "苏辙",
        "content": "春雪漫天密又稀，勾芒失据走灵威。\n故欺贫窭冬裘尽，巧助遨游酒盏飞。\n林下细花添百草，阶前轻素剪新机。\n老农先解忧桑柘，九月家人当授衣。",
        "dynasty": "宋",
        "collection_info": null
    },
    {
        "title": "和子瞻题风水洞",
        "author": "苏辙",
        "content": "风送江湖满洞天，洞门可听入无缘。\n土囊鬰怒声初散，石齿聱牙势未前。\n乐奏洞庭真跌宕，歌传帝所亦清便。\n何人隠几观遗韵，重使颜成问嗒然。",
        "dynasty": "宋",
        "collection_info": null
    },
    {
        "title": "次韵子瞻新城道中",
        "author": "苏辙",
        "content": "春深溪路少人行，时听田间耒耜声。\n饥就野农分饷黍，迎嫌尉卒闹金钲。\n闲花开尽香仍在，白酒沽来压未清。\n此味暂时犹觉胜，问兄何日便归耕。",
        "dynasty": "宋",
        "collection_info": null
    },
    {
        "title": "次韵子瞻山村五绝  其一",
        "author": "苏辙",
        "content": "山行喜遇酒旗斜，无限桃花续杏花。\n与世浮沉真避世，将家漂荡似无家。",
        "dynasty": "宋",
        "collection_info": null
    },
    {
        "title": "次韵子瞻山村五绝  其二",
        "author": "苏辙",
        "content": "塍间白水细无声，日暖泥融草不生。\n似恐田家忘帝力，多差使者出催耕。",
        "dynasty": "宋",
        "collection_info": null
    },
    {
        "title": "次韵子瞻山村五绝  其三",
        "author": "苏辙",
        "content": "旋舂红稻始经鎌，新煮黄鷄取次甜。\n无慕无营人自乐，莫将西子愧无盐。",
        "dynasty": "宋",
        "collection_info": null
    },
    {
        "title": "次韵子瞻山村五绝  其四",
        "author": "苏辙",
        "content": "升平事业苦匆匆，未信浮名到底空。\n保用橐驼朝塞外，试听碌轴语场中。",
        "dynasty": "宋",
        "collection_info": null
    },
    {
        "title": "次韵子瞻山村五绝  其五",
        "author": "苏辙",
        "content": "贫贱终身未要羞，山林难处便堪愁。\n近来南海波尤恶，未许乘桴自在游。",
        "dynasty": "宋",
        "collection_info": null
    },
    {
        "title": "次韵子瞻游富阳普照寺",
        "author": "苏辙",
        "content": "尘埃日已远，斗薮更无余。\n寺到逢门入，诗成信手书。\n山深僧自乐，路远客终疏。\n访尽前朝景，它年一告予。",
        "dynasty": "宋",
        "collection_info": null
    },
    {
        "title": "次韵子瞻自普照入山独游二庵",
        "author": "苏辙",
        "content": "披榛入山山路细，钟声出寺门将闭。\n石苔冉冉上芒鞋，草露漙漙着衣袂。\n野人茅茨苫竹屋，终身局促无生计。\n天公未省长困人，春田米尽秋田继。\n老妻稚子亦自乐，野草山花还插髻。\n长笑人间醉未醒，终老辛勤漫欺世。",
        "dynasty": "宋",
        "collection_info": null
    },
    {
        "title": "次韵子瞻与苏世美同年夜饮",
        "author": "苏辙",
        "content": "晚岁事游宦，相从未尝足。\n羡君四海皆兄弟，栈中直木不容曲。\n临安老令况同科，相逢岂厌樽中床。\n潦倒谁怜涧底松，岁寒尚有霜前竹。\n闻道渠家八丈夫，它日归耕免幽独。",
        "dynasty": "宋",
        "collection_info": null
    },
    {
        "title": "次韵子瞻病中游虎跑泉僧舍二首  其一",
        "author": "苏辙",
        "content": "扫地开门松桧香，僧家长夏亦清凉。\n公庭多事久来厌，凈处安眠计甚长。\n修竹填窗藤簟绿，白莲当户石盆方。\n香厨晚饭红粳熟，忽忆烹鷄田舍尝。",
        "dynasty": "宋",
        "collection_info": null
    },
    {
        "title": "次韵子瞻病中游虎跑泉僧舍二首  其二",
        "author": "苏辙",
        "content": "涧谷新晴草木香，野情萧散自生凉。\n雨添山色翠将溜，日转松阴晚更长。\n病客独来唯有睡，游僧相见亦它方。\n还家烦热都消尽，不信医王与药尝。",
        "dynasty": "宋",
        "collection_info": null
    },
    {
        "title": "和子瞻东阳水乐亭歌",
        "author": "苏辙",
        "content": "君不见武安前堂立曲旃，官高利厚多忧患。\n又不见夏侯好妓贫无力，帘箔为衣人莫识。\n两人操行虽不同，辛苦经营实如一。\n不如君家激水石中流，听之有声百无忧。\n笙竽窈眇度溪谷，琴筑凄咽穿林丘。\n高人处世心淡泊，众声过耳皆为乐。\n退食委蛇石上眠，幽音断续床前作。\n正如古人乐易多欢娱，积土为鼓块为桴。\n但能復作太古意，君家水乐真有余。",
        "dynasty": "宋",
        "collection_info": null
    },
    {
        "title": "次韵子瞻有美堂夜归",
        "author": "苏辙",
        "content": "饮阑钟虡欲移轩，香雾犹残金博山。\n明月飞来松岭外，游人散落马蹄间。\n城严画鼓初传角，路暗山花自落鬟。\n清境暂时都不见，夜深人尽始来还。",
        "dynasty": "宋",
        "collection_info": null
    },
    {
        "title": "次韵子瞻祈雨",
        "author": "苏辙",
        "content": "世故纷纷谁復闲，蛟龙不雨独安眠。\n人间已厌三秋旱，涧底犹悭一掬泉。\n庙令酒肴时醉饱，田家糠粃久安便。\n忧心未已谁知恤，更把炉香试一燃。",
        "dynasty": "宋",
        "collection_info": null
    },
    {
        "title": "次韵子瞻再游径山",
        "author": "苏辙",
        "content": "我兄东南游，我亦梦中去。\n径山闻已熟，往意穿云雾。\n梦经山前溪，足冷忽先渡。\n举头云峰合，到寺霜日莫。\n香厨馔岩蔌，野径踏藤屦。\n平生共游处，骞足蹑高步。\n崎岖每生胝，眩晃屡回顾。\n何年弃微官，携手众山路。",
        "dynasty": "宋",
        "collection_info": null
    },
    {
        "title": "王仲仪尚书挽词",
        "author": "苏辙",
        "content": "谢公德业久弥新，幼度英奇也绝伦。\n父子俱贤真不朽，功名自致岂相因。\n边兵屡动思良将，廷论萧条忆诤臣。\n青史世家它日事，新阡宿草倍沾巾。",
        "dynasty": "宋",
        "collection_info": null
    },
    {
        "title": "次韵范景仁侍郎移竹",
        "author": "苏辙",
        "content": "双桧生南户，丛筠种北墙。\n交阴奉君子，为伴老中堂。\n露洗秋阶绿，风含夏簟凉。\n栽花知已误，新上一番霜。",
        "dynasty": "宋",
        "collection_info": null
    },
    {
        "title": "寄题蒲传正学士阆中藏书阁",
        "author": "苏辙",
        "content": "朱栏碧瓦照山隈，竹简牙籤次第开。\n读破文章随意得，学成富贵逼身来。\n诗书教子真田宅，金玉传家定粪灰。\n更把遗编观得失，君家旧物岂须猜。",
        "dynasty": "宋",
        "collection_info": null
    },
    {
        "title": "自陈适齐戏题",
        "author": "苏辙",
        "content": "庠斋三岁最无功，羞愧宣王禄万钟。\n犹欲谈经谁復信，相招执籥更须从。\n陈风清凈眠真足，齐俗强梁懒不容。\n久尔安闲长自怪，此行磨折信天工。",
        "dynasty": "宋",
        "collection_info": null
    },
    {
        "title": "送董扬休比部知真州",
        "author": "苏辙",
        "content": "奏课西南最，分符江海衝。\n往来观惠术，蟠错试余锋。\n文字从堆案，樽罍强解容。\n金山只隔水，时復听晨钟。",
        "dynasty": "宋",
        "collection_info": null
    },
    {
        "title": "送排保甲陈佑甫",
        "author": "苏辙",
        "content": "我生本西南，为学慕齐鲁。\n从事东诸侯，结绶济南府。\n谁言到官舍，旱气裂后土。\n饥馑费囷仓，剽夺惊桴鼓。\n缅焉礼义邦，忧作流亡聚。\n君来正此时，王事最勤苦。\n驱驰黄尘中，劝说野田父。\n穰穰百万家，一一连什伍。\n政令当及期，田闾贵安堵。\n归乘忽言西，劬劳共谁语。",
        "dynasty": "宋",
        "collection_info": null
    },
    {
        "title": "送韩祗严户曹得替省亲成都",
        "author": "苏辙",
        "content": "宦游东土暂相依，政役频烦会合稀。\n每恃详明容老病，不堪羁旅送将归。\n思亲道路宁论远，入蜀山河渐觉非。\n我有旧庐江水上，因君聊復梦魂飞。",
        "dynasty": "宋",
        "collection_info": null
    },
    {
        "title": "和孔教授武仲济南四咏 环波亭",
        "author": "苏辙",
        "content": "南山迤逦入南塘，北渚岧峣枕北墙。\n过尽绿荷桥断处，忽逢朱槛水中央。\n凫鹥聚散湖光凈，鱼鳖浮沉瓦影凉。\n清境不知三伏热，病身唯要一藤床。",
        "dynasty": "宋",
        "collection_info": null
    },
    {
        "title": "和孔教授武仲济南四咏 北渚亭",
        "author": "苏辙",
        "content": "西湖已过百花汀，未厌相携上古城。\n云放连山瞻岳麓，雪消平野看春耕。\n临风举酒千钟尽，步月吹笳十里声。\n犹恨雨中人不到，风云飘荡恐神惊。",
        "dynasty": "宋",
        "collection_info": null
    },
    {
        "title": "和孔教授武仲济南四咏 鹊山亭",
        "author": "苏辙",
        "content": "筑台临水巧安排，万象轩昂发瘗埋。\n南岭崩腾来不尽，北山断续意尤佳。\n平时战伐皆荒草，永日登临慰病怀。\n更欲留诗题素壁，坐中谁与少陵偕。",
        "dynasty": "宋",
        "collection_info": null
    },
    {
        "title": "和孔教授武仲济南四咏 槛泉亭",
        "author": "苏辙",
        "content": "连山带郭走平川，伏涧潜流发涌泉。\n汹汹秋声明月夜，蓬蓬晓气欲晴天。\n谁家鹅鸭横波去，日暮牛羊饮道边。\n滓秽未能妨洁凈，孤亭每到一依然。",
        "dynasty": "宋",
        "collection_info": null
    },
    {
        "title": "踏藕",
        "author": "苏辙",
        "content": "春湖柳色黄，宿藕冻犹僵。\n翻沼龙蛇动，撑船牙角长。\n清泉浴泥滓，粲齿碎冰霜。\n莫使新梢尽，炎风翠盖凉。",
        "dynasty": "宋",
        "collection_info": null
    },
    {
        "title": "和李诚之待制宴别西湖",
        "author": "苏辙",
        "content": "东来亦何恃，夫子此分符。\n谈笑万事毕，樽罍众客俱。\n高情生远岫，清兴发平湖。\n坐使羁游士，能忘岁月徂。\n纵欢真乐易，恨别不须臾。\n庙幄新谋帅，河间最近胡。\n安边本余事，清赏信良图。\n应念兹园好，流泉海内无。",
        "dynasty": "宋",
        "collection_info": null
    },
    {
        "title": "送李诚之知瀛州",
        "author": "苏辙",
        "content": "少年学诗书，晚岁探至道。\n岂伊封疆臣，乃是廊庙宝。\n苦恨富贵迟，声名得空早。\n忆惟西羌桀，始建元戎纛。\n恩威炳朝日，号令靡秋草。\n功勋不容究，孤高易摧倒。\n归来易三邦，但养胸中颢。\n宁知北边将，还须用耆老。\n春风吹旌旆，先声遍城堡。\n往事安足惩，遗黎待公保。",
        "dynasty": "宋",
        "collection_info": null
    },
    {
        "title": "西湖二咏 观捕鱼",
        "author": "苏辙",
        "content": "西湖不放长竿入，羣鱼空作淘河食。\n渔人攘臂下前汀，荡漾清波浮两腋。\n藕梢菱蔓不容网，箔作长围徒手得。\n逡巡小舟十斛重，踊跃长鱼一夫力。\n柳条穿颊洗黄金，鲙缕堆盘雪花积。\n烧薤香橙巧相与，白饭青蔬甘莫逆。\n食罢相携堤上步，将散重煎叶家白。\n人生此事最便身，金印垂腰定何益。",
        "dynasty": "宋",
        "collection_info": null
    },
    {
        "title": "西湖二咏 食鷄头",
        "author": "苏辙",
        "content": "芡叶初生绉如縠，南风吹开轮脱毂。\n紫苞青刺攒猬毛，水面放花波底熟。\n森然赤手初莫近，谁料明珠藏满腹。\n剖开膏液尚模糊，大盎磨声风雨速。\n清泉活火曾未久，满堂坐客分升掬。\n纷然咀噍惟恐迟，势若羣雏方脱粟。\n东都每忆会灵沼，南国陂塘种尤足。\n东游尘土未应嫌，此物秋来日尝食。",
        "dynasty": "宋",
        "collection_info": null
    },
    {
        "title": "次韵孙推官朴见寄二首  其一",
        "author": "苏辙",
        "content": "蒙愠未能忧悄悄，得闲时復醉昏昏。\n知君亦学无言语，岂悟维摩不二门。",
        "dynasty": "宋",
        "collection_info": null
    },
    {
        "title": "次韵孙推官朴见寄二首  其二",
        "author": "苏辙",
        "content": "病懒近来全废学，宦游唯是苦思乡。\n粗知会计犹堪仕，贪就功名有底忙。\n怀旧暗听秋雁过，梦归偏爱晓更长。\n故人知我今何念，拟向东山赋首章。",
        "dynasty": "宋",
        "collection_info": null
    },
    {
        "title": "送张正彦法曹",
        "author": "苏辙",
        "content": "忆见君兄弟，相携谒侍郎。\n通经夸早岁，落笔尽成章。\n试剧何轻锐，当官便激昂。\n三年知力竭，大府觉才长。\n知已未如格，归赀纔满囊。\n旧书还读否，师说近凄凉。",
        "dynasty": "宋",
        "collection_info": null
    },
    {
        "title": "送青州签判俞退翁致仕还湖州",
        "author": "苏辙",
        "content": "不作清时言事官，海邦那復久盘桓。\n早依莲社尘缘少，新就草堂归计安。\n富贵暂时朝露过，江山故国水精寒。\n宦游从此知多事，收取楞伽静处看。",
        "dynasty": "宋",
        "collection_info": null
    },
    {
        "title": "和青州教授顿起九日见寄",
        "author": "苏辙",
        "content": "岁月飘然风际烟，紫萸黄菊又霜天。\n莫思太室杉松外，且醉青州歌舞前。\n杯酒追欢真一梦，天涯回望正三年。\n近来又欲东观海，听说毛诗雅颂篇。",
        "dynasty": "宋",
        "collection_info": null
    },
    {
        "title": "题徐正权秀才城西溪亭",
        "author": "苏辙",
        "content": "竹林分径水通渠，真与幽人作隠居。\n溪上路穷惟画舫，城中客至有罾鱼。\n东来只为林泉好，野外从教簿领疏。\n不识徂徕石夫子，兼因女婿觅遗书。",
        "dynasty": "宋",
        "collection_info": null
    },
    {
        "title": "和子瞻喜虎儿生",
        "author": "苏辙",
        "content": "生男如狼犹恐尪，寅年生虎慰爷娘。\n汝家家世事文史，门户岂有空刚强。\n试看猛虎在山谷，斧牙鈎爪旗尾扬。\n徐行当道择牛羊，狐狸惊走熊猪忙。\n我今老病思退藏，生子安得尚激昂。\n不见伯父擅文章，逡巡议论前无当。",
        "dynasty": "宋",
        "collection_info": null
    },
    {
        "title": "次韵子瞻病中赠提刑段绎",
        "author": "苏辙",
        "content": "京东分东西，中划齐鲁半。\n兄来本相从，路绝一长嘆。\n前朝使者还，手把新诗玩。\n怜我久别离，卷帙为舒散。\n谁言穷陋邦，得此唱酬伴。\n相逢倾盖间，晤语何旦旦。\n宦游少娱乐，缠缚苦文案。\n能于王事余，时作楚词乱。\n譬如近膏油，未肯忘濯盥。\n贤豪真勉强，功业畏缭缓。\n伊余独何为，旧籍西南贯。\n窃禄未遑归，自笑嗟已懦。\n方当四海寒，恋此一寸炭。\n主倦客欲留，逡巡要夺馆。\n奈何独见收，软言强温暖。\n此意定难酬，还予授子粲。",
        "dynasty": "宋",
        "collection_info": null
    },
    {
        "title": "次韵子瞻赋雪二首  其一",
        "author": "苏辙",
        "content": "麦苗出土正纤纤，春早寒官令尚严。\n云覆南山初半岭，风干东海尽成盐。\n来时瞬息平吞野，积久欹危欲败檐。\n强付酒樽判醉熟，更寻诗句斗新尖。",
        "dynasty": "宋",
        "collection_info": null
    },
    {
        "title": "次韵子瞻赋雪二首  其二",
        "author": "苏辙",
        "content": "点缀偏工乱鹄鸦，淹留欲解恼船车。\n乘春已觉矜余力，骋巧时能作细花。\n僵雁堕鸱谁得罪，败墙破壁若为家。\n天公爱物遥怜汝，应是门前守夜叉。",
        "dynasty": "宋",
        "collection_info": null
    },
    {
        "title": "次韵韩宗弼太祝送游太山",
        "author": "苏辙",
        "content": "羡君官局最优游，笑我区区学问囚。\n今日登临成独往，终年勤苦粗相酬。\n春深绿野初开绣，云解青山半脱裘。\n回首红尘读书处，煮茶留客小亭幽。",
        "dynasty": "宋",
        "collection_info": null
    },
    {
        "title": "次韵刘敏殿丞送春",
        "author": "苏辙",
        "content": "春去堂堂不復追，空余草木弄晴晖。\n交游归雁行将尽，踪迹鸣鸠懒不飞。\n老大未须惊节物，醉狂兼得避危机。\n东风虽有经旬在，芳意从今日日非。",
        "dynasty": "宋",
        "collection_info": null
    },
    {
        "title": "次韵赵至节推首夏",
        "author": "苏辙",
        "content": "首夏寻芳也未迟，绕园红紫尚菲菲。\n无心与物真皆可，有酒逢人劝莫违。\n梦逐杨花无限思，身惭啼鸟不如归。\n官居寂寞如僧舍，海燕怜贫故入扉。",
        "dynasty": "宋",
        "collection_info": null
    },
    {
        "title": "次韵李昭叙供备宴别湖亭",
        "author": "苏辙",
        "content": "池亭雨过一番凉，云髻罗裙客两旁。\n不觉行人离恨远，贪看积水照筵光。\n满堂樽俎欢方剧，极目江湖意自长。\n归去伊川潇洒地，不须遗念属清湘。",
        "dynasty": "宋",
        "collection_info": null
    },
    {
        "title": "送李昭叙移黎阳都监归洛省亲",
        "author": "苏辙",
        "content": "与君非旧识，倾盖便相亲。\n共事林泉郡，忘归南北人。\n煮茶流水曲，载酒后湖滣。\n未觉游从厌，空惊别恨新。\n濒河今重地，知己旧元臣。\n洛下闻鷄犬，家书不浃旬。\n西还倚门罢，北渡羽书频。\n忠孝传家事，风流待一振。",
        "dynasty": "宋",
        "collection_info": null
    },
    {
        "title": "游太山四首 初入南山",
        "author": "苏辙",
        "content": "自我来济南，经年未尝出。\n不知西城外，有路通石壁。\n初行涧谷浅，渐远峰峦积。\n翠屏互舒卷，耕耨随欹侧。\n云木散山阿，逆旅时百室。\n兹人谓川路，此意属行客。\n久游自多念，忽误向所历。\n嘉陵万壑底，栈道百迴屈。\n崖巘递峥嵘，征夫时出没。\n行李虽云艰，幽邃亦已剧。\n坐缘斗升米，被此尘土厄。\n何年道褒斜，长啸理轻策。",
        "dynasty": "宋",
        "collection_info": null
    },
    {
        "title": "游太山四首 四禅寺",
        "author": "苏辙",
        "content": "山蹊容车箱，深入遂有得。\n古寺依岩根，连峰转相揖。\n樵苏草木尽，佛事亦萧瑟。\n居僧麋鹿人，对客但羞涩。\n双碑立风雨，八分存法则。\n云昔义靖师，万里穷西域。\n华严具多纸，归来手亲译。\n蜕骨俨未移，至今存石室。\n遗文尽法界，广大包万亿。\n变化浩难名，丹青画京邑。\n粲然共一理，眩晃莫能识。\n末法渐衰微，徒使真人泣。",
        "dynasty": "宋",
        "collection_info": null
    },
    {
        "title": "游太山四首 灵岩寺",
        "author": "苏辙",
        "content": "青山何重重，行尽土囊底。\n岩高日气薄，秀色如新洗。\n入门尘虑息，盥漱得清泚。\n高堂见真人，不觉首自稽。\n祖师古禅伯，荆棘昔亲启。\n人迹尚萧条，豺狼夜相抵。\n白鹤导清泉，甘芳胜醇醴。\n声鸣青龙口，光照白石陛。\n尚可满畦塍，岂惟濯蔬米。\n居僧三百人，饮食安四体。\n一念但清凉，四方尽兄弟。\n何言庇华屋，食苦当如荠。",
        "dynasty": "宋",
        "collection_info": null
    },
    {
        "title": "游太山四首 岳下",
        "author": "苏辙",
        "content": "东来亦何求，聊欲观海岱。\n海西尚千里，将行勇还退。\n岱阴即齐疆，南往曾历块。\n春深草木长，山暖冰雪溃。\n中巷无居人，南亩释耕耒。\n车徒八方至，尘坌百里内。\n牛马汗淋漓，绮纨声綷縩。\n喧阗六师合，汹涌众流汇。\n无復问谁何，但自舍耽爱。\n龙鸾画车服，贝玉饰冠佩。\n骅骝蹴腾骞，幡旆飞晻暧。\n腥羶及鱼鼈，琐细或蒲菜。\n游墯愧无赍，技巧穷殊态。\n纵观𥈭未已，精意殚一酹。\n出门青山屯，绕廊遗迹昧。\n登封尚坛壝，古观写旗队。\n戈矛认毫末，舒卷分向背。\n雍容太平业，磊落丰碑在。\n往事半蓬蒿，遗氓但悲慨。\n回瞻最高峰，远谢徂徕对。\n欲将有限力，一放目所迨。\n天门四十里，预恐双足废。\n三宿遂徘徊，归来欲谁怼。\n前年道轘辕，直上嵩岭背。\n中休强饮食，莫宿时盥颒。\n稍知天宇宽，不觉人寰秽。\n岁时未云久，筋骸老难再。\n山林无不容，疲薾坐自碍。\n自知俗缘深，毕老守阛阓。\n何当御清风，不用车马载。",
        "dynasty": "宋",
        "collection_info": null
    },
    {
        "title": "送王璋长官赴真定孙和甫辟书",
        "author": "苏辙",
        "content": "昔年旅南服，始识王荆州。\n威动千里肃，恩宽行客留。\n从容见少子，风采倾凡俦。\n温然吐词气，已觉清且修。\n不见十五年，相逢话百忧。\n青衫走尘土，白髮各满头。\n新弃东海邑，愿从北诸侯。\n北鄙事方伙，饥馑连戈矛。\n盟好未可轻，念当事怀柔。\n主将今老成，勉尽良计筹。",
        "dynasty": "宋",
        "collection_info": null
    },
    {
        "title": "寄孙朴",
        "author": "苏辙",
        "content": "忆昔补官太皞墟，泮宫萧条人事疏。\n日高鼾睡声嘘嘘，往还废绝门无车。\n君为户曹畏简书，放怀疏懒亦似余。\n相逢语笑夜踌躇，烹煮梨栗羞殽蔬。\n官居一去真蘧庐，东来失计悔厥初。\n夜闻桴鼓惊阎闾，事如牛毛费耘鉏。\n违失真性从吏胥，目视紾臂邀徐徐。\n羡君不出心自如，北潭秋水多芙蕖。\n青荷包饭蒲为菹，翛然独往深渊鱼。\n人生如此乐有余，胡为自投槛中狙。",
        "dynasty": "宋",
        "collection_info": null
    },
    {
        "title": "和韩宗弼暴雨",
        "author": "苏辙",
        "content": "执热卧北窗，淋漓汗流注。\n蛟龙遁水府，谁起叩天户。\n偶然终日风，振扰北山雾。\n崩腾转相轧，变化不容睹。\n雷声运车毂，雨点倾豆黍。\n逡巡溜河汉，指顾纔笑语。\n破屋少干床，茅苫固难御。\n出门泥没足，此厄比邻溥。\n苟令终岁熟，敢有今日怒。\n晚照上东轩，清风袭虚庑。\n微生免荷鉏，但喜脱烦暑。\n农父更事多，缺塘已增土。",
        "dynasty": "宋",
        "collection_info": null
    },
    {
        "title": "舜泉復发",
        "author": "苏辙",
        "content": "奕奕清波旧绕城，旱来泉眼亦尘生。\n连宵暑雨源初接，发地春雷夜有声。\n復理沟渠通屈曲，重开池沼放澄清。\n通衢细洒浮埃凈，车马归来似晚晴。",
        "dynasty": "宋",
        "collection_info": null
    },
    {
        "title": "次韵徐正权谢示闵子庙记及惠纸",
        "author": "苏辙",
        "content": "西溪秋思日盈笺，幕府拘愁学久骞。\n记庙终惭无好句，酹坟犹喜有前篇。\n屏除笔砚真良计，写寄交游畏妄传。\n吴纸赠君君莫怪，耕耘废罢有闲田。",
        "dynasty": "宋",
        "collection_info": null
    },
    {
        "title": "张文裕侍郎挽词",
        "author": "苏辙",
        "content": "持节西南二十年，华堂遗像已苍然。\n归来侍从三朝旧，老去雍容平地仙。\n落笔纵横题壁处，诵诗清壮举杯前。\n东游邂逅迎归旐，泪落城南下马阡。",
        "dynasty": "宋",
        "collection_info": null
    },
    {
        "title": "东方书生行",
        "author": "苏辙",
        "content": "东方书生多愚鲁，闭门诵书口生土。\n窗中白首抱遗编，自信此书传父祖。\n辟雍新说从上公，册除仆射酬元功。\n太常弟子不知数，日夜吟讽如寒虫。\n四方窥觇不能得，一卷百金犹復惜。\n康成颖达弃尘灰，老聃瞿昙更出入。\n旧书句句传先师，中途欲弃还自疑。\n东邻小儿识机会，半年外舍无不知。\n乘轻策肥正年少，齿疏唇腐真堪笑。\n是非得失付它年，眼前且买先腾踔。",
        "dynasty": "宋",
        "collection_info": null
    },
    {
        "title": "送韩宗弼",
        "author": "苏辙",
        "content": "大野将冻河水微，慨然临流送将归。\n登舟上帆手一挥，脱弃朋友如敝衣。\n我来三见芳草腓，来时同寮今已非。\n念昔相从未尝违，西湖幽远人事稀。\n青莲紫芡倾珠玑，白鱼掉尾黄鼈肥。\n客醉将起命阖扉，方桥月出风露霏。\n星河下照摇清辉，喧呼笑语相嘲讥。\n岁月一逝空长欷，交游去尽将谁依。\n君家汉代平与韦，蔼然令德传余徽。\n鸣鸠着地鸿高飞，安得久此同絷鞿。",
        "dynasty": "宋",
        "collection_info": null
    },
    {
        "title": "送刘长清敏",
        "author": "苏辙",
        "content": "汝州太守卧病年，亹亹犹復能清言。\n平生雄辩嗟不见，风流尚有曹州存。\n历下东游少相识，欢喜闻君在西邑。\n旧知兄弟无凡俦，相逢一笑开颜色。\n三年政令如牛毛，思归南亩皆蓬蒿。\n羡君饮酒动论斗，引觥向口收狂潮。\n醉后胸中百无有，偃然啸傲倾朋曹。\n中朝卿士足官府，君归何处狂歌谣。",
        "dynasty": "宋",
        "collection_info": null
    },
    {
        "title": "题张安道乐全堂",
        "author": "苏辙",
        "content": "天命无不全，人事每自伤。\n譬如摩尼珠，宛转有余光。\n藻饰不能加，尘垢岂有亡。\n世人未尝识，姑射手自将。\n我公体自然，率性非勉强。\n驰驱四十年，不入忧患场。\n晚岁事蒙养，敛退就此堂。\n小儒岂知道，宿昔窥门墙。\n申屠师无人，无足亦自忘。\n如逢郑执政，一笑先生傍。",
        "dynasty": "宋",
        "collection_info": null
    },
    {
        "title": "和鲜于子骏益昌官舍八咏 桐轩",
        "author": "苏辙",
        "content": "桐身青琅玕，桐叶蒲葵扇。\n落落出轩墀，亭亭奉閒燕。\n夜声疏雨滴，午影微风转。\n秋飙一凌乱，淅沥惊葱蒨。\n朝日失繁阴，青苔覆遗片。\n空使坐中人，慨然嗟物变。",
        "dynasty": "宋",
        "collection_info": null
    },
    {
        "title": "和鲜于子骏益昌官舍八咏 竹轩",
        "author": "苏辙",
        "content": "幽轩离纷华，惟有一丛竹。\n纤梢起余寒，紫笋散轻馥。\n擢干春雨余，挺节秋霜足。\n不知岁时改，守此娟娟绿。\n上有吟风蝉，空腹未尝食。\n翦伐非所辞，不受尘土辱。",
        "dynasty": "宋",
        "collection_info": null
    },
    {
        "title": "和鲜于子骏益昌官舍八咏 柏轩",
        "author": "苏辙",
        "content": "筑室城市间，移柏南涧底。\n山林夙所尚，封植聊自寄。\n崎岖脱岩石，拥塞出棼翳。\n上承清露滋，下受寒泉惠。\n秋来采霜叶，咀嚼有余味。\n苦涩未须嫌，愈久甘如荠。",
        "dynasty": "宋",
        "collection_info": null
    },
    {
        "title": "和鲜于子骏益昌官舍八咏 巽堂",
        "author": "苏辙",
        "content": "山前三秦道，车马不遑息。\n日出红尘生，不见青山色。\n峰峦未尝改，往意自奔迫。\n谁言幽堂居，近在使者宅。\n俯听辨江声，却立睨石壁。\n藤萝自太古，松竹列新植。\n暑簟卧清风，寒樽对佳客。\n试问东行人，谁能同此适。",
        "dynasty": "宋",
        "collection_info": null
    },
    {
        "title": "和鲜于子骏益昌官舍八咏 山斋",
        "author": "苏辙",
        "content": "平地厌喧嚣，虚斋上山足。\n萧条远城市，坡陀富林麓。\n简书日填委，杖屦每幽独。\n岂无山中士，高卧白茅屋。\n逢人默无语，长啸响岩谷。\n此室庶可招，夜月相从宿。",
        "dynasty": "宋",
        "collection_info": null
    },
    {
        "title": "和鲜于子骏益昌官舍八咏 闲燕亭",
        "author": "苏辙",
        "content": "登山稍已高，旷望良亦远。\n危亭在山腹，物景行自变。\n诸峰宿露收，草木朝阳绚。\n盎盎云出山，溜溜泉垂坂。\n徐行得佳处，永日遂忘返。\n此乐只自知，傍人任嫌懒。",
        "dynasty": "宋",
        "collection_info": null
    },
    {
        "title": "和鲜于子骏益昌官舍八咏 会景亭",
        "author": "苏辙",
        "content": "亭高众山下，胜势不自收。\n冈峦向眼尽，风籁与耳谋。\n鸢飞半岭息，云起当空游。\n视身如乘风，超然忘百忧。\n暮归室中居，唯见窗户幽。\n视听随物变，恍谁识其由。",
        "dynasty": "宋",
        "collection_info": null
    },
    {
        "title": "和鲜于子骏益昌官舍八咏 宝峰亭",
        "author": "苏辙",
        "content": "昔过益昌城，莫登君子堂。\n驾言念长道，未暇升崇冈。\n今闻宝峰上，缥缈陵朝阳。\n三休引萝蔓，一览穷苍茫。\n微云霭双剑，落日明故乡。\n奔驰迹未安，山薮意自长。\n漂摇万里外，手把新诗章。\n宦游不忘归，何异鸟欲翔。\n尘土污颜面，年华侵鬓霜。\n何时首归路，所至聊彷徨。\n樽俎逢故人，亭榭凝清光。\n为我具斗酒，宿恨犹可偿。",
        "dynasty": "宋",
        "collection_info": null
    },
    {
        "title": "次韵分司南京李诚之待制求酒二首  其一",
        "author": "苏辙",
        "content": "世上升沉都梦裏，春来强健斗樽前。\n公田种秫全抛却，坐客无毡谁与钱。",
        "dynasty": "宋",
        "collection_info": null
    },
    {
        "title": "次韵分司南京李诚之待制求酒二首  其二",
        "author": "苏辙",
        "content": "春深风雨半相和，节物令人意绪多。\n中酒何须问贤圣，和诗今尚许羊何。",
        "dynasty": "宋",
        "collection_info": null
    },
    {
        "title": "送施历城辩归常州",
        "author": "苏辙",
        "content": "高人不受尘土侵，三年浙江藏何深。\n久闲物理有相復，历城官事森成林。\n乘时敛散逐十二，鞭挞逋负徒哀矜。\n一杯相属未尝得，百亩归去将安能。\n潜逃虽出知者后，黾勉尚见仁人心。\n归期忽告三月尾，强留不顾千黄金。\n河豚虽过鲈鳜在，粳稻正插风雨淫。\n酒肴劳苦罄邻里，期会迫隘思僚朋。\n山川吴越我所爱，扁舟佗日要追寻。\n滞留未用便相诧，半年岁月行骎骎。",
        "dynasty": "宋",
        "collection_info": null
    },
    {
        "title": "施君既去復以事还戏赠",
        "author": "苏辙",
        "content": "令尹西行去又迴，西湖重把旧樽罍。\n吏民再见鸡栖乘，犹道吾公挽不来。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 湖桥",
        "author": "苏辙",
        "content": "湖南堂宇深，湖北林亭远。\n不作过湖桥，两处那相见。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 横湖",
        "author": "苏辙",
        "content": "湖裏种荷花，湖边种杨柳。\n何处渡桥人，问是人间否。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 书轩",
        "author": "苏辙",
        "content": "绿竹覆清渠，尘心日日疏。\n使君遗癖在，苦要读文书。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 冰池",
        "author": "苏辙",
        "content": "水深冰亦厚，滉荡铺寒玉。\n好在水中鱼，何愁池上鹜。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 竹坞",
        "author": "苏辙",
        "content": "空陂放修竹，肃肃復冥冥。\n莫除坞外笋，从使入园生。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 荻浦",
        "author": "苏辙",
        "content": "离披寒露下，萧索微风触。\n摧折有余青，从横未须束。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 蓼屿",
        "author": "苏辙",
        "content": "风高莲欲衰，霜重蓼初发。\n会使此池中，秋芳未尝歇。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 望云楼",
        "author": "苏辙",
        "content": "云生如涌泉，云散如翻水。\n百变一凭栏，悠悠定谁使。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 天汉台",
        "author": "苏辙",
        "content": "台高天汉近，匹练挂林端。\n秋深霜露重，谁见落西山。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 待月台",
        "author": "苏辙",
        "content": "夜色何苍苍，月明久未上。\n不上倚城台，无奈东南嶂。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 二乐榭",
        "author": "苏辙",
        "content": "动静惟所遇，仁智亦偶然。\n谁见二物外，犹有天地全。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 灙泉亭",
        "author": "苏辙",
        "content": "泉来草木滋，泉去池塘满。\n委曲到庭除，清泠备晨盥。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 吏隠亭",
        "author": "苏辙",
        "content": "隠居亦非难，欲少求易遂。\n有意未成归，聊就茅檐试。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 霜筠亭",
        "author": "苏辙",
        "content": "林高日气薄，竹色凈如水。\n寂历断人声，时有鸣禽起。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 无言亭",
        "author": "苏辙",
        "content": "处世欲无言，事至或未可。\n唯有此亭空，宴坐聊从我。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 露香亭",
        "author": "苏辙",
        "content": "重露覆千花，繁香凝畦圃。\n不忍日将晞，散逐微风去。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 涵虚亭",
        "author": "苏辙",
        "content": "虚亭面疏篁，窈窕众景聚。\n更与坐中人，行寻望来处。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 溪光亭",
        "author": "苏辙",
        "content": "溪亭新雨余，秋色明滉漾。\n鸟渡夕阳中，鱼行白石上。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 过溪亭",
        "author": "苏辙",
        "content": "溪浅復通桥，过者犹恨懒。\n頼有沙上鸥，常为独游伴。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 披锦亭",
        "author": "苏辙",
        "content": "春晚百花齐，绵绵巧如织。\n细雨洗还明，轻风卷无迹。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 禊亭",
        "author": "苏辙",
        "content": "觞流无定处，客醉醒还酌。\n毋令仲御歌，空使人惊愕。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 菡萏轩",
        "author": "苏辙",
        "content": "开花浊水中，抱性一何洁。\n朱槛月明时，清香为谁发。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 荼䕷洞",
        "author": "苏辙",
        "content": "猗猗翠蔓长，蔼蔼繁香足。\n绮席堕残英，芳樽渍余馥。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 篔筜谷",
        "author": "苏辙",
        "content": "谁言使君贫，已用谷量竹。\n盈谷万万竿，何曾一竿曲。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 寒芦港",
        "author": "苏辙",
        "content": "芦深可藏人，下有扁舟泊。\n正似洞庭风，日莫孤帆落。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 野人庐",
        "author": "苏辙",
        "content": "野人三四家，桑麻足生意。\n试与叩柴荆，言辞应有味。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 此君庵",
        "author": "苏辙",
        "content": "风梢绕檐匝，霜干当窗凈。\n遥知素壁上，醉墨森相映。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 金橙径",
        "author": "苏辙",
        "content": "叶如石楠坚，实比霜柑大。\n穿径得新苞，令公忆鲈鲙。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 南园",
        "author": "苏辙",
        "content": "官是劝农官，种桑亦其所。\n安得陌上人，隔叶攀条语。",
        "dynasty": "宋",
        "collection_info": null
    },
    {
        "title": "和文与可洋州园亭三十咏 北园",
        "author": "苏辙",
        "content": "使君美且仁，遍地种桃李。\n岂独放春花，行看食秋子。",
        "dynasty": "宋",
        "collection_info": null
    },
    {
        "title": "次韵吴兴李行中秀才见寄并求醉眠亭诗二首 和见寄",
        "author": "苏辙",
        "content": "才堪簿领更无余，赢得十年闲读书。\n宠辱何须身自试，穷愁不待酒驱除。\n故人归去无消息，佳句新来屡卷舒。\n前日使君今在此，不妨时復置双鱼。",
        "dynasty": "宋",
        "collection_info": null
    },
    {
        "title": "次韵吴兴李行中秀才见寄并求醉眠亭诗二首 醉眠亭",
        "author": "苏辙",
        "content": "是非一醉了无余，唯有胸中万卷书。\n已把人生比蘧传，更将江浦作阶除。\n欲眠宾客从教去，倒卧氍毹岂暇舒。\n京洛旧游真梦裏，秋风无復忆鲈鱼。",
        "dynasty": "宋",
        "collection_info": null
    },
    {
        "title": "和子瞻玉盘盂二首  其一",
        "author": "苏辙",
        "content": "千叶团团一尺余，扬州绝品旧应无。\n赏传莒国迁钟虡，移忆胡僧置钵盂。\n丛底留连倾凿落，瓶中捧拥照浮屠。\n强将绛蜡封红萼，憔悴无言损玉肤。",
        "dynasty": "宋",
        "collection_info": null
    },
    {
        "title": "和子瞻玉盘盂二首  其二",
        "author": "苏辙",
        "content": "故相林亭父老知，出羣草木尚何疑。\n无多产业残花药，几许功名旧鼎彝。\n丰艷不知人世别，佳名新换使君诗。\n明年会看花尤好，剥尽浮苞养一枝。",
        "dynasty": "宋",
        "collection_info": null
    },
    {
        "title": "寄题密州新作快哉亭二首  其一",
        "author": "苏辙",
        "content": "车骑崩腾送客来，奔河断岸首频回。\n凿成户牖功无几，放出江湖眼一开。\n景物为公争自致，登临约我共追陪。\n自矜新作超然赋，更拟兰台诵快哉。",
        "dynasty": "宋",
        "collection_info": null
    },
    {
        "title": "寄题密州新作快哉亭二首  其二",
        "author": "苏辙",
        "content": "槛前潍水去沄沄，洲渚苍茫烟柳匀。\n万里忽惊非故国，一樽聊復对行人。\n谢安未厌频携妓，汲黯犹须卧理民。\n试问沙囊无处所，于今信怯定非真。",
        "dynasty": "宋",
        "collection_info": null
    },
    {
        "title": "赠马正卿秀才",
        "author": "苏辙",
        "content": "男儿生可怜，赤手空腹无一钱。\n死丧三世委平地，骨肉不得归黄泉。\n徒行乞丐买坟墓，冠帻破败衣履穿。\n矫然未肯妄求取，耻以不义藏其先。\n辛勤直使行路泣，六亲不信相尤愆。\n问人何罪穷至此，人不敢尤其怨天。\n孝慈未省鬼神恶，兄弟宁有木石顽。\n善人自古有不遇，力行不废良谓贤。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其一",
        "author": "苏辙",
        "content": "远游既为东鲁，迁居又爱南山。\n齿髮自知将老，心怀且欲偷安。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其二",
        "author": "苏辙",
        "content": "舜井溢流陌上，历山近在城头。\n羁旅三年忘去，故园何日归休。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其三",
        "author": "苏辙",
        "content": "野步西湖绿缛，晴登北渚烟绵。\n蒲莲自可供腹，鱼蟹何尝要钱。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其四",
        "author": "苏辙",
        "content": "饮酒方桥夜月，钓鱼画舫秋风。\n冉冉荷香不断，悠悠水面无穷。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其五",
        "author": "苏辙",
        "content": "雨过山光欲溜，寒来水气如烝。\n胜处何须吴越，随方亦有游朋。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其六",
        "author": "苏辙",
        "content": "扬雄执戟虽久，陶令归田未能。\n眼看云山无奈，神伤簿领相仍。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其七",
        "author": "苏辙",
        "content": "终岁常亲鞭扑，此生知负诗书。\n欲寻旧学无处，时有故人起予。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其八",
        "author": "苏辙",
        "content": "故人远在江汉，万里时寄声音。\n闻道禅心寂寞，未废诗人苦吟。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其九",
        "author": "苏辙",
        "content": "佳句近参风雅，微词间发离骚。\n窃欲比君庾信，莫年诗赋尤高。",
        "dynasty": "宋",
        "collection_info": null
    },
    {
        "title": "答文与可以六言诗相示因道济南事作十首  其一○",
        "author": "苏辙",
        "content": "相思欲见无路，满秩西归有时。\n及君铃阁少事，饮我松醪满巵。",
        "dynasty": "宋",
        "collection_info": null
    },
    {
        "title": "次韵李公择寄子瞻",
        "author": "苏辙",
        "content": "青蒲一下復东来，拥扇西风满面埃。\n击柝自营何择地，餔糟同醉未须回。\n孤高振鹭瞻初下，淡泊婴儿及未孩。\n我亦漂流家万里，年来羞上望乡台。",
        "dynasty": "宋",
        "collection_info": null
    },
    {
        "title": "次韵李公择以惠泉答章子厚新茶二首  其一",
        "author": "苏辙",
        "content": "无锡铜瓶手自持，新芽顾渚近相思。\n故人赠答无千里，好事安排巧一时。\n蟹眼煎成声未老，兔毛倾看色尤宜。\n枪旗携到齐西境，更试城南金线奇。",
        "dynasty": "宋",
        "collection_info": null
    },
    {
        "title": "次韵李公择以惠泉答章子厚新茶二首  其二",
        "author": "苏辙",
        "content": "新诗态度霭春云，肯把篇章妄与人。\n性似好茶常自养，交如泉水久弥亲。\n睡浓正想罗声发，食饱尤便粥面匀。\n底处翰林长外补，明年谁送霅溪春。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 泛清河",
        "author": "苏辙",
        "content": "南北无多水，崎岖未舍船。\n何时好霖雨，是处有通川。\n坟壠看书卷，兴亡指道边。\n苍茫半秋草，犹復较愚贤。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 将至桃园阻浅且风不得进",
        "author": "苏辙",
        "content": "卷帆倚棹浅河津，忆泛长江步步新。\n未免生涯寄风浪，不堪舟楫委埃尘。\n往来欲就沙囊堰，深浅时看举策频。\n一望云霓百忧集，应思平地隠居人。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 桃园阻浅将易小舟一夜水大至復乘便风顷刻百里",
        "author": "苏辙",
        "content": "此生与物妄相仇，欲往长嫌苦见留。\n浅濑何知向人恶，涨溪岂復为公流。\n雨痕忽到工催客，风信初来转打头。\n举目汀洲都未改，忽添清兴满行舟。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 下邳黄石公庙",
        "author": "苏辙",
        "content": "圯下相逢南北人，三邀不倦识天真。\n十年却见谷城下，寂寞同收一梦身。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 宿迁项羽庙",
        "author": "苏辙",
        "content": "尺棰西来壠亩中，驱驰力尽众兵衝。\n旧封独守君臣义，故国长修俎豆容。\n平日军声同破竹，少年心事喜摧锋。\n锦衣眷恋多乡思，肯顾田家社酒醲。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 吕梁",
        "author": "苏辙",
        "content": "出没悬流虽有道，凭陵险地本无心。\n未能与物都无碍，咫尺清泉亦自深。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 梁山泊",
        "author": "苏辙",
        "content": "近通沂泗麻盐熟，远控江淮粳稻秋。\n粗免尘泥污车脚，莫嫌菱蔓绕船头。\n谋夫欲就桑田变，客意终便画舫游。\n愁思锦江千万里，渔簑空向梦中求。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 梁山泊见荷花忆吴兴五绝 其一",
        "author": "苏辙",
        "content": "南国家家漾綵𦫊，芙蕖远近日微明。\n梁山泊裏逢花发，忽忆吴兴十里行。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 梁山泊见荷花忆吴兴五绝 其二",
        "author": "苏辙",
        "content": "终日舟行花尚多，清香无奈着人何。\n更须月出波光凈，卧听渔家荡桨歌。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 梁山泊见荷花忆吴兴五绝 其三",
        "author": "苏辙",
        "content": "行到平湖意自宽，繁花仍得就船看。\n回头却向吴侬说，从此远游心未阑。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 梁山泊见荷花忆吴兴五绝 其四",
        "author": "苏辙",
        "content": "花开南北一般红，路过江淮万里通。\n飞盖靓粧迎客笑，鲜鱼白酒醉船中。",
        "dynasty": "宋",
        "collection_info": null
    },
    {
        "title": "和李公择赴历下道中杂咏十二首 梁山泊见荷花忆吴兴五绝 其五",
        "author": "苏辙",
        "content": "菰蒲出没风波际，雁鸭飞鸣雾雨中。\n应为高人爱吴越，故于齐鲁作南风。",
        "dynasty": "宋",
        "collection_info": null
    },
    {
        "title": "次韵李公择九日见约以疾不赴",
        "author": "苏辙",
        "content": "它年逢九日，杯酒逐英豪。\n渐老经秋病，独醒何处高。\n床头添药裹，坐上减牛毛。\n寂寞知谁问，烦公置浊醪。",
        "dynasty": "宋",
        "collection_info": null
    },
    {
        "title": "喜雪呈李公择",
        "author": "苏辙",
        "content": "秋来旱已久，雪至亦不薄。\n沉沉夜未眠，蔌蔌声初落。\n霏微入疏户，眩晃先朱阁。\n披衣视羣动，照屋始惊愕。\n晨起犯清寒，繁阴看溟漠。\n乔林冻相倚，隙瓦干犹烁。\n孤村掩圭窦，深径没芒屩。\n平野恣汗漫，四山增荦埆。\n晚色漏斜阳，林光粲相错。\n氛埃一清荡，疫疠解缠缚。\n寒蔬养春芽，宿麦布冬脚。\n官居亦何頼，岁事信所託。\n逋逃幸一饱，剽盗止羣恶。\n无事乐自多，有酒庶可酌。\n我行今不久，公到时方昨。\n丰穰识天意，暇豫可前约。\n斋厨虽无余，宾客甚易诺。\n行须酒壶倒，莫待阴云剥。",
        "dynasty": "宋",
        "collection_info": null
    },
    {
        "title": "次韵范郎中仰之咏雪",
        "author": "苏辙",
        "content": "仓廪未应空，长天霰雪蒙。\n琼瑶布地凈，组练出师雄。\n云阔诸峰遍，花繁百草同。\n农谣麦壠外，客兴酒杯中。\n聚散占风力，消融验药功。\n远游聊自喜，三见岁时丰。",
        "dynasty": "宋",
        "collection_info": null
    },
    {
        "title": "次韵李公朝着作见赠二首  其一",
        "author": "苏辙",
        "content": "远客徒为尔，江边有故丘。\n汀洲信广大，鳬雁任漂浮。\n好事时携酒，归心久倦游。\n还乡定衰老，朋友肯相收。",
        "dynasty": "宋",
        "collection_info": null
    },
    {
        "title": "次韵李公朝着作见赠二首  其二",
        "author": "苏辙",
        "content": "稽古终何力，扶衰谩有方。\n故人怜困踬，佳句赠辉光。\n未暇抽身去，安能插翅翔。\n空存疏懒性，高卧笑羲皇。",
        "dynasty": "宋",
        "collection_info": null
    },
    {
        "title": "惠穆吕公挽词二首  其一",
        "author": "苏辙",
        "content": "全齐开故国，清庙飨元功。\n德业真无忝，勋名但未充。\n边防推信惠，社稷倚勤忠。\n不作司徒贵，何惭郑武公。",
        "dynasty": "宋",
        "collection_info": null
    },
    {
        "title": "惠穆吕公挽词二首  其二",
        "author": "苏辙",
        "content": "风俗非平昔，贤豪弃此时。\n新阡长宿草，行路拜丰碑。\n惠术遐方记，嘉猷信史知。\n悲凉哭坟客，不为受恩私。",
        "dynasty": "宋",
        "collection_info": null
    },
    {
        "title": "次韵蒋夔寒夜见过",
        "author": "苏辙",
        "content": "都城广大漫如天，旅人骚屑谁与欢。\n北风号怒屋无瓦，夜气凝冽冰生弃。\n雪声旋下白玉片，灯花暗结丹砂丸。\n叩门剥啄惊客至，吹火仓卒怜君寒。\n明时未省有遗弃，高论自笑终汗漫。\n识君太学嗟岁久，至今客舍犹泥蟠。\n正如憔悴入笼鹤，坐见摧落凌风翰。\n明朝尚肯过吾饮，有酒不尽行将酸。",
        "dynasty": "宋",
        "collection_info": null
    },
    {
        "title": "次韵王巩廷评招饮",
        "author": "苏辙",
        "content": "病忆故乡同越舄，性安田野似裨谌。\n都城岁晚不归去，客舍夜寒犹独吟。\n樽酒怜君偏好客，诗篇寄我谬知音。\n会须雪裏相从饮，履迹旋平无处寻。",
        "dynasty": "宋",
        "collection_info": null
    },
    {
        "title": "雪中会孙洙舍人饮王氏西堂戏成三绝  其一",
        "author": "苏辙",
        "content": "新岁逼人无一日，残冬飞雪已三迴。\n百分琥珀从君劝，十里琼瑶走马来。",
        "dynasty": "宋",
        "collection_info": null
    },
    {
        "title": "雪中会孙洙舍人饮王氏西堂戏成三绝  其二",
        "author": "苏辙",
        "content": "南国高人真巨源，华堂邂逅接清樽。\n十年一见都如梦，莫怪终宵语笑喧。",
        "dynasty": "宋",
        "collection_info": null
    },
    {
        "title": "雪中会孙洙舍人饮王氏西堂戏成三绝  其三",
        "author": "苏辙",
        "content": "倾尽香醪雪亦晴，东斋醉卧已三更。\n佳人不惯生疏客，不尽清歌宛转声。",
        "dynasty": "宋",
        "collection_info": null
    },
    {
        "title": "雪中呈范景仁侍郎",
        "author": "苏辙",
        "content": "羁游亦何乐，幸此贤主人。\n东斋暖且深，高眠不知晨。\n开门惊照曜，舞雪方缤纷。\n繁云覆庭庑，落势一何匀。\n霏微本无着，积迭巧相因。\n万类忽同色，九衢浄无尘。\n园林开组练，观阙堆琼珉。\n虫书散鸟足，缟带翻车轮。\n远游浩千里，欲出迷四邻。\n谁言助春农，亦善欺客贫。\n頼我古君子，高谈吐阳春。\n方当庇华屋，岂忧无束薪。",
        "dynasty": "宋",
        "collection_info": null
    },
    {
        "title": "次韵景仁丙辰除夜",
        "author": "苏辙",
        "content": "数举除夜酒，稍消少年豪。\n浮光寄流水，妙理付浊醪。\n微阳未出土，大雪飞鹅毛。\n试问冰霜劲，春来能久牢。",
        "dynasty": "宋",
        "collection_info": null
    },
    {
        "title": "次韵景仁招宋温之职方小饮",
        "author": "苏辙",
        "content": "高人两无事，相见辄倾怀。\n时以酒相命，何妨心自斋。\n灯期飞雪乱，春候苦寒乖。\n不就颓然醉，难堪风且霾。",
        "dynasty": "宋",
        "collection_info": null
    },
    {
        "title": "次韵景仁饮宋温之南轩二首  其一",
        "author": "苏辙",
        "content": "白髮迎新岁，皤然国老更。\n感时能细说，对酒任徐行。\n画轴高分品，诗词妙入评。\n疏狂先醉倒，应许恃乡情。",
        "dynasty": "宋",
        "collection_info": null
    },
    {
        "title": "次韵景仁饮宋温之南轩二首  其二",
        "author": "苏辙",
        "content": "饮阑瓶已罄，话久仆须更。\n高会良难得，危言岂易行。\n归休便老计，得失任台评。\n犹有青编在，它年不世情。",
        "dynasty": "宋",
        "collection_info": null
    },
    {
        "title": "次韵景仁正月十二日访吴缜寺丞二绝  其一",
        "author": "苏辙",
        "content": "夜雪满庭鸡失晨，琼田早出不惊尘。\n急须卷冻铺黄道，欲看灯山万万人。",
        "dynasty": "宋",
        "collection_info": null
    },
    {
        "title": "次韵景仁正月十二日访吴缜寺丞二绝  其二",
        "author": "苏辙",
        "content": "浊醪时饮十分杯，万象溟蒙晓气皑。\n醉倒篮舆夜归去，金吾宁復识谁哉。",
        "dynasty": "宋",
        "collection_info": null
    },
    {
        "title": "柳子玉郎中挽词二首  其一",
        "author": "苏辙",
        "content": "晚岁抽身尘土中，灊山仍乞古仙宫。\n羞将白髮随冯叟，欲就丹砂继葛洪。\n龙虎未能留物化，芭蕉久已悟身空。\n骚人欲作招魂赋，蝉蜕疑非世俗同。",
        "dynasty": "宋",
        "collection_info": null
    },
    {
        "title": "柳子玉郎中挽词二首  其二",
        "author": "苏辙",
        "content": "新诗锦绣烂成编，醉墨龙蛇洒未干。\n共首卜居空旧约，宛丘携手忆余欢。\n风流可见身如在，乡国全归意所安。\n行到都门送君处，长河清泪两汍澜。",
        "dynasty": "宋",
        "collection_info": null
    },
    {
        "title": "赠凈因臻长老",
        "author": "苏辙",
        "content": "十方老僧十年旧，燕坐绳床看奔走。\n远游新自济南来，满身自觉多尘垢。\n暖汤百斛劝我浴，骊山衮衮泉倾窦。\n明窗困卧百缘绝，此身莹凈初何有。\n清泉自清身自洁，尘垢无生亦无灭。\n振衣却起就华堂，老僧相对无言说。\n南山采菌软未干，西园撷菜寒方茁。\n与君饱食更何求，一杯茗粥倾铜叶。",
        "dynasty": "宋",
        "collection_info": null
    },
    {
        "title": "次前韵答景仁",
        "author": "苏辙",
        "content": "儒林谈道亦云旧，远自太史牛马走。\n区区分别竟何为，扰扰祇添心上垢。\n道大如天不可测，异出同归各穿窦。\n浩然一水散千沤，却观彼我曾无有。\n我丈中心冰玉洁，世上浮荣尽灰灭。\n终年行道自不知，笑指空门名异说。\n此心未信道不生，石上下种何由茁。\n道在起居饮食中，安问胡僧分五叶。",
        "dynasty": "宋",
        "collection_info": null
    },
    {
        "title": "游城西集庆园",
        "author": "苏辙",
        "content": "送客城西客已远，归路北池接南苑。\n冰澌片断水光浮，柳线和柔风力软。\n缭墙朱户谁家园，流水平畦春日浅。\n禁河分溜一池足，洛圃移花百金贱。\n飞甍斤斧声未绝，翠柏栽培影初遍。\n傍人笑指高台处，前年适见荒榛满。\n金钱力夺天地功，岁月未多风物换。\n人生富贵无不成，都门坐置山林观。\n暖风迟日时一到，早出莫归应未晚。\n主人最贵稀出城，长使憧憧路人看。",
        "dynasty": "宋",
        "collection_info": null
    },
    {
        "title": "游景仁东园",
        "author": "苏辙",
        "content": "新春甫惊蛰，草木犹未知。\n高人静无事，颇怪春来迟。\n肩舆出东郊，轻裘试朝曦。\n百草招生意，乔松解寒姿。\n尺书招友生，冠盖溢通逵。\n人生瞬息间，幸此休暇时。\n浊酒瀹浮蚁，嘉蔬荐柔荑。\n春来莫嫌早，春去恐莫追。\n公卿多王事，田野遂我私。\n松筠自拥蔽，里巷得游嬉。\n邻家并侯伯，朱门掩芳菲。\n畦花被锦绣，庭桧森旌旗。\n华堂绚金碧，迭观凝烟霏。\n彷佛象宫禁，萧条远喧卑。\n徐行日一至，何异己有之。\n都城闭门早，众客纷将归。\n垂杨返照下，归骑红尘飞。\n但卜永日欢，未与清夜期。\n人散众嚣绝，庭光星斗垂。\n安眠万物外，高世良在兹。",
        "dynasty": "宋",
        "collection_info": null
    },
    {
        "title": "次韵子瞻送范景仁游嵩洛",
        "author": "苏辙",
        "content": "寻山非事役，行路不应难。\n洛浦花初满，嵩高雪尚寒。\n平林抽冻笋，奇艷变山丹。\n节物朝朝好，肩舆步步安。\n酴醾酿腊酒，苜蓿荐朝盘。\n得意忘春晚，逢人语夜阑。\n归休三黜柳，赋咏五噫鸾。\n鹤老身仍健，鸿飞世共看。\n云移忽千里，世路脱重滩。\n西望应思蜀，东还定过韩。\n平川涉清颍，绝顶上封坛。\n出处看公意，令人欲弃官。",
        "dynasty": "宋",
        "collection_info": null
    },
    {
        "title": "送蒋夔赴代州教授",
        "author": "苏辙",
        "content": "忆游太学十年初，犹见胡公岂弟余。\n遍阅诸生非有道，最怜能赋似相如。\n青衫共笑方持板，白髮相看各满梳。\n暂免百忧趋长吏，勉调三寸事新书。",
        "dynasty": "宋",
        "collection_info": null
    },
    {
        "title": "次韵宿州教授刘泾见赠",
        "author": "苏辙",
        "content": "此身虽復类潜夫，衰老无心强着书。\n道路不知奔走贱，交游空怪往还疏。\n弦歌更就三年学，簿领唯添一味愚。\n它日相逢定何处，莫将文采笑空疏。",
        "dynasty": "宋",
        "collection_info": null
    },
    {
        "title": "徐州送江少卿",
        "author": "苏辙",
        "content": "夜雨泗河深，晓日轻舟发。\n帆开送客远，城转高台没。\n居人永瞻望，归意何仓卒。\n公来初无事，丰岁多牟麦。\n铃阁渡清风，芳罇对佳客。\n登临未云压，谈笑方自适。\n朝廷念黧老，府寺虚清剧。\n何以寄风流，江山绕官宅。",
        "dynasty": "宋",
        "collection_info": null
    },
    {
        "title": "次韵子瞻寄眉守黎希声",
        "author": "苏辙",
        "content": "眼看狂澜倒百川，孤根漂荡水无边。\n思家松菊荒三径，回首讴歌沸二天。\n簿领沉迷催我老，春秋废格累公贤。\n邻居屈指今谁在，一念伤心十五年。",
        "dynasty": "宋",
        "collection_info": null
    },
    {
        "title": "和李邦直学士沂山祈雨有应",
        "author": "苏辙",
        "content": "宿雪虽盈尺，不救春夏旱。\n吁嗟遍野天不闻，歌舞通宵龙一战。\n旋开云雾布旌旗，復遣雷霆助舒卷。\n雨声一夜洗尘埃，流入沟河朝不见。\n但见青青黍与禾，老农起舞行人歌。\n污邪满车尚可许，供输到骨期无它。\n水行天地有常数，岁岁出入均无颇。\n半年分已厌枯槁，及秋更恐忧滂沱。\n谁能且共蛟龙语，时布甘泽无庸多。",
        "dynasty": "宋",
        "collection_info": null
    },
    {
        "title": "陪子瞻游百步洪",
        "author": "苏辙",
        "content": "城东泗水平如席，城头远山涵落日。\n轻舟鸣艣自生风，渺渺江湖动颜色。\n中洲过尽石纵横，南去清波头尽白。\n岸边怪石如牛马，衔尾舳舻谁敢下。\n没人出没须臾间，却立沙头手足干。\n客舟一叶久未上，吴牛回首良间关。\n风波荡潏未可触，归来何事尝艰难。\n楼中吹角莫烟起，出城骑火催君还。",
        "dynasty": "宋",
        "collection_info": null
    },
    {
        "title": "李邦直见邀终日对卧南城亭上二首  其一",
        "author": "苏辙",
        "content": "一径坡陀草木间，孤亭胜绝俯川原。\n青天图画四山合，白昼雷霆百步喧。\n烟柳萧条渔市远，汀洲苍莽白鸥翻。\n客舟何事来匆草，逆上波涛吐復吞。",
        "dynasty": "宋",
        "collection_info": null
    },
    {
        "title": "李邦直见邀终日对卧南城亭上二首  其二",
        "author": "苏辙",
        "content": "东来无事得遨游，奉使清闲亦自由。\n拨弃簿书成一饱，留连语笑失千忧。\n旧书半卷都如梦，清簟横眠似欲秋。\n闻说归朝今不久，尘埃还有此亭不。",
        "dynasty": "宋",
        "collection_info": null
    },
    {
        "title": "次韵邦直见答二首  其一",
        "author": "苏辙",
        "content": "真能一醉逃烦暑，定胜三杯御腊寒。\n自有诗书供永日，莫将丝竹乱风滩。\n舞雩何处归春莫，叩角谁人怨夜漫。\n闻道丹砂近有术，锱铢称火共君看。",
        "dynasty": "宋",
        "collection_info": null
    },
    {
        "title": "次韵邦直见答二首  其二",
        "author": "苏辙",
        "content": "五斗尘劳尚足留，闭门聊欲治幽忧。\n羞为毛遂囊中颖，未许朱云地下游。\n无事会须成好饮，思归时亦赋登楼。\n羡君幕府如僧舍，日向城隅看浴鸥。",
        "dynasty": "宋",
        "collection_info": null
    },
    {
        "title": "再次前韵四首  其一",
        "author": "苏辙",
        "content": "城头栋宇恰三间，楚望凄凉弔屈原。\n雨洗山川百里凈，风吹语笑一城喧。\n乡书莫问经时绝，岁事初惊片叶翻。\n南近清淮鲈鳜好，钓筒时问有潜吞。",
        "dynasty": "宋",
        "collection_info": null
    },
    {
        "title": "再次前韵四首  其二",
        "author": "苏辙",
        "content": "谬将疏野託交游，平日论心亦有由。\n科第联翩叨旧契，利名疏阔少新忧。\n清谈已觉忘朱夏，浊酒先防虐素秋。\n多病无聊唯有睡，频频诗句未嫌不。",
        "dynasty": "宋",
        "collection_info": null
    },
    {
        "title": "再次前韵四首  其三",
        "author": "苏辙",
        "content": "野鹤应疑鳬雁苦，夏虫未惯雪霜寒。\n隠居颜氏终安巷，垂钓严生自有滩。\n破宅不归尘可扫，下田初种水应漫。\n退耕尚作悠悠语，拙宦犹须步步看。",
        "dynasty": "宋",
        "collection_info": null
    },
    {
        "title": "再次前韵四首  其四",
        "author": "苏辙",
        "content": "欲作彭城数月留，溪山劝我暂忘忧。\n城头准拟中秋望，台上迁延九日游。\n岚气雨余侵近郭，江声风送隠危楼。\n汀洲聚散知谁怪，且学漂浮水上鸥。",
        "dynasty": "宋",
        "collection_info": null
    },
    {
        "title": "雨中陪子瞻同颜復长官送梁焘学士舟行归汶上",
        "author": "苏辙",
        "content": "客从南方来，信宿北方去。\n手棹木兰舟，不顾长江雨。\n江昏气阴黑，雨落无朝暮。\n肃肃赴波涛，蒙蒙暗洲渚。\n微凉入窗阖，斜吹湿蕉苎。\n漂洒正纷纭，谈笑方容与。\n不知江路长，但觉青山鹜。\n客去浩难追，落日平西浦。\n东游本无事，爱此山河古。\n周旋樽俎欢，邂逅英豪聚。\n兹游有遗趣，此乐恐宜屡。\n贱仕迫程期，迁延防谴怒。\n秋风日已至，轻舸行当具。\n阴森古城曲，苍莽交流处。\n悬知别时念，将行重回顾。\n非缘一寸禄，应作三年住。",
        "dynasty": "宋",
        "collection_info": null
    },
    {
        "title": "同子瞻泛汴泗得渔酒二咏  其一",
        "author": "苏辙",
        "content": "江湖性终在，平地难久居。\n渌水雨新涨，扁舟意自如。\n河身萦疋素，洪口转千车。\n愿言弃城市，长竿夜独渔。",
        "dynasty": "宋",
        "collection_info": null
    },
    {
        "title": "同子瞻泛汴泗得渔酒二咏  其二",
        "author": "苏辙",
        "content": "懒思久废诗，病肠不堪酒。\n强颜水石间，滥蹟宾主后。\n不知白浪翻，但怪青山走。\n莫随使车尘，岂畏严城斗。",
        "dynasty": "宋",
        "collection_info": null
    },
    {
        "title": "明日復赋",
        "author": "苏辙",
        "content": "放舟城西南，却向东南泊。\n朝来雨新霁，白水浸城脚。\n古汴多流苴，清泗亦浮沫。\n平吞百涧暴，灭尽三洪恶。\n游人不胜喜，水族知当乐。\n舟行野鳬乱，网尽修鳞跃。\n香醪溜白蚁，鲙缕填花萼。\n人生适意少，一醉皆应诺。\n同游非偶然，后会未前约。\n简书尚见宽，行日为公却。",
        "dynasty": "宋",
        "collection_info": null
    },
    {
        "title": "赠吴子野道人",
        "author": "苏辙",
        "content": "食无酒肉腹亦饱，室无妻妾身自好。\n世间深重未肯回，达士清虚辄先了。\n眼看鸿鹄薄云汉，长笑驽骀安栈皂。\n腹中夜气何郁郁，海底朝阳常杲杲。\n一廛不顾旧山深，万里来看故人老。\n空车独载王阳橐，远游屡食安期枣。\n东州相逢真邂逅，南国思归又惊矫。\n道成若见王方平，背痒莫念麻姑爪。",
        "dynasty": "宋",
        "collection_info": null
    },
    {
        "title": "李邦直出巡青州余不久将赴南都比归不及见矣作诗赠别",
        "author": "苏辙",
        "content": "东道初来託故人，南楼频上泗河漘。\n江山尚有留人意，樽俎宁当厌客贫。\n顾我及秋行不久，问君触热去何因。\n西归凉冷霜风后，浊酒清诗谁与亲。",
        "dynasty": "宋",
        "collection_info": null
    },
    {
        "title": "司马君实端明独乐园",
        "author": "苏辙",
        "content": "子嗟丘中亲艺麻，邵平东陵亲种瓜。\n公今归去事农圃，亦种洛阳千本花。\n修篁绕屋韵寒玉，平泉入畦纡卧蛇。\n锦屏奇种斸岩窦，嵩高灵药移萌芽。\n城中三月花事起，肩舆遍入公侯家。\n浅红深紫相媚好，重楼多叶争矜夸。\n一枝盈尺不论价，十千斗酒那容赊。\n归来曳履苔径滑，醉倒闭门春日斜。\n车轮班班走金毂，印绶若若趋朝衙。\n世人不顾病杨绾，弟子独有穷侯芭。\n终年着书未曾厌，一身独乐谁復加。\n宦游嗟我久尘土，流转海角如浮槎。\n归心每欲自投劾，孺子渐长能扶车。\n过门有意奉谈笑，幅巾怀刺无袍鞾。",
        "dynasty": "宋",
        "collection_info": null
    },
    {
        "title": "送颜復赴阙",
        "author": "苏辙",
        "content": "箪瓢未改安贫性，鳬绎犹传直道余。\n不见失官愁戚戚，但闻高卧起徐徐。\n居中旧厌军容讲，补外仍遭城旦书。\n此去将身置何许，秋风未免忆鲈鱼。",
        "dynasty": "宋",
        "collection_info": null
    },
    {
        "title": "王诜都尉宝绘堂词",
        "author": "苏辙",
        "content": "侯家玉食绣罗裳，弹丝吹竹喧洞房。\n哀歌妙舞奉清觞，白日一醉万事忘。\n百年将种存慨慷，西取庸蜀践戎羌。\n战袍赐锦盘鵰章，宝刀玉玦余风霜。\n天孙渡河夜未央，功臣子孙白且长。\n朱门甲第临康庄，生长介胄羞膏粱。\n四方宾客坐华堂，何用为乐非笙簧。\n锦囊犀轴堆象床，竿叉连幅翻云光。\n手披横素风飞扬，长林巨石插雕梁。\n清江白浪吹粉墙，异花没骨朝露香。\n挚禽猛兽舌腭张，腾踏騕褭联骕骦。\n喷振风雨驰平冈，前数顾陆后吴王。\n老成虽丧存典常，坐客不识视茫洋。\n骐驎飞烟郁芬芳，卷舒终日未用忙。\n游意淡泊心清凉，属目俊丽神激昂。\n君不见伯孙孟孙俱猖狂，干时与事神弗臧。",
        "dynasty": "宋",
        "collection_info": null
    },
    {
        "title": "逍遥堂会宿二首  其一",
        "author": "苏辙",
        "content": "逍遥堂后千寻木，长送中宵风雨声。\n误喜对床寻旧约，不知漂泊在彭城。",
        "dynasty": "宋",
        "collection_info": null
    },
    {
        "title": "逍遥堂会宿二首  其二",
        "author": "苏辙",
        "content": "秋来东阁凉如水，客去山公醉似泥。\n困卧北窗呼不起，风吹松竹雨凄凄。",
        "dynasty": "宋",
        "collection_info": null
    },
    {
        "title": "过张天骥山人郊居",
        "author": "苏辙",
        "content": "南山莫将归，下访张夫子。\n黍稷满秋风，蓬麻翳邻里。\n君年三十八，三十有归意。\n躬耕奉慈亲，未觉鉏耰鄙。\n读书北窗竹，酿酒南园水。\n松菊半成阴，日有幽居喜。\n客来时借问，问子何年起。\n新求西溪石，更筑茆堂址。\n但令三岁熟，此计行亦遂。\n堂成不出门，清名满朝市。",
        "dynasty": "宋",
        "collection_info": null
    },
    {
        "title": "魏佛狸歌",
        "author": "苏辙",
        "content": "魏佛狸，饮泗水，黄金甲身铁马棰。\n睥睨山川俯画地，画作西方佛名字。\n卷舒三军如使指，奔驰万夫凿山觜。\n云中孤月妙无比，青莲湛然俯下视。\n击钲卷旆抽行营，北徐府中军吏喜。\n度僧筑室依云烟，俯窥城郭众山底。\n兴亡一瞬五百年，细草荒榛没孤垒。",
        "dynasty": "宋",
        "collection_info": null
    },
    {
        "title": "杂兴二首  其一",
        "author": "苏辙",
        "content": "陋巷丈夫病且贫，悬鹑百结聊庇身。\n蠕蠕大蝨长孙子，败缯敝絮开阳春。\n故襦宽博裹肩䏶，出没逡巡初莫畏。\n一朝换酒入邻家，顾视腰间犹犊鼻。\n入缝循腰还自足，肌肤转近尤为福。\n咋皮吮血无已时，应待渠家具汤沐。",
        "dynasty": "宋",
        "collection_info": null
    },
    {
        "title": "杂兴二首  其二",
        "author": "苏辙",
        "content": "朱轮华盖事远游，廐无良马乘疲牛。\n青丝玉勒金络头，任重道远旁人忧。\n奔驰往来历山丘，腾坑投淖摧辕辀。\n已压復起行未休，青刍黄粱为君羞。\n长路漫漫经九州，场有白驹胡不收。\n饥食玉山饮河流，朝秣幽冀莫炎陬。\n奔云掣电不少留，仆夫顾之心怀愁。\n王良不生谁与谋，哀哉骏骨千金酬。",
        "dynasty": "宋",
        "collection_info": null
    },
    {
        "title": "赠致仕王景纯寺丞",
        "author": "苏辙",
        "content": "灊山隠君七十四，绀瞳绿髮初谢事。\n腹中灵液变丹砂，江上幽居连福地。\n彭城为我住三日，明月满船同一醉。\n丹书细字口传诀，顾我沉迷真弃耳。\n年来四十髮苍苍，始欲求方救憔悴。\n它年若访灊山居，慎勿逃人改名字。",
        "dynasty": "宋",
        "collection_info": null
    },
    {
        "title": "初发彭城有感寄子瞻",
        "author": "苏辙",
        "content": "秋晴卷流潦，古汴日向干。\n扁舟久不解，畏此行路难。\n此行亦不远，世故方如山。\n我持一寸刃，巉绝何由刊。\n念昔各年少，松筠閟南轩。\n闭门书史丛，开口治乱根。\n文章风云起，胸胆渤澥宽。\n不知身安危，俯仰道所存。\n横流一倾溃，万类争崩奔。\n孔融汉儒者，本自轻曹瞒。\n誓将贫贱身，一悟世俗昏。\n岂意十年内，日夜增涛澜。\n生民竟憔悴，游宦岂復安。\n水深火益热，人知蹈忧患。\n甄丰且自叛，刘歆苟盘桓。\n而况我与兄，饱食顾依然。\n上愿天地仁，止此祸乱源。\n岁月一徂逝，尚能反丘园。",
        "dynasty": "宋",
        "collection_info": null
    },
    {
        "title": "次韵子瞻见寄",
        "author": "苏辙",
        "content": "衮衮河渭浊，皎皎江汉清。\n源流既自异，美恶终未明。\n嗟我顽钝质，乃与公并生。\n出处每自託，讴吟辄尝赓。\n譬如病足马，共此千里程。\n胜负坐已决，岂待终一枰。\n忆公年少时，濯濯吐新萌。\n坚姿映松柏，直节凌榛荆。\n学成志益厉，秋霜落春荣。\n澹然养浩气，脱屣遗齐卿。\n百炼竟不变，三年终未鸣。\n区区两郡守，籍籍四海声。\n年来效泝默，世事慵讥评。\n不见室家好，恍如揖重城。\n别离长尘垢，岁月何峥嵘。\n彭门偶会合，白髮互相惊。\n受教恐不足，吐论那復争。\n疾雷发聋聩，清月照昏盲。\n笃爱未忍弃，浪云旧齐名。\n更请同郭许，题品要当精。",
        "dynasty": "宋",
        "collection_info": null
    },
    {
        "title": "将至南京雨中寄王巩",
        "author": "苏辙",
        "content": "河牵一线流不断，雨散千丝卷却来。\n烟际横桥村十里，船中倦客酒三杯。\n老年转觉脾嫌湿，世路早令心似灰。\n頼有故人怜寂寞，繫舟待我久徘徊。",
        "dynasty": "宋",
        "collection_info": null
    },
    {
        "title": "次韵王巩见赠",
        "author": "苏辙",
        "content": "南都逢故人，共此一樽渌。\n初来柳吹絮，再见风脱木。\n我老欢意微，头垂腰背曲。\n羡子方少年，健马走平陆。\n狂歌手自拊，醉倒头相触。\n人生比一瞬，世网张万目。\n但取食场鷄，岂挂云飞鹄。\n彭城久相迟，官舍虚东屋。\n重阳试新酿，谓子当不速。\n胡为听妇言，婉娈自相逐。\n我舟得愁霖，牵挽脱坑谷。\n风霜作初寒，病体欲生粟。\n解子腰下龟，换酒不须赎。\n照碧凝清光，相将饮萸菊。",
        "dynasty": "宋",
        "collection_info": null
    },
    {
        "title": "送交代刘莘老",
        "author": "苏辙",
        "content": "建元一二间，多士四方至。\n翩翩下鸿鹄，一一抱经纬。\n功名更唯诺，爵禄相馈遗。\n纵横圣贤业，磊落君臣意。\n慷慨鲁诸生，雍容古君子。\n扶摇云汉上，睥睨千万里。\n入台霜凛然，不肯下词气。\n失足青冥中，投命江湖裏。\n区区留都客，矫矫当世士。\n空使往来人，嘆息更相指。\n我生本羁孤，无食强为吏。\n褰裳避涂泥，十载守憔悴。\n逝将老茅屋，何幸继前轨。\n念君今尚然，顾我真当尔。\n百年同一梦，穷达浪忧喜。\n有酒慰离愁，贫贱非君耻。",
        "dynasty": "宋",
        "collection_info": null
    },
    {
        "title": "次韵王巩九日同送刘莘老",
        "author": "苏辙",
        "content": "头上黄花记别时，樽中渌酒慰清悲。\n画船牵挽故不发，红粉留连未遽离。\n小雨无端添别泪，遥山有意助颦眉。\n十分酒盏从教劝，堆案文书自此辞。",
        "dynasty": "宋",
        "collection_info": null
    },
    {
        "title": "次韵王巩欲往徐州见子瞻以事不成行",
        "author": "苏辙",
        "content": "河水南来绕郡城，银刀空復衒衙兵。\n交情旧许鷄为具，客信那知鹊妄鸣。\n为妇迟留应未怪，还家仓卒定何营。\n不关秦女筝声怨，自趁招贤浚上旌。",
        "dynasty": "宋",
        "collection_info": null
    },
    {
        "title": "宜徽使张安道生日",
        "author": "苏辙",
        "content": "从公淮阳今几年，忆持寿斝当公前。\n祝公齿髮老復少，岁岁不改冰霜颜。\n扫除四海一清凈，整顿万物俱安全。\n今年见公商丘侧，奉祠太一真仙官。\n身安气定色如玉，脱遗世俗心浩然。\n幽居屡过赤松子，长夜亲种丹砂田。\n此中自有不变地，岁阅生日如等闲。\n门前贺客任填委，世上多故须陶甄。\n秋风坐见蒲柳尽，岁晏惟有松柏坚。\n斯人未安公未用，使公难老应由天。",
        "dynasty": "宋",
        "collection_info": null
    },
    {
        "title": "章氏郡君挽词",
        "author": "苏辙",
        "content": "冯唐垂老郎潜后，李白风流罢直余。\n解组同归荣故国，剖符仍得奉安舆。\n家声未替三公旧，葬客应倾数郡车。\n德映闺门人莫见，埋文子细列幽墟。",
        "dynasty": "宋",
        "collection_info": null
    },
    {
        "title": "闻王巩还京会客剧饮戏赠",
        "author": "苏辙",
        "content": "闻君归去便招呼，笑语不知清夜徂。\n结束佳人试银甲，留连狂客恼金吾。\n烛花零落玉山倒，诗笔欹斜翠袖扶。\n暂醉何年依锦瑟，东斋还復卧氍毹。",
        "dynasty": "宋",
        "collection_info": null
    },
    {
        "title": "次韵王巩游北禅",
        "author": "苏辙",
        "content": "萧萧黄叶下城头，顿作野田风日秋。\n粗有樽罍随处好，暂无敲扑便能幽。\n人稀野鸟应同乐，水涸游鱼似欲愁。\n客去知君欢未已，绕城携手更迟留。",
        "dynasty": "宋",
        "collection_info": null
    },
    {
        "title": "次韵王巩怀刘莘老",
        "author": "苏辙",
        "content": "两都来往太频频，真是人间自在人。\n十载读书同白屋，千金为客买朱唇。\n结交京邑倾心肺，寓思禅宗离垢尘。\n为问西归天禄客，何时同看洛川神。",
        "dynasty": "宋",
        "collection_info": null
    },
    {
        "title": "饮饯王巩",
        "author": "苏辙",
        "content": "送君不办沽斗酒，拨醅浮蚁知君有。\n问君取酒持劝君，未知客主定何人。\n府中杯桊强我富，案上苜蓿知吾真。\n空厨赤脚不敢出，大堤花艷聊相亲。\n爱君年少心乐易，到处逢人便成醉。\n醉书大轴作歌诗，顷刻挥毫千万字。\n老夫识君年最深，年来多病苦侵凌。\n赋诗饮酒皆非敌，危坐看君浮大白。",
        "dynasty": "宋",
        "collection_info": null
    },
    {
        "title": "送王巩兼简都尉王诜",
        "author": "苏辙",
        "content": "可怜杜老贫无食，杖藜晓入春泥湿。\n诸家厌客频恼人，往往闭门不得入。\n我今贫与此老同，交游冷落谁相容。\n幸君在此足游衍，终日骑马西復东。\n送君仍令君置酒，如此贫交世安有。\n君归速语王武子，因君回船置十斗。",
        "dynasty": "宋",
        "collection_info": null
    },
    {
        "title": "吕希道少卿松局图",
        "author": "苏辙",
        "content": "溪回山石间，苍松立四五。\n水深不可涉，上有横桥渡。\n溪外无居人，盘石平可住。\n纵横远山出，隠见云日莫。\n下有四老人，对局不回顾。\n石泉杂风松，入耳如暴雨。\n不闻人世喧，自得山中趣。\n何人昔相遇，图画入纨素。\n尘埃依古壁，永日奉樽俎。\n隠居畏人知，好事竟相误。\n我来再三嘆，空有飞鸿慕。\n逝将从之游，不惜烂樵斧。",
        "dynasty": "宋",
        "collection_info": null
    },
    {
        "title": "寄孔武仲",
        "author": "苏辙",
        "content": "济南旧游中，好学惟君耳。\n君居面南麓，汹涌冈峦起。\n我来辄解带，檐下炙背睡。\n煎茶食梨栗，看君诵书史。\n君归苦仓卒，窗户日摧毁。\n迁居就清旷，改筑富前址。\n开畦得遗植，绕壁见题字。\n云山顾依然，簿领辄随至。\n思君犹未忘，满秩行自弃。\n尔来鉅野溢，流潦压城垒。\n池塘漫不知，亭榭日倾弛。\n官吏困堤障，麻鞋污泥滓。\n别来能几何，陵谷既迁徙。\n它日重相逢，衰颜应不记。",
        "dynasty": "宋",
        "collection_info": null
    },
    {
        "title": "孔君亮郎中新葺阙里西园弃官而归",
        "author": "苏辙",
        "content": "宦情牢落苦思归，君侧无人留子思。\n手种松筠须灌溉，亲修寝庙忆烝祠。\n定应此去添桃李，还似旧茔无棘茨。\n他日东游访遗烈，因公导我谒先师。",
        "dynasty": "宋",
        "collection_info": null
    },
    {
        "title": "寄济南守李公择",
        "author": "苏辙",
        "content": "岱阴皆平田，济南附山麓。\n山穷水泉见，发越遍溪谷。\n分流绕涂巷，暖气烝草木。\n下田满粳稻，秋成比禾菽。\n池塘浸余润，菱芡亦云足。\n辞家四千里，恃此慰穷独。\n公从吴兴来，苕霅犹在目。\n应恐齐鲁间，长被尘土辱。\n不知西垣下，滉漾千亩渌。\n仰见鸥鹭翻，俯视龟鱼浴。\n初来厌桴鼓，稍久捐鞭扑。\n清诗调嘉宾，夜话继华烛。\n飞花暮雪深，浮蚁糟床熟。\n相对各忘归，西来自嫌速。\n人生每多故，乐事难再卜。\n鉅野一汗漫，河济相腾蹙。\n流沙翳桑土，蛟蜃处人屋。\n农亩分沉埋，城门遭板筑。\n伤心念漂荡，引手救颠覆。\n劳苦空自知，吁嗟欲谁告。\n遥知旧游处，落落空遗躅。\n平生读书史，物理粗能瞩。\n归耕久不遂，终作羝羊触。\n赋诗心自惊，请公再三读。",
        "dynasty": "宋",
        "collection_info": null
    },
    {
        "title": "雪中会饮李倅钧东轩三绝  其一",
        "author": "苏辙",
        "content": "众客喧哗发酒狂，逡巡密雪自飞扬。\n莫嫌作赋无枚叟，且喜延宾有孝王。",
        "dynasty": "宋",
        "collection_info": null
    },
    {
        "title": "雪中会饮李倅钧东轩三绝  其二",
        "author": "苏辙",
        "content": "雪花如掌堕阶除，剧饮时看卧酒壶。\n半夜琼瑶深没膝，欲归迷路肯留无。",
        "dynasty": "宋",
        "collection_info": null
    },
    {
        "title": "雪中会饮李倅钧东轩三绝  其三",
        "author": "苏辙",
        "content": "竹裏茅庵雪覆檐，炉香蔼蔼着蒲帘。\n欲求初祖安心法，笑我醺然已半酣。",
        "dynasty": "宋",
        "collection_info": null
    },
    {
        "title": "张恕寺丞益斋",
        "author": "苏辙",
        "content": "人生不读书，空洞一无有。\n羡君常斋居，散帙满前后。\n开编试寻绎，阅岁行自富。\n从横画图出，次第宫商奏。\n汪洋畜江河，眇莽包林薮。\n兴亡数千岁，络绎皆在口。\n顾念今所知，颇觉前日陋。\n我家亦多书，早岁尝窃叩。\n晨耕挂牛角，夜烛借邻牖。\n经年谢宾客，饥坐失昏昼。\n堆胸稍蟠屈，落笔逢左右。\n乐如听钧天，醉剧饮醇酎。\n自从厌蓬荜，误逐功名诱。\n初心一漂荡，旧学皆榛莠。\n失足难遽回，抚卷长自诟。\n幸君无事年，谓可终身守。\n春耕不厌深，秋穫当自受。\n金玉或为灾，诗书岂相负。",
        "dynasty": "宋",
        "collection_info": null
    },
    {
        "title": "除夜会饮南湖怀王巩",
        "author": "苏辙",
        "content": "岁晚城东故相家，夜听帘外落琼花。\n醉眠东阁银釭暗，起视中庭风竹斜。\n鲁酒近来无奈薄，秦筝别后苦闻夸。\n思君倦对空陂饮，归去纷如日莫鸦。",
        "dynasty": "宋",
        "collection_info": null
    },
    {
        "title": "次韵张恕戏王巩",
        "author": "苏辙",
        "content": "二君豪俊并侯家，歌舞争妍不受夸。\n闻道肌肤如素练，更堪鬓髮似飞鸦。",
        "dynasty": "宋",
        "collection_info": null
    },
    {
        "title": "送转运判官李公恕还朝",
        "author": "苏辙",
        "content": "我行未厌山东远，昔游历下今梁宛。\n官如鷄肋浪奔驰，政似牛毛常黾勉。\n幸公四年持使节，按行千里长相见。\n鹰掣秋田伏兔惊，骥驰平野疲牛倦。\n似怜多病与时违，未怪两州从事懒。\n除书夺去一何速，归袖翩然不容挽。\n黄河东注竭昆崙，鉅野横流入州县。\n民事萧条委浊流，扁舟出入随奔电。\n回首应怀微禹忧，归朝且喜宁亲便。\n公知齐楚即为鱼，劝筑宣防不宜缓。",
        "dynasty": "宋",
        "collection_info": null
    },
    {
        "title": "寄范丈景仁",
        "author": "苏辙",
        "content": "京城冠盖如云屯，日中奔走争市门。\n敝裘瘦马不知路，独向城西寻隠君。\n隠君白髮养浩气，高论惊世门无宾。\n欣然为我解东阁，明窗凈几舒华茵。\n春天雪花大如手，九衢断绝愁四邻。\n平明熟睡呼不觉，清诗渌酒时相亲。\n我兄东来自东武，走马出见黄河滨。\n及门却遣不得入，回顾欲去行无人。\n东园桃李正欲发，开门借与停车轮。\n青天露坐列觞豆，落花飞絮飘衣巾。\n留连四月听鶗鴂，扁舟一去浮奔浑。\n人生聚散未可料，世路险恶终劳神。\n交游畏避恐坐累，言词欲吐聊復吞。\n安得如公百无忌，百间广厦安贫身。",
        "dynasty": "宋",
        "collection_info": null
    },
    {
        "title": "次韵王巩上元见寄三首  其一",
        "author": "苏辙",
        "content": "弃掷良宵君谓何，清天流月鑑初磨。\n莫辞病眼羞红烛，且试春衫剪薄罗。\n莲艷参差明绣户，舞腰轻瘦飐惊鼍。\n少年微服天街阔，何处相逢解佩珂。",
        "dynasty": "宋",
        "collection_info": null
    },
    {
        "title": "次韵王巩上元见寄三首  其二",
        "author": "苏辙",
        "content": "繁灯厌倦作闲游，行到僧居院院留。\n月影随人深有意，车音争陌去如流。\n酒消凿落宁论斗，鱼照琉璃定几头。\n过眼繁华真一梦，终宵寂寞未应愁。",
        "dynasty": "宋",
        "collection_info": null
    },
    {
        "title": "次韵王巩上元见寄三首  其三",
        "author": "苏辙",
        "content": "灯火熏天处处同，暗游应避柏台骢。\n高情自放喧阗外，胜事偏多淡泊中。\n平日交游徒梦想，留都歌吹忆年丰。\n知君未有南来意，归去相从光与鸿。",
        "dynasty": "宋",
        "collection_info": null
    },
    {
        "title": "谢张安道惠马",
        "author": "苏辙",
        "content": "从事年来鬓似蓬，破车倦仆众人中。\n作诗仅比穷张籍，得马还从老晋公。\n夜起趋朝非所事，晓骑行乐定谁同。\n惯乘款段游田里，怯听骎骎两耳风。",
        "dynasty": "宋",
        "collection_info": null
    },
    {
        "title": "次韵子瞻赠梁交左藏",
        "author": "苏辙",
        "content": "彭城欲往台无檄，初喜东西合为一。\n将军走马随春风，精锐千人森尺籍。\n口占佳句惊众坐，手练强兵试鸣镝。\n酒酣起舞花满地，醉倒不听人扶出。\n归来相对如梦寐，虎踞熊经苦岑寂。\n黄楼方就可同游，饮尽官厨三百石。",
        "dynasty": "宋",
        "collection_info": null
    },
    {
        "title": "寒食游南湖三首  其一",
        "author": "苏辙",
        "content": "春睡午方觉，隔墙闻乐声。\n肩舆试扶病，画舫听徐行。\n适性逢樽酒，开怀挹友生。\n游人定相笑，白髮近纵横。",
        "dynasty": "宋",
        "collection_info": null
    },
    {
        "title": "寒食游南湖三首  其二",
        "author": "苏辙",
        "content": "绕郭春水满，被堤新柳黄。\n官池无禁约，野艇得飞扬。\n浪泛歌声远，花浮酒气香。\n晚风归棹急，细雨湿红妆。",
        "dynasty": "宋",
        "collection_info": null
    },
    {
        "title": "寒食游南湖三首  其三",
        "author": "苏辙",
        "content": "携手临池路，时逢卖酒垆。\n柳斜低繫缆，草绿荐倾壶。\n波荡春心起，风吹酒力无。\n冠裳强包裹，半醉遣谁扶。",
        "dynasty": "宋",
        "collection_info": null
    },
    {
        "title": "观大阅",
        "author": "苏辙",
        "content": "承平郡国减兵屯，唯有留都一万人。\n票姚将军思出塞，从横幕府讳和亲。\n旌旗不动风将转，部曲无声马亦驯。\n八阵且留遗法在，未须亲试革车尘。",
        "dynasty": "宋",
        "collection_info": null
    },
    {
        "title": "送林子中安厚卿二学士奉使高丽二首  其一",
        "author": "苏辙",
        "content": "东夷从古慕中华，万里梯航今一家。\n夜静双星先渡海，风高八月自还槎。\n鱼龙定亦知忠信，象译何劳较齿牙。\n屈指归来应自笑，手持玉帛赐天涯。",
        "dynasty": "宋",
        "collection_info": null
    },
    {
        "title": "送林子中安厚卿二学士奉使高丽二首  其二",
        "author": "苏辙",
        "content": "官是蓬莱海上仙，此行聊復看桑田。\n鲲移鹏徙秋帆健，潮阔天低晓日鲜。\n平地谁言无崄岨，仁人何处不安全。\n但将美酒盈船去，多作新诗异域传。",
        "dynasty": "宋",
        "collection_info": null
    },
    {
        "title": "送赵㞦秘书还钱塘",
        "author": "苏辙",
        "content": "世人何局促，奔走鬓苍苍。\n闻道余杭守，独游何有乡。\n禅心朝吐月，元气夜生光。\n清静安罢瘵，宽仁服暴强。\n声名高一世，风采见诸郎。\n谒帝朱为绂，还家綵作裳。\n经过留画舫，谈笑接清觞。\n问讯颜依旧，峥嵘岁自长。\n人生真几许，世味不堪尝。\n归去闻诗罢，求余却老方。",
        "dynasty": "宋",
        "collection_info": null
    },
    {
        "title": "马上见卖芍药戏赠张厚之二绝  其一",
        "author": "苏辙",
        "content": "春风欲尽无寻处，尽向南园芍药中。\n过尽此花真尽也，此生应与此花同。",
        "dynasty": "宋",
        "collection_info": null
    },
    {
        "title": "马上见卖芍药戏赠张厚之二绝  其二",
        "author": "苏辙",
        "content": "春来便有南园约，过尽春风约尚赊。\n绿叶成阴花结子，便须携客到君家。",
        "dynasty": "宋",
        "collection_info": null
    },
    {
        "title": "答见和  其一",
        "author": "苏辙",
        "content": "花柳萧条行已老，圣贤希阔未尝中。\n眼看芍药纷纷尽，頼有樱桃颗颗同。",
        "dynasty": "宋",
        "collection_info": null
    },
    {
        "title": "答见和  其二",
        "author": "苏辙",
        "content": "尘编何用朝朝看，新酿还须处处赊。\n好事若能频载酒，不妨时復到杨家。",
        "dynasty": "宋",
        "collection_info": null
    },
    {
        "title": "送吕希道少卿知滁州",
        "author": "苏辙",
        "content": "长怪名卿亦坐曹，忽乘五马列旌旄。\n才多莫厌官无事，郡小不妨名自高。\n庶子定应牵赋咏，醉翁聊復继游遨。\n试寻苦战清流下，要识经纶帝业劳。",
        "dynasty": "宋",
        "collection_info": null
    },
    {
        "title": "次韵张恕春莫",
        "author": "苏辙",
        "content": "祇言城市无佳处，亦有南湖几度游。\n好雨晴时三月尽，啼鶑到后百花休。\n老猿好饮常连臂，野马依人自络头。\n不肯低回池上醉，试看生灭水中沤。",
        "dynasty": "宋",
        "collection_info": null
    },
    {
        "title": "次韵傅宏推官义方亭",
        "author": "苏辙",
        "content": "居近古城心自幽，箪瓢足用更何求。\n鶑飞旋趁春风出，龙卧终闻莫雨搜。\n科第联翩收甲乙，乡闾惊怪问因由。\n隠君淡泊无人识，长夏一衫冬一裘。",
        "dynasty": "宋",
        "collection_info": null
    },
    {
        "title": "送梁交之徐州",
        "author": "苏辙",
        "content": "湖水清且深，新荷半犹卷。\n未见红妆窈窕娘，先排翠羽参差扇。\n水面风生人未知，欹倾俯仰长先见。\n岸上游人莫不归，清香入袖凉吹面。\n投壶击鞠绿杨阴，共尽清樽食白饭。\n坐中飞将忽先起，轻衫出试彭门远。\n百步洪西白浪翻，戏马台南云岫满。\n江山雄丽信宜人，风流孰似梁王苑。",
        "dynasty": "宋",
        "collection_info": null
    },
    {
        "title": "次韵王巩见寄",
        "author": "苏辙",
        "content": "日永官闲自在慵，门前客到未曾通。\n怜君避世都门裏，劝我忘忧酒盏中。\n城下柳阴新过雨，湖边荷叶自翻风。\n早须命驾追清赏，大字新诗事事工。",
        "dynasty": "宋",
        "collection_info": null
    },
    {
        "title": "次韵李逵见赠",
        "author": "苏辙",
        "content": "太学羣游经最明，青衫憔悴竟何成。\n虀盐仍作当年味，名誉飞蝇过耳声。",
        "dynasty": "宋",
        "collection_info": null
    },
    {
        "title": "次韵秦观秀才携李公择书相访",
        "author": "苏辙",
        "content": "济南三岁吾何求，史君后到消人忧。\n君言有客轻公侯，扁舟相从古扬州。\n致之匹马恨无力，千里相望同异域。\n诵诗空使四座惊，隠居未易凡人测。\n史君南归无限情，鸿飞携书堕我庭。\n此书兼置昔年客，袖中秀句淮山青。\n老夫强颜依府县，堆案文书本非愿。\n清谈亹亹解人颐，安得坐右长相见。\n狂客吾非贺季真，醉吟君似谪仙人。\n末契长遭少年笑，白髮应惭倾盖新。\n都城酒贵谁当换，尘埃污面非良算。\n归来泗上苦思君，莫待黄花秋烂漫。",
        "dynasty": "宋",
        "collection_info": null
    },
    {
        "title": "送龚鼎臣谏议移守青州二首  其一",
        "author": "苏辙",
        "content": "稷下诸公今几人，三为祭酒髮如银。\n梁王宫殿归留钥，尚父山河属老臣。\n沂水弦歌重曾点，菑川故旧识平津。\n过家定有金钱费，千里争看衣锦身。",
        "dynasty": "宋",
        "collection_info": null
    },
    {
        "title": "送龚鼎臣谏议移守青州二首  其二",
        "author": "苏辙",
        "content": "面山负海古诸侯，信美东方第一州。\n胜势未容秦地险，奇花仅比雒城优。\n新丝出盎冬裘具，贡枣登场岁事休。\n铃阁虚闲官酿熟，应容将佐得遨游。",
        "dynasty": "宋",
        "collection_info": null
    },
    {
        "title": "送余京同年兄通判岚州",
        "author": "苏辙",
        "content": "矫矫吴越士，远为并代行。\n寒暄虽云异，慷慨慰平生。\n我昔在济南，君时事淄青。\n连年食羊炙，便欲忘莼羹。\n问君弃乡国，何似敝屣轻。\n丈夫事所志，归去无田耕。\n闲官少愧耻，教子终余龄。\n定心养浩气，闭目收元精。\n此志我亦然，偶与长者并。\n会合不可期，未易夸者评。",
        "dynasty": "宋",
        "collection_info": null
    },
    {
        "title": "次韵王巩见寄",
        "author": "苏辙",
        "content": "触事如棋一一低，昏然一睡更何知。\n贾生流落南迁后，陶令衰迟归去时。\n去住由人真水母，箪瓢粗足亦山雌。\n年来未省谈尧舜，一吷粗疏岂足吹。",
        "dynasty": "宋",
        "collection_info": null
    },
    {
        "title": "河上莫归过南湖二绝  其一",
        "author": "苏辙",
        "content": "西来白水满南池，走马池边日落时。\n桥底荷花无限思，清香乞与路人知。",
        "dynasty": "宋",
        "collection_info": null
    },
    {
        "title": "河上莫归过南湖二绝  其二",
        "author": "苏辙",
        "content": "淤田水浅客来迟，解舫都门问几时。\n谁道两京鷄犬接，差除屈指未曾知。",
        "dynasty": "宋",
        "collection_info": null
    },
    {
        "title": "送提刑孙颀少卿移湖北转运",
        "author": "苏辙",
        "content": "持节忧邦刑，职业已自简。\n下车摄留都，谈笑事亦办。\n开轩揖佳客，退食事书卷。\n为政曾几何，清风自无限。\n官居岁月迫，归念湖湘远。\n依依东轩竹，凛凛故人面。\n诏书遂公私，使节许新换。\n旧治行当经，家山企可见。\n宦游得乡国，劳苦顾犹愿。\n归旆正滂洋，行辀岂容缓。",
        "dynasty": "宋",
        "collection_info": null
    },
    {
        "title": "次韵刘泾见寄",
        "author": "苏辙",
        "content": "天之苍苍亦何有，亦有云汉为之章。\n人生混沌一气耳，嘿嘿何用知肺肠。\n孔公孟子巧言语，剖瓢插竹吹笙簧。\n含宫吐角千万变，坐令隠伏皆形相。\n我生禀赋本微薄，氤氲方寸不自藏。\n譬如兰根在黄土，春风驱迫生繁香。\n口占手写岂得已，此亦未免物所将。\n方将寂寞自收敛，不受世俗斗尺量。\n既知仍作未能止，纷纭竟亦类彼庄。\n煎烹心脾擢胃肾，自令鬓髮惊秋霜。\n嗟子独未知此病，从横自恃觜爪刚。\n少年一见非俗物，锵然修竹鸣孤凰。\n近来直欲扛九鼎，令我畏见笔力强。\n提携童子从冠者，揣摩五帝论三皇。\n诗书近日贵新说，扫除旧学漫无光。\n窃攘瞿昙剽李耳，牵挽性命推阴阳。\n狂流滚滚去不返，长夜漫漫未遽央。\n词锋俊发鲁连子，惭愧田巴称老苍。\n是非得失子自了，一醉早醒余所望。",
        "dynasty": "宋",
        "collection_info": null
    },
    {
        "title": "城南访张恕",
        "author": "苏辙",
        "content": "事似棼丝拨不开，秋随脱叶暗相催。\n城南绿野宜幽步，水北红尘漫作堆。\n赤枣青瓜报丰熟，黄鷄白酒劝徘徊。\n此中真有醇风在，一亩何年斸草莱。",
        "dynasty": "宋",
        "collection_info": null
    },
    {
        "title": "同李倅钧访赵嗣恭留饮南园晚衙先归",
        "author": "苏辙",
        "content": "城南高楼出乔木，下有方塘秋水足。\n新霜未变草木鲜，晚日旋催梨枣熟。\n雨荒松菊半榛莽，风老菰蒲初瑟缩。\n门前大路多尘土，日中过客无留毂。\n开门却扫如有待，下马升堂真不速。\n劝我一振衣上黄，临风共倒樽中渌。\n肴蔬草草意不尽，丝竹泠泠暗相属。\n琳宫仙伯自閒暇，幕府粗官苦烦促。\n晚衙簿领当及期，后堂车辖要须漉。\n令人更愧东宫师，眷恋溪山弃华屋。",
        "dynasty": "宋",
        "collection_info": null
    },
    {
        "title": "次韵转运使鲜于侁新堂月夜",
        "author": "苏辙",
        "content": "长爱陶先生，闲居弃官后。\n床上卧看书，门前自栽柳。\n低徊顾微禄，毕竟谁挽袖。\n索莫秋后蜂，青荧晓天宿。\n惟将不繫舟，託此春江溜。\n尺书慰穷独，秀句惊枯朽。\n遥知新堂夜，明月入杯酒。\n千里共清光，照我茅檐漏。",
        "dynasty": "宋",
        "collection_info": null
    },
    {
        "title": "送梁交供知莫州",
        "author": "苏辙",
        "content": "猛士当令守四方，中原诸将近相望。\n一樽度日空閒暇，千骑临边自激昂。\n谈笑定先降虏使，诗书仍得靖戎行。\n君看宿将何承矩，安用摧锋百战场。",
        "dynasty": "宋",
        "collection_info": null
    },
    {
        "title": "秋祀高禖二绝  其一",
        "author": "苏辙",
        "content": "荡荡巍巍尧舜前，一丘惟见柏森然。\n后来秦汉何堪数，跋扈飞扬得几年。",
        "dynasty": "宋",
        "collection_info": null
    },
    {
        "title": "秋祀高禖二绝  其二",
        "author": "苏辙",
        "content": "干德年中初一新，颓垣破瓦委荆榛。\n兴亡举坠干戈际，閒暇方知国有人。",
        "dynasty": "宋",
        "collection_info": null
    },
    {
        "title": "过兴教赠钊上人",
        "author": "苏辙",
        "content": "四十年间此院留，临河看尽往还舟。\n同来并是三年客，听说行藏各自羞。",
        "dynasty": "宋",
        "collection_info": null
    },
    {
        "title": "次韵王巩代书",
        "author": "苏辙",
        "content": "去年河上送君时，我醉看君倒接篱。\n一笑便成经岁隔，扁舟重到满城知。\n旧传北海偏怜客，新怪东方苦诉饥。\n应笑长安居不易，空吟原上草离离。",
        "dynasty": "宋",
        "collection_info": null
    },
    {
        "title": "次韵南湖清饮二首  其一",
        "author": "苏辙",
        "content": "翠箔红窗映大堤，远来清饮嘆参差。\n盈盈积水东西隔，脉脉幽怀彼此知。\n渌酒谩传工破闷，主人何敢怪颦眉。\n明朝看月云开未，试与詹家一问龟。",
        "dynasty": "宋",
        "collection_info": null
    },
    {
        "title": "次韵南湖清饮二首  其二",
        "author": "苏辙",
        "content": "坐客经年半已非，喜君重到暂相依。\n不嫌爱酒樽频倒，只怕题诗纸屡飞。\n耿耿幽怀谁与诉，徐徐细酌未应违。\n从今更肯相过否，几误风吹白版扉。",
        "dynasty": "宋",
        "collection_info": null
    },
    {
        "title": "次韵偶成",
        "author": "苏辙",
        "content": "交情淡泊久弥新，吏役萦缠日益纷。\n香火社中真避世，簿书丛裏强论文。\n樽罍正及明蟾夜，舟楫来随早雁羣。\n世俗如君今有几，真将富贵等浮云。",
        "dynasty": "宋",
        "collection_info": null
    },
    {
        "title": "中秋见月寄子瞻",
        "author": "苏辙",
        "content": "西风吹暑天益高，明月耿耿分秋毫。\n彭城闭门青嶂合，卧听百步鸣飞涛。\n使君携客登燕子，月色着人冷如水。\n筵前不设鼓与钟，处处笛声相应起。\n浮云卷尽流金丸，戏马台西山鬰蟠。\n杯中渌酒一时尽，衣上白露三更寒。\n扁舟明日浮古汴，回首逡巡陵谷变。\n河吞巨野入长淮，城没黄流只三版。\n明年筑城城似山，伐木为堤堤更坚。\n黄楼未成河已退，空有遗蹟令人看。\n城头见月应更好，河流深处今生草。\n子孙幸免鱼鳖食，歌舞聊宽使君老。\n南都从事老更贫，羞见青天月照人。\n飞鹤投笼不能出，曾是彭城坐中客。",
        "dynasty": "宋",
        "collection_info": null
    },
    {
        "title": "次韵王巩自咏",
        "author": "苏辙",
        "content": "平生未省为人忙，贫贱安闲气味长。\n粗免趋时头似葆，稍能忍事腹如囊。\n简书见迫身今老，樽酒闻呼首一昂。\n欲挽天河聊自洗，尘埃满面鬓眉黄。",
        "dynasty": "宋",
        "collection_info": null
    },
    {
        "title": "次韵王巩同饮王廷老度支家戏咏",
        "author": "苏辙",
        "content": "白鱼紫蟹早霜前，有酒何须问圣贤。\n上客远来工缓颊，双鬟为出小垂肩。\n新传大曲皆精绝，忽发狂言亦可怜。\n莫怪贫家少还往，自须先办买花钱。",
        "dynasty": "宋",
        "collection_info": null
    },
    {
        "title": "送王巩之徐州",
        "author": "苏辙",
        "content": "遨游公卿间，结交非不足。\n高秋远行迈，黄泥没马腹。\n问君胡为尔，笑指篱间菊。\n故人彭城守，久作中朝逐。\n诗书自娱戏，樽俎当谁属。\n相望鹤颈引，欲往龟头缩。\n前期失不遂，浪语频遭督。\n黄楼适已就，白酒行亦熟。\n登高畅远情，戏马有前躅。\n篇章杂笑语，行草烂盈幅。\n归来贮箧笥，把玩比金玉。\n吾兄别我久，忧患欲谁告。\n孤高多风霆，弹射畏颠覆。\n白头日益新，岁寒喜君独。\n纷纷众草中，冉冉凌霜竹。\n恨我闭笼樊，无由託君毂。",
        "dynasty": "宋",
        "collection_info": null
    },
    {
        "title": "次韵张恕九日寄子瞻",
        "author": "苏辙",
        "content": "无限黄花簇短篱，浊醪霜蟹正堪持。\n坐曹漫尔夸勤瘁，割肉何妨诮诋欺。\n世外罇罍终自放，俗间簿领莫相縻。\n茱萸插遍知人少，谈笑须公一解颐。",
        "dynasty": "宋",
        "collection_info": null
    },
    {
        "title": "戏次前韵寄王巩二首  其一",
        "author": "苏辙",
        "content": "白马貂裘锦羃䍦，离觞潋滟手亲持。\n头风欲待歌词愈，肺病甘从酒力欺。\n不分归心太匆草，更怜人事苦萦縻。\n相逢借问空长嘆，便舍灵龟看朵颐。",
        "dynasty": "宋",
        "collection_info": null
    },
    {
        "title": "戏次前韵寄王巩二首  其二",
        "author": "苏辙",
        "content": "细竹寒花出短䍦，故山耕耒手曾持。\n宦游暂比凫鹥集，归计长遭句偻欺。\n歌舞梦回空历记，友朋飞去自难縻。\n悠悠后会须经岁，冉冉霜髭渐满颐。",
        "dynasty": "宋",
        "collection_info": null
    },
    {
        "title": "赠杭僧道潜",
        "author": "苏辙",
        "content": "月中依松鹤，露下抱叶蝉。\n赋形已孤洁，发响仍清圆。\n潜师本江海，浪迹游市廛。\n髭长不能剪，衲坏聊復穿。\n瘦骨见图画，禅心离攀缘。\n出言可人意，一一皆自然。\n问师藏何深，不与世俗传。\n旧识髯学士，復从琏耆年。\n尘埃既脱落，文彩自精鲜。\n落落社中人，如我亦有旃。\n奈何一相见，抚卷坐长嘆。\n归去勿復言，山林信多贤。",
        "dynasty": "宋",
        "collection_info": null
    },
    {
        "title": "张安道生日二首  其一",
        "author": "苏辙",
        "content": "椿年七十二迴新，蓬矢桑弧记此晨。\n养就丹砂无上药，已超诸数自由身。\n中年道路趋真境，外物功名委世人。\n今夜空庭香火罢，定应星斗识天真。",
        "dynasty": "宋",
        "collection_info": null
    },
    {
        "title": "张安道生日二首  其二",
        "author": "苏辙",
        "content": "十载从公鬓似蓬，羡公英气老犹充。\n生时别得星辰力，晚岁仍加鼎竈功。\n世事不堪开眼看，劳生渐恐转头空。\n问公试觅刀圭药，岁岁称觞此日中。",
        "dynasty": "宋",
        "collection_info": null
    },
    {
        "title": "李钧寿花堂",
        "author": "苏辙",
        "content": "石上菖蒲十二节，仙人服之好颜色。\n根如蟠龙不可得，叶中开花谁復识。\n夫子自少读道书，年未五十嗜欲除。\n河流通天非辘轳，下入金鼎融为珠。\n一醉斗酒心自如，鬼物窥觇惊睢盱。\n菖蒲花开寿之符，白髮变黑颜如朱。\n它年三茆访君庐，拍手笑我言不虚。",
        "dynasty": "宋",
        "collection_info": null
    },
    {
        "title": "次韵子瞻题张公诗卷后",
        "author": "苏辙",
        "content": "世俗甘枉尺，所愿求直寻。\n不知一律讹，大乐无完音。\n见利心自摇，虑害安得深。\n至人不妄言，淡如朱丝琴。\n悲伤感旧俗，不类骚人淫。\n又非避世翁，闵嘿遽阳瘖。\n嘐嘐晨鷄鸣，岂问晴与阴。\n世人积寸木，坐使高楼岑。\n晚岁卧草庐，谁听梁甫吟。\n它年楚倚相，傥能记愔愔。",
        "dynasty": "宋",
        "collection_info": null
    },
    {
        "title": "次韵广州陈绎谏议和陈荐宋敏求二龙图二首 和彦升寓定力",
        "author": "苏辙",
        "content": "曾送飞龙白日翔，未应中路许还乡。\n鹤归仍有当年伴，松老知经几度霜。\n城下宝坊聊寄榻，朝中振鹭旧成行。\n相逢出处何须问，五岭清平十月凉。",
        "dynasty": "宋",
        "collection_info": null
    },
    {
        "title": "次韵广州陈绎谏议和陈荐宋敏求二龙图二首 和彦升赴上醴泉",
        "author": "苏辙",
        "content": "琳宫清凈思悠哉，颇似山林未肯迴。\n五日趋朝真自适，一樽无事得频开。\n董狐执笔何时易，马援征蛮未遽来。\n奔走安闲谁定是，都门携手一徘徊。",
        "dynasty": "宋",
        "collection_info": null
    },
    {
        "title": "次韵王廷老寄子瞻",
        "author": "苏辙",
        "content": "歌吹新成百尺台，青山临水巧崔嵬。\n佳人解作回文语，狂客能鸣掺鼓雷。\n撷菊传杯醒復醉，采菱荡桨去仍回。\n新年闻欲相从饮，春酒还须剩作醅。",
        "dynasty": "宋",
        "collection_info": null
    },
    {
        "title": "次韵顿起考试徐沂举人见寄二首  其一",
        "author": "苏辙",
        "content": "齐楚诸生俨鞸绅，人人愿得出君门。\n衔枚勇锐惊初合，弃甲须臾讶许奔。\n细读未辞灯损目，久留终厌棘为藩。\n定应亲刈翘中楚，把卷喧呼半夜言。",
        "dynasty": "宋",
        "collection_info": null
    },
    {
        "title": "次韵顿起考试徐沂举人见寄二首  其二",
        "author": "苏辙",
        "content": "老年从事忝南京，海内交游尚记名。\n怯见广场心力破，厌看细字眼花生。\n新科未暇通三尺，旧曲惟知有六茎。\n空忆倚楼秋雨霁，与君看遍洛阳城。",
        "dynasty": "宋",
        "collection_info": null
    },
    {
        "title": "送李钧郎中",
        "author": "苏辙",
        "content": "君家毗陵本江南，虽为浙西终未甘。\n风流秀发自不减，气质浑朴犹中含。\n敲榜满前但长啸，簿书堆案常清谈。\n湖中往往载画舫，竹下小小开茅庵。\n歌吟仿佛类骚雅，导引委曲师彭聃。\n新茶泼乳睡方觉，渌酒倾水醒復酣。\n一朝挥手去不顾，使我把袂心难堪。\n扁舟水涸费牵挽，瘦马雪冻忧朝参。\n一官来往似秋燕，薄俸包裹如春蚕。\n东南乞麾尚可得，白首谁念家无甔。",
        "dynasty": "宋",
        "collection_info": null
    },
    {
        "title": "送文与可知湖州",
        "author": "苏辙",
        "content": "连持梁洋印，久作溪山主。\n深知为郡乐，但畏买茶苦。\n来归天禄阁，坐守登闻鼓。\n九重未明入，百辟盈庭舞。\n城南独归卧，心事谁当语。\n旧闻吴兴胜，试问天公取。\n家贫橐装尽，岁莫轻帆举。\n苕溪凈多石，弁岭瘦无土。\n湖藕雪冰丝，山茶泼牛乳。\n香粳饭玉粒，鲜鲫鲙红缕。\n宫开水精洁，人寄画屏住。\n俗吏自难堪，诗翁正当与。\n从来思清绝，况乃病新愈。\n团团肘后丹，暠暠胸中素。\n高卧镇夸俗，清谈静烦诉。\n应笑杜紫微，湖亭但狂顾。",
        "dynasty": "宋",
        "collection_info": null
    },
    {
        "title": "次韵王巩见寄",
        "author": "苏辙",
        "content": "池上轻冰暖却开，迎春送腊仰衔杯。\n君家有酒能无事，客醉连宵遣不迴。\n诗就滴消盘上蜡，信来飘尽岭头梅。\n商丘冷坐君知否，瓶罄应须有耻罍。",
        "dynasty": "宋",
        "collection_info": null
    },
    {
        "title": "喜雪呈鲜于子骏三首  其一",
        "author": "苏辙",
        "content": "发函宽大一封书，卧阁雍容三日余。\n旋见雪花投夜落，未应天意与人疏。\n瓦干淅淅初鸣霰，畦润渐渐想没鉏。\n高会梁园遗胜在，早知词赋似相如。",
        "dynasty": "宋",
        "collection_info": null
    },
    {
        "title": "喜雪呈鲜于子骏三首  其二",
        "author": "苏辙",
        "content": "春秋无麦自当书，况復秋田水潦余。\n一雪端来救焦槁，千箱乞与等亲疏。\n消残瘟疠曾非药，蚀遍陈根不用鉏。\n犹恐远村霑未足，试呼农圃问何如。",
        "dynasty": "宋",
        "collection_info": null
    },
    {
        "title": "喜雪呈鲜于子骏三首  其三",
        "author": "苏辙",
        "content": "茧纸铺庭几误书，杨花糁径未春余。\n积随平野分高下，舞信微风作密疏。\n解使游人似姑射，仍令飞鸟变舂鉏。\n共惊天巧无能学，造物无心本亦如。",
        "dynasty": "宋",
        "collection_info": null
    },
    {
        "title": "次韵文务光秀才游南湖",
        "author": "苏辙",
        "content": "料峭东风助腊寒，汀滢白酒借衰颜。\n满床书卷何曾读，数步湖光自不闲。\n梦想绿杨垂后浦，眼看红杏照前山。\n新春渐好君归速，不见游人暮不还。",
        "dynasty": "宋",
        "collection_info": null
    },
    {
        "title": "子瞻惠双刀",
        "author": "苏辙",
        "content": "彭城一双刀，黄金错刀镮。\n脊如双引绳，色如青琅玕。\n开匣飞电落，入手清霜寒。\n引之置膝上，凛然愁肺肝。\n我衰气力微，览镜毛髮斑。\n誓将斩鲸鲵，静此沧海澜。\n又欲戮犀兕，永息行路难。\n有志竟不从，抚刀但长嘆。\n投刀泪如霰，北斗空阑干。\n归来刈蓬蒿，鉏田植芳兰。\n惜刀不忍用，用亦非所便。\n弃置尘土中，坐使锋刃刓。\n床头夜生光，知有蛟龙蟠。\n惭君赠我意，时取一磨看。",
        "dynasty": "宋",
        "collection_info": null
    },
    {
        "title": "留守与宾客会开元龙兴寺观灯余有故不预中夜登南城",
        "author": "苏辙",
        "content": "灯引双旌万点红，倾城车马在城东。\n使君行乐人人共，倦客安眠夜夜同。\n梦想笑谈倾满坐，卧闻歌筦逐春风。\n三更试上南楼看，无限繁星十里中。",
        "dynasty": "宋",
        "collection_info": null
    },
    {
        "title": "春日耕者",
        "author": "苏辙",
        "content": "阳气先从土脉知，老农夜起饲牛饥。\n雨深一尺春耕利，日出三竿晓饷迟。\n妇子同来相妩媚，乌鸢飞下巧追随。\n纷纭政令曾何补，要取终年风雨时。",
        "dynasty": "宋",
        "collection_info": null
    },
    {
        "title": "自柘城还府马上",
        "author": "苏辙",
        "content": "春色无人见，兹行偶众先。\n柳黄新过雨，麦绿稍铺田。\n河润兼冰散，禽声向日圆。\n城池高受雾，濉涣暖生烟。\n送客情初恶，还家意稍便。\n旋闻夫事起，已过佛灯然。\n簿领何时毕，尘埃空自怜。\n南湖渐可到，早治木兰船。",
        "dynasty": "宋",
        "collection_info": null
    },
    {
        "title": "次韵子瞻人日猎城西",
        "author": "苏辙",
        "content": "将贤士气振，令肃军声悄。\n晨登戏马台，一试胡騕褭。\n城空巷无人，里社转相晓。\n吾公庶无疾，但恐园囿小。\n荆榛一焚荡，雉兔皆惊矫。\n翩翩白马将，手把青丝挑。\n少小事边徼，斩刈轻荼蓼。\n殿前赐鞍勒，珂月明皎皎。\n自言得所事，强暴无不了。\n庙算本诗书，下策禁焚燎。\n当令百炼刚，甘就一指绕。\n低回未尝试，坐被世人少。\n秋霜一朝下，凌厉见鸷鸟。\n为君整骄惰，重立穰苴表。",
        "dynasty": "宋",
        "collection_info": null
    },
    {
        "title": "送鲜于子骏还朝兼简范景仁",
        "author": "苏辙",
        "content": "蜀中耆旧今无几，相逢握手堪流涕。\n倦游潦倒不还家，旧俗陵迟真委地。\n钱荒粟帛贱如土，榷峻茶盐不成市。\n诗书乡校变古法，节行故人安近利。\n欲归长恐归不得，归去相欢定谁是。\n低徊有似羊触藩，眷恋仅同鷄择米。\n中山先生昔所爱，南都摄尹私相喜。\n穷冬夜长一事无，灯火相从夜深睡。\n读书万卷老不废，感遇百篇深有意。\n俗吏惟知畏简书，穷途岂意逢君子。\n春风归骑忽西顾，平日高谈应且止。\n朝骑疋马事朝谒，莫就一床寻梦寐。\n犹有城西范蜀公，买地城东种桃李。\n花絮飞扬酒满壶，谈笑从容诗百纸。\n红尘暗天独不知，白首相看两无愧。\n古人避世金马门，何必柴车返田里。",
        "dynasty": "宋",
        "collection_info": null
    },
    {
        "title": "次韵秦观见寄",
        "author": "苏辙",
        "content": "东家有贤人，西家苦相忽。\n幽兰委冰霜，掩霭特未发。\n春风限芳蕤，烂漫安可没。\n东南信多士，人物世不阙。\n考槃溪山间，自献耻干谒。\n谁怜幽閒女，艷色比南越。\n垂耳困盐车，捐金空买骨。\n读书谢世事，闭门动论月。\n予生亦羁旅，处世常卒卒。\n谁令钓竿手，强復此持笏。\n惟余七尺躯，空洞中无物。\n时蒙好事过，解榻聊一拂。\n野情乐江海，梦想扁舟兀。\n隠居便醉睡，世路多颠蹶。\n荣华一朝事，毁誉百年歇。\n相劝沐咸池，阳阿晞汝髮。",
        "dynasty": "宋",
        "collection_info": null
    },
    {
        "title": "次韵道潜见寄",
        "author": "苏辙",
        "content": "萧萧华髮映衰容，惭愧高僧嘆不逢。\n游宦终身空处处，尘埃何日退重重。\n已甘憔悴鷄羣鹤，犹胜劬劳旱岁龙。\n回首不堪膏火热，试求甘露洒青松。",
        "dynasty": "宋",
        "collection_info": null
    },
    {
        "title": "次韵王巩元日",
        "author": "苏辙",
        "content": "庭鹊营巢初一枝，余寒未便夹罗衣。\n春风娜娜还吹霰，岁事骎骎已发机。\n上国遨游谁信老，中年情味祇思归。\n和诗应觉添新懒，过尽长空雁北飞。",
        "dynasty": "宋",
        "collection_info": null
    },
    {
        "title": "送将官欧育之徐州",
        "author": "苏辙",
        "content": "轻衫骏马走春风，未识彭城气象雄。\n青山只在白门外，明月尽属黄楼中。\n五斗浊醪消永日，一双鸣镝戏晴空。\n归来笑杀幕府客，闭户看书滴滴穷。",
        "dynasty": "宋",
        "collection_info": null
    },
    {
        "title": "次韵答王巩",
        "author": "苏辙",
        "content": "君家当盛时，画戟拥朱户。\n中书十八年，清明日方午。\n形容画云阁，功业载盟府。\n中庭三槐在，遗迹百世睹。\n子孙尽豪俊，岂类世寒寠。\n胡为久邅厄，黾俛受侵侮。\n往来两都间，奔走未安土。\n愿言解缨绂，归去事农圃。\n嘉禾根未拔，且忍俟甘雨。\n拂衣走东皋，此语吾不取。\n聊復放襟怀，清谈对僧麈。\n躬耕未可言，知田顾乃父。",
        "dynasty": "宋",
        "collection_info": null
    },
    {
        "title": "次韵子瞻过淮见寄兼简孙奕职方三首  其一",
        "author": "苏辙",
        "content": "出处平生共，江淮恨不来。\n宦游良误我，老病赋怀哉。\n狥物终今世，量书尽几堆。\n归耕少忧患，惟有仰春雷。",
        "dynasty": "宋",
        "collection_info": null
    },
    {
        "title": "次韵子瞻过淮见寄兼简孙奕职方三首  其二",
        "author": "苏辙",
        "content": "龟山昔同到，松竹故依然。\n红印封咸豉，黄罂分井泉。\n青天携杖处，晚日落帆偏。\n无限相思意，新诗句句传。",
        "dynasty": "宋",
        "collection_info": null
    },
    {
        "title": "次韵子瞻过淮见寄兼简孙奕职方三首  其三",
        "author": "苏辙",
        "content": "行役饶新喜，临川逢故人。\n相看对泉石，怜我在埃尘。\n会合终多故，分张类有神。\n南游得如愿，梦想霅溪春。",
        "dynasty": "宋",
        "collection_info": null
    },
    {
        "title": "次韵王巩留别",
        "author": "苏辙",
        "content": "决策归田岂世情，网罗从此脱余生。\n请君速治鷄黍具，待我同为沮溺耕。\n秋社相从醵钱饮，日高时作叩门声。\n茅庐但恐非君处，籍籍朝中望已倾。",
        "dynasty": "宋",
        "collection_info": null
    },
    {
        "title": "次韵答孔武仲",
        "author": "苏辙",
        "content": "白髮青衫不记年，相逢一笑暂欣然。\n诵诗亹亹锯木屑，展卷骎骎下水船。\n未肯尺寻分枉直，日知凿枘有方圆。\n闲官更似扬州学，犹得昏昏昼日眠。",
        "dynasty": "宋",
        "collection_info": null
    },
    {
        "title": "送傅宏着作归觐待观城阙",
        "author": "苏辙",
        "content": "胶西前辈郑康成，千载遗风及后生。\n旧学诗书儒术富，兼通法律吏能精。\n还家綵服频为寿，得邑河壖喜有兵。\n民事近来多迫促，弦歌聊试武城声。",
        "dynasty": "宋",
        "collection_info": null
    },
    {
        "title": "连雨不出寄张恕",
        "author": "苏辙",
        "content": "麦熟蚕缫热似烝，雨倾三尺未为淫。\n洗清沟浍蚊虻静，没尽蒲莲沼沚深。\n遗秉满田惊朽腐，移床避漏畏侵寻。\n高闲祇有张公子，卧听萧萧打叶音。",
        "dynasty": "宋",
        "collection_info": null
    },
    {
        "title": "和子瞻自徐移湖将过宋都途中见寄五首  其一",
        "author": "苏辙",
        "content": "东武厌尘土，彭门富溪山。\n从兄百日留，退食同跻攀。\n轻帆过百步，船底惊雷翻。\n肩舆上南麓，眼界涵川原。\n爱此忽忘归，愿兄且三年。\n我去已匆匆，兄来亦崩奔。\n永怀置酒地，绕郭多云烟。",
        "dynasty": "宋",
        "collection_info": null
    },
    {
        "title": "和子瞻自徐移湖将过宋都途中见寄五首  其二",
        "author": "苏辙",
        "content": "我昔去彭城，明日河流至。\n不见五斗泥，但见三竿水。\n惊风鬰飙怒，跳沫高睥睨。\n潋滟三月余，浮沉一朝事。\n分将食鱼鳖，何暇顾邻里。\n悲伤念遗黎，指顾出完垒。\n缭堞对连山，黄楼丽清泗。\n功成始逾岁，脱去如一屣。\n空使西楚氓，欲语先垂涕。",
        "dynasty": "宋",
        "collection_info": null
    },
    {
        "title": "和子瞻自徐移湖将过宋都途中见寄五首  其三",
        "author": "苏辙",
        "content": "千金筑黄楼，落成费百金。\n谁言史君侈，聊慰楚人心。\n高秋吐明月，白璧悬青岑。\n晃荡河汉高，恍悢窗户深。\n邀我三日饮，不去如笼禽。\n史君今吴越，虽往将谁寻。",
        "dynasty": "宋",
        "collection_info": null
    },
    {
        "title": "和子瞻自徐移湖将过宋都途中见寄五首  其四",
        "author": "苏辙",
        "content": "欲买尔家田，归种三顷稻。\n因营山前宅，遂作泗滨老。\n奇穷少成事，饱暖未应早。\n愿输橐中装，田家近无报。\n平生百不遂，今夕一笑倒。\n它年数亩宫，悬知迫枯槁。",
        "dynasty": "宋",
        "collection_info": null
    },
    {
        "title": "和子瞻自徐移湖将过宋都途中见寄五首  其五",
        "author": "苏辙",
        "content": "梁园久芜没，何以奉君游。\n故城已耕稼，台观皆荒丘。\n池塘尘漠漠，雁鹜空迟留。\n俗衰宾客尽，不见枚与邹。\n轻舟舍我南，吴越多清流。",
        "dynasty": "宋",
        "collection_info": null
    },
    {
        "title": "次韵刘贡父登黄楼怀子瞻二首  其一",
        "author": "苏辙",
        "content": "青山开四面，白水绕三禺。\n野阔时闻籁，人闲旧据梧。\n画船留上客，遗迹问田夫。\n事少日常饮，才疏世未须。\n决河初荐至，胜事偶相俱。\n燕子卑无取，滕王远可橅。\n飞涛隠睥睨，落日丽浮图。\n同舍新持节，专城敢遽呼。\n未迎行部驾，已放下淮舻。\n试问登消暑，如何楚与吴。",
        "dynasty": "宋",
        "collection_info": null
    },
    {
        "title": "次韵刘贡父登黄楼怀子瞻二首  其二",
        "author": "苏辙",
        "content": "蔼蔼才名世，骎骎日转禺。\n一时同接淅，平昔共栖梧。\n揽辔真壮士，拥旄良丈夫。\n尘埃脱缁绶，水石慰霜须。\n胜地来相失，清樽未暇俱。\n射余空见帖，铸罢祗观橅。\n归计何当决，徂年贵早图。\n槛中终为食，鞴上耻闻呼。\n顾我千羊毳，平生一钓舻。\n微官不须满，也復试游吴。",
        "dynasty": "宋",
        "collection_info": null
    },
    {
        "title": "陪杜充张恕鸿庆宫避暑",
        "author": "苏辙",
        "content": "至后雨如泻，晴来热更多。\n簿书霑汗垢，岩石思藤萝。\n頼有祠宫静，时容俗客过。\n老郎无不可，公子亦能和。\n道胜还相接，禅迷屡见诃。\n清凉生绝念，烦暑散沉疴。\n古木便张幄，鸣禽巧当歌。\n桃香呈绛颊，瓜熟裹青罗。\n饭细经唇滑，茶新到腹薖。\n剧谈时自笑，饱食更无它。\n适意未应厌，后游真若何。\n官居邻曲沼，田畎助清波。\n晚照明疏柳，微风响众荷。\n轻舟尚可载，小雨试渔蓑。",
        "dynasty": "宋",
        "collection_info": null
    },
    {
        "title": "宋城宰韩秉文惠日铸茶",
        "author": "苏辙",
        "content": "君家日铸山前住，冬后茶芽麦粒粗。\n磨转春雷飞白雪，瓯倾锡水散凝酥。\n溪山去眼尘生面，簿领埋头汗匝肤。\n一啜更能分幕府，定应知我俗人无。",
        "dynasty": "宋",
        "collection_info": null
    },
    {
        "title": "次前韵",
        "author": "苏辙",
        "content": "龙鸾仅比闽团酽，盐酪应嫌北俗粗。\n采愧吴僧身似腊，点须越女手如酥。\n舌根遗味轻浮齿，腋下清风稍袭肤。\n七碗未容留客试，瓶中数问有余无。",
        "dynasty": "宋",
        "collection_info": null
    },
    {
        "title": "答孔武仲",
        "author": "苏辙",
        "content": "飞霜委中林，不废长松绿。\n惊风振川野，未省劲草伏。\n我贫客去尽，君来常不速。\n愧君赠桃李，永愿报琼玉。\n我性本山林，苦学笔空秃。\n骅骝塞康庄，病足顾难逐。\n锦文衒华藻，敝褐非所续。\n家有五车书，恨不十年读。\n济南昔相遇，我齿三十六。\n谈谐倾盖间，还往白首熟。\n从君饮浊酒，过我饭脱粟。\n西湖多菼薍，白昼下鸿鹄。\n城西野人居，柴门拥修竹。\n后车载鸱夷，下马泻醽醁。\n醉眠卧荒草，空洞笑便腹。\n疏狂一如此，岂望世收录。\n别来今几何，归期已屡卜。\n西南有薄田，茅舍清溪曲。\n耕耘三男子，伏腊当自足。\n君能远相寻，布衣巾一幅。",
        "dynasty": "宋",
        "collection_info": null
    },
    {
        "title": "送吴思道道人归吴兴二绝  其一",
        "author": "苏辙",
        "content": "一去吴兴十五年，东归父老几人存。\n惠山唯有钱夫子，一寸閒田晓日暾。",
        "dynasty": "宋",
        "collection_info": null
    },
    {
        "title": "送吴思道道人归吴兴二绝  其二",
        "author": "苏辙",
        "content": "遨游海上冀逢人，宴坐山中长闭门。\n去住只今谁定是，相逢一笑各无言。",
        "dynasty": "宋",
        "collection_info": null
    },
    {
        "title": "次韵答陈之方秘丞",
        "author": "苏辙",
        "content": "南山李将军，疋马独行猎。\n田中射虎豹，后骑不容蹑。\n丈夫贵自遂，老大饶惊慑。\n飘摇天地间，自视如一叶。\n故人多东南，愿作扁舟涉。\n忽蒙长篇赠，幸此倾盖接。\n时世尚新奇，诗书存旧业。\n南风吹清汴，西去无停楫。\n恨不留君谈，一使众坐厌。\n新诗苦清壮，欲和再三怯。\n东都多名卿，投刺日盈笈。\n一言苟合意，富贵出旬浃。\n行看文石阶，高谈曳长衱。\n辱赠但茫然，知君念疲薾。",
        "dynasty": "宋",
        "collection_info": null
    },
    {
        "title": "登南城有感示文务光王遹秀才",
        "author": "苏辙",
        "content": "幽忧随秋至，秋去忧未已。\n城南试登望，百草枯且死。\n落叶投人怀，惊鸿四面起。\n所思不可见，欲往将安至。\n斯人定谁识，顾有二三子。\n清风皎冰玉，沧浪自湔洗。\n窃脂未尝谷，南箕傥微似。\n网罗一张设，投足遂无寄。\n田深狡兔肥，霜降鲈鱼美。\n造形悼前失，式微惭往士。\n憧憧亩丘道，岁晚嗟未止。\n西山有茅屋，鉏耰本吾事。",
        "dynasty": "宋",
        "collection_info": null
    },
    {
        "title": "张公生日",
        "author": "苏辙",
        "content": "少年谈王霸，英气干斗牛。\n中年事轩冕，徇世仍多忧。\n晚岁探至道，眷眷怀林丘。\n今年乞身归，始与夙昔酬。\n高秋过生日，真气兹一周。\n观心比孤月，视世皆浮沤。\n表裏一融明，万物不能留。\n顾谓憧憧人，斯乐颇曾不。\n嗟我本俗士，从公十年游。\n谬闻出世语，俛作笼中囚。\n俯仰迫忧患，欲去安自由。\n问公昔年乐，孰与今日优。\n山中许道士，非復长史俦。\n腹中生梨枣，结实从今秋。",
        "dynasty": "宋",
        "collection_info": null
    },
    {
        "title": "次韵答张耒",
        "author": "苏辙",
        "content": "客舟逝将西，日夜西北风。\n维舟罢行役，坐令鬓如蓬。\n偶从二三子，步上百尺台。\n云烟遍原隰，惝恍令人哀。\n山中难久居，浮沉在城郭。\n欲学扬子云，避世天禄阁。\n浮木寄流水，行止非所期。\n何须自为计，水当为我移。\n外物不可必，惟此方寸心。\n心中有乐事，手付瑟与琴。\n夜吟感秋诗，惜此芳物零。\n幽人亦多思，起坐再三听。\n白驹在空林，瓶罄有耻罍。\n尽我一杯酒，愁思如云颓。",
        "dynasty": "宋",
        "collection_info": null
    },
    {
        "title": "次王适韵送张耒赴寿安尉二首  其一",
        "author": "苏辙",
        "content": "绿髮惊秋半欲黄，官居无处觅林塘。\n浮生已是尘劳侣，病眼犹便锦绣章。\n羞见故人梁苑废，梦寻归路蜀山长。\n怜君顾我情依旧，竹性萧疏未受霜。",
        "dynasty": "宋",
        "collection_info": null
    },
    {
        "title": "次王适韵送张耒赴寿安尉二首  其二",
        "author": "苏辙",
        "content": "魏红深浅配姚黄，洛水家家自作塘。\n游客贾生多感概，闲官白傅足篇章。\n山分少室云烟老，宫废连昌草木长。\n路出蒿高应少驻，孱颜新过一番霜。",
        "dynasty": "宋",
        "collection_info": null
    },
    {
        "title": "次韵张耒见寄",
        "author": "苏辙",
        "content": "相逢十年惊我老，双鬓萧萧似秋草。\n壶浆未洗两脚泥，南辕已向淮阳道。\n我家初无负郭田，茅庐半破蜀江边。\n生计长随五斗米，飘摇不定风中烟。\n茹蔬饭糗不愿余，茫茫海内无安居。\n此身长似伏辕马，何日还为纵壑鱼。\n怜君与我同一手，微官骯脏羞牛后。\n请看插版趋府门，何似曲肱眠瓮牖。\n中流千金买一壶，椟中美玉不须沽。\n洛阳榷酒味如水，百钱一角空满盂。\n县前女几翠欲滴，吏稀人少无晨集。\n到官惟有懒相宜，卧看南山春雨湿。",
        "dynasty": "宋",
        "collection_info": null
    },
    {
        "title": "次韵王适兄弟送文务光还陈",
        "author": "苏辙",
        "content": "三君皆亲非復客，执手河梁我心恻。\n倚门耿耿夜不眠，挽袖匆匆有难色。\n君归使我劳魂梦，落叶鸣阶自相拥。\n君家西归在新岁，此行未远心先恐。\n故山万里知何许，我欲因君亦归去。\n清江彷佛钓鱼船，修竹平生读书处。\n青衫白髮我当归，咀噍式微惭古诗。\n少年勿作老人调，被服荣名慰所思。",
        "dynasty": "宋",
        "collection_info": null
    },
    {
        "title": "次韵张刍谏议宴集",
        "author": "苏辙",
        "content": "淮阳卧阁生清风，梁园坐啸囹圄空。\n不知何术解髋髀，但觉羁客忘樊笼。\n樽罍洒落谈笑地，尘埃脱去文书藂。\n清心渐欲无一事，少年空记挥千钟。\n近传移镇股肱郡，復恐入觐明光宫。\n人生聚散不可料，一杯相属时方冬。\n浮阳似欲作飞霰，想见观阙琼花中。\n孝王会集犹可继，莫嫌作赋无枚翁。",
        "dynasty": "宋",
        "collection_info": null
    },
    {
        "title": "腊雪五首  其一",
        "author": "苏辙",
        "content": "长恐冬无雪，今朝忽暗空。\n细声闻䔩䔩，远势望蒙蒙。\n湿润犹兼雨，倾斜半杂风。\n丰登解多事，欢喜助三农。",
        "dynasty": "宋",
        "collection_info": null
    },
    {
        "title": "腊雪五首  其二",
        "author": "苏辙",
        "content": "骄阳不能久，密雪自相催。\n急霰初鸣瓦，飞花旋集台。\n着人消瘴疫，覆麦长根荄。\n欲试樽中物，门前问客来。",
        "dynasty": "宋",
        "collection_info": null
    },
    {
        "title": "腊雪五首  其三",
        "author": "苏辙",
        "content": "久有归耕意，西山百亩田。\n雪来殊不恶，酒熟自相便。\n一被簪裳裹，长遭罗网牵。\n飞霙迫残腊，愁思渡今年。",
        "dynasty": "宋",
        "collection_info": null
    },
    {
        "title": "腊雪五首  其四",
        "author": "苏辙",
        "content": "忧愁不可缓，风雪故相撩。\n试问五斗米，能胜一束樵。\n耕耘终亦饱，哺啜定谁邀。\n寒暑不须避，倾危且自遥。",
        "dynasty": "宋",
        "collection_info": null
    },
    {
        "title": "腊雪五首  其五",
        "author": "苏辙",
        "content": "雪霜何与我，忧思自伤神。\n忠信亦何罪，才名空误身。\n归来聊且止，老去莫逢嗔。\n樽酒它年事，相看醉此晨。",
        "dynasty": "宋",
        "collection_info": null
    },
    {
        "title": "次韵王适雪晴復雪二首  其一",
        "author": "苏辙",
        "content": "骄阳得一雪，逾尺应更好。\n晨兴视窗隙，惊见晴霞杲。\n九衢无停迹，狼籍须一扫。\n空余浩然气，凛凛接清昊。\n余寒薄虚室，一静解羣燥。\n晨炊晚未供，客馈惭草草。\n试脱身上衣，行问酒家保。\n孤吟击槁木，大笑称有道。\n人生但如此，富贵何用祷。\n所思独未见，耿耿属怀抱。",
        "dynasty": "宋",
        "collection_info": null
    },
    {
        "title": "次韵王适雪晴復雪二首  其二",
        "author": "苏辙",
        "content": "同云自成幄，飞雪来无根。\n一为清风卷，坐见东方暾。\n重阴偶復合，飞霰满南轩。\n油然青春意，已见出土萱。\n老病一不堪，惟恃浊酒温。\n开户理松菊，扫荡无遗痕。\n卷舒朝夕间，谁识造化元。\n干坤本何施，中有神怪奔。\n万物极毫末，颠倒何足掀。\n老农但知种，荷鉏理南园。",
        "dynasty": "宋",
        "collection_info": null
    },
    {
        "title": "送吕由庚推官得替还洛中二首  其一",
        "author": "苏辙",
        "content": "君家相国旧元勋，凛凛中丞继后尘。\n谈笑二年同幕府，风流一倍愈它人。\n南都去后少佳客，西洛归来多老臣。\n我亦宦游无久意，它年松竹许相邻。",
        "dynasty": "宋",
        "collection_info": null
    },
    {
        "title": "送吕由庚推官得替还洛中二首  其二",
        "author": "苏辙",
        "content": "洛水留人一向干，雪泥溢路十分寒。\n送行我岂无樽酒，多难君知久鲜欢。\n回首祇应怜老病，凌风争看试轻翰。\n到家定见嵩阳老，问我衰迟未解官。",
        "dynasty": "宋",
        "collection_info": null
    },
    {
        "title": "四十一岁岁莫日歌",
        "author": "苏辙",
        "content": "小儿不知老人意，贺我明年四十二。\n人生三十百事衰，四十已过良可知。\n少年读书不晓事，坐谈王霸了不疑。\n脂车秣马试长道，一日百里先自期。\n不知中途有陷穽，山高日莫多棘茨。\n长裾大袖足泝挽，却行欲返筋力疲。\n蝮蛇当前猛虎后，脱身且免充朝饥。\n归来掩卷泪如雨，平生读书空自误。\n山中故人一长笑，布衣脱粟何所苦。\n古人知非不嫌晚，朝来闻道行当返。\n四十一岁不可言，四十二岁聊自还。",
        "dynasty": "宋",
        "collection_info": null
    },
    {
        "title": "次韵子瞻繫御史狱赋狱中榆槐竹柏 榆",
        "author": "苏辙",
        "content": "秋风一何厉，吹尽山中绿。\n可怜凌云条，化为樵夫束。\n凛然造物意，岂復私一木。\n置身有得地，不问直与曲。\n青松未必贵，枯榆还自足。\n纷然落叶下，萧条愧华屋。",
        "dynasty": "宋",
        "collection_info": null
    },
    {
        "title": "次韵子瞻繫御史狱赋狱中榆槐竹柏 槐",
        "author": "苏辙",
        "content": "盛衰日相寻，循环何曾歇。\n攀条擥柔荑，回首惊脱叶。\n绿槐阴最厚，零落今存荚。\n千林一枯槁，平地三尺雪。\n草木何足道，盈虚视新月。\n微阳起泉下，生意未应绝。",
        "dynasty": "宋",
        "collection_info": null
    },
    {
        "title": "次韵子瞻繫御史狱赋狱中榆槐竹柏 竹",
        "author": "苏辙",
        "content": "故园今何有，犹有百竿竹。\n春雷起新萌，不放牛羊触。\n虽无朱栏拥，不见红尘辱。\n清风时一过，交戛响鸣玉。\n渊明避纷乱，归嗅东篱菊。\n嗟我独何为，弃此北窗绿。",
        "dynasty": "宋",
        "collection_info": null
    },
    {
        "title": "次韵子瞻繫御史狱赋狱中榆槐竹柏 柏",
        "author": "苏辙",
        "content": "曲如山下藤，脆若溪上苇。\n春风一张王，秋霜死则已。\n胡为南涧中，辛勤种柏子。\n上枝挠云霓，下根绞石齿。\n伐之为梁栋，岁月良晚矣。\n白首阅时人，君看柱下史。",
        "dynasty": "宋",
        "collection_info": null
    },
    {
        "title": "次韵子瞻赠张憨子",
        "author": "苏辙",
        "content": "得罪南来正坐言，道人闭口意深全。\n天游本自有真乐，羿彀谁知定不贤。\n构火暾暾初吐日，飞流滚滚旋成川。\n此心此去如灰冷，肯更逢人问復然。",
        "dynasty": "宋",
        "collection_info": null
    },
    {
        "title": "过龟山",
        "author": "苏辙",
        "content": "再涉长淮水，惊呼十四年。\n龟山老僧在，相见一茫然。\n僧老不自知，我老私自怜。\n驱驰定何获，少壮空已捐。\n掉头不见答，笑指岸下船。\n人生何足云，陵谷自变迁。\n当年此山下，莫测千仞渊。\n渊中械神物，自昔尧禹传。\n帆樯避石壁，风雨随香烟。\n尔来放冬汴，冷沙涨成田。\n褰裳六月渡，中流一带牵。\n俯首见砂砾，羣渔捕鲂鳣。\n父老但惊嘆，此理未易原。\n何况七尺躯，不为物所旋。\n众形要同尽，独有无生全。\n百年争夺中，扰扰谁相贤。",
        "dynasty": "宋",
        "collection_info": null
    },
    {
        "title": "放闸二首  其一",
        "author": "苏辙",
        "content": "画舫连樯住，清流泛闸平。\n忽看银汉落，仍听夏雷惊。\n正柂迟迴久，开头取次轻。\n滞留初一快，奔驶忽如倾。\n不识风涛恐，聊同枕席行。\n行逢贱鱼稻，饱食慰平生。",
        "dynasty": "宋",
        "collection_info": null
    },
    {
        "title": "放闸二首  其二",
        "author": "苏辙",
        "content": "闸空非有碍，水静为谁兴。\n开闭偶然异，喧豗自不胜。\n渊停初镜凈，势转忽云崩。\n脱隘尚容与，投深益沸腾。\n玉山纷破碎，陈马急侵陵。\n挟版千钧重，浮舟万斛升。\n岸摇将落木，鱼困或投罾。\n汹涌曾谁止，萧条远欲凝。\n力争知必折，少待亦何能。\n一发临流笑，微言早服膺。",
        "dynasty": "宋",
        "collection_info": null
    },
    {
        "title": "次韵王适细鱼",
        "author": "苏辙",
        "content": "羣鱼一何微，仅比毛髮大。\n嬉游极草草，鬓鬣自个个。\n造物赋羣形，偶然如一唾。\n吞舟虽云巨，其乐不相过。\n若言无性灵，还知避船柂。",
        "dynasty": "宋",
        "collection_info": null
    },
    {
        "title": "高邮别秦观三首  其一",
        "author": "苏辙",
        "content": "蒙蒙春雨湿邗沟，蓬底安眠昼拥裘。\n知有故人家在此，速将诗卷洗闲愁。",
        "dynasty": "宋",
        "collection_info": null
    },
    {
        "title": "高邮别秦观三首  其二",
        "author": "苏辙",
        "content": "笔端大字鸦栖壁，袖裏清诗句琢冰。\n送我扁舟六十里，不嫌罪垢污交朋。",
        "dynasty": "宋",
        "collection_info": null
    },
    {
        "title": "高邮别秦观三首  其三",
        "author": "苏辙",
        "content": "高安此去风涛恶，犹有庐山得纵游。\n便欲携君解船去，念君无罪去何求。",
        "dynasty": "宋",
        "collection_info": null
    },
    {
        "title": "召伯埭上斗野亭",
        "author": "苏辙",
        "content": "细雨添春色，微风凈闸流。\n徂年半今世，生计一扁舟。\n饮食随鱼蟹，封疆入斗牛。\n江波方在眼，转觉此生浮。",
        "dynasty": "宋",
        "collection_info": null
    },
    {
        "title": "次韵鲜于子骏游九曲池",
        "author": "苏辙",
        "content": "天高山近海，春尽草生池。\n禾黍多新恨，川原自昔时。\n花存故苑丽，樵出旧城隳。\n莫望瓜洲渡，曾经驻佛狸。",
        "dynasty": "宋",
        "collection_info": null
    },
    {
        "title": "扬州五咏 九曲池",
        "author": "苏辙",
        "content": "嵇老清弹怨广陵，隋家水调继哀音。\n可怜九曲遗声尽，惟有一池春水深。\n凤阙萧条荒草外，龙舟想像绿杨阴。\n都人似有兴亡恨，每到残春一度寻。",
        "dynasty": "宋",
        "collection_info": null
    },
    {
        "title": "扬州五咏 平山堂",
        "author": "苏辙",
        "content": "堂上平看江上山，晴光千里对凭栏。\n海门仅可一二数，云梦犹吞八九宽。\n檐外小棠阴蔽芾，壁间遗墨涕汍澜。\n人亡坐使风流尽，遗构仍须子细观。",
        "dynasty": "宋",
        "collection_info": null
    },
    {
        "title": "扬州五咏 蜀井",
        "author": "苏辙",
        "content": "信脚东游十二年，甘泉香稻忆归田。\n行逢蜀井恍如梦，试煮山茶意自便。\n短绠不收容盥濯，红泥仍许置清鲜。\n早知乡味胜为客，游宦何须更着鞭。",
        "dynasty": "宋",
        "collection_info": null
    },
    {
        "title": "扬州五咏 摘星亭",
        "author": "苏辙",
        "content": "阙角孤高特地迷，迷藏浑忘日东西。\n江流入海情无限，莫雨连山醉似泥。\n梦裏兴亡应未觉，后来愁思独难齐。\n只堪留作游观地，看遍峰峦处处低。",
        "dynasty": "宋",
        "collection_info": null
    },
    {
        "title": "扬州五咏 僧伽塔",
        "author": "苏辙",
        "content": "山头孤塔閟真人，云是僧伽第二身。\n处处金钱追晚供，家家蚕麦保新春。\n欲求世外无心地，一扫胸中累劫尘。\n方丈近闻延老宿，清朝留客语逡巡。",
        "dynasty": "宋",
        "collection_info": null
    },
    {
        "title": "题杜介供奉熙熙堂",
        "author": "苏辙",
        "content": "门前籍籍草生径，堂上熙熙气吐春。\n遮眼图书聊度日，放情丝竹最关身。\n年来冯脱乌皮几，客去时干漉酒巾。\n卜筑城中移榜就，休心便作广陵人。",
        "dynasty": "宋",
        "collection_info": null
    },
    {
        "title": "游金山寄扬州鲜于子骏从事邵光",
        "author": "苏辙",
        "content": "扬州望金山，隠隠大如幞。\n朅来长江上，孤高二千尺。\n僧居厌山小，面面贴苍石。\n虚楼三百间，正压江潮白。\n清风敛霁雾，晓日曜金碧。\n直侵鱼龙居，似得鬼神役。\n我行有程度，欲去空自惜。\n风吹渡江水，山僧午方食。\n波澜洗我心，笋蕨饱我腹。\n平生足游衍，壮观此云极。\n铁瓮本谁安，海门復谁植。\n东南递隠见，遥与此山匹。\n兹游几不遂，深愧幕府客。\n归时日已莫，正值江月黑。\n顾视天水并，坐恐星斗湿。\n使君何时罢，登览不可失。",
        "dynasty": "宋",
        "collection_info": null
    },
    {
        "title": "初至金陵",
        "author": "苏辙",
        "content": "山川过雨晓光浮，初看江南第一州。\n路绕匡庐更南去，悬知是处可忘忧。",
        "dynasty": "宋",
        "collection_info": null
    },
    {
        "title": "和孔武仲金陵九咏 白鹭亭",
        "author": "苏辙",
        "content": "白鹭洲前水，奔腾乱马牛。\n亭高疑欲动，船去似无忧。\n汹涌山方坏，澄清练不收。\n中秋谁在此，明月满城头。",
        "dynasty": "宋",
        "collection_info": null
    },
    {
        "title": "和孔武仲金陵九咏 览辉亭",
        "author": "苏辙",
        "content": "城裏最高处，坡陀见一城。\n山多来有绪，江远静无声。\n歌吹风前度，楼台雨后明。\n风光同楚蜀，聊此慰平生。",
        "dynasty": "宋",
        "collection_info": null
    },
    {
        "title": "和孔武仲金陵九咏 凤凰台",
        "author": "苏辙",
        "content": "凤鸟久不至，斯台空復高。\n何年种梧竹，特地翦蓬蒿。\n白水来无际，青山转几遭。\n南游且未返，江海共滔滔。",
        "dynasty": "宋",
        "collection_info": null
    },
    {
        "title": "和孔武仲金陵九咏 天庆观",
        "author": "苏辙",
        "content": "兴废不可必，冶城今静祠。\n松声闻道路，竹色凈轩墀。\n江近风云改，亭深草木滋。\n孤坟弔遗直，狂闇闵元规。",
        "dynasty": "宋",
        "collection_info": null
    },
    {
        "title": "和孔武仲金陵九咏 高斋",
        "author": "苏辙",
        "content": "金陵佳处自无穷，使宅幽深即故宫。\n楼殿六朝遗烬后，江山百里旧城中。\n雨余尚有金钿落，月出长窥粉堞空。\n看尽一城怀古地，兹游恨不与君同。",
        "dynasty": "宋",
        "collection_info": null
    },
    {
        "title": "和孔武仲金陵九咏 此君亭",
        "author": "苏辙",
        "content": "绿竹不可数，孤亭一倍幽。\n色分岩石润，梢出涧松修。\n雪节寒方见，春萌旱不抽。\n故山多此物，长恨未归休。",
        "dynasty": "宋",
        "collection_info": null
    },
    {
        "title": "和孔武仲金陵九咏 见江亭",
        "author": "苏辙",
        "content": "江水信浩渺，连山巧蔽亏。\n端能上崄绝，故自识津涯。\n灭没樯竿度，飘摇鹭羽迟。\n何人倚舟望，亦爱此峰危。",
        "dynasty": "宋",
        "collection_info": null
    },
    {
        "title": "和孔武仲金陵九咏 定林院",
        "author": "苏辙",
        "content": "定林两山间，崖木生欲合。\n茅屋倚岩隈，重重阴清樾。\n晨斋取旁寺，生事信幽绝。\n吾人定何为，常欲依暖热。",
        "dynasty": "宋",
        "collection_info": null
    },
    {
        "title": "和孔武仲金陵九咏 八功德水",
        "author": "苏辙",
        "content": "君言山上泉，定有何功德。\n热尽自清凉，苦除即甘滑。\n颇遭游人病，时取破匏挹。\n烦恼虽云消，凛然终在臆。",
        "dynasty": "宋",
        "collection_info": null
    },
    {
        "title": "游钟山",
        "author": "苏辙",
        "content": "江南四月如三伏，北望钟山万松碧。\n杖藜试上宝公龛，众壑秋声起相袭。\n青峰回抱石城小，白练前横大江直。\n石梯南下府城闉，松径东蟠转山谷。\n乔林无风声如雨，时见游僧石上息。\n行穷碧涧一庵岩，坐弄清泉八功德。\n归寻晚饭众山底，困卧定林依石壁。\n朝游不知涧谷远，莫归但觉穿双屐。\n老僧一身泉上住，十年扫尽人间迹。\n客到惟烧柏子香，晨饥坐待山前粥。\n丈夫济时诚妄语，白首居山本良策。\n茹蔬饭糗何足道，纯灰洗心聊自涤。\n失身处世足愆尤，愧尔山僧少忧责。",
        "dynasty": "宋",
        "collection_info": null
    },
    {
        "title": "郭祥正国博醉吟庵",
        "author": "苏辙",
        "content": "姑熟溪头醉吟客，归作茅庵劣容席。\n团团鹄卵中自明，窗前月出夜更清。\n醉吟自作溪上语，不学拥鼻雒阳生。\n诗成付与坐中读，知有清溪可终日。\n作诗饮酒聊復同，谁来共枕溪中石。\n圆天方地千万里，中与此间大相似。\n嚣然一息不自停，水火雷风相灭起。\n直须只作此庵看，歌罢曲肱还醉眠。\n不用骑鲸学李白，东入沧海观桑田。",
        "dynasty": "宋",
        "collection_info": null
    },
    {
        "title": "湖阴曲",
        "author": "苏辙",
        "content": "老虎穴中卧，猎夫不敢窥。\n骅骝服箱骖盗骊，巡城三匝漫不知。\n帐中昼梦日绕壁，惊起知是黄须儿。\n马鞭七宝留道左，猛士徘徊不能过。\n遗矢如冰去已遥，明日神兵下赤霄。\n荒城至今人不住，狐兔惊走风萧萧。",
        "dynasty": "宋",
        "collection_info": null
    },
    {
        "title": "舟次大云仓回寄孔武仲",
        "author": "苏辙",
        "content": "一风失前期，十日不相见。\n君帆一何驶，去若乘风箭。\n我舟一何迟，出没蔽葭薍。\n瓮中有白糟，床上有黄卷。\n妻孥不足共，思子但长嘆。\n池阳重相遇，抚手成一粲。\n先行復草草，回首空眷眷。\n人生类如此，迟速亦何算。\n一见诚偶然，四海良独远。\n相期庐山阴，把臂上云巘。",
        "dynasty": "宋",
        "collection_info": null
    },
    {
        "title": "池州萧丞相楼二首  其一",
        "author": "苏辙",
        "content": "绕郭青峰睥睨屯，入城流水縠文翻。\n楼成始觉江山胜，人去方知德业尊。\n坐久浮云霾后岭，酒醒飞雪变前村。\n我来邂逅公归国，犹喜登临共一樽。",
        "dynasty": "宋",
        "collection_info": null
    },
    {
        "title": "池州萧丞相楼二首  其二",
        "author": "苏辙",
        "content": "丞相风流直至今，朱栏仍对旧山林。\n奔驰轩冕终何有，跌宕图书意最深。\n松绕城头风瑟缩，江浮山外气阴森。\n三年不起南迁想，应有前人识此心。",
        "dynasty": "宋",
        "collection_info": null
    },
    {
        "title": "过九华山",
        "author": "苏辙",
        "content": "南迁私自喜，看尽江南山。\n孤舟少僮仆，此志还復难。\n局促守破窗，联翩过重峦。\n忽惊九华峰，高拱立我前。\n萧然九仙人，缥缈凌云烟。\n碧霞为裳衣，首冠青琅玕。\n挥手谢世人，可望不可攀。\n我行竟草草，安能拍其肩。\n但闻有高士，卧听松风眠。\n松根得茯苓，状若千岁鼋。\n煮食一朝尽，终身弃腥羶。\n腹背生绿毛，轻举如翔鸾。\n相逢欲借问，已在长松端。\n何年脱罪罟，出处良自便。\n芒鞋拄藤杖，逢山即盘桓。\n斯人未可求，岩室傥復存。",
        "dynasty": "宋",
        "collection_info": null
    },
    {
        "title": "佛池口遇风雨",
        "author": "苏辙",
        "content": "长江五月多风暴，欲行先看风日好。\n此风忽作东南来，阴云如涌拨不开。\n惊雷往还转车毂，狂波低昂起坑谷。\n中流一叶那復持，卷舒已副天公知。\n解帆转柁不容语，佛池口中幸可住。\n须臾急雨变昏霾，柁师喜贺风已回。\n澄溪不动萦白练，老木苍崖蔚葱蒨。\n繫舟茅屋得青蔬，试问钓船还有鱼。\n开樽引满向妻子，明日復行未须怖。\n阴阳开阖良等闲，扁舟谁令乘险艰。",
        "dynasty": "宋",
        "collection_info": null
    },
    {
        "title": "舟次磁湖以风浪留二日不得进子瞻以诗见寄作二篇答之前篇自赋后篇次韵  其一",
        "author": "苏辙",
        "content": "惭愧江淮南北风，扁舟千里得相从。\n黄州不到六十里，白浪俄生百万重。\n自笑一生浑类此，可怜万事不由侬。\n夜深魂梦先飞去，风雨对床闻晓钟。",
        "dynasty": "宋",
        "collection_info": null
    },
    {
        "title": "舟次磁湖以风浪留二日不得进子瞻以诗见寄作二篇答之前篇自赋后篇次韵  其二",
        "author": "苏辙",
        "content": "西归犹未有菟裘，拟就南迁买一丘。\n舟楫自能通蜀道，林泉真欲老黄州。\n鱼多钓户应容贳，酒熟邻翁便可留。\n从此莫言身外事，功名毕竟不如休。",
        "dynasty": "宋",
        "collection_info": null
    },
    {
        "title": "黄州陪子瞻游武昌西山",
        "author": "苏辙",
        "content": "千里到齐安，三夜语不足。\n劝我勿重陈，起游西山麓。\n西山隔江水，轻舟乱鳬鹜。\n连峰多回溪，盛夏富草木。\n杖策看万松，流汗升九曲。\n苍茫大江涌，浩荡众山蹙。\n上方寄云端，中寺倚岩腹。\n清泉类牛乳，烦热须一掬。\n县令知客来，行庖映修竹。\n黄鹅时新煮，白酒亦近熟。\n山行得一饱，看尽千山绿。\n幽怀苦不遂，滞念每烦促。\n归舟浪花暝，落日金盘浴。\n妻孥寄九江，此会难再卜。\n君看孙讨虏，百战不摇目。\n犹怜江上台，高会饮千斛。\n巾冠堕台下，坐使张公哭。\n异时君再来，携被山中宿。",
        "dynasty": "宋",
        "collection_info": null
    },
    {
        "title": "将还江州子瞻相送至刘郎家洑王生家饮别",
        "author": "苏辙",
        "content": "相从恨不多，送我三十里。\n车湖风雨交，松竹相披靡。\n繫舟枯木根，会面两王子。\n嘉眉虽异郡，鷄犬固犹尔。\n相逢勿空过，一醉不须起。\n风涛未可涉，隔竹见奔驶。\n渡江买羔豚，收网得鲂鲤。\n朝畦甘瓠熟，冬盎香醪美。\n乌菱不论价，白藕如泥耳。\n谁言百口活，仰给一湖水。\n夺官正无頼，生事应且尔。\n卜居请连屋，扣户容屣履。\n人生定何为，食足真已矣。\n愆尤未见雪，世俗多相鄙。\n买田信良计，蔬食期没齿。\n手持一竿竹，分子长湖尾。",
        "dynasty": "宋",
        "collection_info": null
    },
    {
        "title": "赤壁怀古",
        "author": "苏辙",
        "content": "新破荆州得水军，鼓行夏口气如云。\n千艘已共长江崄，百胜安知赤壁焚。\n觜距方强要一斗，君臣已定势三分。\n古来伐国须观衅，意突成功所未闻。",
        "dynasty": "宋",
        "collection_info": null
    },
    {
        "title": "自黄州还江州",
        "author": "苏辙",
        "content": "身浮一叶返湓城，凌犯风涛日夜行。\n把酒独斟从睡重，还家渐近觉身轻。\n岸回樊口依稀见，日出庐山紫翠横。\n家在庾公楼下泊，舟人遥指岸如頳。",
        "dynasty": "宋",
        "collection_info": null
    },
    {
        "title": "江州五咏 射蛟浦",
        "author": "苏辙",
        "content": "万骑巡游遍，千帆破浪轻。\n射蛟江水赤，教战越人惊。\n山转楼船影，岸摧连弩声。\n祈招无为赋，酣寝尽平生。",
        "dynasty": "宋",
        "collection_info": null
    },
    {
        "title": "江州五咏 浪井",
        "author": "苏辙",
        "content": "江波浮阵云，岸壁立青铁。\n胡为井中泉，涌浪时惊发。\n水性本无定，得止自澄澈。\n谁为女娲手，补此天地裂。",
        "dynasty": "宋",
        "collection_info": null
    },
    {
        "title": "江州五咏 庾楼",
        "author": "苏辙",
        "content": "元规情不薄，上客有殷生。\n夜半酒将罢，公来坐不惊。\n舞翻江月迥，谈落麈毛轻。\n尘世风流尽，高楼空此名。",
        "dynasty": "宋",
        "collection_info": null
    },
    {
        "title": "江州五咏 东湖",
        "author": "苏辙",
        "content": "读书庐山中，作郡庐山下。\n平湖浸山脚，云峰对虚榭。\n红蕖纷欲落，白鸟时来下。\n犹思隠居胜，乱石惊湍泻。",
        "dynasty": "宋",
        "collection_info": null
    },
    {
        "title": "江州五咏 琵琶亭",
        "author": "苏辙",
        "content": "湓江莫雨晴，孤舟暝将发。\n夜闻胡琴语，展转不成别。\n草堂寄东林，雅意存北阙。\n潸然涕泗下，安用无生说。",
        "dynasty": "宋",
        "collection_info": null
    },
    {
        "title": "不到东西二林",
        "author": "苏辙",
        "content": "山北东西寺，高人永远师。\n来游亦前定，回首独移时。\n社散白莲尽，山空玄鹤悲。\n何年陶靖节，溪上送行迟。",
        "dynasty": "宋",
        "collection_info": null
    },
    {
        "title": "游庐山山阳七咏 开先瀑布",
        "author": "苏辙",
        "content": "山上流泉自作溪，行逢石缺泻虹霓。\n定知云外波澜阔，飞到峰前本末齐。\n入海明河惊照曜，倚天长剑失提携。\n谁来卧枕莓苔石，一洗尘心万斛泥。",
        "dynasty": "宋",
        "collection_info": null
    },
    {
        "title": "游庐山山阳七咏 潄玉亭",
        "author": "苏辙",
        "content": "山回不见落银潢，余溜喧豗响石塘。\n目乱珠玑溅空谷，足寒雷电绕飞梁。\n入瓶铜鼎春茶白，接竹斋厨午饭香。\n从此出山都不弃，满田粳稻插新秧。",
        "dynasty": "宋",
        "collection_info": null
    },
    {
        "title": "游庐山山阳七咏 简寂观",
        "author": "苏辙",
        "content": "山行但觉鸟声殊，渐近神仙简寂居。\n门外长溪凈客足，山腰苦笋助盘蔬。\n乔松定有藏丹处，大石仍存拜斗余。\n弟子苍髯年八十，养生世世授遗书。",
        "dynasty": "宋",
        "collection_info": null
    },
    {
        "title": "游庐山山阳七咏 归宗寺",
        "author": "苏辙",
        "content": "来听归宗早晚钟，疲劳懒上紫霄峰。\n墨池漫迭溪中石，白塔微分岭上松。\n佛宇争推一山甲，僧厨坐待十方供。\n欲游山北东西寺，岩谷相连更几重。",
        "dynasty": "宋",
        "collection_info": null
    },
    {
        "title": "游庐山山阳七咏 万杉寺",
        "author": "苏辙",
        "content": "万木青杉一手栽，满堂白佛九天来。\n涓涓石溜供厨足，矗矗山屏绕寺开。\n半榻松阴秋簟冷，一杯香饭午钟催。\n安眠饱食平生事，不待山僧唤始迴。",
        "dynasty": "宋",
        "collection_info": null
    },
    {
        "title": "游庐山山阳七咏 三峡石桥",
        "author": "苏辙",
        "content": "三峡波涛饱泝沿，过桥雷电记当年。\n江声仿佛瞿唐口，石角参差滟滪前。\n应有夜猿啼古木，已将秋叶作归船。\n老僧未省游巴蜀，松下相逢问信然。",
        "dynasty": "宋",
        "collection_info": null
    },
    {
        "title": "游庐山山阳七咏 白鹤观",
        "author": "苏辙",
        "content": "五老相携欲上天，玄猿白鹤尽疑仙。\n浮云有意藏山顶，流水无声入稻田。\n古木微风时起籁，诸峰落日尽生烟。\n归鞍草草还城市，惭愧幽人正醉眠。",
        "dynasty": "宋",
        "collection_info": null
    },
    {
        "title": "南康阻风游东寺",
        "author": "苏辙",
        "content": "欲涉彭蠡湖，南风未相许。\n扁舟厌摇荡，古寺慰行旅。\n重湖面南轩，惊浪卷前浦。\n霏微雪阵散，颠倒玉山舞。\n一风辄九日，未悉土囊怒。\n百里断行舟，仰看飞鸿度。\n故人念征役，一饭语平素。\n竹色凈飞涛，松声乱秋雨。\n我生足忧患，十载不安处。\n南北已兼忘，迟速何须数。",
        "dynasty": "宋",
        "collection_info": null
    },
    {
        "title": "寄题陈宪郎中竹轩",
        "author": "苏辙",
        "content": "家有修篁绿满轩，趋庭诗礼旧忘言。\n凌霜自得良朋友，过雨时添好子孙。\n试翦轻筠扶野步，旋收凉叶煮清樽。\n风流共道胜桑梓，邻里何妨种百根。",
        "dynasty": "宋",
        "collection_info": null
    },
    {
        "title": "次韵孔武仲到官后见寄",
        "author": "苏辙",
        "content": "举楫同千里，繫舟时一言。\n共嗟蓬作屋，愿就席为门。\n行役身先困，征商思益昏。\n仅同登垄断，何止服车辕。",
        "dynasty": "宋",
        "collection_info": null
    },
    {
        "title": "次韵筠守毛维瞻司封观修城三首  其一",
        "author": "苏辙",
        "content": "北垣荆棘旧成堆，留待公来次第开。\n车马已通城下路，榛芜尽付冶家灰。\n异时碧瓦千门合，应记红旌百度来。\n自笑裨谌便旷野，肩舆飞盖许追陪。",
        "dynasty": "宋",
        "collection_info": null
    },
    {
        "title": "次韵筠守毛维瞻司封观修城三首  其二",
        "author": "苏辙",
        "content": "拨弃案头文字堆，晓晴山色四门开。\n究怀民事老虽壮，俯首山城心已灰。\n荆棘烧残桑柘出，狐狸去尽犬鷄来。\n规模先遣通蹊隧，后乘应容众客陪。",
        "dynasty": "宋",
        "collection_info": null
    },
    {
        "title": "次韵筠守毛维瞻司封观修城三首  其三",
        "author": "苏辙",
        "content": "山脚侵城起阜堆，绕城徼道斩新开。\n闉阇半坏惊潮信，隍壑初深见劫灰。\n蚁聚千夫曾几日，鳞差万瓦看将来。\n史君才力轻山郡，朝论行闻急召陪。",
        "dynasty": "宋",
        "collection_info": null
    },
    {
        "title": "次子瞻夜字韵作中秋对月二篇一以赠王郎二以寄子瞻  其一",
        "author": "苏辙",
        "content": "平明坐曹黄昏归，终岁得闲惟有夜。\n已邀明月出墙东，更遣清风扫庭下。\n城上青鬟四山合，门前白练长江泻。\n谁家高会吹参差，邻妇悲歌舂罢亚。\n二年忧患今已过，一夜清光天所借。\n西京诗句出苏李，南国风流数王谢。\n已随孤棹去中原，肯顾新科求上舍。\n读书本自比嵇锻，学剑要须问曹蔗。\n清觞滟滟君莫违，佳句骎骎予已怕。\n狂夫猖狂终累人，不返行遭亲党駡。",
        "dynasty": "宋",
        "collection_info": null
    },
    {
        "title": "次子瞻夜字韵作中秋对月二篇一以赠王郎二以寄子瞻  其二",
        "author": "苏辙",
        "content": "十年秋月照相思，相从祇有彭门夜。\n露侵笳鼓思城阙，寒迫鱼龙舞潭下。\n厌厌夜饮欢自足，落落襟怀向人泻。\n秋深河来巨野溢，水干楼起滕王亚。\n北海孔公虽好客，河内寇尹那得借。\n是非朝野忽纷纭，得丧芳菲一开谢。\n明月多情还入门，流水何知空绕舍。\n晨餐江市富鳣鲂，夜宿山村足梨蔗。\n坐隅鵩鸟不须问，墙外蝮蛇犹足怕。\n娄公见唾行自干，冯老尚多谁定駡。",
        "dynasty": "宋",
        "collection_info": null
    },
    {
        "title": "次韵王适食茅栗",
        "author": "苏辙",
        "content": "相从万里试南餐，对案长思苜蓿盘。\n山栗满篮兼白黑，村醪入口半甜酸。\n久闻牛尾何曾试，窃比鷄头意未安。\n故国霜蓬如碗大，夜来弹剑似冯驩。",
        "dynasty": "宋",
        "collection_info": null
    },
    {
        "title": "过毛国镇夜饮",
        "author": "苏辙",
        "content": "风格照人华省郎，江山绕郭古仙乡。\n漫传铅鼎八百岁，未比金钗十二行。\n不动歌声人已醉，旋闻诗句夜初长。\n簿书拨尽知余力，道院清虚顷未尝。",
        "dynasty": "宋",
        "collection_info": null
    },
    {
        "title": "次韵毛国镇赵景仁唱和三首一赠毛一赠赵一自咏  其一",
        "author": "苏辙",
        "content": "治剧从容缓策衔，铃轩无事日清谈。\n隼旟画戟明千里，纸帐绳床自一庵。\n金奏屡陈容客和，玉山不动看宾酣。\n我来邂逅逢宽政，忘却漂流身在南。",
        "dynasty": "宋",
        "collection_info": null
    },
    {
        "title": "次韵毛国镇赵景仁唱和三首一赠毛一赠赵一自咏  其二",
        "author": "苏辙",
        "content": "一纸新诗过雁衔，醒然何异接君谈。\n奉亲鱼蟹兼临海，退食琴书定有庵。\n一别经年真似梦，多忧不饮亦如酣。\n共君友契非今日，蔽芾棠阴自剑南。",
        "dynasty": "宋",
        "collection_info": null
    },
    {
        "title": "次韵毛国镇赵景仁唱和三首一赠毛一赠赵一自咏  其三",
        "author": "苏辙",
        "content": "远谪江湖舳尾衔，到来辛苦向谁谈。\n畏人野鹤长依岭，厌事山僧祇住庵。\n黄雀顿来成一饱，白醪新熟喜初酣。\n疏顽近日尤堪笑，坐任飘风去自南。",
        "dynasty": "宋",
        "collection_info": null
    },
    {
        "title": "再和三首  其一",
        "author": "苏辙",
        "content": "穴鼠何须窭数衔，粗官不用苦高谈。\n夜倾绿蚁风吹竹，昼拥黄紬雪覆庵。\n每作微词还自笑，偶渐余润亦成酣。\n公诗精绝非伦拟，自古骚人尽在南。",
        "dynasty": "宋",
        "collection_info": null
    },
    {
        "title": "再和三首  其二",
        "author": "苏辙",
        "content": "燕窠泥土一春衔，惭愧封侯止立谈。\n旧隠尚闻存竹径，归休但要葺茅庵。\n钓船梦想沿溪泛，酒盏遥思向日酣。\n强欲迟留依幕府，吴公行恐召河南。",
        "dynasty": "宋",
        "collection_info": null
    },
    {
        "title": "再和三首  其三",
        "author": "苏辙",
        "content": "天教穷困欲谁衔，生事那须一一谈。\n自笑丰年尘满甑，不堪雨后菌生庵。\n士师憔悴经三黜，陶令幽忧付一酣。\n他日归耕若相忆，尺书频寄北山南。",
        "dynasty": "宋",
        "collection_info": null
    },
    {
        "title": "次韵王适州学新修水阁",
        "author": "苏辙",
        "content": "黄钟巨挺两舂容，何幸幽居近学宫。\n坐对江山增浩气，力追齐鲁欲同风。\n颂诗闻道求何武，家法行看试左雄。\n欲伴少年游矍相，奔军惭愧恐词穷。",
        "dynasty": "宋",
        "collection_info": null
    },
    {
        "title": "次韵毛君九日",
        "author": "苏辙",
        "content": "山脚侵城尽是台，登高处处喜崔嵬。\n手拈霜菊香无奈，面拂江风酒自开。\n幕府尊罍云裏集，民家歌吹静中来。\n定知胜却陶彭泽，怅望篱边白日颓。",
        "dynasty": "宋",
        "collection_info": null
    },
    {
        "title": "次韵毛君感事书怀",
        "author": "苏辙",
        "content": "种棠经岁便成科，秋雨调匀气渐和。\n才力有余嫌事少，风情无限觉诗多。\n长松更老仍添节，古井虽深自不波。\n宴坐山房人岂识，一尊聊且慰蹉跎。",
        "dynasty": "宋",
        "collection_info": null
    },
    {
        "title": "次韵毛君见督和诗",
        "author": "苏辙",
        "content": "新诗落纸一城传，顾我疏芜岂足编。\n他日杜陵诗集裏，韦迢略见两三篇。",
        "dynasty": "宋",
        "collection_info": null
    },
    {
        "title": "次韵毛君山房遣兴",
        "author": "苏辙",
        "content": "欲就阳崖暖，新开石磴斜。\n谁言太守宅，自是野人家。\n燕坐收心鑑，冥观阅界沙。\n退公长寂寞，外物自喧哗。\n缺径移松补，斜阳种竹遮。\n白云生后础，孤鹜伴残霞。\n破闷时寻鹤，呼眠亦任鸦。\n喜闻糟出瓮，屡问菊开花。\n古井元依斗，丹砂旧养芽。\n蚍蜉频上案，猿狖巧分樝。\n客到扁舟远，年侵两鬓华。\n心摇挂风旆，眼暗隔轻纱。\n强拨横肱睡，来从插版衙。\n隠居惭弃掷，胜地每咨嗟。\n顽钝终何取，雕磨岂復加。\n焦先夙所尚，圜舍恰如蜗。",
        "dynasty": "宋",
        "collection_info": null
    },
    {
        "title": "和胡教授蒙太守策试诸生",
        "author": "苏辙",
        "content": "着籍初同阙里多，采芹先致鲁风和。\n欲将大策观胸胆，尽召中堂列雁鹅。\n终日正言何忌讳，几人余力尚委蛇。\n岂惟太守知为政，仍见先生善设科。",
        "dynasty": "宋",
        "collection_info": null
    },
    {
        "title": "和毛君州宅八咏 凤凰山",
        "author": "苏辙",
        "content": "山川蟠踞偶成形，威凤低回久未行。\n更种梧桐真可致，高飞性似伯夷清。",
        "dynasty": "宋",
        "collection_info": null
    },
    {
        "title": "和毛君州宅八咏 披仙亭",
        "author": "苏辙",
        "content": "仙翁旧住蜀江边，千岁归来一鹤翩。\n城郭已非人事改，凄凉遗迹但披仙。",
        "dynasty": "宋",
        "collection_info": null
    },
    {
        "title": "和毛君州宅八咏 方沼亭",
        "author": "苏辙",
        "content": "池上茅檐覆水低，早来秋雨尚虹霓。\n败荷折苇飞鸿下，正忆渔舟泊故溪。",
        "dynasty": "宋",
        "collection_info": null
    },
    {
        "title": "和毛君州宅八咏 翠樾亭",
        "author": "苏辙",
        "content": "一夜飞霜点绿苔，晓庭黄叶扫成堆。\n檐间翠樾雕疏尽，却放墙东好月来。",
        "dynasty": "宋",
        "collection_info": null
    },
    {
        "title": "和毛君州宅八咏 李八百洞",
        "author": "苏辙",
        "content": "洞府山川百里赊，洞门藤蔓锁烟霞。\n神仙不与人间异，弟妹还应共一家。",
        "dynasty": "宋",
        "collection_info": null
    },
    {
        "title": "和毛君州宅八咏 炼丹井",
        "author": "苏辙",
        "content": "凿井烧丹八百年，尘缘消尽果初圆。\n石床藓甃人安在，绿水团团一片天。",
        "dynasty": "宋",
        "collection_info": null
    },
    {
        "title": "和毛君州宅八咏 磨剑池",
        "author": "苏辙",
        "content": "神仙铸剑本无硎，岸石班班尚铁鉎。\n天上少年仍狡狯，不须还尔对方平。",
        "dynasty": "宋",
        "collection_info": null
    },
    {
        "title": "和毛君州宅八咏 山房",
        "author": "苏辙",
        "content": "岸帻携筇夜夜来，蒲团纸帐竹香台。\n直须觅取僧为伴，更为开庵斸草莱。",
        "dynasty": "宋",
        "collection_info": null
    },
    {
        "title": "次韵毛君病中菊未开",
        "author": "苏辙",
        "content": "病肺秋深雾雨伤，旧缯故絮喜清凉。\n菊花金粟未曾吐，桂酒鹅儿空自黄。\n草木亦知年有闰，风霜渐近月方阳。\n得诗闻道维摩病，欲到毗耶言已忘。",
        "dynasty": "宋",
        "collection_info": null
    },
    {
        "title": "雨中宿酒务",
        "author": "苏辙",
        "content": "微官终日守糟缸，风雨凄凉夜渡江。\n早岁谬知儒术贵，安眠近喜壮心降。\n夜深唧唧醅鸣瓮，睡起萧萧叶打窗。\n阮籍作官都为酒，不须分别恨南邦。",
        "dynasty": "宋",
        "collection_info": null
    },
    {
        "title": "次韵毛君经旬不用鞭扑",
        "author": "苏辙",
        "content": "共喜秋深酒未醇，官曹休假不须旬。\n政宽境内棠阴合，讼去庭中草色新。\n不惜牛刀时一割，已因鼷鼠发千钧。\n岁终谁为公书考，岂止江西第一人。",
        "dynasty": "宋",
        "collection_info": null
    },
    {
        "title": "次韵李抚辰屯田修州门",
        "author": "苏辙",
        "content": "六月江涛壁垒颓，苍崖翠甓就新台。\n咄嗟双阙还依旧，咫尺羣山信有材。\n画戟风生两衙退，飞桥日出万人来。\n不因毁圮催兴筑，谁见雍容治剧才。",
        "dynasty": "宋",
        "collection_info": null
    },
    {
        "title": "饮酒过量肺疾復作",
        "author": "苏辙",
        "content": "朝蒙曲尘居，夜傍糟床卧。\n鼻香黍麦熟，眼乱瓶罂过。\n囊中衣已空，口角涎虚堕。\n啜尝未云足，盗釂恐深坐。\n使君信宽仁，高会慰寒饿。\n西楼适新成，明月犹半破。\n拥檐青山横，拂槛流水播。\n雕槃贮霜实，银盎荐秋糯。\n共言文字欢，岂待红裙佐。\n惟知醍醐滑，不悟颇罗大。\n夜归肺增涨，晨起脾失磨。\n情怀忽牢落，药饵费调和。\n衰年足奇穷，一醉仍坎坷。\n清尊自不恶，多病欲何奈。\n闻公话少年，举白不论个。\n歌吟杂嘲谑，笑语争掀簸。\n平明起相视，锐气曾未挫。\n达人遗形骸，驽马怀豆莝。\n不知逃世网，但解忧岁课。\n不见独醒人，终费招魂些。",
        "dynasty": "宋",
        "collection_info": null
    },
    {
        "title": "衢州赵阅道少师濯缨亭",
        "author": "苏辙",
        "content": "挂冠缨上已无尘，犹爱溪光碧照人。\n点检旧游黄石在，扫除诸念白鸥亲。\n一尊父老囊金尽，三径松筠生事贫。\n他日南公数人物，丹青添入县图新。",
        "dynasty": "宋",
        "collection_info": null
    },
    {
        "title": "茶花二首  其一",
        "author": "苏辙",
        "content": "黄蘗春芽大麦粗，倾山倒谷采无余。\n久疑残枿阳和尽，尚有幽花霰雪初。\n耿耿清香崖菊淡，依依秀色岭梅如。\n经冬结子犹堪种，一亩荒园试为鉏。",
        "dynasty": "宋",
        "collection_info": null
    },
    {
        "title": "茶花二首  其二",
        "author": "苏辙",
        "content": "细嚼花鬚味亦长，新芽一粟叶间藏。\n稍经腊雪侵肌瘦，旋得春雷发地狂。\n开落空山谁比数，烝烹来岁最先尝。\n枝枯叶硬天真在，踏遍牛羊未改香。",
        "dynasty": "宋",
        "collection_info": null
    },
    {
        "title": "次韵毛君山房即事十首  其一",
        "author": "苏辙",
        "content": "案牍稀疏意自开，夜阑幽梦晓方回。\n青苔红叶骚人事，时见诗筒去又来。",
        "dynasty": "宋",
        "collection_info": null
    },
    {
        "title": "次韵毛君山房即事十首  其二",
        "author": "苏辙",
        "content": "东晋仙人借旧山，定应天意许公閒。\n郡人欲问史君处，笑指峰峦紫翠间。",
        "dynasty": "宋",
        "collection_info": null
    },
    {
        "title": "次韵毛君山房即事十首  其三",
        "author": "苏辙",
        "content": "蛩知秋候时鸣壁，香碍蒲帘不出门。\n隠几无言心有得，南窗晴日暖侵轩。",
        "dynasty": "宋",
        "collection_info": null
    },
    {
        "title": "次韵毛君山房即事十首  其四",
        "author": "苏辙",
        "content": "溪山付与醉中仙，美酒何曾斗十千。\n就得江边贱鱼稻，闲官未用苦相怜。",
        "dynasty": "宋",
        "collection_info": null
    },
    {
        "title": "次韵毛君山房即事十首  其五",
        "author": "苏辙",
        "content": "忘身先要解忘名，分别须臾起不平。\n请看早朝霜入屦，何如卧听打衙声。",
        "dynasty": "宋",
        "collection_info": null
    },
    {
        "title": "次韵毛君山房即事十首  其六",
        "author": "苏辙",
        "content": "禽咔秋来不復圆，桐阴霜后亦成穿。\n黄花强欲招酣饮，白髮偏工报老年。",
        "dynasty": "宋",
        "collection_info": null
    },
    {
        "title": "次韵毛君山房即事十首  其七",
        "author": "苏辙",
        "content": "邂逅清欢屡不期，病来无奈羽觞飞。\n醉乘篮轝江边去，长伴渔舟月下归。",
        "dynasty": "宋",
        "collection_info": null
    },
    {
        "title": "次韵毛君山房即事十首  其八",
        "author": "苏辙",
        "content": "醉裏题诗偏韵恶，秋来劝酒益杯深。\n不才多病俱非敌，绿绮缘何得报金。",
        "dynasty": "宋",
        "collection_info": null
    },
    {
        "title": "次韵毛君山房即事十首  其九",
        "author": "苏辙",
        "content": "庵中独宿雨垂垂，永夜无人款竹扉。\n灰冷铜炉香欲灭，床头一点葛灯微。",
        "dynasty": "宋",
        "collection_info": null
    },
    {
        "title": "次韵毛君山房即事十首  其一○",
        "author": "苏辙",
        "content": "触事随缘不用多，华堂玉食奈忧何。\n美人未厌山阿陋，薜荔为裳带女萝。",
        "dynasty": "宋",
        "collection_info": null
    },
    {
        "title": "再和十首  其一",
        "author": "苏辙",
        "content": "涧草岩花日日开，江南秋尽似春回。\n旋开还落无人顾，惟有山蜂暖尚来。",
        "dynasty": "宋",
        "collection_info": null
    },
    {
        "title": "再和十首  其二",
        "author": "苏辙",
        "content": "江上孤城面面山，居人也自不曾闲。\n蜂游蚁聚知何事，日夜长桥南北间。",
        "dynasty": "宋",
        "collection_info": null
    },
    {
        "title": "再和十首  其三",
        "author": "苏辙",
        "content": "城郭村墟共水云，槿篱竹屋映柴门。\n隠居亦有高人在，岸帻无言倚钓轩。",
        "dynasty": "宋",
        "collection_info": null
    },
    {
        "title": "再和十首  其四",
        "author": "苏辙",
        "content": "一官疏散自疑仙，三考应成醉日千。\n早病固须闲地着，多忧长被达人怜。",
        "dynasty": "宋",
        "collection_info": null
    },
    {
        "title": "再和十首  其五",
        "author": "苏辙",
        "content": "养生尤復要功圆，溜滴南溪石自穿。\n近见牢山陈道士，微言约我更三年。",
        "dynasty": "宋",
        "collection_info": null
    },
    {
        "title": "再和十首  其六",
        "author": "苏辙",
        "content": "张公诗社见公名，白首山城嘆不平。\n坐客要闻新乐府，应须湓口琵琶声。",
        "dynasty": "宋",
        "collection_info": null
    },
    {
        "title": "再和十首  其七",
        "author": "苏辙",
        "content": "高情日与故山期，鸿鹄谁言也倦飞。\n且听渔人强哺啜，坐中羁客畏公归。",
        "dynasty": "宋",
        "collection_info": null
    },
    {
        "title": "再和十首  其八",
        "author": "苏辙",
        "content": "天为多才故欲禁，府门摧落涨江深。\n鼎新翠壁排精铁，涌出飞楼直百金。",
        "dynasty": "宋",
        "collection_info": null
    },
    {
        "title": "再和十首  其九",
        "author": "苏辙",
        "content": "楼上青山绕四垂，画桥百步引朱扉。\n落成当与公同上，一看长江白练微。",
        "dynasty": "宋",
        "collection_info": null
    },
    {
        "title": "再和十首  其一○",
        "author": "苏辙",
        "content": "歌舞留宾意自多，华灯数问夜如何。\n白头病客无才思，惯卧茅檐长薜萝。",
        "dynasty": "宋",
        "collection_info": null
    },
    {
        "title": "筠州二咏 牛尾狸",
        "author": "苏辙",
        "content": "首如狸，尾如牛，攀条捷险如猱猴。\n橘柚为浆栗为糇，筋肉不足惟膏油。\n深居简出善自谋，寻踪发窟并执囚，蓄租分散身为羞。\n松薪瓦甑烝浮浮，压入糟盎肥欲流，熊肪羊酪真比俦。\n引筯将举讯何尤，无功窃食人所仇。",
        "dynasty": "宋",
        "collection_info": null
    },
    {
        "title": "筠州二咏 黄雀",
        "author": "苏辙",
        "content": "秋风下，黄雀飞。\n禾田熟，黄雀肥。\n羣飞蔽空日色薄，逡巡百顷禾为稀，翾翻巧捷多且微。\n精丸妙缴举辄违，乘时席势不可挥。\n一朝风雨寒霏霏，肉多翅重天时非，农夫举网惊合围。\n悬颈繫足肤无衣，百个同缶仍相依，头颅万里行不归。\n北方居人厌羔豨，咀噍聊发一笑欷。",
        "dynasty": "宋",
        "collection_info": null
    },
    {
        "title": "和毛君新葺囷庵船斋",
        "author": "苏辙",
        "content": "厌居华屋住东庵，真味全胜食荠甘。\n多病维摩长隠几，无心弥勒便同龛。\n误游田舍空成笑，谬入僧房即欲参。\n风霁不知吹有万，月明聊共影成三。\n斋如小舫才容住，室类空囷定不贪。\n拥褐放衙人寂寂，脱巾漉酒鬓鬖鬖。\n画囊书帙堆窗案，药裹瓢樽挂壁蓝。\n檐竹风霜曾不到，盆花蜂蝶未全谙。\n公余野鹊惊初睡，宾醉佳人笑剧谈。\n劝客巨觥那得避，和诗难韵不容探。\n晓来霏雾连江气，冬后温风带岭岚。\n去国屡成还蜀梦，忘忧惟有对公酣。\n终身狥禄知何益，投檄归耕贫未堪。\n借我此庵泥药竈，古书鸿宝试淮南。",
        "dynasty": "宋",
        "collection_info": null
    },
    {
        "title": "寒雨",
        "author": "苏辙",
        "content": "江南殊气候，冬雨作春寒。\n冰雪期方远，蕉絺意始阑。\n未妨溪草绿，先恐岭梅残。\n忽发中原念，貂裘据锦鞍。",
        "dynasty": "宋",
        "collection_info": null
    },
    {
        "title": "积雨二首  其一",
        "author": "苏辙",
        "content": "山雨无时歇，江波上岸流。\n泥深未免出，桥断更堪忧。\n房浅邻糟瓮，宵寒揽絮裘。\n朝来势未已，归路恐操舟。",
        "dynasty": "宋",
        "collection_info": null
    },
    {
        "title": "积雨二首  其二",
        "author": "苏辙",
        "content": "微阳力尚浅，未解破重阴。\n云气山川满，江流日夜深。\n冻牙生滞穗，余润及重衾。\n泥泞沉车毂，农输绝苦心。",
        "dynasty": "宋",
        "collection_info": null
    },
    {
        "title": "戏赠李朝散",
        "author": "苏辙",
        "content": "江雾霏霏作雪天，樽前醉倒不知寒。\n后堂桃李春犹晚，试觅酥花子细看。",
        "dynasty": "宋",
        "collection_info": null
    },
    {
        "title": "戏答",
        "author": "苏辙",
        "content": "银瓶泻酒正霜天，玉麈生风夜更寒。\n下客不辞投辖饮，好花犹恐隔帘看。",
        "dynasty": "宋",
        "collection_info": null
    },
    {
        "title": "临江萧氏家宝堂",
        "author": "苏辙",
        "content": "高人不解作生涯，唯有中堂书五车。\n竹简多于孔氏壁，牙籤新似邺侯家。\n田园岂是子孙计，青紫今为里巷夸。\n富贵早知皆有命，君应未厌十年赊。",
        "dynasty": "宋",
        "collection_info": null
    },
    {
        "title": "和萧刓察推贺族叔司理登科还乡四首  其一",
        "author": "苏辙",
        "content": "家声籍籍大江西，临老挥毫捧御题。\n得意何殊少年乐，还家不惜醉如泥。",
        "dynasty": "宋",
        "collection_info": null
    },
    {
        "title": "和萧刓察推贺族叔司理登科还乡四首  其二",
        "author": "苏辙",
        "content": "读尽家藏万卷书，萧然华髮宦游初。\n区区狱掾何须愧，聊把春秋试绪余。",
        "dynasty": "宋",
        "collection_info": null
    },
    {
        "title": "和萧刓察推贺族叔司理登科还乡四首  其三",
        "author": "苏辙",
        "content": "作官未减读书勤，簿领从今日日新。\n汗简韦编谁付予，传家应有下帷人。",
        "dynasty": "宋",
        "collection_info": null
    },
    {
        "title": "和萧刓察推贺族叔司理登科还乡四首  其四",
        "author": "苏辙",
        "content": "巷南诸子足才贤，邂逅相逢秀句传。\n强作短章同寄与，异时见我一依然。",
        "dynasty": "宋",
        "collection_info": null
    },
    {
        "title": "次韵吴厚秀才见赠三首  其一",
        "author": "苏辙",
        "content": "骚人思苦骨岩岩，百里携诗相就谈。\n故作微词挑迁客，不嫌春雨湿归衫。\n少年旧喜登高赋，老病今成见敌惭。\n问我近来谁復可，对君聊拟诵周南。",
        "dynasty": "宋",
        "collection_info": null
    },
    {
        "title": "次韵吴厚秀才见赠三首  其二",
        "author": "苏辙",
        "content": "久欲归田计未成，羡君负郭足为生。\n躬耕不用千钟禄，高卧谁知万里征。\n已觉安闲真乐事，可怜辛苦尽浮名。\n隠居便作江南计，为觅佳山早寄声。",
        "dynasty": "宋",
        "collection_info": null
    },
    {
        "title": "次韵吴厚秀才见赠三首  其三",
        "author": "苏辙",
        "content": "一卷新诗锦一端，掉头吟讽识芳酸。\n哀歌永夜悲牛角，朗咏扁舟笑杏坛。\n间发笙簧犹可拟，弃捐斤斧定知难。\n继君高韵君应笑，咀嚼归途久据鞍。",
        "dynasty": "宋",
        "collection_info": null
    },
    {
        "title": "次韵毛君烧松花六绝  其一",
        "author": "苏辙",
        "content": "茅庵纸帐学僧眠，炉爇松花取易然。\n唯有未能忘酒在，手倾金盏斗垂莲。",
        "dynasty": "宋",
        "collection_info": null
    },
    {
        "title": "次韵毛君烧松花六绝  其二",
        "author": "苏辙",
        "content": "餠杂松黄二月天，盘敲松子早霜寒。\n山家一物都无弃，狼籍干花最后般。",
        "dynasty": "宋",
        "collection_info": null
    },
    {
        "title": "次韵毛君烧松花六绝  其三",
        "author": "苏辙",
        "content": "松老香多气自严，余烟勃鬰透疏帘。\n须臾过尽惟灰在，借问谁收一番炎。",
        "dynasty": "宋",
        "collection_info": null
    },
    {
        "title": "次韵毛君烧松花六绝  其四",
        "author": "苏辙",
        "content": "美人寒甚懒开扉，金作松花插羃䍦。\n几度低头疑堕落，青烟已断未消时。",
        "dynasty": "宋",
        "collection_info": null
    },
    {
        "title": "次韵毛君烧松花六绝  其五",
        "author": "苏辙",
        "content": "枯萼鳞皴不復坚，重重正似半开莲。\n曾经樵舍砖炉见，未许邦君画閤然。",
        "dynasty": "宋",
        "collection_info": null
    },
    {
        "title": "次韵毛君烧松花六绝  其六",
        "author": "苏辙",
        "content": "黄蜡供炊自一家，锱铢贫富递矜夸。\n都城争买方薪贵，却顾松花已自奢。",
        "dynasty": "宋",
        "collection_info": null
    },
    {
        "title": "陪毛君游黄仙观",
        "author": "苏辙",
        "content": "李叟仙居仍近市，黄公道院亦依城。\n定应昔日山林地，未有今时鷄犬声。\n白鹤翻飞终不返，黄冠憔悴只躬耕。\n试从车骑寻遗迹，恐有居人解养生。",
        "dynasty": "宋",
        "collection_info": null
    },
    {
        "title": "次韵王适梅花",
        "author": "苏辙",
        "content": "江梅似欲竞新年，照水窥林态愈妍。\n霜重清香浑欲滴，月明素质自生烟。\n未成细实酸犹薄，半落南枝意可怜。\n谁写江西风物样，徐家旧有数枝传。",
        "dynasty": "宋",
        "collection_info": null
    },
    {
        "title": "次韵王适春雪二首  其一",
        "author": "苏辙",
        "content": "江南春候寒犹剧，细雨风吹作雪花。\n中夜窗扉初晃漾，平明草木半低斜。\n润催江柳排金绿，光杂山茶点绛葩。\n老病不堪乘晓出，纷纷能使髮增华。",
        "dynasty": "宋",
        "collection_info": null
    },
    {
        "title": "次韵王适春雪二首  其二",
        "author": "苏辙",
        "content": "春雪飘摇旋不成，依稀履迹散空庭。\n山藏复阁犹残白，日照南峰已半青。",
        "dynasty": "宋",
        "collection_info": null
    },
    {
        "title": "毛君惠温柑荔支二绝  其一",
        "author": "苏辙",
        "content": "楚山黄橘弹丸小，未识洞庭三寸柑。\n不有风流吴越客，谁令千里送江南。",
        "dynasty": "宋",
        "collection_info": null
    },
    {
        "title": "毛君惠温柑荔支二绝  其二",
        "author": "苏辙",
        "content": "荔子生红无奈远，陈家晒白到犹难。\n虽无驿骑红尘起，尚得佳人一笑欢。",
        "dynasty": "宋",
        "collection_info": null
    },
    {
        "title": "次韵王适游真如寺",
        "author": "苏辙",
        "content": "江上春雨过，城中春草深。\n扰扰市井尘，悠悠溪谷心。\n东郊大愚山，自古薝卜林。\n微言久不闻，坠绪谁当寻。\n道俗数百人，请闻海潮音。\n斋罢车马散，万籁俱消沉。\n新亭面南山，积雾开重阴。\n萧然偶有得，怀抱方愔愔。\n我坐米盐间，日被尘垢侵。\n不知山中趣，强作山中吟。",
        "dynasty": "宋",
        "collection_info": null
    },
    {
        "title": "次韵王适新燕",
        "author": "苏辙",
        "content": "好雨纤纤润客衣，新来双燕力犹微。\n似嫌春早无人见，故待帘开掠地飞。\n南国花期知不远，中原寒剧未应归。\n养雏不怕巢成早，记取朝朝为启扉。",
        "dynasty": "宋",
        "collection_info": null
    },
    {
        "title": "官居即事",
        "author": "苏辙",
        "content": "官局纷纭簿领迷，生缘琐细老农齐。\n偷安旋种十年木，肉食还须五母鷄。\n对酒不尝怜酤榷，钓鱼无术漫临溪。\n此身已分长贫贱，执爨缝裳愧老妻。",
        "dynasty": "宋",
        "collection_info": null
    },
    {
        "title": "陪毛君夜游北园",
        "author": "苏辙",
        "content": "池塘草生春尚浅，桃李飞花初片片。\n一尊花下夜忘归，灯火寻春畏春晚。\n春风暗度人不知，满园红白已离披。\n江南春雨少晴日，露坐青天能几时。\n折花只恐伤花意，携客就花花定喜。\n落蕊飘香翠袖中，交柯接叶灯光裏。\n雨练风柔雪不如，精神炫转影扶疏。\n夜看飞燕胜朝日，月暗还须明月珠。\n美人劝我殊非恶，明日雨来无此乐。\n醉归不用怕山公，马上接䍦先倒着。",
        "dynasty": "宋",
        "collection_info": null
    },
    {
        "title": "山橙花口号",
        "author": "苏辙",
        "content": "故乡寒食荼䕷发，百和香浓村巷深。\n漂泊江南春欲尽，山橙仿佛慰人心。",
        "dynasty": "宋",
        "collection_info": null
    },
    {
        "title": "次韵冯弋同年",
        "author": "苏辙",
        "content": "细雨蒙蒙江雾昏，坐曹聊且免泥奔。\n卖盐酤酒知同病，一笑何劳赋北门。",
        "dynasty": "宋",
        "collection_info": null
    },
    {
        "title": "送王适徐州赴举",
        "author": "苏辙",
        "content": "送别江南春雨淫，北方谁是子知音。\n性如白玉烧犹冷，文似朱弦叩愈深。\n万里同舟宽老病，一杯分袂发悲吟。\n明年榜上看名姓，杨柳春风正似今。",
        "dynasty": "宋",
        "collection_info": null
    },
    {
        "title": "游吴氏园",
        "author": "苏辙",
        "content": "细雨作寒晴便暖，好风吹袂意初佳。\n清池解洗春心热，红艷能添醉眼花。\n紫竹暗生岷岫笋，山丹强比洛人家。\n怜渠巧与闲官便，申退来游未觉赊。",
        "dynasty": "宋",
        "collection_info": null
    },
    {
        "title": "江州周寺丞泳夷亭",
        "author": "苏辙",
        "content": "行过庐山不得上，湓江城边一惆怅。\n羡君山下有夷亭，千岩万壑长相向。\n山中李生好读书，出山作郡山前居。\n手开平湖浸山脚，未肯即与庐山疏。\n道州一去应嫌远，千里思山梦中见。\n青山长见恐君嫌，要须罢郡归来看。",
        "dynasty": "宋",
        "collection_info": null
    },
    {
        "title": "次韵毛君游陈氏园",
        "author": "苏辙",
        "content": "增筑园亭草木新，损花风雨怨频频。\n篔筜似欲迎初暑，芍药犹堪送晚春。\n薄暮出城仍有伴，携壶藉草更无巡。\n归轩有喜知谁见，道上从横满醉人。",
        "dynasty": "宋",
        "collection_info": null
    },
    {
        "title": "江涨",
        "author": "苏辙",
        "content": "山中三日雨，江水一丈高。\n崩腾没洲渚，淫溢浸蓬蒿。\n凌晨我有适，出门舟自操。\n中廛已易肆，下道先容舠。\n鷄犬萃坟冢，牛羊逾圈牢。\n厨薪散流枿，囷米为浮糟。\n卧席不遑卷，剥茧仍未缫。\n老弱但坐视，闾里将安逃。\n徙居共扰扰，来势方滔滔。\n嗟余偶同病，哀尔为生劳。\n晴日慰人愿，寒风送惊涛。\n藩篱出旧趾，蠃蚌遗平皋。\n流窜非择地，艰难理宜遭。\n胡为苦戚戚，一夕生二毛。",
        "dynasty": "宋",
        "collection_info": null
    },
    {
        "title": "和子瞻铁拄杖",
        "author": "苏辙",
        "content": "截竹为杖瘦且轻，石坚竹破误汝行。\n削木为杖轻且好，道远木折恐不到。\n闽君铁杖七尺长，色如黑蛇气如霜。\n提携但恐汝无力，撞坚过崄安能伤。\n柳公虽老尚强健，闭门却扫不復将。\n知公足力无险阻，怜公未有登山侣。\n回生四海惟一身，袖中长剑为两人。\n洞庭漫天不觉过，半酣起舞惊鬼神。\n愿公此杖亦如此，适意遨游日千里。\n归来倚壁示时人，海外苍茫空自记。",
        "dynasty": "宋",
        "collection_info": null
    },
    {
        "title": "竞渡",
        "author": "苏辙",
        "content": "史君欲听榜人讴，一夜江波拍岸流。\n父老不知招屈恨，少年争作弄潮游。\n长鲸破浪聊堪比，小旆逆风殊未收。\n角胜争先非老事，凭栏寓目思悠悠。",
        "dynasty": "宋",
        "collection_info": null
    },
    {
        "title": "登郡谯偶见姜应明司马醉归",
        "author": "苏辙",
        "content": "苍然莫色映楼台，江市游人夜未迴。\n何处酒仙无一事，肩舆鼾睡过桥来。",
        "dynasty": "宋",
        "collection_info": null
    },
    {
        "title": "送姜司马",
        "author": "苏辙",
        "content": "七岁立谈明主前，江湖晚节弄渔船。\n斗鷄谁识城东老，丧马方知塞上贤。\n生计未成归去咏，草书时发醉中颠。\n当年不解看齐物，气踊如山谁见怜。",
        "dynasty": "宋",
        "collection_info": null
    },
    {
        "title": "寄题赵㞦承事戏綵堂",
        "author": "苏辙",
        "content": "春晚安舆遍浙东，永嘉别乘喜无穷。\n橐装已笑分诸子，吏道何劳问薛公。\n堂上寿樽诸掾集，室中禅论衲僧通。\n兴阑却返林泉去，幕府长留孝弟风。",
        "dynasty": "宋",
        "collection_info": null
    },
    {
        "title": "次韵温守李钧见寄兼简毛大夫",
        "author": "苏辙",
        "content": "梁苑相从簿领中，清风相逐画船东。\n婆娑江海凌云鹤，饮啄笼樊失渚鸿。\n别后丹砂迷旧诀，愁来白髮变衰翁。\n此间诗老仍勍敌，正忆高吟酒盏空。",
        "dynasty": "宋",
        "collection_info": null
    },
    {
        "title": "次韵洞山克文长老",
        "author": "苏辙",
        "content": "无地容锥卓，年来转觉贫。\n偶知珠在手，一任甑生尘。\n窜逐非关性，颠狂却甚真。\n此心谁復识，试语洞山人。",
        "dynasty": "宋",
        "collection_info": null
    },
    {
        "title": "试院唱酬十一首 戏呈试官吕防",
        "author": "苏辙",
        "content": "新秋风月正凉天，空馆相看学坐禅。\n满榻诗书愁病眼，隔墙砧杵思高眠。\n霜飞一叶凋琼玉，风绕双松奏管絃。\n闻道熊罴归梦数，侵天闱棘漫森然。",
        "dynasty": "宋",
        "collection_info": null
    },
    {
        "title": "试院唱酬十一首 次韵吕君丰城宝气亭",
        "author": "苏辙",
        "content": "紫气飞空不自谋，谁怜黾勉匣中留。\n西山猛兽横行甚，北海长鲸何日收。\n星斗不堪供醉舞，蛟龙会看反重湫。\n功成变化无踪迹，望断中原百尺楼。",
        "dynasty": "宋",
        "collection_info": null
    },
    {
        "title": "试院唱酬十一首 次韵吕君见赠",
        "author": "苏辙",
        "content": "偶然倾盖接清言，不觉门前昼漏传。\n老病低摧方伏枥，壮心坚锐正当年。\n莫嫌客舍一杯酒，试论灊山三祖禅。\n明日程文堆几案，只应衰懒得安眠。",
        "dynasty": "宋",
        "collection_info": null
    },
    {
        "title": "试院唱酬十一首 次韵吕君兴善寺静轩",
        "author": "苏辙",
        "content": "自恨寻山计苦迟，年过四十始知非。\n小轩迎客如招隠，野鸟窥人自识机。\n窗外竹深孤鹤下，阶前菊秀晚蜂飞。\n老僧战胜长幽寂，瘦骨缘何未肯肥。",
        "dynasty": "宋",
        "collection_info": null
    },
    {
        "title": "试院唱酬十一首 观试进士呈试官",
        "author": "苏辙",
        "content": "松庭散朝日，棘户启秋风。\n鹄鹭纷来下，旌旗俨未攻。\n驰词看倚马，余力送征鸿。\n逸足谁先到，孤标想暗空。\n晶荧双镜并，高下片言公。\n老病方耽睡，飞沉一梦中。",
        "dynasty": "宋",
        "collection_info": null
    },
    {
        "title": "试院唱酬十一首 次前韵",
        "author": "苏辙",
        "content": "南国号多士，几人洙泗风。\n英材自入彀，坏阵不劳攻。\n文缛山藏豹，飞高弋慕鸿。\n蚩妍归品藻，得失付虚空。\n考行先推本，登贤旋奏公。\n期君缓归辔，一醉鹿鸣中。",
        "dynasty": "宋",
        "collection_info": null
    },
    {
        "title": "试院唱酬十一首 戏呈试官",
        "author": "苏辙",
        "content": "只隔墙东便是家，悁悁还似在天涯。\n客心不耐听松雨，归信犹堪饮菊花。\n翦烛看书良寂寞，披沙见玉忽喧哗。\n自惭空馆难留客，试问姮娥稍驻车。",
        "dynasty": "宋",
        "collection_info": null
    },
    {
        "title": "试院唱酬十一首 次前韵三首 其一",
        "author": "苏辙",
        "content": "老去在家同出家，楞伽四卷即生涯。\n粗诗怪我心犹壮，细字怜君眼未花。\n霜落初惊衾簟冷，酒酣犹喜笑言哗。\n归心知有三秋恨，莫学匆匆下坂车。",
        "dynasty": "宋",
        "collection_info": null
    },
    {
        "title": "试院唱酬十一首 次前韵三首 其二",
        "author": "苏辙",
        "content": "门前溪水似渔家，流浪江湖归未涯。\n邂逅高人来说法，支离枯木旋开花。\n诸生试罢书如积，剧县归时讼正哗。\n安得骑鲸从李白，试看牛女转云车。",
        "dynasty": "宋",
        "collection_info": null
    },
    {
        "title": "试院唱酬十一首 次前韵三首 其三",
        "author": "苏辙",
        "content": "浊醪能使客忘家，屈指归期已有涯。\n鱼化昨宵惊细雨，鹿鸣他日饮寒花。\n已谙江上肴蔬薄，莫笑衙前鼓笛哗。\n太守况兼乡曲旧，会须投辖止行车。",
        "dynasty": "宋",
        "collection_info": null
    },
    {
        "title": "试院唱酬十一首 试罢后偶作",
        "author": "苏辙",
        "content": "重门闭不开，乌鸟相呼乐。\n晨晖转帘影，微风响松末。\n喧哗适已定，寂历方有觉。\n人生竟何事，外物巧相缚。\n当时不自悟，已过空成怍。\n耕耘亦何苦，游宦殊自恶。\n弃彼既已误，就此良应错。\n谁能即两忘，随缘更无作。",
        "dynasty": "宋",
        "collection_info": null
    },
    {
        "title": "放榜后次韵毛守见招",
        "author": "苏辙",
        "content": "饱食安眠愧不材，疏帘翠帟幸相陪。\n深居正厌银袍乱，失喜初闻铁锁开。\n佳句径蒙探古锦，小槽仍报滴新醅。\n诸人欲见风流伯，不用招呼亦自来。",
        "dynasty": "宋",
        "collection_info": null
    },
    {
        "title": "送毛滂斋郎",
        "author": "苏辙",
        "content": "先志承颜善养亲，束装骑马试为臣。\n酒肠天予浑无敌，诗律家传便出人。\n拥鼻高吟方自得，折腰奔走渐劳神。\n归来一笑须勤取，花发陈吴二月春。",
        "dynasty": "宋",
        "collection_info": null
    },
    {
        "title": "燕贡士",
        "author": "苏辙",
        "content": "泮水生芹藻，干旄在浚城。\n桑鸮同变响，苹鹿共和鸣。\n秋晚槐先堕，霜多桂向荣。\n清尊助劝驾，急管发欢声。\n勇锐青衿士，淹通白髮生。\n芬芳杂兰菊，变化等鵾鲸。\n去日衣冠盛，归时里巷惊。\n坐中词赋客，愧尔一经明。",
        "dynasty": "宋",
        "collection_info": null
    },
    {
        "title": "次韵毛君清居探菊",
        "author": "苏辙",
        "content": "眼前黄叶畏秋霜，耳畔啼蛩怨夜长。\n佳节欣闻近萸菊，清商试为奏伊凉。\n疏狂久笑谋生拙，贫病应怜为口忙。\n今日共君拚一醉，从教人道亦高阳。",
        "dynasty": "宋",
        "collection_info": null
    },
    {
        "title": "次韵毛君见赠",
        "author": "苏辙",
        "content": "江国骚人不耐秋，夜吟清句晓相投。\n锋藏岂愿囊中脱，尾断终非俎上羞。\n择地何年真得意，餔糟是处可同游。\n南迁尚有公知我，人事何须更预谋。",
        "dynasty": "宋",
        "collection_info": null
    },
    {
        "title": "次韵毛君偶成",
        "author": "苏辙",
        "content": "年来衰病正相兼，薄宦奔驰尚未厌。\n诗句空多浑漫兴，俗缘已重不须添。\n聱牙向物知难合，疏懒怜公独未嫌。\n时听渊明咏归去，犹应为我故迟淹。",
        "dynasty": "宋",
        "collection_info": null
    },
    {
        "title": "孔平仲着作江州官舍小庵",
        "author": "苏辙",
        "content": "近山不作看山计，引水新成照水庵。\n闭口忘言中自饱，安心度日更谁参。\n简编围绕穿书蠹，窗户低回作茧蚕。\n我亦一轩容膝住，敝裘粗饭有余甘。",
        "dynasty": "宋",
        "collection_info": null
    },
    {
        "title": "送饶州周沃秀才免解",
        "author": "苏辙",
        "content": "少年工作赋，中岁復穷经。\n骥老终知道，剑埋新发硎。\n束装邻里助，答策友朋听。\n还似临淄贡，随风起北溟。",
        "dynasty": "宋",
        "collection_info": null
    },
    {
        "title": "雪中洞山黄蘗二禅师相访",
        "author": "苏辙",
        "content": "江南气暖冬未回，北风吹雪真快哉。\n雪中访我二大士，试问此雪从何来。\n君不见六月赤日起冰雹，又不见腊月幽谷寒花开。\n纷然变化一弹指，不妨明镜无纤埃。",
        "dynasty": "宋",
        "collection_info": null
    },
    {
        "title": "毛国镇生日二绝  其一",
        "author": "苏辙",
        "content": "生日元同小赵公，里闾相接往还通。\n怪公日夜归心切，欲寄此生丹竈中。",
        "dynasty": "宋",
        "collection_info": null
    },
    {
        "title": "毛国镇生日二绝  其二",
        "author": "苏辙",
        "content": "闻公归橐尚空虚，近送楞严十卷书。\n心地本无生灭处，定逢生日亦如如。",
        "dynasty": "宋",
        "collection_info": null
    },
    {
        "title": "次韵毛君将归",
        "author": "苏辙",
        "content": "疏傅思归不待时，孟轲出昼苦行迟。\n新诗尚许留章句，故事谁从问典彝。\n金马尚应堪避世，石泉未信可忘饥。\n不才似我真当去，零落衡茅隔雍岐。",
        "dynasty": "宋",
        "collection_info": null
    },
    {
        "title": "送杨腾山人",
        "author": "苏辙",
        "content": "胸中万卷书，不如一囊钱。\n不见杨夫子，岁晚走道边。\n夜归空床卧，两手摩涌泉。\n窗前雪花落，真火中自然。\n涣然发微润，飞上昆崙颠。\n霏霏雨甘露，稍稍流丹田。\n闭目内自视，色如黄金妍。\n至阳不独凝，当与纯阴坚。\n一穷百不遂，此事终无缘。\n君看抱朴子，共推古神仙。\n无钱买丹砂，遗恨盈尘编。\n归去守茅屋，道成要有年。",
        "dynasty": "宋",
        "collection_info": null
    },
    {
        "title": "次韵子瞻与安节夜坐三首  其一",
        "author": "苏辙",
        "content": "前山积雪暮峥嵘，燕坐微闻落瓦声。\n共对一尊通夜语，相看万里故乡情。\n信归岭上寒梅远，恨极江南春草生。\n明日青铜添白髮，且须醉睡倒灯檠。",
        "dynasty": "宋",
        "collection_info": null
    },
    {
        "title": "次韵子瞻与安节夜坐三首  其二",
        "author": "苏辙",
        "content": "少年高论苦峥嵘，老学寒蝉不復声。\n目断家山空记路，手披禅册渐忘情。\n功名久已知前错，婚嫁犹须毕此生。\n家世读书难便废，漫留案上铁灯檠。",
        "dynasty": "宋",
        "collection_info": null
    },
    {
        "title": "次韵子瞻与安节夜坐三首  其三",
        "author": "苏辙",
        "content": "谪官似我无归计，落第怜渠有屈声。\n握手天涯同一笑，倚门岁晚不胜情。\n黄冈俯仰成陈迹，白首蹉跎畏后生。\n归去且安南巷乐，莫看歌舞醉长檠。",
        "dynasty": "宋",
        "collection_info": null
    },
    {
        "title": "次韵毛君上书求归未报",
        "author": "苏辙",
        "content": "白髮忧民带减围，频闻慷慨赋将归。\n近传道士连三咽，久悟禅门第一机。\n夜永庵中诗自得，日高门外客来稀。\n此心素定谁能劝，祗有丁宁诏莫违。",
        "dynasty": "宋",
        "collection_info": null
    },
    {
        "title": "次韵毛君绝句",
        "author": "苏辙",
        "content": "中池有士闭重关，夜发天光走玉环。\n白日对人人不识，幅巾破褐任尘漫。",
        "dynasty": "宋",
        "collection_info": null
    },
    {
        "title": "次韵毛君留别",
        "author": "苏辙",
        "content": "问天乞得不訾身，屈指人间今几人。\n鱼纵江潭真窟宅，鹤飞松岭倍精神。\n清风吹雨停归骑，旧圃留花送晚春。\n自号白云知有意，便从丹竈拂埃尘。",
        "dynasty": "宋",
        "collection_info": null
    },
    {
        "title": "送毛君致仕还乡",
        "author": "苏辙",
        "content": "古人避世事，岂问家有无。\n但言鸿鹄性，不受樊笼拘。\n公家昔盛时，阡陌连三衢。\n仓廪济寒饿，婚嫁营羁孤。\n千金赴高义，脱手曾须臾。\n晚为二千石，得不偿所逋。\n抚掌不復言，但以文字娱。\n我恨见公迟，冉冉垂霜鬚。\n高吟看落笔，剧饮惊倒壶。\n负罪不自知，适意忘忧虞。\n忽闻叩天阍，言旋故山庐。\n朋友不及谋，亲戚亦惊呼。\n人生各有意，何暇问俗徒。\n嗟我好奇节，嘆公真丈夫。\n天高片帆远，目断清风徂。\n惟应东宫保，迎笑相携扶。",
        "dynasty": "宋",
        "collection_info": null
    },
    {
        "title": "赠景福顺长老二首  其一",
        "author": "苏辙",
        "content": "屈指江西老，多言剑外人。\n身心已无着，乡党漫相亲。\n窜逐知何取，周旋意甚真。\n仍将大雷雨，一洗百生尘。",
        "dynasty": "宋",
        "collection_info": null
    },
    {
        "title": "赠景福顺长老二首  其二",
        "author": "苏辙",
        "content": "念昔先君子，南游四十年。\n相看顺老在，想见讷师贤。\n岁历风轮转，禅心海月圆。\n常情计延促，无语对潸然。",
        "dynasty": "宋",
        "collection_info": null
    },
    {
        "title": "次韵孔平仲着作见寄四首  其一",
        "author": "苏辙",
        "content": "昔在京城南，成均对茅屋。\n清晨屣履过，不顾车击毂。\n时有江南生，能使多士服。\n同侪畏锋锐，兄弟更驰逐。\n文成剧翻水，赋罢有余烛。\n连收颔底髭，未耗髀中肉。\n飞腾困中路，黾勉啄场粟。\n归来九江上，家有十亩竹。\n一官粗包裹，万卷中自足。\n还如白司马，日听杜鹃哭。\n我来万里外，命与江波触。\n罪重惭故人，囊空仰微禄。\n已为达士笑，尚谓愚者福。\n米盐日草草，奔走常碌碌。\n尺书慰贫病，佳句烂珪玉。\n多难畏人知，胡为强题目。\n徂年慕桑梓，归念寄鸿鹄。\n但愿洗余愆，躬耕江一曲。",
        "dynasty": "宋",
        "collection_info": null
    },
    {
        "title": "次韵孔平仲着作见寄四首  其二",
        "author": "苏辙",
        "content": "共居天地间，大类一间屋。\n推排出高下，何异车转毂。\n死生本昼夜，祸福固倚伏。\n谁令尘垢昏，浪与纷华逐。\n譬如薪中火，外照不自烛。\n感君探至道，劝我减粱肉。\n虚心有遗味，实腹不须粟。\n芬敷谢桃杏，清劲比松竹。\n息微知气定，睡少验神足。\n胡为嗜一饱，坐使百神哭。\n要知丹砂异，不受腥腐触。\n可怜山林姿，自缚斗升禄。\n君看出世士，肯屑世间福。\n宁从市井游，与众同碌碌。\n不愿束冠裳，腰金佩鸣玉。\n斯人今何在，未易识凡目。\n恐在庐山中，飞翔逐黄鹄。\n试用物色寻，应歌紫芝曲。",
        "dynasty": "宋",
        "collection_info": null
    },
    {
        "title": "次韵孔平仲着作见寄四首  其三",
        "author": "苏辙",
        "content": "百病侵形骸，渐老同破屋。\n中有一寸空，能用辐与毂。\n忽如丹砂走，不受凡火伏。\n前瞻已不远，后蹑愈难逐。\n将炊甑中饭，未悟窗下烛。\n聪明役声形，口腹嗜鱼肉。\n尘泥翳泉井，荆棘败禾粟。\n未知按妙指，漫欲理丝竹。\n庐山多名缁，过客礼白足。\n达观等存亡，世俗强歌哭。\n确然金石心，不畏蚊蚋触。\n顺忍为裳衣，供施谢荣禄。\n真人我自有，渡海笑徐福。\n众皆指庸庸，自顾非碌碌。\n愧君诗意厚，桃李报琼玉。\n举网罗众禽，有获非一目。\n喧啾定无用，要自取黄鹄。\n君看大方家，慎勿留一曲。",
        "dynasty": "宋",
        "collection_info": null
    },
    {
        "title": "次韵孔平仲着作见寄四首  其四",
        "author": "苏辙",
        "content": "治生非所长，儿女惊满屋。\n作官又迂疏，不望载朱毂。\n因缘罣罪罟，未许即潜伏。\n空余读书病，日与古人逐。\n老妻怜眼昏，入夜屏灯烛。\n上官念贫寠，时节馈醪肉。\n衰年类蒲柳，世事剧麻粟。\n数日望归田，寄语先栽竹。\n文章亦细事，勤苦定何足。\n君诗四相攻，欲看守陴哭。\n愧无即墨巧，不解火牛触。\n自非太学生，雕琢事干禄。\n安心已近道，闭口岂非福。\n胡为调狂词，玉石相落碌。\n腹中抱丹砂，舌下潄白玉。\n作诗虽云好，未免乱心目。\n奕秋教二人，不取志鸿鹄。\n摩诘非不言，遗韵寄终曲。",
        "dynasty": "宋",
        "collection_info": null
    },
    {
        "title": "阴晴不定简唐觐秘校并敖吴二君五首  其一",
        "author": "苏辙",
        "content": "积雨春连夏，新晴忽復阴。\n江痕涨犹在，梅气润相侵。\n蕉纻还须脱，图书渐不禁。\n江南旧风俗，愁绝北来心。",
        "dynasty": "宋",
        "collection_info": null
    },
    {
        "title": "阴晴不定简唐觐秘校并敖吴二君五首  其二",
        "author": "苏辙",
        "content": "蚕眠初上簇，麦熟正磨鎌。\n云气重重合，江流夜夜添。\n荐饥人甚困，多病我仍兼。\n欲就桥南宿，单衣莫雨霑。",
        "dynasty": "宋",
        "collection_info": null
    },
    {
        "title": "阴晴不定简唐觐秘校并敖吴二君五首  其三",
        "author": "苏辙",
        "content": "涨江方断渡，小棹信轻生。\n贫贱谁怜汝，漂浮空自惊。\n一官终窃食，何计早归耕。\n忽发骚人恨，凄凉久未平。",
        "dynasty": "宋",
        "collection_info": null
    },
    {
        "title": "阴晴不定简唐觐秘校并敖吴二君五首  其四",
        "author": "苏辙",
        "content": "西邻豫章客，病骨瘦栾栾。\n清夜眠孤枕，终朝饱一箪。\n雨多愁不出，讲罢未应餐。\n约我晴相过，门前泥欲干。",
        "dynasty": "宋",
        "collection_info": null
    },
    {
        "title": "阴晴不定简唐觐秘校并敖吴二君五首  其五",
        "author": "苏辙",
        "content": "二子薪中楚，相携泮上游。\n虀盐聊度日，爻象久忘忧。\n寂寞君何病，驱驰我自羞。\n何时采芹处，永日看鳬鸥。",
        "dynasty": "宋",
        "collection_info": null
    },
    {
        "title": "雨后游大愚",
        "author": "苏辙",
        "content": "风光四月尚春余，淫雨初干积潦除。\n古寺萧条仍负郭，闲官疏散亦肩舆。\n摘茶户外烝黄叶，掘笋林中间绿蔬。\n一饱人生真易足，试营茅屋傍僧居。",
        "dynasty": "宋",
        "collection_info": null
    },
    {
        "title": "送高安罗令审礼",
        "author": "苏辙",
        "content": "一邑忧劳水旱中，牛刀闲暇似无功。\n政成仍喜新蚕熟，归去还将旧橐空。\n清白久闻夸父老，沉埋谁为诉诸公。\n谪居长恨交游少，怅望肩舆又欲东。",
        "dynasty": "宋",
        "collection_info": null
    },
    {
        "title": "送唐觐",
        "author": "苏辙",
        "content": "溪上幽居少四邻，西家幸有着书人。\n经年食菜谁怜瘦，终日题诗自不贫。\n身在江湖钓竿地，心驰兰会战车尘。\n此行便有飞腾处，笑杀年来老病身。",
        "dynasty": "宋",
        "collection_info": null
    },
    {
        "title": "次韵唐觐送姜应明谒新昌杜簿",
        "author": "苏辙",
        "content": "夫子虽穷气浩然，轻簑短笠傲江天。\n薄游到处唯耽酒，归去无心苦问田。\n泮上讲官殊不俗，山中老簿亦疑仙。\n相从未足还辞去，欲向曹溪更问禅。",
        "dynasty": "宋",
        "collection_info": null
    },
    {
        "title": "新种芭蕉",
        "author": "苏辙",
        "content": "芭蕉移种未多时，濯濯芳茎已数围。\n毕竟空心何所有，欹倾大叶不胜肥。\n萧骚莫雨鸣山乐，狼籍秋霜脱敝衣。\n堂上幽人观幻久，逢人指示此身非。",
        "dynasty": "宋",
        "collection_info": null
    },
    {
        "title": "次韵姜应明黄蘗山中见寄",
        "author": "苏辙",
        "content": "垂老闲居味更深，此身随世任浮沉。\n北窗未厌曲肱卧，西洛能传拥鼻吟。\n疋马彷徨犹寄食，敝裘安乐信无心。\n我今漂泊还相似，同愧高僧支道林。",
        "dynasty": "宋",
        "collection_info": null
    },
    {
        "title": "次韵黄大临秀才见寄",
        "author": "苏辙",
        "content": "故人聚散霜前叶，往事眇茫风际烟。\n游宦一生非有己，隠居万事不由天。\n崎岖槛穽方谋食，啸傲山林肯计年。\n頼已将心问卢老，相逢他日笑风颠。",
        "dynasty": "宋",
        "collection_info": null
    },
    {
        "title": "次韵李朝散游洞山二首  其一",
        "author": "苏辙",
        "content": "古寺依山占几峰，精庐仿佛类天宫。\n三年欲到官为碍，百里相望意自通。\n无事佛僧何处着，人羣鸟兽不妨同。\n眼前簿领何时脱，一笑相看丈室中。",
        "dynasty": "宋",
        "collection_info": null
    },
    {
        "title": "次韵李朝散游洞山二首  其二",
        "author": "苏辙",
        "content": "僧老经时不出山，法堂延客未曾关。\n心开宝月婵娟处，身寄浮云出没间。\n休夏巾瓶谁与共，迎秋水石不胜闲。\n近来寄我金刚颂，欲指胸中无所还。",
        "dynasty": "宋",
        "collection_info": null
    },
    {
        "title": "简学中诸生",
        "author": "苏辙",
        "content": "泮水秋生藻荇凉，莫窗灯火乱萤光。\n图书粗足惟须读，菽粟才供且自强。\n羽籥暗催新节物，弦歌不废近诗章。\n腐儒最喜南迁后，仍见西雝白鹭行。",
        "dynasty": "宋",
        "collection_info": null
    },
    {
        "title": "以蜜酒送柳真公",
        "author": "苏辙",
        "content": "床头酿酒一年余，气味全非卓氏垆。\n送与幽人试尝看，不应知是百花鬚。",
        "dynasty": "宋",
        "collection_info": null
    },
    {
        "title": "次韵柳见答",
        "author": "苏辙",
        "content": "桂酒无人寄豫章，羁愁牢落遣谁当。\n烹煎崖蜜真牵强，惭愧山蜂久蓄藏。\n江上鲙鲈橙正熟，山头吹帽菊初香。\n漂流异日俱陈迹，笑说过从想未忘。",
        "dynasty": "宋",
        "collection_info": null
    },
    {
        "title": "披仙亭晚饮",
        "author": "苏辙",
        "content": "落日欲没多云烟，南山暝鸦归北山。\n楼台城上半明灭，灯火桥头初往还。\n江西八月热犹在，坐中迁客头欲班。\n何时解网听归去，黄花白酒疏篱间。",
        "dynasty": "宋",
        "collection_info": null
    },
    {
        "title": "余居高安三年每晨入莫出辄过圣寿访聪长老谒方子明浴头笑语移刻而归岁月既久作一诗记之",
        "author": "苏辙",
        "content": "朝来卖酒江南市，日莫归为江北人。\n禅老未嫌参请数，渔舟空怪往来频。\n每惭菜饭分斋钵，时乞香泉洗病身。\n世味渐消婚嫁了，幅巾绛褐许相亲。",
        "dynasty": "宋",
        "collection_info": null
    },
    {
        "title": "次韵子瞻感旧见寄",
        "author": "苏辙",
        "content": "少年耽世味，徘徊不能去。\n老来悟前非，尚愧昔游处。\n君才最高峙，鹤行鷄羣中。\n我虽非君对，顾以兄弟同。\n结髮皆读书，明月入我牖。\n纵横万余卷，临纸但挥手。\n学成竟无用，掩卷空自疑。\n却寻故山友，重赴幽居期。\n秋风送余热，冉冉如人老。\n衣裘当及时，田庐亦须早。\n种竹竹生笋，种稻稻亦成。\n浩歌归来曲，曲终有遗声。",
        "dynasty": "宋",
        "collection_info": null
    },
    {
        "title": "次韵和人丰岁",
        "author": "苏辙",
        "content": "风雨迎寒欲劳农，今年真不负元丰。\n盖藏共荷官无扰，眠食安知帝有功。\n草笠黄冠将蜡祀，羔羊朋酒亦豳风。\n请君早具跻堂饮，退食委蛇正自公。",
        "dynasty": "宋",
        "collection_info": null
    },
    {
        "title": "同孔常父作张夫人诗",
        "author": "苏辙",
        "content": "女子勿言弱，男儿何必强。\n君看张夫人，身举十五丧。\n头上脱笄珥，箧中斥襦裳。\n筑坟连丘山，松柏鬰苍苍。\n亲戚不为助，涕泣感道傍。\n昔有王氏老，身为尚书郎。\n亲死弃不葬，簪裾日翱翔。\n白骨委庐陵，宦游在岐阳。\n一旦有丈夫，轩轩类佯狂。\n相面识心腹，开口言灾祥。\n嗟汝平生事，不了令谁当。\n汝身暖丝绵，汝口甘稻粱。\n衣食未尝废，此事乃可忘。\n一言中肝心，投身拜其床。\n傍人漫不知，相视空茫茫。\n终言汝不悛，物理久必偿。\n儿女病手足，相随就沦亡。\n鄙夫本愚悍，过耳风吹墙。\n明年及前期，长子忧骭疡。\n一麾守巴峡，双柩还故乡。\n弱息虽仅存，蹒跚亦非良。\n谁言天地宽，网目固自张。\n古事远不信，近事世所详。\n企张非求福，祸败当惩王。",
        "dynasty": "宋",
        "collection_info": null
    },
    {
        "title": "次烟字韵答黄庭坚",
        "author": "苏辙",
        "content": "病卧江干鬚带雪，老捻书卷眼生烟。\n贫如陶令仍耽酒，穷似湘纍不问天。\n令弟近应怜废学，大兄昔许叩延年。\n比闻蔬茹随僧供，相见能容醉后颠。",
        "dynasty": "宋",
        "collection_info": null
    },
    {
        "title": "东轩长老二绝  其一",
        "author": "苏辙",
        "content": "东轩正似虚空样，何处人家笼解盛。\n纵使盛来无处着，雪堂自有老师兄。",
        "dynasty": "宋",
        "collection_info": null
    },
    {
        "title": "东轩长老二绝  其二",
        "author": "苏辙",
        "content": "担头挑得黄州笼，行过圆通一笑开。\n却到山前人已寂，亦无一物可担迴。",
        "dynasty": "宋",
        "collection_info": null
    },
    {
        "title": "题方子明道人东窗",
        "author": "苏辙",
        "content": "纸窗云叶浄，香篆细烟青。\n客到催茶磨，泉声响石瓶。\n禅关敲每应，丹诀问无经。\n赠我刀圭药，年来髮变星。",
        "dynasty": "宋",
        "collection_info": null
    },
    {
        "title": "次前韵",
        "author": "苏辙",
        "content": "闭门何所事，毛髮日青青。\n齿折登山屐，尘生贳酒瓶。\n调心开贝叶，救病读难经。\n定起无人见，寒灯一点星。",
        "dynasty": "宋",
        "collection_info": null
    },
    {
        "title": "迎寄王适",
        "author": "苏辙",
        "content": "投窜千山恨不深，扁舟夏涉气如烝。\n重来疋马君何事，归去飞鸿我未能。\n养气经年惟脱粟，读书终夜有寒灯。\n安心且作衰慵伴，海底鲲鱼会化鹏。",
        "dynasty": "宋",
        "collection_info": null
    },
    {
        "title": "王度支陶挽词二首  其一",
        "author": "苏辙",
        "content": "风蹟殊不昧，声名岂偶然。\n长途催騄骥，爽气激鹰鹯。\n薏苡成遗恨，松楸卜远年。\n凄凉故吏尽，谁泣鬣封前。",
        "dynasty": "宋",
        "collection_info": null
    },
    {
        "title": "王度支陶挽词二首  其二",
        "author": "苏辙",
        "content": "京尘昔倾盖，江国见佳城。\n零落旧冠剑，艰难孝弟兄。\n存亡看世俗，意气忆平生。\n晓铎知人恨，幽音亦未平。",
        "dynasty": "宋",
        "collection_info": null
    },
    {
        "title": "次韵陈师仲主簿见寄",
        "author": "苏辙",
        "content": "朽株难刻画，枯叶任凋零。\n旧友频相问，村酤独未醒。\n山牙收细茗，江实得流萍。\n颇似申屠子，都忘足被刑。",
        "dynasty": "宋",
        "collection_info": null
    },
    {
        "title": "寄题江涣长官南园茅斋",
        "author": "苏辙",
        "content": "白髮辛勤困小邦，尘劳坐使壮心降。\n河阳罢后成南圃，彭泽归来卧北窗。\n畦畔草生亲荷锸，床头酒熟自倾缸。\n因君遣我添归兴，旧有茅茨濯锦江。",
        "dynasty": "宋",
        "collection_info": null
    },
    {
        "title": "咏霜二首  其一",
        "author": "苏辙",
        "content": "江南雪不到，霜露满山村。\n纸被欺毡厚，茅檐笑瓦温。\n何曾凝沼渌，有意隔朝暾。\n底日身无事，高眠不出门。",
        "dynasty": "宋",
        "collection_info": null
    },
    {
        "title": "咏霜二首  其二",
        "author": "苏辙",
        "content": "清霜欺客病，乘夜逼窗扉。\n坐睡依炉暖，细声闻叶飞。\n蕉絺空满箧，砧杵旋催衣。\n起看庭前草，松筠未觉非。",
        "dynasty": "宋",
        "collection_info": null
    },
    {
        "title": "次韵吴厚秀才见寄",
        "author": "苏辙",
        "content": "壮心摧折渐无余，早岁为文老不如。\n登木求鱼知我拙，循窠觅兔笑君疏。\n清尊独酌夜方半，白髮潜生岁欲除。\n久恐交亲还往绝，床头犹喜数行书。",
        "dynasty": "宋",
        "collection_info": null
    },
    {
        "title": "干荔支",
        "author": "苏辙",
        "content": "含露迎风惜不尝，故将赤日损容光。\n红消白瘦香犹在，想见当年十八娘。",
        "dynasty": "宋",
        "collection_info": null
    },
    {
        "title": "次韵王适元日并示曹焕二首  其一",
        "author": "苏辙",
        "content": "井底屠酥浸旧方，床头冬酿压琼浆。\n旧来喜与门前客，终日同为酒后狂。\n老大心情今已尽，尘埃鬓髮亦无光。\n江南留滞归何日，万里逢春思故乡。",
        "dynasty": "宋",
        "collection_info": null
    },
    {
        "title": "次韵王适元日并示曹焕二首  其二",
        "author": "苏辙",
        "content": "放逐三年未遣回，復惊爆竹起春雷。\n祈年粗有樽中桂，寄远仍持岭上梅。\n莫笑牛狸抵羊酪，漫将崖蜜代官醅。\n二君未肯嫌贫病，犹得衰颜一笑开。",
        "dynasty": "宋",
        "collection_info": null
    },
    {
        "title": "寄梅仙观杨智远道士",
        "author": "苏辙",
        "content": "道师近在真人峰，欲往见之路无从。\n去年许我入城市，尘埃暗天待不至。\n莫往莫来劳我心，道书寄我千黄金。\n茧衣肉食思虑短，文字满前看不见。\n口传指授要有时，脱去罗网当见之。\n梅翁汉朝南昌尉，手摩龙鳞言世事。\n一朝拂衣去不还，身骑白驎翳红鸾。\n我今虽復堕尘土，道师何不与我语。\n他年策足投名山，相逢拍手一破颜。",
        "dynasty": "宋",
        "collection_info": null
    },
    {
        "title": "春雪",
        "author": "苏辙",
        "content": "温风吹破腊，留雪恼新春。\n信逐残梅到，花从半夜匀。\n旋消微覆瓦，狂下亦欺人。\n压竹时闻落，埋萱久未伸。\n山川蒙不解，楼观洗成新。\n拥褐僧方睡，开门客屡嚬。\n爨烟知岁稔，履迹笑吾贫。\n畦冻初生韭，泥融正卖薪。\n寒鱼争就汕，烛酒颇无巡。\n预喜田宜麦，槃餐餠饵频。",
        "dynasty": "宋",
        "collection_info": null
    },
    {
        "title": "赠石台问长老二绝  其一",
        "author": "苏辙",
        "content": "法达曾经见老卢，半生勤苦一朝虚。\n心通口诵方无碍，笑把吴鸾细字书。",
        "dynasty": "宋",
        "collection_info": null
    },
    {
        "title": "赠石台问长老二绝  其二",
        "author": "苏辙",
        "content": "蒲团布衲一绳床，心地虚明睡自亡。\n长伴空中月天子，东方行道到西方。",
        "dynasty": "宋",
        "collection_info": null
    },
    {
        "title": "和毛国镇白云庄五咏 掬泉轩",
        "author": "苏辙",
        "content": "卜筑高深已有山，起居清润可无泉。\n穿墙白练秋声细，照屋清铜晓色鲜。\n已放鱼虾嫌跳掷，更除苹藻任漪涟。\n只应明月中霄下，长共禅心相向圆。",
        "dynasty": "宋",
        "collection_info": null
    },
    {
        "title": "和毛国镇白云庄五咏 平溪堂",
        "author": "苏辙",
        "content": "清溪似与隠君谋，故入堂前漫不收。\n盥手从今休汲井，浮觞取意便临流。\n花漂涧谷来应远，石激琴筝久未休。\n莫把朱栏强围绕，山家事事要清幽。",
        "dynasty": "宋",
        "collection_info": null
    },
    {
        "title": "和毛国镇白云庄五咏 眺远台",
        "author": "苏辙",
        "content": "山似高人长远人，不登高处见无因。\n筑台土石无多子，照眼峰峦得许新。\n阵马奔腾时绝远，风涛舒卷忽无垠。\n白云自是逃名处，犹恐此中藏隠沦。",
        "dynasty": "宋",
        "collection_info": null
    },
    {
        "title": "和毛国镇白云庄五咏 濯缨庵",
        "author": "苏辙",
        "content": "临池濯足惜泉清，缨上无尘且强名。\n横木为桥便独往，结茅依岛类天成。\n往还渐少人谁识，寝食无为身转轻。\n有似三吴朱处士，钓鱼谁与话西征。",
        "dynasty": "宋",
        "collection_info": null
    },
    {
        "title": "和毛国镇白云庄五咏 白云庄偶题",
        "author": "苏辙",
        "content": "归去携家住白云，云中猿鹤许同羣。\n陶公酒后诗偏好，疏傅金余客屡醺。\n芒屩潜行逐渔钓，壶浆时出劳耕耘。\n却看人世应微笑，未熟黄粱昼梦纷。",
        "dynasty": "宋",
        "collection_info": null
    },
    {
        "title": "次韵王适落日江上二首  其一",
        "author": "苏辙",
        "content": "寒烟羃清江，渔唱扁舟上。\n江转少人家，自此知安往。\n维舟倚丛薄，明月独相向。\n欲晓醉应醒，还逐轻鸥扬。",
        "dynasty": "宋",
        "collection_info": null
    },
    {
        "title": "次韵王适落日江上二首  其二",
        "author": "苏辙",
        "content": "稍息南市喧，初上东山月。\n潜鱼忽惊踊，饥雁时断绝。\n落叶误投籤，繁霜疑积雪。\n苦寒良难久，爱此元气洁。",
        "dynasty": "宋",
        "collection_info": null
    },
    {
        "title": "张秀才见写陋容",
        "author": "苏辙",
        "content": "潦倒形骸山上樗，每经风雨辄凋疏。\n劳君为写支离状，异日长看老病初。\n落笔纵横中自喜，赋形深稳妙无余。\n偶然挂壁低头笑，俱幻何妨彼亦如。",
        "dynasty": "宋",
        "collection_info": null
    },
    {
        "title": "同王适曹焕游清居院步还所居",
        "author": "苏辙",
        "content": "身为江城吏，心似野田叟。\n寻僧忽忘归，饱食莫携手。\n畏人久成性，路绕古城后。\n茅茨远相望，鷄犬亦时有。\n人还市井罢，日落狐兔走。\n迴风吹横烟，烧火卷林薮。\n草深径渐恶，荆棘时挂肘。\n褰裳涉沮洳，斜绝污池口。\n投荒分岑寂，欹侧吾自取。\n二君独何为，经岁坐相守。\n游从乏车骑，饮食厌菘韭。\n周旋未忍弃，辛苦亦何负。\n归来倚南窗，试挹樽中酒。\n笑问黄泥行，此味还同否。",
        "dynasty": "宋",
        "collection_info": null
    },
    {
        "title": "次韵王适春雨",
        "author": "苏辙",
        "content": "久遭客禁往还稀，风雨萧条只自知。\n春色有情犹入眼，客愁无頼巧侵眉。\n山僧寄语收茶日，野老留人供社时。\n久住不须嫌寂寞，此间偏与拙相宜。",
        "dynasty": "宋",
        "collection_info": null
    },
    {
        "title": "和子瞻蜜酒歌",
        "author": "苏辙",
        "content": "蜂王举家千万口，黄蜡为粮蜜为酒。\n口衔涧水拾花鬚，沮洳满房何不有。\n山中醉饱谁得知，割脾分蜜曾无遗。\n调和知与酒同法，试投曲糵真相宜。\n城中禁酒如禁盗，三百青铜愁杜老。\n先生年来无俸钱，一斗径须囊一倒。\n餔糟不听渔父言，炼蜜深愧仙人传。\n掉头不问辟谷药，忍饥不如长醉眠。",
        "dynasty": "宋",
        "collection_info": null
    },
    {
        "title": "次韵讲律李司理宪见赠",
        "author": "苏辙",
        "content": "强将羔雁聘黄晞，破褐疏巾倚夕晖。\n礼律纵横开卷尽，虀盐冷落待贤非。\n日高几案弦歌罢，夜永窗扉灯火微。\n犹喜江边莫春近，舞雩风雨得同归。",
        "dynasty": "宋",
        "collection_info": null
    },
    {
        "title": "次韵王适游陈氏园",
        "author": "苏辙",
        "content": "宿雨晴来春已晚，众花飘尽野犹香。\n舞雩便可同沂上，饮禊何妨似洛阳。\n新圃近闻穿沼阔，涨江初喜放舟长。\n年来簿领萦人甚，何计相随入醉乡。",
        "dynasty": "宋",
        "collection_info": null
    },
    {
        "title": "答孔平仲二偈  其一",
        "author": "苏辙",
        "content": "熟睡将经作枕头，君家事业太悠悠。\n要须睡着元非睡，未可昏昏便尔休。",
        "dynasty": "宋",
        "collection_info": null
    },
    {
        "title": "答孔平仲二偈  其二",
        "author": "苏辙",
        "content": "龟毛兔角号空虚，既被无收岂是无。\n自有真无遍诸有，灯光何碍也嫌渠。",
        "dynasty": "宋",
        "collection_info": null
    },
    {
        "title": "次韵柳真公闲居春日",
        "author": "苏辙",
        "content": "春寒渐欲减衣绵，雨势冥冥水拍天。\n一局无言消日永，新诗得意许人传。\n惜花田地应慵扫，护笋藩篱可细编。\n好事报君知我喜，同官欲到得闲眠。",
        "dynasty": "宋",
        "collection_info": null
    },
    {
        "title": "次韵王适东轩即事三首  其一",
        "author": "苏辙",
        "content": "新竹依墙未出寻，墙东桃李却成林。\n池塘草长初饶梦，村落鶑啼恰称心。\n江满船头朝欲转，泥融屐齿莫尤深。\n闭门怜子成书癖，试买村醪相伴斟。",
        "dynasty": "宋",
        "collection_info": null
    },
    {
        "title": "次韵王适东轩即事三首  其二",
        "author": "苏辙",
        "content": "眼看东邻五亩花，茅檐竹户野人家。\n过墙每欲随飞蝶，归舍谁怜已莫鸦。\n幽客偶来成晚饭，野僧何日寄新茶。\n三年气味长如此，归计迟迟也自嘉。",
        "dynasty": "宋",
        "collection_info": null
    },
    {
        "title": "次韵王适东轩即事三首  其三",
        "author": "苏辙",
        "content": "北园春草径微微，未用频教剪棘茨。\n蜂阵纷纷初养蜜，鶑巢浅浅欲生儿。\n客情流水兼山远，归梦游丝向日迟。\n懒病相将浑欲惯，頼君索我强裁诗。",
        "dynasty": "宋",
        "collection_info": null
    },
    {
        "title": "送李宪司理还新喻",
        "author": "苏辙",
        "content": "采芹芹已老，浴沂沂尚寒。\n蒯缑长嘆息，苜蓿正阑干。\n黄卷忘忧易，青衫行路难。\n归耕未有计，且復调闲官。",
        "dynasty": "宋",
        "collection_info": null
    },
    {
        "title": "问黄蘗长老疾",
        "author": "苏辙",
        "content": "四大俱非五藴空，身心河岳尽消镕。\n病根何处容他住，日夜还将药石攻。",
        "dynasty": "宋",
        "collection_info": null
    },
    {
        "title": "復次烟字韵答黄大临庭坚见寄二首  其一",
        "author": "苏辙",
        "content": "水竹遮藏自一川，日高茅屋始炊烟。\n犬牙舂米新秋后，麦粒烝茶欲社天。\n冠盖只今成弃物，杉松他日记栽年。\n定应笑我劳生在，卯睡闻呼衣为颠。",
        "dynasty": "宋",
        "collection_info": null
    },
    {
        "title": "復次烟字韵答黄大临庭坚见寄二首  其二",
        "author": "苏辙",
        "content": "十载劳思寤寐间，新诗态度比云烟。\n清风吹我无千里，明月随人共一天。\n归去林泉应避暑，北征道路恐经年。\n与君共愧知时鹤，养子先依黑柏颠。",
        "dynasty": "宋",
        "collection_info": null
    },
    {
        "title": "次韵子瞻临皋新葺南堂五绝  其一",
        "author": "苏辙",
        "content": "江声六月撼长堤，雪岭千重过屋西。\n一叶轩昂方断渡，南堂萧散梦寒溪。",
        "dynasty": "宋",
        "collection_info": null
    },
    {
        "title": "次韵子瞻临皋新葺南堂五绝  其二",
        "author": "苏辙",
        "content": "旅食三年已是家，堂成非陋亦非华。\n何方道士知人意，授与炉中一粒砂。",
        "dynasty": "宋",
        "collection_info": null
    },
    {
        "title": "次韵子瞻临皋新葺南堂五绝  其三",
        "author": "苏辙",
        "content": "北牖清风正满床，东坡野菜漫充肠。\n华池自有醍醐味，丈室仍闻薝卜香。",
        "dynasty": "宋",
        "collection_info": null
    },
    {
        "title": "次韵子瞻临皋新葺南堂五绝  其四",
        "author": "苏辙",
        "content": "邻人渐熟容赊酒，故客亲留为种蔬。\n住稳不论归有日，船通何患出无车。",
        "dynasty": "宋",
        "collection_info": null
    },
    {
        "title": "次韵子瞻临皋新葺南堂五绝  其五",
        "author": "苏辙",
        "content": "客去知公醉欲眠，酒醒寒月堕江烟。\n床头復有三升蜜，贫困相资恐是天。",
        "dynasty": "宋",
        "collection_info": null
    },
    {
        "title": "次韵王适大水",
        "author": "苏辙",
        "content": "高安昔到岁方闰，大水初去城如墟。\n危谯堕地瓦破裂，长桥断缆船逃逋。\n漂浮隙穴乱羣蚁，奔走沙砾摧嘉蔬。\n里闾破散兵火后，饮食敝陋鱼虾余。\n投荒岂復有便地，遇灾祗復伤羸躯。\n人言西有蛟蜃穴，闰年每与风雷俱。\n漫沟溢壑恣游荡，倾崖拔木曾须臾。\n鷄豚浪走不復保，老稚裸泣空长吁。\n滞留再与兹水会，沦胥未哂斯民愚。\n人生所遇偶然耳，得失何用分锱铢。",
        "dynasty": "宋",
        "collection_info": null
    },
    {
        "title": "赠三局能师二绝  其一",
        "author": "苏辙",
        "content": "得失从来似偶然，因师聊復问行年。\n此生竟堕阴阳数，方信修行力未全。",
        "dynasty": "宋",
        "collection_info": null
    },
    {
        "title": "赠三局能师二绝  其二",
        "author": "苏辙",
        "content": "旅食江干秋復春，归耕未遂不胜贫。\n凭师细考何年月，可买山田养病身。",
        "dynasty": "宋",
        "collection_info": null
    },
    {
        "title": "临川陈宪大夫挽词二首  其一",
        "author": "苏辙",
        "content": "一时冠盖盛临川，直亮推公益友先。\n淡泊朱丝初少味，萧疏翠竹久弥鲜。\n崎岖处世曾何病，奔走成功亦偶然。\n天理更疏终不失，雍雍今见子孙贤。",
        "dynasty": "宋",
        "collection_info": null
    },
    {
        "title": "临川陈宪大夫挽词二首  其二",
        "author": "苏辙",
        "content": "五月扁舟忆过门，哀怜逐客为招魂。\n开樽不惜清泉洁，挥汗相看白雨翻。\n病起清言惊苦瘦，归休尺牍尚相存。\n秋风洒涕松楸外，谈笑犹疑对竹轩。",
        "dynasty": "宋",
        "collection_info": null
    },
    {
        "title": "次韵知郡贾蕃大夫思归",
        "author": "苏辙",
        "content": "江城漂泊最多时，邂逅谁令长者期。\n得坎浮槎应有命，投林惊鹊且安枝。\n何年笑语还留客，终日勤劳数问儿。\n铃阁清虚非此比，秋风归兴恐非宜。",
        "dynasty": "宋",
        "collection_info": null
    },
    {
        "title": "久不作诗呈王适",
        "author": "苏辙",
        "content": "怜君多病仍经暑，笑我微官长坐曹。\n落日东轩谈不足，秋风北棹意空劳。\n懒将词赋占挂臆，频梦江湖把蟹螯。\n笔砚生尘空度日，他年何用继离骚。",
        "dynasty": "宋",
        "collection_info": null
    },
    {
        "title": "喜王巩承事北归",
        "author": "苏辙",
        "content": "同罪南迁惊最远，乘流北下喜先归。\n谓言一笑秋风后，却顾千山驿路非。\n岭外云烟随梦远，江边鱼蟹为人肥。\n还家嫁女都无事，卧读诗书尽掩扉。",
        "dynasty": "宋",
        "collection_info": null
    },
    {
        "title": "予初到筠即于酒务庭中种竹四丛杉二本及今三年二物皆茂秋八月洗竹培杉偶赋短篇呈同官",
        "author": "苏辙",
        "content": "种竹成丛杉出檐，三年慰我病厌厌。\n剪除乱叶风初好，封植孤根笋自添。\n高节不知尘土辱，坚姿试待雪霜霑。\n属君留取障斜日，仍记当年此滞淹。",
        "dynasty": "宋",
        "collection_info": null
    },
    {
        "title": "和王巩见寄三首  其一",
        "author": "苏辙",
        "content": "南迁春及秋，江湖未云半。\n逮此归路长，始悟行日远。\n幽忧脱沉痼，清梦惊婉娩。\n行行逢故人，笑语杂悲泫。",
        "dynasty": "宋",
        "collection_info": null
    },
    {
        "title": "和王巩见寄三首  其二",
        "author": "苏辙",
        "content": "江秋北风多，归帆未应驶。\n天寒雁南向，家书空满纸。\n契阔幸安平，婚嫁须缨珥。\n交游何为者，空復念君至。",
        "dynasty": "宋",
        "collection_info": null
    },
    {
        "title": "和王巩见寄三首  其三",
        "author": "苏辙",
        "content": "折叶每安心，连环非所计。\n感君扁舟返，念我一廛废。\n怀思乐全老，畴昔忘言契。\n丹砂傥已成，白首愿终惠。",
        "dynasty": "宋",
        "collection_info": null
    },
    {
        "title": "復次韵",
        "author": "苏辙",
        "content": "滕王阁在谁携手，徐孺湖宽可放情。\n楚客解书南国恨，秦筝助发上林鶑。\n繫匏独负杯中物，拥鼻知逢洛下生。\n问得长鬚添梦想，蓬窗灯火达天明。",
        "dynasty": "宋",
        "collection_info": null
    },
    {
        "title": "孔毅父封君挽词二首  其一",
        "author": "苏辙",
        "content": "交契良人厚，家风季妇贤。\n诗书中有助，苹藻岁无愆。\n象服期他日，恩封属此年。\n神伤自不觉，弔客问潸然。",
        "dynasty": "宋",
        "collection_info": null
    },
    {
        "title": "孔毅父封君挽词二首  其二",
        "author": "苏辙",
        "content": "别日笑言重，归来药饵忧。\n钟歌掩不试，贝叶乱谁收。\n恨极囊封在，情多垄木稠。\n埋文应自作，一一记徽猷。",
        "dynasty": "宋",
        "collection_info": null
    },
    {
        "title": "上高息轩起亭二绝  其一",
        "author": "苏辙",
        "content": "山下清溪溪上市，溪光山色映人烟。\n幽亭正在人声裏，长与溪山共寂然。",
        "dynasty": "宋",
        "collection_info": null
    },
    {
        "title": "上高息轩起亭二绝  其二",
        "author": "苏辙",
        "content": "溪父起收罾下鲤，山翁起卖焙中茶。\n长官亦与人俱起，笑拥黄紬放早衙。",
        "dynasty": "宋",
        "collection_info": null
    },
    {
        "title": "九月十一日书事",
        "author": "苏辙",
        "content": "东墙瘦菊早开花，九日金钿已自嘉。\n黍麦候迟初响罋，米盐法细未还家。\n泼醅昨夜惊泉涌，洗盏今晨听妇夸。\n归采茱萸重一醉，不须怪问日时差。",
        "dynasty": "宋",
        "collection_info": null
    },
    {
        "title": "和王适寒夜读书",
        "author": "苏辙",
        "content": "久从市井役，百事废不理。\n感君读书篇，惜此寒夜晷。\n殷勤附灯烛，黾勉就图史。\n逡巡揖虞夏，汗漫驰刘李。\n斯文家旧物，早岁夙从事。\n一从慕羶腥，中弃如敝屣。\n今夕亦何夕，忽如旧游至。\n终篇再三嘆，推枕不成寐。\n人生无百年，所欲知有几。\n悬知未必得，奔走若趋市。\n微言寄翰墨，开卷入心耳。\n胡为弃不收，所逐在难觊。",
        "dynasty": "宋",
        "collection_info": null
    },
    {
        "title": "和王适新葺小室",
        "author": "苏辙",
        "content": "向日堂东一室存，竹为窗壁席为门。\n心如白月光长照，气结丹砂体自温。\n饭软莫嫌红米贱，酒香故取泼醅浑。\n他年一笑同谁说，伴我三年江上村。",
        "dynasty": "宋",
        "collection_info": null
    },
    {
        "title": "病中贾大夫相访因游中宫僧舍二首  其一",
        "author": "苏辙",
        "content": "江城寒气入肌肤，得告归来强自扶。\n五马独能寻杜老，一床深愧致文殊。\n体虚正觉身如幻，谈剧能令病自无。\n明日出门还扰扰，年来真畏酒家垆。",
        "dynasty": "宋",
        "collection_info": null
    },
    {
        "title": "病中贾大夫相访因游中宫僧舍二首  其二",
        "author": "苏辙",
        "content": "东邻修竹野僧家，乱柳枯桑一径斜。\n逐客惯曾迂短策，使君何事驻高牙。\n萧条已似连村坞，邂逅应容设晚茶。\n惭愧病夫无气力，隔墙空听吏兵哗。",
        "dynasty": "宋",
        "collection_info": null
    },
    {
        "title": "和王适炙背读书",
        "author": "苏辙",
        "content": "少年读书处，寒夜冷无火。\n老来百事慵，炙背但空坐。\n眼昏愁细书，把卷惟恐卧。\n寒衣补故褐，家酿熟新糯。\n微微窗影斜，暧暧云阴过。\n昏然偶成寐，鼻息已无奈。\n儿童更笑呼，书册正前堕。\n衰懒今自由，不復问冬课。",
        "dynasty": "宋",
        "collection_info": null
    },
    {
        "title": "同王适赋雪",
        "author": "苏辙",
        "content": "北风吹雨雨不断，遍满虚空作飞霰。\n纸窗独卧不成眠，茅屋无声时一泫。\n鸟乌错莫寒未起，庭户空明夜惊旦。\n重楼复阁烂生光，绝涧连山漫不见。\n夹砌双杉洗更碧，满田碧草埋应烂。\n城中闭户无履迹，市上孤烟数晨爨。\n细排玉箸短垂檐，暗结轻冰时入研。\n拨灰有客顾尊俎，迹兔何人试鹰犬。\n未容行役扫车毂，应有老农歌麦饭。\n一来江城若俄顷，四见白花飞面旋。\n坐看酒瓮谁敢尝，归踏冰泥屡成溅。\n年来桥板断不属，莫出肩舆足忧患。\n到家昏黑空自笑，诉妇勤劳每长嘆。\n床头有酒未用沽，囊裏无钱不劳算。\n更令雪片大如手，终胜溪瘴长熏眼。\n谒告犹能不出门，典衣共子成高宴。",
        "dynasty": "宋",
        "collection_info": null
    },
    {
        "title": "除夜",
        "author": "苏辙",
        "content": "老去不自觉，岁除空一惊。\n深知无得丧，久已罢经营。\n黄卷讥前失，清樽借后生。\n何年遂疏懒，伏腊任躬耕。",
        "dynasty": "宋",
        "collection_info": null
    },
    {
        "title": "种兰",
        "author": "苏辙",
        "content": "兰生幽谷无人识，客种东轩遗我香。\n知有清芬能解秽，更怜细叶巧凌霜。\n根便密石秋芳早，丛倚修筠午荫凉。\n欲遣蘼芜共堂下，眼前长见楚词章。",
        "dynasty": "宋",
        "collection_info": null
    },
    {
        "title": "上元夜",
        "author": "苏辙",
        "content": "新春收积雨，明月澹微云。\n照水疏灯出，因风远乐闻。\n天涯仍有节，人事竟何分。\n卖酒真拘束，何时一醉醺。",
        "dynasty": "宋",
        "collection_info": null
    },
    {
        "title": "次韵王适上元夜二首  其一",
        "author": "苏辙",
        "content": "灯光欲凝不惊风，月色初晴若发蒙。\n羁客不眠诗未就，游人半醉夜方中。\n荒城熠耀相明灭，野水芙蓉乱白红。\n知欲访僧同寂寂，应怜病懒畏爞爞。",
        "dynasty": "宋",
        "collection_info": null
    },
    {
        "title": "次韵王适上元夜二首  其二",
        "author": "苏辙",
        "content": "宿雨初干试火城，端居无计伴游行。\n厌看门外繁星动，想见僧窗一点明。\n老罢逢春无乐事，梦回孤枕有乡情。\n重因佳句思樊口，一纸家书百镒轻。",
        "dynasty": "宋",
        "collection_info": null
    },
    {
        "title": "王子立与迟等游陈家园桥败几不成行晚自酒务往见之明日雨作偶尔成咏",
        "author": "苏辙",
        "content": "桃李城东近不遥，偶闻花发喜相邀。\n断桥似欲妨佳思，好雨犹能借此朝。\n随分开樽依绿草，偶然信马及余瓢。\n重来莫道无闲暇，紫燕黄鹂日渐娇。",
        "dynasty": "宋",
        "collection_info": null
    },
    {
        "title": "幽兰花  其一",
        "author": "苏辙",
        "content": "李径桃蹊次第开，秾香百和袭人来。\n春风欲擅秋风巧，催出幽兰继落梅。",
        "dynasty": "宋",
        "collection_info": null
    },
    {
        "title": "幽兰花  其二",
        "author": "苏辙",
        "content": "珍重幽兰开一枝，清香耿耿听犹疑。\n定应欲较香高下，故取羣芳竞发时。",
        "dynasty": "宋",
        "collection_info": null
    },
    {
        "title": "胡长史祠堂",
        "author": "苏辙",
        "content": "白首青衫仍隠居，晚抛环堵就安舆。\n生刍忽改烝尝地，函丈空悲讲解余。\n弟子玙璠相照耀，儿孙松桂共扶疏。\n我来恨不瞻遗老，空怪乡邻尽读书。",
        "dynasty": "宋",
        "collection_info": null
    },
    {
        "title": "孙宾叟道人",
        "author": "苏辙",
        "content": "万里飘然不繫舟，酒垆一笑便相投。\n千金不换金丹诀，何事惟须一布裘。",
        "dynasty": "宋",
        "collection_info": null
    },
    {
        "title": "新桥",
        "author": "苏辙",
        "content": "六月长桥断不收，朱栏初喜映春流。\n虹腰宛转三百尺，鲸背参差十五舟。\n入市樵苏看络绎，归家盐酪免迟留。\n病夫最与民同喜，卯酉匆匆无復忧。",
        "dynasty": "宋",
        "collection_info": null
    },
    {
        "title": "曾子宣郡太挽词二首  其一",
        "author": "苏辙",
        "content": "族大徽音远，年高福祚多。\n生儿尽龙虎，封国裂山河。\n象服惊初揜，埋文信不磨。\n送车江郭满，咽绝听哀歌。",
        "dynasty": "宋",
        "collection_info": null
    },
    {
        "title": "曾子宣郡太挽词二首  其二",
        "author": "苏辙",
        "content": "安舆遍西北，丹旐历江湖。\n存没终无憾，哀荣两得俱。\n新封崇马鬣，余福荐浮图。\n家法苹蘩在，空堂始一虞。",
        "dynasty": "宋",
        "collection_info": null
    },
    {
        "title": "曾子固舍人挽词",
        "author": "苏辙",
        "content": "少年漂泊马光禄，末路骞腾朱会稽。\n儒术远追齐稷下，文词近比汉京西。\n平生碑版无容继，此日铭诗谁为题。\n试数庐陵门下士，十年零落晓星低。",
        "dynasty": "宋",
        "collection_info": null
    },
    {
        "title": "次韵王适一百五日太平寺看花二绝  其一",
        "author": "苏辙",
        "content": "遍入僧房花照眼，细寻芳径蝶随行。\n归时不怕江波晚，新有桥虹水上横。",
        "dynasty": "宋",
        "collection_info": null
    },
    {
        "title": "次韵王适一百五日太平寺看花二绝  其二",
        "author": "苏辙",
        "content": "小槛明窗曾不住，闲花芳草遣谁栽。\n但须匹马寻幽胜，携取清樽到处开。",
        "dynasty": "宋",
        "collection_info": null
    },
    {
        "title": "又次韵游小云居",
        "author": "苏辙",
        "content": "溪上浮花片片轻，泝流登岸得山行。\n僧房幽绝云居小，春日阴晴野色明。\n永远林栖真有道，溺沮耕养亦忘情。\n此身此意何年遂，空使常谈笑老生。",
        "dynasty": "宋",
        "collection_info": null
    },
    {
        "title": "次韵秦观梅花",
        "author": "苏辙",
        "content": "病夫毛骨日凋槁，愁见米盐惟醉倒。\n忽传骚客赋寒梅，感物伤春同懊恼。\n江边不识朔风劲，墙头亦有南枝早。\n未开素质夜先明，半落清香春更好。\n邻家小妇学闲媚，靓妆惟有长眉扫。\n孤芳已与飞霰竞，结子仍先百花老。\n苦遭横笛乱飞英，不见游人醉芳草。\n可怜物性空自知，羞作繁华助芒昊。",
        "dynasty": "宋",
        "collection_info": null
    },
    {
        "title": "復次前韵答潜师",
        "author": "苏辙",
        "content": "怜君古木依岩槁，西江饮尽须弥倒。\n野花幽草亦何为，崄韵高篇空自恼。\n万点浮溪辄长嘆，一枝过岭仍夸早。\n拾香不忍游尘污，嚼蕊更怜真味好。\n道人遇物心有得，瓦竹相敲缘自扫。\n谁知真妄了不妨，令我至今思琏老。\n妙明精觉昔未识，但向闲窗看诗草。\n浮云时起鸟四飞，毕竟安能乱清昊。",
        "dynasty": "宋",
        "collection_info": null
    },
    {
        "title": "景福顺老夜坐道古人搐鼻语",
        "author": "苏辙",
        "content": "中年闻道觉前非，邂逅仍逢老顺师。\n搐鼻径参真面目，掉头不受别钳锤。\n枯藤破衲公何事，白酒青盐我是谁。\n惭愧东轩残月上，一杯甘露滑如饴。",
        "dynasty": "宋",
        "collection_info": null
    },
    {
        "title": "画枕屏",
        "author": "苏辙",
        "content": "绳床竹簟曲屏风，野水遥山雾雨蒙。\n长有滩头钓鱼叟，伴人闲卧寂寥中。",
        "dynasty": "宋",
        "collection_info": null
    },
    {
        "title": "次韵王适留别",
        "author": "苏辙",
        "content": "远谪劳君两度行，復将文字试平衡。\n干时岂为斗升禄，闻道应忘宠辱惊。\n未了新书谁与读，重留佳句不胜情。\n决科事毕知君喜，俗学消磨意自清。",
        "dynasty": "宋",
        "collection_info": null
    },
    {
        "title": "次韵子瞻特来高安相别先寄迟适远却寄迈迨过遯",
        "author": "苏辙",
        "content": "老兄骑骡日百里，据鞍作诗若翻水。\n忽吟春草思惠连，因之亦梦添丁子。\n羣儿竞长堪一笑，老马卧餐何日起。\n闻兄尽室皆旧人，见面未曾惟遯耳。\n迟年最长二十六，已能干父穷愁裏。\n豫儿扬眉稍刚劲，党子温纯无愠喜。\n我兄憔悴我亦穷，门户久长真待尔。\n但令戢戢见头角，甑倒囊空定何耻。\n家藏万卷须尽读，此外一簪无所恃。\n船中未用废诗书，闭窗莫看江山美。",
        "dynasty": "宋",
        "collection_info": null
    },
    {
        "title": "次韵子瞻端午日与迟适远三子出游",
        "author": "苏辙",
        "content": "人生逾四十，朝日已过午。\n一违少壮乐，日迫老病苦。\n丹心变为灰，白髮粲可数。\n惟当理鉏耰，教子蓺稷黍。\n谁令触网罗，展转在荆楚。\n平生手足亲，但作十日语。\n朝游隔提携，夜卧困烝煮。\n未歌棠棣诗，已治刍灵祖。\n士生际风云，富贵若骑虎。\n奈何贫贱中，所欲空龃龉。",
        "dynasty": "宋",
        "collection_info": null
    },
    {
        "title": "次韵子瞻留别三首  其一",
        "author": "苏辙",
        "content": "公来十日坐东轩，手自披云出朝日。\n山川满目竟何有，波浪翻天同一湿。\n诸门迭出惊异状，间道怀归终旧壁。\n此行千里隔江河，何人更问维摩疾。",
        "dynasty": "宋",
        "collection_info": null
    },
    {
        "title": "次韵子瞻留别三首  其二",
        "author": "苏辙",
        "content": "野人性似修行僧，长愿幽居近林麓。\n南迁无计脱簪组，西归谁为栽松竹。\n头上白云即飞盖，耳畔清泉当鸣玉。\n洛川犹是冠盖林，更愿高飞逐黄鹄。",
        "dynasty": "宋",
        "collection_info": null
    },
    {
        "title": "次韵子瞻留别三首  其三",
        "author": "苏辙",
        "content": "东西南北无住身，羯末封胡四男子。\n雕锼不遣治章句，烂熳先令饱文字。\n疏慵嗟我厉之人，生子夜中惟恐似。\n传家粗足不愿余，同驾柴车还我里。",
        "dynasty": "宋",
        "collection_info": null
    },
    {
        "title": "次韵子瞻行至奉新见寄",
        "author": "苏辙",
        "content": "四年候公书，长视飞鸿背。\n十日留公谈，欲作白莲会。\n匏瓜一遭繫，卖酒长不在。\n夜归步江漘，明月照清濑。\n心开忽自得，语异竟非背。\n一尊谈笑间，万事寂寥外。\n欲同千里行，奈此一官碍。\n何年真耦耕，举世无此大。",
        "dynasty": "宋",
        "collection_info": null
    },
    {
        "title": "赠医僧鉴清二绝  其一",
        "author": "苏辙",
        "content": "肘后医方老更精，鬚眉白尽气弥清。\n只应救病能无病，岂是平生学养生。",
        "dynasty": "宋",
        "collection_info": null
    },
    {
        "title": "赠医僧鉴清二绝  其二",
        "author": "苏辙",
        "content": "门人久作开堂老，庭桧看成合抱围。\n他日浴堂归洗背，回头还解放光辉。",
        "dynasty": "宋",
        "collection_info": null
    },
    {
        "title": "赠医僧善正",
        "author": "苏辙",
        "content": "老怯江边瘴疠乡，城东时喜到公房。\n历言五藏如经眼，欲去三彭自有方。\n身厌远游安静默，术因多病更深长。\n时时为我谈尊宿，曾入南公古道场。",
        "dynasty": "宋",
        "collection_info": null
    },
    {
        "title": "食菱",
        "author": "苏辙",
        "content": "野沼涨清泉，乌菱不直钱。\n蟹肥螯正满，石破髓初坚。\n节物秋风早，樽罍夜月偏。\n令人思淮上，小舫藕如椽。",
        "dynasty": "宋",
        "collection_info": null
    },
    {
        "title": "留滞高安四年有余忽得信闻当除官真扬间偶成小诗书于屋壁",
        "author": "苏辙",
        "content": "数间茅屋久蹉跎，四见秋风入薜萝。\n北棹偶然追雁羽，南公谁復伴渔蓑。\n三年贾傅惊吾老，九岁刘郎愧尔多。\n此去仍家江海上，不妨一叶弄清波。",
        "dynasty": "宋",
        "collection_info": null
    },
    {
        "title": "洪休上人少年读书以多病出家居泐潭为马祖修塔以三绝句来谒答一首",
        "author": "苏辙",
        "content": "早除郎将少年狂，祖塔结缘归故乡。\n习气未消余业在，逢人依旧琢诗章。",
        "dynasty": "宋",
        "collection_info": null
    },
    {
        "title": "勉子瞻失干子二首  其一",
        "author": "苏辙",
        "content": "人生本无有，众幻妄聚耳。\n手足非吾亲，何况妻与子。\n偶来似可乐，强作室家喜。\n忽去未免悲，欣成要矜毁。\n君家两岁儿，毕竟何自始。\n变化违初心，涕泗剧翻水。\n吾侪近始悟，造物聊復试。\n道力竟未完，聪明信难恃。",
        "dynasty": "宋",
        "collection_info": null
    },
    {
        "title": "勉子瞻失干子二首  其二",
        "author": "苏辙",
        "content": "破甑不復顾，彼无爱甑心。\n弃璧负赤子，始验爱子深。\n诚知均非我，胡为有不能。\n一从三界游，久被百物侵。\n朝与喜怒交，莫与宠辱临。\n四物皆不胜，生死独未曾。\n不经大火烧，孰为真黄金。\n弃置父子恩，长住旃檀林。",
        "dynasty": "宋",
        "collection_info": null
    },
    {
        "title": "偶游大愚见余杭明雅照师旧识子瞻能言西湖旧游将行赋诗送之",
        "author": "苏辙",
        "content": "五年卖盐酒，胜事不復知。\n城东古道场，萧瑟寒松姿。\n出游诚偶尔，相逢亦不期。\n西轩吴越僧，弛担未多时。\n言住西湖中，岩谷涵清漪。\n却背闾井喧，曲尽水石奇。\n昔年苏夫子，杖屦无不之。\n三百六十寺，处处题清诗。\n麋鹿尽相识，况乃比丘师。\n辩凈二老人，精明吐琉璃。\n笑言每忘去，蒲褐相依随。\n门人几杖立，往往闻谈词。\n风云一解散，变化何不为。\n辩入三昧火，卯塔长松欹。\n凈老不復出，麈尾清风施。\n苏公得罪去，布衣拂霜髭。\n空存壁间字，鬰屈蟠蛟螭。\n知我即兄弟，微官此栖迟。\n问何久自苦，五斗宁免饥。\n俯首笑不答，且尔聊敖嬉。\n我兄次公狂，我復长康痴。\n反復自为计，定知山中宜。\n但欲毕婚娶，每为故人疑。\n君归漫洒扫，野鹤非长羁。",
        "dynasty": "宋",
        "collection_info": null
    },
    {
        "title": "将移绩溪令",
        "author": "苏辙",
        "content": "坐看酒垆今五年，恩移岩邑稍西还。\n他年贫富随天与，何日身心听我閒。\n山栗似拳应自饱，蜂糖如土不须悭。\n仲卿意向桐乡好，身后烝尝亦此间。",
        "dynasty": "宋",
        "collection_info": null
    },
    {
        "title": "约洞山文老夜话",
        "author": "苏辙",
        "content": "山中十月定多寒，纔过开炉便出山。\n堂众久参缘自熟，郡人迎请怪忙还。\n问公胜法须时见，要我清谈有夜阑。\n今夕客房应不睡，欲随明月到林间。",
        "dynasty": "宋",
        "collection_info": null
    },
    {
        "title": "将之绩溪梦中赋泊舟野步",
        "author": "苏辙",
        "content": "扁舟逢野岸，试出步崇冈。\n山转得幽谷，人家余夕阳。\n被畦多绿茹，堆屋剩黄粱。\n深羡安居乐，谁令志四方。",
        "dynasty": "宋",
        "collection_info": null
    },
    {
        "title": "谢洞山石台远来访别",
        "author": "苏辙",
        "content": "窜逐深山无友朋，往还但有两三僧。\n共游渤澥无边处，扶出须弥最上层。\n未尽俗缘终引去，稍谙真际自虚澄。\n坐令颠老时奔走，窃比韩公愧未能。",
        "dynasty": "宋",
        "collection_info": null
    },
    {
        "title": "赠方子明道人",
        "author": "苏辙",
        "content": "水银成银利十倍，丹砂为金世无对。\n此人靳术不肯传，阖户泥墙畏天戒。\n今子何为与我言，人生贫富宁非天。\n钳锤橐籥枉心力，虀盐布被随因缘。\n我来江西晚闻道，一言契我心所好。\n廓然正若太虚空，平生伎俩都除扫。\n子言旧事凈慈师，未断有为非凈慈。\n此术要将救饥耳，人人有命何忧饥。",
        "dynasty": "宋",
        "collection_info": null
    },
    {
        "title": "回寄圣寿聪老",
        "author": "苏辙",
        "content": "五年依止白莲社，百度追寻丈室游。\n睡待磨茶长展转，病蒙煎药久迟留。\n赞公夜宿诗仍作，巽老堂成记许求。\n回首万缘俱一梦，故应此物未沉浮。",
        "dynasty": "宋",
        "collection_info": null
    },
    {
        "title": "乘小舟出筠江二首  其一",
        "author": "苏辙",
        "content": "短舫漂浮真似叶，小蓬低浅仅如巢。\n幽吟但觉山川走，困睡不知风雨交。\n红饭白醪供醉饱，青簑黄篛可缠包。\n一竿鹤髮他年事，万斛龙骧任见嘲。",
        "dynasty": "宋",
        "collection_info": null
    },
    {
        "title": "乘小舟出筠江二首  其二",
        "author": "苏辙",
        "content": "宦游欲学林间鹊，每到新年旋迭巢。\n蓬篛笼船聊似屋，渔樵把臂便成交。\n不妨袖裏携诗卷，尚可床头置药包。\n古史欲成身愈困，客来未免答讥嘲。",
        "dynasty": "宋",
        "collection_info": null
    },
    {
        "title": "寄题孔氏颜乐亭",
        "author": "苏辙",
        "content": "颜巷久已空，颜井固不迁。\n荆榛翳蔓草，中有百尺泉。\n谁復饮此水，裹饭耕废田。\n有贤孔氏孙，芟夷发清源。\n废床见绠刻，古甃昏苔痕。\n引缸注瓢樽，千岁忽復然。\n嗟哉古君子，至此良独难。\n口腹不择味，四体不择安。\n遇物一皆可，孰为我忧患。\n阮生未忘酒，嵇生未忘锻。\n欲忘富贵乐，託物仅自完。\n无託中自得，嗟哉彼诚贤。",
        "dynasty": "宋",
        "collection_info": null
    },
    {
        "title": "徐孺亭",
        "author": "苏辙",
        "content": "徐君鬰鬰涧底松，陈君落落堂上栋。\n涧深松茂不遭伐，堂毁栋折伤其躬。\n二人出处势不合，譬如日月行西东。\n胡为宾主两相好，一榻挂壁吹清风。\n人生遇合何必同，一朝利尽更相攻。\n先号后笑不须怪，外物未可疑心胸。\n比干谏死微子去，自古不辨污与隆。\n我来故国空嘆息，城东旧宅生茅蓬。\n平湖十顷照清庙，独画徐子遗陈公。\n二人皆合配社稷，胡不相对祠堂中。",
        "dynasty": "宋",
        "collection_info": null
    },
    {
        "title": "滕王阁",
        "author": "苏辙",
        "content": "客从筠溪来，欹仄困一叶。\n忽逢章贡余，滉荡天水接。\n风霜出洲渚，草木见毫末。\n势奔西山浮，声动古城嶪。\n楼观却相倚，山川互开阖。\n心惊鱼龙会，目送鳬雁灭。\n遥瞻客帆久，更悟江流阔。\n史君东鲁儒，府有徐孺榻。\n高谈对宾旅，确论精到骨。\n余思属湖山，登临寄遗堞。\n骄王应笑滕，狂客亦怜勃。\n万钱罄一饭，千金卖丰碣。\n豪风相凌荡，俳语终仓猝。\n事往空长江，人来逐飞楫。\n短篇竟芜陋，绝景费弹压。\n但当倒罂瓶，一醉付江月。",
        "dynasty": "宋",
        "collection_info": null
    },
    {
        "title": "次韵道潜南康见寄",
        "author": "苏辙",
        "content": "一叶追随鱼与龙，红粳白酒幸年丰。\n也知山色遥相待，苦畏君诗欲见攻。\n乘兴风帆终日去，寻幽蜡屐及春同。\n请君先入开先寺，待濯清溪看玉虹。",
        "dynasty": "宋",
        "collection_info": null
    },
    {
        "title": "车浮",
        "author": "苏辙",
        "content": "寒鱼得汕便为家，两两方舟载小车。\n谋食旋遭芳饵误，求安仍值积薪遮。\n情存未免人先得，欲尽要令物莫加。\n身似虚舟任千里，世间何处有罦罝。",
        "dynasty": "宋",
        "collection_info": null
    },
    {
        "title": "题都昌清隠禅院",
        "author": "苏辙",
        "content": "北风江上落潮痕，恨不乘舟便到门。\n楼观飞翔山断际，松筠阴翳水来源。\n升堂猿鸟晨窥坐，乞食帆樯莫绕村。\n谁道溪岩许深处，一番行草认元昆。",
        "dynasty": "宋",
        "collection_info": null
    },
    {
        "title": "逢章户掾赴澧州",
        "author": "苏辙",
        "content": "江船不厌窄，船窄始宜行。\n风裏长先过，滩头一倍轻。\n迎亲无恶处，禄养胜躬耕。\n澧上春兰早，犹堪弔屈生。",
        "dynasty": "宋",
        "collection_info": null
    },
    {
        "title": "除夜泊彭蠡湖遇大风雪",
        "author": "苏辙",
        "content": "莫发鄡阳市，晓榜彭蠡口。\n微风吹人衣，雾绕庐山首。\n舟人释篙笑，此是风伯候。\n杙舟未及深，飞沙忽狂走。\n暗空转车毂，渌水起冈阜。\n众帆落高张，断缆已不救。\n我舟旧如山，此日亦何有。\n老心畏波澜，归卧塞窗牖。\n土囊一已发，万窍无不奏。\n初疑丘山裂，復恐蛟蜃斗。\n鼓钟相轰豗，戈甲互磨叩。\n云霓黑旗展，林木万弩彀。\n曳柴眩人心，振旅拥军后。\n或为羁雌吟，或作苍兕吼。\n众音杂呼吸，异出殊圈臼。\n中宵变凝冽，飞霰集粉糅。\n萧骚蓬响干，晃荡窗光透。\n坚凝忽成积，澎湃殊未究。\n纻缟铺前洲，琼瑰琢遥岫。\n山川莽同色，高下齐一覆。\n渊深窜鱼鼈，野旷绝鸣污。\n孤舟四邻断，余食数升糗。\n寒虀仅盈盎，腊肉不满豆。\n敝裘拥衾眠，微火拾薪构。\n可怜道路穷，坐使妻子诟。\n幽奇虽云极，岑寂顿未觏。\n一年行将除，兹岁真浪受。\n朝来阴云剥，林表红日漏。\n风棱恬已收，江练平不绉。\n两桨舞夷犹，连峰吐奇秀。\n同行贺安稳，所识问癯瘦。\n惊余空自怜，梦觉定真否。\n春阳着城邑，屋瓦冻初溜。\n艰难当有偿，烂熳醉醇酎。",
        "dynasty": "宋",
        "collection_info": null
    },
    {
        "title": "正旦夜梦李士宁过我谈说神怪久之草草为具仍以一小诗赠之",
        "author": "苏辙",
        "content": "先生惠然肯见客，旋买鸡豚旋烹炙。\n人间饮食未须嫌，归去蓬壶却无吃。",
        "dynasty": "宋",
        "collection_info": null
    },
    {
        "title": "舟中风雪五绝  其一",
        "author": "苏辙",
        "content": "北风吹雪密还稀，雪势渐多风力微。\n孤棹独依银世界，山川路绝欲安归。",
        "dynasty": "宋",
        "collection_info": null
    },
    {
        "title": "舟中风雪五绝  其二",
        "author": "苏辙",
        "content": "晓风吹浪作银山，夜雪争妍布玉田。\n风力渐衰波更恶，通宵撼我正安眠。",
        "dynasty": "宋",
        "collection_info": null
    },
    {
        "title": "舟中风雪五绝  其三",
        "author": "苏辙",
        "content": "拥缆埋蓬不见船，船窗一点莫灯然。\n幽人永夜歌黄竹，頼有丹砂暖寸田。",
        "dynasty": "宋",
        "collection_info": null
    },
    {
        "title": "舟中风雪五绝  其四",
        "author": "苏辙",
        "content": "浊醪粗饭不成欢，白浪飞花雪作团。\n窗外时来一双鸭，沉浮笑我不禁寒。",
        "dynasty": "宋",
        "collection_info": null
    },
    {
        "title": "舟中风雪五绝  其五",
        "author": "苏辙",
        "content": "江面澄清雪未融，扁舟荡漾水无踪。\n篙师不用匆匆去，遍看庐山羣玉峰。",
        "dynasty": "宋",
        "collection_info": null
    },
    {
        "title": "题南康太守宅五老亭",
        "author": "苏辙",
        "content": "五老高闲不入城，开轩肯就史君迎。\n坐中莫着闲宾客，物外新成六弟兄。\n云气飘浮衣袂举，泉流洒落佩环声。\n岌然终日俱无语，静寿相看意自明。",
        "dynasty": "宋",
        "collection_info": null
    },
    {
        "title": "书庐山刘顗宫苑屋壁三绝  其一",
        "author": "苏辙",
        "content": "山西旧将本书生，归老岩间未厌兵。\n卧闻布水中宵起，错认边风万马声。",
        "dynasty": "宋",
        "collection_info": null
    },
    {
        "title": "书庐山刘顗宫苑屋壁三绝  其二",
        "author": "苏辙",
        "content": "雕弓挂壁耻言勋，出入樵渔便作羣。\n五马亲来看射虎，不愁醉尉恼将军。",
        "dynasty": "宋",
        "collection_info": null
    },
    {
        "title": "书庐山刘顗宫苑屋壁三绝  其三",
        "author": "苏辙",
        "content": "肩舆已弃蹑风骓，旧物仍存杨柳枝。\n一曲清歌近尤好，五陵故态未全衰。",
        "dynasty": "宋",
        "collection_info": null
    },
    {
        "title": "再游庐山三首  其一",
        "author": "苏辙",
        "content": "当年五月访庐山，山翠溪声寝食间。\n藤杖復随春色到，寒泉顿与客心闲。\n岩头悬布煎茶足，峡口惊雷泛叶悭。\n待得前村新雨遍，扁舟应逐好风还。",
        "dynasty": "宋",
        "collection_info": null
    },
    {
        "title": "再游庐山三首  其二",
        "author": "苏辙",
        "content": "忆自栖贤夜入城，道边兰若一僧迎。\n偶然不到终遗恨，特地来游慰昔情。\n海外声闻安至此，堂中天鼓为谁鸣。\n匆匆復向深山去，一盏醍醐饱粟罂。",
        "dynasty": "宋",
        "collection_info": null
    },
    {
        "title": "再游庐山三首  其三",
        "author": "苏辙",
        "content": "此山岩谷不知重，赤眼浮图自一峰。\n芒蹻随僧践黄叶，晓光消雪堕长松。\n石泉试饮先师锡，午饭归寻下寺钟。\n胜处转多浑恐忘，出山惟见白云浓。",
        "dynasty": "宋",
        "collection_info": null
    },
    {
        "title": "汲阳阻风",
        "author": "苏辙",
        "content": "钟陵距池阳，相望千里内。\n江神欺我贫，屡作风雨碍。\n欲投皖公宿，三日逢一噫。\n孤篷面空山，朝食淡无菜。\n白醪幸余沥，黄卷漫相对。\n饥吟非吾病，疾走老所戒。\n焦先近不远，蜗舍闻尚在。\n区区问养生，借我一帆快。",
        "dynasty": "宋",
        "collection_info": null
    },
    {
        "title": "张嘉佑",
        "author": "苏辙",
        "content": "道人何为者，阳狂时放言。\n宝塔昔所构，铁券今尚存。\n漫浪难究悉，孰知彼根源。\n草庵劣容膝，俯仰拳肩跟。\n无食辄行乞，一饱常闭门。\n尔来二十年，未尝变寒温。\n嗟哉岂徒然，此意未易言。\n偶来一笑喜，但恐笑我昏。",
        "dynasty": "宋",
        "collection_info": null
    },
    {
        "title": "至池州赠陈鼎秀才",
        "author": "苏辙",
        "content": "淮阳学舍旧相依，常诵曹溪第一机。\n却到江西心有悟，回看过去事皆非。\n孤舟远适身如寄，二顷躬耕道自肥。\n欲看齐山君去否，闲中徒侣近来稀。",
        "dynasty": "宋",
        "collection_info": null
    },
    {
        "title": "次韵迟初入宣河",
        "author": "苏辙",
        "content": "远客安长道，低蓬称小溪。\n云添湿帆雨，舟滞没篙泥。\n草绿耕牛健，村深候鸟啼。\n陶翁方作令，归去未成题。",
        "dynasty": "宋",
        "collection_info": null
    },
    {
        "title": "次韵侯宣州利建招致政汪大夫",
        "author": "苏辙",
        "content": "社瓮壶浆接四邻，肩舆拄杖试红尘。\n惯眠林下三竿日，来看城中万井春。\n世上升沉无限事，樽前强健不资身。\n经过已足知公政，长见车中有老人。",
        "dynasty": "宋",
        "collection_info": null
    },
    {
        "title": "次韵侯宣城迭嶂楼双溪阁长篇",
        "author": "苏辙",
        "content": "作官如负担，一负当且弛。\n不知息肩处，妄问道远迩。\n我乘章江流，却入宛溪水。\n舍舟陟崔嵬，行路极句已。\n名都便欲过，佳处頼公指。\n仰攀迭嶂高，俯阅双溪美。\n不悟身乘空，但觉风吹耳。\n云烟变遥壑，歌吹闻近市。\n倦游得清旷，行役有新喜。\n公言顷榛秽，斩伐从我始。\n堰水种蒲莲，开山莳梅李。\n拥本待成阴，养花要食子。\n遗风揖桓谢，父老邀黄绮。\n邦人鱼依蒲，食客莪在芷。\n春阴迫寒食，谓我姑且止。\n嗟余去乡国，屡把刀环视。\n感公鹄鹭修，怜我鳬鸭庳。\n异邦逢故人，宁復固辞理。\n高谈云汉上，烂醉笙歌裏。\n落日尽公欢，推挽未应起。",
        "dynasty": "宋",
        "collection_info": null
    },
    {
        "title": "初到绩溪视事三日出城南谒二祠游石照偶成四小诗呈诸同官 梓桐庙",
        "author": "苏辙",
        "content": "行年五十治丘民，初学催科愧庙神。\n无限青山不容隠，却看黄卷自怜贫。\n雨余岭上云披絮，石浅溪头水蹙鳞。\n指点县城如手大，门前五柳正摇春。",
        "dynasty": "宋",
        "collection_info": null
    },
    {
        "title": "初到绩溪视事三日出城南谒二祠游石照偶成四小诗呈诸同官 汪王庙",
        "author": "苏辙",
        "content": "石门南出众山巅，沃壤清溪自一川。\n老令旧谙田事乐，春耕正及雨晴天。\n可怜鞭挞终无补，早向丛祠乞有年。\n归告仇梅省文字，麦苗含穗欲蚕眠。",
        "dynasty": "宋",
        "collection_info": null
    },
    {
        "title": "初到绩溪视事三日出城南谒二祠游石照偶成四小诗呈诸同官 石照二首 其一",
        "author": "苏辙",
        "content": "行尽清溪到碧峰，阴崖翠壁画杉松。\n故留石照邀行客，上彻青山最后重。",
        "dynasty": "宋",
        "collection_info": null
    },
    {
        "title": "初到绩溪视事三日出城南谒二祠游石照偶成四小诗呈诸同官 石照二首 其二",
        "author": "苏辙",
        "content": "雨开石照正新磨，鸟度猿攀野客过。\n忽见尘容应笑我，年来底事白鬚多。",
        "dynasty": "宋",
        "collection_info": null
    },
    {
        "title": "县中诸花多交代江君所栽牡丹已过芍药方盛偶寄小诗",
        "author": "苏辙",
        "content": "偶来山邑便成家，惭愧潘生满县花。\n想见清樽槛边饮，尚留佳句壁间夸。\n根株未老年年好，艷色方秾日日加。\n闻道北游无意味，春深河上足风沙。",
        "dynasty": "宋",
        "collection_info": null
    },
    {
        "title": "杨主簿日本扇",
        "author": "苏辙",
        "content": "扇从日本来，风非日本风。\n风非扇中出，问风本何从。\n风亦不自知，当復问太空。\n空若是风穴，既自与物同。\n同物岂空性，是物非风宗。\n但执日本扇，风来自无穷。",
        "dynasty": "宋",
        "collection_info": null
    },
    {
        "title": "次韵答人幽兰",
        "author": "苏辙",
        "content": "幽花耿耿意羞春，纫佩何人香满身。\n一寸芳心须自保，长松百尺有为薪。",
        "dynasty": "宋",
        "collection_info": null
    },
    {
        "title": "次韵江法曹山间小酌",
        "author": "苏辙",
        "content": "高情不奈簿书围，行揖青山肯见随。\n绿野逢花将尽日，清樽迨我正闲时。\n檐间双燕欲生子，叶底新梅初满枝。\n笑杀华阳穷县令，床头酒尽只嚬眉。",
        "dynasty": "宋",
        "collection_info": null
    },
    {
        "title": "官舍小池有鸂鶒遗二小雏二首  其一",
        "author": "苏辙",
        "content": "半亩清池藻荇香，一双鸂鶒竞悠扬。\n来从碧涧巢安在，飞过重城母自将。\n野鸟似非官舍物，宰君昔是钓鱼郎。\n直言愧比奇章老，得县无心更激昂。",
        "dynasty": "宋",
        "collection_info": null
    },
    {
        "title": "官舍小池有鸂鶒遗二小雏二首  其二",
        "author": "苏辙",
        "content": "清池定谁至，鸂鶒自来驯。\n知我无伤意，怜渠解托身。\n桥阴栖息稳，岛外往来频。\n勿食游鱼子，从交长细鳞。",
        "dynasty": "宋",
        "collection_info": null
    },
    {
        "title": "次韵答人见寄",
        "author": "苏辙",
        "content": "对案青山云气腾，天将隙地养无能。\n窗扉迎署梅将溜，虚市无人冷欲冰。\n寂默忘言惭社燕，毰毸困睡比春鹰。\n深知大府容衰病，復值年来蚕麦登。",
        "dynasty": "宋",
        "collection_info": null
    },
    {
        "title": "次韵答人槛竹",
        "author": "苏辙",
        "content": "猗猗元自直，落落不须扶。\n密节风吹展，清阴月共铺。\n丛长傲霜雪，根瘦耻泥涂。\n更种愁无地，应须剪碧芦。",
        "dynasty": "宋",
        "collection_info": null
    },
    {
        "title": "次韵王荐推官见寄",
        "author": "苏辙",
        "content": "可怜衰病孰为媒，私喜邻邦得俊才。\n玉案愧无酬锦绣，木瓜却用报琼瑰。\n风流似欲传诸谢，格律犹应学老梅。\n始信山川出才士，扁舟新自宛溪来。",
        "dynasty": "宋",
        "collection_info": null
    },
    {
        "title": "郭尉愿惇夫以琳上人书诗为示次韵",
        "author": "苏辙",
        "content": "勉强冠裳四十余，同官早岁亦山居。\n朝来过我三竿日，袖有幽僧数纸书。\n家住一廛何计反，官供五斗未应无。\n闻渠秋后来相访，脱粟藜羹只自如。",
        "dynasty": "宋",
        "collection_info": null
    },
    {
        "title": "次韵汪琛监簿见赠",
        "author": "苏辙",
        "content": "连宵暑雨气如秋，过客不来谁与游。\n頼有澹台肯相顾，坐令彭泽未能休。\n琴疏不办弹新曲，学废谁令致束修。\n惭愧邑人怜病懒，共成清凈劝迟留。",
        "dynasty": "宋",
        "collection_info": null
    },
    {
        "title": "周昉画美人歌",
        "author": "苏辙",
        "content": "深宫美人百不知，饮酒食肉事游嬉。\n弹丝吹竹舞罗衣，曲终对镜理鬓眉。\n岌然高髻玉钗垂，双鬟窈窕萼叶微。\n宛转踯躅从婴儿，倚楹俯槛皆有姿。\n拥扇执拂知从谁，瘦者飞燕肥玉妃。\n俯仰向背乐且悲，九重深远安得窥。\n周生执笔心坐驰，流传人间眩心脾。\n飞琼小玉云雾帏，长风吹开忽见之。\n梦魂清夜那復追，老人衰朽百事非。\n展卷一笑亦胡为，持付少年良所宜。",
        "dynasty": "宋",
        "collection_info": null
    },
    {
        "title": "病中郭尉见访",
        "author": "苏辙",
        "content": "偶成三日寒兼热，知是多闻力未全。\n却问药王求妙剂，惭非摩诘已虚圆。\n劳公强说修行渐，顾我方为病垢缠。\n应是床头有新酒，欲邀佳客故留连。",
        "dynasty": "宋",
        "collection_info": null
    },
    {
        "title": "病后",
        "author": "苏辙",
        "content": "一经寒热攻骸骨，正似兵戈过室庐。\n柱木支撑终未稳，筋皮收拾久犹疏。\n芭蕉张王要须朽，云气浮游毕竟虚。\n頼有衣中珠尚在，病中点检亦如如。",
        "dynasty": "宋",
        "collection_info": null
    },
    {
        "title": "復病三首  其一",
        "author": "苏辙",
        "content": "病作日短至，病消秋气初。\n山深足氛瘴，俗俭少肴蔬。\n药乱曾何补，心安当自除。\n朝廷闵流落，已是脱迁居。",
        "dynasty": "宋",
        "collection_info": null
    },
    {
        "title": "復病三首  其二",
        "author": "苏辙",
        "content": "寒作埋冰雪，热攻投火汤。\n今生那有此，宿业未应亡。\n委顺一无损，力争徒自伤。\n颓然付一榻，是处得清凉。",
        "dynasty": "宋",
        "collection_info": null
    },
    {
        "title": "復病三首  其三",
        "author": "苏辙",
        "content": "一病五十日，復尔当解官。\n不才归亦乐，无食去犹难。\n黾勉人应笑，低徊意已阑。\n旧师摩诘老，把卷静中看。",
        "dynasty": "宋",
        "collection_info": null
    },
    {
        "title": "送琳长老还大明山",
        "author": "苏辙",
        "content": "身老与世疏，但有世外缘。\n五年客江西，扫轨谢往还。\n依依二三老，示我马祖禅。\n身心忽明旷，不受垢污缠。\n偶成江东游，欲别空悽然。\n缘散众亦去，飘若风中烟。\n华阳本荒邑，缁素明星悬。\n偶然得老尉，旧依育王山。\n琏公善知识，不见十九年。\n我昔未闻道，问以所入门。\n告我从信入，授我普眼篇。\n冉冉百尺松，起自一寸根。\n南归髮尽白，尺书今始传。\n不知邻邑中，乃有门人贤。\n百里走相访，触热汗雨翻。\n怀中出诗卷，清绝如断蝉。\n我适病寒热，气力才绵绵。\n空斋默相向，欲语不能宣。\n未暇答佳意，归锡锵金环。\n空有维摩病，愧无维摩言。",
        "dynasty": "宋",
        "collection_info": null
    },
    {
        "title": "病退",
        "author": "苏辙",
        "content": "冷枕单衣小竹床，卧闻秋雨滴心凉。\n此间本凈何须洗，是病皆空岂有方。\n示疾维摩元自在，放身南岳离思量。\n病根欲去真元在，中夜梦游何有乡。",
        "dynasty": "宋",
        "collection_info": null
    },
    {
        "title": "病后白髮",
        "author": "苏辙",
        "content": "枯木自少叶，不堪经晓霜。\n病添衰髮白，梳落细丝长。\n筋力从凋朽，肝心罢激昂。\n势如秋后雨，一度一凄凉。",
        "dynasty": "宋",
        "collection_info": null
    },
    {
        "title": "答琳长老寄幽兰白朮黄精三本二绝  其一",
        "author": "苏辙",
        "content": "谷深不见兰生处，追逐微风偶得之。\n解脱清香本无染，更因一嗅识真如。",
        "dynasty": "宋",
        "collection_info": null
    },
    {
        "title": "答琳长老寄幽兰白朮黄精三本二绝  其二",
        "author": "苏辙",
        "content": "老僧似识众生病，久在山中养药苗。\n白朮黄精远相寄，知非象马费柔调。",
        "dynasty": "宋",
        "collection_info": null
    },
    {
        "title": "次韵侯宣城题迭嶂楼",
        "author": "苏辙",
        "content": "小邑来时路，宣城最近邻。\n楼台百年旧，花竹一番新。\n登览春深日，凝思病后身。\n何时对樽酒，重为洗埃尘。",
        "dynasty": "宋",
        "collection_info": null
    },
    {
        "title": "初闻得校书郎示同官三绝  其一",
        "author": "苏辙",
        "content": "读书犹记少年狂，万卷纵横晒腹囊。\n奔走半生头欲白，今年始得校书郎。",
        "dynasty": "宋",
        "collection_info": null
    },
    {
        "title": "初闻得校书郎示同官三绝  其二",
        "author": "苏辙",
        "content": "百家小邑万重山，惭愧斯民爱长官。\n粳稻如云梨枣熟，暂留聊復为加餐。",
        "dynasty": "宋",
        "collection_info": null
    },
    {
        "title": "初闻得校书郎示同官三绝  其三",
        "author": "苏辙",
        "content": "病后浊醪都少味，老来欢意苦无多。\n临行寂寞空相对，不作新诗奈客何。",
        "dynasty": "宋",
        "collection_info": null
    },
    {
        "title": "绩溪二咏 豁然亭",
        "author": "苏辙",
        "content": "南看城市北看山，每到令人意豁然。\n碧瓦千家新过雨，青松万壑正生烟。\n经秋卧病闻斤响，此日登临负酒船。\n径请诸君作佳句，壁间题我此诗先。",
        "dynasty": "宋",
        "collection_info": null
    },
    {
        "title": "绩溪二咏 翠眉亭",
        "author": "苏辙",
        "content": "谁安双岭曲弯弯，眉势低临户牖间。\n斜拥千畦铺渌水，稍分八字放遥山。\n愁霏宿雨峰峦湿，笑卷晴云草木闲。\n忽忆故乡银色界，举头千里见苍颜。",
        "dynasty": "宋",
        "collection_info": null
    },
    {
        "title": "辞灵惠庙归过新兴院书其屋壁",
        "author": "苏辙",
        "content": "来时稻叶针锋细，去日黄花黍粒粗。\n久病终惭多敝政，丰年犹喜慰耕夫。\n青山片片添红叶，渌水星星照白鬚。\n东观校雠非老事，眼昏那復竞铅朱。",
        "dynasty": "宋",
        "collection_info": null
    },
    {
        "title": "郭尉惠古镜",
        "author": "苏辙",
        "content": "凛如秋月照虚空，遇水留形处处同。\n一瞬自成千亿月，精神依旧满胸中。",
        "dynasty": "宋",
        "collection_info": null
    },
    {
        "title": "歙县岁寒堂",
        "author": "苏辙",
        "content": "槛外甘棠锦绣屏，长松何者擅亭名。\n浮花过眼无多日，劲节凌寒尽此生。\n暗长茯苓根自大，旋收金粉气尤清。\n长官不用求琴谱，但听风吹作弄声。",
        "dynasty": "宋",
        "collection_info": null
    },
    {
        "title": "邵武游氏老人三清堂紫芝",
        "author": "苏辙",
        "content": "黑龟赤凤早逢师，白髮苍颜老不衰。\n丹鼎一丸深自秘，紫芝三叶却先知。\n烟熏晴日云容薄，色凝秋霜玉性奇。\n何日刀圭救羸病，尽芟荆棘种交梨。",
        "dynasty": "宋",
        "collection_info": null
    },
    {
        "title": "神宗皇帝挽词三首  其一",
        "author": "苏辙",
        "content": "稽古尧无作，勤邦禹有功。\n政新天地力，事改汉唐风。\n礼乐寰中盛，梯航海外通。\n华封徒有诵，龙御忽乘空。",
        "dynasty": "宋",
        "collection_info": null
    },
    {
        "title": "神宗皇帝挽词三首  其二",
        "author": "苏辙",
        "content": "承平终不处，付託重艰难。\n统接神孙正，人依圣母安。\n桥山封剑佩，原庙见衣冠。\n万国缠哀处，嵩阳桧柏寒。",
        "dynasty": "宋",
        "collection_info": null
    },
    {
        "title": "神宗皇帝挽词三首  其三",
        "author": "苏辙",
        "content": "取士忘疏贱，量书废寝兴。\n刍言本何益，玉殿最先登。\n日角依俙想，尧言涕泗称。\n龙髯远莫及，零泪冻成冰。",
        "dynasty": "宋",
        "collection_info": null
    },
    {
        "title": "舟过严陵滩将谒祠登台舟人夜解及明已远至桐庐望桐君山寺缥缈可爱遂以小舟游之二绝  其一",
        "author": "苏辙",
        "content": "扁舟怱草出山来，惭愧严公旧钓台。\n舟子未应知此恨，梦中飞楫定谁催。",
        "dynasty": "宋",
        "collection_info": null
    },
    {
        "title": "舟过严陵滩将谒祠登台舟人夜解及明已远至桐庐望桐君山寺缥缈可爱遂以小舟游之二绝  其二",
        "author": "苏辙",
        "content": "严公钓濑不容看，犹喜桐君有故山。\n多病未须寻药录，从今学取衲僧閒。",
        "dynasty": "宋",
        "collection_info": null
    },
    {
        "title": "泝潮二首  其一",
        "author": "苏辙",
        "content": "潮来海若一长呼，潮去萧条一吸余。\n初见千艘委泥土，忽浮万斛泝空虚。\n映山少避曾非久，借势前行却自如。\n天地尚遭人意料，乘时使气定粗疏。",
        "dynasty": "宋",
        "collection_info": null
    },
    {
        "title": "泝潮二首  其二",
        "author": "苏辙",
        "content": "疋练萦回出海门，黄泥先变碧波浑。\n初来似欲倾沧海，正满真能倒百源。\n流枿飞腾竟何在，扁舟睥睨久仍存。\n自惭不作山林计，来往终随万物奔。",
        "dynasty": "宋",
        "collection_info": null
    },
    {
        "title": "赠王復处士",
        "author": "苏辙",
        "content": "候潮门外王居士，平昔交游遍海涯。\n本种杉松为老计，晚将亭榭付邻家。\n为生有道终安隠，好事来游空嘆嗟。\n犹有东坡旧诗卷，忻然对客展龙蛇。",
        "dynasty": "宋",
        "collection_info": null
    },
    {
        "title": "张惕山人即昔所谓惠思师也余旧识之于京师忽来相访茫然不復省徐自言其故戏作二小诗赠之  其一",
        "author": "苏辙",
        "content": "昔日高僧今白衣，人生变化定难知。\n故人相见不相识，空怪解吟无本诗。",
        "dynasty": "宋",
        "collection_info": null
    },
    {
        "title": "张惕山人即昔所谓惠思师也余旧识之于京师忽来相访茫然不復省徐自言其故戏作二小诗赠之  其二",
        "author": "苏辙",
        "content": "听诵长江近章句，喜逢澄观已冠巾。\n醉吟挥弄清潮水，谁信从前戒律人。",
        "dynasty": "宋",
        "collection_info": null
    },
    {
        "title": "次韵子瞻送杨杰主客奉诏同高丽僧游钱塘",
        "author": "苏辙",
        "content": "人言长安远如日，三韩住处朝日赤。\n飞帆走马入齐梁，却渡吴江食吴橘。\n玉门万里唯言九，行人泪堕阳关酒。\n佛法西来到此间，遍满曾如屈伸手。\n出家王子身心虚，飘然渡海如过渠。\n远来忽见倾盆雨，属国真逢戴角鱼。\n至人无心亦无法，一物不见谁为敌。\n东海东边定有无，拍手笑作中朝客。",
        "dynasty": "宋",
        "collection_info": null
    },
    {
        "title": "寄龙井辩才法师三绝  其一",
        "author": "苏辙",
        "content": "我兄教我过东吴，遗墨山间无处无。\n忽报冬潮催出堰，俗缘深重道心粗。",
        "dynasty": "宋",
        "collection_info": null
    },
    {
        "title": "寄龙井辩才法师三绝  其二",
        "author": "苏辙",
        "content": "山色青冥叶未红，湖光凝碧晓无风。\n行穷上下两天竺，望断南山龙井龙。",
        "dynasty": "宋",
        "collection_info": null
    },
    {
        "title": "寄龙井辩才法师三绝  其三",
        "author": "苏辙",
        "content": "井水中藏东海鱼，侧盆翻雨洗凡夫。\n隔山欲共公相见，莫道从来一滴无。",
        "dynasty": "宋",
        "collection_info": null
    },
    {
        "title": "元绛参政挽词",
        "author": "苏辙",
        "content": "吴越朝天功在民，当年卿相亦仁人。\n曾孙终与元丰政，故老犹知异代因。\n吏治清明开白日，文词俊发吐青春。\n邺都从事堂中客，涕洒高原柏子新。",
        "dynasty": "宋",
        "collection_info": null
    },
    {
        "title": "过王介同年墓",
        "author": "苏辙",
        "content": "平生使气坐生风，徐叩方知学有功。\n应奉读书无復忘，虞翻忤物自甘穷。\n埋根射策久弥奋，投老为邦悍莫攻。\n坟木未须惊已拱，少年我亦作衰翁。",
        "dynasty": "宋",
        "collection_info": null
    },
    {
        "title": "将游金山寄元长老",
        "author": "苏辙",
        "content": "粗砂施佛佛欣受，怪石供僧僧不嫌。\n空手远来还要否，更无一物可增添。",
        "dynasty": "宋",
        "collection_info": null
    },
    {
        "title": "元老见访留坐具而去戏作一绝调之",
        "author": "苏辙",
        "content": "石霜旧夺裴休笏，坐具只今君自留。\n留放书房还会否，受降曾不费戈矛。",
        "dynasty": "宋",
        "collection_info": null
    },
    {
        "title": "元老和示小诗自谓非战之罪復作一绝并坐具还之",
        "author": "苏辙",
        "content": "请君却领弥天具，不欲终收陷虎名。\n莫道昏沉非战罪，何如不战屈人兵。",
        "dynasty": "宋",
        "collection_info": null
    },
    {
        "title": "子瞻与长老择师相遇于竹西石塔之间屡以绝句赠之又留书邀辙同作遂以一绝继之",
        "author": "苏辙",
        "content": "远老陶翁好弟兄，虎溪庐阜久逢迎。\n何须更要经平子，清议从来贵士衡。",
        "dynasty": "宋",
        "collection_info": null
    },
    {
        "title": "高邮赠别杜介供奉",
        "author": "苏辙",
        "content": "淮南鱼米年年贱，直便归休无俸钱。\n锦背图书何益事，尘生弦筦正参禅。\n逢人未废一樽酒，送客长随百里船。\n世上得如君自在，不须开府事开边。",
        "dynasty": "宋",
        "collection_info": null
    },
    {
        "title": "答王定国问疾",
        "author": "苏辙",
        "content": "五年窜南荒，顽质不伏病。\n吸清吐浊秽，气练骨随劲。\n澹然久忘归，寂寂就遐屏。\n国恩念流落，牵挽畀邻境。\n叶舟泝长江，藤鞋过重岭。\n峡深茑萝恶，山崄崖石横。\n恢台夏初发，氛雾秋愈盛。\n菘薤食有时，豚羔讵曾省。\n门开讼氓入，日晏鴂舌竞。\n肝脾得寒热，冰炭迫晨暝。\n俚医固空疏，蛮觋剧粗猛。\n老妻但坐哭，遗语未肯听。\n长子亦在床，一卧昏不醒。\n思归未可得，即死副前定。\n如如性终在，冉冉岁将冷。\n筋骸稍轻安，冠服强披整。\n余方厌苓朮，日食禁醪茗。\n髮衰乱随栉，骨瘦空看影。\n簿书勉復亲，环玦非所请。\n马老固伏枥，槎流旧安井。\n凌兢就轻车，邂逅出修绠。\n此生诚梦幻，俯仰成吊庆。\n故人枉新诗，万里慰孤耿。\n赏音我非旷，斫鼻君真郢。\n南迁昔所同，卧疾今亦并。\n远行信由天，未死庸非命。\n归舟正飘兀，斋舍念清凈。\n作书附鸿翼，去路瞻斗柄。\n闸水渐安流，吴音未全正。\n一樽对清言，及此冬夜永。",
        "dynasty": "宋",
        "collection_info": null
    },
    {
        "title": "和子瞻次孙觉谏议韵题邵伯闸上斗野亭见寄",
        "author": "苏辙",
        "content": "扁舟未遽解，坐待两闸平。\n浊水污人思，野寺为我清。\n昔游有遗咏，枯墨存高甍。\n故人独未来，一樽谁与倾。\n北风吹微云，莫寒依月生。\n前望邗沟路，却指铁瓮城。\n茅檐卜兹地，江水供晨烹。\n试问东坡翁，毕老几此行。\n奔驰力不足，隠约性自明。\n早为归耕计，免惭老僧荣。",
        "dynasty": "宋",
        "collection_info": null
    },
    {
        "title": "次韵子瞻题泗州监仓东轩二首  其一",
        "author": "苏辙",
        "content": "肩舆袅袅渡浮梁，吏隠知君寄一仓。\n十里遥看飞皂盖，小轩相对有壶浆。\n清霄往往投车辖，永日霏霏散篆香。\n留滞淮南久仍乐，莫年何意復为郎。",
        "dynasty": "宋",
        "collection_info": null
    },
    {
        "title": "次韵子瞻题泗州监仓东轩二首  其二",
        "author": "苏辙",
        "content": "万斛尘飞日为霾，无心退食自成斋。\n梅生红粟初迎腊，鱼跃银刀正出淮。\n卧病空看帆度碛，诵诗犹记雪填阶。\n夹河南北俱形胜，且借高城作两崖。",
        "dynasty": "宋",
        "collection_info": null
    },
    {
        "title": "答颜復国博",
        "author": "苏辙",
        "content": "岁晚河冰留画船，一轩修竹喜萧然。\n诗词温厚新成格，道论精微近入禅。\n病后不胜清醑酽，别时仍得旧书传。\n欲成古史须咨考，陋巷何因接尺椽。",
        "dynasty": "宋",
        "collection_info": null
    },
    {
        "title": "次韵王定民宣德",
        "author": "苏辙",
        "content": "彭城寺壁看诗来，颜氏瓢樽偶共开。\n茅屋未完先凿沼，竹林成后想宜梅。\n新诗妙绝难为继，高论微低得共陪。\n第一词人生不识，兹行尚喜揖君才。",
        "dynasty": "宋",
        "collection_info": null
    },
    {
        "title": "河冰",
        "author": "苏辙",
        "content": "扁舟多艰虞，与我平日类。\n初乘滂洋流，旋涉冻浅地。\n日西阴风作，夜半流澌至。\n悄然孤寂枕，觉此凝冽气。\n河声噤不喧，灯花结復坠。\n忽来触舟去，声与裂帛似。\n平明发窗扉，吏卒殭未起。\n奔腾阵马过，汹涌晴云驶。\n纷纷散环玦，卷卷浮席被。\n汇流忽腾蹙，曲岸相撑抵。\n欹危起丘山，汗漫接洲沚。\n连艘恣凌轣，千槌竞纷委。\n刚强初悍顽，溃散终披靡。\n扫除就虚旷，沿泝弄清泚。\n我行无疾徐，乘流得坎止。\n偶然追还期，愧此堕千指。\n阴阳有定数，开塞亦常理。\n穷冬治舟行，嗟此岂天意。",
        "dynasty": "宋",
        "collection_info": null
    },
    {
        "title": "復赋河冰四绝  其一",
        "author": "苏辙",
        "content": "客心凛凛怯寒冰，拥褐无言夜漏深。\n河伯似知归意速，风号西北故相禁。",
        "dynasty": "宋",
        "collection_info": null
    },
    {
        "title": "復赋河冰四绝  其二",
        "author": "苏辙",
        "content": "春来归梦剧飞鳬，夜半流澌拥舳舻。\n似胜去年彭蠡口，雪封庐岳浪翻湖。",
        "dynasty": "宋",
        "collection_info": null
    },
    {
        "title": "復赋河冰四绝  其三",
        "author": "苏辙",
        "content": "朝来县令借长船，仍遣千夫上下牵。\n不惜琼瑶分众手，贪看雪片满河壖。",
        "dynasty": "宋",
        "collection_info": null
    },
    {
        "title": "復赋河冰四绝  其四",
        "author": "苏辙",
        "content": "轻纨破碎佩环流，颠倒锵鸣乱触舟。\n解绋投篙曾不顾，不知何处拥汀洲。",
        "dynasty": "宋",
        "collection_info": null
    },
    {
        "title": "河冰稍解喜呈王适",
        "author": "苏辙",
        "content": "留滞江湖白髮生，西归犹苦冻峥嵘。\n春风未到冰先解，河水初深船自轻。\n去国偶然经昼梦，逢人稍欲问都城。\n羁鸿共有成行喜，双鲤应将尺素迎。",
        "dynasty": "宋",
        "collection_info": null
    },
    {
        "title": "河冰復结復次前韵",
        "author": "苏辙",
        "content": "懊恼河冰散復生，徂年近已失峥嵘。\n身留短舫厌厌睡，目送飞鸿一一轻。\n引縴低徊疑上坂，打凌辛苦甚攻城。\n东风怜我归心速，稍变杨梢百里迎。",
        "dynasty": "宋",
        "collection_info": null
    },
    {
        "title": "题南都留守妙峰亭",
        "author": "苏辙",
        "content": "我登妙峰亭，欲访德云师。\n春阳被原野，濉涣含流澌。\n未復桃李色，稍增松桂姿。\n孑孑东来樯，冉冉将安之。\n万物委天运，此身免奔驰。\n怅然怀旧游，一丘覆茅茨。\n清冷久沮洳，文雅空颓隳。\n提携二三子，醉倒春风吹。\n不见妙峰处，安知德云期。\n南迁久忘反，有获空自知。\n归来览新构，恍然发深思。\n远行极南海，此地初不移。\n酌我一斗酒，尽公终日嬉。\n德云非公欤，相对欲无词。",
        "dynasty": "宋",
        "collection_info": null
    },
    {
        "title": "次韵发运路昌衡淮南见山堂",
        "author": "苏辙",
        "content": "迭石初成得赐环，未应苔藓上苍颜。\n据鞍华岳旌旄裏，回首淮山梦想间。\n烽火日传西塞静，丘陵应伴壮心闲。\n终南太白皆公有，肯向庭中更作山。",
        "dynasty": "宋",
        "collection_info": null
    },
    {
        "title": "送戴朝议归蜀中",
        "author": "苏辙",
        "content": "岷山招我早归来，剑阁横空未易回。\n北叟忽惊鶗鴂晚，西辕欲及海棠开。\n避仇赋客亲耕耒，因乱诗翁着酒杯。\n但爱江山无一事，为言父老莫相猜。",
        "dynasty": "宋",
        "collection_info": null
    },
    {
        "title": "后省初成直宿呈子瞻二首  其一",
        "author": "苏辙",
        "content": "掖垣初罢斧斤响，栋宇犹闻松桂香。\n江海蹔来俱野客，云霄并直愧华堂。\n月明似与人烟远，风细微闻禁漏长。\n谏草未成眠未稳，始知天上极清凉。",
        "dynasty": "宋",
        "collection_info": null
    },
    {
        "title": "后省初成直宿呈子瞻二首  其二",
        "author": "苏辙",
        "content": "射策当年偶一时，对床夜雨失前期。\n庐间还往无多地，梦裏追寻亦自疑。\n螭墨屡干朝已久，囊封希上出犹迟。\n茅檐半破松筠老，归念萧然欲语谁。",
        "dynasty": "宋",
        "collection_info": null
    },
    {
        "title": "次韵子瞻送陈睦龙图出守潭州",
        "author": "苏辙",
        "content": "海上石桥余折栋，大舶记君过铁瓮。\n东行万里若乘空，老蜃长鲸应入鞚。\n波摇风卷卧不起，免教髀肉鞍磨痛。\n归来过我话艰苦，惊汗津津尚流汞。\n海涯风物画成图，错落天吴兼紫凤。\n至今想象隔人世，往往风涛吹昼梦。\n长沙欲往厌飞楫，幸有千兵作迎送。\n文章清逸世少比，科第峥嵘声自重。\n远行屡屈众所嘆，出祖谁攀车欲动。\n明朝鼓角背王城，莫听单于吹晓弄。",
        "dynasty": "宋",
        "collection_info": null
    },
    {
        "title": "送千之侄西归",
        "author": "苏辙",
        "content": "京洛东游岁月深，相逢初喜解微吟。\n梦中助我生池草，别后同谁饮竹林。\n文字承家怜女在，风流似舅慰人心。\n便将格律传诸弟，王谢诸人无古今。",
        "dynasty": "宋",
        "collection_info": null
    },
    {
        "title": "驾幸亲贤宅赠随驾诸公",
        "author": "苏辙",
        "content": "日日南风夜气烦，一声鸣䟆万人看。\n禁沟飞水清黄道，凉殿分冰遍从官。\n急雨未成昏观阙，微飙稍觉泛和銮。\n相看挥汗尘埃裏，散髮何人旧不冠。",
        "dynasty": "宋",
        "collection_info": null
    },
    {
        "title": "次韵子瞻饮道者院池上",
        "author": "苏辙",
        "content": "雨气凉侵殿，河流渗入池。\n黄粱瀹鱼子，白酒泻鹅儿。\n风细初生袖，尘清免污眉。\n郊行不易得，拂壁看题诗。",
        "dynasty": "宋",
        "collection_info": null
    },
    {
        "title": "答孔平仲惠蕉布二绝  其一",
        "author": "苏辙",
        "content": "裘葛终年累已轻，薄蕉如雾气尤清。\n应知浣濯衣棱败，少助晨趋萃蔡声。",
        "dynasty": "宋",
        "collection_info": null
    },
    {
        "title": "答孔平仲惠蕉布二绝  其二",
        "author": "苏辙",
        "content": "灯笼白葛扇裁纨，身似山僧不似官。\n更得双蕉缝直掇，都人浑作道人看。",
        "dynasty": "宋",
        "collection_info": null
    },
    {
        "title": "次韵朱光庭司谏喜雨",
        "author": "苏辙",
        "content": "焦枯连夏火，洗濯待秋霖。\n都邑沟渠凈，郊原黍豆深。\n流膏侵地轴，晴意动风琴。\n谁似臣居易，先成喜雨箴。",
        "dynasty": "宋",
        "collection_info": null
    },
    {
        "title": "次韵光庭省中书事",
        "author": "苏辙",
        "content": "放浪江湖久惰慵，安排谁置从官中。\n粗疏空与延和对，开纳初还贞观风。\n二鄙兵消真帝力，四方雨足自天功。\n时将一勺倾沧海，漫使人知达四聪。",
        "dynasty": "宋",
        "collection_info": null
    },
    {
        "title": "送张恕朝奉南京签判二首  其一",
        "author": "苏辙",
        "content": "楚蟹吴柑初着霜，梁园官酒试羔羊。\n老如计相非无齿，清似留侯未却粮。\n杖屦稍通宾客过，殽蔬要遣子孙尝。\n诏书委曲如公意，幕府新除朱绂郎。",
        "dynasty": "宋",
        "collection_info": null
    },
    {
        "title": "送张恕朝奉南京签判二首  其二",
        "author": "苏辙",
        "content": "朱绂还家罢倚门，留都无事最宜亲。\n下车趋走惊邻舍，决狱平反慰老人。\n相见只今多邂逅，旧游他日半埃尘。\n何年重起扁舟兴，会作东湖十日宾。",
        "dynasty": "宋",
        "collection_info": null
    },
    {
        "title": "送贾讷朝奉通判眉州",
        "author": "苏辙",
        "content": "归念长依落日边，壶浆今见逆新官。\n声传已觉讴歌遍，身到前知政令宽。\n民病贤人来已暮，时平蜀道本无难。\n明年我欲修桑梓，为赏庭前荔子丹。",
        "dynasty": "宋",
        "collection_info": null
    },
    {
        "title": "次韵黄庭坚学士猩毛笔",
        "author": "苏辙",
        "content": "不悟身边一斗红，圣贤随世亦时中。\n何人知有中书巧，缚送能书陈孟公。",
        "dynasty": "宋",
        "collection_info": null
    },
    {
        "title": "李诚之待制挽词二首  其一",
        "author": "苏辙",
        "content": "脱遗章句事经纶，满腹龙蛇自屈伸。\n南驾威声传绝域，西征旧恨失姦臣。\n空留谏疏惊颓靡，终託诗词话苦辛。\n直气如云未应尽，一双嗣子亦骐驎。",
        "dynasty": "宋",
        "collection_info": null
    },
    {
        "title": "李诚之待制挽词二首  其二",
        "author": "苏辙",
        "content": "济南风物在西湖，湖上逢公初下车。\n谈笑樽前伏齐虏，旌旗门外听除书。\n一封未奏先焚草，三黜归来便种蔬。\n泪落西堂歌酒地，杉松空见岁寒余。",
        "dynasty": "宋",
        "collection_info": null
    },
    {
        "title": "司马温公挽词四首  其一",
        "author": "苏辙",
        "content": "白髮三朝旧，青山一布衾。\n封章留帝所，德泽在人心。\n未起讴吟切，来归顾託深。\n杨公不久住，天意定难忱。",
        "dynasty": "宋",
        "collection_info": null
    },
    {
        "title": "司马温公挽词四首  其二",
        "author": "苏辙",
        "content": "决策传贤际，危言变法初。\n纷纷看往事，一一验遗书。\n富贵终何有，清贫只自如。\n西州不忍过，行哭便回车。",
        "dynasty": "宋",
        "collection_info": null
    },
    {
        "title": "司马温公挽词四首  其三",
        "author": "苏辙",
        "content": "区区非为己，恳恳欲忘生。\n力尽心终在，身亡势亦成。\n遗民抛剑戟，故老半公卿。\n魏丙生前友，俱传汉相名。",
        "dynasty": "宋",
        "collection_info": null
    },
    {
        "title": "司马温公挽词四首  其四",
        "author": "苏辙",
        "content": "少年真狷浅，射策本粗疏。\n欲广忠言地，先收众弃余。\n流离见更化，邂逅捧除书。\n赵孟终知厥，他人恐駡予。",
        "dynasty": "宋",
        "collection_info": null
    },
    {
        "title": "送表弟程之元知楚州",
        "author": "苏辙",
        "content": "与君外兄弟，初如一池鱼。\n中年云雨散，各异涧谷居。\n客舍復相从，语极长唏嘘。\n青衫奉朝谒，白髮惊晨梳。\n百年不堪把，一樽欢有余。\n清言我未厌，昨夜闻除书。\n淮南旱已久，疲民食田蔬。\n诏发上供米，仍疏古邗渠。\n要须贤使君，均此积岁储。\n径乘两桨去，不待五马车。\n别离难重陈，劳徕不可徐。\n政成得召节，岁晚当归欤。",
        "dynasty": "宋",
        "collection_info": null
    },
    {
        "title": "送王震给事知蔡州",
        "author": "苏辙",
        "content": "朝廷入忘返，冠盖如云屯。\n贤哉贵公子，独以民社言。\n西台出命书，落笔波涛翻。\n东台典封驳，坐惜日月奔。\n试剧得上蔡，高卧强东藩。\n旱岁独多麦，时雨如倾盆。\n铃轩省鞭抶，幕府多壶樽。\n逡巡文字乐，斥去簿领烦。\n赐环行当至，坐席恐未温。\n三槐日成阴，富贵属曾孙。",
        "dynasty": "宋",
        "collection_info": null
    },
    {
        "title": "送王廷老朝散知虢州",
        "author": "苏辙",
        "content": "满腹贮精神，触手会众理。\n一废十五年，直坐才多尔。\n我昔游宋城，忆始识君子。\n簿书填丘山，宾客乱峰螘。\n出寻城下宅，屡屣床前履。\n清谈如锯木，落屑纷相委。\n解颐自有乐，置酒姑且止。\n逡巡破黄封，婉娩歌皓齿。\n风高熊正白，霜落蟹初紫。\n夜阑意未厌，河斜客忘起。\n归来笑僮仆，熟醉未曾尔。\n江湖一流荡，欢意日颓弛。\n西还经旧游，相逢值新喜。\n诏催西州牧，门有朱轓柅。\n都城挽不住，山贼近方侈。\n提刀索崖谷，援桴动闾里。\n居家百无与，王事非有己。\n何日却休官，復饮梁王市。",
        "dynasty": "宋",
        "collection_info": null
    },
    {
        "title": "送鲁有开中大知洺州次子瞻韵",
        "author": "苏辙",
        "content": "仲连虽不仕，而非绮与园。\n逡巡笑谈间，屡解战斗繁。\n子敬识二孙，长揖鼓鼙喧。\n意气感周郎，振策起江村。\n二贤继英风，千载为高门。\n曾孙事仁祖，风义夙所敦。\n台阁余故事，父老称遗言。\n白髮识公子，十载友元昆。\n婆娑久不试，俯仰色愈温。\n五马忽嘶鸣，朱轮夹征轩。\n旌旄隔河至，部曲几人存。\n铜虎不可留，刍狗行当燔。\n秋潦决河防，遗黎化惊魂。\n忧心念千里，何暇把一樽。\n西城叩门别，南风吹帽翻。\n嗟我限出谒，未敢逾短垣。\n新晴水尚壮，想见民惊奔。\n安得万丈堤，止此百里浑。\n姑尔救一境，谁当理其源。\n百闻贵一见，尺书为我论。",
        "dynasty": "宋",
        "collection_info": null
    },
    {
        "title": "送陈侗同年知陕府",
        "author": "苏辙",
        "content": "上书乞江淮，得请临关河。\n所得非所愿，亲友或相诃。\n丈夫志四方，所遇常逶迤。\n况当国西屏，形胜古来多。\n昆渠涌北郭，华岳垂东阿。\n羌虏昔未平，驿骑如飞梭。\n间谍时出没，关梁苦谁何。\n尔来一清凈，西望多麦禾。\n魏绛方和戎，先零正投戈。\n秦人释重负，道路闻行歌。\n便当卧斋閤，次第除网罗。\n时时一啸咏，未用勤催科。\n诸孤寄吴越，食口如雁鹅。\n时分橐中金，何必手自摩。",
        "dynasty": "宋",
        "collection_info": null
    },
    {
        "title": "次韵李曼朝散得郡西归留别二首  其一",
        "author": "苏辙",
        "content": "风波定后得西归，乌鹊喧呼里巷知。\n未熟黄粱惊破梦，相看白髮信乘危。\n豚肩尚有冬深味，蚕器应逢市合时。\n父老为公留腊酒，不须犹唱式微诗。",
        "dynasty": "宋",
        "collection_info": null
    },
    {
        "title": "次韵李曼朝散得郡西归留别二首  其二",
        "author": "苏辙",
        "content": "怀印徒行尚故衣，邸中掾史见犹疑。\n千人上冢乡关动，五马行春雨泽随。\n醉裏坠车初未觉，道中破甑復谁悲。\n西行漫遣亲朋喜，早赋陶翁归去诗。",
        "dynasty": "宋",
        "collection_info": null
    },
    {
        "title": "送程建用宣德西归",
        "author": "苏辙",
        "content": "昔与君同巷，参差对柴荆。\n艰难奉老母，弦歌教诸生。\n藜藿饱臧获，布褐均弟兄。\n贫贱理则穷，礼义日益明。\n我亲本知道，家有月旦评。\n逡巡户牖间，时闻嘆息声。\n善恶不可诬，孝弟神所听。\n我见此家人，处约能和平。\n它年彼君子，岂復地上行。\n尔来三十年，遗语空自惊。\n松阡映天末，苦泪缘冠缨。\n子亲八十五，皤然老人星。\n安舆及禄养，平反慰中情。\n月俸虽不多，足备甘与轻。\n今年復考课，得秩真代耕。\n倚门老鹤望，策马飞鸿征。\n归来岁云莫，手奉屠苏觥。\n我诗不徒作，以遗乡党铭。",
        "dynasty": "宋",
        "collection_info": null
    },
    {
        "title": "次韵子瞻杜介供奉送鱼",
        "author": "苏辙",
        "content": "天街雪霁初通驷，禁籞冰开渐跃鱼。\n十尾烦君穿细柳，一杯劝我芼青蔬。\n寒樽独酌偶逢客，佳句相酬不用书。\n江海归来叨禁近，空令同巷往来疏。",
        "dynasty": "宋",
        "collection_info": null
    },
    {
        "title": "次韵子瞻招王蘧朝请晚饮",
        "author": "苏辙",
        "content": "矫矫公孙才不贫，白驹衝雪喜新春。\n忽过银阙迷归路，误认瑶台寻故人。\n访我不嫌泥正滑，留君深愧酒非醇。\n归时九陌铺寒月，清绝空教仆御颦。",
        "dynasty": "宋",
        "collection_info": null
    },
    {
        "title": "子瞻与李公麟宣德共画翠石古木老僧谓之憩寂图题其后",
        "author": "苏辙",
        "content": "东坡自作苍苍石，留取长松待伯时。\n只有两人嫌未足，更收前世杜陵诗。",
        "dynasty": "宋",
        "collection_info": null
    },
    {
        "title": "王君贶宣徽挽词三首  其一",
        "author": "苏辙",
        "content": "妙年收贾傅，白首贵王阳。\n志气文章在，功名岁月长。\n遗孙依旧德，故吏满诸方。\n河朔三持节，斯民定不忘。",
        "dynasty": "宋",
        "collection_info": null
    },
    {
        "title": "王君贶宣徽挽词三首  其二",
        "author": "苏辙",
        "content": "谪堕神仙侣，飞翔鸾凤姿。\n旧逢黄石老，阴许赤松期。\n历历僧伽记，申申邓傅词。\n翻然归海峤，无復世人知。",
        "dynasty": "宋",
        "collection_info": null
    },
    {
        "title": "王君贶宣徽挽词三首  其三",
        "author": "苏辙",
        "content": "从军在河上，仗钺喜公来。\n幕府方闲暇，歌钟得纵陪。\n它年老宾佐，过国泣楼台。\n犹有坟碑在，仍令故客开。",
        "dynasty": "宋",
        "collection_info": null
    },
    {
        "title": "送杜介归扬州",
        "author": "苏辙",
        "content": "扬州繁丽非前世，城郭萧条却古风。\n尚有花畦春雨后，不妨水调月明中。\n东都甲第非嫌汝，北牖羲皇自属翁。\n清洛放船经月事，急先鶗鴂绕芳丛。",
        "dynasty": "宋",
        "collection_info": null
    },
    {
        "title": "次韵子瞻与邓圣求承旨同直翰苑怀武昌西山旧游",
        "author": "苏辙",
        "content": "我游齐安十日回，东坡桃李初未栽。\n扁舟乱流入樊口，山雨未止淫黄梅。\n寒溪闻有古精舍，相与推挽登崔嵬。\n山深县令喜客至，寺荒蔓草生经台。\n黄鹅白酒得野馈，藤床竹簟无纤埃。\n可怜迁客畏人见，共怪青山谁为堆。\n行惊晚照催出谷，中止乱石倾余罍。\n古今相望两令尹，文词洒落千山隈。\n野人岂復识遗趣，过客时为剜苍苔。\n五年留滞屐齿秃，一朝挥手船头开。\n玉堂却忆昔游处，笑问五柳应雕摧。\n满朝文士蚤贵达，凭凌霄汉乘风雷。\n入参秘殿出华省，何曾着足空山来。\n漂流邂逅览遗躅，耳中尚有江声哀。",
        "dynasty": "宋",
        "collection_info": null
    },
    {
        "title": "送杨孟容朝奉西归",
        "author": "苏辙",
        "content": "三十始去家，四十初南迁。\n五十復还朝，白髮正纷然。\n故人从西来，鞍马何联翩。\n握手得一笑，喜我犹生全。\n别离多忧患，梦觉非因缘。\n惟余归耕计，粗有山下田。\n久糜太仓粟，空愧乡党贤。\n老兄富治行，令德齐高年。\n幸此民事清，未厌军垒偏。\n父老携壶浆，稚子迎道边。\n应有故相识，问我何当旋。\n君恩闵衰病，归驾行将鞭。",
        "dynasty": "宋",
        "collection_info": null
    },
    {
        "title": "次韵孔武仲学士见赠",
        "author": "苏辙",
        "content": "羡君耽读书，日夜论今古。\n虽復在家人，不见释手处。\n意求五车尽，未惜双目苦。\n蓬莱倚霄汉，简册充栋宇。\n学成擅囷仓，笔落走风雨。\n破笼闭野鹤，短草藏文虎。\n鬓鬚忽半白，儿女无復乳。\n知君不能荐，愧我终何补。\n偶来相就谈，日落久未去。\n归鞍得新诗，佳句烂如组。\n古风弃雕琢，遗味比乐府。\n且復调埙篪，泠然五音举。",
        "dynasty": "宋",
        "collection_info": null
    },
    {
        "title": "送家定国朝奉西归",
        "author": "苏辙",
        "content": "我怀同门友，势如晓天星。\n老去髮垂素，隠居山更青。\n退翁联科第，俯仰三十龄。\n仕官守乡国，出入奉家庭。\n鹄鹭性本静，芷兰深自馨。\n新诗得高趣，众耳昏未听。\n笑我老忧患，奔走如流萍。\n冠裳强包裹，齿髮坐凋零。\n晚春首归路，朱轓照长亭。\n县令迎使君，綵服导辎軿。\n长嘆或垂涕，平反知有令。\n此乐我已亡，虽达终不宁。",
        "dynasty": "宋",
        "collection_info": null
    },
    {
        "title": "次韵刘贡父省上示同会二首  其一",
        "author": "苏辙",
        "content": "流落江湖东復西，归来未洗足间泥。\n偶随鹏翼培风上，时得衙香满袖携。\n落笔逡巡看儤直，醉吟清绝许分题。\n相望鲁卫虽兄弟，终畏邻封大国齐。",
        "dynasty": "宋",
        "collection_info": null
    },
    {
        "title": "次韵刘贡父省上示同会二首  其二",
        "author": "苏辙",
        "content": "掖垣不復限东西，宾客来衝雾雨泥。\n白酒黄封开潋滟，朱樱青笼落提携。\n五花愧我连书判，三道高君免试题。\n谁遣松蒿同一谷，凌云他日恐难齐。",
        "dynasty": "宋",
        "collection_info": null
    },
    {
        "title": "次韵孔武仲三舍人省上",
        "author": "苏辙",
        "content": "君不见西都校书宗室叟，东鲁高谈鼓瑟手。\n偶然同我西掖垣，并立晓班分左右。\n龙文百斛世无价，瓦釜枵然但升斗。\n诸兄落落不可望，两季幸肯分余光。\n大孔奋飞自南乡，联翩羣雁相追翔，渠家冠盖尤堂堂。",
        "dynasty": "宋",
        "collection_info": null
    },
    {
        "title": "送顾子敦奉使河朔",
        "author": "苏辙",
        "content": "去年送君使河东，今年送君使河北。\n连年东北少安居，慷慨怜君色自得。\n河流西决不入土，千里汗漫败原隰。\n壮夫奔亡老稚死，粟麦无苗安取食。\n君忧臣辱自古然，自说过门三不入。\n忠诚一发鬼神辅，心念既通谋计集。\n堤防旋立村落定，波浪欲收蛟蜃泣。\n二年归国未为久，故旧相看髮犹黑。\n成功岂在延世下，好勇真令腐儒服。\n此时为国颂河平，当使君名长不没。",
        "dynasty": "宋",
        "collection_info": null
    },
    {
        "title": "席上再送",
        "author": "苏辙",
        "content": "人言虎头痴，勇作河朔游。\n黄河六七月，不辨马与牛。\n单车径北渡，横身障西流。\n虎头亦不痴，志在万户侯。\n徜徉历三边，归借坐上筹。\n腰垂黄金印，不受白髮羞。\n此计虽落落，但问有志不。\n临岐且一醉，行役方未休。",
        "dynasty": "宋",
        "collection_info": null
    },
    {
        "title": "次韵孔文仲舍人酴醾",
        "author": "苏辙",
        "content": "苍蛇冻不死，轻素暖仍归。\n落蕊时吹面，繁香自扑帏。\n光凝真照夜，枝软或牵衣。\n似厌风霾苦，应思雾雨霏。\n开樽迎最盛，扫地见初稀。\n頼有清阴在，金波肯发挥。",
        "dynasty": "宋",
        "collection_info": null
    },
    {
        "title": "送钱承制赴广东都监",
        "author": "苏辙",
        "content": "家声远继河西守，游宦多便岭外官。\n南海无波闲斗舸，北堂多暇得羞兰。\n忽闻常棣歌离索，应寄寒梅报好安。\n它日扁舟定归计，仍将犀玉付江湍。",
        "dynasty": "宋",
        "collection_info": null
    },
    {
        "title": "次韵曾子开舍人四月一二日扈从二首  其一",
        "author": "苏辙",
        "content": "万人齐仗足声匀，翠辇徐行不动尘。\n夹道欢呼通老稚，从官杂沓数徐陈。\n旌旗稍放龙蛇卷，旒冕初看日月新。\n天遣雨师先洒道，农夫不復误占辛。",
        "dynasty": "宋",
        "collection_info": null
    },
    {
        "title": "次韵曾子开舍人四月一二日扈从二首  其二",
        "author": "苏辙",
        "content": "衣冠双日款蓬莱，帘脱琼钩扇不开。\n清晓逮惊三殿启，翠华遥自九天来。\n晨光稍稍侵黄盖，瑞雾霏霏着禁槐。\n千两翟车观礼罢，归时满载德风迴。",
        "dynasty": "宋",
        "collection_info": null
    },
    {
        "title": "再和二首  其一",
        "author": "苏辙",
        "content": "病起江南力未匀，强将冠剑拂埃尘。\n木鷄自笑真无用，刍狗何劳收已陈。\n行从銮旗风日细，侧听庙乐管絃新。\n谁知四载勤劳后，併举成功祚泣辛。",
        "dynasty": "宋",
        "collection_info": null
    },
    {
        "title": "再和二首  其二",
        "author": "苏辙",
        "content": "宸心恻恻念污莱，南籞西池闭不开。\n长乐鸣鞘千乘出，顾成荐鬯万方来。\n从臣暗泣新宫柳，父老行依辇路槐。\n双阙影斜朱户启，都人留看属车回。",
        "dynasty": "宋",
        "collection_info": null
    },
    {
        "title": "次韵张昌言给事省中直宿",
        "author": "苏辙",
        "content": "还家未暇拂尘衣，携被重来趁落晖。\n省户鸣驺久分散，宫槐栖鹊共翻飞。\n周庐见月风霾静，斜汉横空星斗稀。\n多病心身怯清禁，故山依约梦西归。",
        "dynasty": "宋",
        "collection_info": null
    },
    {
        "title": "次韵贡父子开直宿",
        "author": "苏辙",
        "content": "掷简摇毫气吐虹，兴余庭药咏残红。\n今宵文字知无几，鼾睡帘中笑二公。",
        "dynasty": "宋",
        "collection_info": null
    },
    {
        "title": "去年冬辙以起居郎入侍迩英讲不逾时迁中书舍人虽忝冒愈深而瞻望清光与日俱远追记当时所见作四绝句呈同省诸公  其一",
        "author": "苏辙",
        "content": "迩英肃肃晓霜清，玉宇时闻槁叶零。\n风过都城吹广内，万人笑语落中庭。",
        "dynasty": "宋",
        "collection_info": null
    },
    {
        "title": "去年冬辙以起居郎入侍迩英讲不逾时迁中书舍人虽忝冒愈深而瞻望清光与日俱远追记当时所见作四绝句呈同省诸公  其二",
        "author": "苏辙",
        "content": "铜瓶洒遍不胜寒，雨点匀圆冻未干。\n回首曈眬朝日上，槐龙对舞覆衣冠。",
        "dynasty": "宋",
        "collection_info": null
    },
    {
        "title": "去年冬辙以起居郎入侍迩英讲不逾时迁中书舍人虽忝冒愈深而瞻望清光与日俱远追记当时所见作四绝句呈同省诸公  其三",
        "author": "苏辙",
        "content": "早岁西厢跪直言，起迎天步晚临轩。\n何知老侍曾孙圣，欲泣龙髯吐復吞。",
        "dynasty": "宋",
        "collection_info": null
    },
    {
        "title": "去年冬辙以起居郎入侍迩英讲不逾时迁中书舍人虽忝冒愈深而瞻望清光与日俱远追记当时所见作四绝句呈同省诸公  其四",
        "author": "苏辙",
        "content": "讲罢渊然似不胜，诗书默已契天心。\n高宗问答终垂世，未信诸儒测浅深。",
        "dynasty": "宋",
        "collection_info": null
    },
    {
        "title": "次韵张问给事喜雨",
        "author": "苏辙",
        "content": "已收蚕麦无多日，旋喜山川同一云。\n禾黍趁时青覆壠，池塘流润渌生文。\n两宫尚废清晨集，中禁初消永夜熏。\n仓粟半空民望足，深耕疾耨肯忘君。",
        "dynasty": "宋",
        "collection_info": null
    },
    {
        "title": "次韵宋构朝请归守彭城",
        "author": "苏辙",
        "content": "得郡迎亲愿不违，书来无復寄当归。\n马驰未觉西南远，乌哺何辞日夜飞。\n湖水欲平官舍好，茶征初復讼氓稀。\n平反闻道加餐饭，五裤应须换破衣。",
        "dynasty": "宋",
        "collection_info": null
    },
    {
        "title": "次韵刘贡父西掖种竹",
        "author": "苏辙",
        "content": "竹迷谁定知迷否，趁取滂沱好雨初。\n栽向凤池吹律处，斸从芸阁杀青余。\n迎风一啸朝回早，弄月相差直宿疏。\n应怪籍咸林下客，相看不饮作除书。",
        "dynasty": "宋",
        "collection_info": null
    },
    {
        "title": "次韵刘贡父省中独直",
        "author": "苏辙",
        "content": "帘深巧为隔朝暾，竹密时能引雀喧。\n朝罢宿酲还续梦，静中诸妄稍归根。\n坐曹闻道仍分省，出沐谁当与比轩。\n竹簟茅檐它日事，重因遗咏记君恩。",
        "dynasty": "宋",
        "collection_info": null
    },
    {
        "title": "得告家居次韵贡父见寄",
        "author": "苏辙",
        "content": "君恩赐告许归来，雨后中庭有绿苔。\n起问日高三丈久，卧闻车过九门开。\n泥封连日传新语，腕脱知君有轶才。\n待得晴干追后乘，未应尘土热如灰。",
        "dynasty": "宋",
        "collection_info": null
    },
    {
        "title": "黄几道郎中同年挽词二首  其一",
        "author": "苏辙",
        "content": "温恭天赋此心良，惠爱人知政术长。\n井水无波任瓶绠，牛刀投隙应宫商。\n分符出遍名城守，携被归从华省郎。\n不到汝阴遗恨远，坐令湖水减清光。",
        "dynasty": "宋",
        "collection_info": null
    },
    {
        "title": "黄几道郎中同年挽词二首  其二",
        "author": "苏辙",
        "content": "早岁相从能几时，淮阳花发正游嬉。\n鸣弓矍相人如堵，席地沧浪柳作帷。\n十载旧游真是梦，一时佳客尚存谁。\n遥闻葬日车千两，渍酒绵中寄一悲。",
        "dynasty": "宋",
        "collection_info": null
    },
    {
        "title": "和王定国寄刘贡父",
        "author": "苏辙",
        "content": "度岭当年惜远行，过淮今日似前生。\n留连秋思江侵海，摇荡春心花满城。\n欲寄尺书慵把笔，偶闻佳句独含情。\n何时復看清虚会，醉听秦筝促柱声。",
        "dynasty": "宋",
        "collection_info": null
    },
    {
        "title": "故濮阳太守赠光禄大夫王君正路挽词二首  其一",
        "author": "苏辙",
        "content": "落落承平佐，英英嗣世风。\n芝兰託庭户，鸾鹄峙椅桐。\n结客贤豪际，倾财缓急中。\n悲伤闻故老，沦谢未衰翁。",
        "dynasty": "宋",
        "collection_info": null
    },
    {
        "title": "故濮阳太守赠光禄大夫王君正路挽词二首  其二",
        "author": "苏辙",
        "content": "吴中试良守，濮上继嘉声。\n平赋权家恨，蠲租盗俗清。\n家贫久未葬，身去独留名。\n天报多男子，终存好弟兄。",
        "dynasty": "宋",
        "collection_info": null
    },
    {
        "title": "韩干三马",
        "author": "苏辙",
        "content": "老马侧立鬃尾垂，御者高拱持青丝。\n心知后马有争意，两耳微起如立锥。\n中马直视翘右足，眼光未动心先驰。\n仆夫旋作奔佚想，右手正控黄金羁。\n雄姿骏发最后马，回身奋鬣真权奇。\n圉人顿辔屹山立，未听决骤争雄雌。\n物生先后亦偶尔，有心何者能忘之。\n画师韩干岂知道，画马不独画马皮。\n画出三马腹中事，似欲讥世人莫知。\n伯时一见笑不语，告我韩干非画师。",
        "dynasty": "宋",
        "collection_info": null
    },
    {
        "title": "书郭熙横卷",
        "author": "苏辙",
        "content": "凤阁鸾台十二屏，屏上郭熙题姓名。\n崩崖断壑人不到，枯松野葛相欹倾。\n黄散给舍多肉食，食罢起爱飞泉清。\n皆言古人不復见，不知北门待诏白髮垂冠缨。\n袖中短轴纔半幅，惨澹百里山川横。\n岩头古寺拥云木，沙尾渔舟浮晚晴。\n遥山可见不知处，落霞断雁俱微明。\n十年江海兴不浅，满帆风雨通宵行。\n投篙椓杙便止宿，买鱼沽酒相逢迎。\n归来朝中亦何有，包裹观阙围重城。\n日高困睡心有适，梦中时作东南征。\n眼前欲拟要真物，拂拭束绢付与汾阳生。",
        "dynasty": "宋",
        "collection_info": null
    },
    {
        "title": "题王生画三蚕蜻蜓二首  其一",
        "author": "苏辙",
        "content": "饥蚕未得食，宛转不自持。\n食蚕声如雨，但食无復知。\n老蚕不復食，矫首有所思。\n君画三蚕意，还知使者谁。",
        "dynasty": "宋",
        "collection_info": null
    },
    {
        "title": "题王生画三蚕蜻蜓二首  其二",
        "author": "苏辙",
        "content": "蜻蜓飞翾翾，向空无所着。\n忽然逢飞蚊，验尔饥火作。\n一饱困竹稍，凝然反冥寞。\n若无饥渴患，何贵一箪乐。",
        "dynasty": "宋",
        "collection_info": null
    },
    {
        "title": "赠写真李道士",
        "author": "苏辙",
        "content": "君不见景灵六殿图功臣，进贤大羽东西陈。\n能令将相长在世，自古独有曹将军。\n嵩高李师掉头笑，自言弄笔通前身。\n百年遗像谁復识，满朝冠剑多伟人。\n据鞍一见心有得，临窗相对疑通神。\n十年江海鬚半脱，归来俯仰惭簪绅。\n一挥七尺倚墙立，客来顾我诚似君。\n金章紫绶本非有，绿蓑黄篛甘长贫。\n如何画作白衣老，置之茅屋全吾真。",
        "dynasty": "宋",
        "collection_info": null
    },
    {
        "title": "次韵子瞻题郭熙平远二绝  其一",
        "author": "苏辙",
        "content": "乱山无尽水无边，田舍渔家共一川。\n行遍江南识天巧，临窗开卷两茫然。",
        "dynasty": "宋",
        "collection_info": null
    },
    {
        "title": "次韵子瞻题郭熙平远二绝  其二",
        "author": "苏辙",
        "content": "断云斜日不胜秋，付与骚人满目愁。\n父老如今亦才思，一蓑风雨钓槎头。",
        "dynasty": "宋",
        "collection_info": null
    },
    {
        "title": "次韵钱勰待制秋怀",
        "author": "苏辙",
        "content": "壮心老自消，秋思悲不怨。\n中怀不堪七，那用日食万。\n朝阳凈涂潦，白露霑草蔓。\n夹衣搜故褚，酒债积新券。\n狙猿便林薮，冠带愁槛圈。\n梦追赤松游，食我青精饭。\n归心久已尔，佳句聊復劝。\n近闻洮东将，间出边马健。\n裨王坐受缚，右袂行将献。\n念此愧无功，归欤适吾愿。",
        "dynasty": "宋",
        "collection_info": null
    },
    {
        "title": "宿荥阳宁氏园",
        "author": "苏辙",
        "content": "喧卑背城市，旷荡临溪水。\n车流泝绝壁，河润及桃李。\n居人有佳思，过客得新喜。\n中桥一回顾，欲入迷所自。",
        "dynasty": "宋",
        "collection_info": null
    },
    {
        "title": "荥阳唐高祖太宗石刻像",
        "author": "苏辙",
        "content": "谁言肤寸像，胜力妙人天。\n欲疗众生病，阴扶济世贤。\n身微须覆护，眼凈照几先。\n岂为成功报，犹应历劫缘。",
        "dynasty": "宋",
        "collection_info": null
    },
    {
        "title": "次韵刘贡父从驾",
        "author": "苏辙",
        "content": "一经空记弟传兄，旧德终惭比长卿。\n扈驾联翩来接武，登科先后忆题名。\n竹林共集连诸子，棣萼相辉頼友生。\n它日都门俱引去，不应广受独华荣。",
        "dynasty": "宋",
        "collection_info": null
    },
    {
        "title": "次韵刘贡父和韩康公忆其弟持国二首  其一",
        "author": "苏辙",
        "content": "霜风瑟瑟卷梧蕉，燕处超然夜寂寥。\n羽客信来丹鼎具，石淙梦断水声遥。\n赤松作伴谁当见，黄鹄高飞未易招。\n剑履终身定何益，勤劳付与沛中萧。",
        "dynasty": "宋",
        "collection_info": null
    },
    {
        "title": "次韵刘贡父和韩康公忆其弟持国二首  其二",
        "author": "苏辙",
        "content": "爱君忧世老弥深，特操要须得失临。\n晚岁飞腾推有德，故乡安稳信无心。\n小邦近似西山隠，元气终当北斗斟。\n圣主方求三世旧，老臣何止一遗簪。",
        "dynasty": "宋",
        "collection_info": null
    },
    {
        "title": "闻京东有道人号贺郎中者唐人也其徒有识之者作诗寄之",
        "author": "苏辙",
        "content": "贺老稽山去不还，镜湖独棹钓鱼船。\n南来太白寻无处，却作郎官又几年。\n岱下迎鸾惊典谒，蒙山施药愍耕田。\n试穷脚力追行迹，亦使今生识地仙。",
        "dynasty": "宋",
        "collection_info": null
    },
    {
        "title": "送家安国赴成都教授三绝  其一",
        "author": "苏辙",
        "content": "城西社下老刘君，春服舞雩今几人。\n白髮弟兄惊我在，喜君游宦亦天伦。",
        "dynasty": "宋",
        "collection_info": null
    },
    {
        "title": "送家安国赴成都教授三绝  其二",
        "author": "苏辙",
        "content": "垂白相逢四十年，猖狂情味老俱阑。\n论兵顿似前贤语，莫作当年故目看。",
        "dynasty": "宋",
        "collection_info": null
    },
    {
        "title": "送家安国赴成都教授三绝  其三",
        "author": "苏辙",
        "content": "石室多年款志平，新书久溷里中生。\n遣师今见朝廷意，文律还应似两京。",
        "dynasty": "宋",
        "collection_info": null
    },
    {
        "title": "送欧阳辩",
        "author": "苏辙",
        "content": "我年十九识君翁，鬚髮白尽颧颊红。\n奇姿云卷出翠阜，高论河决生清风。\n我时少年岂知道，因缘父兄愿承教。\n文章疏略未足云，举止猖狂空自笑。\n公家多士如牛毛，扬眉抵掌气相高。\n下客逡巡愧知己，流枿低昂随所遭。\n却来京洛三十载，重到公家二君在。\n伯亡仲逝无由追，泪落数行心破碎。\n京城东西正十里，雨落泥深旱尘起。\n衣冠缠绕类春蚕，一岁相从知有几。\n去年叔为尚书郎，家传旧业行有望。\n今年季作澶渊吏，米盐骚屑何当起。\n前辈今无一二存，后来幸有风流似。\n黄河西行淤没屋，桑柘如云麦禾熟。\n年丰事少似宜君，饱读遗书心亦足。",
        "dynasty": "宋",
        "collection_info": null
    },
    {
        "title": "送韩康公归许州",
        "author": "苏辙",
        "content": "功成不愿居，身退有余勇。\n心安里闾适，望益缙绅重。\n朝为北阙辞，莫犯南河冻。\n人知疏公达，王命显父送。\n百壶山泉溢，千两春雷动。\n旋闻二季贤，继以一章控。\n诏书未云可，廷论已争竦。\n兹行迫寒食，归及扫先垄。\n万人拥道看，一子腰金从。\n尔曹勿惊嗟，令德劝勤种。",
        "dynasty": "宋",
        "collection_info": null
    },
    {
        "title": "三日上辛祈谷除日宿斋户部右曹元日赋三绝句寄呈子瞻兄  其一",
        "author": "苏辙",
        "content": "七度江南自作年，去年初喜奉椒槃。\n冬来误入文昌省，连日斋居未许还。",
        "dynasty": "宋",
        "collection_info": null
    },
    {
        "title": "三日上辛祈谷除日宿斋户部右曹元日赋三绝句寄呈子瞻兄  其二",
        "author": "苏辙",
        "content": "今岁初辛日正三，明朝春气渐东南。\n还家强作银幡会，雪底蒿芹欲满篮。",
        "dynasty": "宋",
        "collection_info": null
    },
    {
        "title": "三日上辛祈谷除日宿斋户部右曹元日赋三绝句寄呈子瞻兄  其三",
        "author": "苏辙",
        "content": "北客南来岁欲除，灯山火急万人扶。\n欲观翠辇巡游盛，深怯南宫锁钥拘。",
        "dynasty": "宋",
        "collection_info": null
    },
    {
        "title": "次韵王钦臣秘监集英殿井",
        "author": "苏辙",
        "content": "碧甃涵云液，铜瓶响玉除。\n汲花攒点罢，洒雾唤班初。\n龙餠煎无数，螭研滴有余。\n从官方醉饱，一酌解清虚。",
        "dynasty": "宋",
        "collection_info": null
    },
    {
        "title": "集贤殿考试罢二首  其一",
        "author": "苏辙",
        "content": "振鹭纷纷未着行，初从江海觇清光。\n卷声风雨中庭起，笔势云烟累幅长。\n病眼尚能分白黑，众毛空復数骊黄。\n禁中已许公孙第，得失何私物自忙。",
        "dynasty": "宋",
        "collection_info": null
    },
    {
        "title": "集贤殿考试罢二首  其二",
        "author": "苏辙",
        "content": "衰病相侵眼渐昏，青灯细字苦劳神。\n遍看大轴知无力，听诵奇篇頼有人。\n前日鼓旗闻苦战，明朝雷雨出潜鳞。\n殿庐困极唯思睡，却忆登科似后身。",
        "dynasty": "宋",
        "collection_info": null
    },
    {
        "title": "问蔡肇求李公麟画观音德云",
        "author": "苏辙",
        "content": "好事桓灵宝，多才顾长康。\n何尝为人画，但可设奇将。\n久聚要当散，能分慰所望。\n清新二大士，畀我夜烧香。",
        "dynasty": "宋",
        "collection_info": null
    },
    {
        "title": "五月一日同子瞻转对",
        "author": "苏辙",
        "content": "羸病不堪金束腰，永怀江海旧渔樵。\n对床贪听连宵雨，奏事惊同朔旦朝。\n大耿功名元自异，中茅服食旧相要。\n一封同上怜狂直，诏许昌言頼有尧。",
        "dynasty": "宋",
        "collection_info": null
    },
    {
        "title": "次韵刘贡父题文潞公草书",
        "author": "苏辙",
        "content": "鹰扬不减少年时，墨作龙蛇纸上飞。\n应笑学书心力尽，临池写遍未裁衣。",
        "dynasty": "宋",
        "collection_info": null
    },
    {
        "title": "韩康公挽词三首  其一",
        "author": "苏辙",
        "content": "阀阅元高世，功名自发身。\n堂堂揖真相，矫矫出稠人。\n许国心先定，轻财物自亲。\n传经比韦氏，世世得良臣。",
        "dynasty": "宋",
        "collection_info": null
    },
    {
        "title": "韩康公挽词三首  其二",
        "author": "苏辙",
        "content": "耆年时一二，新第阙西南。\n好客心终在，忘怀日纵谈。\n规模人共记，风味我犹谙。\n谁是羊昙首，回车意不堪。",
        "dynasty": "宋",
        "collection_info": null
    },
    {
        "title": "韩康公挽词三首  其三",
        "author": "苏辙",
        "content": "师旷闻弦日，相如作赋年。\n虽惭众人后，贪值主文贤。\n北道初闻召，南江正远迁。\n平生阙亲近，遗恨属新阡。",
        "dynasty": "宋",
        "collection_info": null
    },
    {
        "title": "送王宗望郎中赴河东漕",
        "author": "苏辙",
        "content": "春初戎马掠河壖，属国仓皇不解鞍。\n未免驱民馈边食，旋闻奉使辍郎官。\n年高转觉精神胜，虑稳要令事业安。\n持节近看葱岭雪，拥裘应惯雁门寒。",
        "dynasty": "宋",
        "collection_info": null
    },
    {
        "title": "送高士敦赴成都兵钤",
        "author": "苏辙",
        "content": "扬雄老病久思归，家在成都更向西。\n邂逅王孙驰驿骑，丁宁父老问耕犁。\n禅房何处不行乐，壁像君家有旧题。\n德厚不妨三世将，时平空见万夫齐。",
        "dynasty": "宋",
        "collection_info": null
    },
    {
        "title": "卢鸿草堂图",
        "author": "苏辙",
        "content": "昔为太室游，卢岩在东麓。\n直上登封坛，一夜茧生足。\n径归不復往，峦壑空在目。\n安知有十志，舒卷不盈幅。\n一处一卢生，裘褐荫乔木。\n方为世外人，行止何须录。\n百年入箧笥，犬马同一束。\n嗟予缚世累，归来有茅屋。\n江干百亩田，清泉映修竹。\n尚将逃姓名，岂復上图轴。",
        "dynasty": "宋",
        "collection_info": null
    },
    {
        "title": "秦虢夫人走马图二绝  其一",
        "author": "苏辙",
        "content": "秦虢风流本一家，丰枝秾叶映双花。\n欲分妍丑都无处，夹道游人空嘆嗟。",
        "dynasty": "宋",
        "collection_info": null
    },
    {
        "title": "秦虢夫人走马图二绝  其二",
        "author": "苏辙",
        "content": "朱幩玉勒控飞龙，笑语喧哗步骤同。\n驰入九重人不见，金钿翠羽落泥中。",
        "dynasty": "宋",
        "collection_info": null
    },
    {
        "title": "韩干二马",
        "author": "苏辙",
        "content": "玉带胡奴骑且牵，银騣白鼻两争先。\n八坊龙种知何数，乞与岐邠并锦鞯。",
        "dynasty": "宋",
        "collection_info": null
    },
    {
        "title": "试制举人呈同舍诸公二首  其一",
        "author": "苏辙",
        "content": "垣中不减台端峻，池上来从柱下严。\n同直旧曾连月久，蹔来还喜二公兼。\n直言已许侵弹奏，新告行闻振滞淹。\n顾我粗官何所与，西曹只合论茶盐。",
        "dynasty": "宋",
        "collection_info": null
    },
    {
        "title": "试制举人呈同舍诸公二首  其二",
        "author": "苏辙",
        "content": "早岁同科止六人，中年零落半埃尘。\n却将旧学收新进，几误今生是后身。\n骯脏别都遗老骥，沉埋秘府愧潜鳞。\n怜君尚胜刘蕡在，白首诸侯呼上宾。",
        "dynasty": "宋",
        "collection_info": null
    },
    {
        "title": "次韵张去华院中感怀",
        "author": "苏辙",
        "content": "登朝已老似王阳，脱叶何堪雾雨凉。\n案上细书憎蚁黑，禁中新酒爱鹅黄。\n临阶野菊偏能瘦，倚槛青松解许长。\n仕宦不由天禄阁，坐曹终日漫皇皇。",
        "dynasty": "宋",
        "collection_info": null
    },
    {
        "title": "送周思道朝议归守汉州三绝  其一",
        "author": "苏辙",
        "content": "早缘民事失茶官，解印重来十二年。\n美恶一周还自復，始知东里解言天。",
        "dynasty": "宋",
        "collection_info": null
    },
    {
        "title": "送周思道朝议归守汉州三绝  其二",
        "author": "苏辙",
        "content": "梓汉东西甲乙州，同时父子两诸侯。\n它年我作西归计，兄弟还能得此不。",
        "dynasty": "宋",
        "collection_info": null
    },
    {
        "title": "送周思道朝议归守汉州三绝  其三",
        "author": "苏辙",
        "content": "酒压郫筒忆旧酤，花传丘老出新图。\n此行真胜成都尹，直为房公百顷湖。",
        "dynasty": "宋",
        "collection_info": null
    },
    {
        "title": "程之元表弟奉使江西次前年送赴楚州韵戏别",
        "author": "苏辙",
        "content": "送君守山阳，羡君食淮鱼。\n送君使钟陵，羡君江上居。\n怜君喜为吏，临行不唏嘘。\n纷纷出歌舞，绿髮照琼梳。\n归鞍踏凉月，倒尽清樽余。\n嗟我病且衰，兀然守文书。\n齿疏懒食肉，一饭甘青蔬。\n爱水亦已干，尘土生空渠。\n清贫虽非病，简易由无储。\n家使赤脚妪，何烦短辕车。\n君船繫东桥，兹行尚徐徐。\n对我竟不饮，问君独何欤。",
        "dynasty": "宋",
        "collection_info": null
    },
    {
        "title": "表弟程之邵奉议知泗州",
        "author": "苏辙",
        "content": "马有千里足，所愿百里程。\n马心自为计，安用终日行。\n何人志四方，欲买千金轻。\n吾弟有俊才，见事心眼明。\n二年坐北部，万口传佳声。\n谈笑顽狡伏，何曾用敲榜。\n艰难得铜虎，洗眼长淮清。\n民事不足为，但当食鱼烹。\n负重贵余力，过饱多伤生。\n不见大路马，垂头畏繁缨。",
        "dynasty": "宋",
        "collection_info": null
    },
    {
        "title": "次韵子瞻书黄庭内景卷后赠蹇道士拱辰",
        "author": "苏辙",
        "content": "君诵黄庭内外篇，本欲洗心不求仙。\n夜视片月堕我前，黑氛剥尽朝日妍。\n一暑一寒久自坚，体中风行上通天。\n亭亭孤立孰傍缘，至哉道师昔云然。\n既已得之戒不传，知我此心未亏骞。\n指我婴儿藏谷渊，言未绝口行已旋，我思其言夜不眠。",
        "dynasty": "宋",
        "collection_info": null
    },
    {
        "title": "次韵子瞻好头赤",
        "author": "苏辙",
        "content": "沿边壮士生食肉，小来骑马不骑竹。\n翩然赤手挑青丝，捷下巅崖试深谷。\n牵入故关榆叶赤，未惯中原暖风日。\n黄金络头依圉人，俯听北风怀所历。",
        "dynasty": "宋",
        "collection_info": null
    },
    {
        "title": "送葆光蹇师游庐山",
        "author": "苏辙",
        "content": "建城市中有狂人，纵酒駡市无与亲。\n敲门访我何逡巡，头蓬面垢气甚真。\n截河引水登昆崙，下洗尺宅骨髓匀。\n告我入室要自门，仙翁道师岂遗君。\n归来插足九陌尘，独游凝祥芳草春。\n萧然孤鹤鸣鷄羣，子欲不死存谷神。\n海山微明朝日暾，丹成寄子勿妄云。\n出入无朕穷无垠，相思一笑君乃信。",
        "dynasty": "宋",
        "collection_info": null
    },
    {
        "title": "同子瞻次梅圣俞旧韵题乡舍木山",
        "author": "苏辙",
        "content": "江槎出没浮犀牛，波涛掀天谷为洲。\n江寒水落惊霜秋，危根瘦节鸣寒流。\n脆朽吹去谁镌锼，连峰迭嶂立酋酋。\n吾家此山不易得，十年弃置空自尤。\n猿号鹤唳岂无意，委蛇怪我怀羔裘。\n西归父老拍手笑，笑忆翁子躬薪槱。\n去时三山今有五，不问故园惟一丘。",
        "dynasty": "宋",
        "collection_info": null
    },
    {
        "title": "次韵子瞻送千乘千能",
        "author": "苏辙",
        "content": "少年食糠覈，吐去愿一官。\n躬耕遇敛穫，不知以为欢。\n谓言一飞翔，要胜终屈蟠。\n朝廷未遑入，江海失所安。\n多忧变华髮，照影惭双鸾。\n恩从万里归，独喜大节完。\n日食太仓米，箧中有余纨。\n奇穷不当尔，自信处此难。\n长女闻孀居，将食泪滴槃。\n老妻饱忧患，悲咤摧心肝。\n西飞问黄鹄，谁当救饥寒。\n二子怜我老，辇致心一宽。\n别久得会合，喜极成辛酸。\n忽闻倚门望，有书惊岁阑。\n深情见缓急，欲报非琅玕。\n劝尔勤孝友，慎毋慕衣冠。\n渊渟自成井，放泻当生澜。\n岂有白雪驹，举足无和銮。",
        "dynasty": "宋",
        "collection_info": null
    },
    {
        "title": "题王诜都尉画山水横卷三首  其一",
        "author": "苏辙",
        "content": "摩诘本词客，亦自名画师。\n平生出入辋川上，鸟飞鱼泳嫌人知。\n山光盎盎着眉睫，水声活活流肝脾。\n行吟坐咏皆自见，飘然不作世俗词。\n高情不尽落缣素，连峰绝涧开重帷。\n百年流落存一二，锦囊玉轴酬不訾。\n谁令食肉贵公子，不学父祖驱熊罴。\n细毡凈几读文史，落笔璀璨传新诗。\n青山长江岂君事，一挥水墨光淋漓。\n手中五尺小横卷，天末万里分毫釐。\n谪官南出止均颍，此心通达无不之。\n归来缠裹任纨绮，天马性在终难羁。\n人言摩诘是前世，欲比顾老疑不痴。\n桓公崔公不可与，但可与我宽衰迟。",
        "dynasty": "宋",
        "collection_info": null
    },
    {
        "title": "题王诜都尉画山水横卷三首  其二",
        "author": "苏辙",
        "content": "怜君将帅虽有种，多君智慧初无师。\n篇章俊发已可骇，丹青妙绝当谁知。\n自言五色苦乱目，况乃旨酒长伤脾。\n手狂但可时弄笔，口病未免多微词。\n歌钟一散任池馆，幅巾静坐空书帷。\n偶从禅老得真趣，此身不足非财訾。\n世间翻覆岸为谷，猛兽相食虎与罴。\n逝将得意比春梦，独取妙语传清诗。\n眼看宫酿泻酥酪，未与村酒分醇漓。\n解鞍骏马空伏枥，寄书黄狗闲生釐。\n江山平日偶有得，不自图写浑忘之。\n临窗展卷聊自适，盘礴岂復冠裳羁。\n欲乘渔艇发吾兴，愿入野寺嗟儿痴。\n行缠布袜虽已具，山中父老应嫌迟。",
        "dynasty": "宋",
        "collection_info": null
    },
    {
        "title": "题王诜都尉画山水横卷三首  其三",
        "author": "苏辙",
        "content": "我昔得罪迁南夷，性命顷刻存篙师。\n风吹波荡到官舍，号呼谁復相闻知。\n小园畜蚁防橘蠹，空庭养蜂收蜜脾。\n读书一生空自笑，卖盐竟日那復词。\n城中清溪可濯漱，城上连峰堪幕帷。\n十千薄俸聊足用，鱼多米贱忧无訾。\n东坡居士最岑寂，岌然深藂见狐罴。\n坐隅止鵩偶成赋，槃中食蟆时作诗。\n怜君富贵可炙手，一时出走羞啜醨。\n泽傍憔悴凡几岁，胸中芥蒂无一釐。\n江山别来今久矣，不独能言能画之。\n同朝执手不容久，笑我野马方受羁。\n袖中短卷墨犹湿，傍人笑指吾侪痴。\n方求农圃救贫病，它年未用讥樊迟。",
        "dynasty": "宋",
        "collection_info": null
    },
    {
        "title": "次韵子瞻十一月旦日锁院赐酒及烛",
        "author": "苏辙",
        "content": "铜镮玉锁闭空堂，腕脱初惊笔札忙。\n红烛遥怜风雪暗，黄封微泻桂椒香。\n光明坐觉幽阴破，温暖深知覆育长。\n明日白麻传好语，曼声微绕殿中央。",
        "dynasty": "宋",
        "collection_info": null
    },
    {
        "title": "送周正孺自考功郎中归守梓潼兼简吕元钧三绝  其一",
        "author": "苏辙",
        "content": "白髮熙宁老诤臣，凛然心胆大于身。\n吾侪坐看冯唐去，谁起云中废弃人。",
        "dynasty": "宋",
        "collection_info": null
    },
    {
        "title": "送周正孺自考功郎中归守梓潼兼简吕元钧三绝  其二",
        "author": "苏辙",
        "content": "十年符竹守吾州，故吏相逢嘲土牛。\n毋谓徐公不堪用，诸人自与世沉浮。",
        "dynasty": "宋",
        "collection_info": null
    },
    {
        "title": "送周正孺自考功郎中归守梓潼兼简吕元钧三绝  其三",
        "author": "苏辙",
        "content": "东道如闻近稍安，乘骢按部凛生寒。\n忽逢太守能相下，俱是从来言事官。",
        "dynasty": "宋",
        "collection_info": null
    },
    {
        "title": "雪中访王定国感旧",
        "author": "苏辙",
        "content": "昔游都城岁方除，飞雪纷纷落花絮。\n径走城东求故人，马蹄旋没无寻处。\n翰林词人呼巨源，笑谈通夜倒清樽。\n住在城西不能返，醉卧吉祥朝日暾。\n相逢却说十年事，往事皆非隔生死。\n惟有飞霙似昔时，许君一醉那须起。\n兰亭俯仰迹已陈，黄公酒垆愁杀人。\n君知聚散翻覆手，莫作吴楚乘朱轮。",
        "dynasty": "宋",
        "collection_info": null
    },
    {
        "title": "次韵王定国见赠",
        "author": "苏辙",
        "content": "枯木无枝不记年，寒灰谁遣强吹然。\n南迁不折知非妄，未老求閒愈觉贤。\n屡出诗章新管籥，偶开画卷小山川。\n簿书填委惭君甚，拨去归来粗了眠。",
        "dynasty": "宋",
        "collection_info": null
    },
    {
        "title": "王子难龙图挽词",
        "author": "苏辙",
        "content": "帝子乘鸾已列仙，遗芳留得众孙贤。\n俊科蚤与寒儒竞，禁从终偿白髮年。\n辇路联镳惊往事，圃田回首泣新阡。\n旧闻推历知天命，看熟黄粱定洒然。",
        "dynasty": "宋",
        "collection_info": null
    },
    {
        "title": "次韵李豸秀才来别子瞻仍谢惠马",
        "author": "苏辙",
        "content": "小床卧客笑元龙，弹铗无舆下舍中。\n五马不辞分后乘，轻裘初许敝诸公。\n随人射虎气终在，徒步白头心颇同。\n遥想据鞍横槊处，新诗一一建安风。",
        "dynasty": "宋",
        "collection_info": null
    },
    {
        "title": "吕司空挽词三首  其一",
        "author": "苏辙",
        "content": "少年轻富贵，一意在诗书。\n共恨经纶晚，纔收老病余。\n寡言知德胜，善应本中虚。\n卒相承平业，讴歌元佑初。",
        "dynasty": "宋",
        "collection_info": null
    },
    {
        "title": "吕司空挽词三首  其二",
        "author": "苏辙",
        "content": "将相家声近，勋名晚岁隆。\n给扶安旧德，赐府压羣公。\n不见弥缝迹，空推翼戴功。\n山公旧多可，寒士泣清风。",
        "dynasty": "宋",
        "collection_info": null
    },
    {
        "title": "吕司空挽词三首  其三",
        "author": "苏辙",
        "content": "罢郡来清颍，微官忆宛丘。\n颓垣那可住，隠几若将休。\n復起民欣愿，全归天不留。\n世间反覆手，有德竟无忧。",
        "dynasty": "宋",
        "collection_info": null
    },
    {
        "title": "范蜀公挽词三首  其一",
        "author": "苏辙",
        "content": "能言人尽尔，有立世终稀。\n忧国常先众，谋身亦勇归。\n见奇初或笑，要极未应非。\n仅似西山老，终身止食薇。",
        "dynasty": "宋",
        "collection_info": null
    },
    {
        "title": "范蜀公挽词三首  其二",
        "author": "苏辙",
        "content": "赋传长啸久，书奏镈钟新。\n共嘆文章手，终为礼乐人。\n遗风满台阁，好语落簪绅。\n欲取褒雄比，终非骨鲠臣。",
        "dynasty": "宋",
        "collection_info": null
    },
    {
        "title": "范蜀公挽词三首  其三",
        "author": "苏辙",
        "content": "剑外东来日，城西却住年。\n高斋留寓宿，旅食正萧然。\n语惬闻投石，诗新看涌泉。\n清樽寄苦泪，一洒叶坟前。",
        "dynasty": "宋",
        "collection_info": null
    },
    {
        "title": "范百嘉百岁昆仲挽词二首  其一",
        "author": "苏辙",
        "content": "少年何敏锐，才气伏诸生。\n展卷五行下，挥毫万字倾。\n百年殊未艾，一病竟无成。\n谁谓从夫子，同开鬰鬰城。",
        "dynasty": "宋",
        "collection_info": null
    },
    {
        "title": "范百嘉百岁昆仲挽词二首  其二",
        "author": "苏辙",
        "content": "季子尤高爽，颜家早哭回。\n白头生便尔，黄壤遽相催。\n旧草谁收拾，新松剩插栽。\n悲伤有伯氏，诸子尚婴孩。",
        "dynasty": "宋",
        "collection_info": null
    },
    {
        "title": "安厚卿枢密母夫人挽词二首  其一",
        "author": "苏辙",
        "content": "家起侧微中，身兼富贵终。\n慈仁本宜寿，勤约自成风。\n大府宁居久，名邦赐沐雄。\n共传生子福，仍指读书功。",
        "dynasty": "宋",
        "collection_info": null
    },
    {
        "title": "安厚卿枢密母夫人挽词二首  其二",
        "author": "苏辙",
        "content": "早岁参戎幕，开门对粉墙。\n初闻寡兄弟，共羡好姑章。\n一别飞腾速，全归福禄长。\n遗芳在子舍，它日望岩廊。",
        "dynasty": "宋",
        "collection_info": null
    },
    {
        "title": "题李公麟山庄图 建德馆",
        "author": "苏辙",
        "content": "龙眠渌凈中，微吟作云雨。\n幽人建德居，知是清风主。",
        "dynasty": "宋",
        "collection_info": null
    },
    {
        "title": "题李公麟山庄图 墨禅堂",
        "author": "苏辙",
        "content": "此心初无住，每与物皆禅。\n如何一丸墨，舒卷化山川。",
        "dynasty": "宋",
        "collection_info": null
    },
    {
        "title": "题李公麟山庄图 华岩堂",
        "author": "苏辙",
        "content": "佛口如澜翻，初无一正定。\n画作正定看，于何是佛性。",
        "dynasty": "宋",
        "collection_info": null
    },
    {
        "title": "题李公麟山庄图 云芗阁",
        "author": "苏辙",
        "content": "清溪便种稻，秋晚连云熟。\n不待见新舂，西风芗自足。",
        "dynasty": "宋",
        "collection_info": null
    },
    {
        "title": "题李公麟山庄图 发真坞",
        "author": "苏辙",
        "content": "山开稍有路，水放亦成川。\n游人得所息，真意方澹然。",
        "dynasty": "宋",
        "collection_info": null
    },
    {
        "title": "题李公麟山庄图 芗茅馆",
        "author": "苏辙",
        "content": "山居少华丽，牵茅结凈屋。\n此间不受尘，幽人亦新沐。",
        "dynasty": "宋",
        "collection_info": null
    },
    {
        "title": "题李公麟山庄图 璎珞岩",
        "author": "苏辙",
        "content": "泉流逢石缺，脉散成宝网。\n水作璎珞看，山是如来想。",
        "dynasty": "宋",
        "collection_info": null
    },
    {
        "title": "题李公麟山庄图 栖云室",
        "author": "苏辙",
        "content": "石室空无主，浮云自去来。\n人间春雨足，归意带风雷。",
        "dynasty": "宋",
        "collection_info": null
    },
    {
        "title": "题李公麟山庄图 秘全庵",
        "author": "苏辙",
        "content": "世道自破碎，全理未尝违。\n溪山亦何有，永觉平日非。",
        "dynasty": "宋",
        "collection_info": null
    },
    {
        "title": "题李公麟山庄图 延华洞",
        "author": "苏辙",
        "content": "共恨春不长，逡巡就摇落。\n一见洞中天，真知世间恶。",
        "dynasty": "宋",
        "collection_info": null
    },
    {
        "title": "题李公麟山庄图 澄元谷",
        "author": "苏辙",
        "content": "石门日不下，潭镜月长临。\n细细溪风渡，相看识此心。",
        "dynasty": "宋",
        "collection_info": null
    },
    {
        "title": "题李公麟山庄图 雨花岩",
        "author": "苏辙",
        "content": "岩花不可攀，翔蕊久未堕。\n忽下幽人前，知子观空坐。",
        "dynasty": "宋",
        "collection_info": null
    },
    {
        "title": "题李公麟山庄图 泠泠谷",
        "author": "苏辙",
        "content": "层崖落飞泉，微风泛乔木。\n坐遣谷中人，家家有琴筑。",
        "dynasty": "宋",
        "collection_info": null
    },
    {
        "title": "题李公麟山庄图 玉龙峡",
        "author": "苏辙",
        "content": "白龙昼饮潭，修尾挂石壁。\n幽人欲下看，雨雹晴相射。",
        "dynasty": "宋",
        "collection_info": null
    },
    {
        "title": "题李公麟山庄图 观音岩",
        "author": "苏辙",
        "content": "倚崖开翠屏，临潭置苔石。\n有所独无人，君心得未得。",
        "dynasty": "宋",
        "collection_info": null
    },
    {
        "title": "题李公麟山庄图 垂云沜",
        "author": "苏辙",
        "content": "未见垂云沜，其如归兴何。\n路穷双足热，为我洗盘陀。",
        "dynasty": "宋",
        "collection_info": null
    },
    {
        "title": "题李公麟山庄图 胜金岩",
        "author": "苏辙",
        "content": "置马步岩间，岩前得平地。\n肴蔬取行簏，粗饱有遗味。",
        "dynasty": "宋",
        "collection_info": null
    },
    {
        "title": "题李公麟山庄图 宝华岩",
        "author": "苏辙",
        "content": "团团宝华岩，重重荫珍木。\n归来得商鼎，试鬻溪边绿。",
        "dynasty": "宋",
        "collection_info": null
    },
    {
        "title": "题李公麟山庄图 陈彭漈",
        "author": "苏辙",
        "content": "苍壁立精铁，县泉泻天绅。\n山行见已久，指与未来人。",
        "dynasty": "宋",
        "collection_info": null
    },
    {
        "title": "题李公麟山庄图 鹊源",
        "author": "苏辙",
        "content": "溪深龟鱼骄，石瘦椿楠劲。\n借子木兰船，宽我芒鞋病。",
        "dynasty": "宋",
        "collection_info": null
    },
    {
        "title": "将使契丹九日对酒怀子瞻兄并示坐中",
        "author": "苏辙",
        "content": "黄华已向初旬见，白酒相携九日尝。\n萸少一枝心自觉，舂同斗粟味终长。\n兰生庭下香时起，玉在人前坐亦凉。\n千里使胡须百日，蹔将中子治书囊。",
        "dynasty": "宋",
        "collection_info": null
    },
    {
        "title": "题王诜都尉设色山卷后",
        "author": "苏辙",
        "content": "还君横卷空长嘆，问我何年便退休。\n欲借岩阿着茅屋，还当溪口泊渔舟。\n经心蜀道云生足，上马胡天雪满裘。\n万里还朝径归去，江湖浩荡一轻鸥。",
        "dynasty": "宋",
        "collection_info": null
    },
    {
        "title": "次韵子瞻相送使胡",
        "author": "苏辙",
        "content": "朔雪胡沙试此身，青罗便面紫狐巾。\n拥旜代北随飞雁，顿足江东有卧麟。\n欺酒壶冰将送腊，照溪梅萼定先春。\n汉家五饵今方验，更愧当年嘆息人。",
        "dynasty": "宋",
        "collection_info": null
    },
    {
        "title": "欧阳文忠公夫人挽词二首  其一",
        "author": "苏辙",
        "content": "先生才盖世，家事少经心。\n流落初相偶，委蛇志益深。\n功名入图史，文字刻璆琳。\n有助知由内，驺虞欲重吟。",
        "dynasty": "宋",
        "collection_info": null
    },
    {
        "title": "欧阳文忠公夫人挽词二首  其二",
        "author": "苏辙",
        "content": "好礼忘耆老，持家历盛衰。\n谨严终致一，贫富各从宜。\n晚岁仍闻道，临终竟不疑。\n外人传一二，犹得载铭诗。",
        "dynasty": "宋",
        "collection_info": null
    },
    {
        "title": "欧阳伯和仲纯挽词二首  其一",
        "author": "苏辙",
        "content": "之人虽蚤病，对客每清言。\n不信疾为累，要称学有原。\n籧篨视名器，果遯指干坤。\n长短何须问，传家已抱孙。",
        "dynasty": "宋",
        "collection_info": null
    },
    {
        "title": "欧阳伯和仲纯挽词二首  其二",
        "author": "苏辙",
        "content": "仲氏气无前，为文思涌泉。\n飘然落笔地，时出疾邪篇。\n杶干要经雪，骅骝行着鞭。\n凄凉悲故客，不及见华颠。",
        "dynasty": "宋",
        "collection_info": null
    },
    {
        "title": "奉使契丹二十八首 次莫州通判刘泾韵二首 其一",
        "author": "苏辙",
        "content": "北国亦知岐有夷，何尝烽火报惊危。\n拥旜绝漠闻嘉语，缓带临边出好诗。\n约我一樽迎嗣岁，待君三馆已多时。\n从今无事唯须饮，文字声名人自知。",
        "dynasty": "宋",
        "collection_info": null
    },
    {
        "title": "奉使契丹二十八首 次莫州通判刘泾韵二首 其二",
        "author": "苏辙",
        "content": "平世功名路甚夷，不劳谈说更骑危。\n早年拭目看成赋，近日收心闻琢诗。\n古锦屡开新得句，敝貂方竞苦寒时。\n南还欲向春风饮，塞柳凋枯恐未知。",
        "dynasty": "宋",
        "collection_info": null
    },
    {
        "title": "奉使契丹二十八首 赠知雄州王崇拯二首 其一",
        "author": "苏辙",
        "content": "赵北燕南古战场，何年千里作方塘。\n烟波坐觉胡尘远，皮币遥知国计长。\n胜处旧闻荷覆水，此行犹及蟹经霜。\n使君约我南来饮，人日河桥柳正黄。",
        "dynasty": "宋",
        "collection_info": null
    },
    {
        "title": "奉使契丹二十八首 赠知雄州王崇拯二首 其二",
        "author": "苏辙",
        "content": "城裏都无一寸闲，城头野水四汗漫。\n与君但对湖光饮，久病偏须酒令宽。\n何氏沟塍布棋局，李君智略走珠槃。\n应存父老犹能说，有意功名未必难。",
        "dynasty": "宋",
        "collection_info": null
    },
    {
        "title": "奉使契丹二十八首 赠右番赵侍郎",
        "author": "苏辙",
        "content": "霜须顾我十年兄，朔漠陪公万里行。\n骈马貂裘寒自暖，连床龟息夜无声。\n同心便可忘苛礼，异类犹应服至诚。\n行役虽劳思虑少，会看梨枣及春生。",
        "dynasty": "宋",
        "collection_info": null
    },
    {
        "title": "奉使契丹二十八首 古北口道中呈同事二首 其一",
        "author": "苏辙",
        "content": "独卧绳床已七年，往来殊復少萦缠。\n心游幽阙乌飞处，身在中原山尽边。\n梁市朝回尘满马，蜀江春近水浮天。\n枉将眼界疑心界，不见中宵气浩然。",
        "dynasty": "宋",
        "collection_info": null
    },
    {
        "title": "奉使契丹二十八首 古北口道中呈同事二首 其二",
        "author": "苏辙",
        "content": "笑语相从正四人，不须嗟嘆久离羣。\n及春煮菜过边郡，赐火煎茶约细君。\n日暖山蹊冬未雪，寒生胡月夜无云。\n明朝对饮思乡岭，夷汉封疆自此分。",
        "dynasty": "宋",
        "collection_info": null
    },
    {
        "title": "奉使契丹二十八首 绝句二首 其一",
        "author": "苏辙",
        "content": "乱山环合疑无路，小径萦回长傍溪。\n仿佛梦中寻蜀道，兴州东谷凤州西。",
        "dynasty": "宋",
        "collection_info": null
    },
    {
        "title": "奉使契丹二十八首 绝句二首 其二",
        "author": "苏辙",
        "content": "日色映山才到地，雪花铺草不曾消。\n晴寒不及阴寒重，揽箧犹存未着貂。",
        "dynasty": "宋",
        "collection_info": null
    },
    {
        "title": "奉使契丹二十八首 过杨无敌庙",
        "author": "苏辙",
        "content": "行祠寂寞寄关门，野草犹知避血痕。\n一败可怜非战罪，太刚嗟独畏人言。\n驰驱本为中原用，尝享能令异域尊。\n我欲比君周子隠，诛彤聊足慰忠魂。",
        "dynasty": "宋",
        "collection_info": null
    },
    {
        "title": "奉使契丹二十八首 燕山",
        "author": "苏辙",
        "content": "燕山如长蛇，千里限夷汉。\n首衔西山麓，尾挂东海岸。\n中开哆箕毕，末路牵一线。\n却顾沙漠平，南来独飞雁。\n居民异风气，自古习耕战。\n上论召公奭，礼乐比姬旦。\n次称望诸君，术略亚狐管。\n子丹号无策，亦数游侠冠。\n割弃何人斯，腥臊久不澣。\n哀哉汉唐余，左衽今已半。\n玉帛非足云，子女罹蹈践。\n区区用戎索，久尔縻郡县。\n从来帝王师，要在侮亡乱。\n攻坚甚攻玉，乘瑕易冰泮。\n中原但常治，敌势要自变。\n会当挽天河，洗此生齿万。",
        "dynasty": "宋",
        "collection_info": null
    },
    {
        "title": "奉使契丹二十八首 赵君偶以微恙乘驼车而行戏赠二绝句 其一",
        "author": "苏辙",
        "content": "邻国知公未可风，双驼借与两轮红。\n它年出塞三千骑，卧画辎车也要公。",
        "dynasty": "宋",
        "collection_info": null
    },
    {
        "title": "奉使契丹二十八首 赵君偶以微恙乘驼车而行戏赠二绝句 其二",
        "author": "苏辙",
        "content": "高屋宽箱虎豹裀，相逢燕市不相亲。\n忽闻中有京华语，惊喜开帘笑杀人。",
        "dynasty": "宋",
        "collection_info": null
    },
    {
        "title": "奉使契丹二十八首 会仙馆二绝句 其一",
        "author": "苏辙",
        "content": "北嶂南屏恰四周，西山微缺放溪流。\n胡人置酒留连客，颇识峰峦是胜游。",
        "dynasty": "宋",
        "collection_info": null
    },
    {
        "title": "奉使契丹二十八首 会仙馆二绝句 其二",
        "author": "苏辙",
        "content": "岭上西行双石人，临溪照水久逡巡。\n低头似愧南来使，居处虽高已失身。",
        "dynasty": "宋",
        "collection_info": null
    },
    {
        "title": "奉使契丹二十八首 出山",
        "author": "苏辙",
        "content": "燕疆不过古北关，连山渐少多平田。\n奚人自作草屋住，契丹骈车依水泉。\n橐驼羊马散川谷，草枯水尽时一迁。\n汉人何年被流徙，衣服渐变存语言。\n力耕分穫世为客，赋役稀少聊偷安。\n汉奚单弱契丹横，目视汉使心凄然。\n石瑭窃位不传子，遗患燕蓟逾百年。\n仰头呼天问何罪，自恨远祖从禄山。",
        "dynasty": "宋",
        "collection_info": null
    },
    {
        "title": "奉使契丹二十八首 奚君",
        "author": "苏辙",
        "content": "奚君五亩宅，封户一成田。\n故垒开都邑，遗民杂汉编。\n不知臣仆贱，漫喜杀生权。\n燕俗嗟犹在，婚姻未许连。",
        "dynasty": "宋",
        "collection_info": null
    },
    {
        "title": "奉使契丹二十八首 惠州",
        "author": "苏辙",
        "content": "孤城千室闭重闉，苍莽平川绝四邻。\n汉使尘来空极目，沙场雪重欲无春。\n羞归应有李都尉，念旧可怜徐舍人。\n会逐单于渭桥下，欢呼齐拜属车尘。",
        "dynasty": "宋",
        "collection_info": null
    },
    {
        "title": "奉使契丹二十八首 神水馆寄子瞻兄四绝 其一",
        "author": "苏辙",
        "content": "少年病肺不禁寒，命出中朝敢避难。\n莫倚皂貂欺朔雪，更催灵火煮铅丹。",
        "dynasty": "宋",
        "collection_info": null
    },
    {
        "title": "奉使契丹二十八首 神水馆寄子瞻兄四绝 其二",
        "author": "苏辙",
        "content": "夜雨从来相对眠，兹行万里隔胡天。\n试依北斗看南斗，始觉吴山在目前。",
        "dynasty": "宋",
        "collection_info": null
    },
    {
        "title": "奉使契丹二十八首 神水馆寄子瞻兄四绝 其三",
        "author": "苏辙",
        "content": "谁将家集过幽都，逢见胡人问大苏。\n莫把文章动蛮貊，恐妨谈笑卧江湖。",
        "dynasty": "宋",
        "collection_info": null
    },
    {
        "title": "奉使契丹二十八首 神水馆寄子瞻兄四绝 其四",
        "author": "苏辙",
        "content": "虏廷一意向中原，言语绸缪礼亦虔。\n顾我何功惭陆贾，橐装聊復助归田。",
        "dynasty": "宋",
        "collection_info": null
    },
    {
        "title": "奉使契丹二十八首 木叶山",
        "author": "苏辙",
        "content": "奚田可耕凿，辽土直沙漠。\n蓬棘不復生，条干何由作。\n兹山亦沙阜，短短见丛薄。\n冰霜叶堕尽，鸟兽纷无託。\n干坤信广大，一气均美恶。\n胡为独穷陋，意似鄙夷落。\n民生亦復尔，垢污不知怍。\n君看齐鲁间，桑柘皆沃若。\n麦秋载万箱，蚕老簇千箔。\n余粱及狗彘，衣被遍城郭。\n天工本何心，地力不能博。\n遂令尧舜仁，独不施礼乐。",
        "dynasty": "宋",
        "collection_info": null
    },
    {
        "title": "奉使契丹二十八首 虏帐",
        "author": "苏辙",
        "content": "虏帐冬住沙陀中，索羊织苇称行宫。\n从官星散依冢阜，毡庐窟室欺霜风。\n舂粱煮雪安得饱，击兔射鹿夸强雄。\n朝廷经略穷海宇，岁遗缯絮消顽凶。\n我来致命适寒苦，积雪向日坚不融。\n联翩岁旦有来使，屈指已復过奚封。\n礼成即日卷庐帐，钓鱼射鹅沧海东。\n秋山既罢復来此，往返岁岁如旋蓬。\n弯弓射猎本天性，拱手朝会愁心胸。\n甘心五饵堕吾术，势类畜鸟游樊笼。\n祥符圣人会天意，至今燕赵常耕农。\n尔曹饮食自谓得，岂识图霸先和戎。",
        "dynasty": "宋",
        "collection_info": null
    },
    {
        "title": "奉使契丹二十八首 十日南归马上口占呈同事",
        "author": "苏辙",
        "content": "南辕初喜去龙庭，入塞犹须阅月行。\n汉马亦知归意速，朝旸已作故人迎。\n经冬舞雪长相避，屈指新春旋復生。\n想见雄州馈生菜，菜盘酪粥任纵横。",
        "dynasty": "宋",
        "collection_info": null
    },
    {
        "title": "奉使契丹二十八首 伤足",
        "author": "苏辙",
        "content": "少年谬闻道，直往寡所疑。\n不知避碍险，造次逢颠危。\n中岁饱忧患，进退每自持。\n长存鄙夫计，未免达士嗤。\n前日使胡罢，昼夜心南驰。\n中涂冰塞川，滉漾无津涯。\n仆夫执辔前，我亦忘止之。\n马眩足不禁，拉然卧中坻。\n异域非所息，据鞍几不支。\n昔尝诵楞严，闻有乞食师。\n行乞遭毒刺，痛剧侵肝脾。\n念觉虽觉痛，无痛痛觉知。\n念极良有见，遂与凡夫辞。\n我今亦悟此，先佛岂见欺。\n但尔不即证，欲往常迟迟。\n咄哉后来心，当与初心期。",
        "dynasty": "宋",
        "collection_info": null
    },
    {
        "title": "奉使契丹二十八首 春日寄内",
        "author": "苏辙",
        "content": "春到燕山冰亦消，归骖迎日喜嫖姚。\n久行胡地生华髮，初试东风脱敝貂。\n插髻小幡应正尔，点槃生菜为谁挑。\n附书勤扫东园雪，到日青梅未满条。",
        "dynasty": "宋",
        "collection_info": null
    },
    {
        "title": "奉使契丹二十八首 渡桑干",
        "author": "苏辙",
        "content": "北渡桑干冰欲结，心畏穹庐三尺雪。\n南渡桑干风始和，冰开易水应生波。\n穹庐雪落我未到，到时坚白如盘陀。\n会同出入凡十日，腥羶酸薄不可食。\n羊修乳粥差便人，风隧沙场不宜客。\n相携走马渡桑干，旌旆一返无由还。\n胡人送客不忍去，久安和好依中原。\n年年相送桑干上，欲话白沟一惆怅。",
        "dynasty": "宋",
        "collection_info": null
    },
    {
        "title": "送文太师致仕还洛三首  其一",
        "author": "苏辙",
        "content": "国老无心岂为身，五年朝谒慰簪绅。\n元臣事业通三世，旧将威名服四邻。\n遍阅后生真有道，欲谈前事恐无人。\n比公惟有凌云桧，岁岁何妨雨露新。",
        "dynasty": "宋",
        "collection_info": null
    },
    {
        "title": "送文太师致仕还洛三首  其二",
        "author": "苏辙",
        "content": "齐鲁元勋古太师，寂寥千载恐无之。\n昔归蹔缩经邦手，復起还当问道时。\n入谒何曾须掖侍，到家依旧拥旌麾。\n孔公灵寿固应在，秋晚香山访佛祠。",
        "dynasty": "宋",
        "collection_info": null
    },
    {
        "title": "送文太师致仕还洛三首  其三",
        "author": "苏辙",
        "content": "西都风物汉唐余，天作溪山养退居。\n盈尺好花扶几杖，拂天修竹倚庭除。\n白头伴侣谁犹健，率意壶飧久已疏。\n我欲试求三亩宅，从公它日赋归欤。",
        "dynasty": "宋",
        "collection_info": null
    },
    {
        "title": "李公麟阳关图二绝  其一",
        "author": "苏辙",
        "content": "百年摩诘阳关语，三迭嘉荣意外声。\n谁遣伯时开缟素，萧条边思坐中生。",
        "dynasty": "宋",
        "collection_info": null
    },
    {
        "title": "李公麟阳关图二绝  其二",
        "author": "苏辙",
        "content": "西出阳关万里行，弯弓走马自忘生。\n不堪未别一杯酒，长听佳人泣渭城。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇帝阁六首 其一",
        "author": "苏辙",
        "content": "溽暑避华构，清风迎早朝。\n枫槐高自舞，冰雪晚初消。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇帝阁六首 其二",
        "author": "苏辙",
        "content": "南讹初应历，五日未生阴。\n灵药收农录，熏风拂舜琴。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇帝阁六首 其三",
        "author": "苏辙",
        "content": "皇心本夷旷，一气自炎凉。\n不废荆吴旧，民风见未央。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇帝阁六首 其四",
        "author": "苏辙",
        "content": "九门已散秦医药，百辟初颁凌室冰。\n饮食祈君千万寿，良辰更上辟兵缯。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇帝阁六首 其五",
        "author": "苏辙",
        "content": "雨迟麦粒尤坚好，日丽蚕丝转细长。\n入夏民间初解愠，宫中时举万年觞。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇帝阁六首 其六",
        "author": "苏辙",
        "content": "汴上初无招屈亭，沅湘近在国南垧。\n太官漫解供新糭，谏列犹应记独醒。",
        "dynasty": "宋",
        "collection_info": null
    },
    {
        "title": "学士院端午帖子二十七首 太皇太后阁六首 其一",
        "author": "苏辙",
        "content": "决狱初迎雨，开仓旋取陈。\n青黄今接夏，饥疫免忧春。",
        "dynasty": "宋",
        "collection_info": null
    },
    {
        "title": "学士院端午帖子二十七首 太皇太后阁六首 其二",
        "author": "苏辙",
        "content": "帘密风时度，宫深日倍长。\n纻罗随节赐，黍麦趁新尝。",
        "dynasty": "宋",
        "collection_info": null
    },
    {
        "title": "学士院端午帖子二十七首 太皇太后阁六首 其三",
        "author": "苏辙",
        "content": "执热宁忘濯，清心自释烦。\n东朝闻好语，畏日解余暄。",
        "dynasty": "宋",
        "collection_info": null
    },
    {
        "title": "学士院端午帖子二十七首 太皇太后阁六首 其四",
        "author": "苏辙",
        "content": "出磨玉尘除旧廪，捧箱綵缕看新丝。\n一年丰乐今将半，两殿欢声外得知。",
        "dynasty": "宋",
        "collection_info": null
    },
    {
        "title": "学士院端午帖子二十七首 太皇太后阁六首 其五",
        "author": "苏辙",
        "content": "舟楫喧呼招屈处，禽鱼鼓舞放生中。\n百官却拜枭羹赐，凶去方知舜有功。",
        "dynasty": "宋",
        "collection_info": null
    },
    {
        "title": "学士院端午帖子二十七首 太皇太后阁六首 其六",
        "author": "苏辙",
        "content": "玉殿清虚过暑天，草庐烦促念民编。\n外家近许迁新宅，不遣司农费一钱。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太后阁六首 其一",
        "author": "苏辙",
        "content": "寿康朝谒蚤，长信燕閒多。\n不有图书乐，其如昼漏何。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太后阁六首 其二",
        "author": "苏辙",
        "content": "玉宇宜朱夏，壶冰生晚凉。\n深心念行暍，清夜久焚香。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太后阁六首 其三",
        "author": "苏辙",
        "content": "蚕宫罢采撷，暴室献朱黄。\n翕呷霜纨动，阑班綵缕长。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太后阁六首 其四",
        "author": "苏辙",
        "content": "六宫无事着嬉游，百药初成及早收。\n菖歜还羞十二节，椿年自占八千秋。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太后阁六首 其五",
        "author": "苏辙",
        "content": "万寿仍萦长命缕，虚心不着赤灵符。\n民间风俗疑当共，天上清高定尔无。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太后阁六首 其六",
        "author": "苏辙",
        "content": "扬子江心泻镜龙，波如细縠不摇风。\n宫中禁捧秋天月，长照人心助至公。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太妃阁五首 其一",
        "author": "苏辙",
        "content": "晓起钟犹凝，朝回露欲干。\n逡巡下清跸，委曲问平安。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太妃阁五首 其二",
        "author": "苏辙",
        "content": "压蔗出寒浆，敲冰簇画堂。\n人间正袢暑，天上绝清凉。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太妃阁五首 其三",
        "author": "苏辙",
        "content": "九夏清斋奉至尊，消除疠疫去无痕。\n太医争献天师艾，瑞雾长萦尧母门。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太妃阁五首 其四",
        "author": "苏辙",
        "content": "纨扇新裁冰雪余，清风不隔纻罗疏。\n飞昇漫写秦公子，荣谢应怜汉婕妤。",
        "dynasty": "宋",
        "collection_info": null
    },
    {
        "title": "学士院端午帖子二十七首 皇太妃阁五首 其五",
        "author": "苏辙",
        "content": "渺渺金河入禁垣，渐台雨过碧波翻。\n共传太液龙舟稳，不似南方竞渡喧。",
        "dynasty": "宋",
        "collection_info": null
    },
    {
        "title": "学士院端午帖子二十七首 夫人阁四首 其一",
        "author": "苏辙",
        "content": "修厦欺晴日，重帘度细风。\n羣仙不烦促，长在广寒宫。",
        "dynasty": "宋",
        "collection_info": null
    },
    {
        "title": "学士院端午帖子二十七首 夫人阁四首 其二",
        "author": "苏辙",
        "content": "寻芳空茂木，斗草得幽兰。\n歌舞纤絺健，嬉游玉佩珊。",
        "dynasty": "宋",
        "collection_info": null
    },
    {
        "title": "学士院端午帖子二十七首 夫人阁四首 其三",
        "author": "苏辙",
        "content": "新煮青筠稻米香，旋抽独茧薄罗光。\n剩堆雕俎添崖蜜，争作轻衫荐寿觞。",
        "dynasty": "宋",
        "collection_info": null
    },
    {
        "title": "学士院端午帖子二十七首 夫人阁四首 其四",
        "author": "苏辙",
        "content": "御沟绕殿细无声，飞洒彤墀晓气清。\n开到石榴花欲尽，阴阴高柳一蝉鸣。",
        "dynasty": "宋",
        "collection_info": null
    },
    {
        "title": "次韵门下刘侍郎直宿寄苏左丞",
        "author": "苏辙",
        "content": "雷雨连年起卧龙，穆然台阁有清风。\n一时画诺虽云旧，此日都俞本自公。\n松竹经霜俱不改，盐梅共鼎固非同。\n一篇和遍东西府，六律更成十二宫。",
        "dynasty": "宋",
        "collection_info": null
    },
    {
        "title": "次韵张耒学士病中二首  其一",
        "author": "苏辙",
        "content": "一卧怜君三十朝，呼医仍苦禁城遥。\n灵根自逐新阳发，病枿从经野火烧。\n吻燥未须寻麯糵，囊空谁与典絺蕉。\n何时匹马随街鼓，睡起频惊髀肉消。",
        "dynasty": "宋",
        "collection_info": null
    },
    {
        "title": "次韵张耒学士病中二首  其二",
        "author": "苏辙",
        "content": "尘垢污人朝復朝，病中吟啸夜方遥。\n长空雁过疑相答，虚幌萤飞坐恐烧。\n稍觉新霜试松竹，未应寒雨败梧蕉。\n从来百炼身如剑，火灭重磨未遽销。",
        "dynasty": "宋",
        "collection_info": null
    },
    {
        "title": "次韵张君病起二首  其一",
        "author": "苏辙",
        "content": "壮年得疾势能支，不废霜螯左手持。\n渐喜一杯留好客，未应五斗似当时。\n口中舌在时闻句，雪裏心安不问师。\n去卧淮阳从病守，功名他日许君期。",
        "dynasty": "宋",
        "collection_info": null
    },
    {
        "title": "次韵张君病起二首  其二",
        "author": "苏辙",
        "content": "老去生经废不行，镜中白髮见空惊。\n解将冲气通枯指，易甚新阳发旧茎。\n一悟少年难久恃，不妨多病却长生。\n文章缪忝追前辈，服食从来亦强名。",
        "dynasty": "宋",
        "collection_info": null
    },
    {
        "title": "太白山祈雨诗五首  其一",
        "author": "苏辙",
        "content": "田漫漫，耕挹挹。\n拔陈草，生九谷。\n人功尽，雨则违。\n苗不穗，莩不米，哀将饥兮。",
        "dynasty": "宋",
        "collection_info": null
    },
    {
        "title": "太白山祈雨诗五首  其二",
        "author": "苏辙",
        "content": "山岩岩，奠南西。\n嗟我民，匪神依。\n伐山木，蓺稷黍。\n求既多，诉不已，犹我许兮。",
        "dynasty": "宋",
        "collection_info": null
    },
    {
        "title": "太白山祈雨诗五首  其三",
        "author": "苏辙",
        "content": "山为灰，石为炭。\n水泉沸，百草烂。\n神予我，旱夺之。\n孰为是，骄不威，尚可弛兮。",
        "dynasty": "宋",
        "collection_info": null
    },
    {
        "title": "太白山祈雨诗五首  其四",
        "author": "苏辙",
        "content": "雷冯空，雨腾渊。\n诛孽妖，反丰年。\n顾千里，瞬三日。\n神在堂，龙为役，是何惜兮。",
        "dynasty": "宋",
        "collection_info": null
    },
    {
        "title": "太白山祈雨诗五首  其五",
        "author": "苏辙",
        "content": "雨既止，百谷復。\n筑场壤，治囷簏。\n为酒醴，伐豚羔。\n舞长袖，击鸣鼍，匪以报兮。",
        "dynasty": "宋",
        "collection_info": null
    },
    {
        "title": "舜泉诗",
        "author": "苏辙",
        "content": "历山岩岩，虞舜宅焉。\n虞舜徂矣，其神在天。\n其德在人，其物在泉。\n神不可亲，德用不知。\n有冽斯泉，下民是祗。\n泉流无疆，有永我思。\n源发于山，施于北河。\n播于中逵，汇为澄波。\n有鳖与鱼，有菱与荷。\n藴毒是洩，污浊以流。\n埃𡏖消亡，风火灭收。\n丛木敷荣，劳者所休。\n谁为旱灾，靡物不伤。\n天地耗竭，泉亦沦亡。\n民咸不宁，曰不享耶。\n时雨既澍，百谷既登。\n有流泫然，弥坎而升。\n沟洫满盈，鰕黾沸腾。\n匪泉实来，帝实顾余。\n执其羔豚，苹藻是菹。\n帝今在堂，泉復如初。",
        "dynasty": "宋",
        "collection_info": null
    },
    {
        "title": "筠州圣祖殿诗  其一",
        "author": "苏辙",
        "content": "高安在南，分自豫章。\n重山复江，鱼鸟之乡。\n俗野不文，吏亦怠荒。\n礼失不知，习为旧常。",
        "dynasty": "宋",
        "collection_info": null
    },
    {
        "title": "筠州圣祖殿诗  其二",
        "author": "苏辙",
        "content": "于穆圣祖，宅神皇极。\n降鉴在下，子孙千亿。\n羽衣玉佩，旗纛旄节。\n巍巍煌煌，秩祀万国。",
        "dynasty": "宋",
        "collection_info": null
    },
    {
        "title": "筠州圣祖殿诗  其三",
        "author": "苏辙",
        "content": "如日在天，靡国不临。\n筠虽小邦，其有不歆。\n东庑西嚮，谁昔营之。\n民昏不知，神以不怀。",
        "dynasty": "宋",
        "collection_info": null
    },
    {
        "title": "筠州圣祖殿诗  其四",
        "author": "苏辙",
        "content": "深山之间，野水之滨。\n礼乐声明，孰见孰闻。\n祖庙之严，君臣则存。\n失而不图，民以罔观。",
        "dynasty": "宋",
        "collection_info": null
    },
    {
        "title": "筠州圣祖殿诗  其五",
        "author": "苏辙",
        "content": "毛侯始来，其则有意。\n匪民之愚，礼教实坠。\n章闻于朝，帝曰俞哉。\n弗改弗营，何以示民。",
        "dynasty": "宋",
        "collection_info": null
    },
    {
        "title": "筠州圣祖殿诗  其六",
        "author": "苏辙",
        "content": "九峰之杉，逍遥之柟。\n易直且修，弗斫而堪。\n新堂有严，四星在南。\n朝廷之仪，万民所祗。",
        "dynasty": "宋",
        "collection_info": null
    },
    {
        "title": "次韵子瞻感旧",
        "author": "苏辙",
        "content": "还朝正三伏，一再趋未央。\n久从江海游，苦此剑佩长。\n梦中惊和璞，起坐怜老房。\n为我忝丞辖，置身愿并凉。\n此心一自许，何暇忧陟冈。\n早岁发归念，老来未尝忘。\n渊明不久仕，黔娄足为康。\n家有二顷田，岁办十口粮。\n教敕诸子弟，编排旧文章。\n辛勤养松竹，迟莫多风霜。\n常恐先着鞭，独引社酒尝。\n火急报君恩，会合心则降。",
        "dynasty": "宋",
        "collection_info": null
    },
    {
        "title": "次韵题画卷四首 山阴陈迹",
        "author": "苏辙",
        "content": "卧对郗人气已真，晚依丘壑更无伦。\n不须復预清言侣，自是江东第一人。",
        "dynasty": "宋",
        "collection_info": null
    },
    {
        "title": "次韵题画卷四首 雪溪乘兴",
        "author": "苏辙",
        "content": "亟往遄归真旷哉，聋人不信有惊雷。\n虽云不必见安道，已误扁舟犯雪来。",
        "dynasty": "宋",
        "collection_info": null
    },
    {
        "title": "次韵题画卷四首 四明狂客",
        "author": "苏辙",
        "content": "失脚来游九陌尘，故溪何日定抽身。\n便同贺老扁舟去，已笑西山郑子真。",
        "dynasty": "宋",
        "collection_info": null
    },
    {
        "title": "次韵题画卷四首 西塞风雨",
        "author": "苏辙",
        "content": "雨细风斜欲暝时，凌波一叶去安归。\n遥知夜宿蛟人室，浪卷波分不着衣。",
        "dynasty": "宋",
        "collection_info": null
    },
    {
        "title": "送侄迈赴河间令",
        "author": "苏辙",
        "content": "老去那堪用，恩深未敢归。\n谁能告民病，一一指吾非。\n尔赴河间治，无嫌野老讥。\n仍将尺书报，勿復问从违。",
        "dynasty": "宋",
        "collection_info": null
    },
    {
        "title": "次韵门下吕相公车驾视学",
        "author": "苏辙",
        "content": "未识吾君龙凤章，诸儒望幸久南庠。\n辇回原庙初移跸，鹭集西雝已着行。\n执爵稍前疑问道，献琛不日数来王。\n从官始悟熙宁意，遗我亲临见肯堂。",
        "dynasty": "宋",
        "collection_info": null
    },
    {
        "title": "傅银青挽词二首  其一",
        "author": "苏辙",
        "content": "名自乌台发，恩从凤沼深。\n盐梅和众口，金玉比诚心。\n澹泊平生事，弥留一病侵。\n遗言自无憾，朝野为沾襟。",
        "dynasty": "宋",
        "collection_info": null
    },
    {
        "title": "傅银青挽词二首  其二",
        "author": "苏辙",
        "content": "丹旐国西门，茅庐济水深。\n官清贫似旧，名重殁犹存。\n台阁传遗懿，交游拭泪痕。\n君恩不改故，延赏遍诸孙。",
        "dynasty": "宋",
        "collection_info": null
    },
    {
        "title": "大雪三绝句  其一",
        "author": "苏辙",
        "content": "闰岁穷冬已是春，当寒却暖未宜人。\n阴风半夜催飞霰，稍凈天街一尺尘。",
        "dynasty": "宋",
        "collection_info": null
    },
    {
        "title": "大雪三绝句  其二",
        "author": "苏辙",
        "content": "玄冥留雪付勾芒，桃李虽忧麦未伤。\n膏泽较迟三十日，问天此意亦茫茫。",
        "dynasty": "宋",
        "collection_info": null
    },
    {
        "title": "大雪三绝句  其三",
        "author": "苏辙",
        "content": "连岁金明不见冰，上春风雪气棱棱。\n台中曾奏五行传，到此施行愧未曾。",
        "dynasty": "宋",
        "collection_info": null
    },
    {
        "title": "和王晋卿都尉荼䕷二绝句  其一",
        "author": "苏辙",
        "content": "春到都城曾未知，楸花时见万年枝。\n多情頼有王公子，解剪金槃寄所思。",
        "dynasty": "宋",
        "collection_info": null
    },
    {
        "title": "和王晋卿都尉荼䕷二绝句  其二",
        "author": "苏辙",
        "content": "后圃荼䕷手自栽，清于芍药酽于梅。\n旧来诗客今无几，三臭馨香懒举杯。",
        "dynasty": "宋",
        "collection_info": null
    },
    {
        "title": "次韵门下吕相公同访致政冯宣猷",
        "author": "苏辙",
        "content": "懒从朝谒事骖騑，此去高眠罢倒衣。\n诏许敲门访耆旧，天教筑室俟来归。\n肩舆尚肯追春色，鼓缶何妨傲夕晖。\n所至成家即安隠，武昌谁乞钓鱼矶。",
        "dynasty": "宋",
        "collection_info": null
    },
    {
        "title": "滕达道龙图挽词二首  其一",
        "author": "苏辙",
        "content": "才适邦家用，学非章句儒。\n遭逢初莫测，流落一长吁。\n大节轻多难，深言究远图。\n收功太原守，谈笑视羌胡。",
        "dynasty": "宋",
        "collection_info": null
    },
    {
        "title": "滕达道龙图挽词二首  其二",
        "author": "苏辙",
        "content": "南窜逢公弄水亭，北归留我阖闾城。\n壮年不见日千里，余论犹惊敌万兵。\n简册何人知造膝，边防触处竦先声。\n伤心繫舸城东地，目断安知有死生。",
        "dynasty": "宋",
        "collection_info": null
    },
    {
        "title": "鲁元翰中大挽词二首  其一",
        "author": "苏辙",
        "content": "遗直诵家声，持心本至诚。\n何劳求皦察，所至自安平。\n气象余前辈，才华属后生。\n飞腾看诸子，相继亦公卿。",
        "dynasty": "宋",
        "collection_info": null
    },
    {
        "title": "鲁元翰中大挽词二首  其二",
        "author": "苏辙",
        "content": "十年初见范公园，知与钱塘结弟昆。\n乐易向人无不可，疏慵怜我正忘言。\n南迁却返逢北渡，远聘相过适近藩。\n无復放怀哗笑语，挽诗空寄泪潺湲。",
        "dynasty": "宋",
        "collection_info": null
    },
    {
        "title": "赠司空张公安道挽词三首  其一",
        "author": "苏辙",
        "content": "道广中无竞，才高治不烦。\n安心本笃静，忧世亦时言。\n寿考同侪尽，经纶故事存。\n犹应门下客，微论记根原。",
        "dynasty": "宋",
        "collection_info": null
    },
    {
        "title": "赠司空张公安道挽词三首  其二",
        "author": "苏辙",
        "content": "孤高出世学，豪迈谪仙人。\n早岁犹和俗，中年自识真。\n定余时发照，尘尽四无邻。\n闻道骑箕尾，还应事玉宸。",
        "dynasty": "宋",
        "collection_info": null
    },
    {
        "title": "赠司空张公安道挽词三首  其三",
        "author": "苏辙",
        "content": "西蜀识公初，南都从事余。\n一言知我可，久好復谁如。\n学术留元嘆，家声付伯鱼。\n霜天近生日，闻挽重唏嘘。",
        "dynasty": "宋",
        "collection_info": null
    },
    {
        "title": "蔡州任氏阅世堂",
        "author": "苏辙",
        "content": "朱君长桐乡，死食桐乡社。\n吏民安君德，君亦爱其下。\n遗言于斯葬，存没勿相舍。\n自知得民深，千岁谁似者。\n任君治新息，宽惠洽鳏寡。\n强梁顺教诏，桴鼓不鸣野。\n三年去復还，园木裁拱把。\n居人敬闾巷，禽鸟依屋瓦。\n苍然百尺桧，直干任大厦。\n相要勿剪伐，令尹昔所舍。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一",
        "author": "苏辙",
        "content": "我性本疏懒，父母强教之。\n逡巡就科选，逮此年少时。\n幽忧二十年，懒性祗如兹。\n偶然践黄闼，俯仰空自疑。\n乞身未敢言，常愧外物持。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其二",
        "author": "苏辙",
        "content": "人言性本静，不必林与山。\n世虽有此理，知谁非妄言。\n自我作归计，于今十余年。\n低回轩冕中，此语愧虚传。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其三",
        "author": "苏辙",
        "content": "世人岂知我，兄弟得我情。\n少年喜文章，中年慕功名。\n自从落江湖，一意事养生。\n富贵非所求，宠辱未免惊。\n平生不解饮，欲醉何由成。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其四",
        "author": "苏辙",
        "content": "秋鸿一何乐，空际乘风飞。\n秋虫一何忧，壁间终夜悲。\n忧乐本何有，力尽两无依。\n物生逐所遇，久行不知归。\n少年气难回，老者百事衰。\n聊復沃以酒，永与狂心违。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其五",
        "author": "苏辙",
        "content": "昔在建城市，盐酒昼夜喧。\n夏潦恐天漏，冬雷知地偏。\n妻孥日告我，胡不反故山。\n一来朝廷上，七年不知还。\n有寓均建城，且志昔日言。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其六",
        "author": "苏辙",
        "content": "梦中见百怪，一一皆谓是。\n醉中身已忘，万事随亦毁。\n此心不应然，外物妄使尔。\n安心十年后，此语知非绮。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其七",
        "author": "苏辙",
        "content": "开卷观古人，谁非一世英。\n骨肉委黄垆，泯灭俱无情。\n憧憧来无尽，扰扰相夺倾。\n惊雷震朱夏，鲜能及秋鸣。\n得酒且酣饮，问谁逃死生。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其八",
        "author": "苏辙",
        "content": "明月出东墙，万物含余姿。\n孤蝉庇繁荫，众鸟栖高枝。\n解衣适少事，扪腹知亡奇。\n朝与羣动作，莫復何所为。\n此时不自有，日出还受羁。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其九",
        "author": "苏辙",
        "content": "尺书千里至，辍食手自开。\n将卜东南居，故乡非所怀。\n勿言湖山美，永与平生乖。\n鸿雁秋南来，及春思故栖。\n蛟龙乘风云，既雨反其泥。\n兄弟通四海，叩门事虽谐。\n直道竟三黜，去国终恐迷。\n何如自卫反，阙里从参回。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一○",
        "author": "苏辙",
        "content": "羌虏忘君恩，战鼓惊四隅。\n边候失晨夜，骑驿驰中涂。\n诏书止穷征，诸将守来驱。\n敌微势可料，师竞力无余。\n防边未云失，忧怀愧安居。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一一",
        "author": "苏辙",
        "content": "修己以安人，嗟古有此道。\n平生妄谓得，忽忽恨衰老。\n年来亦见用，何益世枯槁。\n逡巡事朝谒，出入自媚好。\n报君要得人，被褐信怀宝。\n斯人何时见，即上归耕表。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一二",
        "author": "苏辙",
        "content": "春旱麦半死，夏雨欣及时。\n出郊视禾田，父老有好辞。\n秋阴结愁霖，似欲直败兹。\n冥冥人天际，影响良不疑。\n精诚发中禁，愍默非有欺。\n鷄号日东出，乃令民信之。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一三",
        "author": "苏辙",
        "content": "天厨酿冰池，摇振畏出境。\n年衰杂羸病，一釂百不醒。\n鸾台异诸曹，有政非簿领。\n颓然虽无谪，因谢出囊颖。\n回首愧周行，羣英粲彪炳。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一四",
        "author": "苏辙",
        "content": "淮海老使君，受诏行当至。\n当官不避事，无事辄径醉。\n平生自相许，兄先弟亦次。\n东南岂徒往，多难嫌暴贵。\n白首六卿中，嚼蜡那復味。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一五",
        "author": "苏辙",
        "content": "去年旅都城，三月不求宅。\n彼哉安知我，争扫习礼迹。\n三已竟无怨，心伏鸷鸟百。\n无私心如丹，经患髮先白。\n功名已不求，余事復何惜。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一六",
        "author": "苏辙",
        "content": "家居简余事，犹读内景经。\n浮尘扫欲尽，火枣行当成。\n清晨委羣动，永夜依寒更。\n低帷閟重屋，微月流中庭。\n依松白露上，历坎幽泉鸣。\n功从猛士得，不取儿女情。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一七",
        "author": "苏辙",
        "content": "南方有贫士，狂怪如病风。\n垢面髮如葆，自污屠酒中。\n导我引河水，上与昆崙通。\n长箭挽不尽，不中无尤弓。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一八",
        "author": "苏辙",
        "content": "清秋九日近，菊酒皆可得。\n永愧陶翁饥，虽饥心不惑。\n怀忠受正命，赋命本通塞。\n斯人今苟在，可与同事国。\n惜哉委荆榛，忍饥长默默。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其一九",
        "author": "苏辙",
        "content": "我友二三子，兼有仕未仕。\n青松出林秀，岂独私与己。\n敛然不求人，而我自罍耻。\n临风忽长鸣，谁信日千里。\n江行视渔父，但自正纲纪。\n持纲起万目，鲂鳟皆可止。\n老成日就衰，所余殆难恃。",
        "dynasty": "宋",
        "collection_info": null
    },
    {
        "title": "次韵子瞻和渊明饮酒二十首  其二○",
        "author": "苏辙",
        "content": "诸妄不可頼，所頼惟一真。\n内欲求性命，油然反清淳。\n外将应物化，致一常日新。\n商于四父老，携手初逃秦。\n翻然感汉德，投足復践尘。\n出处盖有道，岂为诸吕勤。\n嗟我千岁后，澹然与之亲。\n还将山林姿，俯首要路津。\n囊中旧时物，布衣白纶巾。\n功成不归去，愧此同心人。",
        "dynasty": "宋",
        "collection_info": null
    },
    {
        "title": "次韵子瞻道中见寄",
        "author": "苏辙",
        "content": "兄诗有味剧隽永，和者仅同如画影。\n短篇泉冽不容挹，长韵风吹忽千顷。\n经年淮海定成集，走书道路未遑请。\n相思半夜发清唱，醉墨平明照东省。\n南来应带蜀冈泉，西信近得蒙山茗。\n出郊一饭欢有余，去岁此时初到颍。",
        "dynasty": "宋",
        "collection_info": null
    },
    {
        "title": "郊祀庆成",
        "author": "苏辙",
        "content": "盛礼弥三祀，初元正七年。\n祭兼天地报，仪自祖宗传。\n讲义金华久，斋心玉食鲜。\n秋成通四海，廪实到穷边。\n尘卷跳疆寇，琛来渡海船。\n人和神亦答，物备礼诚全。\n庙室开深靓，郊丘对广圜。\n翠帷新秘殿，宝仗溢通廛。\n周冕裘缯俭，唐车保介便。\n导前多旧德，迎拜或华颠。\n荐洁求阴燧，驰诚寄燎烟。\n垂精粲星斗，望秩遍山川。\n降辂追前躅，回班戒弗虔。\n彻絪深屈体，屏盖切承天。\n嶰谷灰初应，扶桑日欲躔。\n旌旗逐风转，歌舞送天旋。\n帘启瞻宸极，鷄号识漏泉。\n矜愚开罪罟，释欠靖民编。\n乐作波翻海，书行箭脱弦。\n东朝归福胙，南极本高仙。\n有道知难犯，无私每得贤。\n劬劳就圣德，谦畏绝私权。\n治道初无象，神功竟莫宣。\n下臣叨进玉，随见颂诚然。",
        "dynasty": "宋",
        "collection_info": null
    },
    {
        "title": "次韵姚道人二首  其一",
        "author": "苏辙",
        "content": "西山学采薇，东坡学煮羹。\n昔在建城市，岂復衣冠情。\n朋友日已疏，止接盲赵生。\n啬智徇所安，元气頼以存。\n时于星寂中，稍护乱与昏。\n河流发九地，欲挽升天门。\n枉用十年力，仅余一灯温。\n老病竟未除，惊呼欲狂奔。\n何日新雨余，得就季主论。",
        "dynasty": "宋",
        "collection_info": null
    },
    {
        "title": "次韵姚道人二首  其二",
        "author": "苏辙",
        "content": "高人隠陋巷，至药初无方。\n心知无生妙，运转开阴阳。\n才如凌云松，岂受尺寸量。\n气如幽谷兰，时送清风香。\n嗟我本病肺，寒暑随翕张。\n丹砂苦落落，青春去堂堂。\n清诗堕云雾，至音叩琳琅。\n山海信多士，世俗非所望。\n远游居临安，间出从诸王。\n他年解冠佩，共游无边疆。\n仪麟既委照，永谢过隙光。",
        "dynasty": "宋",
        "collection_info": null
    },
    {
        "title": "次韵子瞻上元扈从观灯二首  其一",
        "author": "苏辙",
        "content": "虏去边城少奏章，雪残中禁罢焚香。\n都人知有新年喜，争看琱舆金凤凰。",
        "dynasty": "宋",
        "collection_info": null
    },
    {
        "title": "次韵子瞻上元扈从观灯二首  其二",
        "author": "苏辙",
        "content": "春来有意乞归耕，足痹三年久未平。\n忽记上元銮辂出，起听前殿晓钟声。",
        "dynasty": "宋",
        "collection_info": null
    },
    {
        "title": "蔡州壶公观刘道士）",
        "author": "苏辙",
        "content": "思颍求归今几时，布衣犹在老刘师。\n龙章旧有世人识，蝉蜕惟应野老知。\n昔葬衣冠今在否，近传音问不须疑。\n曾闻圯上逢黄石，久矣留侯不见欺。",
        "dynasty": "宋",
        "collection_info": null
    },
    {
        "title": "大行太皇太后挽词二首  其一",
        "author": "苏辙",
        "content": "内治隆三世，尊临极九年。\n神孙克负荷，大业付安全。\n有道华夷靖，无心怨恶悛。\n和熹盛东汉，从此不称贤。",
        "dynasty": "宋",
        "collection_info": null
    },
    {
        "title": "大行太皇太后挽词二首  其二",
        "author": "苏辙",
        "content": "约己心全小，宽民德有余。\n外家恩泽少，先后礼容虚。\n原庙因前室，中朝避册书。\n功名不胜纪，四谥嘆犹疏。",
        "dynasty": "宋",
        "collection_info": null
    },
    {
        "title": "次韵姚道人",
        "author": "苏辙",
        "content": "道人偶许俗人知，法喜非妻解养儿。\n夜久金茎添沆瀣，室虚宝月映琉璃。\n远来醉侠匆匆返，近出诗仙句句奇。\n独怪区区践绳墨，相逢未省角巾欹。",
        "dynasty": "宋",
        "collection_info": null
    },
    {
        "title": "次韵石芝",
        "author": "苏辙",
        "content": "鷄鸣东海朝日新，光蒙洲岛雾雨匀。\n一晞石上遍生耳，幽子自食无来宾。\n寄书乞取久未许，箬笼蕉囊海神户。\n一掬谁令堕我前，无为知我超诸数。\n此身不愿清庙瑚，但愿归去随樵苏。\n龟龙百岁岂知道，养气千息存其胡。\n尘中学仙定难脱，梦裏食芝空酷烈。\n中山军府得安闲，更试朝霞磨镜铁。",
        "dynasty": "宋",
        "collection_info": null
    },
    {
        "title": "故枢密签书赠正议大夫王彦霖挽词二首  其一",
        "author": "苏辙",
        "content": "试吏有能名，升台擅直声。\n雄飞极九载，修路止三城。\n壮志方凌厉，遗书忽嘆惊。\n老人殊可念，白首泣新茔。",
        "dynasty": "宋",
        "collection_info": null
    },
    {
        "title": "故枢密签书赠正议大夫王彦霖挽词二首  其二",
        "author": "苏辙",
        "content": "倾盖晚相亲，东西省户邻。\n听君占谏草，继我出词纶。\n京尹声初浃，枢廷迹尚新。\n邯郸炊未熟，荣谢隔逡巡。",
        "dynasty": "宋",
        "collection_info": null
    },
    {
        "title": "读史六首  其一",
        "author": "苏辙",
        "content": "留侯决成败，面折愧周昌。\n垂老召商叟，鸿鹄自高翔。",
        "dynasty": "宋",
        "collection_info": null
    },
    {
        "title": "读史六首  其二",
        "author": "苏辙",
        "content": "诸吕更相王，陈平气何索。\n千金寿绛侯，刘宗知有託。",
        "dynasty": "宋",
        "collection_info": null
    },
    {
        "title": "读史六首  其三",
        "author": "苏辙",
        "content": "贾生料吴楚，竟毙大梁城。\n一身不自保，痛哭空伤生。",
        "dynasty": "宋",
        "collection_info": null
    },
    {
        "title": "读史六首  其四",
        "author": "苏辙",
        "content": "桓文服荆楚，安取破国都。\n孔明不料敌，一世空驰驱。",
        "dynasty": "宋",
        "collection_info": null
    },
    {
        "title": "读史六首  其五",
        "author": "苏辙",
        "content": "安石善谈笑，挥麈却苻秦。\n妄起并吞意，终残吴越人。",
        "dynasty": "宋",
        "collection_info": null
    },
    {
        "title": "读史六首  其六",
        "author": "苏辙",
        "content": "江河浪如屋，要须沧海容。\n可怜狄仁杰，犹復负娄公。",
        "dynasty": "宋",
        "collection_info": null
    },
    {
        "title": "和子瞻雪浪斋",
        "author": "苏辙",
        "content": "谪居杜老尝东屯，波涛绕屋知龙尊。\n门前石岸立精铁，潮汐洗尽莓苔昏。\n野人相望夹水住，扁舟时过江西村。\n窗中缟练舒眼界，枕上雷霆惊耳门。\n不堪水怪妄欺客，欲借楚些时招魂。\n人生出处固难料，流萍着水初无根。\n旌旗旋逐金鼓发，蓑笠尚带风雨痕。\n高斋雪浪卷苍石，北叟未见疑戏论。\n激泉飞水行亦冻，穷边腊雪如翻盆。\n一杯径醉万事足，江城气味犹应存。",
        "dynasty": "宋",
        "collection_info": null
    },
    {
        "title": "次韵子瞻生日见寄",
        "author": "苏辙",
        "content": "日月中人照与芬，心虚虑尽气则熏。\n彤霞点空来羣羣，精诚上彻天无云。\n寸田幽阙暖不焚，眇视中外绛锦纹。\n冥然物我无復分，不出不入常氤氲。\n道师东西指示君，乘此飞仙勿留坟。\n茅山隠居有遗文，世人心动随虻蚊。\n不信成功如所云，蚤夜宾饯同华勋。\n尔来仅能破魔军，我经生日当益勤。\n公禀正气饮不醺，梨枣未实要锄耘。\n日云莫矣收桑枌，西还闭门止纷纷。\n忧愁真能散凄焄，万事过耳今不闻。",
        "dynasty": "宋",
        "collection_info": null
    },
    {
        "title": "蹇师嵩山图",
        "author": "苏辙",
        "content": "峻极登高二十年，汝州回望一依然。\n君行亦是高秋后，试觅神清古洞天。",
        "dynasty": "宋",
        "collection_info": null
    },
    {
        "title": "望嵩楼",
        "author": "苏辙",
        "content": "连山鄣吾北，二室分西东。\n东山几何高，不为太室容。\n西山为我低，少室见诸峰。\n临轩一长嘆，隠见由所逢。\n试问山中人，二室竟谁雄。\n雄雌久已定，分别徐亦空。\n可怜汝阳酒，味与上国同。\n游心四山外，寄适杯酒中。",
        "dynasty": "宋",
        "collection_info": null
    },
    {
        "title": "思贤堂",
        "author": "苏辙",
        "content": "杨公守临汝，俯仰八十载。\n推迁城市非，散落篇章在。\n外物固难必，清名竟安頼。\n孤亭右洲渚，斜日到冠佩。\n飞翔栋宇回，滉荡波流对。\n稍存楸梧高，大剪菰蒲秽。\n遗编访诸子，翠石补前废。\n吏民亦潸然，未替甘棠爱。",
        "dynasty": "宋",
        "collection_info": null
    },
    {
        "title": "阻风",
        "author": "苏辙",
        "content": "大水蔑洲浦，牵挽无復施。\n我舟恃长风，风止将安为。\n塌然委积水，坐被弱缆维。\n市井隔峰岭，食尽行将饥。\n长啸呼风伯，厄穷岂不知。\n蓬蓬起东南，旗尾西北驰。\n所望乃大谬，开门讯舟师。\n舟师掉头笑，沿泝要有时。\n泝者不少息，沿者长嗟咨。\n飘风不终日，急雨常相随。\n雨止风亦止，条条弄清漪。\n我言未见信，君行自见之。",
        "dynasty": "宋",
        "collection_info": null
    },
    {
        "title": "次韵子瞻游罗浮山",
        "author": "苏辙",
        "content": "客迷堕涧逢玉京，云行夭乔风号鸣。\n暗中过尽石髓滑，惊喜观阙朝霞明。\n东坡南去类此客，挤者力尽非求生。\n偶然濒海少氛气，復有福地容躬耕。\n诸侯历聘谢鲁叟，茅檐燕坐师老彭。\n天枢旋结日珠重，人寰下视鸿毛轻。\n俗缘渐觉冰雪解，元气乍復蛟虬狞。\n远游脱屣入盖竹，初怪长史留家庭。\n后来玉斧小儿子，亦入真诰参仙经。\n试令子弟学诸许，还家不用剑阁铭。\n洞天闻亦有图籍，但恐未免如公卿。\n此心愿与世无事，不愿与世平不平。",
        "dynasty": "宋",
        "collection_info": null
    },
    {
        "title": "次韵子瞻江西",
        "author": "苏辙",
        "content": "许君马老共一邦，西山断处流蜀江。\n谁令十载重渡泷，滩头旧寺晨钟撞。\n乱流赤脚记淙淙，道俗自谓丹霞庞。\n便令筑室修畦矼，往还二老筇一双。",
        "dynasty": "宋",
        "collection_info": null
    },
    {
        "title": "雨中游小云居",
        "author": "苏辙",
        "content": "卖酒高安市，早岁逢五秋。\n常怀简书畏，未暇云居游。\n十载还上都，再谪仍此州。\n废斥免羁束，登临散幽忧。\n乡党二三子，结束同一舟。\n雨余江涨高，林薄烦撑钩。\n积阴荐雷作，两山乱云浮。\n雨点落飞镞，江光溅轻沤。\n笑语曾未毕，风云遽谁收。\n舟人指松桧，古剎依林丘。\n老僧昔还住，晚饭迎淹留。\n食菜吾自饱，馈肉烦贤侯。\n严城迫吹角，归棹随轻鸥。\n联翩阅村坞，灯火明谯楼。\n肩舆践积甃，涂潦分潜沟。\n居处方自适，未知厌拘囚。",
        "dynasty": "宋",
        "collection_info": null
    },
    {
        "title": "次韵子瞻上元见寄",
        "author": "苏辙",
        "content": "谁怜东坡老，独看南海灯。\n故人隠山麓，燕坐销床棱。\n人生天运中，往返成废兴。\n炎起爨下薪，冻合瓶中冰。\n頼有不变处，寂如方定僧。\n建城亦岩邑，灯火高下层。\n头陀旧所识，天寒髮鬅鬙。\n问我何时来，嗟哉谷为陵。\n幸此米方贱，日食聊一升。\n夜出随众乐，餔糟共腾腾。",
        "dynasty": "宋",
        "collection_info": null
    },
    {
        "title": "次韵子瞻连雨江涨二首  其一",
        "author": "苏辙",
        "content": "南过庾岭更千山，烝润由来共一天。\n云塞虚空雨翻瓮，江侵城市屋浮船。\n东郊晚稻须重插，西舍原蚕未及眠。\n独棹扁舟趁申卯，米盐奔走笑当年。",
        "dynasty": "宋",
        "collection_info": null
    },
    {
        "title": "次韵子瞻连雨江涨二首  其二",
        "author": "苏辙",
        "content": "客到炎陬喜暂凉，江吹虚阁雨侵廊。\n回看野寺山溪隔，卧觉晨炊稻饭香。\n荔饷深红陋樱枣，桂醅淳白比琳琅。\n思移峤北应非晚，未省南迁日月长。",
        "dynasty": "宋",
        "collection_info": null
    },
    {
        "title": "次韵侄过江涨",
        "author": "苏辙",
        "content": "阴淫夏为秋，雨暴溪作渎。\n缺防旧通市，流潦几入屋。\n虽幸廪粟空，犹惜畦蔬绿。\n鹿骇不择音，鸿羁分遵陆。\n室诮曾子还，城讴华元衄。\n中情久岑寂，外物竞排蹙。\n设心等一慈，开怀受诸毒。\n道力虽未究，游波偶然伏。\n粮须三月聚，艾要七年蓄。\n君恩许北还，从此当退缩。",
        "dynasty": "宋",
        "collection_info": null
    },
    {
        "title": "亡嫂靖安君蒲氏挽词二首  其一",
        "author": "苏辙",
        "content": "家风足图史，妇德俨苹蘩。\n汤沐从夫宠，冠衣席弟恩。\n克家传众子，有后庆多孙。\n追养心何极，增封礼尚存。",
        "dynasty": "宋",
        "collection_info": null
    },
    {
        "title": "亡嫂靖安君蒲氏挽词二首  其二",
        "author": "苏辙",
        "content": "宦游非不遂，流落自粗疏。\n宗党半天末，存亡惊素书。\n佳城东岭外，茂木故阡余。\n遥想千车送，临江涕满裾。",
        "dynasty": "宋",
        "collection_info": null
    },
    {
        "title": "寄题武陵柳氏所居二首 天真堂",
        "author": "苏辙",
        "content": "宦游阅尽山川胜，归老方知气味真。\n歌哭不移身自稳，往还无间语尤亲。\n永怀前辈无因见，犹喜诸郎有此人。\n千岁展禽风未改，不加雕琢世称珍。",
        "dynasty": "宋",
        "collection_info": null
    },
    {
        "title": "寄题武陵柳氏所居二首 康乐楼",
        "author": "苏辙",
        "content": "邑居欲尽溪山好，不作层楼无奈何。\n岩谷满前收蜡屐，漪涟极目卷渔蓑。\n安心已得安身法，乐土偏令乐事多。\n千里筠阳犹静治，还家一笑定无他。",
        "dynasty": "宋",
        "collection_info": null
    },
    {
        "title": "筠州州宅双莲",
        "author": "苏辙",
        "content": "绿盖红房共一池，一双游女巧追随。\n镜中比并新妆后，风际携扶欲舞时。\n露蕊暗开香自倍，霜蓬渐老折犹疑。\n殷勤画手传真态，道院生绡数幅垂。",
        "dynasty": "宋",
        "collection_info": null
    },
    {
        "title": "奉同子瞻荔支嘆",
        "author": "苏辙",
        "content": "蜀中荔支止嘉州，余波及眉半有不。\n稻糠宿火却霜霰，结子仅与黄金侔。\n近闻闽尹传种法，移种成都出巴峡。\n名园竞撷绛纱苞，蜜渍琼肤甘且滑。\n北游京洛堕红尘，箬笼白晒称最珍。\n思归不復为莼菜，欲及炎风朝露匀。\n平居着鞭苦不早，东坡南窜岭南道。\n海边百物非平生，独数山前荔支好。\n荔支色味巧留人，不管年来白髮新。\n得归便拟寻乡路，枣栗园林不须顾。\n青枝丹实须十株，丁宁附书老农圃。",
        "dynasty": "宋",
        "collection_info": null
    },
    {
        "title": "次韵子瞻梳头",
        "author": "苏辙",
        "content": "水上有车车自翻，悬溜如线垂前轩。\n霜蓬已枯不再绿，有客劝我抽其根。\n枯根一去紫茸茁，珍重已试幽人言。\n纷纷华髮何足道，当返六十过去魂。",
        "dynasty": "宋",
        "collection_info": null
    },
    {
        "title": "劝子瞻修无生法",
        "author": "苏辙",
        "content": "除却灵明一一空，年来丹竈漫施功。\n掌中定有庵摩在，云际悬知雾雨蒙。\n已頼信心留掣电，要须凈戒拂昏铜。\n谁言逐客江南岸，身世虽穷心不穷。",
        "dynasty": "宋",
        "collection_info": null
    },
    {
        "title": "石盆种菖蒲甚茂忽开八九华或言此华寿祥也远因生日作颂亦为赋此",
        "author": "苏辙",
        "content": "石盆攒石养菖蒲，沮洳沙泉韮叶铺。\n世说华开难值遇，天将寿考报勤劬。\n心中本有长生药，根底暗添无限鬚。\n更尔屈蟠增瘦硬，他年老病要相扶。",
        "dynasty": "宋",
        "collection_info": null
    },
    {
        "title": "子瞻和陶公读山海经诗欲同作而未成梦中得数句觉而补之",
        "author": "苏辙",
        "content": "此心淡无着，与物常欣然。\n虚闲偶有见，白云在空间。\n爱之欲吐玩，恐为时俗传。\n逡巡自失去，云散空长天。\n永愧陶彭泽，佳句如珠圆。",
        "dynasty": "宋",
        "collection_info": null
    },
    {
        "title": "成都僧法舟为其祖师宝月求塔铭于惠州还过高安送归",
        "author": "苏辙",
        "content": "少年能讲大乘经，法施堂中不出扃。\n为许先师传后世，径从西海集南溟。\n忘身直犯黄茅瘴，满意初成白塔铭。\n寄我泪痕归万里，遥知露滴涧松青。",
        "dynasty": "宋",
        "collection_info": null
    },
    {
        "title": "东西京二绝  其一",
        "author": "苏辙",
        "content": "亲祀甘泉岁一终，属车徐动不惊风。\n宓妃何预词臣事，指点讥呵豹尾中。",
        "dynasty": "宋",
        "collection_info": null
    },
    {
        "title": "东西京二绝  其二",
        "author": "苏辙",
        "content": "犀箸金槃不暇尝，更须石上捣黄粱。\n数钱未免河东旧，不识前朝大练光。",
        "dynasty": "宋",
        "collection_info": null
    },
    {
        "title": "唐相二绝  其一",
        "author": "苏辙",
        "content": "杨王灭后少英雄，犹自澄思却月中。\n已得惠妃欢喜见，方头笑杀曲江公。",
        "dynasty": "宋",
        "collection_info": null
    },
    {
        "title": "唐相二绝  其二",
        "author": "苏辙",
        "content": "朝中寂寂少名卿，晚岁雄猜气益横。\n心怕无鬚少年士，可怜未识玉奴兄。",
        "dynasty": "宋",
        "collection_info": null
    },
    {
        "title": "寓居六咏  其一",
        "author": "苏辙",
        "content": "手植天随菊，晨添苜蓿盘。\n丛长怜夏苦，花晚怯秋寒。\n素食旧所愧，长斋今未阑。\n殷勤拾落蕊，眼暗读书难。",
        "dynasty": "宋",
        "collection_info": null
    },
    {
        "title": "寓居六咏  其二",
        "author": "苏辙",
        "content": "山丹炫南土，盈尺愧西京。\n所至曾无比，知非浪得名。\n未须求别种，尚欠剥繁英。\n行復春风度，天涯眼暂明。",
        "dynasty": "宋",
        "collection_info": null
    },
    {
        "title": "寓居六咏  其三",
        "author": "苏辙",
        "content": "邻家三亩竹，萧散倚东墙。\n谁谓非吾有，时能惠我凉。\n雪深闻毁折，风作任披猖。\n事过还依旧，相看意愈长。",
        "dynasty": "宋",
        "collection_info": null
    },
    {
        "title": "寓居六咏  其四",
        "author": "苏辙",
        "content": "弱榴生掩冉，插竹强支叉。\n旋迭封根石，能开着子花。\n扶持物遂性，缀缉我成家。\n故国田园少，何须恨海涯。",
        "dynasty": "宋",
        "collection_info": null
    },
    {
        "title": "寓居六咏  其五",
        "author": "苏辙",
        "content": "大鸡如人立，小鸡三寸长。\n造物均付予，危冠两昂藏。\n出栏风易倒，依草枯不僵。\n后庭花草盛，怜汝计兴亡。",
        "dynasty": "宋",
        "collection_info": null
    },
    {
        "title": "寓居六咏  其六",
        "author": "苏辙",
        "content": "西邻分半井，十口无渴忧。\n岁旱百泉竭，日供八家求。\n艰难念生理，沾足愧寒流。\n比闻山田妇，出汲争羣牛。",
        "dynasty": "宋",
        "collection_info": null
    },
    {
        "title": "和子瞻新居欲成二首  其一",
        "author": "苏辙",
        "content": "老罢子卿还属国，功成定远恨阳关。\n漂流岂必风波际，颠沛何妨枕席间。\n伏腊便应随俚俗，室庐闻似胜家山。\n因缘宿世非今日，頼有阴功许旋还。",
        "dynasty": "宋",
        "collection_info": null
    },
    {
        "title": "和子瞻新居欲成二首  其二",
        "author": "苏辙",
        "content": "山连上帝朱明府，心是南宗无尽灯。\n过此欹危空比梦，年来瘴毒冷如冰。\n图书一笑宁劳客，音信频来尚有僧。\n梨枣功夫三岁办，不缘忧患亦何曾。",
        "dynasty": "宋",
        "collection_info": null
    },
    {
        "title": "次迟韵二首  其一",
        "author": "苏辙",
        "content": "老谪江南岸，万里修烝尝。\n三子留二子，嵩少道路长。\n累以二孀女，辛勤具糇粮。\n谁令南飞鸿，送汝至我旁。\n饥寒不能病，气纾色亦康。\n拊背问家事，嗟我久已忘。\n力耕当及春，无为久南方。\n还家语诸女，素刚非王章。",
        "dynasty": "宋",
        "collection_info": null
    },
    {
        "title": "次迟韵二首  其二",
        "author": "苏辙",
        "content": "世事非吾忧，物理有必至。\n常旸百川竭，顾亦防雨耳。\n阴阳相纠缠，反覆更自治。\n幽怀澹不起，默坐识其意。\n长子念衰老，远行重惭愧。\n疏慵身似僧，岑寂家近寺。\n但闻事日新，未觉吾有异。\n器锽本自出，藩角徒不遂。\n得失众共知，穷达佛所记。\n要令北归日，粗究一大事。",
        "dynasty": "宋",
        "collection_info": null
    },
    {
        "title": "次远韵",
        "author": "苏辙",
        "content": "万里谪南荒，三子从一幼。\n谬追春秋余，頼尔牛马走。\n忧病多所忘，问学非復旧。\n借书里诸生，疑事谁当叩。\n吾儿虽懒教，擢颖既冠后。\n求友卷中人，玩心竹间岫。\n时令检遗阙，相对忘昏昼。\n兄来试讴吟，句法渐翘秀。\n暂时鸿雁飞，迭发埙篪奏。\n更念宛丘子，颀然何时觏。",
        "dynasty": "宋",
        "collection_info": null
    },
    {
        "title": "次韵子瞻和陶公止酒",
        "author": "苏辙",
        "content": "少年无大过，临老重復止。\n自言衰病根，恐在酒杯裏。\n今年各南迁，百事付诸子。\n谁言瘴雾中，乃有相逢喜。\n连床闻动息，一夜再三起。\n泝流俯仰得，此病竟何理。\n平生不尤人，未免亦求己。\n非酒犹止之，其余真止矣。\n飘然从孔公，乘桴南海涘。\n路逢安期生，一笑千万祀。",
        "dynasty": "宋",
        "collection_info": null
    },
    {
        "title": "次韵子瞻过海",
        "author": "苏辙",
        "content": "我迁海康郡，犹在寰海中。\n送君渡海南，风帆若张弓。\n笑揖彼岸人，回首平生空。\n平生定何有，此去未可穷。\n惜无好勇夫，从此乘桴翁。\n幽子疑龙虾，牙须竟谁雄。\n闭门亦勿见，一嗅同香风。\n晨朝饱粥饭，洗钵随僧钟。\n有问何时归，兹焉若将终。\n居家出家人，岂復怀儿童。\n老聃真吾师，出入初犹龙。\n笼樊顾甚密，俯首姑尔容。\n众人指我笑，缰锁无此工。\n一瞬千佛土，相期兜率宫。",
        "dynasty": "宋",
        "collection_info": null
    },
    {
        "title": "过侄寄椰冠",
        "author": "苏辙",
        "content": "衰髮秋来半是丝，幅巾缁撮强为仪。\n垂空旋取海棕子，束髮装成老法师。\n变化密移人不悟，坏成相续我心知。\n茅檐竹屋南溟上，亦似当年廊庙时。",
        "dynasty": "宋",
        "collection_info": null
    },
    {
        "title": "寓居二首 东亭",
        "author": "苏辙",
        "content": "十口南迁粗有归，一轩临路阅奔驰。\n市人不惯频回首，坐客相谙便解颐。\n惭愧天涯善知识，增添城外小茅茨。\n华严未读河沙偈，偃仰明窗手自披。",
        "dynasty": "宋",
        "collection_info": null
    },
    {
        "title": "寓居二首 东楼",
        "author": "苏辙",
        "content": "月从海上涌金盆，直入东楼照病身。\n久已无心问南北，时能闭目待仪麟。\n飓风不作三农喜，舶客初来百物新。\n归去有时无定在，漫随俚俗共欣欣。",
        "dynasty": "宋",
        "collection_info": null
    },
    {
        "title": "所寓堂后月季再生与远同赋",
        "author": "苏辙",
        "content": "客背有芳藂，开花不遗月。\n何人纵寻斧，害意肯留枿。\n偶乘秋雨滋，冒土见微茁。\n猗猗抽条颖，颇欲傲寒冽。\n势穷虽云病，根大未容拔。\n我行天涯远，幸此城南茇。\n小堂劣容卧，幽阁粗可蹑。\n中无一寻空，外有四邻市。\n窥墙数柚实，隔屋看椰叶。\n葱蒨独兹苗，愍愍待其活。\n及春见开敷，三嗅何忍折。",
        "dynasty": "宋",
        "collection_info": null
    },
    {
        "title": "浴罢",
        "author": "苏辙",
        "content": "逐客例幽忧，多年不洗沐。\n予髮栉无垢，身垢要须浴。\n颠隮本天运，愤恨当谁復。\n茅檐容病躯，稻饭饱枵腹。\n形骸但癯瘁，气血尚丰足。\n微阳阅九地，浮彩见双目。\n枯槁如束薪，坚緻比温玉。\n长斋虽云凈，阅月聊一沃。\n石泉澣巾帨，土釜煮桃竹。\n南窗日未移，困卧久弥熟。\n华严有余帙，默坐心自读。\n诸尘忽消尽，法界了无瞩。\n恍如仰山翁，欲就沩叟卜。\n犹恐堕声闻，大愿勤自督。",
        "dynasty": "宋",
        "collection_info": null
    },
    {
        "title": "次远韵齿痛",
        "author": "苏辙",
        "content": "元明散诸根，外与六尘合。\n流中积缘气，虚妄无可託。\n敝陋少空明，妇姑相攘夺。\n日出暵焦牙，风来动危萚。\n喜汝因病悟，或免终身着。\n更须诵楞严，从此脱缠缚。",
        "dynasty": "宋",
        "collection_info": null
    },
    {
        "title": "子瞻闻瘦以诗见寄次韵",
        "author": "苏辙",
        "content": "多生习气未除肉，长夜安眠懒食粥。\n屈伸久已效熊虎，倒挂渐拟同蝙蝠。\n众笑忍饥长杜门，自恐莫年还入俗。\n经旬辄瘦骇邻父，未信脑满添黄玉。\n海夷旋觉似齐鲁，山蕨仍堪尝菽粟。\n孤船会復见洲渚，小车未用安羊鹿。\n海南老兄行尤苦，樵爨长须同一仆。\n此身所至即所安，莫同归期两黄鹄。",
        "dynasty": "宋",
        "collection_info": null
    },
    {
        "title": "次韵子瞻独觉",
        "author": "苏辙",
        "content": "咄咄书空中有怪，内热搜膏发痈疥。\n羹藜饭芋如固然，饱食安眠真一快。\n午鷄鸣屋呼不起，欠伸吉贝重衾裏。\n此身南北付天工，竹杖芒鞋即行李。\n夜长却对一灯明，上池溢流微有声。\n幻中非幻人不见，本来日月无阴晴。",
        "dynasty": "宋",
        "collection_info": null
    },
    {
        "title": "次韵子瞻夜坐",
        "author": "苏辙",
        "content": "月入虚窗疑欲旦，香凝幽室久犹熏。\n清风巧为吹余瘴，疏雨时来报断云。\n南海炎凉身已惯，北方毁誉耳谁闻。\n遥知挂壁瓢无酒，归舶还将一酌分。",
        "dynasty": "宋",
        "collection_info": null
    },
    {
        "title": "次韵子瞻寄贺生日",
        "author": "苏辙",
        "content": "弟兄本三人，怀抱丧其一。\n颀然仲与叔，耆老天所骘。\n师心每独往，可否辄自必。\n折足非所恨，所恨覆鼎实。\n上頼吾君仁，议止海滨黜。\n凄酸念母氏，此恨何时毕。\n平生贤孟博，苟生不谓吉。\n归心天若许，定卜老泉室。\n凄凉百年后，事付何人笔。\n于今兄独知，言之泣生日。",
        "dynasty": "宋",
        "collection_info": null
    },
    {
        "title": "次韵子瞻寄黄子木杖",
        "author": "苏辙",
        "content": "老至亦有渐，五十惟杖始。\n行年日辰匝，幸免乡闾耻。\n罪重疮难平，余痂未脱疻。\n登山足犹健，不用扶儿子。\n我兄念辛勤，赠此携且倚。\n他年赐环日，田舍尤须此。\n早收藤节杯，旋缀乌皮几。\n茅檐数间足，不用伐桐杞。",
        "dynasty": "宋",
        "collection_info": null
    },
    {
        "title": "次韵子瞻谪居三适 旦起理髮",
        "author": "苏辙",
        "content": "道人鷄鸣起，趺坐存九宫。\n灵液流下田，伏苓抱长松。\n颠毛得余润，冉冉欺霜风。\n俯就无数栉，九九为一通。\n洗沐废已久，徐之勿匆匆。\n气来自涌泉，至此知几重。\n近闻西边将，袒裼拥马鬃。\n归来建赤油，不復侪伍同。\n笑我守寻尺，求与真源逢。\n人生各有安，未肯易三公。",
        "dynasty": "宋",
        "collection_info": null
    },
    {
        "title": "次韵子瞻谪居三适 午窗坐睡",
        "author": "苏辙",
        "content": "定中龙眠膝，定起柳生肘。\n心无出入异，三昧亦何有。\n晴窗午阴转，坐睡一何久。\n颓然拥褐身，剥啄叩门手。\n褰帷顾我笑，疑我困宿酒。\n不知吾丧我，冰消不遗寿。\n空虚无一物，彼物自枯朽。\n梦中得灵药，此药从谁受。\n侵寻入四支，欲洗自无垢。\n从今百不欠，只欠归田叟。",
        "dynasty": "宋",
        "collection_info": null
    },
    {
        "title": "次韵子瞻谪居三适 夜卧濯足",
        "author": "苏辙",
        "content": "海民慢寒备，不畜衾与裯。\n虽苦地气泄，亦无徒跣忧。\n逐客久未安，集舍占鸺鹠。\n念昔使胡中，车驰卒不留。\n貂裘溯北风，十袭犹飕飕。\n中涂履冰河，马倒身自投。\n宛足费冯翼，千里烦帣鞴。\n十年事汤剂，风雨气辄浮。\n南来足忧虑，此病何时瘳。\n名身孰亲疏，慎勿求封侯。",
        "dynasty": "宋",
        "collection_info": null
    },
    {
        "title": "同子瞻次过远重字韵",
        "author": "苏辙",
        "content": "孟子自夸心不动，未试永嘉铁轮重。\n弟兄六十老病余，万里同遭海隅送。\n长披羊裘类严子，罢食猪肝同闵仲。\n大男留处事田亩，幼子随行躬釜瓮。\n低眉语笑接邻父，弹指吁嗟到蛮洞。\n茅茨一日敢忘葺，桑柘十年须勉种。\n来时邂逅得相携，归去逡巡应復从。\n莫惊忧患尔来同，久知出处平生共。\n虽令子孙治家学，休炫文章供世用。\n颍川筑室久未成，夜来忽作西湖梦。",
        "dynasty": "宋",
        "collection_info": null
    },
    {
        "title": "次韵子瞻和渊明拟古九首  其一",
        "author": "苏辙",
        "content": "客居远林薄，依墙种杨柳。\n归期未可必，成阴定非久。\n邑中有佳士，忠信可与友。\n相逢话禅寂，落日共杯酒。\n艰难本何求，缓急肯相负。\n故人在万里，不復为薄厚。\n米尽鬻衣衾，时劳问无有。",
        "dynasty": "宋",
        "collection_info": null
    },
    {
        "title": "次韵子瞻和渊明拟古九首  其二",
        "author": "苏辙",
        "content": "闭门不復出，兹焉若将终。\n萧然环堵间，乃復有为戎。\n我师柱下史，久以雌守雄。\n金刀虽云利，未闻能斫风。\n世人欲困我，我已安长穷。\n穷甚当辟谷，徐观百年中。",
        "dynasty": "宋",
        "collection_info": null
    },
    {
        "title": "次韵子瞻和渊明拟古九首  其三",
        "author": "苏辙",
        "content": "萧萧髮垂素，晡日迫西隅。\n道人愍我老，元气时卷舒。\n岁恶风雨交，何不完子庐。\n万法灭无余，方寸可久居。\n将扫道上尘，先拔庭中芜。\n一凈百亦凈，我物皆如如。",
        "dynasty": "宋",
        "collection_info": null
    },
    {
        "title": "次韵子瞻和渊明拟古九首  其四",
        "author": "苏辙",
        "content": "夜梦被髮翁，骑驎下大荒。\n独行无与游，闯然款我堂。\n高论何峥嵘，微言何渺茫。\n我徐听其说，未离翰墨场。\n平生气如虹，宜不葬北邙。\n少年慕遗文，奇姿揖昂昂。\n衰罢百无用，渐以圜斫方。\n隠约就所安，老退还自伤。",
        "dynasty": "宋",
        "collection_info": null
    },
    {
        "title": "次韵子瞻和渊明拟古九首  其五",
        "author": "苏辙",
        "content": "海康杂蛮蜒，礼俗久未完。\n我居近闾阎，愿先化衣冠。\n衣冠一有耻，其下胡为颜。\n东邻有一士，读书寄贤关。\n归来奉亲友，跬步行必端。\n慨然顾流俗，嘆息未敢弹。\n提提乌鸢中，见此孤翔鸾。\n渐能衣裘褐，袒裼知恶寒。",
        "dynasty": "宋",
        "collection_info": null
    },
    {
        "title": "次韵子瞻和渊明拟古九首  其六",
        "author": "苏辙",
        "content": "佛法行中原，儒者耻论兹。\n功施冥冥中，亦何负当时。\n此方旧杂染，浑浑无名缁。\n治生守家室，坐使斯人疑。\n未知酒肉非，能与生死辞。\n炽哉吴闽间，佛事不可思。\n生子多颖悟，得报岂汝欺。\n时俾正法眼，一出照曜之。\n谁为邑中豪，勤诵我此诗。",
        "dynasty": "宋",
        "collection_info": null
    },
    {
        "title": "次韵子瞻和渊明拟古九首  其七",
        "author": "苏辙",
        "content": "忧来感人心，悒悒久未和。\n呼儿具浊酒，酒酣起长歌。\n歌罢还独舞，黍麦力诚多。\n忧长酒易消，脱去如风花。\n不悟万法空，子如此心何。",
        "dynasty": "宋",
        "collection_info": null
    },
    {
        "title": "次韵子瞻和渊明拟古九首  其八",
        "author": "苏辙",
        "content": "杜门人笑我，不知有天游。\n光明遍十方，咫尺陋九州。\n此观一日成，衮衮通法流。\n竿木常自随，何必返故丘。\n老聃白髮年，青牛去西周。\n不遇关尹喜，履迹谁能求。",
        "dynasty": "宋",
        "collection_info": null
    },
    {
        "title": "次韵子瞻和渊明拟古九首  其九",
        "author": "苏辙",
        "content": "鉏田种紫芝，有根未堪采。\n逡巡岁月度，太息毛髮改。\n晨朝玉露下，滴沥投沧海。\n鬚牙忽长茂，枝叶行可待。\n夜烧沉水香，持戒勿中悔。",
        "dynasty": "宋",
        "collection_info": null
    },
    {
        "title": "雨中招吴子野先生",
        "author": "苏辙",
        "content": "柴门不出蓬生径，暑雨无时水及堂。\n辟谷頼君能作客，暂来煎蜜饷桃康。",
        "dynasty": "宋",
        "collection_info": null
    },
    {
        "title": "答吴和二绝  其一",
        "author": "苏辙",
        "content": "三间浰水小茅屋，不比麻田新草堂。\n问我秋来气如火，此间何事得安康。",
        "dynasty": "宋",
        "collection_info": null
    },
    {
        "title": "答吴和二绝  其二",
        "author": "苏辙",
        "content": "惯从李叟游都市，久伴蓝翁醉画堂。\n不似苏门但长啸，一生留恨与嵇康。",
        "dynasty": "宋",
        "collection_info": null
    },
    {
        "title": "闰九月重九与父老小饮四绝  其一",
        "author": "苏辙",
        "content": "九日龙山霜露凝，龙川九日气如烝。\n偶逢闰月还重九，酒熟风高喜不胜。",
        "dynasty": "宋",
        "collection_info": null
    },
    {
        "title": "闰九月重九与父老小饮四绝  其二",
        "author": "苏辙",
        "content": "获罪清时世共憎，龙川父老尚相寻。\n直须便作乡关看，莫起天涯万里心。",
        "dynasty": "宋",
        "collection_info": null
    },
    {
        "title": "闰九月重九与父老小饮四绝  其三",
        "author": "苏辙",
        "content": "客主俱年六十余，紫萸黄菊映霜鬚。\n山深瘴重多寒势，老大须将酒自扶。",
        "dynasty": "宋",
        "collection_info": null
    },
    {
        "title": "闰九月重九与父老小饮四绝  其四",
        "author": "苏辙",
        "content": "尉佗城下两重阳，白酒黄鷄意自长。\n卯饮下床虚已散，老年不似少年忙。",
        "dynasty": "宋",
        "collection_info": null
    },
    {
        "title": "求黄家紫竹杖",
        "author": "苏辙",
        "content": "曾家紫竹君家种，曾园竹与荒藤共。\n藤骄竹瘁如畏人，不似君家竹森耸。\n我来买宅非为宅，爱此风梢时一弄。\n磨刀向藤久未忍，树倒藤披真自送。\n繁阴一豁新笋地，狂鞭欲向青春动。\n我身病后少筋力，遍求拄杖扶腰痛。\n萧萧瘦干未能任，一亩君家知足用。\n一枝遗我拄寻君，老酒仍烦为开瓮。",
        "dynasty": "宋",
        "collection_info": null
    },
    {
        "title": "赋丰城剑",
        "author": "苏辙",
        "content": "剑气夜干斗，精诚初莫隔。\n全身寄狱户，隠约还自得。\n张雷彼知我，勉为汝一出。\n腰间杂环佩，亦既报之德。\n凛凛天地间，要非手中物。\n跃入延平水，三日飞霹雳。\n出当乘风雷，归当卧泉石。\n千年故穴在，三嘆泉上客。",
        "dynasty": "宋",
        "collection_info": null
    },
    {
        "title": "范丞相尧夫挽词二首  其一",
        "author": "苏辙",
        "content": "持身守忠恕，临事耻浮沉。\n直道更三黜，平生惟一心。\n家风来自远，国论老弥深。\n令德真如玉，泥沙枉见侵。",
        "dynasty": "宋",
        "collection_info": null
    },
    {
        "title": "范丞相尧夫挽词二首  其二",
        "author": "苏辙",
        "content": "南迁头已白，北返病初加。\n君意知无罪，天心许到家。\n同朝曾忝旧，握手一长嗟。\n时事纷无已，还应付棣华。",
        "dynasty": "宋",
        "collection_info": null
    },
    {
        "title": "卜居",
        "author": "苏辙",
        "content": "我归万里初无宅，凤去千年尚有台。\n谁为绕池先种竹，可怜当砌已栽梅。\n囊资只数腰金在，归计长遭鬓雪催。\n欲就草堂终岁事，落成邻舍许衔杯。",
        "dynasty": "宋",
        "collection_info": null
    },
    {
        "title": "和子瞻过岭",
        "author": "苏辙",
        "content": "山林瘴雾老难堪，归去中原荼亦甘。\n有命谁令终返北，无心自笑欲巢南。\n蛮音惯习疑伧语，脾病萦缠带岭岚。\n手挹祖师清凈水，不嫌白髮照毵毵。",
        "dynasty": "宋",
        "collection_info": null
    },
    {
        "title": "子瞻赠岭上老人次韵代老人答",
        "author": "苏辙",
        "content": "岭头卢老一炉灰，长短根茎各自栽。\n轻贱已消先世业，知君海上去仍回。",
        "dynasty": "宋",
        "collection_info": null
    },
    {
        "title": "大行皇太后挽词二首  其一",
        "author": "苏辙",
        "content": "累朝宗内治，晚岁擅鸿勋。\n立子得元圣，收帘奉长君。\n一言消横逆，多难弭纷纭。\n仙驭曾非远，长瞻巩洛云。",
        "dynasty": "宋",
        "collection_info": null
    },
    {
        "title": "大行皇太后挽词二首  其二",
        "author": "苏辙",
        "content": "家风承旧相，国体继皇姑。\n定策从中禁，传声震海隅。\n春风开闭蛰，朝露湿焦枯。\n万里生还客，冠缨泪雨濡。",
        "dynasty": "宋",
        "collection_info": null
    },
    {
        "title": "追尊皇太后挽词二首  其一",
        "author": "苏辙",
        "content": "月缺年何久，龙飞事一新。\n追崇名号正，同袝礼容均。\n凤翣低迎日，龙輴细起尘。\n都人知舜孝，拥绋尽霑巾。",
        "dynasty": "宋",
        "collection_info": null
    },
    {
        "title": "追尊皇太后挽词二首  其二",
        "author": "苏辙",
        "content": "德美钟岐嶷，荣华倍感伤。\n一时朝野恨，百世本支长。\n出祖悲无憾，因山俭有光。\n他年过嵩洛，望拜裕陵旁。",
        "dynasty": "宋",
        "collection_info": null
    },
    {
        "title": "赠史文通奉议二首  其一",
        "author": "苏辙",
        "content": "墙北史居士，挂冠心转闲。\n顶开人共怪，神去夜深还。\n白雪微侵鬓，丹砂久驻颜。\n从君欲问道，何日径开关。",
        "dynasty": "宋",
        "collection_info": null
    },
    {
        "title": "赠史文通奉议二首  其二",
        "author": "苏辙",
        "content": "有叟住东野，畏人希入城。\n君时共还往，我欲问修行。\n早岁识岩客，近时逢绛生。\n真能访茅屋，屣履试将迎。",
        "dynasty": "宋",
        "collection_info": null
    },
    {
        "title": "次前韵示杨明二首  其一",
        "author": "苏辙",
        "content": "晚岁有余乐，天教一向闲。\n嵩阳百口住，岭外七年还。\n卜宅先邻晏，携瓢欲饮颜。\n吴僧来不久，相约叩禅关。",
        "dynasty": "宋",
        "collection_info": null
    },
    {
        "title": "次前韵示杨明二首  其二",
        "author": "苏辙",
        "content": "甘井元依庙，平湖亦近城。\n幅巾朝食罢，芒屩雨中行。\n扰扰初何事，悠悠毕此生。\n欲邀东郭叟，烦子作郊迎。",
        "dynasty": "宋",
        "collection_info": null
    },
    {
        "title": "唐修撰义问挽词二首  其一",
        "author": "苏辙",
        "content": "家风台柏老，遗直故依然。\n节见南迁后，神凝未瞑前。\n临民旧有法，训子适成篇。\n九转今犹在，参同岂妄传。",
        "dynasty": "宋",
        "collection_info": null
    },
    {
        "title": "唐修撰义问挽词二首  其二",
        "author": "苏辙",
        "content": "我返南荒日，君临旧许初。\n笑谈宽老病，旌旆拥茅庐。\n酒盏开虽数，溪堂到尚疏。\n谁言生死隔，近在浃旬余。",
        "dynasty": "宋",
        "collection_info": null
    },
    {
        "title": "寄题登封揖仙亭",
        "author": "苏辙",
        "content": "灵王太子本读书，纵谈谷洛参诸儒。\n生来不见全盛初，老成遗训谁楷模。\n心知渐失文武余，萧然直入山中居。\n山间吹笙凤凰呼，升天白日乘龙车。\n周人聚观拜路隅，明月为佩云为裾。\n归来千岁孰在无，赤松老彭自为徒。\n上侍玉宸临九区，烜赫不类山泽癯。\n依山作邑贤大夫，夜中焚香溯空虚。\n我欲从之驾肩舆，秋风八月来徐徐。",
        "dynasty": "宋",
        "collection_info": null
    },
    {
        "title": "吴冲卿夫人秦国挽词二首  其一",
        "author": "苏辙",
        "content": "国老相随尽，家风慨独存。\n见夫成相业，听子得忠言。\n气节惭多士，声华盛一门。\n平生高义重，未易俗人论。",
        "dynasty": "宋",
        "collection_info": null
    },
    {
        "title": "吴冲卿夫人秦国挽词二首  其二",
        "author": "苏辙",
        "content": "雅颂成章早，春秋发论长。\n风规留叔向，文采似中郎。\n览古明兴废，临危喜激昂。\n南迁初不恨，李杜得从滂。",
        "dynasty": "宋",
        "collection_info": null
    },
    {
        "title": "十一月十三日雪",
        "author": "苏辙",
        "content": "南方霜露多，虽寒雪不作。\n北归亦何喜，三年雪三落。\n我田在城西，禾麦敢嫌薄。\n今年陈宋灾，水旱更为虐。\n闭籴斯不仁，逐熟自难却。\n饥寒虽吾患，尚可省盐酪。\n飞蝗昨过野，遗种遍陂泺。\n春阳百日至，闹若蚕生箔。\n得雪流土中，及泉尽鱼跃。\n美哉丰年祥，不待炎火灼。\n呼儿具樽酒，对妇同一酌。\n误认屋瓦鸣，更愿闻雪脚。",
        "dynasty": "宋",
        "collection_info": null
    },
    {
        "title": "补子瞻赠姜唐佐秀才",
        "author": "苏辙",
        "content": "生长茅间有异芳，风流稷下古诸姜。\n适从琼管鱼龙窟，秀出羊城翰墨场。\n沧海何曾断地脉，白袍端合破天荒。\n锦衣他日千人看，始信东坡眼目长。",
        "dynasty": "宋",
        "collection_info": null
    },
    {
        "title": "迁居汝南",
        "author": "苏辙",
        "content": "我昔还自南，从此适旧许。\n再岁常杜门，壁观无与语。\n何人自惊顾，未听即安处。\n亟逃颍州籍，来贯汝南户。\n妻孥不及将，童仆具樽俎。\n身如孤栖鹊，夜起三绕树。\n故人乐安生，风节似其父。\n忻然暂一笑，舍我西南去。\n去已还闭门，时作野田步。\n萧条古僧舍，遗像得颜鲁。\n精神凛如生，今昔吾与女。\n已同羁穷厄，但脱生死怖。\n幸世方和平，有土非寇虏。\n春寒烧黄茅，昼饭煮青茹。\n何必潩上田，幸此足粳稌。\n归心念狂简，裁制时已莫。",
        "dynasty": "宋",
        "collection_info": null
    },
    {
        "title": "索居三首  其一",
        "author": "苏辙",
        "content": "索居非谪地，垂老更穷途。\n去住看人意，幽忧頼我无。\n小园花草秽，陋巷犬羊俱。\n近觉根尘离，忘言日益愚。",
        "dynasty": "宋",
        "collection_info": null
    },
    {
        "title": "索居三首  其二",
        "author": "苏辙",
        "content": "平生亦何事，十载苦颠隮。\n梦崄曾非崄，觉迷终不迷。\n客居兼壮子，别久愧良妻。\n稍讶音书阔，春阴道路泥。",
        "dynasty": "宋",
        "collection_info": null
    },
    {
        "title": "索居三首  其三",
        "author": "苏辙",
        "content": "许蔡古邻国，风烟相杂和。\n萧然客舍静，不愿主人过。\n野荠春将老，淮鱼夏渐多。\n街南病居士，有酒对酣歌。",
        "dynasty": "宋",
        "collection_info": null
    },
    {
        "title": "闻诸子欲再质卞氏宅",
        "author": "苏辙",
        "content": "我生髮半白，四海无尺椽。\n卞氏昔冠冕，子孙今萧然。\n愿以栋宇余，救此朝夕悬。\n顾我亦何有，较子差尚贤。\n倾囊不復惜，扫地幸见捐。\n南邻隔短墙，两孙存故廛。\n松竹手自种，风霜岁逾坚。\n幽花乱蜂蝶，古木嘶蜩蝉。\n垂阴可数亩，成功几百年。\n人心苦无厌，隠居恨未圆。\n得之苟有命，老矣聊息肩。\n畚土填隙穴，结茅苴漏穿。\n粗尔容偃息，岂復求华鲜。\n西归信已乎，永杂孙陈编。",
        "dynasty": "宋",
        "collection_info": null
    },
    {
        "title": "任氏阅世堂前大桧",
        "author": "苏辙",
        "content": "君家大桧长百尺，根如车轮身弦直。\n壮夫连臂不能抱，孤鹤高飞直上立。\n狂风动地舞枝干，大雪翻空洗颜色。\n人言此桧三百年，未知昔是何人植。\n君家大夫老不遇，一生使气未尝屈。\n没身不说归故里，遗爱自知怀旧邑。\n此翁此桧两相似，相与阅世何终极。\n汝南山浅无良材，栎柱栋椽聊障日。\n便令杀身起大厦，亦恐众材无匹敌。\n且留枝叶挠云霓，犹得世人长太息。",
        "dynasty": "宋",
        "collection_info": null
    },
    {
        "title": "赠蔡駜居士",
        "author": "苏辙",
        "content": "结茅汝上只三间，种稻城西仅一廛。\n梅老外生诗律在，秀公弟子佛心传。\n埋盆迭石常幽坐，留客开樽辄醉眠。\n闻道邻僧乞米送，时无韩子定谁怜。",
        "dynasty": "宋",
        "collection_info": null
    },
    {
        "title": "癸未生日",
        "author": "苏辙",
        "content": "我生本无生，安有六十五。\n生来逐世法，妄谓得此数。\n随流登中朝，失脚堕南土。\n人言我当喜，亦言我当惧。\n我心终颓然，喜惧不入故。\n归来二顷田，且復种禾黍。\n或疑颍川好，又使汝南去。\n汝南亦何为，均是食粟处。\n儿言生日至，可就瞿昙语。\n平生不为恶，今日安所诉。\n老聃西入胡，孔子东归鲁。\n我命不在天，世人汝何预。",
        "dynasty": "宋",
        "collection_info": null
    },
    {
        "title": "白鬚",
        "author": "苏辙",
        "content": "中岁谬学道，白鬚何由生。\n故人指我笑，闻道未能行。\n我笑谢故人，唯唯亦否否。\n老聃古道师，白髮生而有。\n佛告波斯匿，汝有不白存。\n亭中掌亭人，何尝随客奔。\n客去不用留，主在亭不毁。\n墁墙支折栋，在我不在尔。\n道成款玉晨，跪乞五色丸。\n肝心化黄金，齿髮何足言。",
        "dynasty": "宋",
        "collection_info": null
    },
    {
        "title": "寒食二首  其一",
        "author": "苏辙",
        "content": "寒食今年客汝南，余樽倾泻亦醺酣。\n道人久厌世间浊，僧舍犹存肉食惭。\n花折园夫时送客，饧留孙女尚分甘。\n欲游紫极谁为伴，长揖孤松对不谈。",
        "dynasty": "宋",
        "collection_info": null
    },
    {
        "title": "寒食二首  其二",
        "author": "苏辙",
        "content": "寄住汝南怀岭南，五年一醉久犹酣。\n身逃争地差云静，名落尘寰终自惭。\n耳畔飞蝇看尚在，鼻中醇酢近能甘。\n今朝寒食唯当饮，买酒先防客欲谈。",
        "dynasty": "宋",
        "collection_info": null
    },
    {
        "title": "颍川城东野老",
        "author": "苏辙",
        "content": "我归颍川无故人，城东野老鬚如银。\n少年椎埋起黄尘，晚岁折节依仙真。\n走如麏鹿人莫亲，呼来上堂饮清樽。\n踞床闭目略频伸，指我黄河出昆崙。\n东流入海还天津，沐浴周遍纔逡巡。\n婴儿跏趺乘日轮，脱身游戏走四邻。\n逢人不告非自珍，许我已老知闭门。\n东朝太行款真君，告我不返游峨岷。\n还家一舍卧不晨，阖棺空空但衣巾。\n平生自言师洞宾，嗟世贱目贵所闻。",
        "dynasty": "宋",
        "collection_info": null
    },
    {
        "title": "汝南示三子",
        "author": "苏辙",
        "content": "此生頼有三男子，到处来看老病翁。\n饮食粗便鱼稻足，音尘不隔马牛风。\n道场莫问何方是，舍宅元依毕竟空。\n且尔不归归亦得，汝曹免復走西东。",
        "dynasty": "宋",
        "collection_info": null
    },
    {
        "title": "谢任亮教授送千叶牡丹",
        "author": "苏辙",
        "content": "花从单叶成千叶，家住汝南疑洛南。\n乱剥浮苞任狼籍，併偷春色恣醺酣。\n香秾得露久弥馥，头重迎风似不堪。\n居士谁知已离畏，金槃剪送病中庵。",
        "dynasty": "宋",
        "collection_info": null
    },
    {
        "title": "思归二首  其一",
        "author": "苏辙",
        "content": "汝南百日留，走遍三男子。\n思归非吾计，聊亦为尔耳。\n行装理肩舆，客舍卷床笫。\n儿言世情恶，平地风波起。\n舟行或易摇，舟静姑且已。\n匏繫虽非愿，蠖屈当有俟。\n老人思虑拙，小子言有理。\n晨炊廪粟红，晓市淮鱼美。\n索居庖无人，归去迎伯姊。\n终岁得安闲，幽居无彼此。",
        "dynasty": "宋",
        "collection_info": null
    },
    {
        "title": "思归二首  其二",
        "author": "苏辙",
        "content": "我老不待言，有女年四十。\n念我客汝南，无与具朝食。\n翩然乘肩舆，面有风土色。\n许蔡虽云近，传舍三经夕。\n衰老累汝曹，愧嘆心不怿。\n磨刀鲙缕红，洗盏酒花白。\n母老行役难，女来生理葺。\n外孙跨鞍马，遇事亦闲习。\n居然数口家，解我百忧集。\n厄穷须父子，他人非所及。",
        "dynasty": "宋",
        "collection_info": null
    },
    {
        "title": "万蝶花",
        "author": "苏辙",
        "content": "谁唱残春蝶恋花，一团粉翅压枝斜。\n美人欲向钗头插，又恐惊飞鬓似鸦。",
        "dynasty": "宋",
        "collection_info": null
    },
    {
        "title": "春尽",
        "author": "苏辙",
        "content": "春风过尽百花空，燕坐笙箫起灭中。\n树影连天开翠幕，鸟声入耳当歌童。\n楞严十卷几回读，法酒三升是客同。\n试问邻僧行乞在，何人闲暇似衰翁。",
        "dynasty": "宋",
        "collection_info": null
    },
    {
        "title": "梦中咏醉人",
        "author": "苏辙",
        "content": "城中醉人舞连臂，城外醉人相枕睡。\n此人心中未必空，暂尔颓然似无事。\n我生从来不解饮，终日腾腾少忧累。\n昔年曾见乐全翁，自说少年饮都市。\n一时同饮石与刘，不论升斗俱不醉。\n楼中日夜狂歌呼，钱尽酒空姑且止。\n都人疑是神仙人，谁谓两人皆醉死。\n此翁年老不復饮，面光如玉心如水。\n我今在家同出家，万法过前心不起。\n此翁已死谁与言，欲言已似前生记。",
        "dynasty": "宋",
        "collection_info": null
    },
    {
        "title": "立秋偶作",
        "author": "苏辙",
        "content": "十年忧患本谁知，惭愧仙翁有旧期。\n度岭还家天许我，斸山种粟我尤谁。\n秋风欲践故人约，春气潜通病树滋。\n心似死灰鬚似雪，眼看多事亦奚为。",
        "dynasty": "宋",
        "collection_info": null
    },
    {
        "title": "汝南迁居",
        "author": "苏辙",
        "content": "病暑暑已退，思归未成归。\n人事不可期，当受不当违。\n客居汝南城，未觉吾庐非。\n忽闻鹊反巢，坐使鸠惊飞。\n三绕择所安，一枝粗得依。\n我来众草生，渐见百卉腓。\n天行若循环，物化如发机。\n闭目内自观，此理良密微。",
        "dynasty": "宋",
        "collection_info": null
    },
    {
        "title": "寄内",
        "author": "苏辙",
        "content": "与君少年初相识，君年十五我十七。\n上事姑章旁兄弟，君虽少年少过失。\n昏晨定省岁月短，五十还朝定何益。\n忧深责重乐无几，失足一坠南海北。\n身居穽中不见天，仰面虚空闻下石。\n丈夫学道等忧患，妇人亦尔何从得。\n归来旧许生白鬚，回顾惭君髮如漆。\n迁居汝南復何事，龟老支床随所掷。\n相望一月两得书，闻君肺病久消释。\n我经三伏常暴下，近喜秋风扫烝湿。\n病除寝食未復故，相见犹惊身似腊。\n刘根夫妇俱有道，去日饶君着鞭策。",
        "dynasty": "宋",
        "collection_info": null
    },
    {
        "title": "病愈二首  其一",
        "author": "苏辙",
        "content": "学道虽云久，沉疴竟未除。\n炎烝度三伏，晻暧觉中虚。\n嘉谷不自长，荒榛终费锄。\n何辞用兰石，梨枣得扶疏。",
        "dynasty": "宋",
        "collection_info": null
    },
    {
        "title": "病愈二首  其二",
        "author": "苏辙",
        "content": "病退日身轻，身轻心转清。\n山空流水上，海静寸灯明。\n朝市谁留住，林泉自不行。\n筠溪惭丐士，流荡过平生。",
        "dynasty": "宋",
        "collection_info": null
    },
    {
        "title": "九日三首  其一",
        "author": "苏辙",
        "content": "早岁寡欢意，衰年仍病缠。\n客居逢九日，斗酒破千钱。\n萸菊惊秋晚，儿孙慰目前。\n登高懒不出，多酌任颓然。",
        "dynasty": "宋",
        "collection_info": null
    },
    {
        "title": "九日三首  其二",
        "author": "苏辙",
        "content": "狂夫老无頼，见逐便忘归。\n小酌还成醉，侨居不觉非。\n妻孥应念我，风雨未缝衣。\n忧患十年足，何时赋式微。",
        "dynasty": "宋",
        "collection_info": null
    },
    {
        "title": "九日三首  其三",
        "author": "苏辙",
        "content": "黄菊与秋竞，白鬚随日添。\n时人知不憙，野老未相嫌。\n但酌清樽尽，犹存薄俸霑。\n日西闻客至，更问酒家帘。",
        "dynasty": "宋",
        "collection_info": null
    },
    {
        "title": "立冬闻雷",
        "author": "苏辙",
        "content": "阳淫不收敛，半岁苦常燠。\n禾黍饲蝗螟，粳稻委平陆。\n民饥强扶耒，秋晚麦当宿。\n闵然候一雨，霜落水泉缩。\n荟蔚山朝隮，滂沱雨翻渎。\n经旬势益暴，方冬岁愈蹙。\n半夜发春雷，中天转车毂。\n老夫睡不寐，稚子起惊哭。\n平明视中庭，松菊半摧秃。\n潜发枯草萌，乱起蛰虫伏。\n薪槱不出市，晨炊午未熟。\n首种不入土，春饷难满腹。\n书生信古语，洪范有遗牍。\n时无中垒君，此意谁当告。",
        "dynasty": "宋",
        "collection_info": null
    },
    {
        "title": "将归二首  其一",
        "author": "苏辙",
        "content": "久客初何事，言归似有名。\n腾腾且随俗，落落竟无成。\n病苦医犹厌，囊空身自轻。\n家人惊别后，无限白鬚生。",
        "dynasty": "宋",
        "collection_info": null
    },
    {
        "title": "将归二首  其二",
        "author": "苏辙",
        "content": "为客不满岁，还家见两孙。\n遥知临竹户，相对引瓢樽。\n老罢那嫌瘦，心宽尚喜存。\n风波随处有，何幸免惊奔。",
        "dynasty": "宋",
        "collection_info": null
    },
    {
        "title": "示资福谕老",
        "author": "苏辙",
        "content": "幽居百无营，孤坐若假寐。\n根尘两相接，逆流就一意。\n意念纷无端，中止不及地。\n寂然了无觉，乃造真实际。\n百川入沧溟，众水皆一味。\n止为潭渊深，动作涛澜起。\n动止初何心，乃遇适然耳。\n吾心未尝劳，万物将自理。",
        "dynasty": "宋",
        "collection_info": null
    },
    {
        "title": "三不归行",
        "author": "苏辙",
        "content": "客心摇摇若悬旌，三度欲归归不成。\n方春欲归我自懒，秋冬欲归事自变。\n问我欲归定何时，天公默定人不知。\n孔公晚岁将入楚，盘桓陈蔡行且住。\n昭王已死不復南，意欲归老父母邦。\n卫灵父子无足取，姑尔息肩俟东鲁。\n三桓岂知用圣人，哀公亦自不能臣。\n冉求一战却齐虏，请君召师君亦许。\n归来闭户理诗书，弁冕时出从大夫。\n梦见周公已不復，老死故国心亦足。\n孔公愈老愈屯邅，顾我未及门下贤。\n乡邦万里不能往，妻孥近寄颍川上。\n依嵩架颍结茅茨，自问此志于何期。\n汝南一寓岁行復，来年归去栽松竹。",
        "dynasty": "宋",
        "collection_info": null
    },
    {
        "title": "罢提举太平宫欲还居颍川",
        "author": "苏辙",
        "content": "避世山林中，衣草食芋栗。\n奈何处朝市，日耗太仓积。\n中心久自笑，公议肯相释。\n终然幸宽政，尚许存寄秩。\n经年汝南居，久与茅茨隔。\n祠官一扫空，避就两皆失。\n父子相携扶，里巷行可即。\n屋敝且圬墙，蝗余尚遗粒。\n交游忌点染，还往但亲戚。\n闭门便衰病，杜口谢弹诘。\n余年迫悬车，奏草屡濡笔。\n籍中顾未敢，尔后傥容乞。\n幽居足暇豫，肉食多忧栗。\n永怀城东老，未尽长年术。",
        "dynasty": "宋",
        "collection_info": null
    },
    {
        "title": "次迟韵寄适逊",
        "author": "苏辙",
        "content": "饥民畏寒尤恶雪，旋理破裘纴败缬。\n我虽久客未成归，黍酒虀羹还泼节。\n汝雨薪炭旧如土，尔来薄俸纔供爇。\n眼前暖热无可道，心下清凉有余洁。\n颍川归去知何时，祠宫欲罢无同列。\n夜中仿佛梦两儿，欲迓老人先聚说。",
        "dynasty": "宋",
        "collection_info": null
    },
    {
        "title": "次迟韵对雪",
        "author": "苏辙",
        "content": "雪寒近可忧，麦熟远有喜。\n我生忧喜中，所遇一已委。\n平生闻汝南，米贱豚鱼美。\n今年恶蝗旱，流民鬻妻子。\n一食方半菽，三日已于耜。\n号呼人谁闻，愍恻天自迩。\n繁阴忽连夕，飞霰堕千里。\n卷舒惊太速，原隰殊未被。\n贫家望一麦，生事如毛起。\n荐饥当逐熟，西去真纳履。",
        "dynasty": "宋",
        "collection_info": null
    },
    {
        "title": "还颍川",
        "author": "苏辙",
        "content": "昔贤仕不遇，避世游金马。\n嗟我独何为，不容在田野。\n欹区寄汝南，落泊反长社。\n东西俱畏人，何适可安者。\n故庐已荆榛，遗壠但松槚。\n颓龄迫衰暮，旧物一已舍。\n安能为妻孥，辛苦问田舍。\n平生事瞿昙，心外知皆假。\n归休得溟渤，坐受百川泻。\n何人实造物，未听相陶冶。",
        "dynasty": "宋",
        "collection_info": null
    },
    {
        "title": "题郾城彼岸寺二首 文殊院古柏",
        "author": "苏辙",
        "content": "曾看大柏孔明祠，行尽天涯未见之。\n此树便当称子行，他山只可作孙枝。\n栋梁知是谁家用，舟楫唯应海水宜。\n日莫飞鸦集无数，青田老鹤未曾知。",
        "dynasty": "宋",
        "collection_info": null
    },
    {
        "title": "题郾城彼岸寺二首 武宗元比部画文殊玄奘",
        "author": "苏辙",
        "content": "遗墨消磨顾陆余，开元一一数吴卢。\n本朝唯有宗元近，国本长留后世模。\n出世真人气雍穆，入蕃老释面清癯。\n居人不惜游人爱，风雨侵陵色欲无。",
        "dynasty": "宋",
        "collection_info": null
    },
    {
        "title": "上巳日久病不出示儿侄二首  其一",
        "author": "苏辙",
        "content": "春气侵脾久在床，开门桃李着泥香。\n牛鸣颇觉西湖近，凤去长怜北榭荒。\n欲出老人无伴侣，退归诸子解农桑。\n南邻约卖千竿竹，拄杖穿林看笋长。",
        "dynasty": "宋",
        "collection_info": null
    },
    {
        "title": "上巳日久病不出示儿侄二首  其二",
        "author": "苏辙",
        "content": "卧闻诸子到西湖，鹄鹭翩翩众客俱。\n纨扇藤鞋试轻駃，隻鸡斗酒助欢娱。\n行歌久已饶渠辈，睡美犹应属老夫。\n春服既成沂可浴，孔门世不乏迂儒。",
        "dynasty": "宋",
        "collection_info": null
    },
    {
        "title": "葺东斋",
        "author": "苏辙",
        "content": "敝屋如燕巢，岁岁添泥土。\n泥多暂完洁，屋老终难固。\n况復非吾庐，聊尔避风雨。\n图书易新幌，几杖移故处。\n宵眠不择安，鼻息若炊釜。\n儿孙喜相告，定省便蚤莫。\n我生溪山间，弱冠衡茅住。\n生来乏华屋，所至辄成趣。\n苦恨无囊金，莫克偿地主。\n投老付天公，着身岂无所。",
        "dynasty": "宋",
        "collection_info": null
    },
    {
        "title": "次迟韵千叶牡丹二首  其一",
        "author": "苏辙",
        "content": "潩上名园似洛滨，花头种种斗尖新。\n共传青帝开金屋，欲遣姚黄比玉真。\n秦岭犹应篆诗句，杜鹃直恐降天神。\n老人髮少花头重，起舞欹斜酒力匀。",
        "dynasty": "宋",
        "collection_info": null
    },
    {
        "title": "次迟韵千叶牡丹二首  其二",
        "author": "苏辙",
        "content": "老人无力年年懒，世事如花种种新。\n百巧从来知是妄，一机何处定非真。\n园夫漫接曾无种，物化相乘岂有神。\n毕竟春风不拣择，随开随落自匀匀。",
        "dynasty": "宋",
        "collection_info": null
    },
    {
        "title": "盆池白莲",
        "author": "苏辙",
        "content": "白莲生淤泥，清浊不相干。\n道人无室家，心迹两萧然。\n我住西湖滨，蒲莲若云屯。\n幽居常闭户，时听游人言。\n色香世所共，眼鼻我亦存。\n邻父闵我独，遗我数寸根。\n潩水不入园，庭有三尺盆。\n儿童汲甘井，日晏泥水温。\n及秋尚百日，花叶随风翻。\n举目得秀色，引息收清芬。\n此心湛不起，六尘空过门。\n谁家白莲花，不受风霜残。",
        "dynasty": "宋",
        "collection_info": null
    },
    {
        "title": "咏竹二首  其一",
        "author": "苏辙",
        "content": "湖滨宜草木，修竹可三寻。\n廛居多野思，移种近墙阴。\n及尔迷未醒，方予热正侵。\n无嫌不逮本，地薄肯成林。",
        "dynasty": "宋",
        "collection_info": null
    },
    {
        "title": "咏竹二首  其二",
        "author": "苏辙",
        "content": "南邻竹甚茂，门巷不容宾。\n悬印君当往，囊金我患贫。\n翠旌稍乱起，犀角笋初匀。\n不惜图书卖，端来作主人。",
        "dynasty": "宋",
        "collection_info": null
    },
    {
        "title": "见儿侄唱酬次韵五首  其一",
        "author": "苏辙",
        "content": "芝兰生吾庐，一雨一增蒨。\n本亦何预人，怀抱终眷眷。\n老傅时已迫，尘垢日须浣。\n永惭旧文书，展读不终卷。",
        "dynasty": "宋",
        "collection_info": null
    },
    {
        "title": "见儿侄唱酬次韵五首  其二",
        "author": "苏辙",
        "content": "读书虽不恶，不读亦自好。\n根牙就区别，花实随时老。\n耘锄不可无，雨露勿忧少。\n我钓不在鱼，一竿寄洲岛。",
        "dynasty": "宋",
        "collection_info": null
    },
    {
        "title": "见儿侄唱酬次韵五首  其三",
        "author": "苏辙",
        "content": "宇宙非不宽，闭门自为阻。\n心知外尘恶，且忍闲居苦。\n跏趺默非睡，龛灯翳復吐。\n道士为我言，婴儿出歌舞。",
        "dynasty": "宋",
        "collection_info": null
    },
    {
        "title": "见儿侄唱酬次韵五首  其四",
        "author": "苏辙",
        "content": "身病要须闲，闲极自成趣。\n空虚虽近道，懒拙初非悟。\n偶将今生脚，还着古人屦。\n大小适相同，本来无别处。",
        "dynasty": "宋",
        "collection_info": null
    },
    {
        "title": "见儿侄唱酬次韵五首  其五",
        "author": "苏辙",
        "content": "西湖虽不到，甘井窃余凉。\n三伏罢饮酒，桂浆携一觞。\n冠者五六人，起舞互低昂。\n人生有离合，此欢未易忘。",
        "dynasty": "宋",
        "collection_info": null
    },
    {
        "title": "初得南园",
        "author": "苏辙",
        "content": "倒囊仅得千竿竹，扫地初开一亩宫。\n千里故园魂梦裏，百年生事寂寥中。\n晏家不愿诸侯赐，颜氏终成陋巷风。\n洗竹移花吾事了，子孙他日记衰翁。",
        "dynasty": "宋",
        "collection_info": null
    },
    {
        "title": "移竹",
        "author": "苏辙",
        "content": "墙阴竹蒙密，板筑念相妨。\n欲补园东缺，欣乘雨后凉。\n三年生笋遍，一径引风长。\n但恐翁弥老，筇枝懒復将。",
        "dynasty": "宋",
        "collection_info": null
    },
    {
        "title": "记梦",
        "author": "苏辙",
        "content": "长鱼三尺困横盆，送入清流喜欲奔。\n报我金匙仅盈寸，掷还聊喜不贪存。",
        "dynasty": "宋",
        "collection_info": null
    },
    {
        "title": "葺居五首  其一",
        "author": "苏辙",
        "content": "南堂初一家，隔绝岁月久。\n开墙北风入，爽气通户牖。\n栋梁未摧折，斤斧聊结构。\n非言事轮奂，粗反昔人旧。",
        "dynasty": "宋",
        "collection_info": null
    },
    {
        "title": "葺居五首  其二",
        "author": "苏辙",
        "content": "庭方止数寻，风月所从入。\n百年养毒树，攒芒比刀戟。\n伐之念生久，不伐愁跣足。\n且復为人谋，庖椹利朝食。",
        "dynasty": "宋",
        "collection_info": null
    },
    {
        "title": "葺居五首  其三",
        "author": "苏辙",
        "content": "竹林失蕃养，春笋日琐细。\n草蔓半萦缠，樗栎互亏蔽。\n已令具刀镰，稍俟秋霜厉。\n欲成林下饮，更种园东地。",
        "dynasty": "宋",
        "collection_info": null
    },
    {
        "title": "葺居五首  其四",
        "author": "苏辙",
        "content": "杂花生竹间，竹荒花亦瘁。\n移花通狂鞭，春到两皆遂。\n墙东破茅屋，排去收遗址。\n时来拾瓦砾，细细留花地。",
        "dynasty": "宋",
        "collection_info": null
    },
    {
        "title": "葺居五首  其五",
        "author": "苏辙",
        "content": "东南皆民居，屋败如龉齿。\n一完诚未能，缀葺聊且尔。\n内修晨夜虞，外结比邻喜。\n无心本何营，生理未免此。",
        "dynasty": "宋",
        "collection_info": null
    },
    {
        "title": "再赋葺居三绝  其一",
        "author": "苏辙",
        "content": "谁将修竹寄邻家，秋斫长竿春食芽。\n旋筑高墙护鷄犬，稍容嵇阮醉喧哗。",
        "dynasty": "宋",
        "collection_info": null
    },
    {
        "title": "再赋葺居三绝  其二",
        "author": "苏辙",
        "content": "短垣疏户略藏遮，翠竹长松夹径斜。\n游宦归来四十载，粗成好事一田家。",
        "dynasty": "宋",
        "collection_info": null
    },
    {
        "title": "再赋葺居三绝  其三",
        "author": "苏辙",
        "content": "南北高堂本富家，百年梁柱半欹斜。\n略教扶起犹堪住，西望吾庐已自奢。",
        "dynasty": "宋",
        "collection_info": null
    },
    {
        "title": "岁莫口号二绝  其一",
        "author": "苏辙",
        "content": "六十年来又七年，眼昏头白意茫然。\n逢人欲说平生旧，少有能知两世前。",
        "dynasty": "宋",
        "collection_info": null
    },
    {
        "title": "岁莫口号二绝  其二",
        "author": "苏辙",
        "content": "两世相从今几人，回头强半已埃尘。\n此心点检终如一，时事无端日日新。",
        "dynasty": "宋",
        "collection_info": null
    },
    {
        "title": "雪后小酌赠内",
        "author": "苏辙",
        "content": "薄雪为灯止，和风应节来。\n出游吾已懒，小酌意难裁。\n竹径泥方滑，菁畦冻欲开。\n细君怜老病，加料作新醅。",
        "dynasty": "宋",
        "collection_info": null
    },
    {
        "title": "喜雨",
        "author": "苏辙",
        "content": "夺官分所甘，年来禄又绝。\n天公尚怜人，岁赍禾与麦。\n经冬雪屡下，根鬚连地脉。\n庖厨望餠饵，瓮盎思麯糵。\n一春百日旱，田作龟板拆。\n老农泪欲堕，无麦真无食。\n朱明候纔兆，风雷起通夕。\n田中有人至，膏润已逾尺。\n继来不违愿，饱食真可必。\n民生亦何幸，天意每相恤。\n我幸又已多，锄耒坐不执。\n同尔乐丰穰，异尔苦税役。\n时闻吏号呼，手把县符赤。\n岁赋行自办，横敛何时毕。",
        "dynasty": "宋",
        "collection_info": null
    },
    {
        "title": "收蜜蜂",
        "author": "苏辙",
        "content": "空中蜂队如车轮，中有王子蜂中尊。\n分房减口未有处，野老解与蜂语言。\n前人传蜜延客住，后人秉艾催客奔。\n布囊包裹闹如市，坌入竹屋新且完。\n小窗出入旋知路，幽圃首夏花正繁。\n相逢处处命俦侣，共入新宅长子孙。\n今年活计知尚浅，蜜蜡未暇分主人。\n明年少割助和药，惭愧野老知利源。",
        "dynasty": "宋",
        "collection_info": null
    },
    {
        "title": "养竹",
        "author": "苏辙",
        "content": "病竹养经年，生笋大如母。\n初番放出林，末番任供口。\n欲求五寸围，更听三年后。\n萧疏尽椽桷，无復堪作帚。\n吾庐适营葺，便可开户牖。\n秀色到衣冠，清风荡尘垢。\n物生恨失养，养至无不厚。\n斧斤日摧剥，阴阳自难救。\n闲居玩草木，农圃即师友。\n养人如养竹，举目皆孝秀。",
        "dynasty": "宋",
        "collection_info": null
    },
    {
        "title": "和迟田舍杂诗九首  其一",
        "author": "苏辙",
        "content": "麦生置不视，麦熟为一来。\n我懒客亦惰，田荒谁使开。\n勤事知有获，直驾独未回。\n交游悉吾病，门巷多苍苔。",
        "dynasty": "宋",
        "collection_info": null
    },
    {
        "title": "和迟田舍杂诗九首  其二",
        "author": "苏辙",
        "content": "我生无定居，投老旋求宅。\n未暇栋宇完，先问松筠碧。\n床锐日益销，车辖转生涩。\n东家虽告贫，鬻否犹未必。",
        "dynasty": "宋",
        "collection_info": null
    },
    {
        "title": "和迟田舍杂诗九首  其三",
        "author": "苏辙",
        "content": "偶自十年闲，非继七人作。\n早岁漫云云，志大终落落。\n齿髮已半空，头颅不难度。\n颜曾本吾师，终身美藜藿。",
        "dynasty": "宋",
        "collection_info": null
    },
    {
        "title": "和迟田舍杂诗九首  其四",
        "author": "苏辙",
        "content": "至人竟安在，陶铸皆粃糠。\n世俗那得知，楚楚事冠裳。\n方醉狂正作，吾语未可庄。\n天定能胜人，更看熟黄粱。",
        "dynasty": "宋",
        "collection_info": null
    },
    {
        "title": "和迟田舍杂诗九首  其五",
        "author": "苏辙",
        "content": "平湖近西垣，杖屦可以游。\n偶从大夫后，不往三经秋。\n盎中插蒲莲，菱芡亦易求。\n闭门具樽俎，父子相献酬。",
        "dynasty": "宋",
        "collection_info": null
    },
    {
        "title": "和迟田舍杂诗九首  其六",
        "author": "苏辙",
        "content": "试问西寺僧，云何古佛意。\n别无安心法，但復餠师馈。\n外物来无从，往亦无所至。\n佛法见在前，我亦从此逝。",
        "dynasty": "宋",
        "collection_info": null
    },
    {
        "title": "和迟田舍杂诗九首  其七",
        "author": "苏辙",
        "content": "老佛同一源，出山便异流。\n少小本好道，意在三神洲。\n子房见黄石，愿封小国留。\n终老预人事，断谷为吕忧。",
        "dynasty": "宋",
        "collection_info": null
    },
    {
        "title": "和迟田舍杂诗九首  其八",
        "author": "苏辙",
        "content": "苍然涧下松，不愿世雕刻。\n斧斤百夫手，牵挽千牛力。\n断成华屋柱，加以缀衣饰。\n人心喜相贺，松心终自惜。",
        "dynasty": "宋",
        "collection_info": null
    },
    {
        "title": "和迟田舍杂诗九首  其九",
        "author": "苏辙",
        "content": "汲汲陷有为，昏昏堕无记。\n湛然古井水，心在独无意。\n读书非求解，食粟姑自遂。\n幸有三男子，力田奉租税。",
        "dynasty": "宋",
        "collection_info": null
    },
    {
        "title": "雨病",
        "author": "苏辙",
        "content": "晴送麦入仓，雨催谷含穗。\n共怪天公仁，曲尽老农意。\n谁为三日霖，下漉一丈地。\n百谷争奔流，通川不可厉。\n夜闻屋山落，昼说城闉闭。\n老羸知奈何，脾病尤所畏。\n中宵得暴下，亭午卧忘起。\n良医过我言，勿药行自喜。\n损食存谷神，收心辟邪气。\n兀然槁木居，油尔元和至。\n天唯不穷人，人则昧其理。\n学道三十年，愧尔良医赐。",
        "dynasty": "宋",
        "collection_info": null
    },
    {
        "title": "施崇宁寺马",
        "author": "苏辙",
        "content": "南归闭门万事了，病卧常多起常少。\n未用田间下泽车，何须枥上追风骠。\n乡人记我少年日，滇马为致风前鸟。\n三年伏枥人共怪，马不能言心可晓。\n坐驰千里气蟠结，日食生刍空自笑。\n主人自是箕颍人，谁復为送洮岷道。\n支公惠眼识神骏，山下泉甘足芳草。\n法流一洗百病消，翘足长鸣且忘老。",
        "dynasty": "宋",
        "collection_info": null
    },
    {
        "title": "南堂新游花坛二首  其一",
        "author": "苏辙",
        "content": "乱竹侵红药，病花羞晚春。\n移根近谈笑，得土长精神。\n荣悴非由尔，芬芳止为人。\n庭西井泉好，汲灌每躬亲。",
        "dynasty": "宋",
        "collection_info": null
    },
    {
        "title": "南堂新游花坛二首  其二",
        "author": "苏辙",
        "content": "老木不忍伐，横枝宜少除。\n根茎渐有託，雨露稍分余。\n生意初无损，开花终自如。\n他年诸草木，成就此幽居。",
        "dynasty": "宋",
        "collection_info": null
    },
    {
        "title": "梦中谢和老惠茶",
        "author": "苏辙",
        "content": "西邻禅师怜我老，北苑新茶惠初到。\n晨兴已觉三嗅多，午枕初便一杯少。\n七碗煎尝病未能，两腋风生空自笑。\n定中直往蓬莱山，卢老未应知此妙。",
        "dynasty": "宋",
        "collection_info": null
    },
    {
        "title": "新霜",
        "author": "苏辙",
        "content": "败檐疏户秋寒早，老人脚冷先知晓。\n浓霜满地作微雪，落叶投空似飞鸟。\n新舂未觉廪庾空，宿逋暗夺衾稠少。\n旱田首种未言入，敢信来年真食麨。",
        "dynasty": "宋",
        "collection_info": null
    },
    {
        "title": "戏作家酿二首  其一",
        "author": "苏辙",
        "content": "方暑储麯糵，及秋舂秫稻。\n甘泉汲桐柏，火候问邻媪。\n唧唧鸣瓮盎，暾暾化梨枣。\n一拨欣已熟，急搊嫌不早。\n病色变渥丹，羸躯惊醉倒。\n子云多交游，好事时相造。\n嗣宗尚出仕，兵厨可常到。\n嗟我老杜门，奈此平生好。\n未出禁酒国，耻为瓮间盗。\n一醉汁滓空，入腹谁復告。",
        "dynasty": "宋",
        "collection_info": null
    },
    {
        "title": "戏作家酿二首  其二",
        "author": "苏辙",
        "content": "我饮半合耳，晨兴不可无。\n千钱买一斗，众口分须臾。\n月俸本有助，法许吏未俞。\n愍愍坐相视，馋涎落盘盂。\n颍潩旧乏水，粳糯贵如珠。\n今年利陂堨，碓声喧里闾。\n典衣易钟釜，入瓮生醍醐。\n欢欣走童孺，左右陈肴蔬。\n细酌奉翁媪，余润霑庖厨。\n诘朝日南至，相戒留全壶。\n一家有喜色，经冬可无沽。\n莫怪杜拾遗，斗水宽忧虞。",
        "dynasty": "宋",
        "collection_info": null
    },
    {
        "title": "冬至雪",
        "author": "苏辙",
        "content": "旱久魃不死，连阴未成雪。\n微阳九地来，颠风三日发。\n父老窃相语，号令风为节。\n讲武罢冬夫，畿甸休保甲。\n纍囚出死地，冗官去烦杂。\n手诏可人心，吾君信明哲。\n风频雪犹吝，来岁恐无麦。\n天公听一言，惟幸早诛魃。",
        "dynasty": "宋",
        "collection_info": null
    },
    {
        "title": "岁莫二首  其一",
        "author": "苏辙",
        "content": "岭南万里归来客，颍上六年多病身。\n未死谁言犹有命，长闲岂復更尤人。\n眼看世事知难了，手注遗编近一新。\n点检平生无几恨，浊醪初熟正逢春。",
        "dynasty": "宋",
        "collection_info": null
    },
    {
        "title": "岁莫二首  其二",
        "author": "苏辙",
        "content": "文章习气消未尽，般若初心老渐明。\n粗有春秋传旧学，终凭止观定无生。\n维摩晚亦谐生事，弥勒初犹重世名。\n鬚髮来年应更白，莫留尘滓溷澄清。",
        "dynasty": "宋",
        "collection_info": null
    },
    {
        "title": "春后望雪",
        "author": "苏辙",
        "content": "秋雨仅熟禾，冬雪不揜块。\n温风搜麦根，天意欲为害。\n老农强推测，妄谓春当改。\n三阳已换节，六出尚茫昧。\n朝看扶桑暾，夜听土囊噫。\n仓场久空竭，榆枣方伐卖。\n丁夫病风热，孺子作疮疥。\n无知此何辜，得罪彼有在。\n造物伊谁憎，亦復自无奈。\n慎勿翻雪海，冻馁无疆界。",
        "dynasty": "宋",
        "collection_info": null
    },
    {
        "title": "除夜",
        "author": "苏辙",
        "content": "年更六十七，旬满三百六。\n俯仰定何为，万事如转毂。\n禅心澹不起，非人自歌哭。\n芸芸初莫御，势尽行将復。\n学道道可成，无心心每足。\n守岁听儿曹，自笑未免俗。",
        "dynasty": "宋",
        "collection_info": null
    },
    {
        "title": "喜雨",
        "author": "苏辙",
        "content": "历时书不雨，此法存春秋。\n我请诛旱魃，天公信闻不。\n魃去未出门，油云裹嵩丘。\n蒙蒙三日雨，入土如膏流。\n二麦返生意，百草萌芽抽。\n农夫但相贺，漫不知其由。\n魃来有巢穴，遗卵遍九州。\n一扫不能尽，余孽未遽休。\n安得风雨师，速遣雷霆搜。\n众魃诚已去，秋成傥无忧。",
        "dynasty": "宋",
        "collection_info": null
    },
    {
        "title": "甲子日雨",
        "author": "苏辙",
        "content": "一冬无雪麦方病，细雨迎春岁有望。\n愁见积阴连甲子，復令父老念耕桑。\n瘦田未足终年计，浊酒谁供清旦尝。\n頼有真人不饥渴，闭门却扫但焚香。",
        "dynasty": "宋",
        "collection_info": null
    },
    {
        "title": "新火",
        "author": "苏辙",
        "content": "百口共一竈，终年事烹煎。\n力耕饲饥馋，竈敝火亦烦。\n昨日一百五，老穉俱食寒。\n呼童戛枯竹，粲然吐青烟。\n适从何方来，荧荧百家传。\n性火出真空，应量曾无边。\n老病何所求，石瓶煮寒泉。\n敛为一夫用，无心固当然。",
        "dynasty": "宋",
        "collection_info": null
    },
    {
        "title": "次韵和人咏酴醾",
        "author": "苏辙",
        "content": "蜀中酴醾生如积，开落春风山寂寂。\n已怜正发香晻暧，犹爱未开光的皪。\n半垂野水弱如坠，直上长松勇无敌。\n风中娜娜应数丈，月下煌煌真一色。\n故园闻道开愈繁，老人自恨归无日。\n百花已过春欲莫，燕坐绳床空数息。\n朝来满把得幽香，案头乱插铜瓶湿。\n一番花蕊转头空，谁能往问天台拾。",
        "dynasty": "宋",
        "collection_info": null
    },
    {
        "title": "闲居五咏 杜门",
        "author": "苏辙",
        "content": "可怜杜门久，不觉杜门非。\n床锐日日销，髀肉年年肥。\n眼暗书罢读，肺病酒亦稀。\n经年客不至，不冠仍不衣。\n视听了不昧，色声久已微。\n终然浑为一，谁言我无归。",
        "dynasty": "宋",
        "collection_info": null
    },
    {
        "title": "闲居五咏 坐忘",
        "author": "苏辙",
        "content": "少年常病肺，纳息肺自敛。\n灵液洗昏烦，百药无此验。\n尔来观坐忘，一语顿非渐。\n道妙有至力，端能破诸暗。\n跏趺百无营，纯白乃受染。\n至人不妄言，此说岂吾僭。",
        "dynasty": "宋",
        "collection_info": null
    },
    {
        "title": "闲居五咏 读书",
        "author": "苏辙",
        "content": "习气不易除，书魔閒即至。\n图史纷满前，展卷辄忘睡。\n古今浩无垠，得失同一轨。\n前人已不悟，今人復如此。\n愍然嫠妇忧，嗟哉肉食鄙。\n掩卷勿重陈，恸哭伤人气。",
        "dynasty": "宋",
        "collection_info": null
    },
    {
        "title": "闲居五咏 买宅",
        "author": "苏辙",
        "content": "我老未有宅，诸子以为言。\n东家欲迁去，余积尚可捐。\n一费岂不病，百口傥获安。\n田家伐榆枣，赋役输缗钱。\n长大可双栋，琐细堪尺椽。\n生理付儿曹，老幸食且眠。",
        "dynasty": "宋",
        "collection_info": null
    },
    {
        "title": "闲居五咏 移竹",
        "author": "苏辙",
        "content": "前年买南园，本为一亩竹。\n稍去千百竿，欲广西南屋。\n本心初不尔，百口居未足。\n黾勉斤斧余，惭愧琅玕绿。\n东园有余地，补种何年復。\n凛凛岁寒姿，余木非此族。",
        "dynasty": "宋",
        "collection_info": null
    },
    {
        "title": "城中牡丹推高皇庙园迟适联骑往观归报未开戏作",
        "author": "苏辙",
        "content": "汉庙名园甲颍昌，洛川珍品重姚黄。\n雨余往看初疑晚，春尽方开自不忙。\n争占一时人意速，养成千叶化功长。\n老人终岁关门坐，花落花开已两忘。",
        "dynasty": "宋",
        "collection_info": null
    },
    {
        "title": "外孙文骥与可学士之孙也予亲教之学作诗俊发犹有家风喜其不坠作诗赠之",
        "author": "苏辙",
        "content": "已矣石室老，奄然三十年。\n遗孙生不识，妙理定谁传。\n孔伋仍闻道，贾嘉终象贤。\n文章犹细事，风节记高坚。",
        "dynasty": "宋",
        "collection_info": null
    },
    {
        "title": "春深三首  其一",
        "author": "苏辙",
        "content": "郊原红绿变青阴，闭户不知春已深。\n稍喜荒畦添野荠，坐看新竹补疏林。\n帘中飞絮萦残梦，窗外啼鶑伴独吟。\n欲听楞严终懒出，道人知我祖无心。",
        "dynasty": "宋",
        "collection_info": null
    },
    {
        "title": "春深三首  其二",
        "author": "苏辙",
        "content": "小园松竹有清阴，懒病从兹日益深。\n醉客满堂惭北海，野僧同社忆东林。\n逢人问道空长啸，久客思归尚越吟。\n三十年前诵圆觉，年来虽老解安心。",
        "dynasty": "宋",
        "collection_info": null
    },
    {
        "title": "春深三首  其三",
        "author": "苏辙",
        "content": "偶有茅檐潩水阴，近依城市浅非深。\n幽居每自比陈寔，古学何人贵杜林。\n邻父时来陪小饮，儿曹颇解续微吟。\n前年仅了春秋传，后有仁人知我心。",
        "dynasty": "宋",
        "collection_info": null
    },
    {
        "title": "次迟韵示陈天倪秀才侄孙元老主簿",
        "author": "苏辙",
        "content": "茅檐有佳客，肃肃清风兴。\n吾孙成均来，左右皆良朋。\n为怜众兄弟，将冠未有称。\n条枚失熂燎，中林化薪蒸。\n老夫方苦贫，不办酒如渑。\n夏田已失麦，种豆喜多蝇。\n何以待君子，箪瓢容一升。\n君来岂非误，门庭冷如冰。",
        "dynasty": "宋",
        "collection_info": null
    },
    {
        "title": "再次前韵示元老",
        "author": "苏辙",
        "content": "豪杰多自悟，不待文王兴。\n四方有余师，十室岂无朋。\n我老不知时，早岁谁误称。\n归来理茅屋，对客食藜蒸。\n遇渴即饮水，何尝问淄渑。\n冠裳强包裹，毁誉如飞蝇。\n植根久已尔，苕颖日自升。\n忘我亦忘法，无冰知消冰。",
        "dynasty": "宋",
        "collection_info": null
    },
    {
        "title": "筑室示三子",
        "author": "苏辙",
        "content": "宅舍元依毕竟空，小乘惯住草庵中。\n一生滞念余妻子，百口侨居怯雨风。\n松竹已栽犹稍稍，栋梁未具勿匆匆。\n三间道院吾真足，余问儿曹莫问翁。",
        "dynasty": "宋",
        "collection_info": null
    },
    {
        "title": "开窗",
        "author": "苏辙",
        "content": "绿竹琅玕色，红葵旌节花。\n开窗风细细，窥户月斜斜。\n活计无多子，文章自一家。\n一床方病卧，随意上三车。",
        "dynasty": "宋",
        "collection_info": null
    },
    {
        "title": "逊往泉城穫麦",
        "author": "苏辙",
        "content": "少年食稻不食粟，老居颍川稻不足。\n人言小麦胜西川，雪花落磨煮成玉。\n冷淘槐叶冰上齿，汤餠羊羹火入腹。\n五年随俗粗得饱，晨朝稻米纔供粥。\n儿曹知我老且馋，触热泉城正三伏。\n田家有信呼即来，亭午驱牛汗如浴。\n吾儿生来读书史，不惯田间争斗斛。\n今年久旱麦粒细，及半罢休饶老宿。\n归来烂熳煞苍耳，来岁未知还尔熟。\n百口且留终岁储，贫交强半仓无谷。",
        "dynasty": "宋",
        "collection_info": null
    },
    {
        "title": "送元老西归",
        "author": "苏辙",
        "content": "昼锦西归及早秋，十年太学为亲留。\n读诗俛就当年说，答策甘从下第收。\n莫嫌簿领妨为学，从此文章始自由。\n家有吏师遗躅在，当令耆旧识风流。",
        "dynasty": "宋",
        "collection_info": null
    },
    {
        "title": "蜀人旧食决明花耳颍川夏秋少菜崇宁老僧教人并食其叶有乡人西归使为父老言之戏作",
        "author": "苏辙",
        "content": "秋蔬旧采决明花，三嗅馨香每嘆嗟。\n西寺衲僧并食叶，因君说与故人家。",
        "dynasty": "宋",
        "collection_info": null
    },
    {
        "title": "诸子将筑室以画图相示三首  其一",
        "author": "苏辙",
        "content": "还家卜筑初无地，随分经营似有时。\n多斫修篁终未忍，略存古柏更无疑。\n画图且作百间计，入室犹应三岁期。\n得到安居真老矣，一生歌哭任于斯。",
        "dynasty": "宋",
        "collection_info": null
    },
    {
        "title": "诸子将筑室以画图相示三首  其二",
        "author": "苏辙",
        "content": "旧庐近已借诸子，新宅分甘临老时。\n万里松楸终独往，四方兄弟亦何疑。\n竹间疏户幽人到，林上长松野鹤期。\n已觉高轩惭卫赐，可怜黄犬哭秦斯。",
        "dynasty": "宋",
        "collection_info": null
    },
    {
        "title": "诸子将筑室以画图相示三首  其三",
        "author": "苏辙",
        "content": "积因得果通三世，临老长闲自一时。\n久尔观心终未悟，偶然见道了无疑。\n南迁北返吾何病，片瓦尺椽天与期。\n自断此生今已矣，世间何物更如斯。",
        "dynasty": "宋",
        "collection_info": null
    },
    {
        "title": "题韩驹秀才诗卷",
        "author": "苏辙",
        "content": "唐朝文士例能诗，李杜高深得到希。\n我读君诗笑无语，恍然重见储光羲。",
        "dynasty": "宋",
        "collection_info": null
    },
    {
        "title": "秋社分题",
        "author": "苏辙",
        "content": "天公闵贫病，雨止得丰穰。\n南亩场功作，东家社酒香。\n分均思孺子，归遗笑东方。\n肯劝拾遗住，休嫌父老狂。",
        "dynasty": "宋",
        "collection_info": null
    },
    {
        "title": "酿重阳酒",
        "author": "苏辙",
        "content": "风前隔年麯，瓮裏重阳酒。\n适从台无馈，饮啜不濡口。\n秋尝日已迫，收拾烦主妇。\n仰空露成霜，搴庭菊将秀。\n金微火犹壮，未可多覆篰。\n唧唧候鸣声，涓涓报初溜。\n轻巾漉糟脚，寒泉养罂缶。\n谁来共嘉节，但约邻人父。\n生理正艰难，一醉陶衰朽。\n他年或丰余，此味恐无有。",
        "dynasty": "宋",
        "collection_info": null
    },
    {
        "title": "中秋无月同诸子二首  其一",
        "author": "苏辙",
        "content": "风雨来无定，泥涂日向深。\n直埋今夜月，真失众人心。\n云外天衢凈，人间浊雾侵。\n幽人久不寐，起坐夜愔愔。",
        "dynasty": "宋",
        "collection_info": null
    },
    {
        "title": "中秋无月同诸子二首  其二",
        "author": "苏辙",
        "content": "捲衣换斗酒，欲饮月明中。\n坐看浮云合，遥怜四海同。\n清光知未泯，来岁尚无穷。\n且尽樽中渌，高眠听雨风。",
        "dynasty": "宋",
        "collection_info": null
    },
    {
        "title": "予昔在京师画工韩若拙为予写真今十三年矣容貌日衰展卷茫然叶县杨生画不减韩復令作之以记其变偶作",
        "author": "苏辙",
        "content": "白髮苍颜日日新，丹青犹是旧来身。\n百年迅速何曾住，方寸空虚老更真。\n一幅萧条寄衰朽，异时仿佛见精神。\n近存八十一章注，从道老聃门下人。",
        "dynasty": "宋",
        "collection_info": null
    },
    {
        "title": "九日独酌三首  其一",
        "author": "苏辙",
        "content": "府县嫌吾旧党人，乡邻畏我昔黄门。\n终年闭户已三岁，九日无人共一樽。\n白酒近令沽野店，黄花旋遣折篱根。\n老妻也说无生话，独酌油然对子孙。",
        "dynasty": "宋",
        "collection_info": null
    },
    {
        "title": "九日独酌三首  其二",
        "author": "苏辙",
        "content": "故国忘归懒问人，新居斫竹旋开门。\n菊生墙下不知节，酒滴床头初满樽。\n涨水骤来真有浪，浮云卷去自无根。\n凡心漫作颍滨传，留与他年好事孙。",
        "dynasty": "宋",
        "collection_info": null
    },
    {
        "title": "九日独酌三首  其三",
        "author": "苏辙",
        "content": "平昔交游今几人，后生谁復款吾门。\n茅檐适性轻华屋，黍酒忘形敌上樽。\n东圃旋移花百本，西轩恨斫竹千根。\n舍南頼有凌云柏，父老经过说二孙。",
        "dynasty": "宋",
        "collection_info": null
    },
    {
        "title": "泉城田舍",
        "author": "苏辙",
        "content": "泉城欲治麦禾囷，五亩邻家肯见分。\n莫问三吴朱处士，似胜吾乡扬子云。\n阴晴卒岁关忧喜，丰约终身看逸勤。\n家世本来耕且养，诸孙不用耻锄耘。",
        "dynasty": "宋",
        "collection_info": null
    },
    {
        "title": "颍州择胜亭诗",
        "author": "苏辙",
        "content": "我嗟世人，谁实与谋。\n生伏其庐，死安于丘。\n既成不化，窘若絷囚。\n我行四方，所见或不。\n江海之民，生託于舟。\n前炊釜鬵，后凿匽溲。\n昼设豆觞，夕张衾稠。\n出入涛澜，归宿汀洲。\n与风皆行，与水皆浮。\n坐食网罟，以鱼去留。\n居无四邻，行无朋俦。\n胡貊之民，驾车以游。\n外缠毳韦，内辑貂鼬。\n美水荐草，驱马纵牛。\n逐射兔鹿，聚爬薪槱。\n食肉饮水，雨雪相咻。\n草尽水干，风卷云收。\n所至成羣，不怀一陬。\n今我柰何，横自绸缪。\n翼为华堂，涌为层楼。\n缭以修垣，贯以通沟。\n势穷物变，何异一沤。\n弃之不忍，徙去莫由。\n矧兹士夫，泛焉周流。\n如燕巢春，知不期秋。\n修椽高栋，徒与民仇。\n一日安居，百年怨尤。\n我兄和仲，塞刚立柔。\n视民如伤，有急斯周。\n视身如传，苟完不求。\n山盘水嬉，习气未瘳。\n岂以吾好，而俾民忧。\n颍尾甚清，湖曲孔幽。\n风有翠幄，雨有赤油。\n匪舟匪车，亦可相攸。\n民曰公来，庶几无愁乎。",
        "dynasty": "宋",
        "collection_info": null
    },
    {
        "title": "和子瞻次韵陶渊明停云诗  其一",
        "author": "苏辙",
        "content": "云跨南溟，南北一雨。\n瞻望匪遥，槛穽斯阻。\n梦往从之，引手相抚。\n笑言未半，舍我不伫。",
        "dynasty": "宋",
        "collection_info": null
    },
    {
        "title": "和子瞻次韵陶渊明停云诗  其二",
        "author": "苏辙",
        "content": "晚稻欲登，白露霄蒙。\n人饮嘉平，浆酒如江。\n我独何为，观成于窗。\n此心了然，来无所从。",
        "dynasty": "宋",
        "collection_info": null
    },
    {
        "title": "和子瞻次韵陶渊明停云诗  其三",
        "author": "苏辙",
        "content": "欣然而笑，是无枯荣。\n手足相依，所钟则情。\n情忘意消，神凝不征。\n可以安身，可以长生。",
        "dynasty": "宋",
        "collection_info": null
    },
    {
        "title": "和子瞻次韵陶渊明停云诗  其四",
        "author": "苏辙",
        "content": "跋扈飞扬，谁匪南柯。\n运历相寻，忧喜杂和。\n我游其外，所享则多。\n削迹拔木，其如予何。",
        "dynasty": "宋",
        "collection_info": null
    },
    {
        "title": "和子瞻次韵陶渊明劝农诗  其一",
        "author": "苏辙",
        "content": "我迁海康，实编于民。\n少而躬耕，老復其真。\n乘流得坎，不问所因。\n愿以所知，施及斯人。",
        "dynasty": "宋",
        "collection_info": null
    },
    {
        "title": "和子瞻次韵陶渊明劝农诗  其二",
        "author": "苏辙",
        "content": "我行四方，稻麦黍稷。\n果蔬蒲荷，百种咸植。\n粪溉耘籽，乃后有穑。\n尔独何为，开口而食。",
        "dynasty": "宋",
        "collection_info": null
    },
    {
        "title": "和子瞻次韵陶渊明劝农诗  其三",
        "author": "苏辙",
        "content": "掇拾于川，搜捕于陆。\n俯鞠妇子，仰荐昭穆。\n闽乘其偷，载耒逐逐。\n计无百年，谋止信宿。",
        "dynasty": "宋",
        "collection_info": null
    },
    {
        "title": "和子瞻次韵陶渊明劝农诗  其四",
        "author": "苏辙",
        "content": "我归无时，视汝长久。\n孰为沮溺，风雨相耦。\n筑室东皋，取足南亩。\n后稷为烈，夫岂一手。",
        "dynasty": "宋",
        "collection_info": null
    },
    {
        "title": "和子瞻次韵陶渊明劝农诗  其五",
        "author": "苏辙",
        "content": "斫木陶土，器则不匮。\n绩麻缫茧，衣则可冀。\n药饵具前，病安得至。\n坐而告穷，相视徒愧。",
        "dynasty": "宋",
        "collection_info": null
    },
    {
        "title": "和子瞻次韵陶渊明劝农诗  其六",
        "author": "苏辙",
        "content": "莫为之先，冥不谓鄙。\n一夫前行，百夫具履。\n以为不信，出视同轨。\n期尔十年，风变而美。",
        "dynasty": "宋",
        "collection_info": null
    },
    {
        "title": "丙戌十月二十三日大雪",
        "author": "苏辙",
        "content": "秋成粟满仓，冬藏雪盈尺。\n天意愍无辜，岁事了不逆。\n谁言丰年中，遭此大泉厄。\n肉好虽甚精，十百非其实。\n田家有余粮，靳靳未肯出。\n闾阎但坐视，愍愍不得食。\n朝饥愿充肠，三五本自足。\n饱食就茗饮，竟亦安用十。\n姦豪得巧便，轻重窃相易。\n邻邦谷如土，胡越两不及。\n闲民本无頼，翩然去井邑。\n土着坐受穷，忍饥待捐瘠。\n彼哉陶钧手，用此狂且愎。\n天且无奈何，我亦长太息。",
        "dynasty": "宋",
        "collection_info": null
    },
    {
        "title": "画嘆",
        "author": "苏辙",
        "content": "武燕未远嗟谁识，赵董纷纷枉得名。\n已矣孙陈旧人物，至今但数汉公卿。",
        "dynasty": "宋",
        "collection_info": null
    },
    {
        "title": "梦中反古菖蒲",
        "author": "苏辙",
        "content": "石上生菖蒲，一寸十二节。\n仙人劝我食，再三不忍折。\n一人得饱满，余人皆不悦。\n已矣勿復言，人人好颜色。",
        "dynasty": "宋",
        "collection_info": null
    },
    {
        "title": "次迟韵復雪",
        "author": "苏辙",
        "content": "老人怕寒愁早作，夜闻飞霰知相虐。\n粟车未到泥復深，场薪欲尽心惊愕。\n山川滉荡势如海，孤舟一叶知安泊。\n山中故人消息断，欲问有无隔溪壑。\n人言王生好事人，回船不顾山阴约。\n故侯生来本贫窭，妻子至今美藜藿。\n曳履长歌解忍饥，裹饭往饲今谁託。\n家人来告酒可蒭，洗盏开瓶同一酌。",
        "dynasty": "宋",
        "collection_info": null
    },
    {
        "title": "次韵文氏外孙骥以其祖父与可学士书卷还谢悰学士",
        "author": "苏辙",
        "content": "西南自是贤俊府，衰老思归谩留许。\n舂禾磨麦非平生，子孙便推我作古。\n贤哉与可诗中杰，笔墨余功散缯楮。\n南阳诸谢世有人，此邦亦自非其土。\n一时与我俱作客，白髮苍颜愧非伍。\n儒术真传汉太翁，风流未减晋诸庾。\n两家尚有往还帖，旧集脱遗应可补。\n明窗展卷清泪滴，恍然似与故人语。\n欲锁空厨付长康，恐君讥我不与取。",
        "dynasty": "宋",
        "collection_info": null
    },
    {
        "title": "守岁",
        "author": "苏辙",
        "content": "岁云莫矣谁能守，唯有此心初不移。\n宇宙随流任尔去，虚空对面即吾师。\n三杯醉倒聊从俗，一点灵明欲语谁。\n来日日新无限事，归根一笑彼安知。",
        "dynasty": "宋",
        "collection_info": null
    },
    {
        "title": "上元不出",
        "author": "苏辙",
        "content": "春寒未脱紫貂裘，灯火催人夜出游。\n老厌歌钟空命酒，病嫌风露怯登楼。\n拥袍坐睡曾无念，结客追欢久已休。\n试问西邻传法老，此时情味似侬不。",
        "dynasty": "宋",
        "collection_info": null
    },
    {
        "title": "将筑南屋借功田家",
        "author": "苏辙",
        "content": "先人敝庐寄西南，不归三纪今何堪。\n卜营菟裘阅岁三，西成黍豆余石甔。\n借功田家并镢杴，农事未起来不嫌。\n併遣浮客从丁男，芒鞋秃巾短后衫。\n杵声登登骇闾阎，期我一月久不厌。\n我方穷困人所谙，有求不答心自甘。\n一言见许不妄谈，饮汝信厚心怀惭。\n晨炊暮饷增酰盐，归时不碍田与蚕。",
        "dynasty": "宋",
        "collection_info": null
    },
    {
        "title": "丁亥生日",
        "author": "苏辙",
        "content": "少年即病肺，喘作锯木声。\n中年復病脾，暴下泉流倾。\n困苦始知道，处世百欲轻。\n收功在晚年，二疾忽已平。\n来年今日中，正行七十程。\n老聃本吾师，妙语初自明。\n至哉希夷微，不受外物婴。\n非三亦非一，了了无形形。\n迎随俱不见，瞿昙谓无生。\n湛然琉璃内，宝月长盈盈。",
        "dynasty": "宋",
        "collection_info": null
    },
    {
        "title": "初葺遗老斋二首  其一",
        "author": "苏辙",
        "content": "髭鬚浑白已经岁，腰痛春来日又多。\n一味安闲犹有碍，却令朝谒拟如何。\n筑居定作子孙计，好事久遭僧佛呵。\n尤愧白家履道宅，十年成就饱经过。",
        "dynasty": "宋",
        "collection_info": null
    },
    {
        "title": "初葺遗老斋二首  其二",
        "author": "苏辙",
        "content": "为留十步南墙竹，莫怪门前鸟雀多。\n陋巷何妨似颜子，势家应未夺萧何。\n诗书懒惰何曾读，气息调匀不用呵。\n多病从来少宾客，杜门今復几人过。",
        "dynasty": "宋",
        "collection_info": null
    },
    {
        "title": "谢人惠千叶牡丹",
        "author": "苏辙",
        "content": "东风催趁百花新，不出门庭一老人。\n天女要知摩诘病，银瓶满送洛阳春。\n可怜最后开千叶，细数余芳尚一旬。\n更待游人归去尽，试将童冠浴湖滨。",
        "dynasty": "宋",
        "collection_info": null
    },
    {
        "title": "移陈州牡丹偶得千叶二本喜作",
        "author": "苏辙",
        "content": "小圃初开清潩岸，名花近取宛丘城。\n争言千叶根难认，忽发双葩眼自明。\n谪堕神仙终不俗，飞来鸾凤有余清。\n细锄瓦砾除荆棘，未可令齐众草生。",
        "dynasty": "宋",
        "collection_info": null
    },
    {
        "title": "因旧",
        "author": "苏辙",
        "content": "君不见林上鹊，冬深始营巢，及春巢已成。\n又不见梁上燕，春深初作窠，及夏雏已生。\n我为一区屋，三年费经营。\n纷纷伐梧楸，日厌斤斧声。\n老境能几何，何日安余龄。\n一言愧吾儿，事忌与力争。\n青杨易三栋，赤榆换双楹。\n指顾行即具，构筑役亦轻。\n酇侯念子孙，不处高闬闳。\n吾今何人斯，此则坐右铭。",
        "dynasty": "宋",
        "collection_info": null
    },
    {
        "title": "初成遗老斋二首  其一",
        "author": "苏辙",
        "content": "花时懒出伴游人，暑雨深藏养病身。\n新宅丁丁厌斤斧，旧书寂寂卷埃尘。\n久将生事累诸子，顿敛浮根付一真。\n遗老斋成谋宴坐，澹然无语接来宾。",
        "dynasty": "宋",
        "collection_info": null
    },
    {
        "title": "初成遗老斋二首  其二",
        "author": "苏辙",
        "content": "旧说颍川宜老人，朱樱斑笋养闲身。\n无心已绝衣冠念，有眼不遭车马尘。\n青简自书遗老传，白鬚仍写去年真。\n斋成谩作笑谈主，已是萧然一世宾。",
        "dynasty": "宋",
        "collection_info": null
    },
    {
        "title": "蚕麦二首  其一",
        "author": "苏辙",
        "content": "疏慵自分人嫌我，贫病可怜天养人。\n蚕眠已报冬裘具，麦熟旋供汤餠新。\n撷桑晓出露濡足，拾穗暮归尘满身。\n家家辛苦大作社，典我千钱追四邻。",
        "dynasty": "宋",
        "collection_info": null
    },
    {
        "title": "蚕麦二首  其二",
        "author": "苏辙",
        "content": "三界人家多鲜福，一时蚕麦得难兼。\n锄耰已愧非吾力，汤火尤惊取不廉。\n贵客争夸火浣布，贫家粗有水精盐。\n薄衫冷麵消长夏，扪腹当知百不堪。",
        "dynasty": "宋",
        "collection_info": null
    },
    {
        "title": "文氏外孙入村收麦",
        "author": "苏辙",
        "content": "欲收新麦继陈谷，頼有诸孙替老人。\n三夜阴霪败场圃，一竿晴日舞比邻。\n急炊大餠偿饥乏，多博村酤劳苦辛。\n闭廪归来真了事，赋诗怜汝足精神。",
        "dynasty": "宋",
        "collection_info": null
    },
    {
        "title": "李方叔新宅",
        "author": "苏辙",
        "content": "我年七十无住宅，斤斧登登乱朝夕。\n儿孙期我八十年，宅成可作十年客。\n人寿八十知已难，从今未死且盘桓。\n不如君家得众力，咄嗟便了三十间。\n李君虽贫足图史，旋凿明窗安凈几。\n闭门但办作诗章，好事时来置樽俎。\n我恨年来不出门，不见君家栋宇新。\n心安即是身安处，自揣头颅莫问人。",
        "dynasty": "宋",
        "collection_info": null
    },
    {
        "title": "苦雨",
        "author": "苏辙",
        "content": "蚕妇丝出盎，田夫麦入仓。\n斯人薄福德，二事未易当。\n忽作连日雨，坐使秋田荒。\n出门陷涂潦，入室崩垣墙。\n覆压先老稚，漂沦及牛羊。\n余粮讵能久，岁晚忧糟糠。\n天灾非妄行，人事密有偿。\n嗟哉竟未悟，自谓予不戕。\n造祸未有害，无辜辄先伤。\n箪瓢吾何忧，作诗热中肠。",
        "dynasty": "宋",
        "collection_info": null
    },
    {
        "title": "杀麦二首  其一",
        "author": "苏辙",
        "content": "麦幸十分熟，雨过三日霪。\n初晴尚未伏，半夜卷重阴。\n细筑场无隙，轻推磨有音。\n惊闻诸县水，一晒直千金。",
        "dynasty": "宋",
        "collection_info": null
    },
    {
        "title": "杀麦二首  其二",
        "author": "苏辙",
        "content": "雨后麦多病，庾中蛾欲飞。\n不辞终日暑，幸脱半年饥。\n潦水来何暴，秋田望已微。\n农夫愚可念，此报定谁非。",
        "dynasty": "宋",
        "collection_info": null
    },
    {
        "title": "立秋后",
        "author": "苏辙",
        "content": "伏中苦热焦皮骨，秋后清风濯肺肝。\n天地不仁谁念尔，身心无着偶能安。\n诗书久为消磨日，毛褐还须准拟寒。\n谩许百年知到否，相从一日且盘桓。",
        "dynasty": "宋",
        "collection_info": null
    },
    {
        "title": "初筑南斋",
        "author": "苏辙",
        "content": "我老不自量，筑室盈百间。\n旧屋收半料，新材伐他山。\n盎中粟将尽，橐中金亦殚。\n凉风八月高，扶架起南边。\n首成遗老斋，愿与客周旋。\n古桧长百尺，翠竹森千竿。\n隔城过清颍，有井皆甘泉。\n平生隠居念，眷眷在山川。\n谁言白髮年，有作竟不然。\n我本师瞿昙，所遇无不安。\n诸子知我怀，勉更求榱椽。\n堂成铺莞簟，无梦但安眠。",
        "dynasty": "宋",
        "collection_info": null
    },
    {
        "title": "中秋月望十六终夜如昼",
        "author": "苏辙",
        "content": "秋气久已到，月明如可期。\n云生未望夜，天借极圆时。\n冷澈登临倦，衰慵起舞迟。\n兔闲长捣药，桂老尚生枝。\n运转何年住，清明与物宜。\n油然任消长，斤斧定何施。",
        "dynasty": "宋",
        "collection_info": null
    },
    {
        "title": "酿重阳酒",
        "author": "苏辙",
        "content": "家人欲酿重阳酒，香曲甘泉家自有。\n黄花抱蕊有佳思，金火未调无好手。\n老奴但欲致村酤，小婢争言试三斗。\n我年七十似童儿，逢节欢欣事从厚。\n廪粟已空豆方实，羔豚虽贵鱼可取。\n病嫌秋雨难为腹，老咽馋涎空有口。\n折花谁是送酒人，来客但有邻家父。\n闭门一醉莫问渠，巷争不用缨冠救。",
        "dynasty": "宋",
        "collection_info": null
    },
    {
        "title": "戏题菊花",
        "author": "苏辙",
        "content": "春初种菊助槃蔬，秋晚开花插酒壶。\n微物不多分地力，终年乃尔任人须。\n天随匕箸几时辍，彭泽樽罍未遽无。\n更拟食根花落后，一依本草太伤渠。",
        "dynasty": "宋",
        "collection_info": null
    },
    {
        "title": "九日三首  其一",
        "author": "苏辙",
        "content": "昔忝衣冠旧，今从野老游。\n篱根菊初绽，瓮面酒新蒭。\n不负重阳节，都无举世忧。\n人生定谁是，万事本悠悠。",
        "dynasty": "宋",
        "collection_info": null
    },
    {
        "title": "九日三首  其二",
        "author": "苏辙",
        "content": "欲就九日饮，旋炊三斗醅。\n今朝不一醉，坐客有空回。\n白髮何须吝，黄花恨晚开。\n问知瓶未罄，相劝尽余杯。",
        "dynasty": "宋",
        "collection_info": null
    },
    {
        "title": "九日三首  其三",
        "author": "苏辙",
        "content": "从古重此日，今人那得违。\n菊迟知岁闰，酒贵念人饥。\n身安且自慰，家远不成归。\n尚忆少年乐，惊呼人尽非。",
        "dynasty": "宋",
        "collection_info": null
    },
    {
        "title": "十日二首  其一",
        "author": "苏辙",
        "content": "酒经重九尚残巵，雨送初寒问箧衣。\n养气安闲真得计，读书勤苦已知非。\n谩存讲说传家学，深谢交游绝世讥。\n筑室未成中自笑，何如茅屋对柴扉。",
        "dynasty": "宋",
        "collection_info": null
    },
    {
        "title": "十日二首  其二",
        "author": "苏辙",
        "content": "忧患经怀沃漏巵，荣华过眼脱轻衣。\n定心稍觉无来往，时事谁能问是非。\n禄去身安常自喜，宅成囊竭可无讥。\n交游散尽余亲戚，酒熟时来一叩扉。",
        "dynasty": "宋",
        "collection_info": null
    },
    {
        "title": "初成遗老斋待月轩藏书室三首 遗老斋",
        "author": "苏辙",
        "content": "老人身世两相遗，绿竹青松自蔽亏。\n已喜形骸今我有，枉将名字与人知。\n往还但许邻家父，问讯纔通说法师。\n燕坐萧然便终日，客来不识我为谁。",
        "dynasty": "宋",
        "collection_info": null
    },
    {
        "title": "初成遗老斋待月轩藏书室三首 待月轩",
        "author": "苏辙",
        "content": "轩前无物但长空，孤月忽来东海东。\n圆满定从何处得，清明许与众人同。\n怜渠生死未能免，顾我盈亏略已通。\n夜久客寒要一饮，油然细酌意无穷。",
        "dynasty": "宋",
        "collection_info": null
    },
    {
        "title": "初成遗老斋待月轩藏书室三首 藏书室",
        "author": "苏辙",
        "content": "读书旧破十年功，老病茫然万卷空。\n插架都将付诸子，闭关犹得养衰翁。\n案头萤火从干死，窗裏飞蝇久未通。\n自见老卢真面目，平生事业有无中。",
        "dynasty": "宋",
        "collection_info": null
    },
    {
        "title": "久雨",
        "author": "苏辙",
        "content": "云低气尚浊，雨细泥益深。\n经旬势不止，晚稼日已侵。\n闲居頼田食，忧如老农心。\n堆场欲生耳，栖亩将陆沉。\n常赋虽半释，杂科起相寻。\n凶年每多暴，此忧及山林。\n号呼天不闻，有言不如喑。\n愿见云解脱，秋阳破羣阴。",
        "dynasty": "宋",
        "collection_info": null
    },
    {
        "title": "方筑西轩穿地得怪石",
        "author": "苏辙",
        "content": "卞氏平日本富家，庭中怪石蹲麏麚。\n子孙分散不復惜，排弃坑谷埋泥沙。\n一株跃出随畚锸，知我开轩方种花。\n颓然远岭垂涧壑，豁然洞穴通烟霞。\n十夫徙置幸不远，轩前桐柏阴交加。\n我家旧隠久不到，小池尺水三流槎。\n少年旋绕看不足，时呼野老来煎茶。\n老人得此且自慰，更访余石探幽遐。",
        "dynasty": "宋",
        "collection_info": null
    },
    {
        "title": "肺病",
        "author": "苏辙",
        "content": "肺病比不作，屈信三十年。\n今年胡为尔，呀然上衝咽。\n寒冰未易温，死灰谁使然。\n医言无庸怪，此理环无端。\n少年少戕败，今日存精坚。\n假年復除害，非人岂非天。",
        "dynasty": "宋",
        "collection_info": null
    },
    {
        "title": "送逊监淮西酒并示诸任二首  其一",
        "author": "苏辙",
        "content": "畴昔南迁海上雷，艰难唯与汝同来。\n再从龙尉茅丛底，旋卜云桥荔子堆。\n相与闭门寻旧学，谁言復出理官醅。\n乘田委吏先师事，莫学陶翁到即回。",
        "dynasty": "宋",
        "collection_info": null
    },
    {
        "title": "送逊监淮西酒并示诸任二首  其二",
        "author": "苏辙",
        "content": "淮西留滞昔经年，唯有诸任时往还。\n炊黍留宾不嫌陋，借书度日免长闲。\n归来潩水无人问，梦绕伊家古桧间。\n二老旧游唯我在，后生谁復识苍颜。",
        "dynasty": "宋",
        "collection_info": null
    },
    {
        "title": "风雪",
        "author": "苏辙",
        "content": "冬温未宜人，风雪中夜止。\n疾雷略吾窗，轻冰入吾被。\n病去适三日，惊起存一气。\n心安气亦安，二物本非二。\n皎然一寸灯，下烛九泉底。\n物来无不应，物去未尝昧。\n恨我俗缘深，挠此古佛智。\n医来视六脉，六脉非昔比。",
        "dynasty": "宋",
        "collection_info": null
    },
    {
        "title": "读传灯录示诸子",
        "author": "苏辙",
        "content": "大鼎知难一手扛，此心已自十年降。\n旧存古镜磨无力，近喜三更月到窗。\n早岁文章真自累，一生忧患信难双。\n从今父子俱清凈，共说无生或似庞。",
        "dynasty": "宋",
        "collection_info": null
    },
    {
        "title": "梦中咏西湖",
        "author": "苏辙",
        "content": "谁凿西湖十里中，扁舟载酒扬轻风。\n草木蕃滋百事足，寒暄淡薄四时同。\n东邻适与吾庐便，西岸遥将岳麓通。\n闲游草草无人识，竹杖藤鞋一老翁。",
        "dynasty": "宋",
        "collection_info": null
    },
    {
        "title": "买炭",
        "author": "苏辙",
        "content": "苦寒搜病骨，丝纩莫能御。\n析薪燎枯竹，勃鬰烟充宇。\n西山古松栎，材大招斤斧。\n根槎委溪谷，龙伏熊虎踞。\n挑抉靡遗余，陶穴付一炬。\n积火变深黳，牙角犹愤怒。\n老翁拥破毡，正昼出无屦。\n百钱不满篮，一坐幸至莫。\n御炉岁增贡，圆直中常度。\n闾阎不敢售，根节姑付汝。\n升平百年后，地力已难富。\n知夸不知啬，俯首欲谁诉。\n百物今尽然，岂为一炭故。\n我老或不及，预为子孙惧。",
        "dynasty": "宋",
        "collection_info": null
    },
    {
        "title": "欲雪",
        "author": "苏辙",
        "content": "今年麦中熟，餠饵不充口。\n老农畏冬旱，薄雪未覆亩。\n骄阳引狂风，三白知应否。\n久晴车牛通，薪炭家家有。\n唯有口腹忧，此病谁能救。\n达官例谋身，一醉日自富。\n尚应天愍人，云族朝来厚。\n飞花得盈尺，一麦可平取。",
        "dynasty": "宋",
        "collection_info": null
    },
    {
        "title": "那咤",
        "author": "苏辙",
        "content": "北方天王有狂子，只知拜佛不拜父。\n佛知其愚难教语，宝塔令父左手举。\n儿来见佛头辄俯，且与拜父略相似。\n佛如优昙难值遇，见者闻道出生死。\n嗟尔何为独如此，业果已定磨不去。\n佛灭到今千万祀，只在江湖挽船处。",
        "dynasty": "宋",
        "collection_info": null
    },
    {
        "title": "示诸子",
        "author": "苏辙",
        "content": "老去惟堪一味闲，坐令诸子了生缘。\n般柴运水皆行道，挟策读书那废田。\n兄弟躬耕真尽力，乡邻不惯枉称贤。\n裕人约己吾家世，到此相承累百年。",
        "dynasty": "宋",
        "collection_info": null
    },
    {
        "title": "戊子正旦",
        "author": "苏辙",
        "content": "百岁行来已七分，筋骸转觉不如人。\n法传心地初投种，雨过花开不待春。\n识路一时如有得，到家诸事本非新。\n旧陈刍狗今无用，付与时人藉两轮。",
        "dynasty": "宋",
        "collection_info": null
    },
    {
        "title": "题旧钟馗",
        "author": "苏辙",
        "content": "济南书记今白鬚，岁节钟馗旧绿襦。\n举手托天欣见雪，破鞋踏冻可怜渠。\n滔滔时辈今黄壤，六六年华属老夫。\n儿女未容翁便去，银瓶隔夜浸屠酥。",
        "dynasty": "宋",
        "collection_info": null
    },
    {
        "title": "七十吟",
        "author": "苏辙",
        "content": "年来霜雪上人头，俄尔相将七十秋。\n欲去天公未遣去，久留敝宅恐难留。\n六窗渐暗犹牵物，一点微明更着油。\n近听老卢亲下种，满田宿草费锄耰。",
        "dynasty": "宋",
        "collection_info": null
    },
    {
        "title": "久旱府中取虎头骨投邢山潭水得雨戏作",
        "author": "苏辙",
        "content": "邢山潭中黑色龙，经年懒卧泥沙中。\n嵩阳山中白额虎，何年一箭肉为土。\n龙虽生，虎虽死，天然猛气略相似，生不益人死何负。\n虎头枯骨金石坚，投骨潭中潭水旋。\n龙知虎猛心已愧，虎知龙懒自增气。\n山前一战风雨交，父老晓起看麦苗。\n君不见岐山死诸葛，真能奔走生仲达。",
        "dynasty": "宋",
        "collection_info": null
    },
    {
        "title": "生日",
        "author": "苏辙",
        "content": "扶杖今年见国人，悬弧早岁忆兹晨。\n佛身三世归依地，邻寺百僧清凈因。\n蘧子知非惭已晚，白公起定惜余春。\n舞雩一濯平湖水，乡党惊呼白髮新。",
        "dynasty": "宋",
        "collection_info": null
    },
    {
        "title": "将拆旧屋权住西廊",
        "author": "苏辙",
        "content": "平生未有三间屋，今岁初成百步廊。\n欲趁闲年就新宅，不辞暑月卧斜阳。\n修篁已谢前人种，甘井何妨众口尝。\n奔走从来成底事，安居到处漫为乡。",
        "dynasty": "宋",
        "collection_info": null
    },
    {
        "title": "种花二首  其一",
        "author": "苏辙",
        "content": "筑室力已尽，种花功尚疏。\n山丹得春雨，艷色照庭除。\n末品何曾数，羣芳自不如。\n今秋接千叶，试取洛人余。",
        "dynasty": "宋",
        "collection_info": null
    },
    {
        "title": "种花二首  其二",
        "author": "苏辙",
        "content": "筑室少闲地，种花能几畦。\n松筠旧满眼，桃李渐成蹊。\n无计通湖水，长思种藕泥。\n幽怀终不惬，拄杖出城西。",
        "dynasty": "宋",
        "collection_info": null
    },
    {
        "title": "同迟赋千叶牡丹",
        "author": "苏辙",
        "content": "未换中庭三尺土，漫种数丛千叶花。\n造物不违遗老意，一枝颇似洛人家。\n名园不放寻芳客，陋巷希闻载酒车。\n未忍画瓶修佛供，清樽酌尽试山茶。",
        "dynasty": "宋",
        "collection_info": null
    },
    {
        "title": "同迟赋春晚",
        "author": "苏辙",
        "content": "池塘春旱欲生尘，一雨能令草木新。\n脾病不嫌樱笋薄，廪空偏喜麦禾匀。\n白须照水湖光凈，渌酒留人鸟咔频。\n但恐少年嫌老丑，眼前无復一时人。",
        "dynasty": "宋",
        "collection_info": null
    },
    {
        "title": "春无雷",
        "author": "苏辙",
        "content": "经冬无雪麦不死，秋雨过多深入土。\n人言来岁定无麦，农父掉头笑不许。\n清明雨足麦欣欣，旋敕奴婢修破囷。\n大麦过期当半熟，小麦未晚犹十分。\n东家西舍发陈积，十钱一餠犹难得。\n向来天公不为人，市人半是沟中瘠。\n前望麦熟一月期，老稚相劝聊忍饥。\n谁令伏枕作寒热，囊中无钱谁肯医。\n天公爱人何所吝，一春雨作雷不震。\n雷声一起百妖除，病人起舞不须扶。",
        "dynasty": "宋",
        "collection_info": null
    },
    {
        "title": "闻卞氏旧有怪石藏宅中问其遗孙指一废井云尽在是矣井在室中床下尚未能取先作",
        "author": "苏辙",
        "content": "昔人游宦久江湖，怪石嵌空骇里闾。\n一井深藏缘底事，百年不出待潜夫。\n弃捐泥土性仍在，睥睨林亭气渐苏。\n微物废兴犹有定，此生穷达谩长吁。",
        "dynasty": "宋",
        "collection_info": null
    },
    {
        "title": "仲夏始雷",
        "author": "苏辙",
        "content": "阳气溟蒙九地来，经春涉夏始闻雷。\n麦禾此去或可望，桃李向来谁使开。\n号令迍邅人共怪，阴阳颠倒物应猜。\n一声震荡虽惊耳，遍地妖氛未易回。",
        "dynasty": "宋",
        "collection_info": null
    },
    {
        "title": "八玺",
        "author": "苏辙",
        "content": "秦人一玺十五城，百二十城当八玺。\n元日临轩组绶新，君臣相顾无穷喜。\n九鼎峥嵘夏禹余，八玺错落古所无。\n古人鄙陋今人笑，父老不惯空惊呼。",
        "dynasty": "宋",
        "collection_info": null
    },
    {
        "title": "读旧诗",
        "author": "苏辙",
        "content": "早岁吟哦已有诗，年来七十才全衰。\n开编一笑恍如梦，闭目徐思定是谁。\n敌手一时无復在，赏音他日更难期。\n老人不用多言语，一点空明万法师。",
        "dynasty": "宋",
        "collection_info": null
    },
    {
        "title": "五月园夫献红菊二绝句  其一",
        "author": "苏辙",
        "content": "黄花九月傲清霜，百草满园无此香。\n红紫无端盗名字，试寻本草细商量。",
        "dynasty": "宋",
        "collection_info": null
    },
    {
        "title": "五月园夫献红菊二绝句  其二",
        "author": "苏辙",
        "content": "南阳白菊有奇功，潭上居人多老翁。\n叶似皤蒿茎似棘，未宜放入酒杯中。",
        "dynasty": "宋",
        "collection_info": null
    },
    {
        "title": "夏至后得雨",
        "author": "苏辙",
        "content": "天惟不穷人，旱甚雨辄至。\n麦干春泽匝，禾槁夏雷坠。\n一年失二雨，廪实真不继。\n我穷本人穷，得饱天所畀。\n夺禄十五年，有田颍川涘。\n躬耕力不足，分穫中自愧。\n余功治室庐，弃积霑狗彘。\n久养无用身，未识彼天意。",
        "dynasty": "宋",
        "collection_info": null
    },
    {
        "title": "迟往泉店杀麦",
        "author": "苏辙",
        "content": "罢民不耕穫，岂利有攸往。\n古人为我言，许此亦无妄。\n一冬免锄犁，二麦盈瓮盎。\n火老金尚伏，雨过筑场壤。\n邻家助伯亚，苍耳割榛莽。\n朝阳得终日，经岁可无恙。\n老夫终病慵，长子幸可仗。\n劬劳慎勿厌，餠饵家共享。\n秋田雨初足，已作丰熟想。\n归来报好音，相对开腊酿。",
        "dynasty": "宋",
        "collection_info": null
    },
    {
        "title": "夏夜对月",
        "author": "苏辙",
        "content": "大火直南方，万物委炉炭。\n微雪吐凉月，中夜初一浣。\n老人气如缕，枕簟亦流汗。\n披衣绕中庭，星斗嘒相粲。\n鸣蜩思清露，抱叶一长嘆。\n栖鹊亦未安，绕树再三转。\n我生仰田食，候雨占云汉。\n枵然未可期，无食终谁怨。\n褰帷竟不寐，夜气凈如练。\n爱之不忍触，惟恐朝来散。",
        "dynasty": "宋",
        "collection_info": null
    },
    {
        "title": "千叶白莲花",
        "author": "苏辙",
        "content": "莲花生淤泥，凈色比天女。\n临池见千叶，谪堕问何故。\n空明世无匹，银瓶送佛所。\n清泉养芳洁，为我三日住。\n蔫然落宝床，应返梵天去。",
        "dynasty": "宋",
        "collection_info": null
    },
    {
        "title": "追和张公安道赠别绝句",
        "author": "苏辙",
        "content": "少年便识成都尹，中岁仍为幕下宾。\n待我江西徐孺子，一生知己有斯人。",
        "dynasty": "宋",
        "collection_info": null
    },
    {
        "title": "遗老斋绝句十二首  其一",
        "author": "苏辙",
        "content": "杜门本畏人，门开自无客。\n孤坐忽三年，心空无一物。",
        "dynasty": "宋",
        "collection_info": null
    },
    {
        "title": "遗老斋绝句十二首  其二",
        "author": "苏辙",
        "content": "众音入我耳，诸色过吾目。\n闻见长历然，灵源不受触。",
        "dynasty": "宋",
        "collection_info": null
    },
    {
        "title": "遗老斋绝句十二首  其三",
        "author": "苏辙",
        "content": "兹心凈无垢，尚爱南斋竹。\n当暑得清风，冷然若新沐。",
        "dynasty": "宋",
        "collection_info": null
    },
    {
        "title": "遗老斋绝句十二首  其四",
        "author": "苏辙",
        "content": "老桧真百尺，疏竹疑千亩。\n纷纷霰雪中，见此岁寒友。",
        "dynasty": "宋",
        "collection_info": null
    },
    {
        "title": "遗老斋绝句十二首  其五",
        "author": "苏辙",
        "content": "栽竹种松桧，十年未成阴。\n昔人定知我，为我养南林。",
        "dynasty": "宋",
        "collection_info": null
    },
    {
        "title": "遗老斋绝句十二首  其六",
        "author": "苏辙",
        "content": "久无叩门声，剥啄问何故。\n田中有人至，昨夜盈尺雨。",
        "dynasty": "宋",
        "collection_info": null
    },
    {
        "title": "遗老斋绝句十二首  其七",
        "author": "苏辙",
        "content": "我居近西城，城枕湖一曲。\n不到平湖上，何物禁吾足。",
        "dynasty": "宋",
        "collection_info": null
    },
    {
        "title": "遗老斋绝句十二首  其八",
        "author": "苏辙",
        "content": "北临凤凰台，凤去台亦圮。\n萋萋修竹林，喈喈何日至。",
        "dynasty": "宋",
        "collection_info": null
    },
    {
        "title": "遗老斋绝句十二首  其九",
        "author": "苏辙",
        "content": "昔我过嵩麓，云移见诸峰。\n重游未有日，想像曀霾中。",
        "dynasty": "宋",
        "collection_info": null
    },
    {
        "title": "遗老斋绝句十二首  其一○",
        "author": "苏辙",
        "content": "避事已谢客，养性不看书。\n书中多感遇，掩卷辄长吁。",
        "dynasty": "宋",
        "collection_info": null
    },
    {
        "title": "遗老斋绝句十二首  其一一",
        "author": "苏辙",
        "content": "人言里中旧，独有陈太丘。\n文若命世人，惜哉忧人忧。",
        "dynasty": "宋",
        "collection_info": null
    },
    {
        "title": "遗老斋绝句十二首  其一二",
        "author": "苏辙",
        "content": "巢由老箕山，遁世聊可耳。\n临流愧尧舜，又甚陈仲子。",
        "dynasty": "宋",
        "collection_info": null
    },
    {
        "title": "移花",
        "author": "苏辙",
        "content": "种花南堂南，堂毁花亦瘁。\n理畦西轩西，花好未忍弃。\n慇勤拔陈草，秋雨流入地。\n移根傅生土，指日春风至。\n花来本陈洛，盈尺不为异。\n力求千叶枝，更与一溉水。\n人功诚已尽，天巧行可致。\n我老百不为，爱此养花智。",
        "dynasty": "宋",
        "collection_info": null
    },
    {
        "title": "服栗",
        "author": "苏辙",
        "content": "老去日添腰脚病，山翁服栗旧传方。\n经霜斧刃全金气，插手丹田借火光。\n入口锵鸣初未熟，低头咀噍不容忙。\n客来为说晨兴晚，三嚥徐收白玉浆。",
        "dynasty": "宋",
        "collection_info": null
    },
    {
        "title": "白菊",
        "author": "苏辙",
        "content": "白菊长先黄菊开，年年九日泛新醅。\n犹存古历摽花候，不奈时人信手栽。\n得势从教盈九畹，俯眉聊復引三杯。\n愈风明目须真物，能使神农为尔回。",
        "dynasty": "宋",
        "collection_info": null
    },
    {
        "title": "九日家酿未熟",
        "author": "苏辙",
        "content": "平生不喜饮，九日犹一酌。\n今年失家酿，节到真寂寞。\n床头泻余樽，畦菊吐微萼。\n洗盏对妻孥，肴蔬随厚薄。\n兴来欲径醉，量尽还自却。\n傍人嘆身健，省己知脾弱。\n尚有姑射人，自守常绰约。\n养生要慈俭，已老惭矍铄。\n燕居渐忘我，杜门奚不乐。\n风麯日已干，浊醪可徐作。",
        "dynasty": "宋",
        "collection_info": null
    },
    {
        "title": "南斋独坐",
        "author": "苏辙",
        "content": "独坐南斋久，忘家似出家。\n香烟秾作穗，茶面结成花。\n细竹才通径，长松初有槎。\n往还真断绝，一一数归鸦。",
        "dynasty": "宋",
        "collection_info": null
    },
    {
        "title": "西成",
        "author": "苏辙",
        "content": "野老端相庆，西成仅十分。\n寒来多酿酒，客过预留饙。\n近事姑求饱，远忧要浪闻。\n一壶真有理，终日得醺醺。",
        "dynasty": "宋",
        "collection_info": null
    },
    {
        "title": "藏菜",
        "author": "苏辙",
        "content": "爨清葵芥充朝膳，岁晚风霜断菜根。\n百日园枯未易过，一家口众復何言。\n多排瓮盎先忧尽，旋设盘盂未觉烦。\n早晚春风到南圃，侵凌雪色有新萱。",
        "dynasty": "宋",
        "collection_info": null
    },
    {
        "title": "示诸子",
        "author": "苏辙",
        "content": "诸子才不恶，功名旧有言。\n穷愁念父母，心力尽田园。\n志在要须命，身闲且养源。\n游鱼脱渊水，何处有飞翻。",
        "dynasty": "宋",
        "collection_info": null
    },
    {
        "title": "示诸孙",
        "author": "苏辙",
        "content": "少年真力学，玄月闭书帷。\n老去浑无頼，心空自不知。\n交游谁识面，文字略存诗。\n笑向诸孙说，疏慵非汝师。",
        "dynasty": "宋",
        "collection_info": null
    },
    {
        "title": "十一月一日作",
        "author": "苏辙",
        "content": "昼短图书看不了，夜长鼓角睡难堪。\n老怀骚屑谁为伴，心地空虚成妄谈。\n酒少不妨邻叟共，病多頼有衲僧谙。\n积阴深厚阳初復，一点灵光勤自参。",
        "dynasty": "宋",
        "collection_info": null
    },
    {
        "title": "冬至日",
        "author": "苏辙",
        "content": "阴阳升降自相催，齿髮谁教老不回。\n犹有髻珠常照物，坐看心火冷成灰。\n酥煎陇坂经年在，柑摘吴江半月来。\n官冷无因得官酒，老妻微笑泼新醅。",
        "dynasty": "宋",
        "collection_info": null
    },
    {
        "title": "除日",
        "author": "苏辙",
        "content": "年年最后饮屠酥，不觉年来七十余。\n十二春秋新罢讲，五千道德适亲书。\n木经霜雪根无蠹，船出风波载本虚。\n自怪多年客箕颍，每因吾党赋归欤。",
        "dynasty": "宋",
        "collection_info": null
    },
    {
        "title": "腊中三雪",
        "author": "苏辙",
        "content": "一腊不虚度，三雪自相因。\n暗添池上凌，稍压麦中尘。\n余润想犹在，苦寒将及春。\n慇勤欲尽酒，扶养病衰人。",
        "dynasty": "宋",
        "collection_info": null
    },
    {
        "title": "伐双谷",
        "author": "苏辙",
        "content": "芳兰非不嘉，当门自宜锄。\n矧此恶木阴，久妨长者车。\n仆夫砺寻斧，告我日方除。\n久持不忍意，柯条益扶疏。\n植根虽云固，伐去曾须臾。\n我涂虽不宽，出入自有余。\n开门听还往，并纳贤与愚。\n荒秽一朝尽，来者皆虚徐。",
        "dynasty": "宋",
        "collection_info": null
    },
    {
        "title": "上元夜适劝至西禅观灯",
        "author": "苏辙",
        "content": "三年不踏门前路，今夜仍看屋裏灯。\n照佛有余长自照，澄心无法便成澄。\n追欢狂客去忘返，入定孤僧唤不譍。\n更到西禅何所问，隔墙鱼鼓正登登。",
        "dynasty": "宋",
        "collection_info": null
    },
    {
        "title": "程八信孺表弟剖符单父相遇颍川归乡待阙作长句赠别",
        "author": "苏辙",
        "content": "我生犹及见大门，弟兄中外十七人。\n两家门户甲乡党，正如颍川数孙陈。\n嗈嗈鸣雁略云汉，风吹散落天一垠。\n归来勉强整毛羽，饮水啄粒伤离羣。\n东西隔绝不敢恨，死生相失长悲辛。\n萧萧华髮对妻子，往往老泪流衣巾。\n仲叔已尽季亦老，双星孤月耿独存。\n老夫闭门不敢出，喜君三度乘朱轮。\n今春剖符地尤胜，不齐自古留芳尘。\n回车访我念衰老，挽衣把臂才逡巡。\n君行到官我未死，杖藜便是不速宾。\n一尊酌我当有问，此国岂有贤于君。",
        "dynasty": "宋",
        "collection_info": null
    },
    {
        "title": "种松",
        "author": "苏辙",
        "content": "城郭人家岁寒木，桧柏森森映华屋。\n青松介僻不入城，野性特嫌尘土辱。\n中庭冉冉盈尺苗，条干虽短风霜足。\n培根不用粪壤厚，插竹预防鷄犬触。\n他年期汝三丈高，独立仙翁毛髮绿。\n老翁自分不及见，子孙见汝知遗直。",
        "dynasty": "宋",
        "collection_info": null
    },
    {
        "title": "二月望日雪二绝  其一",
        "author": "苏辙",
        "content": "玄冥留雪恼中春，损麦伤花病老人。\n已典布裘捐衲袜，朝来酒尽乞比邻。",
        "dynasty": "宋",
        "collection_info": null
    },
    {
        "title": "二月望日雪二绝  其二",
        "author": "苏辙",
        "content": "老翁衰病不忧花，百口唯须麦养家。\n闻道田中犹要雪，兼收凝白试山茶。",
        "dynasty": "宋",
        "collection_info": null
    },
    {
        "title": "逊自淮康酒官归觐逾旬而归送行二绝句  其一",
        "author": "苏辙",
        "content": "官期未满许宁亲，平日宦游无此恩。\n雨遍公田及私亩，学书兼得问筠孙。",
        "dynasty": "宋",
        "collection_info": null
    },
    {
        "title": "逊自淮康酒官归觐逾旬而归送行二绝句  其二",
        "author": "苏辙",
        "content": "乘田委吏责无多，旧学年来竟若何。\n开卷新诗可人意，到官无復废吟哦。",
        "dynasty": "宋",
        "collection_info": null
    },
    {
        "title": "去年秋扇二绝句  其一",
        "author": "苏辙",
        "content": "箧中秋扇委尘埃，春晚炎风拂面来。\n旧物不辞为世用，故人相见莫心猜。",
        "dynasty": "宋",
        "collection_info": null
    },
    {
        "title": "去年秋扇二绝句  其二",
        "author": "苏辙",
        "content": "扇中秦女旧乘鸾，拂去浮尘色尚鲜。\n未尽炎风早归去，不堪秋后乞哀怜。",
        "dynasty": "宋",
        "collection_info": null
    },
    {
        "title": "读旧诗",
        "author": "苏辙",
        "content": "老人诗思如枯泉，辘轳不下瓮盎干。\n旧诗展卷惊三年，粲然佳句疑昔贤。\n老来百事不如前，藜羹稻饭嗟独便。\n饱食余暇尽日眠，安用琢句愁心肝。",
        "dynasty": "宋",
        "collection_info": null
    },
    {
        "title": "堂成不施丹雘唯纸窗水屏萧然如野人之居偶作",
        "author": "苏辙",
        "content": "高栋虚窗五月凉，客来扫地旋焚香。\n白云低绕明月观，涨海东流清暑堂。\n病久渴心思沆瀣，梦回余念属潇湘。\n老人夫妇修行久，此处从今是道场。",
        "dynasty": "宋",
        "collection_info": null
    },
    {
        "title": "南斋竹三绝  其一",
        "author": "苏辙",
        "content": "幽居一室少尘缘，妻子相看意自闲。\n行到南窗修竹下，恍然如见旧溪山。",
        "dynasty": "宋",
        "collection_info": null
    },
    {
        "title": "南斋竹三绝  其二",
        "author": "苏辙",
        "content": "旧山修竹半尘埃，谁种南林待我来。\n新笋出墙秋雨足，闭门长与护苍苔。",
        "dynasty": "宋",
        "collection_info": null
    },
    {
        "title": "南斋竹三绝  其三",
        "author": "苏辙",
        "content": "里中佳客旧孙陈，我自疏慵不见人。\n目倦细书长掩卷，心游法界四无邻。",
        "dynasty": "宋",
        "collection_info": null
    },
    {
        "title": "中秋新堂看月戏作",
        "author": "苏辙",
        "content": "年年看月茅檐下，今岁堂成月正圆。\n自笑吾人强分别，不应此月倍婵娟。\n虚窗每怯高风度，碧瓦频惊急雨悬。\n七十老翁浑未惯，安居始觉贵公贤。",
        "dynasty": "宋",
        "collection_info": null
    },
    {
        "title": "午寝",
        "author": "苏辙",
        "content": "食饱年来幸有秋，倒床清梦百无忧。\n忍饥终愧首阳客，睡足何须云梦州。\n冰酒黄封生不喜，春芽紫笋向谁求。\n平生尚有书魔在，一卷还堪作枕头。",
        "dynasty": "宋",
        "collection_info": null
    },
    {
        "title": "九日阴雨不止病中把酒示诸子三首  其一",
        "author": "苏辙",
        "content": "旱久翻成雾雨灾，老人腹疾强衔杯。\n官醅菉豆适初熟，篱菊黄花终未开。\n儿女共怜佳节过，鷄豚恐有故人来。\n衰年此会真余几，薄酒无多不用推。",
        "dynasty": "宋",
        "collection_info": null
    },
    {
        "title": "九日阴雨不止病中把酒示诸子三首  其二",
        "author": "苏辙",
        "content": "九日不能饮，呦呦觉胃寒。\n妻孥劝把盏，萸菊正堆槃。\n懒极久成病，年高终鲜欢。\n道人嫌服药，心息自相安。",
        "dynasty": "宋",
        "collection_info": null
    },
    {
        "title": "九日阴雨不止病中把酒示诸子三首  其三",
        "author": "苏辙",
        "content": "庭菊兼黄白，村醪杂圣贤。\n微吟还自喜，不饮信徒然。\n陶亮贫非病，孟嘉醒亦颠。\n相看莫相笑，与尔各当年。",
        "dynasty": "宋",
        "collection_info": null
    },
    {
        "title": "落叶满长安分题",
        "author": "苏辙",
        "content": "有客倦长安，秋风正飒然。\n九衢飞乱叶，八水凝寒烟。\n摇落南山见，凄凉陋巷偏。\n名园失绿暗，清渭泛红鲜。\n衣信催烦杵，狼烽报极边。\n长江苦吟处，日暮想横鞭。",
        "dynasty": "宋",
        "collection_info": null
    },
    {
        "title": "腊月九日雪三绝句  其一",
        "author": "苏辙",
        "content": "天公留雪待嘉平，飞霰来时晓未明。\n病士拥衾催暖酒，闭门不听扫瑶琼。",
        "dynasty": "宋",
        "collection_info": null
    },
    {
        "title": "腊月九日雪三绝句  其二",
        "author": "苏辙",
        "content": "去年家酿不须沽，秫米今年绝市无。\n雪没前山薇蕨尽，谁怜无语独携锄。",
        "dynasty": "宋",
        "collection_info": null
    },
    {
        "title": "腊月九日雪三绝句  其三",
        "author": "苏辙",
        "content": "腊中得雪春宜麦，瓮裏无糟寒恼人。\n未暇樽罍伴佳客，先将餠饵许比邻。",
        "dynasty": "宋",
        "collection_info": null
    },
    {
        "title": "己丑除日二首  其一",
        "author": "苏辙",
        "content": "阅遍时人身亦老，卷残旧历意茫然。\n髭鬚白尽无添处，甲子重来又十年。\n酒俭不容时一醉，堂成且喜夜安眠。\n春秋似是平生事，屋壁深藏付后贤。",
        "dynasty": "宋",
        "collection_info": null
    },
    {
        "title": "己丑除日二首  其二",
        "author": "苏辙",
        "content": "橘红安稳近谁传，鬓雪萧骚久已然。\n梅柳任教修故事，蚕丝聊与祝新年。\n敲门贺客辞多病，守岁诸孙听不眠。\n粗有官酤供夜饮，一瓶浑浊且称贤。",
        "dynasty": "宋",
        "collection_info": null
    },
    {
        "title": "同外孙文九新春五绝句  其一",
        "author": "苏辙",
        "content": "佳人旋贴钗头胜，园父初挑雪底芹。\n欲得春来怕春晚，春来会似出山云。",
        "dynasty": "宋",
        "collection_info": null
    },
    {
        "title": "同外孙文九新春五绝句  其二",
        "author": "苏辙",
        "content": "瓮中腊脚长忧冻，户外春风那得知。\n酒熟定应花未动，举瓢先对柳千丝。",
        "dynasty": "宋",
        "collection_info": null
    },
    {
        "title": "同外孙文九新春五绝句  其三",
        "author": "苏辙",
        "content": "菊叶萱芽初出土，冻虀冷麵欲宜人。\n老人脾病难随汝，洗釜磨刀待晚春。",
        "dynasty": "宋",
        "collection_info": null
    },
    {
        "title": "同外孙文九新春五绝句  其四",
        "author": "苏辙",
        "content": "筑室恨除千本竹，及春先补百株花。\n隔年预与园夫约，春雨晴时问汝家。",
        "dynasty": "宋",
        "collection_info": null
    },
    {
        "title": "同外孙文九新春五绝句  其五",
        "author": "苏辙",
        "content": "雪覆西山三顷麦，一犁春雨祝天工。\n麦秋幸与人同饱，昔日黄门今老农。",
        "dynasty": "宋",
        "collection_info": null
    },
    {
        "title": "上元前雪三绝句  其一",
        "author": "苏辙",
        "content": "腊中平地雪盈尺，嵩隗山田麦尚干。\n不管上元灯火夜，飞花处处作春寒。",
        "dynasty": "宋",
        "collection_info": null
    },
    {
        "title": "上元前雪三绝句  其二",
        "author": "苏辙",
        "content": "闭门不问门前事，灯火熏天自不知。\n闻道朝来雪又下，老人今岁未应饥。",
        "dynasty": "宋",
        "collection_info": null
    },
    {
        "title": "上元前雪三绝句  其三",
        "author": "苏辙",
        "content": "天公似管人间事，近事传闻半是非。\n但使麦田饶雨雪，饥人得饱未相违。",
        "dynasty": "宋",
        "collection_info": null
    },
    {
        "title": "上元雪",
        "author": "苏辙",
        "content": "上元灯火家家办，遍地琼瑶夜夜深。\n衲被蒙头真老病，纱笼照佛本无心。\n床头酒瓮恰三斗，山下麦田真百金。\n乞我终年醉且饱，端能拥鼻作微吟。",
        "dynasty": "宋",
        "collection_info": null
    },
    {
        "title": "春阴",
        "author": "苏辙",
        "content": "春后谁令百日阴，雨淫风横两相侵。\n天公未有惜花意，野老空存念麦心。\n共怪丛筠亦黄落，终怜老桧独萧森。\n过中不克阳安在，夏旱前知未易禁。",
        "dynasty": "宋",
        "collection_info": null
    },
    {
        "title": "庭中种花",
        "author": "苏辙",
        "content": "空庭一无有，初种六株花。\n青桐绿杨柳，相映成田家。\n春雨散膏油，朝暾发萌牙。\n造物知我心，初来尽枯槎。\n开花已可贵，结子成益佳。\n百事尽如此，一生復何嗟。\n我生本穷陋，中年旅朝衙。\n失脚堕南海，生还梦荒遐。\n筑室虽不多，于我则已奢。\n松筠伴衰老，已矣无復加。",
        "dynasty": "宋",
        "collection_info": null
    },
    {
        "title": "曾郎元矩见过逾月听其言久而不厌追感平昔为赋诗",
        "author": "苏辙",
        "content": "胄子相从得佳婿，掖垣同直喜良朋。\n交情不意隔生死，世事休论有废兴。\n宿草芊绵泪入土，故琴牢落恨填膺。\n远来似觉清谈胜，试问传家今几灯。",
        "dynasty": "宋",
        "collection_info": null
    },
    {
        "title": "闭门",
        "author": "苏辙",
        "content": "闭门颍昌市，不识颍昌人。\n身闲未易过，闲久生暗尘。\n我念作闲计，欲与黄卷亲。\n少年病书史，未老目先昏。\n掩卷默无言，闭目中自存。\n心光定中发，廓然四无邻。\n不知心已空，不见外物纷。\n瞿昙昔尝云，咄哉不肯信。\n一见勿復失，愈久当愈真。",
        "dynasty": "宋",
        "collection_info": null
    },
    {
        "title": "林笋復生",
        "author": "苏辙",
        "content": "春寒侵竹竹憔悴，父老皆云未尝记。\n偶然雷雨一尺深，知为南园众君子。\n从地涌出长如人，一一便有凌云气。\n吾家老圃倦栽接，但以岁寒相妩媚。\n一朝纷纷看黄落，嵇阮相过无醉地。\n阴阳往復知有数，已病还瘳非即死。\n呼童径语邻舍翁，种竹未改当年意。\n姚黄左紫终误人，千叶重台定何事。",
        "dynasty": "宋",
        "collection_info": null
    },
    {
        "title": "老柏",
        "author": "苏辙",
        "content": "柏根可合抱，柏身长百尺。\n我年类汝老，我心同汝直。\n我贫初无居，爱汝买此宅。\n索居怀旧友，开轩得三益。\n风中有余劲，雪后不改色。\n我贫不栽花，绕屋多种竹。\n全家谬闻道，举目无他物。\n晨兴辄相对，知我有惭德。",
        "dynasty": "宋",
        "collection_info": null
    },
    {
        "title": "蚕麦",
        "author": "苏辙",
        "content": "春寒风雨淫，蚕麦止半熟。\n耕桑未尝亲，有获敢求足。\n邻田老翁妪，囊空庾无粟。\n机张久乏纬，食晏惟薄粥。\n熟耕种未下，屡祷云不族。\n私忧止寒饿，王事念鞭扑。\n为农良未易，为吏畏简牍。\n闭门差似可，忍饥有余福。",
        "dynasty": "宋",
        "collection_info": null
    },
    {
        "title": "喜雨",
        "author": "苏辙",
        "content": "夏田已报七分熟，秋稼方忧十日干。\n好雨徐来不仓卒，天公似欲救艰难。\n魃张鹰犬无遗力，社近鷄豚趁早寒。\n老病随人幸一饱，炉香无语只长嘆。",
        "dynasty": "宋",
        "collection_info": null
    },
    {
        "title": "题东坡遗墨卷后",
        "author": "苏辙",
        "content": "少年喜为文，兄弟俱有名。\n世人不妄言，知我不如兄。\n篇章散人间，堕地皆琼英。\n凛然自一家，岂与余人争。\n多难晚流落，归来分死生。\n晨光迫残月，回顾失长庚。\n展卷得遗草，流涕湿冠缨。\n斯文久衰弊，泾流自为清。\n科斗藏壁中，见者空嘆惊。\n废兴自有时，诗书付西京。",
        "dynasty": "宋",
        "collection_info": null
    },
    {
        "title": "洗竹",
        "author": "苏辙",
        "content": "寒甚南轩竹半黄，晚抽旱笋杂榛荒。\n不嫌毒手千竿尽，稍放清风八月凉。\n短篲只堪除粪壤，新萌会看伏牛羊。\n扶持造化须人力，早听人言布麦糠。",
        "dynasty": "宋",
        "collection_info": null
    },
    {
        "title": "寄张芸叟",
        "author": "苏辙",
        "content": "老矣张芸叟，亲编乐府词。\n才高君未觉，手战我先衰。\n点𪑮旧无对，吟哦今与谁。\n十年酬唱绝，欢喜得新诗。",
        "dynasty": "宋",
        "collection_info": null
    },
    {
        "title": "两中秋绝句二首  其一",
        "author": "苏辙",
        "content": "颍川城下两中秋，金气初凝火尚流。\n脾病家人不教饮，官厨好酒亦难求。",
        "dynasty": "宋",
        "collection_info": null
    },
    {
        "title": "两中秋绝句二首  其二",
        "author": "苏辙",
        "content": "两逢重九尉佗城，蜑叟相从倒酒瓶。\n十二年来均寂寞，此心南北两冥冥。",
        "dynasty": "宋",
        "collection_info": null
    },
    {
        "title": "赠德仲",
        "author": "苏辙",
        "content": "我昔见子京邑时，鬚髮如漆无一丝。\n今年相见颍昌市，霜雪满面知为谁。\n故人分散隔生死，孑然惟以影自随。\n怜子肝心如铁石，昔所谓可今不移。\n世间取舍竟谁是，惟有古佛终难欺。\n嗟哉我自不知子，意子清凈持律师。\n忽然微笑不言语，袖中锦绣开新诗。\n可怜相识二十载，终日对面初不知。\n蚌含明珠不肯吐，暗行沙底藏光辉。\n蚌为身计良可耳，旁人不悟宁非嗤。",
        "dynasty": "宋",
        "collection_info": null
    },
    {
        "title": "闰八月二十五日菊有黄花园中粲然夺目九日不忧无菊而忧无酒戏作",
        "author": "苏辙",
        "content": "年年九日忧无菊，今岁床空未有糟。\n世事何尝似人意，天公端解恼吾曹。\n金龟解去瓶应满，玉液倾残气尚豪。\n门外白衣还到否，今时好事恐难遭。",
        "dynasty": "宋",
        "collection_info": null
    },
    {
        "title": "九日三首  其一",
        "author": "苏辙",
        "content": "瓢尊空挂壁，九日若为欢。\n白髮逃无计，黄花开已阑。\n酒悭惭对客，风起任飘冠。\n頼有陶翁伴，贫居得自宽。",
        "dynasty": "宋",
        "collection_info": null
    },
    {
        "title": "九日三首  其二",
        "author": "苏辙",
        "content": "解衣换村酒，酒薄不须嫌。\n节到勿空过，杯行且强拈。\n得闲身尚健，适意事难兼。\n醉卧南窗日，谁知酸与甜。",
        "dynasty": "宋",
        "collection_info": null
    },
    {
        "title": "九日三首  其三",
        "author": "苏辙",
        "content": "幼子淮西客，双壶思老人。\n远来经顄淡，细酌喜清醇。\n饮罢遥怜汝，归来早及春。\n南斋昔未有，余似旧时贫。",
        "dynasty": "宋",
        "collection_info": null
    },
    {
        "title": "戏题三绝  其一",
        "author": "苏辙",
        "content": "懊恼嘉荣白髮年，逢人依旧唱阳关。\n渭城朝雨今谁听，砑鼓跳踉一破颜。",
        "dynasty": "宋",
        "collection_info": null
    },
    {
        "title": "戏题三绝  其二",
        "author": "苏辙",
        "content": "谢傅凄凉已老年，胡琴羌笛怨遗贤。\n使君于此虽不俗，挽断髭鬚谁见怜。",
        "dynasty": "宋",
        "collection_info": null
    },
    {
        "title": "戏题三绝  其三",
        "author": "苏辙",
        "content": "遍地花钿嘆百年，苍颜白髮意凄然。\n回头笑指此郎子，破贼将来知有天。",
        "dynasty": "宋",
        "collection_info": null
    },
    {
        "title": "木冰",
        "author": "苏辙",
        "content": "老病不眠知夜寒，晨兴薄冰满庭前。\n枯榆老柳变精妍，细稍如苗粗如椽。\n风敲碎玉落纷然，冰裹槲叶谁雕镌。\n邻家父老呼东垣，欲沽官酒囊无钱。\n我亦强起试一观，树稼不见今十年。",
        "dynasty": "宋",
        "collection_info": null
    },
    {
        "title": "夜坐",
        "author": "苏辙",
        "content": "少年读书目力耗，老怯灯光睡常早。\n一阳来復夜正长，城上鼓声寒考考。\n老僧劝我习禅定，跏趺正坐推不倒。\n一心无着徐自静，六尘消尽何曾扫。\n湛然已似须陀洹，久尔不负瞿昙老。\n回看尘劳但微笑，欲度羣迷先自了。\n平生误与道士游，妄意交梨求火枣。\n知有毗卢一径通，信脚直前无别巧。",
        "dynasty": "宋",
        "collection_info": null
    },
    {
        "title": "老史",
        "author": "苏辙",
        "content": "口食阳翟粟，身衣阳谷丝。\n二物不相即，饱暖常不时。\n老史知我穷，一岁一奔驰。\n方暑劝脂车，苦寒伺来归。\n嗟我垂老年，未免忧寒饥。\n老史甚忠信，但恨性重迟。\n事我三十年，闵闵不相离。\n我门了无求，辛苦终不辞。\n平生金石交，至此或已携。\n老史未易得，试復养其儿。",
        "dynasty": "宋",
        "collection_info": null
    },
    {
        "title": "腊雪次迟韵",
        "author": "苏辙",
        "content": "冬储久未办，佳雪为人留。\n谷豆入高廪，薪蒸转十辀。\n纷纷了岁事，闵闵念农畴。\n家有二顷田，一顷种米麰。\n风声夜中变，飞霰晓未休。\n粗毕今岁寒，復免来年忧。\n天公知人心，未祷得所求。\n倾瓢有遗酌，起和田中讴。",
        "dynasty": "宋",
        "collection_info": null
    },
    {
        "title": "小雪",
        "author": "苏辙",
        "content": "小雪仅能消膈热，苦寒偏解恼衰翁。\n年丰谁使百物贵，心凈要令万事空。\n老去禅功深自觉，生来滞运与人同。\n闲中未断生灵念，清夜焚香处处通。",
        "dynasty": "宋",
        "collection_info": null
    },
    {
        "title": "土牛",
        "author": "苏辙",
        "content": "天地非不仁，万物自刍狗。\n土牛适成象，逡巡见屠剖。\n田家挽双角，归理缫丝釜。\n生无负重力，死作初耕候。\n碎身本不辞，及物稍无负。\n君看刘表牛，岂脱曹公手。",
        "dynasty": "宋",
        "collection_info": null
    },
    {
        "title": "除夜二首  其一",
        "author": "苏辙",
        "content": "年年赋除夜，一赋一衰残。\n家有三斗酿，春余半月寒。\n鷄豚不改旧，邻里自相欢。\n元日应无客，萧然不着冠。",
        "dynasty": "宋",
        "collection_info": null
    },
    {
        "title": "除夜二首  其二",
        "author": "苏辙",
        "content": "七十三年客，相从尚几年。\n西方他日事，东鲁一经传。\n渐解平生缚，初安半夜禅。\n纷纷争夺际，何意此心全。",
        "dynasty": "宋",
        "collection_info": null
    },
    {
        "title": "遗老斋南一柏双干昔岁坐堂上仅可见也今出屋已尺余偶赋",
        "author": "苏辙",
        "content": "翠柏擢双干，冉冉出屋危。\n柏长虽云喜，我老亦可知。\n苦寒不改色，烈风终自持。\n门闲断来客，相对不相欺。",
        "dynasty": "宋",
        "collection_info": null
    },
    {
        "title": "正月十六日",
        "author": "苏辙",
        "content": "上元已过欲收灯，城郭游人一倍增。\n陌上红尘霏似雾，云间明月冷如冰。\n谁言世上驱驰客，老作庵中寂定僧。\n漏水半消灯火冷，长空无滓色澄澄。",
        "dynasty": "宋",
        "collection_info": null
    },
    {
        "title": "七十三岁作",
        "author": "苏辙",
        "content": "一生有志恨无才，久尔萧萧白髮催。\n力学当年真自信，初心到此未应回。\n旧人化去浑无几，新障重生拨不开。\n七十三年还住否，获麟后事转难裁。",
        "dynasty": "宋",
        "collection_info": null
    },
    {
        "title": "春旱弥月郡人取水邢山二月五日水入城而雨",
        "author": "苏辙",
        "content": "春旱时闻孽火然，邢山龙老不安眠。\n麦生三寸未覆壠，雨过一犁初及泉。\n深愧贫民饥欲死，可怜肉食坐称贤。\n南斋遗老知尤幸，汤餠黄齑又一年。",
        "dynasty": "宋",
        "collection_info": null
    },
    {
        "title": "龙川道士",
        "author": "苏辙",
        "content": "昔我迁龙川，不见平生人。\n倾囊买破屋，风雨庇病身。\n颀然一道士，野鹤堕鷄羣。\n飞鸣闾巷中，稍与季子亲。\n刺口问生事，褰裳观运斤。\n俯仰忽三年，愈久意愈真。\n送我出重岭，长揖清江滨。\n方营玉皇宫，栋宇期一新。\n成功十年后，脱身走中原。\n见公心自足，徒步非我勤。\n我归客箕颍，昼日长掩关。\n仆夫忽告我，门有万里宾。\n问其所从来，笑指南天云。\n心知故人到，惊喜不食言。\n我老益不堪，惟有二顷田。\n年年种麦禾，仅能免饥寒。\n君来亦何为，助我耕且耘。\n嗟古或有是，今世非所闻。",
        "dynasty": "宋",
        "collection_info": null
    },
    {
        "title": "重赠",
        "author": "苏辙",
        "content": "出家无復家，视身等云浮。\n东西随风行，忽然遍九州。\n君居龙川城，筑室星一周。\n屋瓦如翚飞，象设具冕旒。\n弟子五六人，门徒散林丘。\n本为百年计，自可一世留。\n胡为不復顾，脱去如敝裘。\n万里一藤杖，来从故人游。\n故人病老翁，轻重恐未酬。\n疑君了心法，万物皆浮沤。\n去彼非有嫌，来此亦无求。\n是心摩尼珠，不受箧笥收。\n故人感君意，一言还信不。\n远行不为此，浪走非良谋。",
        "dynasty": "宋",
        "collection_info": null
    },
    {
        "title": "食樱笋二首  其一",
        "author": "苏辙",
        "content": "一旱经春草木焦，朱樱结子独盈条。\n盘中宛转明珠滑，舌上逡巡绛雪消。\n仰嗫佳人露犹湿，偷衔啼鸟语尤娇。\n南方荔子争先后，羞见炎风六月烧。",
        "dynasty": "宋",
        "collection_info": null
    },
    {
        "title": "食樱笋二首  其二",
        "author": "苏辙",
        "content": "林竹抽萌不忍挑，谁家盈束伴晨樵。\n箨龙似欲号无罪，食客安知惜后凋。\n不愿盐梅调鼎味，姑从律吕应箫韶。\n林间老死虽无用，一试冬深雪到腰。",
        "dynasty": "宋",
        "collection_info": null
    },
    {
        "title": "西轩画枯木怪石",
        "author": "苏辙",
        "content": "西轩素屏开白云，婆娑老桂依霜轮。\n顾兔出走蟾蜍奔，河汉卷海机石蹲。\n牵牛自载倚桂根，清风飒然吹四邻。\n东坡妙思传子孙，作诗仿佛追前人。\n笔墨堕地称奇珍，闭藏不听落泥尘。\n老人读书眼病昏，一看落笔生精神。",
        "dynasty": "宋",
        "collection_info": null
    },
    {
        "title": "悟老住慧林",
        "author": "苏辙",
        "content": "能公住岭南，正观呼不起。\n忠公客中禁，朝恩不为累。\n道人无凈秽，所遇忘嗔喜。\n悟公清凈人，心厌纷华地。\n慧林虚法席，去有迟迟意。\n投身淤泥中，佛法何处是。\n引身山林间，过患差无几。\n力小难自欺，心安似无愧。\n悟世常失人，违心辄丧己。\n徐行勿与较，乘流得坎止。\n君看凈因揩，志以直自遂。\n杀身竟何益，犯难岂为智。\n去住本由天，毋求亦无避。\n相期明且哲，大雅亦如此。",
        "dynasty": "宋",
        "collection_info": null
    },
    {
        "title": "蚕麦",
        "author": "苏辙",
        "content": "春旱麦半熟，蚕收仅十分。\n不忧无餠饵，已幸有襦裙。\n造化真怜汝，耕桑不谩勤。\n经过话关陕，贫病不堪闻。",
        "dynasty": "宋",
        "collection_info": null
    },
    {
        "title": "北堂",
        "author": "苏辙",
        "content": "吾庐虽不华，粗有南北堂。\n通廊开十窗，爽气来四方。\n风长日气远，六月有余凉。\n儿女避不居，留此奉爷娘。\n爷娘髮如丝，不耐寒暑伤。\n单衣蕉葛轻，软饭菘芥香。\n无客恣卧起，有客罗壶觞。\n今年得风痹，摩膏沃椒汤。\n念终舍此去，故山松柏苍。\n此地亦何为，岁时但烝尝。",
        "dynasty": "宋",
        "collection_info": null
    },
    {
        "title": "秋旅",
        "author": "苏辙",
        "content": "雨晴秋稼如云屯，豆没鷄兔禾没人。\n老农欢笑语行路，十年俭薄无今晨。\n无风无雨更一月，藜羹黍饭供四邻。\n天公似许百姓足，人事未可一二论。\n穷边逃卒到处满，烧场入室才逡巡。\n县符星火杂鞭棰，解衣乞与犹怒嗔。\n我愿人心似天意，爱惜老弱怜孤贫。\n古来尧舜知有否，诗书到此皆空文。",
        "dynasty": "宋",
        "collection_info": null
    },
    {
        "title": "七夕",
        "author": "苏辙",
        "content": "火流知节换，秋到喜身安。\n林鹊真安往，河桥晚未完。\n得闲心不厌，求巧老应难。\n送酒谁知我，瓢樽昨暮干。",
        "dynasty": "宋",
        "collection_info": null
    },
    {
        "title": "食鷄头",
        "author": "苏辙",
        "content": "风开芡觜铁为鬚，斧斫沙磨旋付厨。\n细嚼兼收上池水，徐咽还成沧海珠。\n佳客满堂须一斗，闲居頼我近平湖。\n多年不到会灵沼，气味宛然初不殊。",
        "dynasty": "宋",
        "collection_info": null
    },
    {
        "title": "秋雨",
        "author": "苏辙",
        "content": "禾田已熟畏愁霖，积潦欲干泥尚深。\n一雨一凉秋向晚，似安似病老相侵。\n人间有尽皆归物，世外无生頼有心。\n要觅尘埃不到处，一灯相照夜愔愔。",
        "dynasty": "宋",
        "collection_info": null
    },
    {
        "title": "补种牡丹二绝  其一",
        "author": "苏辙",
        "content": "野草凡花着地生，洛阳千叶种难成。\n姚黄性似天人洁，粪壤埋根气不平。",
        "dynasty": "宋",
        "collection_info": null
    },
    {
        "title": "补种牡丹二绝  其二",
        "author": "苏辙",
        "content": "换土移根花性安，犹嫌入伏午阴烦。\n清泉翠幄非难办，绝色浓香别眼看。",
        "dynasty": "宋",
        "collection_info": null
    },
    {
        "title": "曹郎子文赴山阳令",
        "author": "苏辙",
        "content": "囊空口众不堪闲，却喜平生得细论。\n鹤髮进封偿旧德，彩衣听讼勉平反。\n楚风剽疾观新政，浙水萧条咏旧恩。\n记取老人临别语，茶瓢霜后早相存。",
        "dynasty": "宋",
        "collection_info": null
    },
    {
        "title": "九日三首  其一",
        "author": "苏辙",
        "content": "九日真佳节，年年长赋诗。\n深惭鹤髮老，每与菊花期。\n帽落无人拾，酒狂聊自持。\n丰年余社瓮，天意念衰羸。",
        "dynasty": "宋",
        "collection_info": null
    },
    {
        "title": "九日三首  其二",
        "author": "苏辙",
        "content": "我饮不为酒，黄花竞此时。\n茱萸谩辟恶，麯糵助和脾。\n浅酌何劳诉，独醒徒尔为。\n来年我犹健，相对亦如斯。",
        "dynasty": "宋",
        "collection_info": null
    },
    {
        "title": "九日三首  其三",
        "author": "苏辙",
        "content": "河朔今将到，山阳近欲行。\n老怀惊聚散，一酌慰平生。\n陋巷连墙久，长淮照眼明。\n到官纷讼牒，应忆此时情。",
        "dynasty": "宋",
        "collection_info": null
    },
    {
        "title": "早睡",
        "author": "苏辙",
        "content": "老人如婴儿，起晏睡常早。\n粗毡薄絮被，孤枕自媚好。\n倒床作龟息，逡巡辄復觉。\n隔门灯火明，仿佛闻语笑。\n杯桊相劝酬，往往见讥诮。\n披衣坐跏趺，衰老当自了。\n室空窗亦虚，半夜明月到。\n老卢下种法，从古无此妙。\n根生花辄开，得者自不少。\n要须海底行，更问药山老。",
        "dynasty": "宋",
        "collection_info": null
    },
    {
        "title": "厅前柏",
        "author": "苏辙",
        "content": "穉柏如婴儿，冉冉三尺长。\n移根出涧石，植干对华堂。\n重露恣膏沐，清风时抑扬。\n我老不耐寒，怜汝堪风霜。\n朝夕望尔长，尺寸常度量。\n知非老人伴，可入诸孙行。\n想见十年后，檐前蔚苍苍。\n人来顾汝笑，诵我此诗章。",
        "dynasty": "宋",
        "collection_info": null
    },
    {
        "title": "十月二十九日雪四首  其一",
        "author": "苏辙",
        "content": "床头唧唧糟鸣瓮，夜半萧萧雪打窗。\n拥褐旋惊花着树，泼醅初喜酒盈缸。\n邻翁晨乞米三斗，钓户暮留鱼一双。\n自笑有无今粗足，遥怜逐客过重江。",
        "dynasty": "宋",
        "collection_info": null
    },
    {
        "title": "十月二十九日雪四首  其二",
        "author": "苏辙",
        "content": "龛灯照室久妨睡，雪气侵人不隔窗。\n枕上诗成那起草，槽头酒滴暗鸣缸。\n远来狂客应回去，高卧幽人未有双。\n犹忆新滩泊船处，堆蓬积玉撼长江。",
        "dynasty": "宋",
        "collection_info": null
    },
    {
        "title": "十月二十九日雪四首  其三",
        "author": "苏辙",
        "content": "幽居漫尔存三径，燕坐何妨应六窗。\n老忆旧书时展卷，病封药酒旋开缸。\n小园摇落黄花尽，古桧飞鸣白鹤双。\n珍重老卢留种子，养生不復问王江。",
        "dynasty": "宋",
        "collection_info": null
    },
    {
        "title": "十月二十九日雪四首  其四",
        "author": "苏辙",
        "content": "鹞子一飞超涨海，蜂儿终日透晴窗。\n心空莫着书千卷，客到长留酒半缸。\n性命早知元有分，文章谁信旧无双。\n何年结束寻归路，还看蟆颐下饮江。",
        "dynasty": "宋",
        "collection_info": null
    },
    {
        "title": "冬日即事",
        "author": "苏辙",
        "content": "寒日初加一线长，腊醅添浸隔罗光。\n新年只愿多新酒，旧疾微令变旧方。\n自昔杯桊元窄小，得闲筋力尚康强。\n买田种秫贫无计，自有人家为插秧。",
        "dynasty": "宋",
        "collection_info": null
    },
    {
        "title": "画学董生画山水屏风",
        "author": "苏辙",
        "content": "承平百事足，鸿都无不有。\n策牍试篆隶，丹青写飞走。\n纷然四方集，狐兔萃林薮。\n何人知有益，长啸呼鹰狗。\n奔逃走城邑，惊顾念糊口。\n素屏开白云，称我茅檐陋。\n濡毫愿挥洒，峰峦映岩窦。\n巨石连地轴，飞布泻天漏。\n萦山一径通，过水微桥构。\n山家烟火然，远寺晨钟叩。\n僧从何方来，行速午斋后。\n有客呼渡船，隔水惟病叟。\n听然发一笑，此处定真否。\n人生初偶然，与此谁夭寿。\n厄穷妄自怜，一醉辄日富。\n客至亦茫然，邀我沽斗酒。",
        "dynasty": "宋",
        "collection_info": null
    },
    {
        "title": "冬至日作",
        "author": "苏辙",
        "content": "羲和飞辔留不住，小儿逢节喜欲舞。\n人言老翁似小儿，烝豚酿酒多为具。\n颍川本自非吾乡，邻里十年成旧故。\n谁令闭户谢往还，寿酒独向儿孙举。\n饮罢跏趺闭双目，寂然自有安心处。\n心安自谓无老少，不知鬚髮已如素。\n似闻钱重薪炭轻，今年九九不难数。",
        "dynasty": "宋",
        "collection_info": null
    },
    {
        "title": "冬至雪二首  其一",
        "author": "苏辙",
        "content": "一气潜萌九地中，雪花微落四无风。\n初阳便有回天力，宿瘴徐看卷地空。\n家酿再投犹恨薄，官酤多取定无功。\n时人浅陋终无益，径就天公借一丰。",
        "dynasty": "宋",
        "collection_info": null
    },
    {
        "title": "冬至雪二首  其二",
        "author": "苏辙",
        "content": "佳节萧条陋巷中，雪穿窗户有颜风。\n出迎过客知非病，归对先师喜屡空。\n黍醖盈瓢终寡味，石薪烘竈信奇功。\n颇嫌半夜欺毛褐，却喜年来麦定丰。",
        "dynasty": "宋",
        "collection_info": null
    },
    {
        "title": "读乐天集戏作五绝  其一",
        "author": "苏辙",
        "content": "乐天梦得老相从，洛下诗流得二雄。\n自笑索居朋友绝，偶然得句与谁同。",
        "dynasty": "宋",
        "collection_info": null
    },
    {
        "title": "读乐天集戏作五绝  其二",
        "author": "苏辙",
        "content": "乐天得法老凝师，后院犹存杨柳枝。\n春尽絮飞余一念，我今无累日无思。",
        "dynasty": "宋",
        "collection_info": null
    },
    {
        "title": "读乐天集戏作五绝  其三",
        "author": "苏辙",
        "content": "乐天投老刺杭苏，溪石胎禽载舳舻。\n我昔不为二千石，四方异物固应无。",
        "dynasty": "宋",
        "collection_info": null
    },
    {
        "title": "读乐天集戏作五绝  其四",
        "author": "苏辙",
        "content": "乐天引洛注池塘，画舫飞桥映绿杨。\n潩水隔城来不得，不辞策杖看湖光。",
        "dynasty": "宋",
        "collection_info": null
    },
    {
        "title": "读乐天集戏作五绝  其五",
        "author": "苏辙",
        "content": "乐天种竹自成园，我亦墙阴数百竿。\n不共伊家斗多少，也能不畏雪霜寒。",
        "dynasty": "宋",
        "collection_info": null
    },
    {
        "title": "记病",
        "author": "苏辙",
        "content": "我病在脾胃，一病四十年。\n微伤辄暴下，倾注如流泉。\n去年医告我，此病犹可痊。\n试取姜豆附，三物相和丸。\n服之不旬浃，病去如医言。\n医言药有毒，病已当速捐。\n我意药有功，服久功则全。\n侵寻作风痹，两足几蹒跚。\n徐悟药过量，医初固云然。\n旧病则已除，奈此新病缠。\n医言无甚忧，前药姑舍旃。\n药毒久自消，真气从此完。\n鄙夫不信医，私智每自贤。\n咄哉已往咎，终身此韦弦。",
        "dynasty": "宋",
        "collection_info": null
    },
    {
        "title": "除日二首  其一",
        "author": "苏辙",
        "content": "屠苏末后不辞饮，七十四人今自希。\n筋力明年应更减，诚心忧世久知非。\n脾寒服药近方验，风痹经冬势渐微。\n得罪明时归已晚，此生此病任人讥。",
        "dynasty": "宋",
        "collection_info": null
    },
    {
        "title": "除日二首  其二",
        "author": "苏辙",
        "content": "七十四年明日是，三千里外未归人。\n酒篘泉涌如迎节，诗句云生喜见春。\n贺客不来知我病，邻家窃语笑吾真。\n时人莫作乐天看，燕坐端能毕此身。",
        "dynasty": "宋",
        "collection_info": null
    },
    {
        "title": "上元",
        "author": "苏辙",
        "content": "上元车马正喧喧，老病无聊长掩门。\n不着繁灯眩双目，独邀明月上前轩。\n跏趺默坐闻三鼓，寂寞谁来共一樽。\n已觉城中尘土臭，急将清雨洗干坤。",
        "dynasty": "宋",
        "collection_info": null
    },
    {
        "title": "壬辰生日儿侄诸孙有诗所言皆过记胸中所怀亦自作",
        "author": "苏辙",
        "content": "生日今朝是，匆匆又一年。\n读书真已矣，闭目但茫然。\n下种言非妄，开花果定圆。\n驱羊旧有法，视后直须鞭。",
        "dynasty": "宋",
        "collection_info": null
    },
    {
        "title": "白鬚",
        "author": "苏辙",
        "content": "少年不办求良药，老病无疑生白鬚。\n下种已迟空怅望，无心犹幸省工夫。\n虚明对面谁知我，宠辱当前莫问渠。\n自顷闭门今十载，此生毕竟得如愚。",
        "dynasty": "宋",
        "collection_info": null
    },
    {
        "title": "林笋",
        "author": "苏辙",
        "content": "竹林遭冻曾枯死，春笋连年再发生。\n天与岁寒终倔强，泽分淇澳转敷荣。\n狂鞭已逐草侵径，疏影长随月到楹。\n嵇阮欲来从我余，开门一笑亦逢迎。",
        "dynasty": "宋",
        "collection_info": null
    },
    {
        "title": "西轩种山丹",
        "author": "苏辙",
        "content": "淮阳千叶花，到此三百里。\n城中众名园，栽接比桃李。\n吾庐适新成，西有数畦地。\n乘秋种山丹，得雨生可喜。\n山丹非佳花，老圃有深意。\n宿根已得土，绝品皆可寄。\n明年春阳升，盈尺烂如绮。\n居然盗天功，信矣斯人智。\n根苗相因依，非真亦非僞。\n客来但一笑，勿问所从致。",
        "dynasty": "宋",
        "collection_info": null
    },
    {
        "title": "游西湖",
        "author": "苏辙",
        "content": "闭门不出十年久，湖上重游一梦回。\n行过闾阎争问讯，忽逢鱼鸟亦惊猜。\n可怜举目非吾党，谁与开尊共一杯。\n归去无言掩屏卧，古人时向梦中来。",
        "dynasty": "宋",
        "collection_info": null
    },
    {
        "title": "泛潩水",
        "author": "苏辙",
        "content": "早岁南迁恨舳舻，归来平地忆江湖。\n半篙春水花千片，八尺轻船酒一壶。\n徐转城阴平野阔，稍通竹径小亭孤。\n前朝宰相终难得，父老咨嗟今亦无。",
        "dynasty": "宋",
        "collection_info": null
    },
    {
        "title": "风痹三作",
        "author": "苏辙",
        "content": "年老百病生，风痹已三作。\n主家长患聋，说法仍害脚。\n十年学趺坐，从此罢雀跃。\n闭目时自观，寸田饱耕凿。\n下种本无种，服药亦非药。\n田熟根自生，病去如花落。\n吾生默已定，有数谁能却。\n数尽吾则行，未应堕冥漠。",
        "dynasty": "宋",
        "collection_info": null
    },
    {
        "title": "新作南门",
        "author": "苏辙",
        "content": "于公决狱多阴功，自知有子当三公，高作里门车马通。\n定国精明有父风，饮酒一石耳目聪。\n汉家宰相仍侯封，左右中兴始且终。\n我家读书自我翁，耻言法律羞兵戎。\n中年出入黄门中，智巧不足称愚忠，虽云寡过亦无功。\n不忮不求心粗空，举世知我惟天工。\n恃此知不累儿童，作门不庳亦不隆。\n陋巷正与颜生同，势家笑唾傥见容。",
        "dynasty": "宋",
        "collection_info": null
    },
    {
        "title": "春旱",
        "author": "苏辙",
        "content": "旧俸存无几，生齿日益多。\n敝庐虽粗完，空廪无麦禾。\n首种二顷田，奈此春旱何。\n谁能持隻鷄，一酹邢山阿。\n饥寒谁相念，幸龙未见呵。\n去年投虎头，叩门用干戈。\n邂逅一尺雨，岂復阴阳和。\n幽明初不隔，诚意岂在多。\n恻然上通天，矧此一盘涡。\n云兴雨随至，父老行且歌。",
        "dynasty": "宋",
        "collection_info": null
    },
    {
        "title": "感秋扇",
        "author": "苏辙",
        "content": "团扇经秋似败荷，丹青彷佛旧松萝。\n一时用舍非吾事，举世炎凉奈尔何。\n汉代谁令收汲黯，赵人犹欲用廉颇。\n心知怀袖非安处，重见秋风愧恨多。",
        "dynasty": "宋",
        "collection_info": null
    },
    {
        "title": "喜侄迈还家",
        "author": "苏辙",
        "content": "一别匆匆岁五除，还家怪我白髭鬚。\n怀中初见孙三世，巷口新成宅一区。\n林下酒尊还漫设，床头易传近看无。\n老年游宦真安往，南北相望结草庐。",
        "dynasty": "宋",
        "collection_info": null
    },
    {
        "title": "次前韵",
        "author": "苏辙",
        "content": "心空烦恼不须除，白尽年来罢镊鬚。\n随俗治生终落落，苦心忧世漫区区。\n居连里巷知安否，食仰田园问有无。\n我已闭门还往绝，待乘明月过君庐。",
        "dynasty": "宋",
        "collection_info": null
    },
    {
        "title": "喜雨",
        "author": "苏辙",
        "content": "一旱经春夏已半，好雨通宵晓未收。\n气爽暂令多病喜，来迟未解老农忧。\n力耕仅足公家取，遗秉休违寡妇求。\n时向林间数新竹，箨龙腾上欲迎秋。",
        "dynasty": "宋",
        "collection_info": null
    },
    {
        "title": "雨过",
        "author": "苏辙",
        "content": "东南流注已鸣涧，西北霏微仅敛尘。\n人意共怀艰食病，天公那有不仁人。\n云移已分贫无福，雩应方知社有神。\n田里相望无一舍，终年苦乐会须匀。",
        "dynasty": "宋",
        "collection_info": null
    },
    {
        "title": "溽暑",
        "author": "苏辙",
        "content": "东风吹鼎方然薪，游鱼出没一世人。\n随汤上下犹欣欣，不识河汉清凉津。\n十年我已不出门，可怜尚寄生死滨。\n老知下种功力新，开花结子当有辰。\n寒暑一过聊嚬呻，至此有道非有神。",
        "dynasty": "宋",
        "collection_info": null
    },
    {
        "title": "外孙文九伏中入村晒麦",
        "author": "苏辙",
        "content": "春田不雨忧无麦，入囷得半犹足食。\n伏中一晒不可缓，旱田苍耳犹难得。\n人言春旱夏当潦，入伏未保天日好。\n老农经事言不虚，防风防雨如防盗。\n外孙读书旧有功，五言七字传祖风。\n旋投诗笔到田舍，知我老来馋且慵。\n秋田正急车难起，汗滴肩頳愧邻里。\n磨声细转雪花飞，举家百口磨牙齿。\n食前方丈我所无，烝餠十字或有诸。\n孙归何用慰勤苦，烹鷄亦有烝胡卢。",
        "dynasty": "宋",
        "collection_info": null
    },
    {
        "title": "大雨后咏南轩竹二绝句  其一",
        "author": "苏辙",
        "content": "苦寒坏我千竿绿，好雨还催众笋长。\n痛饮虽无嵇阮客，瓢尊一试午阴凉。",
        "dynasty": "宋",
        "collection_info": null
    },
    {
        "title": "大雨后咏南轩竹二绝句  其二",
        "author": "苏辙",
        "content": "叶开翡翠才通日，节竦琅玕不怕风。\n稍放西边深二丈，端如幽谷茂林中。",
        "dynasty": "宋",
        "collection_info": null
    },
    {
        "title": "秋后即事",
        "author": "苏辙",
        "content": "苦热真疑不復凉，火流渐见迫西方。\n清风一夜吹茅屋，竹簟今朝避石床。\n露湿中庭菊含蕊，水浮西浦稻生芒。\n秋成得饱家家事，莫笑农夫喜欲狂。",
        "dynasty": "宋",
        "collection_info": null
    },
    {
        "title": "送迟赴登封丞",
        "author": "苏辙",
        "content": "昔我过嵩阳，秋高日重九。\n晨邀同行客，共举登高酒。\n藤鞋生胼胝，一览河山富。\n封坛土消尽，中夜扪星斗。\n下山双足废，欲上知难又。\n回首烟云中，隠约见岩岫。\n未老约来游，何意七十后。\n吾儿性静默，丞邑山路口。\n秋暑山尚烦，冬雪山方瘦。\n春山利游观，安舆即迎父。",
        "dynasty": "宋",
        "collection_info": null
    },
    {
        "title": "省事",
        "author": "苏辙",
        "content": "早岁读书无甚解，晚年省事有奇功。\n自许平生初不错，人言毕竟两皆空。\n空中有实何人见，实际心知与佛同。\n烦恼消除病亦去，闭门便了此生中。",
        "dynasty": "宋",
        "collection_info": null
    },
    {
        "title": "广福僧智昕西归",
        "author": "苏辙",
        "content": "老人寄东岩，萧然四无邻。\n八尺清冷泉，中有白髮人。\n婆娑弄明月，松间夜相宾。\n平生指庚壬，终老投此身。\n筑室颍川市，西望长悲辛。\n故山比丘僧，茧足超峨岷。\n归涂三千里，秋风入衣巾。\n北崦百步外，我梦一室新。\n速营三间堂，永奉两足尊。\n我归要有时，久远与子亲。\n悟老非凡僧，瓦砾化金银。\n归来味玄言，见日当自陈。",
        "dynasty": "宋",
        "collection_info": null
    },
    {
        "title": "种药苗二首 种罂粟 其一",
        "author": "苏辙",
        "content": "筑室城西，中有图书。\n窗户之余，松竹扶疏。\n拔棘开畦，以毓嘉蔬。\n畦夫告予，罂粟可储。",
        "dynasty": "宋",
        "collection_info": null
    },
    {
        "title": "种药苗二首 种罂粟 其二",
        "author": "苏辙",
        "content": "罂小如罂，粟细如粟。\n与麦皆种，与穄皆熟。\n苗堪春菜，实比秋谷。\n研作牛乳，烹为佛粥。",
        "dynasty": "宋",
        "collection_info": null
    },
    {
        "title": "种药苗二首 种罂粟 其三",
        "author": "苏辙",
        "content": "老人气衰，饮食无几。\n食肉不消，食菜寡味。\n柳槌石钵，煎以蜜水。\n便口利喉，调养肺胃。",
        "dynasty": "宋",
        "collection_info": null
    },
    {
        "title": "种药苗二首 种罂粟 其四",
        "author": "苏辙",
        "content": "三年杜门，莫适往还。\n幽人衲僧，相对忘言。\n饮之一杯，失笑欣然。\n我来颍川，如游庐山。",
        "dynasty": "宋",
        "collection_info": null
    },
    {
        "title": "种药苗二首 种决明 其一",
        "author": "苏辙",
        "content": "闲居九年，禄不代耕。\n肉食不足，藜烝藿羹。\n多求异蔬，以佐晨烹。\n秋种罂粟，春种决明。",
        "dynasty": "宋",
        "collection_info": null
    },
    {
        "title": "种药苗二首 种决明 其二",
        "author": "苏辙",
        "content": "决明明目，功见本草。\n食其花叶，亦去热恼。\n有能益人，矧可以饱。\n三嗅不食，笑杜陵老。",
        "dynasty": "宋",
        "collection_info": null
    },
    {
        "title": "种药苗二首 种决明 其三",
        "author": "苏辙",
        "content": "老人平生，以书为累。\n夜灯照帷，未晓而起。\n百骸未病，两目告瘁。\n决明虽良，何补于是。",
        "dynasty": "宋",
        "collection_info": null
    },
    {
        "title": "种药苗二首 种决明 其四",
        "author": "苏辙",
        "content": "自我知非，卷去图书。\n闭目内观，妙见自如。\n闻阿那律，无目而视。\n决明何为，适口乎尔。",
        "dynasty": "宋",
        "collection_info": null
    },
    {
        "title": "上巳",
        "author": "苏辙",
        "content": "春服初成日暖，潩河渐满风凉。\n欲復孔门故事，略有童冠相将。\n城西百步而近，杏花半落草香。\n欣然愿与数子，临水一振衣裳。\n故人有酒未酌，为我班荆举觞。\n我虽少饮不醉，未怪游人若狂。\n春风自尔一月，花絮极目飞扬。\n诵诗相劝行乐，良士但取无荒。",
        "dynasty": "宋",
        "collection_info": null
    },
    {
        "title": "上巳后",
        "author": "苏辙",
        "content": "上巳已过旬日，西湖尚有游人。\n老人復归闭户，户外百事日新。\n呼童试问筑室，春晚何日堂成。\n我家旧庐江上，隠居三世相因。\n晏子不愿改卜，我今已愧先君。\n始有苟合则止，已老姑欲安身。\n西望烝尝有处，传家图史常陈。\n门中此外何事，世故有耳不闻。\n食讫趺坐日昃，此心皎皎常存。\n万事汝勿告我，婚嫁自毕诸孙。",
        "dynasty": "宋",
        "collection_info": null
    },
    {
        "title": "堂成",
        "author": "苏辙",
        "content": "筑室三年，堂成可居。\n我初不知，诸子劳劬。\n父母老矣，风雨未除。\n橐装几何，勿问有无。\n伐木于山，因此旧庐。\n不约不丰，燕处无余。\n堂开六楹，南北四筵。\n昼明廓然，夜冥黯然。\n四邻无声，布被粗毡。\n身非蚌螺，一睡经年。\n夜如何其，趺坐燕安。\n善恶不思，此心自圆。\n东厢靖深，以奉尝烝。\n老佛之庐，朝香夜灯。\n西厢千卷，图书之林。\n先人所遗，子孙是承。\n杖屦经行，直如引绳。\n顾视而笑，此如我心。\n诸子之室，左右吾背。\n将食击板，一击而会。\n瓜畦芋区，分布其外。\n锄去瓦砾，壤而不块。\n废井重浚，泉眼仍在。\n辘轳雷鸣，甘雨时霈。\n园夫能勤，家足于菜。\n有客叩门，贺我堂成。\n揖客而笑，念我平生。\n三世读书，粗免躬耕。\n明窗修竹，惟我与兄。\n荫映茅茨，吐论峥嵘。\n猖狂妄行，以得此名。\n老而求安，匪以为荣。",
        "dynasty": "宋",
        "collection_info": null
    },
    {
        "title": "双柳",
        "author": "苏辙",
        "content": "我作新堂，中庭萧然，双柳对峙。\n春阳既应，千条万叶，风濯雨洗。\n如美妇人，正立栉髮，髮长至地。\n微风徐来，掩冉相缪，乱而復理。\n垂之为缨，绾之为结，屈伸如意。\n燕雀翔舞，蜩蜇嘶鸣，不召而至。\n清霜夜落，众叶如剪，颜色憔悴。\n永愧松柏，岁寒不改，见嘆夫子。\n聊同渊明，攀条啸咏，得酒径醉。\n一廛粗给，三黜不去，亦如展惠。",
        "dynasty": "宋",
        "collection_info": null
    },
    {
        "title": "大雨联句",
        "author": "苏辙",
        "content": "庭松偃盖如醉，夏雨新凉似秋。\n有客高吟拥鼻，无人共吃馒头。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其一",
        "author": "苏辙",
        "content": "大道与众往，疾驱祗自尘。\n徐行听所之，何者非吾身。\n却过白鹤峰，鷄犬来相亲。\n筑室依果树，有无通四邻。\n安眠岂有足，良夜惟恐晨。\n晨朝亦何事，倦对往来人。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其二",
        "author": "苏辙",
        "content": "莫言三谪远，归路近庾岭。\n谁怜东坡穷，垂老徙此景。\n幸无薪炭役，岂念冰雪冷。\n平生笑子厚，山水记柳永。\n孜孜苦怀归，何异走逃影。\n吾观两蛮触，出缩方驰骋。\n百年寄龟息，幸此支床静。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其三",
        "author": "苏辙",
        "content": "我来适恶岁，斗米如珠量。\n何时举头看，岁月守心房。\n念我东坡翁，忍饥海中央。\n愿翁勿言饥，稷调阴阳。\n玉池有清水，生肥满中肠。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其四",
        "author": "苏辙",
        "content": "故山纵得归，无復昔遗老。\n家风知在否，后生恐难保。\n似闻老翁泉，曾作泥土燥。\n穷冬忽涌溢，络绎瓶瓮早。\n此翁终可信，明月耿怀抱。\n从我先人游，安得不闻道。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其五",
        "author": "苏辙",
        "content": "幽忧如蛰虫，雷雨惊奋豫。\n无根不萌动，有翼皆鶱翥。\n嗟我独枯槁，无来孰为去。\n念兄当北迁，海阔煎百虑。\n往来七年间，信矣梦幻如。\n从今便筑室，占籍无所住。\n四方无不可，莫住生灭处。\n纵浪大化中，何喜復何惧。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其六",
        "author": "苏辙",
        "content": "尝闻左师言，少子古所喜。\n二儿从两父，服辱了百事。\n佳子何关人，自怪余此意。\n看书时独笑，屡与古人值。\n他年会六子，道眼谁最驶。\n衣钵傥可传，田园不须置。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其七",
        "author": "苏辙",
        "content": "舜以五音言，二雅良褊迫。\n变风犹井牧，驱人遂阡陌。\n周余几崩坏，况经甫与白。\n崎岖收狂澜，还付滥觞窄。\n蒙庄泾渭杂，恐有郭象客。\n壁藏待知者，金石闻旧宅。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其八",
        "author": "苏辙",
        "content": "大道如衣食，六经所耕桑。\n家传易春秋，未易相粃糠。\n久种终不穫，岁晚嗟无粮。\n念此坐嘆息，追飞及颓阳。\n天公亦假我，书成麟未伤。\n可怜陆忠州，空集千首方。\n何如学袁盎，日把无可觞。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其九",
        "author": "苏辙",
        "content": "五年寓黄阁，盛服朝玄端。\n愧无昔人姿，谬作奇章迁。\n还从九渊底，回望百尺巅。\n身世俱一梦，往来适三餐。\n天公本无心，谁为此由缘。\n从今罢述作，尽付逍遥篇。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其一○",
        "author": "苏辙",
        "content": "吾兄昔在朝，屡欲请会稽。\n誓将老阳羡，洞天隠苍崖。\n时事乃大谬，宁復守此怀。\n区区芥子中，岂有两须弥。\n举眼即见兄，何者为别离。\n尻舆驾神马，孰为策与羁。\n弭节过蓬莱，海波看增亏。",
        "dynasty": "宋",
        "collection_info": null
    },
    {
        "title": "和子瞻和陶渊明杂诗十一首  其一一",
        "author": "苏辙",
        "content": "红炉厄夏景，团扇悲秋凉。\n来鸿已遵渚，去燕亦辞梁。\n冰蚕怀冻薮，火鼠安炎乡。\n曲士漫谈道，夏虫岂知霜。\n物化何时休，嘆息此路长。",
        "dynasty": "宋",
        "collection_info": null
    },
    {
        "title": "联句嘲僧",
        "author": "苏辙",
        "content": "玉筯插银河，红裙蘸碧波。\n更行三五步，浸着老僧窠。",
        "dynasty": "宋",
        "collection_info": null
    },
    {
        "title": "上元后一日观灯寄王四",
        "author": "苏辙",
        "content": "城头月减一分圆，城裏人家万炬然。\n紫陌羣游逢酒住，红裙醉舞向人妍。\n且为行乐终今夕，共道重来便隔年。\n遥想猖狂夜深处，河沙飞水湿归鞯。",
        "dynasty": "宋",
        "collection_info": null
    },
    {
        "title": "次韵仇池冬至日见寄",
        "author": "苏辙",
        "content": "身如草木顺阴阳，附火重裘百日强。\n渐喜微和解凝烈，半酣起舞意仓忙。\n吾兄去我行三腊，千里今宵共一觞。\n世事只今人自解，苦寒须尽酒如汤。",
        "dynasty": "宋",
        "collection_info": null
    },
    {
        "title": "益昌除夕感怀",
        "author": "苏辙",
        "content": "永漏侵春已数筹，地炉犹拥木绵裘。\n无心岂畏三尸诉，爱日还惊一岁休。\n故国二千空醉眼，新年三十恰平头。\n光阴未用相敦迫，领取衰翁两鬓秋。",
        "dynasty": "宋",
        "collection_info": null
    },
    {
        "title": "除夕",
        "author": "苏辙",
        "content": "患难思年改，龙钟惜岁徂。\n关河先壠远，天地小臣孤。\n吾道凭温酒，时情付拥炉。\n南荒足妖怪，此日谩桃符。",
        "dynasty": "宋",
        "collection_info": null
    },
    {
        "title": "四月二十八日新热寄仇池",
        "author": "苏辙",
        "content": "细莎为屦如编鬚，轻葛为服如剪莩。\n寒泉洒屋朝露濡，霜簟可荐机可扶。\n风鸣牖间如吹竽，此虽有暑宜亦无。\n庭前峻山槎之余，盆中养鳅大如鱼。\n荻生抱甲未见肤，蔓起上屋将悬壶。\n麦苗高齐可藏乌，此虽非野仅亦如。\n兄居溪堂南山趺，濯足溪水惊雁鳬。\n澄潭百丈清无淤，将往思我立踟蹰。\n东轩鄙陋何足居，欲行不行繫辕驹。",
        "dynasty": "宋",
        "collection_info": null
    },
    {
        "title": "六月十三日病起走笔寄仇池",
        "author": "苏辙",
        "content": "入伏节气变，翛然如九秋。\n墙上有短树，庭下风飕飕。\n风来吹我衣，虻蚋各已收。\n移床就堂下，仰见月成鈎。\n但与支体快，不作腑臟谋。\n半夜起寒热，展转脱水鰌。\n药剂失先后，欲速反见留。\n不免召杨子，把臂揣厥由。\n笑我冷治冷，徒尔苦舌喉。\n授我桂与姜，乃始与病投。\n逾旬不出户，映牖披重裘。\n遥闻南山下，不与他土侔。\n山寒雪不解，清气昼夜浮。\n余冷入市城，烦热遭濯潄。\n况乃郡斋静，满地贮清流。\n露湿荷叶凈，月上松柏幽。\n墙头白杨树，秋声无时休。\n夜蜩感寒气，上树鸣啾啾。\n野鹤弄池水，落拍翅羽修。\n此处虽可爱，慎勿恣意游。\n凡人爱凉冷，凉冷乃热雠。\n试扫北窗下，静卧却所忧。\n屏扇去冰雪，虚室风自油。\n岁热强自厚，良药彼有不。",
        "dynasty": "宋",
        "collection_info": null
    },
    {
        "title": "题三游洞石壁",
        "author": "苏辙",
        "content": "昔年有迁客，携手醉嵌岩。\n去我岁已百，游人忽復三。",
        "dynasty": "宋",
        "collection_info": null
    },
    {
        "title": "渚宫",
        "author": "苏辙",
        "content": "楚塞多秋水，荆王有故宫。\n湘东晋宗子，高氏楚元戎。\n凿沼长千尺，开亭费万工。",
        "dynasty": "宋",
        "collection_info": null
    },
    {
        "title": "留题仙都观",
        "author": "苏辙",
        "content": "道士白髮尊，面黑岚气染。\n自言王方平，学道古有验。\n道成白昼飞，人世不留窆。\n后有阴长生，此地亦所占。\n并骑双翔龙，霞绶紫云襜。\n扬扬玉堂上，与世作丰歉。",
        "dynasty": "宋",
        "collection_info": null
    },
    {
        "title": "题李十八黄龙寺画壁",
        "author": "苏辙",
        "content": "胸次峥嵘落笔端，壁题留与老夫看。\n枯槎尚倚春风力，苍竹从来自岁寒。",
        "dynasty": "宋",
        "collection_info": null
    },
    {
        "title": "次韵张禹直开元寺观画壁兼简李德素",
        "author": "苏辙",
        "content": "丹青古藏壁，风雨饱侵藻。\n拂尘开蚀鉴，志士泪霑臆。\n灵山远飞来，不可以智测。\n龙神湛回向，拥卫立剑戟。\n依然吴生手，旌旆略可识。\n鸿蒙插楼台，毫髮数动植。\n广床瞻二圣，有众拱万德。\n飞行凑六合，揽取着一席。\n人人开生面，绝妙推心得。\n李侯天机深，指点目所及。\n三生石上梦，天乐鸣我侧。\n幽寻前日事，晦明忽復易。\n章生南溟鹏，笼槛锁六翮。\n能同寂寞游，浊酒聊放适。\n西风叶潇潇，蟋蟀依墙壁。\n家无万金产，四邻砧声急。\n藜羹傲鼎食，蓝缕亦山立。\n并船有歌姝，粉白眉黛黑。\n期公开颜笑，醉语杂翰墨。\n不须谈俗事，祇令人气塞。",
        "dynasty": "宋",
        "collection_info": null
    },
    {
        "title": "寇莱公",
        "author": "苏辙",
        "content": "人知公惠在巴东，不识三朝社稷功。\n平日孤舟已何处，江亭依旧傍秋风。",
        "dynasty": "宋",
        "collection_info": null
    },
    {
        "title": "过豫章",
        "author": "苏辙",
        "content": "白屋可能无孺子，黄圭不是欠陈蕃。\n古人冷淡今人笑，湖水年年刺旧痕。",
        "dynasty": "宋",
        "collection_info": null
    },
    {
        "title": "初春游李太尉宅东池",
        "author": "苏辙",
        "content": "蓬岛灵仙宅，星河帝女居。\n波光泛金翠，楼影动云霞。\n清浅游鱼过，参差垂柳斜。\n移舟更寻胜，远见小桃花。",
        "dynasty": "宋",
        "collection_info": null
    },
    {
        "title": "次韵程相公以柳湖久涸辄引蔡水溉注感而成咏二首  其一",
        "author": "苏辙",
        "content": "鳞鳞沙脚出平湖，一喷珠玑碧有余。\n依旧镜中横紫阁，却从天外望仙闾。\n粉花又结青莲子，金尾还跳赤鲤鱼。\n自惜支离苦为病，重来应共酒杯疏。",
        "dynasty": "宋",
        "collection_info": null
    },
    {
        "title": "次韵程相公以柳湖久涸辄引蔡水溉注感而成咏二首  其二",
        "author": "苏辙",
        "content": "老鱼呴鬣困无津，凿破灵河涨旧濆。\n明月还从沙渚见，红尘却傍柳堤分。\n急泉垂下长虹尾，駴浪飞来白鹭群。\n范蠡如闻应更爱，解摇双桨入西曛。",
        "dynasty": "宋",
        "collection_info": null
    },
    {
        "title": "诗一首",
        "author": "苏辙",
        "content": "君不见峨眉山西雪千里，北望成都如井底。\n春风百日吹不消，五月行人如冻蚁。\n纷纷市人争夺中，谁信言公似赞公。\n人间热恼无处洗，故向西斋作雪峰。\n我梦扁舟适吴越，长廊静院灯如月。\n开门不见人与牛，惟见空庭满山雪。",
        "dynasty": "宋",
        "collection_info": null
    },
    {
        "title": "留题石经院三首  其一",
        "author": "苏辙",
        "content": "岧峣山上寺，近在古城中。\n苦恨河流远，长教眼力穷。",
        "dynasty": "宋",
        "collection_info": null
    },
    {
        "title": "留题石经院三首  其二",
        "author": "苏辙",
        "content": "盘曲山前路，流年向此消。\n兴亡须一弔，范叟卧山腰。",
        "dynasty": "宋",
        "collection_info": null
    },
    {
        "title": "留题石经院三首  其三",
        "author": "苏辙",
        "content": "孤绝山南寺，僧居无限清。\n不知行道处，空听暮钟声。",
        "dynasty": "宋",
        "collection_info": null
    },
    {
        "title": "绝胜亭",
        "author": "苏辙",
        "content": "夜郎秋涨水连空，上有虚亭缥缈中。\n山满长天宜落日，江吹旷野作惊风。\n爨烟惨淡浮前浦，渔艇纵横逐钓筒。\n未省岳阳何似此，应须子细问南公。",
        "dynasty": "宋",
        "collection_info": null
    },
    {
        "title": "张公洞",
        "author": "苏辙",
        "content": "乱山深处白云堆，地坼中空洞府开。\n茧瓮有天含宇宙，瑶台无路接蓬莱。\n金芝春暖青牛卧，珠树月明黄鹤回。\n此日登临兴何限，春风吹绽碧桃腮。",
        "dynasty": "宋",
        "collection_info": null
    },
    {
        "title": "雎阳五老图",
        "author": "苏辙",
        "content": "贤才冠世得优閒，免向金门老赘冠。\n颂德华名盈满轴，规章文献表穹桓。\n宦家有道生忠烈，夷夏初宁谏齿寒。\n正是紫微垣裏客，如今列上画图看。",
        "dynasty": "宋",
        "collection_info": null
    },
    {
        "title": "金沙台",
        "author": "苏辙",
        "content": "待罪东轩仅两秋，搉酤事了且夷犹。\n奬崇善类询舆论，过访仁贤棹小舟。\n契合通家心异姓，情敦同气迈凡流。\n金沙台上聊舒乐，即景题诗閤酒瓯。",
        "dynasty": "宋",
        "collection_info": null
    },
    {
        "title": "句  其一",
        "author": "苏辙",
        "content": "无山得似巫山秀，何水能如河水清。",
        "dynasty": "宋",
        "collection_info": null
    },
    {
        "title": "句  其二",
        "author": "苏辙",
        "content": "谓语巴东人，世世当讳准。",
        "dynasty": "宋",
        "collection_info": null
    },
    {
        "title": "句  其三",
        "author": "苏辙",
        "content": "仿佛城南路，繁香扑市桥。",
        "dynasty": "宋",
        "collection_info": null
    },
    {
        "title": "句  其四",
        "author": "苏辙",
        "content": "清江入城郭，小浦生微澜。",
        "dynasty": "宋",
        "collection_info": null
    },
    {
        "title": "送程给事知越州  其一",
        "author": "何正臣",
        "content": "史君承诏出黄扉，急浆翩翩画鹢飞。\n天上鹓鸾猿鹤喜频归。\n列城将吏瞻戎节，夹道乡人看锦衣。\n今古蓬莱足吟咏，更留风月待珠玑。",
        "dynasty": "宋",
        "collection_info": null
    },
    {
        "title": "送程给事知越州  其二",
        "author": "何正臣",
        "content": "立就金城漳海边，从来经制祇茫然。\n一千里候无宵警，十万人家自晏眠。\n异城早闻回阵马，将军从此罢楼船。\n功成事往翻然去，用舍如公信可贤。",
        "dynasty": "宋",
        "collection_info": null
    },
    {
        "title": "运司园亭 西园",
        "author": "杜敏求",
        "content": "潭潭刺史府，宛在城市中。\n谁知园亭胜，似与山林同。\n幽鸟语晴昼，好花娇春风。\n物情如有待，赋咏属诗翁。",
        "dynasty": "宋",
        "collection_info": null
    },
    {
        "title": "运司园亭 玉溪堂",
        "author": "杜敏求",
        "content": "堂前对花柳，堂后瞰沼沚。\n贤者堂中人，虚心湛如水。\n烦暑当风窗，中宵隐月几。\n作诗纪胜概，诗与水清泚。",
        "dynasty": "宋",
        "collection_info": null
    },
    {
        "title": "运司园亭 雪峰楼",
        "author": "杜敏求",
        "content": "西山最高峰，积雪连四季。\n登楼试寓目，入国有故地。\n烽候虽久息，武经思豫备。\n文饶昔筹边，公意今无愧。",
        "dynasty": "宋",
        "collection_info": null
    },
    {
        "title": "运司园亭 海棠轩",
        "author": "杜敏求",
        "content": "东风开百花，独有海棠胜。\n猩血染珠玑，点缀枝条剩。\n日暖锦段新，雨余燕脂凝。\n何待东閤梅，方能动诗兴。",
        "dynasty": "宋",
        "collection_info": null
    },
    {
        "title": "运司园亭 月台",
        "author": "杜敏求",
        "content": "明从海上来，皎皎入我牖。\n何如登高台，对月把尊酒。\n问月月无言，浩歌诗千首。\n几人知此乐，此乐公所有。",
        "dynasty": "宋",
        "collection_info": null
    },
    {
        "title": "运司园亭 翠锦亭",
        "author": "杜敏求",
        "content": "材大难为用，尝夸古柏篇。\n亭前老楩楠，黛色亦参天。\n夏暑借清阴，秋籁得自然。\n有如爱庭楸，朝暮东西偏。",
        "dynasty": "宋",
        "collection_info": null
    },
    {
        "title": "运司园亭 湲玉亭",
        "author": "杜敏求",
        "content": "林亭幽且深，砌下玉溪水。\n淙琤环佩声，晓夕清心耳。\n使君性所乐，爱玩不少已。\n方持利物心，默坐穷至理。",
        "dynasty": "宋",
        "collection_info": null
    },
    {
        "title": "运司园亭 茅庵",
        "author": "杜敏求",
        "content": "深深竹林下，圆庵最幽僻。\n高怀本恬旷，野趣助閒适。\n众人奔名徒，浮世萦物役。\n岂知庵中乐，道胜心自逸。",
        "dynasty": "宋",
        "collection_info": null
    },
    {
        "title": "运司园亭 水阁",
        "author": "杜敏求",
        "content": "方池导流水，横阁上寻丈。\n晨曦夜月光，罩影相滉漾。\n游鱼时出没，飞鸥亦下上。\n终朝倚栏桿杆，不见有风浪。",
        "dynasty": "宋",
        "collection_info": null
    },
    {
        "title": "运司园亭 小亭",
        "author": "杜敏求",
        "content": "二亭虽云小，好在泉石间。\n白石自齿齿，清泉亦潺潺。\n公府无留事，暂来寄余闲。\n筇杖乌角巾，一日几往还。",
        "dynasty": "宋",
        "collection_info": null
    },
    {
        "title": "句",
        "author": "杜敏求",
        "content": "农夫苦相问，燮理是何人。",
        "dynasty": "宋",
        "collection_info": null
    },
    {
        "title": "句",
        "author": "韩宗恕",
        "content": "若使汉廷重用赋，子虚应恨不同年。",
        "dynasty": "宋",
        "collection_info": null
    },
    {
        "title": "耳疾去后呈东坡",
        "author": "王诜",
        "content": "老婆心急频相劝，性难只得三日限。\n我耳已较君不割，且喜两家皆平善。",
        "dynasty": "宋",
        "collection_info": null
    },
    {
        "title": "过后避庄宗庙寄曹殿帅贯道",
        "author": "王诜",
        "content": "代梁继李号良图，却惑歌儿便丧躯。\n试拂尘埃觇遗像，元来满面是髭鬚。",
        "dynasty": "宋",
        "collection_info": null
    },
    {
        "title": "颍昌湖上赠诸公",
        "author": "王诜",
        "content": "清影十分月，暗香干柄莲。\n不知从此别，高会復何年。",
        "dynasty": "宋",
        "collection_info": null
    },
    {
        "title": "奉和子瞻内翰见赠长韵",
        "author": "王诜",
        "content": "帝子相从玉斗边，洞箫忽断散非烟。\n平生未省山水窟，一朝身到心茫然。\n长安日远那復见，掘地宁知能及泉。\n几年漂泊汉江上，东流不舍悲长川。\n山重水远景无尽，翠幕金屏开目前。\n晴云幂幂晓笼岫，碧嶂溶溶春接天。\n四时为我供画本，巧自增损媸与妍。\n心匠构尽远江意，笔锋耕徧西山田。\n苍颜华髪何所遣，聊将戏墨忘余年。\n将军色山自金碧，萧郎翠竹夸婵娟。\n风流千载无虎头，于今妙绝推龙眠。\n岂图俗笔挂高咏，从此得名因谪仙。\n爱诗好画本天性，辋口先生疑宿缘。\n会当别写一匹烟霞境，更应消得玉堂醉笔挥长篇。",
        "dynasty": "宋",
        "collection_info": null
    },
    {
        "title": "子瞻再和前篇非惟格韵高绝而语意郑重相与甚厚因復用韵答谢之",
        "author": "王诜",
        "content": "忆从南涧北山边，惯见岭云和野烟。\n山深路僻空弔影，梦惊松竹风萧然。\n杖藜芒屩谢尘境，已甘老去栖林泉。\n春篮采朮问康伯，夜竈养丹陪稚川。\n渔樵每笑坐争席，鸥鹭无机驯我前。\n一朝忽作长安梦，此生犹欲更问天。\n归来未央拜天子，枯荄敢自期春妍。\n造物潜移真幻影，感时未用惊桑田。\n醉来却画山中景，水墨想像追当年。\n玉堂故人相与厚，意使嫫母齐联娟。\n岂知忧患耗心力，读书懒去但欲眠。\n屠龙学就本无用，只堪投老依金仙。\n更得新诗写珠玉，劝我不作区中缘。\n佩服忠言匪论报，短章重次木瓜篇。",
        "dynasty": "宋",
        "collection_info": null
    },
    {
        "title": "句",
        "author": "王诜",
        "content": "佳人已属沙咤利，义士今无古押衙。",
        "dynasty": "宋",
        "collection_info": null
    },
    {
        "title": "上王晋卿",
        "author": "王诜门客",
        "content": "几年流落向天涯，万里归来两鬓华。\n翠袖香残空浥泪，青楼云渺定谁家。\n佳人已属沙咤利，义士今无古押衙。\n回首音尘相沉绝，春莺休啭沁园花。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "李琮",
        "content": "家爱儿孙国爱臣，无邪慈教本来均。\n非因积善能传庆，安见天心语合人。\n席拥诗书纔是乐，门多车马别成春。\n榜亭岂独荣樽俎，意欲推余劝里民。",
        "dynasty": "宋",
        "collection_info": null
    },
    {
        "title": "和冯允南见寄",
        "author": "李琮",
        "content": "半生才命苦嗟殊，肯更诗穷效圣俞。\n清识岂期回顾盼，嘉篇聊用借虚无。\n乡心岁月疑如梦，官况尘埃直未奴。\n闻道南充风物好，未能归去且狂图。",
        "dynasty": "宋",
        "collection_info": null
    },
    {
        "title": "感泉山",
        "author": "李琮",
        "content": "纔到林峦契赏心，萧然便欲缷朝簪。\n两三里路穿田水，四五人家倚树阴。\n渔叟投竿惊鹭宿，牧童停留学禽音。\n青丝洞裏泉声响，流出空山换古今。",
        "dynasty": "宋",
        "collection_info": null
    },
    {
        "title": "句",
        "author": "李琮",
        "content": "腥味鱼中墨，衣成木上绵。",
        "dynasty": "宋",
        "collection_info": null
    },
    {
        "title": "游盘溪园亭二首  其一",
        "author": "白麟",
        "content": "割忙载酒把寒来，指点盘溪花未开。\n撼动东风须好句，扫除积雪放春回。",
        "dynasty": "宋",
        "collection_info": null
    },
    {
        "title": "游盘溪园亭二首  其二",
        "author": "白麟",
        "content": "爱梅爱竹爱溪山，可惜天公未放閒。\n待学盘溪溪上老，松门虽设日常关。",
        "dynasty": "宋",
        "collection_info": null
    },
    {
        "title": "盘溪之游前一日知几太博行矣同令君梅下清饮不无怅然吾人会合之难再赋绝句  其一",
        "author": "白麟",
        "content": "君去我来吟赏地，盘溪环绕翠微中。\n溪人似秘惊人语，不许从容一醉同。",
        "dynasty": "宋",
        "collection_info": null
    },
    {
        "title": "盘溪之游前一日知几太博行矣同令君梅下清饮不无怅然吾人会合之难再赋绝句  其二",
        "author": "白麟",
        "content": "骑鲸人去醉吟来，公子风流尊为开。\n笑问竹间梅淡泊，何如筵上舞低回。",
        "dynasty": "宋",
        "collection_info": null
    },
    {
        "title": "合江探梅",
        "author": "白麟",
        "content": "艇子飘摇唤不回，半溪清影漾疏梅。\n有人隔岸频招手，和月和霜剪取来。",
        "dynasty": "宋",
        "collection_info": null
    },
    {
        "title": "峨眉",
        "author": "白麟",
        "content": "四海佛宫阙，三峨不待夸。\n山深龙听法，野迥鹿衔警。",
        "dynasty": "宋",
        "collection_info": null
    },
    {
        "title": "寓居叙南",
        "author": "白麟",
        "content": "僰道古戎州，何人开天荒。\n向者名胜流，经兹水云乡。\n少陵三百年，继踵山谷黄。\n二老经行处，草木生辉光。",
        "dynasty": "宋",
        "collection_info": null
    },
    {
        "title": "诗一首",
        "author": "白麟",
        "content": "谁破天荒开僰道，千载岩木护天宫。\n背城山合疑无路，面水窗横自有风。",
        "dynasty": "宋",
        "collection_info": null
    },
    {
        "title": "句",
        "author": "雷周辅",
        "content": "路险客须到，山高人尽耕。",
        "dynasty": "宋",
        "collection_info": null
    },
    {
        "title": "和康提刑过端州",
        "author": "陈怿",
        "content": "旧历江山眼重开，平成摇辔赏嵩台。\n晋康假道昔为守，按部今持使节来。",
        "dynasty": "宋",
        "collection_info": null
    },
    {
        "title": "和康提刑过康州",
        "author": "陈怿",
        "content": "民居城栅尽非元，唯有江山似昔年。\n听讼棠阴遗旧址，按行台旆照晴川。\n重来自喜恩威洽，别后常嗟岁月迁。\n道侧老人曾卧辙，拜迎相顾倍怡然。",
        "dynasty": "宋",
        "collection_info": null
    },
    {
        "title": "玉华山",
        "author": "张峋",
        "content": "玉华山谁穷远近，百里迴旋势方尽。\n削成苍玉倚青天，气象轩轩独奇俊。\n黄河哮顑摧昆崙，一峰飘落如龙蹲。\n白云低垂半岩腹，茫茫日轮平地奔。\n惊湍瀑流飞辟历，松根巉岩裂石壁。\n洞门昼闭不知深，仙人琼浆满杯碧。\n饥鼯啼烟猿啸风，子规声哀愁满容。\n山鸟嘤咛绕乔木，唯有黄鹤鸣噰噰。\n翠华迢迢来避暑，飘然陵云欲轻举。\n当时此地最清凉，九成翠微不足数。\n玉鞘声断宫殿闲，大龙飞去髯难攀。\n川峦如旧人事变，但见明月留空山。",
        "dynasty": "宋",
        "collection_info": null
    },
    {
        "title": "观洛城花呈尧夫先生",
        "author": "张㟭",
        "content": "平生自是爱花人，到处寻芳不遇真。\n祇道人间无正色，今朝初见洛阳春。",
        "dynasty": "宋",
        "collection_info": null
    },
    {
        "title": "句",
        "author": "谢卿材",
        "content": "东倾壶柄双流水，西阚瓯唇四别峰。",
        "dynasty": "宋",
        "collection_info": null
    },
    {
        "title": "将还河北留别尧夫先生",
        "author": "邢恕",
        "content": "先生抱道隐墙东，心迹兼忘出处通。\n圮下每惭知孺子，床前曾忆拜庞公。\n已将目击存微妙，直把神交寄始终。\n此日离违限南北，萧萧班马正依风。",
        "dynasty": "宋",
        "collection_info": null
    },
    {
        "title": "送程给事知越州",
        "author": "邢恕",
        "content": "稽山鑑水正宜秋，笑领铜符下鹢舟。\n青琐夕郎传故事，鸿都仙客足风流。\n锦衣着去经乡国，茧纸翻成赋郡楼。\n祇恐汉廷须雅望，寇公难得隔年留。",
        "dynasty": "宋",
        "collection_info": null
    },
    {
        "title": "随州",
        "author": "邢恕",
        "content": "荆楚西南地，清明咫尺天。\n远山犹带雪，高柳已藏烟。",
        "dynasty": "宋",
        "collection_info": null
    },
    {
        "title": "酬魏少府侍直史馆",
        "author": "邢恕",
        "content": "丽藻高郑卫，专学美齐传。\n容揄难有属，笔削少能干。",
        "dynasty": "宋",
        "collection_info": null
    },
    {
        "title": "华严岩",
        "author": "邢恕",
        "content": "一簇僧房路屈盘，不踰城郭到林峦。\n何人为假丹青手，写入轻绡挂壁看。",
        "dynasty": "宋",
        "collection_info": null
    },
    {
        "title": "题愚溪",
        "author": "邢恕",
        "content": "溪流贯清江，湍濑亘百里。\n龙蛇几盘纡，雷雨忽奔驶。\n石横渠状穿凿，怪力祖谁氏。\n突如见头角，虎豹或蹲峙。\n横杠互枝柱，小艇俄纷委。\n苹藻翳泓澄，松竹荫崖涘。\n两山束鸟道，侧岸数鱼尾。\n缭然閟深幽，梵字迭危址。\n钟呗杂滩声，亭台森水底。\n凭栏几游目，杖策时临履。\n酒杓间茶铛，棋枰延昼晷。\n放怀得天倪，清啸谢尘滓。\n忽忘儿女缚，似接嬴秦子。\n顾予拙谋身，霜鬓飒垂耳。\n雅意在延龄，丹砂夙充饵。\n焉得兹结庐，帐念远桑梓。",
        "dynasty": "宋",
        "collection_info": null
    },
    {
        "title": "独游偶题",
        "author": "邢恕",
        "content": "颓然一睡足，岩溜尚潺湲。\n面几郎山郭，寂无人世喧。",
        "dynasty": "宋",
        "collection_info": null
    },
    {
        "title": "游浯溪",
        "author": "邢恕",
        "content": "归舟一夜泊浯溪，晓雨丝丝不作泥。\n□石苍崖访遗刻，更磨苔藓为留题。",
        "dynasty": "宋",
        "collection_info": null
    },
    {
        "title": "朝阳岩绝句  其一",
        "author": "邢恕",
        "content": "濯足临澄碧，和云卧石室。\n淅沥天风生，披襟当呼吸。",
        "dynasty": "宋",
        "collection_info": null
    },
    {
        "title": "朝阳岩绝句  其二",
        "author": "邢恕",
        "content": "岩巅风雨落泉声，岩下江流见底清。\n夹岸松筠倒流影，炊烟渔父近寒城。",
        "dynasty": "宋",
        "collection_info": null
    },
    {
        "title": "句  其一",
        "author": "邢恕",
        "content": "云容山色争奇□，远水遥天共落晖。",
        "dynasty": "宋",
        "collection_info": null
    },
    {
        "title": "句  其二",
        "author": "邢恕",
        "content": "城隅楼榭与云平，城下溪流见底清。",
        "dynasty": "宋",
        "collection_info": null
    },
    {
        "title": "句  其三",
        "author": "邢恕",
        "content": "涢水带西城，城高敞郡亭。",
        "dynasty": "宋",
        "collection_info": null
    },
    {
        "title": "句  其四",
        "author": "邢恕",
        "content": "随为楚西南，郡颇富山水。",
        "dynasty": "宋",
        "collection_info": null
    },
    {
        "title": "别石坚",
        "author": "释大眼",
        "content": "心如一片苗，是苗皆可植。\n莫种谁堆培，莫容荆与棘。",
        "dynasty": "宋",
        "collection_info": null
    },
    {
        "title": "留京师思归",
        "author": "王仲甫",
        "content": "黄金零落大刀头，玉筯归期划到秋。\n红锦寄鱼风逆浪，碧箫吹凤月当楼。\n伯劳知我经春别，香蜡窥人一夜愁。\n好去渡江千里梦，满天梅雨是苏州。",
        "dynasty": "宋",
        "collection_info": null
    },
    {
        "title": "登天清阁",
        "author": "赵士掞",
        "content": "夕阳低尽已西红，百尺楼高万里风。\n白髮年年何处得，只应多在倚栏中。",
        "dynasty": "宋",
        "collection_info": null
    },
    {
        "title": "游虎丘",
        "author": "赵士宇",
        "content": "脱身到泉石，钓具一篷舟。\n涧险松筠合，山深宫殿秋。\n角巾可投檄，尊酒且浇愁。\n甚愧阮宣子，青鈱挂杖头。",
        "dynasty": "宋",
        "collection_info": null
    },
    {
        "title": "送程给事知越州",
        "author": "毕仲衍",
        "content": "朝回鸣橹下东流，人自承明向越州。\n印绶光华将过里，江山萧洒去迎秋。\n香销琐闼成新梦，云映蓬莱识旧游。\n须体圣心图任切，鑑湖虽好莫淹留。",
        "dynasty": "宋",
        "collection_info": null
    },
    {
        "title": "鹿鸣宴赠歌妓",
        "author": "翁迈",
        "content": "年方十三四，娇羞懒举头。\n舞余驹皎皎，歌罢鹿呦呦。\n近座香先喷，持杯玉更柔。\n高唐人去远，谁与话风流。",
        "dynasty": "宋",
        "collection_info": null
    },
    {
        "title": "矢惠洪问住山  其一",
        "author": "释怀志",
        "content": "万机俱罢付痴憨，踪迹常容野鹿参。\n不脱麻衣拳作枕，几生梦在绿萝庵。",
        "dynasty": "宋",
        "collection_info": null
    },
    {
        "title": "矢惠洪问住山  其二",
        "author": "释怀志",
        "content": "山中住，独掩柴门无别趣，三个柴头品字煨，不用援毫文彩露。",
        "dynasty": "宋",
        "collection_info": null
    },
    {
        "title": "偶书",
        "author": "印首座",
        "content": "折脚铛见谩自煨，饭余长是坐堆堆。\n一从近日生涯拙，百鸟衔华去不来。",
        "dynasty": "宋",
        "collection_info": null
    },
    {
        "title": "偈一首",
        "author": "印首座",
        "content": "不挂寸丝方免寒，何须特地袅长竿。\n而今落落零零也，七佛之名甚处安。",
        "dynasty": "宋",
        "collection_info": null
    },
    {
        "title": "偈",
        "author": "印首座",
        "content": "丘师伯莫晓，寂寂明皎皎。\n日午打三更，谁人打得了。",
        "dynasty": "宋",
        "collection_info": null
    },
    {
        "title": "送罗正之年兄出使二浙",
        "author": "赵挺之",
        "content": "相逢三十春，欢宴殊未足。\n都门今见君，行意一何速。\n正之南国秀，德业素所畜。\n才名振京师，贤达竞推毂。\n当年诸邑政，惠爱春兰馥。\n惟思结恩信，几欲弛鞭扑。\n一朝使王畿，茂草鞠圜狱。\n高怀富经纶，余事归简牍。\n风骚入冥搜，落笔动盈幅。\n忠诚人所怀，正直神介福。\n轻舟扬高旌，锦袂耀乡服。\n西风浙江远，秋色方在目。\n欢声溢闾巷，喜气霑僮仆。\n东南岁仍饥，仁主意方属。\n君才固有余，足以振疲俗。\n行闻变潢潦，千里尽平陆。\n功成办归装，来赴严君促。",
        "dynasty": "宋",
        "collection_info": null
    },
    {
        "title": "朱氏天和堂",
        "author": "赵挺之",
        "content": "华亭山水佳，秀色宛如画。\n前贤有隐蹟，卜筑俟来者。\n高人养天和，放浪寄林野。\n安知岁月徂，但喜名利舍。\n传家得之子，流辈推博雅。\n春风振客衣，逸棹东南下。\n赋诗台阁彦，落落珠玑泻。\n持觞拜亲膝，喜色动乡社。\n都城十二衢，尘土翳车马。\n一梦逐君行，兹怀已潇洒。",
        "dynasty": "宋",
        "collection_info": null
    },
    {
        "title": "杨十七应之兄学士挽辞",
        "author": "赵挺之",
        "content": "廓落襟怀德艺优，身名曾不问沈浮。\n当年册府曾同命，早岁文场每并游。\n寂寂旧庐东南东观晓，翩翩归旐北邙秋。\n都城犹记樽前别，精爽今随逝水流。",
        "dynasty": "宋",
        "collection_info": null
    },
    {
        "title": "过黯淡滩",
        "author": "初惟深",
        "content": "溪流怪石碍通津，一一操舟若有神。\n自是世间无妙手，古来何事不由人。",
        "dynasty": "宋",
        "collection_info": null
    },
    {
        "title": "呈荆公",
        "author": "初惟深",
        "content": "年来身计欲何为，跌宕无成一轴诗。\n懒把行藏问詹尹，愿将生死遇秦医。\n丹青效虎留心拙，斤匠良工入手迟。\n此日知音堪属意，枯桐正在半焦时。",
        "dynasty": "宋",
        "collection_info": null
    },
    {
        "title": "游园不遇主人题壁",
        "author": "初惟深",
        "content": "何年突兀庭前石，昔日何人种松柏。\n乘兴閒来就榻眠，一枕春风君莫惜。\n城西今古阳山色，城中谁有千年宅。\n往来何必见主人，主人自是亭中客。",
        "dynasty": "宋",
        "collection_info": null
    },
    {
        "title": "绝句",
        "author": "初惟深",
        "content": "多年不见玉川翁，今日相逢小榭东。\n依旧清凉无长物，只余松桧养秋风。",
        "dynasty": "宋",
        "collection_info": null
    },
    {
        "title": "谒荆公不遇",
        "author": "初惟深",
        "content": "春江渺渺抱墙流，烟草茸茸一片愁。\n吹尽柳花人不见，春旗催日下城头。",
        "dynasty": "宋",
        "collection_info": null
    },
    {
        "title": "挽张几道",
        "author": "初惟深",
        "content": "吴郡声名顾与张，龙门当日共升堂。\n青衫始见登华省，丹旐俄闻入故乡。\n含泪孤儿生面垢，断肠慈母满头霜。\n嗟君十载人间事，不及南柯一梦长。",
        "dynasty": "宋",
        "collection_info": null
    },
    {
        "title": "和吴门章太守五日宴九老于广华诗",
        "author": "初惟深",
        "content": "使君萧洒上宾闲，金地无人昼敞关。\n风静箫声来世外，日长仙境在人间。\n诗成郢客争挥翰，曲罢吴姬一破颜。\n此节东南无此会，高名千古映湖山。",
        "dynasty": "宋",
        "collection_info": null
    },
    {
        "title": "红梅",
        "author": "初惟深",
        "content": "清香皓质世称奇，谩作轻红也自宜。\n紫府与丹来换骨，春风吹酒上凝脂。\n直教腊雪无藏处，只恐朝云有散时。\n溪上野桃何足种，秦人应独未相知。",
        "dynasty": "宋",
        "collection_info": null
    },
    {
        "title": "古柏",
        "author": "初惟深",
        "content": "四边乔木尽儿孙，曾见吴宫几度春。\n若使当时成大厦，也应随例作埃尘。",
        "dynasty": "宋",
        "collection_info": null
    },
    {
        "title": "虎丘",
        "author": "初惟深",
        "content": "晋人事高旷，所得多奇僻。\n云岩佛子庐，曾为二王宅。\n当时槃乐地，俯仰成今昔。\n林泉亦余好，徘徊想遗迹。\n那知非昔人，復作登临客。",
        "dynasty": "宋",
        "collection_info": null
    },
    {
        "title": "剑池",
        "author": "初惟深",
        "content": "云崖倚天开，苍渊下澄澈。\n世传灵剑飞，山石千丈裂。\n神踪去不返，今作蛟龙穴。\n是非漭难诰，岁久多异说。\n惟当清夜来，静赏潭上月。",
        "dynasty": "宋",
        "collection_info": null
    },
    {
        "title": "千人石",
        "author": "初惟深",
        "content": "生公天人师，讲法花雨堕。\n当时听法众，片石千人坐。\n山祇常护持，山鸟不敢污。\n野人心茫然，傲荡多酒过。\n醉来不肯归，石上看云卧。",
        "dynasty": "宋",
        "collection_info": null
    },
    {
        "title": "程公闢留客开元饮  其一",
        "author": "初惟深",
        "content": "昼锦新坊路稍西，兴来携客就僧扉。\n樽前倒玉清无比，笔下铿金妙欲飞。\n篮舆直须乘月去，榜歌时听采菱归。\n流传白雪吴城满，顿觉炎歊一夕微。",
        "dynasty": "宋",
        "collection_info": null
    },
    {
        "title": "程公闢留客开元饮  其二",
        "author": "初惟深",
        "content": "仙老论文小往还，多才令尹独能攀。\n携觞步入千做界，借榻清临一水间。\n笑语不惊沙鸟去，襟怀犹过野僧闲。\n城中此地无人爱，坐对西南见好山。",
        "dynasty": "宋",
        "collection_info": null
    },
    {
        "title": "牡丹",
        "author": "初惟深",
        "content": "嫚黄妖紫间轻红，谷雨初晴早景中。\n静女不言还爱日，彩云无定只愁风。\n炉烟坐觉沈檀薄，妆面回看粉黛空。\n此别又须经岁月，酒阑携烛绕芳丛。",
        "dynasty": "宋",
        "collection_info": null
    },
    {
        "title": "雪",
        "author": "初惟深",
        "content": "剪水飞花着地干，世间颜色比应难。\n谢家儿女空才思，只作因风柳絮看。",
        "dynasty": "宋",
        "collection_info": null
    },
    {
        "title": "渔父",
        "author": "初惟深",
        "content": "一叶生涯逐浪流，悠悠生事共萍浮。\n蓑披残雪湘江晚，鈎拂红尘渭水秋。\n买酒解衣杨柳岸，得鱼吹火荻芦洲。\n兴阑却返扁舟去，半掩柴门古渡头。",
        "dynasty": "宋",
        "collection_info": null
    },
    {
        "title": "赠黄君俞",
        "author": "初惟深",
        "content": "紫书夕降御床边，门下褒衣绕数千。\n捧檄喜随亲色动，授经荣胜主恩偏。\n相如好赋真童子，贾谊多才患少年。\n道在不须忧绛灌，一时卿相尽知贤。",
        "dynasty": "宋",
        "collection_info": null
    },
    {
        "title": "舟下建溪",
        "author": "初惟深",
        "content": "客航收浦月昏黄，野店无灯欲闭门。\n半出岸汀枫半死，繫舟犹有去年痕。",
        "dynasty": "宋",
        "collection_info": null
    },
    {
        "title": "过无为吴氏园池",
        "author": "初惟深",
        "content": "傍水寻幽径，青林昼掩扉。\n杨花入竹静，鸟影度塘稀。\n石好频移坐，波清任濯衣。\n沙鸥如有意，一一近人飞。",
        "dynasty": "宋",
        "collection_info": null
    },
    {
        "title": "都下寄友人叶褧之",
        "author": "初惟深",
        "content": "朝车皆有从，暮辙各有投。\n茫茫声利区，贱客难独留。\n岂无平生交，音容杳南州。\n幽怀欲有诉，寤寐不可求。\n追我夙昔欢，负子今日游。\n勉矣尚有适，所困非所羞。",
        "dynasty": "宋",
        "collection_info": null
    },
    {
        "title": "依韵答杨起公见寄",
        "author": "初惟深",
        "content": "释卷趋南亩，霜风报穫时。\n不才谋事拙，寸禄及亲迟。\n通塞终难问，短长今自知。\n何年得乘兴，闲趁逸人期。",
        "dynasty": "宋",
        "collection_info": null
    },
    {
        "title": "答公权晚春",
        "author": "初惟深",
        "content": "林圃芳菲尽，空阴绕院青。\n风条初脱絮，露沼欲生萍。\n地僻春犹冷，门闲昼亦扃。\n临杯学强醉，怀抱只常醒。",
        "dynasty": "宋",
        "collection_info": null
    },
    {
        "title": "题九华阁",
        "author": "初惟深",
        "content": "斗起喧卑地，尘埃不入颜。\n微寻清昼梦，静看别州山。\n隐几孤鸿没，调琴远鹤完还。\n何时了吾事，来此伴君闲。",
        "dynasty": "宋",
        "collection_info": null
    },
    {
        "title": "题公权壁",
        "author": "初惟深",
        "content": "绕舍清阴白昼寒，野情晴喜到门阑。\n陶潜岁计惟栽菊，楚客家风只种兰。\n雨过落花粘履舄，日长轻絮点杯盘。\n明年官满君须去，此地应难得此欢。",
        "dynasty": "宋",
        "collection_info": null
    },
    {
        "title": "书通德官舍壁",
        "author": "初惟深",
        "content": "楚水分墙北，闽溪出舍东。\n冷云秋欲雪，高木昼常风。\n冠盖人声绝，音书鸟道通。\n如何阮家子，平地哭涂穷。",
        "dynasty": "宋",
        "collection_info": null
    },
    {
        "title": "明教院",
        "author": "初惟深",
        "content": "宝剎临苍峡，门迎万里船。\n湍声沉鸟语，岸沫拥蛟涎。\n朝供收崖栗，宵瓶煮石泉。\n平生林壑趣，向此合留连。",
        "dynasty": "宋",
        "collection_info": null
    },
    {
        "title": "送程给事知越州",
        "author": "周直孺",
        "content": "三吴冠盖并驱驰，名德如公亦已稀。\n胥口沈珠唐相事，会稽怀绶汉臣归。\n光华昼绣家山近，浩荡秋风画鹢飞。\n十万疲民待仁政，未应祗为脍鲈肥。",
        "dynasty": "宋",
        "collection_info": null
    },
    {
        "title": "送程给事知越州  其一",
        "author": "李深",
        "content": "从横才业耸青冥，出处三朝重老成。\n南就金城几万里，东归戎节拥千兵。\n书从禹穴探应古，诗想鸡林购得名。\n莫醉故园风月久，壶浆父老已来迎。",
        "dynasty": "宋",
        "collection_info": null
    },
    {
        "title": "送程给事知越州  其二",
        "author": "李深",
        "content": "白首雍容侍从中，高怀常寄五湖东。\n游文仙殿才终别，作牧稽山地更雄。\n去国旌旗迎晓日，过家鲈橘正秋风。\n异时治行如登用，故事西京有弱翁。",
        "dynasty": "宋",
        "collection_info": null
    },
    {
        "title": "题范文正公祠堂  其一",
        "author": "李深",
        "content": "一章奏免鸟衔茶，惠及饶民几万家。\n遗老至今怀德政，为余谈此屡咨嗟。",
        "dynasty": "宋",
        "collection_info": null
    },
    {
        "title": "题范文正公祠堂  其二",
        "author": "李深",
        "content": "危言迁谪向江湖，放意云山道岂孤。\n忠信平生心自许，吉凶何恤赋灵乌。",
        "dynasty": "宋",
        "collection_info": null
    },
    {
        "title": "和张祜韵",
        "author": "傅宏",
        "content": "远望阳城湖，八九云梦吞。\n白云宿殿罅，青藓埋松根。\n樵唱林间路，渔歌寺外村。\n避喧嗜飞阁，未若叩禅门。",
        "dynasty": "宋",
        "collection_info": null
    },
    {
        "title": "和孟郊韵",
        "author": "傅宏",
        "content": "修顶磨穹苍，云烟杂古床。\n僧饭钟声远，仙风桂子香。\n老桧有寒操，怪石多冷光。\n俯瞰城郭人，衮衮名利场。",
        "dynasty": "宋",
        "collection_info": null
    },
    {
        "title": "钓台",
        "author": "贾青",
        "content": "万迭层峰夹两溪，雨余清气却炎晖。\n何时学得严陵傲，洗尽尘襟卧钓矶。",
        "dynasty": "宋",
        "collection_info": null
    },
    {
        "title": "黯淡院",
        "author": "贾青",
        "content": "溪声滩外急，草色两中深。\n客意自南北，山光无古今。",
        "dynasty": "宋",
        "collection_info": null
    },
    {
        "title": "送越帅程公闢",
        "author": "曾孝宗",
        "content": "虎符分盾浙江东，舣棹都门使旆雄。\n双浆徘徊枌社日，高牙摇曳剡溪风。\n蓬莱阁宴公书简，贺监湖浮狱榜空。\n行听越民歌德政，亟还青琐见旌忠。",
        "dynasty": "宋",
        "collection_info": null
    },
    {
        "title": "题清芬阁",
        "author": "刘管",
        "content": "自从笔削三千首，復见风骚二百年。\n佳句独为时辈许，幽光长伴客星悬。\n耳孙文采方高蹈，鼻祖声名更盛传。\n曾到先生栖隐处，桐君山下好林泉。",
        "dynasty": "宋",
        "collection_info": null
    },
    {
        "title": "题清芬阁",
        "author": "马偕",
        "content": "煌煌英烈照穹苍，清节高名锦绣肠。\n千卷共传诗灿烂，万钟能鄙德馨香。\n清芬自是流余庆，佳气终当及后昌。\n逸韵云孙风味好，鹏抟九万看翱翔。",
        "dynasty": "宋",
        "collection_info": null
    },
    {
        "title": "和吴公仲庶游海云寺",
        "author": "薛繗",
        "content": "寺占灵峰更近州，喧阗驺从锦缠头。\n歌钟乍奏晴雷殷，戈甲急趋春水流。\n几处醉眠方枕籍，一城谣俗重嬉游。\n贤侯惠意民知否，几刻严闉为尔留。",
        "dynasty": "宋",
        "collection_info": null
    },
    {
        "title": "永州",
        "author": "杨永节",
        "content": "柳侯好倔奇，颇类元道州。\n遂令舂陵行，至今犹风流。",
        "dynasty": "宋",
        "collection_info": null
    },
    {
        "title": "请州亭鼓山铭",
        "author": "丁竦",
        "content": "鼓屴崱，峰顶特。\n穷岛夷，俯封域。\n屏闽东，拱辰北。\n岁辛亥，帝司赤。\n竦绅烈，从陗陟。\n搴若华，揖瑶极。\n呵蜚霆，蹴鳌脊。\n披霄根，殚目力。\n高者仰，深必惕。\n谨其至，惟古则。",
        "dynasty": "宋",
        "collection_info": null
    },
    {
        "title": "紫阁",
        "author": "薛昌朝",
        "content": "阁下寒溪涨碧湍，阁前苍翠数峰环。\n危梯续蹬穿松下，细竹分泉落石前。\n好鸟啁啾争唤客，乱云开合巧藏山。\n独来应为禅僧笑，少有人能伴我闲。",
        "dynasty": "宋",
        "collection_info": null
    },
    {
        "title": "鲈乡亭",
        "author": "林肇",
        "content": "脍鲈珍珠是吴乡，丞相曾过赋短章。\n新作水斋堪寓目，旧停桂棹有余光。\n满前野景烟波阔，自后秋风意气长。\n莫待东曹归忆此，分悭居在碧州旁。",
        "dynasty": "宋",
        "collection_info": null
    },
    {
        "title": "宫词  其一",
        "author": "王仲修",
        "content": "四海梯航贺岁元，千官环佩拜中天。\n愿从今日称觞后，舜殿垂衣一万年。",
        "dynasty": "宋",
        "collection_info": null
    },
    {
        "title": "宫词  其二",
        "author": "王仲修",
        "content": "前殿风传万岁声，九重歌管乐昇平。\n欲知庆事丛元日，瑞气先从帝鼐生。",
        "dynasty": "宋",
        "collection_info": null
    },
    {
        "title": "宫词  其三",
        "author": "王仲修",
        "content": "元夜笙歌满上都，九霄皓月舞蟾蜍。\n烛龙穿仗来天际，万迭黄云覆帝车。",
        "dynasty": "宋",
        "collection_info": null
    },
    {
        "title": "宫词  其四",
        "author": "王仲修",
        "content": "玉钺光华引六虬，天街万烛拥宸游。\n端门五夜开黄幄，月在蓬山顶上头。",
        "dynasty": "宋",
        "collection_info": null
    },
    {
        "title": "宫词  其五",
        "author": "王仲修",
        "content": "春风来自斗杓东，万物欣欣鼓舞中。\n凤纸催裁宽大诏，拂明宣下未央宫。",
        "dynasty": "宋",
        "collection_info": null
    },
    {
        "title": "宫词  其六",
        "author": "王仲修",
        "content": "雪消鸳瓦东风暖，已觉金虬刻漏长。\n禁里春寒犹未放，日华先拂赭袍光。",
        "dynasty": "宋",
        "collection_info": null
    },
    {
        "title": "宫词  其七",
        "author": "王仲修",
        "content": "冒腊交春日向迟，雪残鳷鹊已多时。\n宫桃红小匀丹脸，御柳黄深展翠眉。",
        "dynasty": "宋",
        "collection_info": null
    },
    {
        "title": "宫词  其八",
        "author": "王仲修",
        "content": "万户千门入建章，金绳界路柳丝黄。\n和风偏度乐声细，晴日自随宫线长。",
        "dynasty": "宋",
        "collection_info": null
    },
    {
        "title": "宫词  其九",
        "author": "王仲修",
        "content": "殿外轻寒一凭栏，春衫初试觉微宽。\n钗头故插宜男草，图得君王带笑看。",
        "dynasty": "宋",
        "collection_info": null
    },
    {
        "title": "宫词  其一○",
        "author": "王仲修",
        "content": "画栋宵寒燕未来，江南谁寄一枝梅。\n闰年雪后春工晚，羯鼓催花满槛开。",
        "dynasty": "宋",
        "collection_info": null
    },
    {
        "title": "宫词  其一一",
        "author": "王仲修",
        "content": "云娇烟懒雨初晴，环碧风轻细浪生。\n尽日黄鹂不飞去，万年枝上听箫声。",
        "dynasty": "宋",
        "collection_info": null
    },
    {
        "title": "宫词  其一二",
        "author": "王仲修",
        "content": "太平无事似熙丰，天乐声和下帝宫。\n禽鸟也能知乐事，宫莺娇醉弄春风。",
        "dynasty": "宋",
        "collection_info": null
    },
    {
        "title": "宫词  其一三",
        "author": "王仲修",
        "content": "殿角风摇柳带长，御沟流水落花香。\n雨来双燕归应早，先上珠帘十二行。",
        "dynasty": "宋",
        "collection_info": null
    },
    {
        "title": "宫词  其一四",
        "author": "王仲修",
        "content": "玉阑万朵牡丹开，先摘姚黄献御杯。\n翠幙重重围绕定，料应蜂蝶不曾来。",
        "dynasty": "宋",
        "collection_info": null
    },
    {
        "title": "宫词  其一五",
        "author": "王仲修",
        "content": "春深百卉过芬芳，雕槛惟余芍药香。\n应是东君偏着意，日华浮动御衣黄。",
        "dynasty": "宋",
        "collection_info": null
    },
    {
        "title": "宫词  其一六",
        "author": "王仲修",
        "content": "红干绿淡有余香，芳草芊绵苑路长。\n鶗鴂一声寒食雨，游蜂应为百花忙。",
        "dynasty": "宋",
        "collection_info": null
    },
    {
        "title": "宫词  其一七",
        "author": "王仲修",
        "content": "柳絮飘零春事稀，绿荫零乱上瑶墀。\n好花着子青如豆，刧忆香红满槛时。",
        "dynasty": "宋",
        "collection_info": null
    },
    {
        "title": "宫词  其一八",
        "author": "王仲修",
        "content": "春气融和万物佳，殿前仍有四时花。\n宫人刧爱山家景，松竹阴中碾建茶。",
        "dynasty": "宋",
        "collection_info": null
    },
    {
        "title": "宫词  其一九",
        "author": "王仲修",
        "content": "帘垂珠阁对遥津，燕罢芳菲已半春。\n四部笙歌初散后，花前红烛引妃嫔。",
        "dynasty": "宋",
        "collection_info": null
    },
    {
        "title": "宫词  其二○",
        "author": "王仲修",
        "content": "宜春苑裏望春台，台下仙花已半开。\n地密无人敢偷折，万民喜待翠舆来。",
        "dynasty": "宋",
        "collection_info": null
    },
    {
        "title": "宫词  其二一",
        "author": "王仲修",
        "content": "欲晓初闻长乐钟，一庭残月海棠红。\n如何借得徐熙手，画作屏风立殿中。",
        "dynasty": "宋",
        "collection_info": null
    },
    {
        "title": "宫词  其二二",
        "author": "王仲修",
        "content": "晓风薄薄透罗衣，桃李芬芳长旧围。\n雨过御沟春水满，小滩风月漱珠玑。",
        "dynasty": "宋",
        "collection_info": null
    },
    {
        "title": "宫词  其二三",
        "author": "王仲修",
        "content": "汉殿东风弄晓晴，百花烘日近清明。\n披香博士今华髪，教得六宫歌舞成。",
        "dynasty": "宋",
        "collection_info": null
    },
    {
        "title": "宫词  其二四",
        "author": "王仲修",
        "content": "二月琼林花未开，风烟幂幂锁楼台。\n湿红生绿谁装点，直待春深圣驾来。",
        "dynasty": "宋",
        "collection_info": null
    },
    {
        "title": "宫词  其二五",
        "author": "王仲修",
        "content": "凤阙巍峨瑞气间，御沟春晚水潺潺。\n吾皇勤政无游幸，天廐门深八骏来。",
        "dynasty": "宋",
        "collection_info": null
    },
    {
        "title": "宫词  其二六",
        "author": "王仲修",
        "content": "卷幙风来满殿凉，晖晖红日上回廊。\n郢坊初进酴醾酒，别是人间一种香。",
        "dynasty": "宋",
        "collection_info": null
    },
    {
        "title": "宫词  其二七",
        "author": "王仲修",
        "content": "绿槐疏影满花砖，首夏清和未暑天。\n进食门前金合人，唐装宫女听传宣。",
        "dynasty": "宋",
        "collection_info": null
    },
    {
        "title": "宫词  其二八",
        "author": "王仲修",
        "content": "微凉殿阁庆云边，正是清中长养天。\n解愠阜财君德厚，熏风长泛舜琴弦。",
        "dynasty": "宋",
        "collection_info": null
    },
    {
        "title": "宫词  其二九",
        "author": "王仲修",
        "content": "宫槐御柳绕池亭，水殿中间暑气清。\n珠网帘深尘不到，静闻燕子引雏声。",
        "dynasty": "宋",
        "collection_info": null
    },
    {
        "title": "宫词  其三○",
        "author": "王仲修",
        "content": "金盘碧粽裹雕菰，九节菖蒲渍玉壶。\n拓地直临西海岸，朱书无用辟兵符。",
        "dynasty": "宋",
        "collection_info": null
    },
    {
        "title": "宫词  其三一",
        "author": "王仲修",
        "content": "艾虎钗头映翠翘，菖蒲泛酒舞宫腰。\n不须更铸江心照，皇帝聪明一似尧。",
        "dynasty": "宋",
        "collection_info": null
    },
    {
        "title": "宫词  其三二",
        "author": "王仲修",
        "content": "三伏金藏暑正隆，火云万里日轮红。\n禁中自有清凉地，不借麻姑避暑宫。",
        "dynasty": "宋",
        "collection_info": null
    },
    {
        "title": "宫词  其三三",
        "author": "王仲修",
        "content": "暑天何处避炎蒸，驾在萧台第九层。\n黄盖亭亭日将午，宫嫔催赐近臣冰。",
        "dynasty": "宋",
        "collection_info": null
    },
    {
        "title": "宫词  其三四",
        "author": "王仲修",
        "content": "太液池头水浸云，绿荷摇曳露华新。\n漾舟寻得双莲子，摘向金盘赠圣人。",
        "dynasty": "宋",
        "collection_info": null
    },
    {
        "title": "宫词  其三五",
        "author": "王仲修",
        "content": "日斜未掩苑东门，池面风烟向晚昏。\n谁道荷花娇欲语，夜来露冷却无言。",
        "dynasty": "宋",
        "collection_info": null
    },
    {
        "title": "宫词  其三六",
        "author": "王仲修",
        "content": "云罗雾縠晓风凉，绣幕黄龙绕画廊。\n宿雨乍收烟水静，曲池万柄绿荷香。",
        "dynasty": "宋",
        "collection_info": null
    },
    {
        "title": "宫词  其三七",
        "author": "王仲修",
        "content": "暴衣楼上清秋夜，河鼓星临十二城。\n银汉无梁不可渡，牵牛织女若为情。",
        "dynasty": "宋",
        "collection_info": null
    },
    {
        "title": "宫词  其三八",
        "author": "王仲修",
        "content": "长生殿裏更阑后，乞巧楼前月上时。\n河汉玉梯三十六，不知谁见画蛾眉。",
        "dynasty": "宋",
        "collection_info": null
    },
    {
        "title": "宫词  其三九",
        "author": "王仲修",
        "content": "玉箫声裏酌玻璃，风腊旍旗卷绛霓。\n星渚月斜珠露重，银河流水亦东西。",
        "dynasty": "宋",
        "collection_info": null
    },
    {
        "title": "宫词  其四○",
        "author": "王仲修",
        "content": "殿阁新秋气象清，玉阶露冷半雕蓂。\n六宫最重中元节，院院烧香读道经。",
        "dynasty": "宋",
        "collection_info": null
    },
    {
        "title": "宫词  其四一",
        "author": "王仲修",
        "content": "九月飞霜天地清，未央前殿燕簪缨。\n欲知重谷为先务，八彩眉间喜顺成。",
        "dynasty": "宋",
        "collection_info": null
    },
    {
        "title": "宫词  其四二",
        "author": "王仲修",
        "content": "瑟瑟西风下建章，御栏无限菊花香。\n天心亦爱黄金蕊，故遣轻云护早霜。",
        "dynasty": "宋",
        "collection_info": null
    },
    {
        "title": "宫词  其四三",
        "author": "王仲修",
        "content": "鳞鳞鸳瓦静无烟，六幕云低腊雪天。\n应是风流学胡蝶，过墙飞舞自翩翩。",
        "dynasty": "宋",
        "collection_info": null
    },
    {
        "title": "宫词  其四四",
        "author": "王仲修",
        "content": "瑶池初见一枝梅，为爱清香特地栽。\n今日御栏风露好，胜如山路雪中开。",
        "dynasty": "宋",
        "collection_info": null
    },
    {
        "title": "宫词  其四五",
        "author": "王仲修",
        "content": "飘浮瑞雪洒长空，混合干坤万象同。\n殿阁嶙峋如迭玉，凌晨人步广寒宫。",
        "dynasty": "宋",
        "collection_info": null
    },
    {
        "title": "宫词  其四六",
        "author": "王仲修",
        "content": "时和岁稔似熙丰，腊月仙京大雪中。\n殿阁园林都莹彻，云河不是水晶宫。",
        "dynasty": "宋",
        "collection_info": null
    },
    {
        "title": "宫词  其四七",
        "author": "王仲修",
        "content": "尧舜慈仁性自然，爱民如子食为天。\n都门瑞雪深盈尺，彤管应书大有年。",
        "dynasty": "宋",
        "collection_info": null
    },
    {
        "title": "宫词  其四八",
        "author": "王仲修",
        "content": "雪消宫殿苑梅芳，晓漏声迟下建章。\n天气清寒当腊日，沉香甲煎赐诸房。",
        "dynasty": "宋",
        "collection_info": null
    },
    {
        "title": "宫词  其四九",
        "author": "王仲修",
        "content": "楼台雪霁晓阴阴，珠网屏风御幄深。\n和气先春宫掖暖，凤钗不用辟寒金。",
        "dynasty": "宋",
        "collection_info": null
    },
    {
        "title": "宫词  其五○",
        "author": "王仲修",
        "content": "节纪天宁里社鸣，猗兰今日圣人生。\n如何表得千年瑞，万里黄河一带清。",
        "dynasty": "宋",
        "collection_info": null
    },
    {
        "title": "宫词  其五一",
        "author": "王仲修",
        "content": "华渚星流生睿主，九天歌管宴钧台。\n愿将圣寿齐南极，碧海蟠桃万度开。",
        "dynasty": "宋",
        "collection_info": null
    },
    {
        "title": "宫词  其五二",
        "author": "王仲修",
        "content": "岳神当面捧南山，馥鬰非烟拥圣颜。\n法部笙歌催献寿，閤门先引内朝班。",
        "dynasty": "宋",
        "collection_info": null
    },
    {
        "title": "宫词  其五三",
        "author": "王仲修",
        "content": "房星烨烨照明堂，陟配神皇咏我将。\n怵惕孝思霜露感，如山降福自穰穰。",
        "dynasty": "宋",
        "collection_info": null
    },
    {
        "title": "宫词  其五四",
        "author": "王仲修",
        "content": "十二珠帘上玉鈎，一声鸡唱下重楼。\n南郊渐近天和暖，选日司衣进大裘。",
        "dynasty": "宋",
        "collection_info": null
    },
    {
        "title": "宫词  其五五",
        "author": "王仲修",
        "content": "国家三岁一郊天，万骑云从锦绣鲜。\n陟降圆坛彻黄道，更虚小次特升烟。",
        "dynasty": "宋",
        "collection_info": null
    },
    {
        "title": "宫词  其五六",
        "author": "王仲修",
        "content": "璧月珠星应律灰，两班称庆一阳回。\n九韶声裏千秋曲，五色云中万寿杯。",
        "dynasty": "宋",
        "collection_info": null
    },
    {
        "title": "宫词  其五七",
        "author": "王仲修",
        "content": "大晟修成六律新，铿锵雅韵格三灵。\n殿前九奏人心悦，定有来仪凤舞庭。",
        "dynasty": "宋",
        "collection_info": null
    },
    {
        "title": "宫词  其五八",
        "author": "王仲修",
        "content": "八宝盘龙玉色明，未央排仗庆熙成。\n敛时福瑞为天赦，五岳齐呼万岁声。",
        "dynasty": "宋",
        "collection_info": null
    },
    {
        "title": "宫词  其五九",
        "author": "王仲修",
        "content": "蕊珠宫殿俯烟霞，宣政门开立正衙。\n刚日小王封大国，玉堂学士进新麻。",
        "dynasty": "宋",
        "collection_info": null
    },
    {
        "title": "宫词  其六○",
        "author": "王仲修",
        "content": "吾君圣学自通神，匪但书看逸少亲。\n妙绝长江春色丽，一时同赐紫枢臣。",
        "dynasty": "宋",
        "collection_info": null
    },
    {
        "title": "宫词  其六一",
        "author": "王仲修",
        "content": "圣人独看临轩陛，殿后双龙捧翠华。\n明日集英排大宴，御前先降出琵琶。",
        "dynasty": "宋",
        "collection_info": null
    },
    {
        "title": "宫词  其六二",
        "author": "王仲修",
        "content": "公卿拜舞进流霞，瑞气祥烟动日华。\n殿下排场如绵绣，紫云楼畔万株花。",
        "dynasty": "宋",
        "collection_info": null
    },
    {
        "title": "宫词  其六三",
        "author": "王仲修",
        "content": "重城放钥玉籤疏，四百银袍拜殿除。\n白日禹门三级浪，一声雷雨化鲲鱼。",
        "dynasty": "宋",
        "collection_info": null
    },
    {
        "title": "宫词  其六四",
        "author": "王仲修",
        "content": "道山玉府尽唐余，因命儒臣校鲁鱼。\n黄帕担床擎人内，麟台先进御前书。",
        "dynasty": "宋",
        "collection_info": null
    },
    {
        "title": "宫词  其六五",
        "author": "王仲修",
        "content": "囹圄空虚入颂歌，雪霜风雨四时和。\n君王德惠施天下，甘露偏于柳上多。",
        "dynasty": "宋",
        "collection_info": null
    },
    {
        "title": "宫词  其六六",
        "author": "王仲修",
        "content": "煌煌玉烛四时平，顺气熏蒸万物成。\n谩说蓬莱宫裏橘，宣和殿下荔枝生。",
        "dynasty": "宋",
        "collection_info": null
    },
    {
        "title": "宫词  其六七",
        "author": "王仲修",
        "content": "仁渐动植露华滋，朱实纍纍近玉墀。\n闻道庙堂恩数渥，宰臣新赐荔枝时。",
        "dynasty": "宋",
        "collection_info": null
    },
    {
        "title": "宫词  其六八",
        "author": "王仲修",
        "content": "太平气象满皇图，清晓祥烟捧帝居。\n四海销兵民乐业，熙然恩信及豚鱼。",
        "dynasty": "宋",
        "collection_info": null
    },
    {
        "title": "宫词  其六九",
        "author": "王仲修",
        "content": "上如尧舜爱民深，宵旰忧勤冠古今。\n后苑珍禽都放尽，万方人识好生心。",
        "dynasty": "宋",
        "collection_info": null
    },
    {
        "title": "宫词  其七○",
        "author": "王仲修",
        "content": "宰臣出省午漏下，卫士交番未刻深。\n续报六宫无事后，龙墀初月夜沉沉。",
        "dynasty": "宋",
        "collection_info": null
    },
    {
        "title": "宫词  其七一",
        "author": "王仲修",
        "content": "地雷设象圣言昭，上应星辰转玉杓。\n阳管气升君道正，忠贤类进小人消。",
        "dynasty": "宋",
        "collection_info": null
    },
    {
        "title": "宫词  其七二",
        "author": "王仲修",
        "content": "太平祥瑞符君德，鹤兔芝禾月不虚。\n玉检金绳旧仪在，不知谁献长卿书。",
        "dynasty": "宋",
        "collection_info": null
    },
    {
        "title": "宫词  其七三",
        "author": "王仲修",
        "content": "万类欣欣谢至阴，斡旋造化圣功深。\n须知天地生成意，便是君王爱物心。",
        "dynasty": "宋",
        "collection_info": null
    },
    {
        "title": "宫词  其七四",
        "author": "王仲修",
        "content": "访古搜奇得汉余，有名书画世间无。\n紫宸朝退捐声色，不看骊山按乐图。",
        "dynasty": "宋",
        "collection_info": null
    },
    {
        "title": "宫词  其七五",
        "author": "王仲修",
        "content": "四辅论思政事堂，尽收才杰置周行。\n掖庭职事分司局，铨择皆由紫极房。",
        "dynasty": "宋",
        "collection_info": null
    },
    {
        "title": "宫词  其七六",
        "author": "王仲修",
        "content": "迩英新殿在西厢，圣代隆儒过汉唐。\n讲罢赐茶班退后，槐盘龙影下修廊。",
        "dynasty": "宋",
        "collection_info": null
    },
    {
        "title": "宫词  其七七",
        "author": "王仲修",
        "content": "六曲屏风倚殿帷，君王几度欲题诗。\n却宣学士书无逸，又赐沉香笔数枝。",
        "dynasty": "宋",
        "collection_info": null
    },
    {
        "title": "宫词  其七八",
        "author": "王仲修",
        "content": "陇山鹦鹉羽毛鲜，养在金笼已数年。\n应为能言人爱惜，教成御制鹤冲天。",
        "dynasty": "宋",
        "collection_info": null
    },
    {
        "title": "宫词  其七九",
        "author": "王仲修",
        "content": "天子观渔陋鲁棠，涵曦亭下似沧浪。\n金鳞钓得龙颜喜，韶乐声中进玉觞。",
        "dynasty": "宋",
        "collection_info": null
    },
    {
        "title": "宫词  其八○",
        "author": "王仲修",
        "content": "西池曼衍鱼龙戏，燕罢回銮近夕阳。\n路远不乘双凤辇，玉鞍珠辔御龙骧。",
        "dynasty": "宋",
        "collection_info": null
    },
    {
        "title": "宫词  其八一",
        "author": "王仲修",
        "content": "茧馆轻寒晓漏残，春阴桑柘碧于蓝。\n宵衣愿治先农事，故敕宫娥学养蚕。",
        "dynasty": "宋",
        "collection_info": null
    },
    {
        "title": "宫词  其八二",
        "author": "王仲修",
        "content": "天星东壁夜辉辉，文物声明过昔时。\n人说宫中女学士，和成御制上元诗。",
        "dynasty": "宋",
        "collection_info": null
    },
    {
        "title": "宫词  其八三",
        "author": "王仲修",
        "content": "邻院相招象戏归，和衣卧到日平西。\n起来理通琵琶谱，花底春莺向晚啼。",
        "dynasty": "宋",
        "collection_info": null
    },
    {
        "title": "宫词  其八四",
        "author": "王仲修",
        "content": "谁向缑仙学玉笙，紫筠管密制新成。\n绮窗人静月明夜，能作箫台九凤声。",
        "dynasty": "宋",
        "collection_info": null
    },
    {
        "title": "宫词  其八五",
        "author": "王仲修",
        "content": "良家选入侍仙都，性慧从来爱读书。\n记得茂陵封禅事，满宫呼作女相如。",
        "dynasty": "宋",
        "collection_info": null
    },
    {
        "title": "宫词  其八六",
        "author": "王仲修",
        "content": "自补仙韶从帝游，盾随歌舞不知愁。\n新霜太液雁初下，岸柳萧疏又见秋。",
        "dynasty": "宋",
        "collection_info": null
    },
    {
        "title": "宫词  其八七",
        "author": "王仲修",
        "content": "爱读仙经沐道风，碧窗时叩紫阳钟。\n为逢节假无祗应，写了黄庭日未舂。",
        "dynasty": "宋",
        "collection_info": null
    },
    {
        "title": "宫词  其八八",
        "author": "王仲修",
        "content": "蒙金衫子鬰金黄，爱拍伊州入侧商。\n人道飞琼元自瘦，娉婷偏称窄衣裳。",
        "dynasty": "宋",
        "collection_info": null
    },
    {
        "title": "宫词  其八九",
        "author": "王仲修",
        "content": "圣人夜宴蓬莱殿，星汉沉沉玉漏迟。\n楼角轻云捧新月，宫人笑指似蛾眉。",
        "dynasty": "宋",
        "collection_info": null
    },
    {
        "title": "宫词  其九○",
        "author": "王仲修",
        "content": "花药栏干小雨晴，差差燕子拂帘旌。\n今朝下直全无事，写得新翻曲谱成。",
        "dynasty": "宋",
        "collection_info": null
    },
    {
        "title": "宫词  其九一",
        "author": "王仲修",
        "content": "乘舆前殿退朝初，玉案焚香午漏余。\n三省奏来祥瑞事，编排付与内尚书。",
        "dynasty": "宋",
        "collection_info": null
    },
    {
        "title": "宫词  其九二",
        "author": "王仲修",
        "content": "十三应选入宫来，便舞梁州送御杯。\n交袂当筵小垂手，回头招拍趁虚催。",
        "dynasty": "宋",
        "collection_info": null
    },
    {
        "title": "宫词  其九三",
        "author": "王仲修",
        "content": "探花时节按歌回，粉黛重匀傍照台。\n定是君王急宣召，忽然蟢子上头来。",
        "dynasty": "宋",
        "collection_info": null
    },
    {
        "title": "宫词  其九四",
        "author": "王仲修",
        "content": "银河清浅夜纵横，鱼钥传呼锁禁城。\n试上红楼三十级，凭栏好看月初生。",
        "dynasty": "宋",
        "collection_info": null
    },
    {
        "title": "宫词  其九五",
        "author": "王仲修",
        "content": "景阳钟动趁严妆，奉帚追随过未央。\n月落金门纔放钥，御衣初试百花香。",
        "dynasty": "宋",
        "collection_info": null
    },
    {
        "title": "宫词  其九六",
        "author": "王仲修",
        "content": "玲珑翠网隔尘埃，鑑裏双鸾挂宝台。\n睡起日高花影转，玉盘香篆半成灰。",
        "dynasty": "宋",
        "collection_info": null
    },
    {
        "title": "宫词  其九七",
        "author": "王仲修",
        "content": "下直归来日未晡，凤盘锦幄卷流苏。\n纱栊粉壁无尘到，挂起长康列女图。",
        "dynasty": "宋",
        "collection_info": null
    },
    {
        "title": "宫词  其九八",
        "author": "王仲修",
        "content": "银河初转水横流，星史人催报晓筹。\n金凤凰门开万钥，玉蟾蜍影挂西楼。",
        "dynasty": "宋",
        "collection_info": null
    },
    {
        "title": "宫词  其九九",
        "author": "王仲修",
        "content": "月沉天角晓星明，上直妆成趁五更。\n昨夜宣徽进言曲，仙韶院裏未知名。",
        "dynasty": "宋",
        "collection_info": null
    },
    {
        "title": "庆侄耆登第",
        "author": "王仲修",
        "content": "锡宴便倾光禄酒，赐袍还照上林花。\n衣冠盛事堪书日，六世词科只一家。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王仲修",
        "content": "乞麾占得山川胜，金纽新提左顾龟。\n苍阙斗龙辞日下，红旌引骑照江湄。\n剡溪月午何妨醉，曲水春余好赋诗。\n玉案天香携满袖，锦衣谁似过乡时。",
        "dynasty": "宋",
        "collection_info": null
    },
    {
        "title": "诗呈同院诸公六首  其一",
        "author": "邓忠臣",
        "content": "秋日同文馆，多朋信可依。\n慧莺还伴鎻，巧燕自知归。\n藻鑑由来定，翘材未觉稀。\n贤书早晚上，拭目看珠玑。",
        "dynasty": "宋",
        "collection_info": null
    },
    {
        "title": "诗呈同院诸公六首  其二",
        "author": "邓忠臣",
        "content": "秋日同文馆，朝晖淡淡光。\n聚蚊喧败帐，飞蝠入雕梁。\n香散青绫被，诗飜古锦囊。\n羣居有英彦，晤语兴何长。",
        "dynasty": "宋",
        "collection_info": null
    },
    {
        "title": "诗呈同院诸公六首  其三",
        "author": "邓忠臣",
        "content": "秋日同文馆，虚廊日几回。\n浮花出林杪，古樾蔽城隈。\n远笛悲仍壮，幽禽去又来。\n微吟还自喜，共和有清才。",
        "dynasty": "宋",
        "collection_info": null
    },
    {
        "title": "诗呈同院诸公六首  其四",
        "author": "邓忠臣",
        "content": "秋日同文馆，分场试未齐。\n借书穷石室，刋字费棠梨。\n想见英雄彀，谁当甲乙题。\n喜陪羣彦集，通籍在金闺。",
        "dynasty": "宋",
        "collection_info": null
    },
    {
        "title": "诗呈同院诸公六首  其五",
        "author": "邓忠臣",
        "content": "秋日同文馆，来游翰墨场。\n预闻周俊造，多有汉文章。\n兰室依新润，芸书识旧香。\n逢辰强思报，矫首咏明康。",
        "dynasty": "宋",
        "collection_info": null
    },
    {
        "title": "诗呈同院诸公六首  其六",
        "author": "邓忠臣",
        "content": "秋日同文馆，晨兴不待鸡。\n耽书迷甲子，行乐在东西。\n静对庭柯盼，閒常柿叶题。\n相期放朝后，连日醉如泥。",
        "dynasty": "宋",
        "collection_info": null
    },
    {
        "title": "未试即事杂书率用秋日同文馆为首句三首  其一",
        "author": "邓忠臣",
        "content": "秋日同文馆，沉沉鎻棘闱。\n捲帘襟乍快，欹枕梦先归。\n骤雨忧环堵，回风喜夹衣。\n十年经五试，抚事意多违。",
        "dynasty": "宋",
        "collection_info": null
    },
    {
        "title": "未试即事杂书率用秋日同文馆为首句三首  其二",
        "author": "邓忠臣",
        "content": "秋日同文馆，人閒景自长。\n重帘朝气入，嘉木午阴凉。\n朝市喧聊避，山林兴未忘。\n频添绕炉水，还与试香方。",
        "dynasty": "宋",
        "collection_info": null
    },
    {
        "title": "未试即事杂书率用秋日同文馆为首句三首  其三",
        "author": "邓忠臣",
        "content": "秋日同文馆，重门静不开。\n云随鸿影去，风送乐声来。\n插架书千轴，论文酒百杯。\n脱花陈叶满，还是作愁媒。",
        "dynasty": "宋",
        "collection_info": null
    },
    {
        "title": "天启有少年真喜事之句用其韵和",
        "author": "邓忠臣",
        "content": "慷慨论边事，飘萧动礼闱。\n贵须金印绾，老要玉闗归。\n食酪便榆塞，鸣铙惯鐡衣。\n悬知雄辩在，志愿未应违。",
        "dynasty": "宋",
        "collection_info": null
    },
    {
        "title": "诗呈同院后至诸公",
        "author": "邓忠臣",
        "content": "秋日同文馆，飞章待报回。\n丝纶先日降，鹓鹭忽朋来。\n诸彦俱精鉴，微生亦滥陪。\n纷纷五千牍，谁定冠伦魁。",
        "dynasty": "宋",
        "collection_info": null
    },
    {
        "title": "诗呈同院",
        "author": "邓忠臣",
        "content": "秋日同文馆，论交手重携。\n胡秦常恨邈，李杜岂堪齐。\n尚喜新知语，閒思旧句题。\n十年劳梦想，同直集英西。",
        "dynasty": "宋",
        "collection_info": null
    },
    {
        "title": "初入试院",
        "author": "邓忠臣",
        "content": "东门骢马止行行，被诏秋闱阅俊英。\n三岛隔云天北极，万灯明路国西城。\n人閒聊假诗书乐，地远还闻市井声。\n一夜凉风起阊阖，月中应有桂枝生。",
        "dynasty": "宋",
        "collection_info": null
    },
    {
        "title": "试院即事呈诸公",
        "author": "邓忠臣",
        "content": "俊游常恨邈山河，邂逅文闱喜屡过。\n朱簿分明俱鼎立，墨图伻位看星罗。\n人开户牖还相近，朝进英材信可歌。\n双钥重闗非不密，只应无奈梦魂何。",
        "dynasty": "宋",
        "collection_info": null
    },
    {
        "title": "奉酬  其一",
        "author": "邓忠臣",
        "content": "秋闱深鎻觉愁多，赖有英游玉趾过。\n日望高楼吟楚月，梦随明月到湘罗。\n南宫曾看挥华藻，西馆还来共笑歌。\n六稔飞光如过隙，人生谁奈老催何。",
        "dynasty": "宋",
        "collection_info": null
    },
    {
        "title": "奉酬  其二",
        "author": "邓忠臣",
        "content": "试场未动文书静，官舍相联步履过。\n千丈苍波争倚薄，十围便腹有森罗。\n登临已结骚人恨，填委终翻劳者歌。\n后夜中秋佳月色，惟予不饮奈明何。",
        "dynasty": "宋",
        "collection_info": null
    },
    {
        "title": "重九考罢试卷书呈同院诸公二首  其一",
        "author": "邓忠臣",
        "content": "题遍朱籖栋宇充，灯窗长听景阳钟。\n昏眵直要金箆刮，黎瘦都如饭颗逢。\n文律自随星斗变，月评应合士人从。\n了无一事犹深鎻，辜负东篱菊品浓。",
        "dynasty": "宋",
        "collection_info": null
    },
    {
        "title": "重九考罢试卷书呈同院诸公二首  其二",
        "author": "邓忠臣",
        "content": "屡见高文试泽宫，长年参校愧龙钟。\n悬黎待价由来久，緑绮知音不易逢。\n吉语乍闻随鹊喜，归期专欲问龟从。\n到家莫负如泥约，光禄供醪味渐浓。",
        "dynasty": "宋",
        "collection_info": null
    },
    {
        "title": "夜听无咎文潜对榻诵诗响应达旦钦服雄俊辄用九日诗韵奉贻",
        "author": "邓忠臣",
        "content": "连床交语响舂容，激楚评骚彻晓钟。\n绕宅金丝神共听，满潭雷雨剑初逢。\n信知自有江山助，便欲长操几杖从。\n俱是年家情不浅，依兰应许丐香浓。",
        "dynasty": "宋",
        "collection_info": null
    },
    {
        "title": "同舍问及故山景物用钟字韵诗以答",
        "author": "邓忠臣",
        "content": "吾庐高对玉池峰，日听诸天奏鼓钟。\n海外鹤归青嶂觉，洞中花落碧溪逢。\n翻经夜对高禅请，采叶晨邀老圃从。\n说与羣仙如画出，纷然归思乱云浓。",
        "dynasty": "宋",
        "collection_info": null
    },
    {
        "title": "感兴復用钟字韵戏呈同舍",
        "author": "邓忠臣",
        "content": "五年湘水听霜枫，长乐初闻此夜钟。\n辽鹤亦知华表在，仙棋犹许烂柯逢。\n蓬山道藏聊为戏，石室真游久欲从。\n便拟作歌招隐去，人间得意不须浓。",
        "dynasty": "宋",
        "collection_info": null
    },
    {
        "title": "和蔡肇慎思说家山之胜用其语得诗",
        "author": "邓忠臣",
        "content": "野桥随岸架，茅屋依林修。\n木落吟霜狖，云晴舞雪鸥。\n山屏当户列，瀑布入溪流。\n只合樵歌唱，何因得蔡讴。",
        "dynasty": "宋",
        "collection_info": null
    },
    {
        "title": "寄次张弟",
        "author": "邓忠臣",
        "content": "猫头竹叶细檀栾，新笋如椽日满盘。\n寄语儿童莫多取，来春从上万余竿。",
        "dynasty": "宋",
        "collection_info": null
    },
    {
        "title": "和文潜嘲无咎夜起明灯诵予诗",
        "author": "邓忠臣",
        "content": "参横月转与天高，归士飞心忆大刀。\n故作楚吟排滞思，吟成风叶更萧骚。",
        "dynasty": "宋",
        "collection_info": null
    },
    {
        "title": "奉答张文潜戏赠",
        "author": "邓忠臣",
        "content": "拚老工诗恨不高，苦心错玉与砻刀。\n正如天禄秋风夜，剔尽寒灯着广骚。",
        "dynasty": "宋",
        "collection_info": null
    },
    {
        "title": "再谢周颙之句二首  其一",
        "author": "邓忠臣",
        "content": "眼看秋雁歌汾水，心到阳闗唱渭城。\n却被维摩居士笑，海潮音作断肠声。",
        "dynasty": "宋",
        "collection_info": null
    },
    {
        "title": "再谢周颙之句二首  其二",
        "author": "邓忠臣",
        "content": "秋日照歌淮上舫，春花引醉福昌城。\n何如阊阖门西北，卧听秋风枕畔声。",
        "dynasty": "宋",
        "collection_info": null
    },
    {
        "title": "小诗戏无咎",
        "author": "邓忠臣",
        "content": "文书盈几法筵埋，香火秋来愿稍乖。\n得似鹿门携手去，定随绣佛镇长斋。",
        "dynasty": "宋",
        "collection_info": null
    },
    {
        "title": "已未年春与伯时较试南宫同年被命者六人今兹西馆唯同伯时一人而已因书奉呈",
        "author": "邓忠臣",
        "content": "十载京师五校文，并游多已据通津。\n再来更鎻城西馆，检点同年只一人。",
        "dynasty": "宋",
        "collection_info": null
    },
    {
        "title": "中秋月",
        "author": "邓忠臣",
        "content": "寂寥无声月亭午，蟾蜍通津堕清露。\n明星烂烂今何稀，美人荧荧隔烟雾。",
        "dynasty": "宋",
        "collection_info": null
    },
    {
        "title": "与文潜无咎对榻夜话达旦",
        "author": "邓忠臣",
        "content": "书窗灯火夜深明，窗外萧萧雨叶声。\n对榻不眠谈往事，紞如五鼓过严城。",
        "dynasty": "宋",
        "collection_info": null
    },
    {
        "title": "初伏大雨戏呈无咎四首  其一",
        "author": "邓忠臣",
        "content": "大明放朝官避暑，长廊翛翛绝尘土。\n汉家宫殿敞千门，紫阁拖云洒甘雨。\n雷恲电笑洗蒸郁，荡荡青天滑流乳。\n忆昨三年田舍中，六月正服农家苦。\n岂望生还直旧庐，得见张晁说新语。\n初听钧天骤窃抃，正似声闻躩起舞。\n喜乘初凉与晤歌，不忧庭潦垫垣户。\n径携斗酒相就醉，更置双鲤充君爼。",
        "dynasty": "宋",
        "collection_info": null
    },
    {
        "title": "初伏大雨戏呈无咎四首  其二",
        "author": "邓忠臣",
        "content": "汗流龟趺如炊釜，蜉蝣飞空蚁运土。\n眼看纎云上太清，曾不崇朝八荒雨。\n金柔火老旱太甚，咀嚼冰雪如饧乳。\n丰隆列缺及时来，苍生解除焦焚苦。\n张侯不辞茅屋漏，倚柱长吟可人语。\n爱君豪猛为君和，抚剑悲歌终起舞。\n南城酒垆醅新泼，不独黄公当门户。\n满酤鸱夷极懽酌，细摘园蔬供鼎爼。",
        "dynasty": "宋",
        "collection_info": null
    },
    {
        "title": "初伏大雨戏呈无咎四首  其三",
        "author": "邓忠臣",
        "content": "突洽尘鱼生甑釜，十年都城困风土。\n不辞挥汗过三伏，败屋怯听滂沱雨。\n张侯作诗召清风，渴读如饮雪山乳。\n笑我形容太瘦生，我亦悔前用心苦。\n晁子迭唱亦起予，两人终日同堂语。\n奈何拘学技艺穷，跛鼈欲趁骕骦舞。\n魁然围腹贮文史，朝来气爽寛酒户。\n为君急置槎头鳊，缕翠霖红落雕爼。",
        "dynasty": "宋",
        "collection_info": null
    },
    {
        "title": "初伏大雨戏呈无咎四首  其四",
        "author": "邓忠臣",
        "content": "神龟不识烹鱼釜，生潜深渊长黄土。\n谁令误落鱼网中，白昼冥冥作雷雨。\n嗟予蟠然别旧隐，空岩无人滴钟乳。\n松菊满山胡不归，愿同妻子忍攻苦。\n长歌漫漫何时旦，起坐中夜私自语。\n茅茨十九漏如渑，谁知华堂醉歌舞。\n山中吾庐归去来，峰插翠玉朝南户。\n注目操刀必割时，尸祝何烦越尊爼。",
        "dynasty": "宋",
        "collection_info": null
    },
    {
        "title": "曹子方用釜俎字韵赋诗见遗予洎张文潜晁无咎蔡天启因以奉酬并示四友",
        "author": "邓忠臣",
        "content": "长爱陈思咏萁釜，几年不见徂南土。\n朅来相逢翰墨场，夜窗共听空阶雨。\n跃马蔡卿能啮肥，好书张侯期饮乳。\n晁令知从博士迁，智囊不厌传经苦。\n于兹邂逅如夙契，睠我劬劳勤晤语。\n诗成乍变龙虎文，笔落更惊鸾鳯舞。\n我将隐遁山林姿，公等整顿干坤户。\n分同斥鷃抢榆枋，难伴牺牛登鼎俎。",
        "dynasty": "宋",
        "collection_info": null
    },
    {
        "title": "欲知归期近呈天启",
        "author": "邓忠臣",
        "content": "欲知归期近，行行重携手。\n掖垣隔华省，明日难邂逅。\n作者六七人，峥嵘竦神秀。\n藏蛰龙虎姿，风云即腾吼。\n嗟予自迟暮，老骥伏閒廐。\n夺珠不量力，揽臂犯牙口。\n平生辛苦行，何足为已有。\n政似逢毛嫱，归憎孟光丑。",
        "dynasty": "宋",
        "collection_info": null
    },
    {
        "title": "考校同文馆戏赠子方兼呈文潜",
        "author": "邓忠臣",
        "content": "五年坎壈哀南方，江湖魏阙两相忘。\n洞萝岩桂搴孤芳，月潭风渚俦渔郎。\n单阏孟夏草木长，望都楼观郁苍苍。\n谁令焚芰辞楚狂，復来上君白玉堂。\n黄门戟曜羽林枪，未央引籍班氐羌。\n云屯锦缚马斯臧，大官日膳琼为粮。\n追随威鳯鸣南冈，岂敢偃息復在床。\n投铃归休下殿傍，衞士传诏来如骧。\n馆阊阖外西城隍，书槖迫遽不及装。\n吁俊士集要言扬，得弓勿问何人亡。\n赵璧既入秦城偿，颕脱喜见锥出囊。\n同人于野不择乡，峨峨羽翮整颜行。\n王闲玉勒皆骕骦，伯喈怀赎望金商。\n魁梧奇伟值文房，家令数术应帝王。\n三英粲粲日争光，我辄与之较雌黄。\n芳菲满室兰生香，坐堂月久秋气凉。\n将军思归歌抚觞，倚梧目送雁南翔。\n想见葭菼水中央，洞庭河汉遥相望。\n香枫叶老赤染霜，感慨少日七步章。\n长安城西约郑庄，牵率不往有底忙。\n人生可意乃吉祥，快马划过小苑墻。\n入门烂醉银瓶浆，秦筝赵瑟喜高张。",
        "dynasty": "宋",
        "collection_info": null
    },
    {
        "title": "敬次无咎来韵抒写素怀兼呈文潜天启伯时仲远",
        "author": "邓忠臣",
        "content": "梁宋吴楚各异方，交情一契不相忘。\n况乃颜色琼枝芳，石渠金马从诸郎。\n我从潇湘烟水长，江湖饫见山色苍。\n扣舷弄月浩歌狂，朅来滥吹崇贤堂。\n储胥乍骇緑沉枪，击鼓震砻庸蜀羌。\n爰居受飨谋非臧，悔辞卑飞斑竹岗。\n终日獭祭书绕床，故山秋菊英可粮。\n西风梦挂南斗旁，翠蚪绛螭交首骧。\n坐看楼阙照天隍，壮心郁律军腾装。\n弢弓卧甲气不扬，挥斤欲斵？人亡。\n剑价倚待风胡偿，云间邂逅得智囊。\n洞庭钧天奏帝乡，慷慨奋激万夫行。\n天路灭没飞骕骦，张侯同声羽应商。\n蓬莱方丈屋连房，海口澜翻议百王。\n太乙下照青藜光，要我挟椠弄铅黄。\n四库颠倒翻芸香，蔡卿有来安西凉。\n慨慕玉闗归献觞，同官李柳并翱翔。\n鸾和节奏声央央，谁其力荐慰所望。\n九阍白日无雪霜，垂光虹霓急草章。\n沉冥清远雨蜀庄，人间势利本不忙。\n麒麟鸑鷟国珍祥，每恨官隔西掖墻。\n可使簸扬挹酒浆，不似箕斗名虚张。",
        "dynasty": "宋",
        "collection_info": null
    },
    {
        "title": "漫兴成章屡蒙子方宠和更辱赠句辄用奉酬",
        "author": "邓忠臣",
        "content": "声名词藻竞骎骎，不负平生许与心。\n呜凤自须谐玉磬，野麋祗合恋云林。\n清新每喜羊何和，冥默初闻雅颂音。\n不是南冠厌拘絷，楚人元爱楚风吟。",
        "dynasty": "宋",
        "collection_info": null
    },
    {
        "title": "邯郸道中夜行阻风",
        "author": "邓忠臣",
        "content": "欲泻悬河雨，先号拔木风。\n问津尨吠处，觅路霓光中。\n徒御忧羣盗，儿童笑拙翁。\n当知步兵哭，初不为途穷。",
        "dynasty": "宋",
        "collection_info": null
    },
    {
        "title": "和胡宿韵寄蒋之奇  其一",
        "author": "邓忠臣",
        "content": "梦罢静思岩野迴，何心商鼎作羹梅。\n东门祖帐新光宠，北斗枢星旧冠魁。\n无故弟兄真可乐，相忘父子总多才。\n扁舟若向东吴去，几杖何由日夕陪。",
        "dynasty": "宋",
        "collection_info": null
    },
    {
        "title": "和胡宿韵寄蒋之奇  其二",
        "author": "邓忠臣",
        "content": "独步文章妙一台，都门便欲挂冠迴。\n已怜天上三台路，未尽人间八斗才。\n坐幄每闻千里胜，占云初见四夷来。\n我公莫作遄归想，衣笥行看衮绣开。",
        "dynasty": "宋",
        "collection_info": null
    },
    {
        "title": "送程给事知越州",
        "author": "上官均",
        "content": "远民谁布上恩宽，一纸除书辍近班。\n候骑百城瞻使节，壶浆十里过乡关。\n云山缭绕讴吟外，铃阁从容指顾间。\n密诏未从疏傅请，追锋行看日边还。",
        "dynasty": "宋",
        "collection_info": null
    },
    {
        "title": "题耿氏温凊堂",
        "author": "上官均",
        "content": "远山终日自清辉，缥渺乔林野气微。\n秋菊已开陶令径，春风好舞老莱衣。\n溪头钓艇资閒兴，松下归禽伴息机。\n吟倚醉登堪自慰，不须怅望白云飞。",
        "dynasty": "宋",
        "collection_info": null
    },
    {
        "title": "望仙峰",
        "author": "傅权",
        "content": "嵯峨山势傍云天，试问谁来此望仙。\n终日望仙仙不见，始知仙道若茫然。",
        "dynasty": "宋",
        "collection_info": null
    },
    {
        "title": "横石潭",
        "author": "傅权",
        "content": "圆如冰鑑石平横，一派泉流到此停。\n我信龙潜应咫尺，终终大海润生灵。",
        "dynasty": "宋",
        "collection_info": null
    },
    {
        "title": "夜宿东岩寺",
        "author": "傅权",
        "content": "夜宿给孤园，悠然魂欲仙。\n恐惊沙上月，莫吸石间泉。\n露落萤初度，风回鹤欲眠。\n更瞻峰岭气，非雾復非烟。",
        "dynasty": "宋",
        "collection_info": null
    },
    {
        "title": "再游广福院",
        "author": "傅权",
        "content": "古寺荒凉近水涯，钟声朝暮落渔家。\n昔年踪迹曾经此，依旧残阳伴晚霞。",
        "dynasty": "宋",
        "collection_info": null
    },
    {
        "title": "东峰亭",
        "author": "臧诜",
        "content": "水西庭榭枕东峰，终日秋阴一径松。\n月到滩心来白鹭，云浮潭面起苍龙。\n最宜翠敛前山雨，长是声闻近寺钟。\n报捷功名今共闻，时携樽酒访遗踪。",
        "dynasty": "宋",
        "collection_info": null
    },
    {
        "title": "一华亭",
        "author": "朱敏功",
        "content": "自闻达摩西来意，五叶敷荣祇一花。\n从此祖风传不泯，灵芝到处有奇华。",
        "dynasty": "宋",
        "collection_info": null
    },
    {
        "title": "和王公觌赏海云山茶合江梅花",
        "author": "徐彦孚",
        "content": "万蕊山茶傍腊开，一番春信入江梅。\n追游共按黄金辔，纵赏还倾白玉杯。\n浓艷迎风香断续，疏枝横月影徘徊。\n隼旟不负登临兴，更约携朋载酒来。",
        "dynasty": "宋",
        "collection_info": null
    },
    {
        "title": "西园辨兰亭和韵",
        "author": "李之纯",
        "content": "绿叶纤长间紫茎，蜀人未始以兰名。\n有时只怪香盈室，此日方传誉满城。\n恩意和风扬馥鬰，光荣灏露滴清英。\n庭阶若不逢精鉴，何异深林静处生。",
        "dynasty": "宋",
        "collection_info": null
    },
    {
        "title": "雪后",
        "author": "李之纯",
        "content": "玉环晕月蟠长虹，飞沙捲土号阴风。\n黄云幂幂翳晴空，屋头唧唧鸣寒虫。\n天符夜下扶桑宫，玄冥震怒鞭鱼龙。\n鱼龙飞出沧海底，咄嗟如律愁神公。\n急𣂏北斗捲云汉，凌澌捲入天瓢中。\n椎璋碎六华，剪出寒珑璁。\n翩翩作穗大如手，千奇万巧难形容。\n恍如堕我银沙界，清光皜夜寒朣胧。\n肝肠作祟耿无寐，试把往事间追穷。\n男儿生须衔枚捲甲臂琱兮，径热虎穴策奇功。\n不然羊羔酒帐玻璃钟，侍儿醉脸潮春红。\n谁能蹇驴驼着灞陵东，骨相酸寒愁煞侬。\n屏山正吐黄虀气，笑倒坐间亡是公。",
        "dynasty": "宋",
        "collection_info": null
    },
    {
        "title": "真味堂",
        "author": "李之纯",
        "content": "问渠真味若为言，不着盐梅也自全。\n鼋鼎大夫徒染指，麯车公子谩流涎。\n胸中已有五千卷，徽外更听三两弦。\n此老清馋何所嗜，宦途嚼腊已多年。",
        "dynasty": "宋",
        "collection_info": null
    },
    {
        "title": "驾幸太学",
        "author": "李之纯",
        "content": "羽卫金舆焕彩章，天街端去入虞庠。\n严师致奠初加拜，延讲终篇不计行。\n万乘屈尊先郡国，诸生赐坐亚侯王。\n辅臣归美荣歌咏，首发清风政事堂。",
        "dynasty": "宋",
        "collection_info": null
    },
    {
        "title": "忆李之纯三首  其一",
        "author": "王从之",
        "content": "幼岁求真契，中年得伟人。\n倾怀当一面，投分许终身。\n灯火谈玄夜，莺花逐胜春。\n何时重一笑，胸次欲生尘。",
        "dynasty": "宋",
        "collection_info": null
    },
    {
        "title": "忆李之纯三首  其二",
        "author": "王从之",
        "content": "面目三年隔，音传万里遥。\n宦途俱蹭蹬，日事各萧条。\n志大谋常拙，身孤道亦消。\n本无当世用，隐处会相招。",
        "dynasty": "宋",
        "collection_info": null
    },
    {
        "title": "忆李之纯三首  其三",
        "author": "王从之",
        "content": "隽气倾天下，高情到古今。\n衔杯曼卿放，下笔老坡神。\n时论谁优劣，人材自屈伸。\n穷愁须理遣，不必泪沾巾。",
        "dynasty": "宋",
        "collection_info": null
    },
    {
        "title": "题道岩二十韵",
        "author": "黄诰",
        "content": "道士元周其姓胡，朝来遗我仙岩图。\n一堆盘石东西向，凿破混沌中心虚。\n欲知地面深且广，架屋百楹端有余。\n天池高下相灌溉，四柱卓立擎香炉。\n席帽近南犹仰视，云盖一峰蟠北隅。\n前岩后岩为表裏，直过可以肩篮舆。\n吴许遗留试剑石，葛艾弃置烧丹炉。\n当时俗眼固不识，一旦脱屣朝清都。\n至今丹井泉源涌，下接三江连五湖。\n春来桃李开锦绣，宛在武陵溪上居。\n人间酷热不能到，清风白水摇芙蕖。\n霜飞雪落万木死，玉叶青青长不枯。\n三清殿前拜章夜，香绕真仪七十躯。\n月光射入嵌空内，皎皎寒冰在玉壶。\n老龙耽睡忽惊觉，一霎万顷霑膏腴。\n物无疵疠年谷熟，有感则通如合符。\n本朝图经自该说，厥后荒废成丘墟。\n元周抵掌来必葺，十四年间復古初。\n崇宁天子降明诏，废者使兴传圣谟。\n郡邑何时月剡奏，毕封之祝相欢呼。",
        "dynasty": "宋",
        "collection_info": null
    },
    {
        "title": "三峡桥",
        "author": "黄诰",
        "content": "桥压神龙三四秋，良材应是鬼神搜。\n猿猱争饮涧中水，草木不知天下秋。\n隐士闲行随白鹿，道人长往驾青牛。\n灵源自与天河接，谁信江淮是末流。",
        "dynasty": "宋",
        "collection_info": null
    },
    {
        "title": "双剑峰",
        "author": "黄诰",
        "content": "泻成神剑倚双峰，天地为炉造化工。\n万丈虹霓连碧落，一声霹雳走丰隆。\n拂开岚障千山秀，削尽妖魔六宇空。\n应笑镆铘为小器，延平津上合雌雄。",
        "dynasty": "宋",
        "collection_info": null
    },
    {
        "title": "贺吴樵登第",
        "author": "黄诰",
        "content": "连云山下凤凰儿，何幸今朝见白眉。\n父子传经无异说，弟兄题塔又同时。\n北堂偕老椿千岁，南国联荣桂两枝。\n青史他年书茂实，一门忠孝是镃基。",
        "dynasty": "宋",
        "collection_info": null
    },
    {
        "title": "邵武",
        "author": "叶祖洽",
        "content": "江南烟雨蔽征轮，行近樵阳景渐真。\n鸟语乍闻如梦寐，林光初见长精神。",
        "dynasty": "宋",
        "collection_info": null
    },
    {
        "title": "钓台",
        "author": "叶祖洽",
        "content": "先生遗世者，长谢帝京尘。\n一钓桐江水，高名万古春。\n客星曾犯座，天子不能臣。\n台下千帆过，风波愁杀人。",
        "dynasty": "宋",
        "collection_info": null
    },
    {
        "title": "句",
        "author": "叶祖洽",
        "content": "已分桂叶争云路，不负榴花结露枝。",
        "dynasty": "宋",
        "collection_info": null
    },
    {
        "title": "句",
        "author": "李公寅",
        "content": "岭分东粤封疆阔，天限中原气象雄。",
        "dynasty": "宋",
        "collection_info": null
    },
    {
        "title": "枕流轩",
        "author": "林伯材",
        "content": "谁在红莲阵裏行，泠泠飞玉抱山清。\n几番人世兴亡梦，千古云涯黯淡声。\n春暖藓花随雨到，夜深寒月落溪明。\n倦怀一枕清凉地，斗薮尘埃羽翼生。",
        "dynasty": "宋",
        "collection_info": null
    },
    {
        "title": "破山八咏 兴福寺",
        "author": "刘拯",
        "content": "峨峨乌目山，曾临贵侯宅。\n重房昔珠翠，峻宇焕金碧。\n泉激晨霞明，松摇暮云白。\n宜尔山中人，日轮自朝夕。",
        "dynasty": "宋",
        "collection_info": null
    },
    {
        "title": "破山八咏 文举塔",
        "author": "刘拯",
        "content": "圆旨探双林，巵言发南华。\n万里归一空，谁云正非邪。\n门影摇青松，曾迴贵侯车。\n犹遗数屋塔，岌岌凌飞霞。",
        "dynasty": "宋",
        "collection_info": null
    },
    {
        "title": "破山八咏 救虎阁",
        "author": "刘拯",
        "content": "三昧游深慈，结宇依苍崖。\n猛虎伏嵬阁，拔箭非忘骸。\n穷兽虽覆车，危雀犹投怀。\n况我见已忘，而彼犹其侪。",
        "dynasty": "宋",
        "collection_info": null
    },
    {
        "title": "破山八咏 龙门涧",
        "author": "刘拯",
        "content": "白龙斗巍峰，长涧落千尺。\n灵泉应奇踪，高连暮云碧。\n寒影凌苍崖，清流动危石。\n八月苗正枯，犹能变甘泽。",
        "dynasty": "宋",
        "collection_info": null
    },
    {
        "title": "破山八咏 体如塔",
        "author": "刘拯",
        "content": "妙理悟三伊，巍巍抗奇节。\n千尺岩下松，萧然独凌雪。\n珠影虽青黄，月轮岂圆阙。\n危石扬寒泉，至今伴清绝。",
        "dynasty": "宋",
        "collection_info": null
    },
    {
        "title": "破山八咏 宗教院",
        "author": "刘拯",
        "content": "妙义传天台，迷云凈如扫。\n初终虽五时，修短自三草。\n结隐非此峰，获藏亦珍宝。\n秋来月正圆，独照松已老。",
        "dynasty": "宋",
        "collection_info": null
    },
    {
        "title": "破山八咏 空心潭",
        "author": "刘拯",
        "content": "碧潭发幽石，萧洒无纤尘。\n寒光湛秋月，有物难比伦。\n离鈎况无鱼，千尺徒垂纶。\n到此心已空，何用濯吾缨。",
        "dynasty": "宋",
        "collection_info": null
    },
    {
        "title": "破山八咏 御赐钟",
        "author": "刘拯",
        "content": "大声扣洪钟，万里来彤庭。\n鸟闲楼影重，星淡云气清。\n余响绕岩壑，林叶如迴惊。\n有客发深省，尘耳非谩倾。",
        "dynasty": "宋",
        "collection_info": null
    },
    {
        "title": "中峰",
        "author": "刘拯",
        "content": "蹑径君高亭，天远不敢局。\n疏捲檐花，百里在举目。\n江横缟带明，山隐螺髻绿。\n啼鸟破长烟，飞泉漱寒玉。\n云回猛虎啸，清风绕岩谷。\n飕飕入青松，古淡琴一曲。\n倚栏更凝望，斜阳上修竹。\n欲去还迟迟，胜概那可足。",
        "dynasty": "宋",
        "collection_info": null
    },
    {
        "title": "涵晖阁",
        "author": "刘拯",
        "content": "胜地清无一点埃，水晶城裏小瑶台。\n环堤柳弄碧云合，浮岛莲分翠盖来。",
        "dynasty": "宋",
        "collection_info": null
    },
    {
        "title": "秋霜阁",
        "author": "刘拯",
        "content": "翰林诗笔振千古，珊瑚照夜横雕梁。\n高文胜地占江左，我来戴胜初降桑。\n雨师愤鬰欲倾注，气蒸柱础如迸浆。\n清风执热逝可濯，定知五月飞秋霜。\n山盘左右俨环列，赏溪远带摩寒光。\n苍松怪柏倚层岭，不许桃李参其行。\n干缠薜荔俯危涧，渴龙矫矫鳞甲张。\n云生楼宇隐金绿，泉落庭除兰芷芳。\n虎传老包踞前壁，百兽辟易远我堂。\n像瞻黄檗若欺魄，智囊岂特降支郎。\n碧鸡一声破烟雾，静中不觉尘世忙。\n冥搜穷讨扫俗轨，更开竹径通禅房。\n荒台谁忆遗民钓，乐土长吟帝子章。\n避世征君想岩穴，濯缨孺子思沧浪。\n临流赋诗情骀荡，万虑不敢愁吾肠。\n会须畏夏继康乐，青松架壑聊相望。",
        "dynasty": "宋",
        "collection_info": null
    },
    {
        "title": "题采石渡",
        "author": "胡璞",
        "content": "抗议金銮反见雠，一杯蝉蜕此江头。\n当时醉弄波间月，今作寒光万里流。",
        "dynasty": "宋",
        "collection_info": null
    },
    {
        "title": "赠象环",
        "author": "陈植",
        "content": "销整新阶绕郡城，知师才智善经营。\n为怜世路多倾侧，故使行人尽坦平。\n一府轮蹄还往便，千门箕帚扫除清。\n乐游桥上红尘接，未免区区事送迎。",
        "dynasty": "宋",
        "collection_info": null
    },
    {
        "title": "冲虚宫",
        "author": "陈植",
        "content": "鼎边鸡犬知何在，云外龙鸾去已赊。\n惟有黄金余瓦砾，贫民时復得些些。",
        "dynasty": "宋",
        "collection_info": null
    },
    {
        "title": "吴江太湖笠泽虹桥诗",
        "author": "陈植",
        "content": "脍忆鲈鱼秋正肥，当年惟见季鹰归。\n沧波此处堪垂钓，当代无人肯拂衣。",
        "dynasty": "宋",
        "collection_info": null
    },
    {
        "title": "胥门",
        "author": "陈植",
        "content": "长堤柳线弄春柔，姑苏台下马如流。\n春波溶漾绿泼油，官船挝鼓百花洲。\n旌旗𪑓黪城上楼，烟中雉堞高山邱，呜呜清角行人愁。",
        "dynasty": "宋",
        "collection_info": null
    },
    {
        "title": "罾浦坊",
        "author": "陈植",
        "content": "疑是分开混沌初，奔奇走秀两相于。\n等閒开圃多栽竹，行到人家尽读书。\n宴饮直尝千户酒，盘飧惟候两潮鱼。\n九华峰顶真仙宅，罾浦坊中出辅车。",
        "dynasty": "宋",
        "collection_info": null
    },
    {
        "title": "句",
        "author": "陈植",
        "content": "天际三竿量日月，人间一镜照山河。",
        "dynasty": "宋",
        "collection_info": null
    },
    {
        "title": "赠广都遇寓舍贤妇二喻诗",
        "author": "顿起",
        "content": "尝闻赵清献，恤孤慰亡友。\n至今西蜀人，谈美不容口。\n二喻出儒家，清贫一无有。\n零丁依老姑，破屋僧堂后。\n相对诵诗书，未尝窥户牖。\n圭折玉弥方，山寒松更茂。\n县宰初闻名，咨嗟为之久。\n从容语其配，夫人曾见否。\n长者二十三，次亦十八九。\n青裾长蔽膝，荆簪短在首。\n我欲效清献，言不为人取。\n近于吾邑中，选婿得豪右。\n夫人相宰意，鱼蔬荐罇酒。\n屈致二喻来，呼名老与寿。\n女子当有行，诗称远父母。\n饥寒日月长，蓬荜风雨漏。\n大喻前致词，洒泪湿衣袖。\n荷德固已深，缄情亦须剖。\n上言亲未葬，心欲土自负。\n下述妹未笄，𡞦𡞦无傅姆。\n还家復献书，自叙贫且陋。\n铅华世所悦，铜臭非吾偶。\n肯效闾闬间，碌碌逐鸡狗。\n世无梁伯鸾，应嫌孟光丑。\n孔明若再生，承女甘箕箒。\n陈义一何高，夫人惊拊手。\n至今书稿在，光辉射星斗。\n董子慕高风，喜曰真吾妇。\n吾亲双白髪，吾弟室未授。\n睠言姊妹贤，可以相先后。\n五两币虽轻，意则千金厚。\n辎轩双造门，观者竞奔走。\n女子尚能尔，男儿宜自守。\n重聘或不来，岂欲终畎亩。\n畜德尚未充，高位亦虚受。\n寄语事君者，慎勿轻去就。",
        "dynasty": "宋",
        "collection_info": null
    },
    {
        "title": "元符二年二月七日按部过邛州火井县三友堂小酌杨公天隐尝令此邑令此邑以山水竹为三友余益以风月为五贤云",
        "author": "顿起",
        "content": "七盘一何高，苍翠浄寥廊。\n夜雨濯杉桧，春风散芝药。\n细云散岩色，细径度危筰。\n邑改井已泥，空余汉城郭。\n土瘠漫生茶，人稀时走玃。\n苔藓囹圄空，尘埃簿书閤。\n县圃何萧条，半樱半零落。\n偃蹇大夫松，委蛇君子鹤。\n试登三友堂，借问何人作。\n皆云杨先生，好诗心淡泊。\n乘兴山水间，此君共献酢。\n琅玕无俗韵，仁智有真乐。\n取友信可人，自待宜不薄。\n我来宴坐久，寂寥无唯诺。\n明月来徘徊，清风自萧索。\n因留风与月，相对成清酌。\n蟾光照金尊，余辉射杯酒。\n轻飔入朱弦，彷佛奏箫勺。\n醺然造忘形，神交通博约。\n醉号五贤堂，醒来资一噱。",
        "dynasty": "宋",
        "collection_info": null
    },
    {
        "title": "送程给事知越州",
        "author": "范育",
        "content": "雍容青琐汉儒臣，出牧东南七郡民。\n秘府内分龙节贵，故乡朝看锦衣新。\n湖山动色迎诗老，牛酒均欢慰路人。\n岂愧能名循吏后，应留美化大江滨。\n相逢日下黄门省，回首风前画鹢津。\n未省行春周泽国，即听鸣玉上枫宸。",
        "dynasty": "宋",
        "collection_info": null
    },
    {
        "title": "韦曲",
        "author": "范育",
        "content": "竹巷松门堆白沙，老农犹指相君家。\n林塘卜筑今谁问，谱牒名流空自嗟。\n万簇晴山开玉案，一溪春水满晴沙。",
        "dynasty": "宋",
        "collection_info": null
    },
    {
        "title": "流花亭",
        "author": "俞纯父",
        "content": "山溪穷洞府，江岸绕楼闉。\n晓艷尝迷客，飞香尚袭人。\n凭高能赋远，祖别重伤春。\n莫惜离歌醉，曾闻上玉津。",
        "dynasty": "宋",
        "collection_info": null
    },
    {
        "title": "天开岩",
        "author": "王献臣",
        "content": "觉皇普照黄金宅，西有峰峦插空碧。\n地灵不放幽境开，都把云萝锁顽石。",
        "dynasty": "宋",
        "collection_info": null
    },
    {
        "title": "麻姑坛",
        "author": "王献臣",
        "content": "我佩绿绮琴，独上麻姑坛。\n七弦试拂拭，一天星斗寒。\n仙子为我来，降语五云端。\n世人知音少，君今休要弹。",
        "dynasty": "宋",
        "collection_info": null
    },
    {
        "title": "澄虚阁",
        "author": "王献臣",
        "content": "此地留仙竈，仙人去何早。\n一粒药初成，空山绝灵草。\n竈傍五色土，令人百病好。\n况復饵丹人，朱颜几时老。",
        "dynasty": "宋",
        "collection_info": null
    },
    {
        "title": "泗州山",
        "author": "王献臣",
        "content": "大石小石皆罗列，造化安排非人设。\n覆者如轩深者洞，方者如屏平者席。\n可以安尊罍，可以横琴瑟。\n天边乌兔眼前飞，海上波澜掌中白。",
        "dynasty": "宋",
        "collection_info": null
    },
    {
        "title": "寂光寺",
        "author": "王献臣",
        "content": "霸业何劳问废兴，前人楼阁后人登。\n海山有籍归真主，云物无情属野僧。\n饮鹿澄潭环细浪，啼猿拱木网寒藤。\n纷华不见旧时事，惟有禅龛空报澄。",
        "dynasty": "宋",
        "collection_info": null
    },
    {
        "title": "句",
        "author": "胡宗炎",
        "content": "飞禽避轩盖，残果落莓苔。",
        "dynasty": "宋",
        "collection_info": null
    },
    {
        "title": "和蓬莱阁赏雪赋诗",
        "author": "许安世",
        "content": "南国收藏晚，黅天凛烈兴。\n日行黄道市，神御坎宫乘。\n元化初施种，穷阴乍丧朋。\n气随钧外转，云自泽中腾。\n集霰纷余凛，号风助峻棱。\n紫霄零杂佩，玄野碎增冰。\n缟色坳窊遍，寒光上下凝。\n候严知节应，空旷觉神澄。\n透隙还同舞，因方不待绳。\n雁飞朝愈急，鸡误夕相应。\n吟絮飘吴苑，禋茅秀楚塍。\n阶庭迷鹤鹜，林麓蔽薪蒸。\n瑶水三千里，昆崙九万层。\n槛前闚化国，波际失西陵。\n舟兴怀安道，鲈思鄙季鹰。\n胜游方罕值，高会喜相仍。\n涨海雄藩屏，东侯实股肱。\n蕊珠辞密侍，阿阁贲华称。\n将幕开樽俎，宾筵集俊能。\n醴杯亲劝酢，龙坂尽隮登。\n郢唱人谁继，皋谟世共矜。\n击辕知乱雅，附骥偶同蝇。\n绾席尘空满，婴衣体讵胜。\n仰瞻云汉丽，嘉惠岂虚膺。",
        "dynasty": "宋",
        "collection_info": null
    },
    {
        "title": "题清化山",
        "author": "许安世",
        "content": "霜钟清彻隔村闻，南渡横塘晓色分。\n浅浅溪流涵白石，微微山路入青云。\n劳生已负林泉约，薄宦空增世俗纷。\n见说定香无受想，为祛尘惑借余熏。",
        "dynasty": "宋",
        "collection_info": null
    },
    {
        "title": "游天章寺",
        "author": "许安世",
        "content": "常时俯仰尚为陈，千载重来感一深。\n曲水已伤迷故迹，崇山依旧对游人。\n萦纡雪路联珠骑，萧爽风亭岸角巾。\n秖恐瑶池归扈宴，不能修禊见深春。",
        "dynasty": "宋",
        "collection_info": null
    },
    {
        "title": "咏史",
        "author": "许安世",
        "content": "天下有诛赏，固非君所私。\n太宗泣君集，意恐劳臣疑。\n至公一以废，智术相维持。\n哀哉功名士，汲汲尚趋时。",
        "dynasty": "宋",
        "collection_info": null
    },
    {
        "title": "句",
        "author": "王邻臣",
        "content": "仲舒窥圃三年废，东野看花一日多。",
        "dynasty": "宋",
        "collection_info": null
    },
    {
        "title": "马啮麦",
        "author": "孔武仲",
        "content": "马啮麦，仆饮冰，北风轩轩摇丘林，霖霪十日吁可惊。\n南山喜见朝日升，寻阳北岸霜泥薄，穷腊独为千里行。\n五里聊一止，十里復一息。\n杨柳弄轻黄，已作春颜色。\n川原入眼虽似快，时节去家还可惜。\n啮麦不须饱，饮冰勿畏寒。\n起鞭移担復五里，帝乡即在须臾间。\n悠哉役夫勉桓桓，征途几何莫永嘆，亦莫悲歌行路难。",
        "dynasty": "宋",
        "collection_info": null
    },
    {
        "title": "儿归行",
        "author": "孔武仲",
        "content": "儿归儿不归，朝为子母欢。\n暮为禽鸟飞，故居不得返。\n深林安可依，此身寂寞已如此。\n我母在家应忆子，子今岂不思其亲。\n空有旧心无旧身，儿归儿不归。\n春已暮，朝多风，夕多雨。\n山虽有泉陇有黍，儿寒有谁诉，儿饥与谁语。\n万物卵翼皆相随，儿今不得儿子母。\n儿归儿不归，年年三月种麻时。\n此声烦且悲，闻昔一母生两儿。\n于已所生独爱之，麻生指作还家期。\n惟憎者来爱者去，物理反覆不可知。\n天公岂欲故如此，善恶报敏如埙箎。\n至今哀怨留空山，长为鍳戒子母间。\n岂独行客愁心颜，儿归摧痛伤心肝。",
        "dynasty": "宋",
        "collection_info": null
    },
    {
        "title": "胡人走马行",
        "author": "孔武仲",
        "content": "天街极目如平水，胡人走马天街裏。\n南宫宴罢晚色深，宿雨初干尘不起。\n胡巾满插汉京花，雕鞍一簇浓如霞。\n千蹄撇过在顷刻，闪电飞星不留迹。\n路旁看者如堵墻，街使传呼俱辟易。\n朝家和戎七十年，隻矢不射胡中天。\n尔曹不必夸驰骋，官家无意窥幽燕。\n稳将金帛北归去，万歳千秋祝明主。\n毡车满野春草长，任尔祁连山下住。",
        "dynasty": "宋",
        "collection_info": null
    },
    {
        "title": "昨日之日行",
        "author": "孔武仲",
        "content": "昨日之日嗟可忧，羣山积雨漫溪流。\n行人两两相负过，虽有桥梁如拍浮。\n南归童仆皆贾勇，阔步岂顾川无舟。\n狂澜更与人争力，一跌性命甘长休。\n乘险徼幸乃无患，作客如此真何求。\n今日之日却优游，青天挂幕阴霾收。\n朝阳透射鸟乌乐，宿潦平帖蛟龙愁。\n新花芳草色鲜莹，时而殷红垂石榴。\n风景清旷亦可嘉，旅衣酸寒马足羞。\n冈原渐高沮洳少，此行应快无迟留。",
        "dynasty": "宋",
        "collection_info": null
    },
    {
        "title": "车家行",
        "author": "孔武仲",
        "content": "上坂车声迟，下坂车声快。\n迟如鬼语相喧啾，快如溪沙泻鸣瀬。\n一车人十捧拥行，江南江北不计程。\n青天白日有时住，无人止得车轮声。\n晚来骤雨声濯濯，平晓郊原尽沟壑。\n方悟车家进退难，不如田家四时乐。",
        "dynasty": "宋",
        "collection_info": null
    },
    {
        "title": "猗猗堂下竹",
        "author": "孔武仲",
        "content": "猗猗堂下竹，我来初萌芽。\n生意甚蹇薄，纔能出泥沙。\n狂霖一夕作，霹雳连轰车。\n回首未几日，其成何速耶。\n修然数尺高，秀色蔚以佳。\n余阴过盆池，喜跃见鱼鲑。\n乃知地道敏，不待歳月賖。\n念彼远游子，聨翩入京华。\n势利勇奔趋，被服争豪奢。\n外虽逐喜好，顾盼相陵夸。\n中乃昏智识，有损无増加。\n曾竹之不如，徒比草木花。\n经风已簸落，枯槁良可嗟。\n而我方涉世，浩渺无津涯。\n因竹亦自悟，慨歌窗日斜。",
        "dynasty": "宋",
        "collection_info": null
    },
    {
        "title": "白湖泥",
        "author": "孔武仲",
        "content": "昔浮洞庭浪，今踏白湖泥。\n水陆虽异趣，客程皆崄巇。\n浮身无根株，转徙长路岐。\n尝闻昔人言，欲以瓦为衣。\n风雨辄不出，华堂安所栖。\n我今南復北，扰扰亦奚为。\n行役众所同，浩歌聊自怡。",
        "dynasty": "宋",
        "collection_info": null
    },
    {
        "title": "道中观荷花",
        "author": "孔武仲",
        "content": "放棹东南去，正值荷花荣。\n玉质不待染，仙香无限清。\n朱朱仍白白，脉脉復盈盈。\n迢递天风起，谁怜舞态轻。",
        "dynasty": "宋",
        "collection_info": null
    },
    {
        "title": "与廖开甫自淮南同行赴举相别二十五年復相遇于蕲水县为诗赠之",
        "author": "孔武仲",
        "content": "束书吾初走夷门，倾盖得君恨不早。\n兰溪驻马復相逢，二纪飞驰如电埽。\n惜君憔悴力不任，顾我沧浪髪先暠。\n忆昔同行气颇骄，青骢马快鞍鞯好。\n荒山破屋风豪横，大泽长堂雪倾倒。\n高谈洒落见天机，健句纵横滤腹藁。\n辛勤始得到京邑，文辞不入春官考。\n可怜六翮委沙泥，坐看群仙上蓬岛。\n壮年多难寸心折，劲镞已衰难破缟。\n而君施设有余才，西佐元戎夺城堡。\n牛刀拂拭试一县，如引沧浪灌行潦。\n归来赴愬天子庭，正欲披腹呈瑰宝。\n片辞未吐疾先入，藜杖扶行色枯槁。\n篮舆復指天涯去，长川横滥声浩浩。\n骅骝不日归王闲，那久低摧卧霜草。",
        "dynasty": "宋",
        "collection_info": null
    },
    {
        "title": "久长驿书事",
        "author": "孔武仲",
        "content": "空堂深深闪灯烛，羣奴鼾眠声动屋。\n豆肥草软马亦便，嚼美只如蚕上簇。\n天事由来不可量，初更月出星煌煌。\n须臾变作霏霏雨，客枕不眠知夜长。",
        "dynasty": "宋",
        "collection_info": null
    },
    {
        "title": "故县作",
        "author": "孔武仲",
        "content": "促促远行役，劳劳羣仆夫。\n上漂以霖雨，下溅以泥涂。\n寒入骨胫裂，润兼巾裳汚。\n行路何其难，我马亦已瘏。\n逢人问前舍，指点山墻孤。\n投得数閒屋，惨寂日已晡。\n横流正浩荡，惊飇尚号呼。\n篝火就空室，排入如燕雏。\n投醪不及均，自酌以为娱。\n箕踞不尔责，但愿僵者苏。\n亦有蕲春酒，汩汩倾浅壶。",
        "dynasty": "宋",
        "collection_info": null
    },
    {
        "title": "白砂驿作",
        "author": "孔武仲",
        "content": "浮云纷纷鏁太清，骤雨肃肃飞中庭。\n冰虀脱粟冷彻骨，欲语寂然谁和譍。\n辞家十日心甚壮，今日始觉愁肠幷。\n仆夫聚首亦不乐，泥深滩密尤难行。\n长途何意此艰险，彼苍其谁司晦明。\n闭门篝灯夜未久，试遶前楹望星斗。\n顽阴稍避避青冥，白月飞光临户牖。\n推移变态俄顷间，坐使惨寂成欢颜。\n群奴喧喧亦相语，明日快马临关山。\n阴亦不可知，晴亦不可必。\n尔曹稳眠莫匆匆，清明更待东方白。",
        "dynasty": "宋",
        "collection_info": null
    },
    {
        "title": "题鲍家铺",
        "author": "孔武仲",
        "content": "邮亭秣马朝寒天，雪云压山山涌泉。\n陇头客饥欲噤口，屋底人閒犹鼾眠。\n敲门得薪感相济，征衫如洗頼火然。\n江南亦有安栖处，却羡邮亭人稳佳。",
        "dynasty": "宋",
        "collection_info": null
    },
    {
        "title": "发光山",
        "author": "孔武仲",
        "content": "摇摇春霜草头白，冰如龙蛇当辙迹。\n天开日丽非偶然，昨夜满山明月色。\n忆昨北走关山中，下坂还登百千尺。\n狂风虚霰何可当，破碎貂狐作巾帻。\n今朝驿道千里平，而况六幙俱空明。\n昔何艰险此何易，付予荣枯岂天意。\n人心既好马亦骄，腾缰啮辔鸣萧萧。\n我今亦復歌且謡，惠相好者同游遨。\n相与驰君之乐郊，从此不嗟衝涉劳。",
        "dynasty": "宋",
        "collection_info": null
    },
    {
        "title": "至赵庄镇舍轿乘马二首  其一",
        "author": "孔武仲",
        "content": "淮康望夷门，驿舍犹六七。\n我车嗟已劳，我马亦太逸。\n朝来天色好，辉焕川上日。\n郊原莽而苍，生意密如栉。\n农飱颇顺适，昼气更盈溢。\n抠衣就鞍鞯，前引以一卒。\n驰提历湾纡，林木荣枣栗。\n豁然就平旷，天壤合为一。\n稍过王务陂，陂长水波阔。\n惊风摇澎湃，鳬鸭语啾唧。\n却思在江湖，双艣更轻疾。\n川陆虽不同，吾心两无必。\n匆匆背乡井，琐琐干禄秩。\n功名未及试，行役甘于蜜。\n安得摆覉牵，优游老蓬荜。",
        "dynasty": "宋",
        "collection_info": null
    },
    {
        "title": "至赵庄镇舍轿乘马二首  其二",
        "author": "孔武仲",
        "content": "晴郊漠漠翠烟浮，乘兴閒登枣下骝。\n风色斗回成凛冽，却添貂帽拥驼裘。",
        "dynasty": "宋",
        "collection_info": null
    },
    {
        "title": "舍轿马而步",
        "author": "孔武仲",
        "content": "严风驾雪霜，吾轿颇温燠。\n白日暖郊原，吾马快驰逐。\n二者皆得用，翩如两黄鹄。\n马骄倦提策，轿狭厌挛束。\n何以救斯弊，奔驰有吾足。\n副之两革靴，随以一笻竹。\n鳬趋上高冈，虎步出平陆。\n折花得低枝，照影临深谷。\n道逢田间叟，时访以耕牧。\n北音稍入耳，俚语俄满腹。\n行行及前堆，小汗已霡霂。\n芳草可为茵，吾眠不须褥。\n人生忌太佚，终歳居华屋。\n醉饱耳目昏，软暖筋骸缩。\n今吾异于此，千里干微禄。\n朝随麏麞骋，夜侣鸿雁宿。\n户抠劳乃久，金矿锻方熟。\n聊歌以自娱，不作杨朱哭。",
        "dynasty": "宋",
        "collection_info": null
    },
    {
        "title": "江晦叔见访于兴国寺见庭中修竹两竿云竹虽不多而萧骚可爱因赠之诗",
        "author": "孔武仲",
        "content": "忆昨在江都，聨君城一曲。\n我家百色无，唯有数竿竹。\n琅玕净相倚，萧洒意常足。\n君亦时见过，笑语伴幽独。\n别来七见春，屡送光景速。\n京师车马烦，高尘蔽华屋。\n僧室日闭关，静若在岩谷。\n忽闻剥啄声，把手叙寒燠。\n嵌空疉石畔，亦有双筠緑。\n动君青云兴，赏眄不移目。\n爱其萧骚风，摇此苍翠玉。\n有如嗜脍炙，久矣虚其腹。\n一旦逢割鲜，欣然喜如沃。\n乃知物外适，可以傲流俗。\n奉常官事简，佳集时可卜。\n轩窗闢深邃，冠帯脱拘束。\n文枰稍拂拭，白黑看驰逐。\n更设茶两旗，何须酒百斛。",
        "dynasty": "宋",
        "collection_info": null
    },
    {
        "title": "寄经父兄",
        "author": "孔武仲",
        "content": "我出乱山来，兄入乱山去。\n出山何必佳，匹马红尘路。\n入山勿辞勤，﨑岖与天邻。\n天门西北去，石眼行车轮。\n落尽江南柳，塞榆应知春。\n去去何时归，天涯可寄衣。\n霜高鸿雁还，无使信音稀。",
        "dynasty": "宋",
        "collection_info": null
    },
    {
        "title": "大风",
        "author": "孔武仲",
        "content": "昔游江湖上，厌看无限不测之高浪。\n今栖尘土中，惯听掀天拔木之狂风。\n风豪浪狠常相逐，我生此世宜阨穷。\n浪头漫漫从海起，客舟摇战如枯苇。\n回橰转尾入深湾，往往三分偷得一分睡。\n岂如秋宜门东僦屋居，突兀前堂掌平地。\n风从昆崙溟渤来，平头疾转数千里。\n金锋相磨众鬼兵，介马争先万胡骑。\n㨟抢震压尤可惊，千妖百怪悲号声。\n我时安眠不觉躩然起，炉烟寂灭灯冥冥。\n褰衣正欲走出户，户未开扃已吹仆。\n闭门正欲避风来，风入衣襟不肯去。\n天涯地角两茫茫，一身浑无逃遁处。\n明朝捡点窗户间，浮埃委积如丘山。\n遥知九衢中，马走废往还。\n我欲投书诉风伯，帝阍峨峨不可攀。\n怒携干将遶四璧，空有壮气膨心肝。\n颇疑猛虎啸林薄，惨淡阴威动寥廓。\n又疑土伯夜与风神争，叱咤喑哑骋狞恶。\n明当折简问巫阳，天上谁人司槖籥。",
        "dynasty": "宋",
        "collection_info": null
    },
    {
        "title": "数诗分题二首  其一",
        "author": "孔武仲",
        "content": "一邑临襄汉，青衫正少年。\n二毛侵鬓髪，披雾始窥天。\n三接龙光远，曈昽白日边。\n四门方杂还，羔雁贲林泉。\n五斗安微禄，虽贫志浩然。\n六韬聊自试，有策佐平燕。\n七札穿强弩，诸君必凯旋。\n八荒驰贡篚，恩旨罢戈鋋。\n九九期君用，惭非命世贤。\n十官何敢望，于此卜归田。",
        "dynasty": "宋",
        "collection_info": null
    },
    {
        "title": "数诗分题二首  其二",
        "author": "孔武仲",
        "content": "一樽劝君饮，举觞莫迟迟。\n二月风景妍，都人正游嬉。\n三春已失一，胡不惜芳时。\n四郊更清旷，红紫耀涟漪。\n五侯盛供帐，出以歌鼓随。\n六龙西翱翔，迅速不可追。\n七泽起悲风，晚景含崦嵫。\n八音莫停奏，妙舞随金丝。\n九门稍合钥，莫时泪沾衣。\n十里灯烛光，醉矣各还归。",
        "dynasty": "宋",
        "collection_info": null
    },
    {
        "title": "招竹元珍赏江洲新茶",
        "author": "孔武仲",
        "content": "我生世味薄，所好唯真茶。\n江南隔浮云，庐岳望苦賖。\n煎烹逐风土，白水和脂麻。\n有客自远至，开缄得新芽。\n乍见真邂逅，失喜成讙譁。\n掬视未及饮，清香破昏邪。\n堂堂京邑雄，万货来天涯。\n念此至灵草，﨑岖亦随车。\n小磨元自携，莹白无纎瑕。\n玉尘渐委积，鹰嘴犹交加。\n汲泉方污埃，上以密叶遮。\n蟹眼已鸣沸，君来何晚耶。\n相呼共一啜，如到神仙家。\n烦襟得浣濯，两目袪昏花。\n閒居无他乐，頼有此趣佳。\n煌煌金张门，酒肉争豪奢。\n冷淡不辄饮，千金赏筝琶。\n一醒又五斗，颜角如烘霞。\n蔗浆爽肺肝，金椀嗽齿牙。\n坐觇吾曹癖，往往笑以嗟。\n人生乐不同，未用相矜夸。\n吟罢腹饥吼，空庭噪昏鸦。",
        "dynasty": "宋",
        "collection_info": null
    },
    {
        "title": "广津仓检视斛斗",
        "author": "孔武仲",
        "content": "长渠西来拟天汉，千里清阴緑杨岸。\n高墉杰屋如屯云，碧瓦参差插天半。\n小楼三尺偷晨光，山低堆积白与黄。\n千艘一卸须臾了，江湖极目来帆樯。\n国家税法拟前古，还以养人非自富。\n连云习射皆貔貅，月禀太仓急风雨。\n歳深敝积如鼠穴，检视之官缘此设。\n我初受牒颇激昂，匹马朝朝踏残月。\n千筹簇簇来如林，袍鞾兀坐清槐阴。\n秋毫増损必拘送，莫怨小官持法深。\n吾槩视此平如水，运量四海亦如此。\n今朝且佐大司农，他时敢献明天子。",
        "dynasty": "宋",
        "collection_info": null
    },
    {
        "title": "送元珍赴官合州",
        "author": "孔武仲",
        "content": "羁旅倦京国，春风常闭门。\n叩门谁过我，云是竹王孙。\n颀然八尺长，玉质文理温。\n探之以羣书，浩渺倾昆崙。\n余波濯我热，挹取不计盆。\n朝落清风窗，暮埽明月轩。\n傲兀足真趣，不随车马喧。\n动可与俱游，静可与忘言。\n胡为舍我去，独指岷江源。\n偪侧凤翔西，叠岭如骏奔。\n滔滔蜀天漏，沉沉山月昏。\n到官復何时，清秋禾黍翻。\n冷局自少责，读书勿忘餐。\n登临时自适，吟思搅干坤。\n鱼雁若可託，篇诗寄湘沅。",
        "dynasty": "宋",
        "collection_info": null
    },
    {
        "title": "送李大夫管勾太平宫居袁州",
        "author": "孔武仲",
        "content": "康定庆历披羣英，公为布衣歌太平。\n熙宁元丰王道兴，公作太守逢休明。\n四十年间走四海，崛然不肯干公卿。\n峨峨正议天柱壮，皎皎素节冰壶清。\n胸中慨慷外间易，年高未见白髪生。\n罢节巴陵归意锐，奈何去就不敢轻。\n驰归天宠乞閒避，诸郎惜禄犹屡争。\n毅然不与儿女计，飞章丹扆论赤诚。\n明朝果得琳宫去，匡庐山色遥相迎。\n玉溪气象自潇洒，新磨古镜当霄横。\n修篁万竿饱霜雪，枯棋一局酒满觥。\n时邀宾朋叙野史，间拥雪鹤登岩扃。\n妄排丹鼎夜不寐，邂逅黄金烧可成。\n未应谢傅入沧海，行见卢敖朝玉京。",
        "dynasty": "宋",
        "collection_info": null
    },
    {
        "title": "代简别林次中",
        "author": "孔武仲",
        "content": "常思洞庭湖，梦想东南游。\n浩渺七百里，控带三五州。\n霪霖稍开霁，万顷涵新秋。\n此时登临势，併在岳阳楼。\n水天两琉璃，莹阔相沉浮。\n爽气动林木，无风亦飕飗。\n愿言追壮观，两浆推轻舟。\n何异泛沧海，便可挂浮丘。\n前日到君家，日暮空回舟。\n径遣长鬚来，见邀颇绸缪。\n谓此千里别，一散未易收。\n相去况咫尺，能上河梁不。\n顾我行役长，感君风义遒。\n好在更加飱，行子不可留。",
        "dynasty": "宋",
        "collection_info": null
    },
    {
        "title": "代简答次中见留",
        "author": "孔武仲",
        "content": "诗夸洞庭湖，盖举其麤尔。\n自此稍南行，更有潇湘水。\n潇湘如此流，浅深清见底。\n吾邑在其旁，桑麻百余里。\n民经南巡后，淳龎犹可喜。\n白酒日相沽，鲈鱼夜成市。\n念方从吏隐，小官不为耻。\n先期了赋租，随时用鞭棰。\n此外无余事，看山聊隠几。\n还作小诗篇，寄声前御史。\n御史吾故人，风义今为伟。\n超迁未復甚，久仆行復起。\n但使交期在，不须论远迩。\n今夕宿朱仙，相望月明裏。",
        "dynasty": "宋",
        "collection_info": null
    },
    {
        "title": "时雨",
        "author": "孔武仲",
        "content": "空车辗雷帜推电，千里冥冥甘雨遍。\n元丰嘉号卜长年，太乙尊神宅畿甸。\n斋宫夜祷天俯听，美泽朝流慰人愿。\n豆苖蓬蓬粟低垂，土脉舒苏蝗不飞。\n野老讴歌忘帝力，夕阳相与荷锄归。",
        "dynasty": "宋",
        "collection_info": null
    },
    {
        "title": "雨中",
        "author": "孔武仲",
        "content": "大雨已滂流，小雨仍霡霂。\n风来扫欲断，云送还相续。\n凝阴压天宇，蒸润浸旅服。\n陇上麦经秋，江南梅已熟。",
        "dynasty": "宋",
        "collection_info": null
    },
    {
        "title": "蔡州三首  其一",
        "author": "孔武仲",
        "content": "愁云昏昏掩六月，电光霍霍盘四隅。\n淮西一雨三昼夜，长澜积潦无处无。\n试登高楼望四野，平田渺渺成江湖。\n山源奔溢来处远，晨朝又报高丈余。\n重闉闭筑仅自守，一带萦迭何其孤。\n頽墻处处若山坏，百舍相望无完区。\n辛勤买得稭一束，马饥况乏粟与刍。\n三十年间走四方，始遭此厄真穷途。\n跧居丘亭往来断，时起顾是青云衢。\n如丝一罅见天面，顽阴復起相糢糊。\n幽忧填胸不自遣，强扣瓦缶倾残壶。\n醉中暂尔神气王，醒定更觉心摧枯。\n城阴老蛙正逸乐，声如转轴相鸣呼。\n强弓毒矢未易射，欲杀唯有企翁符。\n吾家此去八十驿，愁来更展江湖图。",
        "dynasty": "宋",
        "collection_info": null
    },
    {
        "title": "蔡州三首  其二",
        "author": "孔武仲",
        "content": "狂霖出羣山，夜半击堤口。\n水横溢陵阿，余波犹怒吼。\n东村五百户，一塌如摧朽。\n硉兀声如雷，牛马不及走。\n壮者上枝柯，幼子浮罂缶。\n惊逐吞天澜，儿犹闯其母。\n旁人避形迹，睨视谁敢救。\n冻馁何足言，余生岂能久。\n人云淮西水，如此昔未有。\n我生真厄穷，出与此灾偶。\n晨兴得枯槎，泛若上牛斗。\n独济恐难安，人危敢援手。",
        "dynasty": "宋",
        "collection_info": null
    },
    {
        "title": "蔡州三首  其三",
        "author": "孔武仲",
        "content": "行路难，归去来。\n三日汝南城不开，天角隐隐闻轻雷。\n掣电更划划，猛雨还漼漼。\n稍添汪汪陂，渐淹高高台。\n我欲晨兴出南郭，极目唯有白水漫蒿莱。\n驿道安在哉，连山洑流相喧豗。\n父母不復顾，婴孩弃之如尘埃。\n戢戢生鱼头，人世永隔良可哀。\n清都咫尺可以诉，谁挽北斗魁。\n呜呼行路之难，邦人之灾。",
        "dynasty": "宋",
        "collection_info": null
    },
    {
        "title": "刘公诗",
        "author": "孔武仲",
        "content": "原甫吾不识，闻之士大夫。\n少时已绝羣，卓荦千里驹。\n读书足智虑，万卷力有余。\n善发六艺藴，高谈诋先儒。\n天文地理学，道藏及浮屠。\n纎悉无不讲，讲之皆粲如。\n文章弄豪赡，咳唾玉与珠。\n避落八极间，买者论锱铢。\n为人又挺特，不与侠者俱。\n伉健虎独步，轩昂鹤仍孤。\n身虽登两禁，未及秉钧枢。\n爽气随沆瀣，敛收入清都。\n嗟嗟刘夫子，信是荀扬徒。\n冨贵非穷愁，而復多着书。\n荒城过宿雨，古寺入平芜。\n郁郁壁上诗，奎鈎照天衢。\n我来值日暮，篝火为踟蹰。\n想见其风骨，磊落眉宇踈。\n邦人好事少，不以玉石摹。\n歳月更久远，雕摧逐泥涂。\n作诗贵述美，聊用赞不渝。",
        "dynasty": "宋",
        "collection_info": null
    },
    {
        "title": "入关山",
        "author": "孔武仲",
        "content": "轻舆兀兀乘朝晖，渐入山径行逶迤。\n昨日喜与山相见，今日得与山相随。\n山中老翁迎我笑，借问久矣来何迟。\n答云王都冨且乐，四方车马皆奔驰。\n我虽踈慵亦勉强，天恩得邑方南归。\n山林朝市不同调，公虽高？宜无讥。\n老翁闻语更驩意，为我煮水烧松枝。\n山家十钱得升酒，劝我引觞聊沃饥。\n为翁一奏白雪曲，翁亦为我歌紫芝。\n此声淡泊极有味，往往世俗无人知。\n山中之乐有如此，嗟我舍此将焉之。",
        "dynasty": "宋",
        "collection_info": null
    },
    {
        "title": "新安铺三首  其一",
        "author": "孔武仲",
        "content": "罩罩涧中草，泠泠山崦泉。\n泉甘而草芳，旁有屋数椽。\n夕阳渐近西风起，行客山头望千里。",
        "dynasty": "宋",
        "collection_info": null
    },
    {
        "title": "新安铺三首  其二",
        "author": "孔武仲",
        "content": "薄云斜日乱山川，投得荒亭晚息肩。\n地僻谁知藏好景，庭前花数折金钱。",
        "dynasty": "宋",
        "collection_info": null
    },
    {
        "title": "新安铺三首  其三",
        "author": "孔武仲",
        "content": "簟如秋水憩回廊，素月分辉百倍凉。\n山木交加无意绪，故教疏影到人床。",
        "dynasty": "宋",
        "collection_info": null
    },
    {
        "title": "昼息于林下",
        "author": "孔武仲",
        "content": "大暑涉长川，前山后山深。\n忽逢轮囷木，投得数亩阴。\n仆夫六七人，卧起且呻吟。\n念尔亦太劳，独佚我何心。\n试为苏门啸，泠泠鸾鹤音。\n遗声满坑谷，爽气回中林。\n松风为之兴，凉冷破烦襟。\n神骨斗醒快，炎蒸岂能侵。\n安得冩此怀，寄之朱丝琴。",
        "dynasty": "宋",
        "collection_info": null
    },
    {
        "title": "途中大热",
        "author": "孔武仲",
        "content": "促促客行远，悠悠山路长。\n南归当六月，復值此骄阳。\n祝融秉炎火，清晓升扶桑。\n流焰锻地精，兀兀驰涧冈。\n篮舆如入焙，坐席似探汤。\n睛瞳熨不醒，背汗雨洋洋。\n否闷几至死，忍渇尚傍徨。\n愿借万里云，蔚蔚排穹苍。\n护彼三足乌，潜行天中央。\n继之以冷风，淅淅吹衣裳。\n岂独一身轻，与物共清凉。",
        "dynasty": "宋",
        "collection_info": null
    },
    {
        "title": "寄信州交代钱德循",
        "author": "孔武仲",
        "content": "处君以西轩之爽气，赠君以仙府之名花。\n名花芬敷随晓日，爽气萧飒凌朝霞。\n山川从此增秀色，尘埃不復留君家。\n羡君年少气力锐，况有长才可经世。\n驰声京邑盖有年，作幕山州不得意。\n漫寻幽景养天真，积明不学陶潜醉。\n钱夫子，我今去指湘江边，洞庭波澜阔如海，与君似隔东南天。\n饶州亦有木犀种，真骨来从武夷洞。\n自有清香百步闻，烦君为买双株送。\n勿云千里移致难，从古物轻人意重。\n但将木李对琼瑶，余物区区且安用。",
        "dynasty": "宋",
        "collection_info": null
    },
    {
        "title": "湓城东",
        "author": "孔武仲",
        "content": "庐山之岑岑，横绝东南天。\n大江之汤汤，洲渚相鈎连。\n山水两中间，君家之故园。\n忆昨别此去，春风初破年。\n归来已秋节，登览怳依然。\n万里一转蓬，四时真蜕蝉。\n退无环堵宫，长逐车与船。\n风景日愈佳，尘埃日纒绵。\n人事正浩荡，徒劳赋归田。",
        "dynasty": "宋",
        "collection_info": null
    },
    {
        "title": "喜雨",
        "author": "孔武仲",
        "content": "暑伏忽已尽，金风稍自秋。\n骄阳仍不戢，歳计实可忧。\n昊天虽甚高，聪聪彻九州。\n闻其憔悴声，知此黎民愁。\n白日収赫赫，惨云布油油。\n昨朝雨意足，来自匡山头。\n稍添郭南坡，次及城西畴。\n入夜又滂沛，四境略已周。\n平明出东郭，翠亩连山丘。\n爽气吹客襟，余声壮溪流。\n自此饱香秔，可以继麦麰。\n聊为拊髀歌，以代击壤讴。",
        "dynasty": "宋",
        "collection_info": null
    },
    {
        "title": "白公草堂",
        "author": "孔武仲",
        "content": "达士因忘世，非求高尚名。\n林泉得佳处，风物有余清。\n贝锦伤谗舌，浮云寄宦情。\n诗才今古备，性理死生明。\n莲沼秋芳合，香山晚翠横。\n黄芦绕官舍，不復念青城。",
        "dynasty": "宋",
        "collection_info": null
    },
    {
        "title": "宿天池",
        "author": "孔武仲",
        "content": "我思庐山游，发兴自年少。\n偶来得閒侣，更欲窥众妙。\n幽林穿蒙笼，青峰上崄峭。\n遥看天池路，一线在岩徼。\n辛勤得至此，惨寂已西照。\n云池桂无根，瞪视心胆掉。\n暮夜烟云昏，西岩亦登眺。\n圣灯稍稍出，弄影何窈窕。\n一枝分百点，变态不可料。\n须臾归寂灭，何处观朕兆。\n僧房得栖宿，爽气冰毛窍。\n翻然亦兴尽，却恨归途窵。\n缅懐道隆师，确不奉明诏。\n似与山间石，慇懃论久要。\n我今来时迫，心灰真可笑。\n明朝指绣谷，裹足登凉轿。\n揩却壁上名，恐为高人笑。",
        "dynasty": "宋",
        "collection_info": null
    },
    {
        "title": "卧龙潭",
        "author": "孔武仲",
        "content": "已登卧龙庵，更看卧龙瀑。\n来从不尽山，奔入无底谷。\n谷中鸣百雷，林外潄寒玉。\n雄豪与清泚，上下相接续。\n阳崖发幽花，阴壑偃乔木。\n两崖天划开，万古神潜伏。\n我来坐潭上，俯仰清耳目。\n神骨倍潇洒，衣襟仍霡霂。\n名山到能几，好景看不足。\n慇懃莫思归，更共潭边宿。",
        "dynasty": "宋",
        "collection_info": null
    },
    {
        "title": "二贤",
        "author": "孔武仲",
        "content": "羲之之墨池，渊明之醉石。\n人生嗜好亦天然，岂顾书淫与酒癖。\n一时声价动宇宙，千古林泉记踪迹。\n书固吾不能，酒亦久不吃。\n支笻葱翠畔，鑑影泓澄侧。\n萧然欣会间，颇类师也辟。\n所慕不靳能，舍此山南宅。",
        "dynasty": "宋",
        "collection_info": null
    },
    {
        "title": "磁湖安流亭",
        "author": "孔武仲",
        "content": "怪石倚洪流，朱栏截荒磴。\n来窥空旷野，喜值波澜定。\n涵虚无边裏，见底皆渌净。\n磁湖万家会，华阁相辉映。\n双峰引西洑，控帯浮郭盛。\n乃知一聚落，富庻亦有命。\n铁冶今久贫，豪右盖已病。\n忆初缔造人，有力如卓郑。\n瑰材照密石，歳久尚鲜莹。\n俛仰正忘归，白日动明镜。\n风顺当进帆，徘徊寄孤咏。",
        "dynasty": "宋",
        "collection_info": null
    },
    {
        "title": "寄题王道祖秀光亭",
        "author": "孔武仲",
        "content": "徙倚望西南，秀色如可掬。\n湘水蹙纎罗，湘山叠明玉。\n清辉来西隅，朝爽浮万屋。\n图冩卒难成，登览常不足。\n会计当而已，廉吏当寡欲。\n萧然忘轩冕，日可娱幽独。",
        "dynasty": "宋",
        "collection_info": null
    },
    {
        "title": "西堂假山",
        "author": "孔武仲",
        "content": "范蠡不归吴，鲁连东泛海。\n当其纵目时，长有青山在。\n我今囚一官，宅舍不容改。\n尘嚣日侵陵，视听乏爽垲。\n天机能几何，与物相葅醢。\n当求景物凈，以涤身心凂。\n县南山不远，溪口石可采。\n叠累亦成形，依稀聊自绐。\n寒余洞泉脉，緑帯天边蔼。\n翠壁渐孱颜，奇峰何𡾊嵬。\n乔林相隐映，亭院生光彩。\n笑揖浮丘翁，霓旌如可待。\n区区浃时力，直欲凌真宰。\n稍全仁者乐，未恤儿軰骇。\n又动江南思，匡庐田已买。",
        "dynasty": "宋",
        "collection_info": null
    },
    {
        "title": "寄题经父萱堂",
        "author": "孔武仲",
        "content": "萱堂有秋花，对客如劝侑。\n人生本多事，更以百忧副。\n愔愔横天壤，扰扰迷刻漏。\n倾地救海涸，掲柱支山仆。\n徒将一心淑，日与万虑斗。\n不如偷余閒，来此玩孤秀。\n荧荧千明缸，照映相前后。\n凝气粲如笑，泣露乱欲溜。\n頽然寓远怀，可以消永昼。\n吾兄儒林杰，器业包宇宙。\n﨑岖从远宦，为国警边候。\n飞沙蔽城隍，积雪冷襟袖。\n颇思东南州，水竹两幽茂。\n楼台压江涛，窻户排云岫。\n翘瞻不可见，梦想劳头脰。\n樊笼送飞鸿，槛井看腾狖。\n暂凭时景佳，寛此腰围瘦。\n吾侪所至乐，未厌夷居陋。\n宾侣时可邀，从容醉方酭。",
        "dynasty": "宋",
        "collection_info": null
    },
    {
        "title": "寻真观",
        "author": "孔武仲",
        "content": "武皇车驾东南出，访道求仙希万一。\n屏风九叠云物清，意恐神仙藏此室。\n羽章之馆缔构新，坛塲夜夜祈星辰。\n蓬莱缥缈不可到，桥山一闭逾千春。\n咏真之天在旁侧，白昼潭心飞霹雳。\n田收歳美龙亦閒，唯有济瀹照空碧。\n谁道寻真是女郎，朝飡松桂夜焚香。\n明眸緑髩今何在，意已霞衣侍玉皇。",
        "dynasty": "宋",
        "collection_info": null
    },
    {
        "title": "松上老藤",
        "author": "孔武仲",
        "content": "古木已昂藏，长藤亦奇怪。\n潜根苍藓中，矫尾青云外。\n严严秋霜剥，悠悠夏景晒。\n摧残復长养，锻錬成老大。\n蛇蟠筋脉壮，龙死躯殻在。\n他时雷破山，大雨洒滂沛。\n兹松若变化，无乃遭结襘。\n附枝物所患，夺朱古为戒。\n何不淬斧斤，诛鉏此萧艾。",
        "dynasty": "宋",
        "collection_info": null
    },
    {
        "title": "高台歌",
        "author": "孔武仲",
        "content": "废地积为冡，昔曾游宴来。\n冡废无子孙，东家砌成台。\n台虽平方冡虽秃，物理废兴有往復。\n相逢莫喜亦莫愁，乘兴且同台上游。",
        "dynasty": "宋",
        "collection_info": null
    },
    {
        "title": "种粟行",
        "author": "孔武仲",
        "content": "大儿肩锄出茅屋，小儿倾盘糁新粟。\n春来雪稀雨不成，田虽翻犂苦未足。\n呜呼农人今向太平年，安得甘雨一洒万物皆醒然。",
        "dynasty": "宋",
        "collection_info": null
    },
    {
        "title": "赋张芸叟蕃刀",
        "author": "孔武仲",
        "content": "王师前年下灵州，先生奉诏为参谋。\n军书堆案不足道，欲斩名王悬髑髅。\n官供器械如山积，装结虽巧体质浮。\n传闻蕃刀最可用，买置不惜千金酬。\n沙河洗湔血痕尽，莹若一水横清秋。\n长庚辉辉夺明月，光景迸溢不可收。\n军回仓卒未及试，提挈万里来荒陬。\n空斋倒掩阅图史，深林永日号猩𪕋。\n挥鸣且欲惊暴客，敢议与国平寃讐。\n夜郎蒙恩放李白，炎岭得旨还幽求。\n轻船共泊长沙岸，几日对语清湘楼。\n红莲幕中邀客饮，雾雨咫尺迷汀洲。\n杂花落尽无处觅，官妓遣归不敢留。\n清欢未免假外物，共说铁剑胜倡优。\n君家所宝世稀有，满坐传看惊殊尤。\n护之太过却銹涩，顽藓郁结纒苍虬。\n横磨十万祇虚语，得此已足驰燕幽。\n今公又应元戎辟，真能寸截鲸鲵不。\n郗生入幕宜有画，定远出塞将封侯。\n我今喜得随君去，长江渺渺平天流。\n路危或恐逢水怪，尾脊崔崒当吾舟。\n烦公一効佽飞勇，为公椎鼓倾金瓯。",
        "dynasty": "宋",
        "collection_info": null
    },
    {
        "title": "张秉叔出紫云回銮图以示坐客因为赋之",
        "author": "孔武仲",
        "content": "开元太平无兵戎，真人味道希夷中。\n人间之乐已饶足，惟有青霄未追逐。\n坐中谁似叶先生，以气为粮常辟谷。\n朝登员峤夕昆崙，只与神游不要人。\n忽逢邀携看月去，缥缈虚空生紫云。\n蟾宫竟不容久住，仙乐飘飘送回去。\n归来宫漏未移更，甲帐明釭宛如故。\n汾水悲歌仙不成，梨园空没有遗声。\n红尘如海涨朝市，从此无人游玉京。",
        "dynasty": "宋",
        "collection_info": null
    },
    {
        "title": "徐成之园亭三咏 瑞香槛子",
        "author": "孔武仲",
        "content": "异国携来看愈新，移当樽俎会嘉宾。\n虽无绝艷惊流俗，为有清香得近人。\n烛下更宜观态度，酒阑尤觉醒精神。\n湖南莫作淹留叹，已见浔阳二月春。",
        "dynasty": "宋",
        "collection_info": null
    },
    {
        "title": "徐成之园亭三咏 竹径桃花",
        "author": "孔武仲",
        "content": "闢地不盈亩，点缀成阻修。\n相招竹林逸，更作桃源游。\n绰约新饮露，琅玕曾倚秋。\n春风荡人意，此境独清幽。",
        "dynasty": "宋",
        "collection_info": null
    },
    {
        "title": "徐成之园亭三咏 石盘",
        "author": "孔武仲",
        "content": "攻玉为方盘，可据以饮食。\n又可安文枰，两仙相对奕。\n簿书应接罢，胥不留踪迹。\n散步到其间，如临苍山壁。\n下有清冷波，灔灔欲侵席。\n坐兼仁智乐，岂独烦襟释。\n长沙春正妍，樽酒会嘉客。\n好事清河翁，题名刻之石。",
        "dynasty": "宋",
        "collection_info": null
    },
    {
        "title": "寄题徐亭",
        "author": "孔武仲",
        "content": "清晨读君碑，如到徐亭下。\n灵境犹缥缈，仙风已潇洒。\n亭虽人为之，洞是天开者。\n化工不自了，待子闢蓁野。\n徐君神骨不埃尘，疏眉秀目方青春。\n穷追屡束冦贼手，幽讨却作烟霞人。\n当年远祖尝浮海，采药仙山竟何在。\n君今復探山中奇，潭潭六室世未知。\n呜呼安得此亭此洞在吾乡，庐岳自此増辉光。",
        "dynasty": "宋",
        "collection_info": null
    },
    {
        "title": "祠二庙之明日未得顺风呈同行",
        "author": "孔武仲",
        "content": "岳州西祠从古有，控带洞庭湖之口。\n前对隠显明灭之湘山，下接渊沦汹涌之长川。\n茫茫白沙连绝屿，淡淡古木蟠苍烟。\n昭灵王，左安流，右翠帐，朱幡拥前后。\n锯牙虎视森两厢，气骨生狞欲奔走。\n我来缆舟日已昏，袍鞾跪听祠官言。\n伏兴进退如法式，四頋诡谲惊心魂。\n平明结束舟将解，叱吸仍闻北风大。\n焚香奏酒殊无计，伏渚藏汀姑有待。\n二王威神世所传，钤摄鬼怪宾灵仙。\n好风相送势不难，舒卷造化须臾间。\n波回草动似有意，举棹开帆即千里。\n吟诗赏月岳阳楼，买鱼沽酒巴陵市。",
        "dynasty": "宋",
        "collection_info": null
    },
    {
        "title": "庙下候风呈同行",
        "author": "孔武仲",
        "content": "楚水千百源，洞庭为壮观。\n势居七泽右，地裂荆吴半。\n而我泛扁舟，飘然一归雁。\n来之岂为益，去亦未足算。\n胡不吹清波，纵发如飞翰。\n朝辞庙山曲，午泊巴陵岸。\n况有三面风，迎送俱无间。\n定非偏薄厚，以掇行旅讪。\n奈何苦流滞，兀兀晨復旰。\n采芹朝当蔬，伐竹暮供爨。\n舟师三十人，饿虎奔刍豢。\n使之裹粮绝，虑有探囊患。\n二王东南望，貌像颇辉焕。\n歌鼓岁无休，香灯夜侵旦。\n我为江湖士，乞灵从弱冠。\n四到祠宫下，霜髯今已灿。\n王其故旧恤，勿以涂人看。\n尊师况慈忍，善道阴有赞。\n王心或未回，师颊固宜缓。\n灵珓似见许，归来整樯幔。",
        "dynasty": "宋",
        "collection_info": null
    },
    {
        "title": "登君山二首  其一",
        "author": "孔武仲",
        "content": "径欲涉方壶，沧溟何太远。\n试登君山杪，直望苍梧晚。\n寂无纎尘动，迥快千里眼。\n胜境真少伦，仙山连禁苑。",
        "dynasty": "宋",
        "collection_info": null
    },
    {
        "title": "登君山二首  其二",
        "author": "孔武仲",
        "content": "楚水吞东南，皤然天一腹。\n君山枕波面，半插蛾眉緑。\n平空接游气，杳荡无川陆。\n归桨恨匆匆，残阳挂乔木。",
        "dynasty": "宋",
        "collection_info": null
    },
    {
        "title": "武昌县西山寺",
        "author": "孔武仲",
        "content": "吴王宫殿西山头，萧萧爽气长如秋。\n武昌连都甚偪仄，頼有此山供胜游。\n东南豪杰俱故旧，当年孝廉孙仲谋。\n一朝名号僣九五，朱紫罗列皆公侯。\n驩娱应似河朔饮，缥缈宜有云端楼。\n危絃脆管落天上，饮散咸入西江流。\n而今寂寞皆陈迹，遍地松竹清阴浮。\n岩泉滴沥醒四座，相见环佩锵琳球。\n龙泉宝气亦消尽，磨剑只有空池留。\n老僧向我说遗事，兴废反覆令人愁。\n但当沈酣卷大白，徐趁明月牵归舟。",
        "dynasty": "宋",
        "collection_info": null
    },
    {
        "title": "同年兄袁思正江行相遇既别寓诗寄懐",
        "author": "孔武仲",
        "content": "楚水緑涵天，羣山霭而秀。\n君行当何之，我谒惭已后。\n轻舟翻然来，喜气泻襟袖。\n问知道途远，惊我形容瘦。\n骎骎光景驰，暮夜逐清昼。\n嵩衡犹可秃，鬚鬓岂长茂。\n惟其寸心在，皎日经宇宙。\n持荪可相慰，不必倾醇酎。\n君家多冠冕，煜煜五公胄。\n声华满天都，名字在英彀。\n登科况肩随，两纪词塲旧。\n谁云班荆乐，却叹掺袪骤。\n荆民日安堵，汉政多寛宥。\n饮酒祝无何，千篇迟归奏。",
        "dynasty": "宋",
        "collection_info": null
    },
    {
        "title": "留题揽秀亭",
        "author": "孔武仲",
        "content": "平生爱湓浦，亦復思匡庐。\n恨无谢公屐，日与佳景疏。\n兹岩特旷快，一览已有余。\n骤雨过轩槛，清风来绮疏。\n因懐骑鲸客，更欲凌空虚。",
        "dynasty": "宋",
        "collection_info": null
    },
    {
        "title": "自宝严入太一宫",
        "author": "孔武仲",
        "content": "蔚蔚山间松，泠泠山下泉。\n相遇復一时，小别已三年。\n松色愈深翠，泉意自潺湲。\n惟余不如昔，正忧世事煎。\n安得散万虑，卷收归自然。\n童颜替癯貌，緑髪换圆颠。\n因召杏坛叟，去拍洪崖肩。",
        "dynasty": "宋",
        "collection_info": null
    },
    {
        "title": "炭步港观萤",
        "author": "孔武仲",
        "content": "九华之南芦苇长，流萤夕起不计双。\n烂如神仙珠玉阙，青罗掩映千明釭。\n空江沉沉未见月，近浦穿林起还灭。\n鱼游鸟宿自不惊，我知此火初无情。",
        "dynasty": "宋",
        "collection_info": null
    },
    {
        "title": "彭泽县",
        "author": "孔武仲",
        "content": "西江之水何悠悠，下与江南为一州。\n□□□□□□□，正以彭泽为襟喉。\n千川百谷所合庾，尽倾此泽如杯瓯。\n鸣声唶唶光油油，不知其下有底不。\n昔人有卷长绳投，繫以南山之巨石，百尺不彻深潭湫。\n□□□□□□□，颇疑潜行通十洲。\n不然何此弹丸地，吸彼尾闾曾不休。\n城南十里山更稠，如立象马如驱牛。\n下饮长江势不竭，无始以来向东流。\n旋湾触抵劲且遒，虎眼倒射惊沙鸥。\n鼋鼍虽轻不能游，而况往復之行舟。\n下水从容势犹可，上水辛勤人更愁。\n祠神皆以北风求，不尔岂但须臾留。\n天公颇知元元忧，胡不推山作平地，两闢旁野为通沟。\n征行万里皆帖妥，灵扬之威从可收。\n阴官闻我言，骇汗盈臂鞴。\n洒为猛雨沃四野，惊雷夜震波澜滮。\n我舌阁且凝，久病竟不瘳。\n强为短歌题柿叶，欲凭双鲤寄阳侯。",
        "dynasty": "宋",
        "collection_info": null
    },
    {
        "title": "泊赵屯",
        "author": "孔武仲",
        "content": "忆昨省觐趋𤃩川，莱衣拥緑方少年。\n艰难险阻俱未歴，孟浪勇决唯争先。\n舟发赵屯犹未饭，有风北起空蒙间。\n掀摇三山簸五岳，巨浪倒泼东南天。\n千林向人俱顿仆，两岸过眼真飞鶱。\n帆樯迴戞河汉底，鹢首俯饮蛟龙渊。\n跳波溅沫来四面，坐中时得鲤与鳣。\n妻啼婢讪殊不頋，兀坐正读逍遥篇。\n为言方破万里浪，不尔捉月为神仙。\n江中逢巨石，颇突为引牵。\n逡巡水势亦平缓，幸免肝胫输乌鸢。\n暮投彭泽宿荒草，神惊魄颤何能眠。\n自兹稍悟垂堂戒，靴纹纔起不敢前。\n矜持太过仅无患，往往所至伤流连。\n乃知老谋与壮事，心胆殊异难兼全。\n重来此地畏汹涌，藏舟别浦看漪涟。\n鱼跳鸥下自可喜，何用蛟鰐饮流涎。\n斜阳依依照草木，夹岸葭菼铺书毡。\n儿今弱冠昔何有，昔颔无鬚今皓然。\n二十余年纔瞬息，时事几蜕如秋蝉。\n区区走俗亦何赖，安得尺地巢林泉。",
        "dynasty": "宋",
        "collection_info": null
    },
    {
        "title": "雷亭四言",
        "author": "孔武仲",
        "content": "雷震于天，石陨于山。\n石则何罪，龙殛石间。\n容而不拒，石则有愆。\n毋谓恢广，不察神奸。\n想方震时，大雨溢川。\n万里晦冥，风霆后先。\n独恨不及，徙倚纵观。\n睨而不惊，知神之全。\n余后过之，间四十年。\n乃记其始，以永其传。",
        "dynasty": "宋",
        "collection_info": null
    },
    {
        "title": "清溪词",
        "author": "孔武仲",
        "content": "谯门之南溪水长，斜晖倒闪青铜光。\n下与长江作支股，愁霖涨天江潦黄。\n江潦黄，入清溪。\n清溪到底终无泥，还如初出秀山时。",
        "dynasty": "宋",
        "collection_info": null
    },
    {
        "title": "瓜步阻风",
        "author": "孔武仲",
        "content": "昨日焚香谒圣母，青衫鞠躬如负弩。\n但乞天开万里明，埽去浮云戢风雨。\n谓宜言发即响报，岂知神不听我语。\n门前白浪如银山，江上狂风如怒虎。\n船痴艣硬不能拔，未免栖迟傍洲渚。\n轻盈但爱白鸥飞，颠顿可怜芳草舞。\n三江五湖歴已尽，势合平夷反龃龉。\n上水歌呼下水愁，北船萦绊南船去。\n寄言南船莫雄豪，万事低昂如桔橰。\n我当卖剑买牲牢，再扫灵宇陈肩尻。\n黄金壶樽沃香醪，神喜借以南风高。\n扬帆拍手笑尔曹，不知流落何江皋，荒洲寂寥听怒号。",
        "dynasty": "宋",
        "collection_info": null
    },
    {
        "title": "奉祠城西夜坐苑中即事",
        "author": "孔武仲",
        "content": "乔林翳明星，林缺星粲然。\n长江阔咫尺，银河为通川。\n爽气浮襟裾，中夜不成眠。\n星转毂而西，河逶迤以迁。\n惜此嘉景迈，无由驻青天。\n万古留此境，谁保金石坚。\n徘徊吟华月，更欲随飞仙。",
        "dynasty": "宋",
        "collection_info": null
    },
    {
        "title": "赋码碯笛",
        "author": "孔武仲",
        "content": "羌儿吹笛作龙吟，中有太古之纯音。\n伊人已死笛仍在，千古月明江水深。\n谁知巧匠寻山谷，蹙踏溪云采明玉。\n云谷之竹色黯黯，浅紫轻红花映雨。\n正声隠显初无端，造化推移指法间。\n黄钟妍美霜朝暖，无射凄凉暑月寒。\n轺车走遍天南北，此笛此声何处得。\n韬之湘竹川锦囊，广坐聊持衒宾客。\n弘农学士九尺长，颊颧山起鬓髯张。\n从容奏罢阳春曲，气衰坦腹眠绳床。\n由来雅器自有合，不与教坊管絃杂。\n君不见开元名臣宋侍中，手挥羯鼓疾如风。",
        "dynasty": "宋",
        "collection_info": null
    },
    {
        "title": "癸酉冬雪",
        "author": "孔武仲",
        "content": "平时看积雪，吟对佳山川。\n此地冨华屋，听观亦浩然。\n爱景匿何处，冻雪迷远天。\n离离黄庭沙，种作白玉田。\n飞舞势未已，参差态逾妍。\n坐来生精神，起步轻欲仙。\n京师百万家，几室无炊烟。\n南郭踵欲随，袁安正高眠。\n且倾光禄酒，逸气随觥船。\n近害远或利，从古占丰年。",
        "dynasty": "宋",
        "collection_info": null
    },
    {
        "title": "送范中济侍郎知庆州",
        "author": "孔武仲",
        "content": "平时广朝中，相见辄欢喜。\n昂藏八尺身，所负必奇伟。\n四方献善败，军国盈虚计。\n叩之如川流，滚滚不知已。\n天子曰汝能，吾臣鲜其比。\n而况所设施，粲粲在边鄙。\n西戎未纯一，汝可三军帅。\n擒之或纵之，高枕惟尔恃。\n公拜稽首归，眉目凛生气。\n顽童玩天恩，豢养若骄子。\n欲痛以鞭笞，而畏啼不止。\n二者不两全，在所以节制。\n又如畜狂犬，繫颈不繫尾。\n收其要害处，进退随所指。\n重城夜彻关，沙漠浄如水。\n辞别不踌躇，安边从此始。",
        "dynasty": "宋",
        "collection_info": null
    },
    {
        "title": "题瑞圣园",
        "author": "孔武仲",
        "content": "深沉百尺池，坐见渊鱼跃。\n蓊蔚千秋木，中闻鱼鸟乐。\n久与鱼鸟暌，尘土厌徽索。\n偶来叩异境，佳思得开廓。\n朝廷尚清熙，圣主守勤约。\n銮舆不游幸，花卉任荣落。\n便如到山林，不悟近城郭。\n心閒与境一，足以慰寂寞。\n由来市朝味，未易胜林壑。\n因循不远引，佥信吾侪弱。",
        "dynasty": "宋",
        "collection_info": null
    },
    {
        "title": "答毅父",
        "author": "孔武仲",
        "content": "朝趁朔风出，暮乘残月归。\n尘埃变髪毛，岂不损裘衣。\n忆昔年少日，未知愿轻肥。\n登高作越吟，所喜独翠微。\n至今清兴在，梦与南云飞。\n奈何寸景间，扰扰随鞍鞿。\n已营三亩田，临流架柴扉。\n惠而好我者，傥许相因依。\n种玉虽未熟，清泉犹御饥。",
        "dynasty": "宋",
        "collection_info": null
    },
    {
        "title": "送林子中知成都",
        "author": "孔武仲",
        "content": "鞍马覆山黑，旌旗垂野红。\n问远谁当行，太守临蜀中。\n太守时之豪，学博文章工。\n人事未称遂，﨑岖已巴东。\n公年方六十，皎皎头如童。\n不服何首乌，自有夜气充。\n丹田芙蕖开，余光发形容。\n推此见治民，亦与治身同。\n以静镇浮躁，以仁苏疲癃。\n一夫无向隅，四野常年丰。\n间出作遨头，伐击鼓与钟。\n远民生爱敬，有古循吏风。\n岂止招学徒，区区继文翁。",
        "dynasty": "宋",
        "collection_info": null
    },
    {
        "title": "夏夜坐游李左藏园常父子骏明叔毅父元忠时新除宣守不与朝参故断章及之",
        "author": "孔武仲",
        "content": "王城虽多贤，相过每希阔。\n今夕復何夕，共此青天月。\n邻园初刬筑，咫尺夷且洁。\n胡床占势便，漫不就行列。\n素华正冲融，湛露已凝冽。\n羣星亦自喜，点点欲萤灭。\n衣襟稍凄凉，何处有炎热。\n夐宜在山谷，乃復近城阙。\n高谈追鸿冥，不堕世覊绁。\n趣驾公等归，晨鸡有朝谒。",
        "dynasty": "宋",
        "collection_info": null
    },
    {
        "title": "江豚诗",
        "author": "孔武仲",
        "content": "黑者江豚，白者白塈。\n状异名殊，同宅大水。\n渊有羣鱼，掠以肥已。\n是谓小害，顾有可喜。\n大川夷平，缟素不起。\n两两出没，矜其颊嘴。\n若俛若仰，若跃若跪。\n舟人相语，惊澜将作。\n亟入湾浦，踣樯布筰。\n俄顷风至，簸山摇岳。\n浪如车轮，氛雾相薄。\n舟人燕安，如在城郭。\n先事而告，昭哉尔功。\n鰐啖牛马，头象鼍龙。\n暴殄天物，安得尔同。\n于人无害，所欲易充。\n暴露形体，告人以忠。\n又多膏油，以助汝工。\n江湖下贫，机杼以农。\n乌鹊知风，商羊识雨。\n大厦之下，风雨何苦。\n岂知舟航，方在积险。\n以尔占天，蓍蔡之验。\n古之报祭，不遗微虫。\n孰扬尔烈，登荐蜡宫。\n世不尔好，復惟尔恶。\n我作此歌，为昭其故。",
        "dynasty": "宋",
        "collection_info": null
    },
    {
        "title": "临江鲍守示诗二篇因寄之",
        "author": "孔武仲",
        "content": "官居无时节，簿领去復迴。\n胁息文网中，壮心安在哉。\n积雪满西峰，中天白皑皑。\n帘幄昼生寒，復见诗筒来。\n烦襟得洗瀹，耳目亡氛埃。\n纪德无可陈，诗情如七哀。\n昔闻参军逸，今见太守才。\n况有循吏政，养民如婴孩。\n穷山虎豹伏，旷野桑麻开。\n邂逅春色满，百卉东风催。\n吾乡足山水，使宅佳池台。\n篇章日愈多，无惜分琼瑰。",
        "dynasty": "宋",
        "collection_info": null
    },
    {
        "title": "堤下",
        "author": "孔武仲",
        "content": "堤下人家喧笑语，高揭青帘椎瓦鼓。\n黄流滚滚经檐甍，一任征夫作船苦。\n緑榆覆水平如杯，前湾旋放水头来。\n深如怒虎着船底，玉石磊砢相喧豗。\n黄河虽断隋渠急，舟楫舒迟行旋涩。\n独上平堤望远天，衣裘已畏西风入。",
        "dynasty": "宋",
        "collection_info": null
    },
    {
        "title": "寄襄邑宰丁阳叔",
        "author": "孔武仲",
        "content": "溪上一杯酒，送君今几时。\n譬如霜林箨，浩荡从风吹。\n初飘清湘濵，今落浊汴湄。\n蹉跎虽渐老，相见更容怡。\n尚赖城市俗，篮舆远追随。\n鸣驺惊雁鹜，笑语在空陂。\n会食古道场，僧房静帘帷。\n败荷覆一水，落叶鸣轩墀。\n偶坐亦无事，幽来更何之。\n旁有宋襄墓，高坟映深祠。\n炉烟已寂寞，拱木相蔽亏。\n意象宛如在，兴亡真可悲。\n寥寥千余年，华采几纷披。\n有如蛙争水，顷刻成枯池。\n池尽復为陆，陆黍秋离离。\n追惟泓之战，语阔气甚夷。\n狗颈不急搦，干将仍倒持。\n欲将乌合众，慕彼鹰扬师。\n首领几不完，身復为囚覊。\n好大不量力，荒哉徒尔为。\n曾不如勾践，潜军卷旌麾。\n夜上姑苏台，吴人犹不知。\n用兵贵权谋，高言竟何施。\n从兹以名邑，留作永世规。\n隧道彷佛在，披榛犹可窥。\n陈迹何足究，吾侪宁好奇。\n又上金山殿，平瞰天一涯。\n横颷响羣铎，惊鸟投深枝。\n清兴乘未尽，夕阳已纷驰。\n流水復相促，扁舟从此移。\n怒号入旅枕，先声戒寒期。\n相过不可得，况復穷游嬉。\n后会果安在，张本以今诗。",
        "dynasty": "宋",
        "collection_info": null
    },
    {
        "title": "猩猩毛笔与黄鲁直同赋",
        "author": "孔武仲",
        "content": "染血以为衣，稍亲日月光。\n封唇以佐酒，众馔登华堂。\n谁令拔其毛，万里归文房。\n纎妍依象管，寂寞伴萤囊。\n生已多言语，死犹近文章。\n一身皆有用，岂恤躯干伤。\n鼠须固微细，兔毫亦寻常。\n物以异为贵，嗟哉俱自戕。",
        "dynasty": "宋",
        "collection_info": null
    },
    {
        "title": "汴河",
        "author": "孔武仲",
        "content": "{禜示=石}渠斜与昆河接，河远渠悭几可涉。\n狂霖一涨高十寻，迅泻东来比三峡。\n崩腾下与淮泗会，清泚亦容伊雒杂。\n横空九阙真垂虹，怒捲千艘如败叶。\n祇堪平地看汹涌，何事乘危理舟楫。\n共夫鹅鹳行天上，遥与谷中相应答。\n但忧心手一乖迕，巨舶高樯两摧折。\n而余进退久安命，掲厉以望初不慑。\n妻孥亦已惯江湖，笑语犹如泛山陿。\n鸣弓击柝惊夜盗，掘茹捞鰕佐晨馌。\n时登绝径步榆柳，或面荒陂看鳬鸭。\n我生东南趣向野，挥弄清溪看苕霅。\n枕流潄石真所便，履浊凌险终未惬。\n觚棱渐喜金阙近，釜甑何忧米塩乏。\n浑如海客泛枯槎，缭绕明河望阊阖。",
        "dynasty": "宋",
        "collection_info": null
    },
    {
        "title": "汴河汲井",
        "author": "孔武仲",
        "content": "解缆古城阴，繫舟緑榆影。\n浩荡观浊流，咫尺有甘井。\n譬如坐汤镬，傍观冰玉冷。\n望之首不回，清泉逐修绠。\n余香入新稻，真味添细茗。\n蒸骨为之凉，醉魄一以醒。\n昔有少陵翁，卜居在遐境。\n美味当百金，修筒接千岭。\n我今浑不费，汲取在俄顷。\n川路远迢迢，客愁长耿耿。\n得此稍忘忧，无殊卧箕颍。",
        "dynasty": "宋",
        "collection_info": null
    },
    {
        "title": "试院看月呈子骏明叔",
        "author": "孔武仲",
        "content": "禁城遥想催银箭，灯火相望人语断。\n门外流尘任自高，中秋好月来相伴。\n依楼委砌冰皎洁，射隙侵櫺雪凌乱。\n同僚二公迹见亲，相应頋影为三人。\n吟咏清景临佳树，骨爽襟寒不能去。\n颇疑宵梦到蟾宫，欲把秋毫分玉兔。\n中山美酒生微波，银瓶快泻金叵罗，相邀一醉君如何。",
        "dynasty": "宋",
        "collection_info": null
    },
    {
        "title": "食蛤蜊呈子骏明叔",
        "author": "孔武仲",
        "content": "两君霜夜两相过，有酒无肴争奈何。\n蛤蜊买得虽不多，百枚包以一枯荷。\n呼奴再濯清泠波，玉石磊落声相磨。\n干薪烈焰稍骈罗，暴殄天物真烦苛。\n闭关拒敌难挥戈，划然双闢如嘘呵。\n天然甘露贮玉窠，不须易牙为调和。\n争先贾勇手自拏，莫笑擎盘无翠娥。\n釪明肉净绝泥沙，弃掷顽殻如投梭。\n宫醅滟滟鹦鹉螺，满饮不惜朱颜酡。\n念初搜索从海涯，千斤秪载双骆驼。\n都城观阙云峨峨，时新首到王公家。\n吾侪得啖已蹉跎，势力不敌怨则那。\n往岁端居临漕河，此物堆积如山坡。\n蛏𧍧淡菜暨车蛾，其实气味俱同科。\n但嫌咀嚼费齿牙，何尝珍惜如京华。\n物虽难得味乃佳，一壶千金古所嗟，三嗅而兴君为歌。",
        "dynasty": "宋",
        "collection_info": null
    },
    {
        "title": "鱼石二首  其一",
        "author": "孔武仲",
        "content": "人疑鱼託石，我谓石为鱼。\n持以赠君子，端能辟蠧书。\n无情逐波浪，有此璠与玙。\n坐得江湖意，萧然亦起予。",
        "dynasty": "宋",
        "collection_info": null
    },
    {
        "title": "鱼石二首  其二",
        "author": "孔武仲",
        "content": "鬐鬛真可辨，精研真入神。\n得非造化境，亦有雕锼人。\n颇疑着妄想，岁久积成真。\n兹理不足怪，方屏藏月轮。",
        "dynasty": "宋",
        "collection_info": null
    },
    {
        "title": "遣百朋赴太学补试",
        "author": "孔武仲",
        "content": "冉冉浪相逐，江湖今十年。\n念使从远学，家贫乏鞍韀。\n一官来京都，环堵当西阡。\n学省咫尺近，彷佛闻诵弦。\n暂当辞家庭，裘马去翩翩。\n英豪多出此，切琢期勉旃。\n昔我远方来，算里近五千。\n清灯耿残月，积雪堆穷年。\n对经必敛衽，求师欣执鞭。\n绚藻颇不乏，屡贡多士先。\n所愿克堂构，使我安食眠。\n尔祖最尔爱，置膝自抚怜。\n追恨不及见，泪下如涌泉。",
        "dynasty": "宋",
        "collection_info": null
    },
    {
        "title": "李公择山房",
        "author": "孔武仲",
        "content": "石磴不容步，乔林森迴还。\n闻昔有威凤，养羽留此山。\n乘此去翱翔，得意今不还。\n余音落何处，尚在云泉间。\n陈迹虽可寻，飞辙谁能攀。",
        "dynasty": "宋",
        "collection_info": null
    },
    {
        "title": "叶师迎娶还吴省亲遂之官达州以诗见意",
        "author": "孔武仲",
        "content": "言止苏台驾，遂泛荆江舟。\n京师诀别易，不以樽俎留。\n念书片言赠，俚音谢珠球。\n飞飞双凤凰，指日还故丘。\n更翔西南天，江云惨高秋。\n尊公今季鹰，菰莼契良谋。\n恩威在两部，所至膏泽流。\n弟当继华门，不愧古箕裘。\n高风长堤柳，挂帨已雄牛。\n相望以功业，毋为置书邮。",
        "dynasty": "宋",
        "collection_info": null
    },
    {
        "title": "送赵正夫使江东",
        "author": "孔武仲",
        "content": "酌我一樽酒，送君千里行。\n青天连上党，秋雁回汾并。\n戍垒鞠芳草，耕夫歌太平。\n庶狱须照胆，多士在提衡。\n暂往喻上意，还归对承明。\n无为厌朝集，寂寞恋边城。",
        "dynasty": "宋",
        "collection_info": null
    },
    {
        "title": "送毕公叔使河北",
        "author": "孔武仲",
        "content": "东观久寂寥，君王念多士。\n鸾凤望青云，联翩羽翰起。\n英英毕公叔，声价动天子。\n剧谈时利害，如泻九江水。\n骅骝厌覊縻，放步即千里。\n间关北门道，牵车从此始。\n蓬瀛墨宝烂，原隰皇华美。\n英气扫豺狼，清风回狱市。\n虽牵倚门念，犹胜捧檄喜。\n书止慰索居，时付黄河鲤。",
        "dynasty": "宋",
        "collection_info": null
    },
    {
        "title": "书馆买粟饭取閤门水以接昼饥",
        "author": "孔武仲",
        "content": "食粟淡有味，饮泉甘且清。\n粟白来天市，泉美汲官城。\n斜晖转西窗，饥肠蚯蚓鸣。\n暂时箪瓢趣，无计邱壑情。\n华堂发八珍，甘鲜杂咸腥。\n挟取既不专，弃余饲苍蝇。\n何如简且易，月夜泛瑶琼。\n快汲不留咽，殊胜豆与粳。\n井冽有真甘，復不糁藜羮。",
        "dynasty": "宋",
        "collection_info": null
    },
    {
        "title": "游善题寺二首 李长者画像",
        "author": "孔武仲",
        "content": "磥砢一居士，娉婷双少年。\n对景如无有，着书方浩然。\n分身聊示现，谁悟此因缘。",
        "dynasty": "宋",
        "collection_info": null
    },
    {
        "title": "游善题寺二首 殿西",
        "author": "孔武仲",
        "content": "步屧出广殿，花木何阴阴。\n鸟声来迎客，幽趣是山林。\n当年曾如此，遍入匡庐深。",
        "dynasty": "宋",
        "collection_info": null
    },
    {
        "title": "五月望参",
        "author": "孔武仲",
        "content": "起夜咏庭燎，晨装候当门。\n双飞划天起，万马散云屯。\n王乔背城郭，飞鸾从远村。\n入缀外朝列，每瞻天帝尊。\n时值甘雨足，大官復牢飱。\n殿开宸极正，日映玉颜温。\n抃舞効百兽，飞翔侣羣鸳。\n復转千步廊，峥嵘望西昆。\n朋簮谈笑余，经史多讨论。",
        "dynasty": "宋",
        "collection_info": null
    },
    {
        "title": "谒苏子瞻因寄",
        "author": "孔武仲",
        "content": "华严长者貌古奇，紫瞳奕奕双眉垂。\n颜如桃花两侍儿，问其姓名自不知。\n嗫嚅欲吐新奇词，岂亦有虎来护持。\n维摩高卧尽不应，蓬山藏史策马驰。\n三豪兀坐浑如痴，错认醍醐是酒巵，谁将此景付画师。",
        "dynasty": "宋",
        "collection_info": null
    },
    {
        "title": "五月廿八日雨后",
        "author": "孔武仲",
        "content": "黄昏雨一雨，稍觉襟袖凉。\n中宵如河决，浩渺不可当。\n浮云合四溟，无復窥神光。\n门巷失旧径，北邻有頽墻。\n恐地俱蛰龙，难安三尺床。\n阍人亟来告，客土坏沟防。\n坐此不疏达，渐渍室与堂。\n我迷忽復悟，岂暇立彷徨。\n荷锸裒众力，畚土逾百筐。\n坎窗快不隔，飞流復汤汤。\n中庭燥如旧，漠漠兰芷香。\n乃知天下事，壅塞成疽疮。\n决水復不难，吾有扁鹊方。",
        "dynasty": "宋",
        "collection_info": null
    },
    {
        "title": "籍田观荷花",
        "author": "孔武仲",
        "content": "緑水满平郊，江莲辉幽渚。\n偷香一霎风，逞响无边雨。\n波间的皪笑，竹裏婵娟舞。\n异境看仙姿，萧然失烦暑。",
        "dynasty": "宋",
        "collection_info": null
    },
    {
        "title": "送苏迈尉酸枣",
        "author": "孔武仲",
        "content": "酷暑日逾退，凉风生早秋。\n翩翩苏公子，一官不远游。\n仕养两得意，人生復何求。\n骏马如飞星，锦带垂吴鈎。\n到邑嚚讼少，官闲吏兵休。\n还当有佳吟，吟到黄河头。",
        "dynasty": "宋",
        "collection_info": null
    },
    {
        "title": "严子陵钓台和友人韵",
        "author": "董循",
        "content": "子陵垂钓逐江流，相与登台作共游。\n红叶黄花三峡雨，高风亮节一天秋。\n四围黛色迷青眼，满幅烟云锁绿洲。\n谁到严滩同玩赏，往来七里听渔讴。",
        "dynasty": "宋",
        "collection_info": null
    },
    {
        "title": "睢阳五老图诗",
        "author": "毕世长",
        "content": "非才最忝预高年，分务由来近挂冠。\n敢造鉅贤论轨躅，幸依都府得盘桓。\n篇章捧和惭风雅，眷待优隆荷岁寒。\n傥许衰容参盛列，愿凭绘事永传看。",
        "dynasty": "宋",
        "collection_info": null
    },
    {
        "title": "礼佛迴向偈",
        "author": "释遵式",
        "content": "见闻获安隠，莫不信向心。\n是故我归依，愿普如世尊。\n甚深浄戒聚，功德难思议。\n受者获安隠，福慧日夜生。\n诸佛常护念，万行渐满盈。\n六度四等意，普度诸羣盲。\n手足初莫犯，节言慎所行。\n常乐在定意，是真优婆塞。\n质直离谄曲，常与贤圣俱。\n爱众犹养己，是名真菩萨。",
        "dynasty": "宋",
        "collection_info": null
    },
    {
        "title": "每日念佛忏悔发愿文",
        "author": "释遵式",
        "content": "我今称念阿弥陀，真实功德佛名号。\n惟愿慈悲垂摄受，证知忏悔及所愿。\n我昔所造诸恶业，皆由无始贪嗔痴。\n从身□意之所生，一切我今皆忏悔。\n愿我临欲命终时，尽除一切诸障碍。\n面见彼佛阿弥陀，即得往生安乐剎。\n彼佛众会咸清浄，我时于胜莲华生。\n亲见如来无量光，现前授我菩提记。\n蒙彼如来授记已，化身无数百俱胝。\n知力广大徧十方，普利一切众生界。",
        "dynasty": "宋",
        "collection_info": null
    },
    {
        "title": "放生慈济法门",
        "author": "释遵式",
        "content": "我比丘某甲，今为傍生类。\n发佛大慈悲，忏彼六情根。\n无始业障海，眼根着诸色。\n耳界闻乱声，鼻染一切香。\n舌生诸恶刺，身如机关主。\n六贼游戏中，心想如猿猴。\n无有暂停时。\n如此等六法，名为六情根。\n一切业因缘，皆从妄想起。\n妄想如幻焰，亦若空中花。\n迷倒不觉知，为诸惑业缚。\n永堕三途界，没在众苦中。\n不闻正法音，何曾知忏悔。\n惟愿十方佛，菩萨众大师。\n慈力与冥加，令其知发露。\n无始一切恶，今日悉消除。\n毕故不造新，常当修梵行。\n未脱傍生难，余命愿安乐。\n筌网及虞罗，愿不相值遇。\n饮啄随时足，饥渴永不逢。\n相见起慈心，愿不相吞噉。\n当承三宝力，誓脱众尘劳。\n毕此苦类身，愿生诸佛国。\n弥陀广慈愿，不舍一切生。\n观音慈愿深，常游五道界。\n愿舒五色臂，拔我出轮迴。\n傥若命终时，愿垂亲接引。\n救我厄难者，菩萨大檀那。\n悯我临汤火，舍财赎我命。\n须弥与大海，徒自谓高深。\n檀那今日恩，高深不可比。\n现生增福寿，眷属悉团圆。\n来世受身时，愿同生佛国，和南贤圣众。",
        "dynasty": "宋",
        "collection_info": null
    },
    {
        "title": "诫酒肉慈慧法门",
        "author": "释遵式",
        "content": "南无佛法僧，大慈三宝海。\n我今欲依教，普劝诸众生。\n莫杀莫食肉，同藴仁慈行。\n无病保长龄，未来成佛道。\n诸佛大菩萨，常为救众生。\n舍头目身命，不计河沙数。\n代鸽弃王身，全螘委龙命。\n流水济枯鱼，萨埵充饥虎。\n历劫徧行慈，慈善力成就。\n佛无一切心，唯有慈心在。\n若有行慈者，不杀不食肉。\n仰愿佛威神，世世常加护。\n杀生佛所说，即杀自父母。\n亦杀自妻女，兄弟及姊妹。\n一切男女摄，皆曾为父母。\n生生所受胎，从之禀遗体。\n受一畜生形，骨血如山海。\n一一类中身，生生不可计。\n轮迴六道间，展转为亲属。\n故食诸众生，名食父母肉。\n又观一切身，悉是我本体。\n自肉及他肉，其实是一肉。\n如舍前后住，亦名为我舍。\n当知食肉人，即食自身肉。\n佛观如来藏，佛界众生界。\n一界无二界，一切肉一肉。\n伎儿暂变易，元是一人身。\n若欲杀众生，当起诸佛想。\n猎师屠儿辈，及捕鱼鸟人。\n众生遥见者，皆生必死怖。\n谓此恶心人，贪利及肉味。\n手持利刀箭，念欲杀我身。\n飞翔及潜窜，惊怖而远避。\n常与诸众生，起大冤对想。\n一切惜身命，人畜等无殊。\n若欲食众生，先试割身肉。\n死是极大苦，谁能不畏之。\n但当自观身，云何食他肉。\n为利剎众生，以财网诸肉。\n二俱得杀业，死堕叫唤狱。\n汝听杀生者，死堕地狱处。\n铁城高八万，四千由旬量。\n长广亦復然，满中猛火炎。\n表裏皆洞赤，猘狗守四门。\n狱卒声雷震，两眼如电光。\n驱汝杀生人，入中而受苦。\n力士执铁矛，矛身长一丈。\n利刃阔八寸，望胸撞罪人。\n胸入背上出，苦痛不堪闻。\n千万亿岁中，受斯极大苦。\n汝听食肉人，死堕阿鼻狱。\n铁屋亦高广，八万由旬量。\n四门猛火炎，南北皆交彻。\n铁墙铁罗网，铁枷铁杻械。\n一一火烧之，皆令其洞赤。\n食肉受斯苦，亿百千万岁。\n汝听煮肉人，堕镬汤地狱。\n一万有二千，深广由旬量。\n昼夜猛火然，涌涌汤常沸。\n于中受大苦，一万七千岁。\n汝听炙肉人，堕热铁床狱。\n其狱有八千，纵广由旬量。\n床下猛火烧，罪人卧其上。\n心肝肉焦烂，一万二千岁。\n汝听切肉人，死堕斫剉狱。\n五百大力士，利刀斩罪人。\n万段至微尘，业风吹更活。\n如是终復始，一万二千岁。\n汝听养羣鸡，为贪肥肉者。\n一鸡于一日，计食五百虫。\n主人当半罪，同鸡堕地狱。\n其狱盛热粪，八万由旬量。\n人鸡俱入中，满五千万岁。\n汝听捕猎人，安锵及设𣚦。\n罥索安陷穽，利刃放鹰犬。\n四边竞围合，逼逐杀众生。\n死堕铁轴狱，方丈一万钉。\n驱上轮一帀，徧体万钉刺。\n举身悉交彻，苦痛不可忍。\n百千万岁中，受斯对报苦。\n杀生食肉者，从诸地狱出。\n受饿罗剎身，师子豺虎狼。\n猫狸鸱枭鹫，唯捕新血肉。\n众生各藏护，不令其得便。\n饥火常烧心，念念思他肉。\n由是恶熏习，大慈种永断。\n设得生人中，残疾命短促。\n愚痴谤因果，死还堕地狱。\n佛说此语时，无量诸罗剎。\n悲号誓断肉，及护断肉人。\n汝今闻此经，云何不改过。\n徒劳生为人，不及食人鬼。\n慎莫烧山野，慎莫破堤塘。\n莫伐有巢树，莫烧含蠹薪。\n若见杀众生，方便常救护。\n南无十方佛，大智德世尊。\n我欲劝众生，舍酒求明慧。\n如佛之所说，饮酒多过患。\n八万尘劳门，三十五种失。\n悉以酒为本，汝等应谛观。\n酒酣心眩乱，六识尽昏迷。\n君臣乖仪节，父子绝尊卑。\n母女乱其风，礼检不能制。\n如舍婆提国，有鸯掘摩罗。\n酒醉淫泆母，因慈杀其父。\n母復通外情，将刀復害之。\n亦如莎伽陀，神通大罗汉。\n因游支提国，渐到跋陀村。\n彼有大毒龙，字庵婆罗提。\n其龙甚暴恶，侵害彼村人。\n罗汉神通力，降伏毒龙已。\n村人思报恩，多设苏乳糜。\n有女设糜已，忧其发冷病。\n遂取水色酒，奉上大罗汉。\n罗汉谓是水，饮已酒力发。\n迷酒到寺门，衣钵弃余处。\n醒时用神力，能伏大毒龙。\n醉后如死人，不能伏虾蟆。\n世尊命罗汉，及诸比丘众。\n至彼罗汉所，因兹制酒戒。\n正法念经说，阎罗责置人。\n将驱入地狱，先说如是偈。\n酒能乱人心，令人如羊等。\n不知作不作，如是应舍酒。\n若酒醉之人，如死人无异。\n若欲常不死，彼人应舍酒。\n酒是诸过处，常能不饶益。\n一切恶道阶，黑闇所在处。\n饮酒到地狱，亦到饿鬼处。\n行于畜生业，是酒过所诳。\n酒为毒中毒，地狱中地狱。\n病中之大病，是佛之所说。\n若人饮酒者，无因缘欢喜。\n无因缘而瞋，无因缘作恶。\n于佛所生痴，坏世出世事。\n烧解脱如火，所谓酒一法。\n若人能舍酒，正行于法戒。\n彼到第一处，无死无生处。\n莫饮无明酒，能为众苦因。\n声闻住明脱，犹是醉归人。\n若是病苦时，应当观病本。\n从痴有爱生，习业招病果。\n耆婆尽道术，尚不能救疗。\n岂有世药酒，而能瘥我病。\n酒为放逸根，不饮闭恶道。\n宁舍百千身，不毁犯酒戒。\n宁使身干枯，终不饮此酒。\n假使毁犯戒，寿命满百年。\n不如护禁戒，即时身磨灭。\n决定能使瘥，我犹故不饮。\n况今不定知，为瘥为不瘥。\n作是决定心，心生大欢喜。\n即获见真谛，所患即消除。\n汝听酿酒家，死堕醎糟狱。\n亦堕沸灰中，一万八千岁。\n汝听沽清酒，死堕酒池狱。\n满中如洋铜，入其中受苦。\n汝听饮酒人，死堕灌口狱。\n手自酌铜汁，昼夜灌其口。\n汝听人将酒，逼劝持戒人。\n死入冰池狱，八千万岁苦。\n皮肉皆破裂，日夜百死生。\n然后五百生，生辄无两臂。\n汝听或强力，或时因戏笑。\n持酒与僧尼，强伏令其饮。\n死堕截膝狱，六百万岁中。\n五百大力士，常截其两膝。\n乃至过酒器，五百世无手。\n常作螘蝨形，曲蛆及蝇蚋。\n痴执无知虫，一一五百世。\n汝听吉陀婆，沽酒梳堕井。\n罗汉饮其水，八万圣皆醉。\n由是恼圣人，死堕锯床狱。\n八万大劫中，常受锯解苦。\n后出得为人，其身长三尺。\n颜貌青黑色，耳鼻孔闭塞。\n无眼唇褰缩，手足无十指。\n何况破戒心，持酒逼他饮。\n多见世愚人，逼他食酒肉。\n自不能清浄，都无羞耻心。\n復将不浄食，凌逼破他戒。\n宁可断人命，莫破他善心。\n杀命一死生，未必至三趣。\n破戒失人天，及失解脱法。\n汝听断酒肉，所得福德利。\n有人持七宝，国城妻子施。\n不如断酒肉，千万分之一。\n乃至满大千，七宝持布施。\n不如断酒肉，千万分之一。\n假使为求福，锻金以为人。\n其数百千万，持用广布施。\n不如断酒肉，千万分之一。\n假使有佛子，造幡华宝盖。\n满三千大千，持用供养佛。\n不如断酒肉，千万分之一。\n犯之罪即重，持之福亦深。\n善恶长形对，苦乐镇相寻。\n及健速迴首，早计各悛心。\n莫待无常到，如瓶满自沈。\n勉哉须努力，同侍七宝林。",
        "dynasty": "宋",
        "collection_info": null
    },
    {
        "title": "戒五辛颂",
        "author": "释遵式",
        "content": "五辛佛所说，障道定无疑。\n梵网招轻垢，楞伽损大慈。\n人天犹尚失，浄土固难期。\n生啖增瞋念，熟食发淫思。\n讲经十二部，天仙悉舍离。\n善神不守护，恶鬼得便宜。\n薜荔唼唇吻，魔罗现佛仪。\n福德因消灭，业障更弥滋。\n地狱铜兼铁，轮迴网復羁。\n无端耽草味，殃祸大堪悲。",
        "dynasty": "宋",
        "collection_info": null
    },
    {
        "title": "改祭修斋决疑颂 第一疑：有鬼无鬼，能祸能福耶？颂曰：",
        "author": "释遵式",
        "content": "鬼神随处有，谄诳世间人。\n祭鬼都无福，空增杀业因。",
        "dynasty": "宋",
        "collection_info": null
    },
    {
        "title": "改祭修斋决疑颂 第二疑：现见世人病患，祭祀获安，何言无福耶？颂曰：",
        "author": "释遵式",
        "content": "正信天龙护，邪神岂奈何。\n但知常念佛，灾怪自消磨。",
        "dynasty": "宋",
        "collection_info": null
    },
    {
        "title": "改祭修斋决疑颂 第三疑：家眷死后祭祀，得食不得食耶？颂曰：",
        "author": "释遵式",
        "content": "人死随前业，升沉六道殊。\n如何纯祭祀，须道世人愚。",
        "dynasty": "宋",
        "collection_info": null
    },
    {
        "title": "改祭修斋决疑颂 圆丘方泽，上下神明，国之常典。云何劝令断祭，奈太伤国风乎？颂曰：",
        "author": "释遵式",
        "content": "杀牛惭禴祭，黍稷本非馨。\n斋诵真明德，何劳执礼经。",
        "dynasty": "宋",
        "collection_info": null
    },
    {
        "title": "改祭修斋决疑颂 第五疑：祭祀之家，及彼师巫，得何罪报耶？颂曰：",
        "author": "释遵式",
        "content": "杀他还自杀，影响逐形声。\n鬼饱都无福，空招堕火坑。",
        "dynasty": "宋",
        "collection_info": null
    },
    {
        "title": "改祭修斋决疑颂 第六疑：今若改祭，自古已来，还有报验耶？颂曰：",
        "author": "释遵式",
        "content": "迴邪生正信，臭草出栴檀。\n逢难须坚固，安居志好攀。",
        "dynasty": "宋",
        "collection_info": null
    },
    {
        "title": "改祭修斋决疑颂 第七疑：改祭之后，忽遇灾祸，既已舍神，求谁救护耶？颂曰：",
        "author": "释遵式",
        "content": "专持菩萨号，八部护君身。\n急难随声应，唯除不信人。",
        "dynasty": "宋",
        "collection_info": null
    },
    {
        "title": "改祭修斋决疑颂 第八疑：自来杀生祭祀，所有罪业作何功德而得消灭耶？颂曰：",
        "author": "释遵式",
        "content": "法宝真良药，众生自不尝。\n书持并供养，世世上天堂。",
        "dynasty": "宋",
        "collection_info": null
    },
    {
        "title": "改祭修斋决疑颂 第九疑：凡修斋福，并读诵经典，当迴向家宅何等神明，凡有几位耶？颂曰：",
        "author": "释遵式",
        "content": "作福常迴施，天龙善鬼神。\n威光常覆护，使汝免灾迍。",
        "dynasty": "宋",
        "collection_info": null
    },
    {
        "title": "改祭修斋决疑颂 第十疑：既不许祭祀，或家眷死亡堕在鬼趣，云何施其饮食耶？颂曰：",
        "author": "释遵式",
        "content": "鬼道常饥渴，当生怜愍心。\n能蠲口中食，佛赞福田深。",
        "dynasty": "宋",
        "collection_info": null
    },
    {
        "title": "地狱界偈",
        "author": "释遵式",
        "content": "三界无别法，一切唯心造。\n是故于日夜，当自勤观心。\n心欲起诸恶，速灭如救然。\n心欲起诸善，爱护如珍宝。\n行恶虽少顷，未来受苦长。\n为善向菩提，永证常乐果。",
        "dynasty": "宋",
        "collection_info": null
    },
    {
        "title": "上王丞相十界心图颂",
        "author": "释遵式",
        "content": "无象无名杳莫寻，强将名象测幽深。\n凭斯会解还相背，舍此他求转自沉。\n鹫岭殷勤亲付嘱，龙门恺悌好知音。\n仍闻挂在高堂上，误杀来人错认心。",
        "dynasty": "宋",
        "collection_info": null
    },
    {
        "title": "大悲观音栴檀像",
        "author": "释遵式",
        "content": "南无十方三世佛，南无本师大牟尼。\n南无西方安乐剎，阿弥陀佛十力尊。\n南无过去无数劫，彼世世灯观世音。\n诸佛慧眼第一凈，以不二相观三界。\n如实见我归命礼，成就大愿护众生。\n南无一切法宝海，无边无尽解脱门。\n南无总持功德藏，三世十方诸佛印。\n消除三障无诸恶，五眼具足成菩提。\n未来际劫誓修行，普使众生获无畏。\n南无文殊普贤尊，一切智行圆满海。\n金刚藏及金刚手，得大势等诸大士。\n声闻辟支贤圣众，愿以慈眼普瞻视。\n我今南无讚三宝，为欲深游大悲海。\n南无大悲救厄者，昔曾值佛观世音。\n入彼如来所入门，故佛授与同名号。\n从闻解脱六尘缚，如声度垣不能碍。\n由斯徧入微尘国，普现微尘自在身。\n一一身宣总持句，施与众生无畏法。\n是故娑婆世界中，皆号为施无畏者。\n我昔经中值密言，能除三障名消伏。\n佛称功德难思议，故我常持不敢忘。\n誓向当来大劫海，徧将此句救诸苦。\n为求大士加持力，故造栴檀持呪形。\n烁迦罗首金色容，具足七数端严相。\n母陀罗臂百千福，次第有六捉持异。\n贝多叶经并宝印，华果澡鑵及杨枝。\n无隙白檀雕所成，一一皆合契经造。\n及状我身长跪地，顶戴吉祥安乐人。\n观世音名依定实，必闻我今发大愿。\n牟尼经像比丘僧，愿住世间常不灭。\n护持国土与众生，普令摄取菩提愿。\n三宝神呪天龙等，大悲感应大誓力。\n一切同护圣尊仪，犹若金刚常不坏。\n如是成就十四愿，悉为菩提及含识。\n南无闻名救厄者，南无世间慈悲父。\n南无施我无畏力，南无令我满诸愿。\n闻名见身心念者，南无一切无空过。\n我今次第说所愿，尊应一一徧垂听。",
        "dynasty": "宋",
        "collection_info": null
    },
    {
        "title": "依修多罗立往生正信偈",
        "author": "释遵式",
        "content": "稽首西方安乐剎，弥陀世主大慈尊。\n我依种种修多罗，成就往生决定信。\n住大乘者清凈心，十念念彼无量寿。\n临终梦佛定往生，大宝积经如是说。\n五逆地狱众火现，值善知识发猛心。\n十念称佛即往生，十六观经如是说。\n若有欢喜信乐心，下至十念即往生。\n若不尔者不成佛，四十八愿如是说。\n诸有闻名生至心，一念迴向即往生。\n唯除五逆谤正法，无量寿经如是说。\n临终不能观及念，但作生意知有佛。\n此人气绝即往生，大法鼓经如是说。\n一日一夜悬缯盖，专念往生心不断。\n卧中梦佛即往生，无量寿经如是说。\n昼夜一日称佛名，殷勤精进不断绝。\n展转相劝同往生，大悲经中如是说。\n一日二日若七日，执持名号心不乱。\n佛现其前即往生，阿弥陀经如是说。\n若人闻彼阿弥陀，一日二日若过等。\n繫念现前即往生，般舟经中如是说。\n十日十夜六时中，五体礼佛念不断。\n现见彼佛即往生，鼓音王经如是说。\n十日十夜持斋戒，悬缯幡盖然香灯。\n繫念不断得往生，无量寿经如是说。\n若人专念一方佛，或行或坐七七日。\n现身见佛即往生，大集经中如是说。\n若人自誓常经行，九十日中不坐卧。\n三昧中见阿弥陀，佛立经中如是说。\n若人端坐正西向，九十日中常念佛。\n能成三昧生佛前，文殊般若如是说。\n我于众经颂少分，如是说者无穷尽。\n愿同闻者生正信，佛语真实无欺诳。",
        "dynasty": "宋",
        "collection_info": null
    },
    {
        "title": "释大方广佛华严经贤首菩萨讚佛偈  其一",
        "author": "释遵式",
        "content": "又放光明名见佛，此光觉悟将终者。\n令随悟念见如来，命终得生其凈土。",
        "dynasty": "宋",
        "collection_info": null
    },
    {
        "title": "释大方广佛华严经贤首菩萨讚佛偈  其二",
        "author": "释遵式",
        "content": "见有临终劝念佛，及示尊像令瞻敬。\n俾于佛所深归仰，是故得成此光明。",
        "dynasty": "宋",
        "collection_info": null
    },
    {
        "title": "十六观经颂",
        "author": "释遵式",
        "content": "韦提重礼请能仁，愿说西方凈报因。\n十六观兼三凈业，修之即得往生身。",
        "dynasty": "宋",
        "collection_info": null
    },
    {
        "title": "十六观经颂 日观第一",
        "author": "释遵式",
        "content": "正坐面西想日轮，见日欲没如悬鼓。\n见已闭目开目间，皆令明了心坚住。",
        "dynasty": "宋",
        "collection_info": null
    },
    {
        "title": "十六观经颂 水观第二",
        "author": "释遵式",
        "content": "次作水想见西方，一切皆为凈土水。\n既见水已想成冰，皎然映彻琉璃地。",
        "dynasty": "宋",
        "collection_info": null
    },
    {
        "title": "十六观经颂 地观第三",
        "author": "释遵式",
        "content": "琉璃宝地正观时，谛了分明极乐国。\n八种清风鼓乐音，苦空无我无常曲。",
        "dynasty": "宋",
        "collection_info": null
    },
    {
        "title": "十六观经颂 树观第四",
        "author": "释遵式",
        "content": "四观宝树七重行，宝叶华敷妙宫殿。\n宝幢幡盖影重重，十方佛国于中现。",
        "dynasty": "宋",
        "collection_info": null
    },
    {
        "title": "十六观经颂 池观第五",
        "author": "释遵式",
        "content": "五想凈土七宝池，池中水有八功德。\n宣流念佛法僧名，妙宝莲华千万亿。",
        "dynasty": "宋",
        "collection_info": null
    },
    {
        "title": "十六观经颂 总观第六",
        "author": "释遵式",
        "content": "众宝国土宝楼阁，宝树更兼池间错。\n此箇总观若成时，名为粗见彼极乐。",
        "dynasty": "宋",
        "collection_info": null
    },
    {
        "title": "十六观经颂 华座观第七",
        "author": "释遵式",
        "content": "七想莲华妙台座，广大弥陀愿力成。\n作此想时心不乱，定当极乐国中生。",
        "dynasty": "宋",
        "collection_info": null
    },
    {
        "title": "十六观经颂 佛菩萨像观第八",
        "author": "释遵式",
        "content": "诸佛如来法界身，徧入众生一切想。\n智者当观此想心，是心即佛菩萨像。",
        "dynasty": "宋",
        "collection_info": null
    },
    {
        "title": "十六观经颂 无量寿佛身观第九",
        "author": "释遵式",
        "content": "无量寿佛金色身，光明普照羣生类。\n勤修智者繫心观，诸佛现前同授记。",
        "dynasty": "宋",
        "collection_info": null
    },
    {
        "title": "十六观经颂 观音观第十",
        "author": "释遵式",
        "content": "观音菩萨紫金身，眉间毫相七宝色。\n流出光明满十方，光中化佛无数亿。",
        "dynasty": "宋",
        "collection_info": null
    },
    {
        "title": "十六观经颂 势至观第十一",
        "author": "释遵式",
        "content": "次观势至菩萨身，量等观音无有异。\n但于肉髻宝缾中，盛众光明现佛事。",
        "dynasty": "宋",
        "collection_info": null
    },
    {
        "title": "十六观经颂 普往生观第十二",
        "author": "释遵式",
        "content": "端想身生极乐界，莲华合闭身居内。\n华开见佛满虚空，水鸟树林宣法偈。",
        "dynasty": "宋",
        "collection_info": null
    },
    {
        "title": "十六观经颂 杂往生观第十三",
        "author": "释遵式",
        "content": "重想弥陀二菩萨，神通变现事如前。\n杂沓观成无量福，定生安养奉金僊。",
        "dynasty": "宋",
        "collection_info": null
    },
    {
        "title": "十六观经颂 上品上生观第十四",
        "author": "释遵式",
        "content": "慈心不杀持众戒，读诵大乘方等经。\n修行六念迴向愿，临终化佛悉来迎。",
        "dynasty": "宋",
        "collection_info": null
    },
    {
        "title": "十六观经颂 上品中生",
        "author": "释遵式",
        "content": "不必受持方等经，解第一义明因果。\n紫金台现命终时，自见身于台上坐。",
        "dynasty": "宋",
        "collection_info": null
    },
    {
        "title": "十六观经颂 上品下生",
        "author": "释遵式",
        "content": "深信因果奉大乘，但发无上菩提意。\n以此功德迴愿生，生已当住欢喜地。",
        "dynasty": "宋",
        "collection_info": null
    },
    {
        "title": "十六观经颂 中品上生观第十五",
        "author": "释遵式",
        "content": "受持五戒八戒斋，修行诸戒迴向愿。\n命终生彼闻法音，应时即得阿罗汉。",
        "dynasty": "宋",
        "collection_info": null
    },
    {
        "title": "十六观经颂 中品中生",
        "author": "释遵式",
        "content": "若人至心一日夜，持戒持斋无破缺。\n以此功德迴愿生，七日华敷成记莂。",
        "dynasty": "宋",
        "collection_info": null
    },
    {
        "title": "十六观经颂 中品下生",
        "author": "释遵式",
        "content": "孝养父母行仁义，临终復遇善知识。\n广说弥陀大愿因，屈伸臂顷生彼国。",
        "dynasty": "宋",
        "collection_info": null
    },
    {
        "title": "十六观经颂 下品上生观第十六",
        "author": "释遵式",
        "content": "若人虽不谤尊经，造众恶业无惭愧。\n临终遇劝念弥陀，生彼十劫得初地。",
        "dynasty": "宋",
        "collection_info": null
    },
    {
        "title": "十六观经颂 下品中生",
        "author": "释遵式",
        "content": "若有众生犯众戒，盗取僧祇三宝物。\n临终遇劝念弥陀，一念顷间生彼国。",
        "dynasty": "宋",
        "collection_info": null
    },
    {
        "title": "十六观经颂 下品下生",
        "author": "释遵式",
        "content": "有作五逆十恶业，应堕地狱受诸苦。\n临终遇劝念弥陀，决定超生于彼土。",
        "dynasty": "宋",
        "collection_info": null
    },
    {
        "title": "念佛三昧诗  其一",
        "author": "释遵式",
        "content": "万感外形骸，俨然虚堂寂。\n明毫冠羣彩，幽神资始绩。\n妙象非夙预，俗览岂良觌。\n析之会入微，清玩心无怿。",
        "dynasty": "宋",
        "collection_info": null
    },
    {
        "title": "念佛三昧诗  其二",
        "author": "释遵式",
        "content": "金肌昧真见，八音愚正闻。\n玄空了无託，至涉宁有勋。\n森罗会都寂，长空销积氛。\n良哉此达观，局士安与云。",
        "dynasty": "宋",
        "collection_info": null
    },
    {
        "title": "念佛三昧诗  其三",
        "author": "释遵式",
        "content": "融抱迴曲照，熙如鑑中象。\n谛览无遗心，虚求非滞想。\n追梦忘始终，通幽宛如往。\n藉此会神姿，逍遥期西赏。",
        "dynasty": "宋",
        "collection_info": null
    },
    {
        "title": "念佛三昧诗  其四",
        "author": "释遵式",
        "content": "鑑极玄想孤，动静如为区。\n大象讵形仪，大方谁廉隅。\n正赏不隠括，妙践无迴迂。\n心澄徧知海，粲粲黄金躯。",
        "dynasty": "宋",
        "collection_info": null
    },
    {
        "title": "为檀越写弥陀经正信偈发愿文",
        "author": "释遵式",
        "content": "稽首十方佛，弥陀圣中尊。\n方等修多罗，一切法宝藏。\n观音及势至，大地菩萨僧。\n我以诚信心，刻板并印造。\n阿弥陀经卷，及以正信偈。\n旋造各一万，施四众受持。\n偈以发信心，经以资读诵。\n若有每日中，至少诵三卷。\n年诵千八十，十年万八百。\n况復多诵者，及历多年数。\n如是积功德，自然生佛前。\n我此万卷经，随所流布处。\n极少得一人，诵持生凈土。\n我愿承此力，决定生彼国。\n况復于多人，人亡经復在。\n展转相传授，是名无尽灯。\n灯灯相照耀，破生死长夜。\n显出佛菩提，究竟悉同生。\n常寂光凈土，持此清凈福。\n迴向奉君亲，我国圣帝王。\n及圣后圣位，仁寿各万年。\n覆育羣氓类，我父母眷属。\n怨亲非怨亲，咸承胜善根，同生安养国。",
        "dynasty": "宋",
        "collection_info": null
    },
    {
        "title": "游天台观",
        "author": "释遵式",
        "content": "古观春山下，寻幽似有期。\n瀑清冥坐久，峰好独归迟。\n客啸巢禽识，仙踪药叟知。\n我来无别趣，禅性尽相宜。",
        "dynasty": "宋",
        "collection_info": null
    },
    {
        "title": "寄题丹丘梵才上人山居",
        "author": "释遵式",
        "content": "禅家真隠处，翠谷倚城隍。\n海近云归早，山孤鸟去长。\n石当泉脉润，风度柏枝香。\n此地容吾否，中霄去意狂。",
        "dynasty": "宋",
        "collection_info": null
    },
    {
        "title": "寄丹丘鸿上人不出寺",
        "author": "释遵式",
        "content": "小固山前一道人，不言生死不言真。\n茅堂静有朝端客，草履烂无门外尘。\n银漏滴残犹在定，石花开尽始知春。\n相思未得相寻去，空恨江头多病身。",
        "dynasty": "宋",
        "collection_info": null
    },
    {
        "title": "酬伉上人",
        "author": "释遵式",
        "content": "鸟外清閒极，谁能更似君。\n山光晴后见，瀑响夜深闻。\n拾句书幽石，收茶踏乱云。\n江头待无事，终学弃人羣。",
        "dynasty": "宋",
        "collection_info": null
    },
    {
        "title": "赠智伦弟",
        "author": "释遵式",
        "content": "溪竹拥疏帘，溪云冷不厌。\n千岩唯虎伴，一讲许诗兼。\n煮茗敲冰柱，看经就雪檐。\n有时开静户，寒日下峰尖。",
        "dynasty": "宋",
        "collection_info": null
    },
    {
        "title": "隋观法师塔",
        "author": "释遵式",
        "content": "五六百年内，金躯亦化尘。\n方知新冢上，尽是古人身。\n白髮争名急，青山送骨频。\n除师灵塔外，一一好沾巾。",
        "dynasty": "宋",
        "collection_info": null
    },
    {
        "title": "送苗推官",
        "author": "释遵式",
        "content": "官满载琴书，乘春入上都。\n烟波离远岸，桃李发中途。\n俸薄尊常浅，诗清道太孤。\n登朝无恨晚，未有白髭鬚。",
        "dynasty": "宋",
        "collection_info": null
    },
    {
        "title": "隠者",
        "author": "释遵式",
        "content": "一径千峰裏，何人更往还。\n无为无事者，白首白云閒。\n酿酒担寒瀑，寻猿过别山。\n岂知名利客，鞭马向秦关。",
        "dynasty": "宋",
        "collection_info": null
    },
    {
        "title": "寄刘处士",
        "author": "释遵式",
        "content": "度月阻相寻，应为苦雨吟。\n井浑茶味失，地润屐痕深。\n鸟背长湖色，门閒古树阴。\n想君慵更甚，华髮昼方簪。",
        "dynasty": "宋",
        "collection_info": null
    },
    {
        "title": "寄悟和尚",
        "author": "释遵式",
        "content": "无累无机祇任缘，一斋长掩古松边。\n寒垂白髮过深雪，不下青林知几年。\n木叶当薪烧更暖，姜苗为屦着难穿。\n竟何人问东林社，时引清流灌碧莲。",
        "dynasty": "宋",
        "collection_info": null
    },
    {
        "title": "酬苏屯田西湖韵",
        "author": "释遵式",
        "content": "雨余残景照渔家，渔子鸣榔彻郡衙。\n今夜相呼好垂钓，晚来新雨涨蒹葭。",
        "dynasty": "宋",
        "collection_info": null
    },
    {
        "title": "五峰合涧诗 飞来峰",
        "author": "释遵式",
        "content": "干坤持中枢，动运非物图。\n欝欝彼灵鹫，飘飘如飞鳬。\n层空累怪石，古木生其肤。\n仁虎终安栖，白猿时号呼。\n钱源注鲛室，谢月扬天衢。\n曩喆多遗尘，清风来四隅。",
        "dynasty": "宋",
        "collection_info": null
    },
    {
        "title": "五峰合涧诗 莲华峰",
        "author": "释遵式",
        "content": "青瑛丽芙蕖，造化工且奇。\n辉彩向星河，结根在天池。\n临飈无馨香，御雨不离披。\n朝霭发翠华，暮云生碧姿。\n鼎湖几荣落，华岳何盛衰。\n独尔谢羣芳，自将天地期。",
        "dynasty": "宋",
        "collection_info": null
    },
    {
        "title": "五峰合涧诗 稽留峰",
        "author": "释遵式",
        "content": "武林神仙宅，代有隠者游。\n谷静云性闲，源长水涵幽。\n吾居余十年，自足忘百忧。\n岂嚼不死草，夙陪无生俦。\n道惭情未损，身与世为雠。\n安得会昔人，竹枝歌中秋。",
        "dynasty": "宋",
        "collection_info": null
    },
    {
        "title": "五峰合涧诗 月桂峰",
        "author": "释遵式",
        "content": "嫦娥戏仙桂，掷子落人寰。\n秀颖发矫林，芳馨腾远山。\n兔边甘百上，鸟外谁一攀。\n月裏催人老，云根伴余闲。\n余霞照海甸，高翠暖湖关。\n康乐不在哉，猿来空庭间。",
        "dynasty": "宋",
        "collection_info": null
    },
    {
        "title": "五峰合涧诗 合涧",
        "author": "释遵式",
        "content": "灵峰天竺寺，水向南北流。\n源远无竭时，石渠平且修。\n潭洁照台馆，岸滋蔚松楸。\n晚霁起长虹，夜寒吟潜虬。\n余居山水中，炎夏长如秋。\n飞梁会一泻，清响出林邱。",
        "dynasty": "宋",
        "collection_info": null
    },
    {
        "title": "五峰合涧诗 白猿峰",
        "author": "释遵式",
        "content": "人死猿亦亡，碧峰空崔嵬。\n六龙驭圆景，巨壑流红埃。\n今亦看诚古，后还思悲哀。\n兹山俯南涧，水洁影如颓。\n春篠生嫩筠，秋兰变枯荄。\n方新林下寺，吟此心悠哉。",
        "dynasty": "宋",
        "collection_info": null
    },
    {
        "title": "句  其一",
        "author": "释遵式",
        "content": "真空是选场，大觉为官位。",
        "dynasty": "宋",
        "collection_info": null
    },
    {
        "title": "句  其二",
        "author": "释遵式",
        "content": "翔空迹自绝，不在青青山。",
        "dynasty": "宋",
        "collection_info": null
    },
    {
        "title": "句  其三",
        "author": "释遵式",
        "content": "梅有和羹实，龙无为雨心。",
        "dynasty": "宋",
        "collection_info": null
    },
    {
        "title": "句  其四",
        "author": "释遵式",
        "content": "天上无双月，人间只一僧。",
        "dynasty": "宋",
        "collection_info": null
    },
    {
        "title": "游龙瑞观",
        "author": "杨侃",
        "content": "泛舟秋水一湖平，入观松风数里清。\n丹井有泉仙迹在，玉书藏穴禹功成。\n步虚夜月千峰静，投简春霖万壑盈。\n述记贺知章手笔，题诗元相国声名。\n结庐野客前溪住，采朮幽人绝顶行。\n杉桧影侵山殿冷，星辰光逼醮坛明。\n降仙台畔看云过，射的潭边听鹤鸣。\n樵客多闻逢异事，洞天都不远重城。\n林閒窗户尘难到，衣上烟岚暮自生。\n不待照湖天子赐，欲将长往换浮荣。",
        "dynasty": "宋",
        "collection_info": null
    },
    {
        "title": "游梅山寺",
        "author": "杨侃",
        "content": "出郭尘路断，登舟鹫岭通。\n楼台花屿上，钟梵水天中。\n石磴班春藓，松门韵晚风。\n莼丝惹轻檝，云锦散遥空。\n竹径连茶坞，山亭对药丛。\n却输湖畔叟，朝夕访支公。",
        "dynasty": "宋",
        "collection_info": null
    },
    {
        "title": "送梵才上人归天台",
        "author": "杨侃",
        "content": "忽忆幽栖地，千峰秀海濆。\n归心挂飞瀑，高迹指浮云。\n尘世宜深遯，诗名畏远闻。\n犹嗟石桥畔，凡圣路岐分。",
        "dynasty": "宋",
        "collection_info": null
    },
    {
        "title": "送陈尧叟",
        "author": "杨侃",
        "content": "马困炎天蛮岭路，棹衝秋雾瘴江流。\n辛勤为国亲求病，百越中无不治州。",
        "dynasty": "宋",
        "collection_info": null
    },
    {
        "title": "寄吕许公",
        "author": "梅询",
        "content": "十五年前忝一麾，公余尝得预言诗。\n玉阶步武为霖早，云路风波得志迟。\n浴凤池深春荡荡，观鱼台古草离离。\n重来故老休相问，请揭纱笼看旧碑。",
        "dynasty": "宋",
        "collection_info": null
    },
    {
        "title": "虎丘",
        "author": "梅询",
        "content": "凤池初下陟孱颜，虎寺重游启旧关。\n金钺传呼投钓渚，宝天辉映读书山。\n卧龙昔日曾三顾，辽鹤千年始一还。\n应为苍生须再起，草堂萝幄讵容闲。",
        "dynasty": "宋",
        "collection_info": null
    },
    {
        "title": "华亭道中",
        "author": "梅询",
        "content": "晴云唳鹤几千里，隔水野梅三四株。\n欲问陆机当日宅，而今何处不荒芜。",
        "dynasty": "宋",
        "collection_info": null
    },
    {
        "title": "吴江太湖笠泽虹桥",
        "author": "梅询",
        "content": "岸傍高士陆龟蒙，羌雁曾征恋钓筒。\n船户平居两山下，图经分载几州中。",
        "dynasty": "宋",
        "collection_info": null
    },
    {
        "title": "桃源",
        "author": "梅询",
        "content": "武陵风景都然改，谷口桃花镇长在。\n自从改赐鼎州名，转觉桃源仙气灵。",
        "dynasty": "宋",
        "collection_info": null
    },
    {
        "title": "送蒙寺丞赴郡",
        "author": "梅询",
        "content": "郢国当时唱，犹传白雪真。\n问今非昔日，和者几何人。",
        "dynasty": "宋",
        "collection_info": null
    },
    {
        "title": "送杨可及第还乡",
        "author": "梅询",
        "content": "君恩兼喜拜维桑，路入家山道更光。\n春色殿前初脱白，秋风陇上见焚黄。\n偏留名纸呼先辈，喜着蓝袍到故乡。\n科第孝思俱已遂，却经剑栈莫凄凉。",
        "dynasty": "宋",
        "collection_info": null
    },
    {
        "title": "吴王墓",
        "author": "梅询",
        "content": "昔见虎眈眈，今为佛子岩。\n云寒不出寺，剑浄求离潭。\n幽步萝随径，高禅雪闭庵。\n吴都十万户，烟瓦亘东南。",
        "dynasty": "宋",
        "collection_info": null
    },
    {
        "title": "武林山十咏 飞来峰",
        "author": "梅询",
        "content": "竺慧指此峰，飞来自灵鹫。\n猿鸟曾未知，烟岚尚依旧。\n兴亡谩千古，天地岂关纽。\n祇恐舟壑移，他年却西走。",
        "dynasty": "宋",
        "collection_info": null
    },
    {
        "title": "武林山十咏 莲花峰",
        "author": "梅询",
        "content": "巨石如芙蕖，天然匪雕饰。\n盘礴峰顶边，婵娟秋江侧。\n涉川试谁探，作砺当自惜。\n坐与荣落同，正心未尝易。",
        "dynasty": "宋",
        "collection_info": null
    },
    {
        "title": "武林山十咏 呼猿洞",
        "author": "梅询",
        "content": "古涧飞白猿，寂历不知处。\n风激石上泉，僧疑月中树。\n微茫认松雪，髣髴横樵路。\n写望增尔思，苍苍奈烟雾。",
        "dynasty": "宋",
        "collection_info": null
    },
    {
        "title": "武林山十咏 龙泓洞",
        "author": "梅询",
        "content": "矫矫渊下龙，潜神在灵府。\n云卧虽有时，泥沙可长处。\n阴崖寒气腥，峭壁烟痕古。",
        "dynasty": "宋",
        "collection_info": null
    },
    {
        "title": "武林山十咏 炼丹井",
        "author": "梅询",
        "content": "仙翁道未成，栖神在岩石。\n酌彼山下泉，穷年炼金液。\n洞阴春始绿，苔甃秋涵碧。\n缅慕不可期，凭栏望鳬舄。",
        "dynasty": "宋",
        "collection_info": null
    },
    {
        "title": "武林山十咏 冷泉亭",
        "author": "梅询",
        "content": "古窦鸣幽泉，苍崖结虚宇。\n六月期客游，披襟苦徂暑。\n开窗弄清浅，吹鬓疑风雨。\n不见白使君，烟萝为谁语。",
        "dynasty": "宋",
        "collection_info": null
    },
    {
        "title": "武林山十咏 灵隠寺",
        "author": "梅询",
        "content": "千峰凌紫烟，中有梵宫阙。\n灵眄极幽栖，尘心自超越。\n松篁发春霭，桂实坠秋月。\n争得谢世人，兹焉老华髮。",
        "dynasty": "宋",
        "collection_info": null
    },
    {
        "title": "武林山十咏 水台盘",
        "author": "梅询",
        "content": "鹤髮山中人，疏泉凿幽石。\n如凭青玉案，分递白云液。\n泠泠溅雕俎，瑟瑟穿吟席。\n醉坐三伏中，烦襟自消释。",
        "dynasty": "宋",
        "collection_info": null
    },
    {
        "title": "武林山十咏 翻经台",
        "author": "梅询",
        "content": "灵运曾此台，冥心住幽寂。\n重绎叶上书，深藏林中迹。\n遗文传竹素，野蔓侵苔壁。\n登览殊未休，苍山日将夕。",
        "dynasty": "宋",
        "collection_info": null
    },
    {
        "title": "武林山十咏 高峰塔",
        "author": "梅询",
        "content": "高塔列远岑，亭亭几百载。\n铃声答夜风，轮影落沧海。\n闲云伴危级，曙日平烟彩。\n欲下生暮愁，千山闭轻霭。",
        "dynasty": "宋",
        "collection_info": null
    },
    {
        "title": "阴陵",
        "author": "梅询",
        "content": "龙虎相驱逐，干戈事战争。\n千重汉围合，一夜楚歌声。\n凄凉七十战，散漫八千兵。\n失道欺田父，穷途遇灌婴。\n天亡终不悟，览古亦伤情。",
        "dynasty": "宋",
        "collection_info": null
    },
    {
        "title": "迭嶂楼",
        "author": "梅询",
        "content": "谢公城上谢公楼，百尺阑干挂斗牛。\n碧瓦万家烟树密，苍崖一槛瀑泉流。\n波光滟滟前溪满，剎影亭亭古寺幽。\n此地近除新太守，绿窗明月为君留。",
        "dynasty": "宋",
        "collection_info": null
    },
    {
        "title": "游齐山寺",
        "author": "梅询",
        "content": "凤剎岧峣挂断霓，鳬云渚洳暗窗扉。\n江风晓定钓人出，山月夜高禅客归。\n墙外蔓藤移过密，院中杉子落来稀。\n老僧独坐蒲团稳，自枉晴檐补衲衣。",
        "dynasty": "宋",
        "collection_info": null
    },
    {
        "title": "濠州四望亭閒眺",
        "author": "梅询",
        "content": "南北舟行互掷梭，长淮混混接天河。\n石梁景绝虹垂渚，桐柏春深雪作波。\n四望空明无俗翳，数声欵乃有渔歌。\n谁言此地殊幽僻，自我今来风味多。",
        "dynasty": "宋",
        "collection_info": null
    },
    {
        "title": "真庙挽辞",
        "author": "梅询",
        "content": "愁烟暗鼎湖，龙驭入清都。\n陟降红云陛，陪歆赤帝云。\n亮阴真圣嗣，遗诏尽嘉谟。\n尚见孤臣泣，蒙知直殿庐。",
        "dynasty": "宋",
        "collection_info": null
    },
    {
        "title": "江楼晚眺",
        "author": "梅询",
        "content": "潮落蚌耕洲，霞天雨尽收。\n月来山寺候，云驻海间秋。\n野鹜驯舟遶，红鱼逐饵游。\n欣然乘此兴，呼酒醉高楼。",
        "dynasty": "宋",
        "collection_info": null
    },
    {
        "title": "题竹山寺",
        "author": "梅询",
        "content": "乱山幽蔼隔招提，祇许相邀入剡迷。\n山树风泉为谁响，春城一夜到鸣鸡。",
        "dynasty": "宋",
        "collection_info": null
    },
    {
        "title": "吴兴道中",
        "author": "梅询",
        "content": "野阔多桑柘，湖平溉沃田。\n采莲花样女，载酒叶儿船。\n黄犊青山下，垂杨古道边。\n行行频北望，恋阙意悬悬。",
        "dynasty": "宋",
        "collection_info": null
    },
    {
        "title": "送夏子乔招讨西夏",
        "author": "梅询",
        "content": "丹墀曾独绎丝纶，御札亲题第一人。\n鶑喜上迁张笔力，马谙西讨仗威灵。\n亚夫金鼓从天降，韩信旌旗背水陈。\n耆致尔功还奏阙，图形仍许上麒麟。",
        "dynasty": "宋",
        "collection_info": null
    },
    {
        "title": "诗一首",
        "author": "梅询",
        "content": "楚之襄王问宋玉，玉时对以郢中歌，歌为白雪阳春曲。\n始唱千人和，再唱百人逐。\n至此和者纔数人，乃知高调难随俗。",
        "dynasty": "宋",
        "collection_info": null
    },
    {
        "title": "句  其一",
        "author": "梅询",
        "content": "先帝遗弓剑，排云上紫清。\n同时受顾託，今日见昇平。",
        "dynasty": "宋",
        "collection_info": null
    },
    {
        "title": "句  其二",
        "author": "梅询",
        "content": "我有集仙经始在，劳君一到为重修。",
        "dynasty": "宋",
        "collection_info": null
    },
    {
        "title": "句  其三",
        "author": "梅询",
        "content": "茶煮鸦山雪满瓯。",
        "dynasty": "宋",
        "collection_info": null
    },
    {
        "title": "句  其四",
        "author": "梅询",
        "content": "鹤楼试望晴霞断，鹦渚行吟绿蕙春。",
        "dynasty": "宋",
        "collection_info": null
    },
    {
        "title": "句  其一",
        "author": "李拱",
        "content": "犬眠花影地，牛牧雨声坡。",
        "dynasty": "宋",
        "collection_info": null
    },
    {
        "title": "句  其二",
        "author": "李拱",
        "content": "琴弹终日得古调，印锁经秋带藓痕。",
        "dynasty": "宋",
        "collection_info": null
    },
    {
        "title": "句  其三",
        "author": "李拱",
        "content": "雨后有人耕绿野，月明无犬吠花村。",
        "dynasty": "宋",
        "collection_info": null
    },
    {
        "title": "入天章道中",
        "author": "叶参",
        "content": "帝俞荒址创毗耶，茂岭烟篁占一涯。\n僧入定中观水月，客来空际辩天花。\n宸章飞动凌奎彩，瀑溜清凉涨井华。\n不省永和年景趣，饫闻虚座演三车。",
        "dynasty": "宋",
        "collection_info": null
    },
    {
        "title": "晚春游金明抵暮入宜秋门阍兵捧门牌请官位因书一阕",
        "author": "张士逊",
        "content": "闲游灵沼送春回，关吏何须苦见猜。\n八十衰翁无品秩，昔曾三到凤池来。",
        "dynasty": "宋",
        "collection_info": null
    },
    {
        "title": "题西庵寺",
        "author": "张士逊",
        "content": "西庵深入西山裏，算得当年少客游。\n密密石丛盘小径，涓涓云窦泻寒流。\n松皆有节谁青盖，僧尽无心也白头。\n欲刷粉牌书姓字，调卑官冗不堪留。",
        "dynasty": "宋",
        "collection_info": null
    },
    {
        "title": "题宝盖岩寺",
        "author": "张士逊",
        "content": "身为冠冕留，心是云泉客。\n每到云泉中，便拟忘归迹。\n况兹宝盖岩，天造清凉宅。\n税车官道边，谁知愿言适。",
        "dynasty": "宋",
        "collection_info": null
    },
    {
        "title": "题建宁县洛阳村寺",
        "author": "张士逊",
        "content": "金谷花时醉几场，旧游无日不思量。\n谁知万水千山裏，枉被人言过洛阳。",
        "dynasty": "宋",
        "collection_info": null
    },
    {
        "title": "送高学士知越",
        "author": "张士逊",
        "content": "着撰烦鸿笔，均劳利建侯。\n僧随天际棹，郡冠浙东州。\n山影四明接，溪声万壑流。\n谢家风月在，公外称冥搜。",
        "dynasty": "宋",
        "collection_info": null
    },
    {
        "title": "忆越州  其一",
        "author": "张士逊",
        "content": "稽山岩壑深復高，思之谁妙丹青毫。\n霜缣若得一千幅，伻图何必乘兰舠。",
        "dynasty": "宋",
        "collection_info": null
    },
    {
        "title": "忆越州  其二",
        "author": "张士逊",
        "content": "平湖八百里多奇，君曾纵赏无余遗。\n不知风月谁为主，夷犹未必如当时。",
        "dynasty": "宋",
        "collection_info": null
    },
    {
        "title": "寄陈文惠",
        "author": "张士逊",
        "content": "赭案当年并命时，蒹葭衰飒倚琼枝。\n皇恩乞与桑榆老，鸿自高冥凤在池。",
        "dynasty": "宋",
        "collection_info": null
    },
    {
        "title": "答陈文惠",
        "author": "张士逊",
        "content": "八十光阴有二年，烟萝门户喜开关。\n近来无奈山内相，频寄书来许缀班。",
        "dynasty": "宋",
        "collection_info": null
    },
    {
        "title": "知邵武县祷雨大有感应任满作诗纪其事",
        "author": "张士逊",
        "content": "乞灵曾爇一炉烟，言下霶沱救旱田。\n今日解龟留数字，要教来者更恭虔。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "张士逊",
        "content": "一言已了忘筌谊，诸祖休传坏色衣。\n隻履远过葱岭去，片云高傍石桥归。\n海宫有请杯慵度，尘劫无涯锡倦飞。\n元帅香灯持百载，又从枢府发清辉。",
        "dynasty": "宋",
        "collection_info": null
    },
    {
        "title": "雍熙中植桐于萧寺壬辰登科后告老来寺留题",
        "author": "张士逊",
        "content": "桐枝手植有桐孙，二纪重来愧此身。\n三匹衣鱼联贵仕，十洲轩冕接清尘。\n耕桑虽喜多新陇，耆艾堪嗟少故人。\n萧寺前题粉壁在，又书丁巳对壬辰。",
        "dynasty": "宋",
        "collection_info": null
    },
    {
        "title": "云峰寺",
        "author": "张士逊",
        "content": "百越迴辕度翠微，全家还憩白云扉。\n白云知我帝乡去，旋拂征鞍也要归。",
        "dynasty": "宋",
        "collection_info": null
    },
    {
        "title": "锡杖泉",
        "author": "张士逊",
        "content": "灵踪遗几载，卓锡在高岑。\n妙法归何地，清泉流至今。\n苔花生细细，云叶映沈沈。\n桂魄皎清夜，分明六祖心。",
        "dynasty": "宋",
        "collection_info": null
    },
    {
        "title": "送柴大谏赴阙",
        "author": "张士逊",
        "content": "一万余家留恋意，二三十里管絃声。\n惠加潼水流难尽，鞭指金门望转清。",
        "dynasty": "宋",
        "collection_info": null
    },
    {
        "title": "寄唐山人",
        "author": "张士逊",
        "content": "梓潼江口涪江上，深僻还如樗杜村。\n独坐翠光喷钓艇，万家寒影落吟轩。",
        "dynasty": "宋",
        "collection_info": null
    },
    {
        "title": "官舍书事二首  其一",
        "author": "张士逊",
        "content": "一载涪江上，转添山野情。\n手携僧共出，笔放吏归耕。",
        "dynasty": "宋",
        "collection_info": null
    },
    {
        "title": "官舍书事二首  其二",
        "author": "张士逊",
        "content": "官舍如僧舍，翛然万虑清。\n等闲无客到，容易有苔生。",
        "dynasty": "宋",
        "collection_info": null
    },
    {
        "title": "峡山寺",
        "author": "张士逊",
        "content": "峡寺一停桡，新秋暑乍消。\n幽怀徒易释，肥遁固难招。\n翠拟千峰活，红分数叶凋。\n优游虚岁月，何以报清朝。",
        "dynasty": "宋",
        "collection_info": null
    },
    {
        "title": "麻姑山",
        "author": "张士逊",
        "content": "结友寻真重驻留，行行浑似近蓬邱。\n人擎绿玉简齐立，水带碧桃花乱流。\n松盖几层须自老，芝英三秀又谁收。\n坐中忽见红云起，疑是仙姑访旧游。",
        "dynasty": "宋",
        "collection_info": null
    },
    {
        "title": "句  其一",
        "author": "张士逊",
        "content": "曾此焚香动圣容。",
        "dynasty": "宋",
        "collection_info": null
    },
    {
        "title": "句  其二",
        "author": "张士逊",
        "content": "李成谢世范宽死，唯有长安许道宁。",
        "dynasty": "宋",
        "collection_info": null
    },
    {
        "title": "句  其三",
        "author": "张士逊",
        "content": "白浪分吴国，青山隔楚天。",
        "dynasty": "宋",
        "collection_info": null
    },
    {
        "title": "句  其四",
        "author": "张士逊",
        "content": "藓壁留诗志何大，可怜太华老图南。",
        "dynasty": "宋",
        "collection_info": null
    },
    {
        "title": "句  其五",
        "author": "张士逊",
        "content": "人家飞鸟外，官舍翠屏中。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "陈象舆",
        "content": "孝弟扬芳累世传，书斋云锁碧峰前。\n轩窗翠滴松筠接，砌槛清涵水石连。\n旌表华门诚积善，褒崇合族悫敦贤。\n义高管郑徽猷远，名重曾颜德行全。\n弟侄登科当景运，公卿记美会佳篇。\n华林胜概终寻访，旧约依依已数年。",
        "dynasty": "宋",
        "collection_info": null
    },
    {
        "title": "寄馆中诸公",
        "author": "杨允元",
        "content": "闻说宫花满鬓红，上林丝管侍重瞳。\n蓬莱咫尺无由到，始信仙凡迥不同。",
        "dynasty": "宋",
        "collection_info": null
    },
    {
        "title": "留题金精山",
        "author": "黎仲吉",
        "content": "昔人鸾凤色冲天，吴芮遗祠在洞前。\n气势徒知凌宇宙，干戈无力问神仙。\n谩轻龟玉传王业，空得松杉接洞烟。\n一等辛勤凿岩穴，禹门千古事仍传。",
        "dynasty": "宋",
        "collection_info": null
    },
    {
        "title": "诗一首",
        "author": "张定千",
        "content": "况说龙沙最边陲，关河阻隔远明时。\n蕃戎把隘当路坐，何日申奏圣人知。\n今遇司空来宣问，枯林滋润再生枝。\n四面六蕃多围绕，伏恐寻常失朝仪。\n若不远仗天威力，只怕河隍陷戎夷。\n请须司空奏论事，封册加官莫改移。\n比至今秋新恩泽，山林草木总光辉。\n塞上艰莘无说处，一心目断望龙墀。",
        "dynasty": "宋",
        "collection_info": null
    },
    {
        "title": "海棠",
        "author": "凌景阳",
        "content": "名园封植几经春，露湿烟梢画不真。\n多谢许昌传雅什，蜀都曾未识诗人。",
        "dynasty": "宋",
        "collection_info": null
    },
    {
        "title": "燕口洞",
        "author": "田霖",
        "content": "燕口龙泓气象清，钱真此处有遗灵。\n仙兄去后师犹在，女弟回时户已扃。\n云片尚如披白练，泉声长似诵黄庭。\n碧桃花发菖蒲紫，留与人间作画屏。",
        "dynasty": "宋",
        "collection_info": null
    },
    {
        "title": "乌目山五题 兴福寺",
        "author": "李堪",
        "content": "云门十里长，殿塔明朝阳。\n半夜风雨至，满山松桂香。\n清猿啸远壑，好鸟鸣虚廊。\n尘土斯可濯，胡为语沧浪。",
        "dynasty": "宋",
        "collection_info": null
    },
    {
        "title": "乌目山五题 延福院",
        "author": "李堪",
        "content": "兰桂遶禅关，半春香满山。\n风移金磬远，云伴玉龙闲。\n树暗猿吟外，花开僧定间。\n尘心自然洗，流水日潺潺。",
        "dynasty": "宋",
        "collection_info": null
    },
    {
        "title": "乌目山五题 浄居院",
        "author": "李堪",
        "content": "入门松桂深，清气生人心。\n霞影迷窗绮，花光照地金。\n微风起层阁，初月升高林。\n终夜魂自健，满堂钟磬音。",
        "dynasty": "宋",
        "collection_info": null
    },
    {
        "title": "乌目山五题 永庆寺",
        "author": "李堪",
        "content": "岩扉开早凉，谷鸟纷远翔。\n花气湿幽径，磬声清上方。\n云生松涧底，泉落藓池傍。\n我有遗荣意，移时坐石床。",
        "dynasty": "宋",
        "collection_info": null
    },
    {
        "title": "乌目山五题 龙院",
        "author": "李堪",
        "content": "林下金仙地，苔门揜夕阳。\n花飞殿塔顶，地照云霞光。\n松老鹤仍在，洞闲龙已翔。\n中宵动清众，清磬发虚堂。",
        "dynasty": "宋",
        "collection_info": null
    },
    {
        "title": "慧聚寺",
        "author": "李堪",
        "content": "古寺有远名，欲游先梦生。\n飞猿涧底啸，灵鸟云间鸣。\n影密楼台众，香繁草树荣。\n何年照佛火，灿灿长光明。",
        "dynasty": "宋",
        "collection_info": null
    },
    {
        "title": "宿慧聚寺",
        "author": "李堪",
        "content": "石林高月生，藓阁踈磬鸣。\n宿鸟梦难就，定僧魂更清。\n香风动花影，岩瀑飞玉声。\n遥夜坐来短，但余天外情。",
        "dynasty": "宋",
        "collection_info": null
    },
    {
        "title": "仙楼道院",
        "author": "李堪",
        "content": "寻源探云霞，中有金仙家。\n绮疏晃飞翚，雕栏灿朱华。\n珍禽栖不去，灵液流无涯。\n晴旭起风篁，空香送天花。\n春雷会社鼓，寒烟聚海茶。\n奇峰媚如削，芳树一何嘉。\n且将翠阁齐，绝与红尘赊。\n终然谢朝绂，此地营丹砂。",
        "dynasty": "宋",
        "collection_info": null
    },
    {
        "title": "极乐寺",
        "author": "李堪",
        "content": "空门出白云，梵宇依苍岫。\n天色湛瑶光，春花结野秀。\n檐间绮罗被，池底星珠漏。\n香沉烟篆余，文兼雨碑旧。\n恬智静可养，寂寞谁復扣。\n逍遥隠叶猿，盘薄穿花溜。\n团团草露晞，瑟瑟空香逗。\n层台太虚半，双壑瀑泉透。\n苔空绿钱死，松老清阴瘦。\n独鹤倏飞骞，深萝苦纷构。\n归涔待沃洲，芥子观灵鹫。\n凈土人不来，尘寰廓然昼。",
        "dynasty": "宋",
        "collection_info": null
    },
    {
        "title": "玉田八景 翠屏朝雨",
        "author": "李堪",
        "content": "翠屏山下雨霏霏，云掩冈峦草树微。\n一段丹青谁解写，画家惟有米元晖。",
        "dynasty": "宋",
        "collection_info": null
    },
    {
        "title": "玉田八景 西山晴雪",
        "author": "李堪",
        "content": "西山岌岌倚层霄，爽气恒多瘴气消。\n谁道闽中无雨雪，年年绝顶见璚瑶。",
        "dynasty": "宋",
        "collection_info": null
    },
    {
        "title": "玉田八景 玉滩夜月",
        "author": "李堪",
        "content": "鸣玉滩头片月生，波光掩映钓舟横。\n何人隔岸吹长笛，一曲凉州恰二更。",
        "dynasty": "宋",
        "collection_info": null
    },
    {
        "title": "玉田八景 华顶秋容",
        "author": "李堪",
        "content": "何处栖真远世纷，五华高顶绝人氛。\n仙翁自有餐霞法，谩使人间望彩云。",
        "dynasty": "宋",
        "collection_info": null
    },
    {
        "title": "玉田八景 仙岭樵歌",
        "author": "李堪",
        "content": "金仙洞头樵子多，负薪出山行且歌。\n仙家棋局无心看，只恐归时烂斧柯。",
        "dynasty": "宋",
        "collection_info": null
    },
    {
        "title": "玉田八景 文笔夕照",
        "author": "李堪",
        "content": "玉邑东南第一峰，铦锥颖脱乱山中。\n夕阳影裏分明见，五色文章耀笔锋。",
        "dynasty": "宋",
        "collection_info": null
    },
    {
        "title": "玉田八景 蓝洞归云",
        "author": "李堪",
        "content": "洞门不闭日空虚，云去云来何定居。\n看到虚中生白处，恰如混沌未分初。",
        "dynasty": "宋",
        "collection_info": null
    },
    {
        "title": "玉田八景 剑溪渔唱",
        "author": "李堪",
        "content": "水过云津势渐平，双溪汇作剑溪清。\n渔舟往来无人见，隔竹时闻欵乃声。",
        "dynasty": "宋",
        "collection_info": null
    },
    {
        "title": "舞雩台",
        "author": "李堪",
        "content": "舞雩台上春风起，鲁国先生讲始开。\n欲解陶潜印归去，心思吾道重徘徊。",
        "dynasty": "宋",
        "collection_info": null
    },
    {
        "title": "句  其一",
        "author": "李堪",
        "content": "桐乡留语葬，铭路在生悲。",
        "dynasty": "宋",
        "collection_info": null
    },
    {
        "title": "句  其二",
        "author": "李堪",
        "content": "海月随帆落，溪花绕驿流。",
        "dynasty": "宋",
        "collection_info": null
    },
    {
        "title": "句  其三",
        "author": "李堪",
        "content": "雷风有约春虬起，霜露无情紫蕙枯。",
        "dynasty": "宋",
        "collection_info": null
    },
    {
        "title": "句  其四",
        "author": "李堪",
        "content": "雨密丝桐润，潮平钓石沈。",
        "dynasty": "宋",
        "collection_info": null
    },
    {
        "title": "句  其五",
        "author": "李堪",
        "content": "海月随帆落，溪花遶驿流。",
        "dynasty": "宋",
        "collection_info": null
    },
    {
        "title": "赠淳于公归养",
        "author": "朱台符",
        "content": "通籍悬车不待年，綵衣归去奉晨昏。\n倚门且慰慈亲望，恋阙空衔圣主恩。\n天上芝泥新诰敕，海边芜没旧田园。\n会须引退追高躅，宦路悠悠岂足论。",
        "dynasty": "宋",
        "collection_info": null
    },
    {
        "title": "咏华林书院",
        "author": "朱台符",
        "content": "白云深处旧生涯，东指名都百里赊。\n万卷诗书惟曲槛，四方宾客到儒家。\n峰峦卓立多奇石，草木丛芳半异花。\n胜概无由一寻访，只凭幽梦绕烟霞。",
        "dynasty": "宋",
        "collection_info": null
    },
    {
        "title": "南朝",
        "author": "李宗谔",
        "content": "仙华玉寿夜沉沉，三阁齐云复道深。\n平昔金铺空废苑，于今琼树有遗音。\n珠帘映寝方成梦，麝壁飘香未称心。\n惆怅雷塘都几日，吟魂醉魄已相寻。",
        "dynasty": "宋",
        "collection_info": null
    },
    {
        "title": "代意",
        "author": "李宗谔",
        "content": "雾鸾晓影忽参差，云雨阳台役梦思。\n自是胶絃无续日，不同珪月有圆时。\n洞房斗帐承新爱，河汉星桥隔后期。\n绮榭凝尘断消息，抒情空拟四愁诗。",
        "dynasty": "宋",
        "collection_info": null
    },
    {
        "title": "汉武",
        "author": "李宗谔",
        "content": "建章宫阙鬰岧峣，露掌修茎倚泬寥。\n平乐馆中观角抵，单于台上慑天骄。\n蓬莱望气沧波阔，太一祈年紫府遥。\n西母不来东朔去，茂陵松柏冷萧萧。",
        "dynasty": "宋",
        "collection_info": null
    },
    {
        "title": "馆中新蝉",
        "author": "李宗谔",
        "content": "雨过新声出苑墙，烟轻余韵度回塘。\n短亭疏柳临官道，平野西风更夕阳。\n八斗陈思饶赋咏，二毛潘岳易悲凉。\n感时偏动骚人思，不问天涯与帝乡。",
        "dynasty": "宋",
        "collection_info": null
    },
    {
        "title": "劝石集贤饮",
        "author": "李宗谔",
        "content": "都门祖軷绮筵张，举白无由诉羽觞。\n石室紬书勤亦至，金貂换酒醉何妨。\n瓮间吏部宁须问，席上车公不可忘。\n应念朝来犹眊矂，解酲谁用蔗为浆。",
        "dynasty": "宋",
        "collection_info": null
    },
    {
        "title": "灯夕寄献内翰虢略公",
        "author": "李宗谔",
        "content": "东城南陌尽游人，陌上香车起暗尘。\n历历星榆光夺昼，煌煌火树艳争春。\n章沟五鼓催行乐，卫尉千庐罢徼巡。\n应念鳌山方併宿，紫泥封后独频伸。",
        "dynasty": "宋",
        "collection_info": null
    },
    {
        "title": "清风十韵",
        "author": "李宗谔",
        "content": "閒馆方迴暑，商飈乍应金。\n天高初起籁，松澹更宜琴。\n汾棹传歌远，班诗託兴深。\n东阳仁自布，西颢气还侵。\n太液翻晴旭，灵和乱翠阴。\n舟轻飞燕袂，台逈楚王襟。\n阮啸经时尽，齐蝉度日吟。\n愁生孤戍角，响续暮城砧。\n空静销云镂，庭虚转蕙心。\n贤哉吉甫颂，千载有遗音。",
        "dynasty": "宋",
        "collection_info": null
    },
    {
        "title": "绝句",
        "author": "李宗谔",
        "content": "戴了宫花赋了诗，不容重睹赭黄衣。\n无聊独出金门去，恰似当年下第归。",
        "dynasty": "宋",
        "collection_info": null
    },
    {
        "title": "送僧归天宁万年禅院",
        "author": "李宗谔",
        "content": "师住天台寺，天台水石幽。\n眼前皆胜境，门下尽名流。\n法号君恩赐，精蓝国力修。\n渡杯来凤阙，振锡谒珠旒。\n内殿从容对，神都委曲游。\n高僧类云鹤，归思在林丘。\n御札全编得，宸毫几处收。\n遥思到时节，烟树赤城秋。",
        "dynasty": "宋",
        "collection_info": null
    },
    {
        "title": "送何水部蒙出牧袁州",
        "author": "李宗谔",
        "content": "三省郎曹素髮垂，两朝频赐五时衣。\n一麾又守江城去，千骑方从泽国归。\n酾酒河梁秋草阔，卸舟湖岸暝烟微。\n宜阳郡客多才子，谁伴山公醉夕晖。",
        "dynasty": "宋",
        "collection_info": null
    },
    {
        "title": "诗送士龙腹兄",
        "author": "李宗谔",
        "content": "铜鱼四明守，竹马十年兄。\n掺袂河梁别，鸣桡泽国行。\n登楼知日近，傍海见潮生。\n郡政应多暇，新诗几首成。",
        "dynasty": "宋",
        "collection_info": null
    },
    {
        "title": "咏华林书院",
        "author": "李宗谔",
        "content": "华林有胡氏，孝义共知名。\n宅对千峰秀，家传双桂荣。\n书楼藏六籍，讲席聚诸生。\n官序新春拜，门闾往岁旌。\n儿孙多力学，兄弟亦躬耕。\n一院松篁影，满山猿鹤声。\n傍溪挑蕨煮，就树采茶烹。\n客恋琴樽乐，僧依水石清。\n官途空扰扰，尘世自营营。\n他日林泉约，何当遂此情。",
        "dynasty": "宋",
        "collection_info": null
    },
    {
        "title": "句  其一",
        "author": "李宗谔",
        "content": "一溪晓绿浮鸂鶒，万树春红叫杜鹃。",
        "dynasty": "宋",
        "collection_info": null
    },
    {
        "title": "句  其二",
        "author": "李宗谔",
        "content": "金銮后记人争写，玉署新碑帝自书。",
        "dynasty": "宋",
        "collection_info": null
    },
    {
        "title": "句  其三",
        "author": "李宗谔",
        "content": "上饶多胜景，樽酒不应空。",
        "dynasty": "宋",
        "collection_info": null
    },
    {
        "title": "句  其四",
        "author": "李宗谔",
        "content": "门外溪山荆渚路，马前梅杏汉江春。",
        "dynasty": "宋",
        "collection_info": null
    },
    {
        "title": "观德堂",
        "author": "李垂",
        "content": "园池气象明，池沼春波平。\n东汇有朝势，北源无滞声。\n临流好鼓瑟，待月堪浮觥。\n濯足思余绿，洗心思云清。\n篆沟合远派，布窦垂高城。\n我愿化飞雨，使君将劝耕。",
        "dynasty": "宋",
        "collection_info": null
    },
    {
        "title": "句",
        "author": "释法周",
        "content": "地因培客土，凡草有时生。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "鲁宗道",
        "content": "倏来倏去本无心，旧国王家念正深。\n犹喜大缘逢景运，不辞千里答嘉音。\n人间话道经三伏，岛外栖禅指二林。\n留别皇都有新偈，苦将泡幻喻升沈。",
        "dynasty": "宋",
        "collection_info": null
    },
    {
        "title": "题汤泉院壁",
        "author": "鲁宗道",
        "content": "黄山胜地烟霞明，朱砂泉暖肌肤醒。\n鸟声不断山不坏，今人古人徒营营。\n暂来谁更辞硗确，抖擞尘缨聊澣濯。\n灵泉去病功绩深，无人復创为高阁。",
        "dynasty": "宋",
        "collection_info": null
    },
    {
        "title": "洗药源",
        "author": "鲁宗道",
        "content": "采得千年药，临流凈洗藏。\n至今源裏水，犹带旧时香。",
        "dynasty": "宋",
        "collection_info": null
    },
    {
        "title": "登黄山",
        "author": "鲁宗道",
        "content": "三十六峰凝翠霭，数千余仞锁岚烟。\n轩皇去后无消息，白鹿青牛何处眠。",
        "dynasty": "宋",
        "collection_info": null
    },
    {
        "title": "莲花源",
        "author": "鲁宗道",
        "content": "花开十丈照峰头，露褪红衣烂不收。\n太乙真人多逸兴，稳眠一叶泛中流。",
        "dynasty": "宋",
        "collection_info": null
    },
    {
        "title": "代意",
        "author": "丁谓",
        "content": "玦带珊瑚佩解琼，楚云无定好伤情。\n临邛已误通瑟意，金谷难寻辩玉声。\n微警单栖盘露重，密含幽思畹兰平。\n明珠百琲将何当，怅望轻躯病欲成。",
        "dynasty": "宋",
        "collection_info": null
    },
    {
        "title": "荷花",
        "author": "丁谓",
        "content": "相倚秋风立，兰言似有无。\n未饶霜女俊，不爱月娥孤。\n力弱烟被素，心危露泣珠。\n剪裁随楚思，幽怨寄吴歈。\n半坼香囊解，微倾醉弁扶。\n涉江如可采，百琲答轻躯。",
        "dynasty": "宋",
        "collection_info": null
    },
    {
        "title": "再赋",
        "author": "丁谓",
        "content": "彼美秋江上，尘埃耻託根。\n笑倾行雨国，香返梦兰魂。\n蛱蝶无媒妁，鸳鸯见子孙。\n徧窥思两桨，深锁忆重门。\n怯徇风波性，惭留月露痕。\n枉将金试步，千古怨东昏。",
        "dynasty": "宋",
        "collection_info": null
    },
    {
        "title": "又赠一绝",
        "author": "丁谓",
        "content": "梦散高唐夜正遥，楚天何处不无憀。\n秋风似会荆王意，露渚烟汀养细腰。",
        "dynasty": "宋",
        "collection_info": null
    },
    {
        "title": "梨",
        "author": "丁谓",
        "content": "摇摇繁实弄秋光，曾伴青椑荐武皇。\n玄圃云腴滋绀质，上林风驭猎清香。\n寻芳尚忆琼为树，蠲渴因知玉有浆。\n多少好枝谁最见，冒霜颊丹倚隣墙。",
        "dynasty": "宋",
        "collection_info": null
    },
    {
        "title": "戏答白稹",
        "author": "丁谓",
        "content": "欺天行当吾何有，立地机关子太乖。\n五百青蚨两家阙，白洪崖打赤洪崖。",
        "dynasty": "宋",
        "collection_info": null
    },
    {
        "title": "阴狱",
        "author": "丁谓",
        "content": "黑水溪旁聊驻马，奈何岸上试回头。\n高崖昏处是阴狱，须信人生到此休。",
        "dynasty": "宋",
        "collection_info": null
    },
    {
        "title": "赠方江二君  其一",
        "author": "丁谓",
        "content": "偶向严堂弔子陵，布衣携手远相迎。\n乍亲冠盖谈谐少，久住林泉骨自清。",
        "dynasty": "宋",
        "collection_info": null
    },
    {
        "title": "赠方江二君  其二",
        "author": "丁谓",
        "content": "正好辛勤缘齿少，最难遭遇是时平。\n李频乡党玄英裔，皆合工诗取盛名。",
        "dynasty": "宋",
        "collection_info": null
    },
    {
        "title": "次韵和进真宗七言四韵",
        "author": "丁谓",
        "content": "白麻初降紫宸中，簪组相惊帝泽丰。\n骤陟将坛知运偶，久尘台席愧材庸。\n桑榆便觉人间别，旌戟犹疑梦裏逢。\n已是都城耸荣观，更颁天唱耀戎容。",
        "dynasty": "宋",
        "collection_info": null
    },
    {
        "title": "又五言十韵",
        "author": "丁谓",
        "content": "叨窃逢嘉会，孤单荷曲成。\n高车陪上宰，密座厕羣英。\n步武清华地，优游侍从荣。\n勤劬期薄效，忠谨誓明诚。\n方畏官箴失，俄惊宠命行。\n冒恩心易感，恋圣意难平。\n未副宵衣念，宁安昼锦情。\n摇摇千里棹，眷眷九重城。\n茜旆辉登路，琼章耀去程。\n子牟牵望处，金阙玉为京。",
        "dynasty": "宋",
        "collection_info": null
    },
    {
        "title": "虎丘",
        "author": "丁谓",
        "content": "久尘黄阁侍威颜，忽拥高牙出帝关。\n玉佩乍辞文石陛，锦衣重到虎丘山。\n仙飈时傍潺湲起，珍羽多从杳霭还。\n官大宠深难得暇，林泉怀旧是偷闲。",
        "dynasty": "宋",
        "collection_info": null
    },
    {
        "title": "以诗送宣赐进奉红绡封龙字茶与琏禅师",
        "author": "丁谓",
        "content": "密缄龙焙火前春，翠字红绡熨眼新。\n品味至高谁合得，双林树下上乘人。",
        "dynasty": "宋",
        "collection_info": null
    },
    {
        "title": "山居",
        "author": "丁谓",
        "content": "峒口清香彻海滨，四时芬馥四时春。\n山多绿桂怜同气，谷有幽兰让后尘。\n草解忘忧忧底事，花能含笑笑何人。\n争如彼美钦天圹，长荐芳香奉百神。",
        "dynasty": "宋",
        "collection_info": null
    },
    {
        "title": "北苑焙新茶",
        "author": "丁谓",
        "content": "北苑龙茶者，甘鲜的是珍。\n四方惟数此，万物更无新。\n纔吐微茫绿，初沾少许春。\n散寻萦树遍，急采上山频。\n宿叶寒犹在，芳芽冷未伸。\n茅茨溪口焙，篮笼雨中民。\n长疾勾萌併，开齐分两均。\n带烟蒸雀舌，和露迭龙鳞。\n作贡胜诸道，先尝祇一人。\n缄封瞻阙下，邮传渡江滨。\n特旨留丹禁，殊恩赐近臣。\n啜为灵药助，用与上罇亲。\n头进英华尽，初烹气味醇。\n细香胜却麝，浅色过于筠。\n顾渚惭投木，宜都愧积薪。\n年年号供御，天产壮瓯闽。",
        "dynasty": "宋",
        "collection_info": null
    },
    {
        "title": "送张无梦归天台山",
        "author": "丁谓",
        "content": "不逐蒲轮至，惟寻蕙帐还。\n冥鸿思物外，辽鹤别人间。\n心与冠缨远，身将日月闲。\n放归衔帝泽，赐对仰天颜。\n逸躅凌风驭，高文炳象环。\n琼台刻宸藻，千古耀名山。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "丁谓",
        "content": "少室久传西祖印，京华时不等闲寻。\n黄枢慕道飞书密，紫禁知名示宠深。\n一法徧垂春雨润，羣生皆悟海潮音。\n南归八桂禅庭在，后夜僧怀立雪心。",
        "dynasty": "宋",
        "collection_info": null
    },
    {
        "title": "九华山",
        "author": "丁谓",
        "content": "宿月鸥鳬立浅沙，落花芦荻露人家。\n天寒夜静长无物，一片清江浸九华。",
        "dynasty": "宋",
        "collection_info": null
    },
    {
        "title": "江陵",
        "author": "丁谓",
        "content": "渚宫形胜地，从古冠荆湖。\n依刘开幕府，吊屈俯沧浪。",
        "dynasty": "宋",
        "collection_info": null
    },
    {
        "title": "广利",
        "author": "丁谓",
        "content": "出城数里即青山，路入青松白石间。\n只合步行寻石径，不宜呵喝入松关。",
        "dynasty": "宋",
        "collection_info": null
    },
    {
        "title": "橘花",
        "author": "丁谓",
        "content": "香于栀子细于梅，柳絮梨花过后开。\n搔首预愁经恶雨，伤心初见落苍苔。\n丹青得到须名手，题咏今疏信不才。\n莫怪主公相看好，举家新自洞庭来。",
        "dynasty": "宋",
        "collection_info": null
    },
    {
        "title": "江上雨",
        "author": "丁谓",
        "content": "雨惊鱼食钓翁归，手把丝纶下藓矶。\n家在渡头衝湿去，碎声繁点逐蓑衣。",
        "dynasty": "宋",
        "collection_info": null
    },
    {
        "title": "咏泉州刺桐",
        "author": "丁谓",
        "content": "闻得乡人说刺桐，叶先花发始年丰。\n我今到此忧民切，只爱青青不爱红。",
        "dynasty": "宋",
        "collection_info": null
    },
    {
        "title": "过武陵甘泉寺留题",
        "author": "丁谓",
        "content": "翠影人疏度，波光瑟瑟凝。\n帝家金掌露，仙署玉壶冰。\n晓井侵星汲，宵厨向月澄。\n岂惟蠲肺渴，灌顶助三乘。",
        "dynasty": "宋",
        "collection_info": null
    },
    {
        "title": "有感",
        "author": "丁谓",
        "content": "今到崖州事可嗟，梦中常若在京华。\n程途何啻一万里，户口都无三百家。\n夜听猿啼孤树远，晓看潮上瘴烟斜。\n吏人不见中朝礼，麋鹿时时到县衙。",
        "dynasty": "宋",
        "collection_info": null
    },
    {
        "title": "途中盛暑",
        "author": "丁谓",
        "content": "山木无阴驿路长，海风吹热透蕉裳。\n渴思西汉金茎露，困忆南朝石步廊。\n江上竹竿输散诞，林间冠褐负清凉。\n下程欲选披襟处，满眼赭桐兼佛桑。",
        "dynasty": "宋",
        "collection_info": null
    },
    {
        "title": "游东山",
        "author": "丁谓",
        "content": "数峰回抱隔烟林，一簇招提十里深。\n祇合步行寻石径，不宜呵喝入松阴。\n遥分画手援毫意，暗起诗人得句心。\n梅岭笙歌上高处，孤猿幽鸟减清音。",
        "dynasty": "宋",
        "collection_info": null
    },
    {
        "title": "清真香歌",
        "author": "丁谓",
        "content": "四两玄参三两松，麝香半分蜜和同。\n丸如弹子金炉爇，还似花心喷晓风。",
        "dynasty": "宋",
        "collection_info": null
    },
    {
        "title": "公舍春日",
        "author": "丁谓",
        "content": "绿杨垂线草铺茵，触处烟光举眼新。\n一品也须妨白髮，千金莫惜买青春。\n鶑声圆滑堪清耳，花艳鲜明欲照身。\n独向此时为俗吏，风流知是不如人。",
        "dynasty": "宋",
        "collection_info": null
    },
    {
        "title": "煎茶",
        "author": "丁谓",
        "content": "开缄试雨前，须汲远山泉。\n自遶风炉立，谁听石碾眠。\n轻微缘入麝，猛沸却如蝉。\n罗细烹还好，铛新味更全。\n花随僧箸破，云逐客瓯圆。\n痛惜藏书箧，坚留待雪天。\n睡醒思满啜，吟困忆重煎。\n祇此消尘虑，何须作酒仙。",
        "dynasty": "宋",
        "collection_info": null
    },
    {
        "title": "垂虹亭",
        "author": "丁谓",
        "content": "悠悠风物四时新，苒苒山屏万古春。\n多少江山人不看，却来江上看行人。",
        "dynasty": "宋",
        "collection_info": null
    },
    {
        "title": "山",
        "author": "丁谓",
        "content": "嫩云零落树参差，忽见千峰豁所思。\n酷爱似看名手画，难题却忆古人诗。",
        "dynasty": "宋",
        "collection_info": null
    },
    {
        "title": "游卧龙山",
        "author": "丁谓",
        "content": "日长春老职司閒，纵辔因寻负郭山。\n花气半飘青霭外，泉声多在白云间。\n香灯肃肃严僧事，钟梵萧萧爽客颜。\n坐有诗人樽有酒，拟抛城市宿禅关。",
        "dynasty": "宋",
        "collection_info": null
    },
    {
        "title": "桂林资圣寺",
        "author": "丁谓",
        "content": "八桂提封接九疑，宝坊游览负心期。\n栴檀未睹生天像，琬琰空传置寺碑。\n白玉毫光应照我，黄金色相竟留谁。\n灵川他日香云裏，莫道凡夫见佛迟。",
        "dynasty": "宋",
        "collection_info": null
    },
    {
        "title": "癸酉仲夏自□道□华严山主正师上人□□相遇今忽至止且云□□□□□□携酒□□□□□□□□□□□□□□",
        "author": "丁谓",
        "content": "坏衲相过羽服迎，可怜□静□营营。\n我思江上忘身计，师出山中乞寺名。\n振锡迴还心未住，布金圆□意方平。\n零陵泉石三湘最，莫踏□□□□□。",
        "dynasty": "宋",
        "collection_info": null
    },
    {
        "title": "冠",
        "author": "丁谓",
        "content": "盛礼尊元服，嘉名重进贤。\n穷奢讥鵔鹊，极品贵貂蝉。\n就列峨章甫，瞻颜仰邃延。\n谁知远游制，宠锡自高天。",
        "dynasty": "宋",
        "collection_info": null
    },
    {
        "title": "笏",
        "author": "丁谓",
        "content": "诎直明怀让，球鱼示有章。\n对扬资指画，受命助心藏。\n慎重传三世，荣华置满床。\n贤哉段太尉，为国击豺狼。",
        "dynasty": "宋",
        "collection_info": null
    },
    {
        "title": "佩",
        "author": "丁谓",
        "content": "山玄水苍重，进揖退扬清。\n静有如圭德，行无变玉声。\n韦弦非中度，兰蕙欠锵鸣。\n几忆陪朝会，交相间九成。",
        "dynasty": "宋",
        "collection_info": null
    },
    {
        "title": "玉佩",
        "author": "丁谓",
        "content": "至宝不自献，韬藏亦英华。\n余香被草木，秀擢幽岩花。",
        "dynasty": "宋",
        "collection_info": null
    },
    {
        "title": "金",
        "author": "丁谓",
        "content": "莫羡双南美，休贪九牧珍。\n入怀宁让粟，攫市不防人。\n越冶模良弼，燕台礼上宾。\n徒夸满堂富，永胜一经贫。",
        "dynasty": "宋",
        "collection_info": null
    },
    {
        "title": "玉",
        "author": "丁谓",
        "content": "谁负连城美，须思韫椟藏。\n辉山知禀异，被褐喻韬光。\n吕钓时终至，虞求祸是防。\n宁为田父弃，莫作楚人伤。",
        "dynasty": "宋",
        "collection_info": null
    },
    {
        "title": "珠",
        "author": "丁谓",
        "content": "宝气媚长浔，明光法大阴。\n探龙殊九品，剖蚌尽千金。\n汉女飞昇迹，鲛人感泣心。\n任轻从弹雀，鱼目莫相侵。",
        "dynasty": "宋",
        "collection_info": null
    },
    {
        "title": "酒",
        "author": "丁谓",
        "content": "渌蚁含柔旨，清醇泛烈芳。\n帝樽甘露醴，天宴碧霞浆。\n千酿富难敌，万钱酬亦当。\n宜遵三爵礼，莫羡百壶章。",
        "dynasty": "宋",
        "collection_info": null
    },
    {
        "title": "茶",
        "author": "丁谓",
        "content": "真上堪修贡，甘泉代饮醇。\n刘昆求愈疾，陆纳用延宾。\n顾渚传芳久，灉湖擅价新。\n唐贤经谱内，未识建溪春。",
        "dynasty": "宋",
        "collection_info": null
    },
    {
        "title": "松",
        "author": "丁谓",
        "content": "君子怜无改，诗人赋有乔。\n轻舟随桧楫，深涧映山苗。\n偃盖秦官远，凌霜夏社遥。\n鹤栖知得地，柏悦见干霄。",
        "dynasty": "宋",
        "collection_info": null
    },
    {
        "title": "桂",
        "author": "丁谓",
        "content": "青紫间朱丹，三湘五岭间。\n充庖资爽口，泛酒助𨠑□。\n种色思圆月，丛生忆小山。\n郄枝曾入手，招隠更聊攀。",
        "dynasty": "宋",
        "collection_info": null
    },
    {
        "title": "桐",
        "author": "丁谓",
        "content": "託质朝阳地，含芳改火时。\n锡圭裁细叶，栖凤养深枝。\n双树怜银井，孤生称檿丝。\n龙门高百尺，梓漆让华滋。",
        "dynasty": "宋",
        "collection_info": null
    },
    {
        "title": "柳  其一",
        "author": "丁谓",
        "content": "杨柳鬰氤氲，金堤总翠氛。\n庭前花类雪，楼际叶如云。\n列宿分龙影，芳池写凤文。\n短箫何以奏，攀折为思君。",
        "dynasty": "宋",
        "collection_info": null
    },
    {
        "title": "柳  其二",
        "author": "丁谓",
        "content": "客舍青青乱，名园鬰鬰斜。\n旧栽彭泽署，新植武昌家。\n翠幄隋堤密，金丝蜀道赊。\n狂夫少樊圃，有菀兴无涯。",
        "dynasty": "宋",
        "collection_info": null
    },
    {
        "title": "兰",
        "author": "丁谓",
        "content": "彼羡南陔子，其谁粉署郎。\n渥丹承露彩，绀绿泛风光。\n屡结骚人佩，时飘郑国香。\n何须寻九畹，十步即芬芳。",
        "dynasty": "宋",
        "collection_info": null
    },
    {
        "title": "菊",
        "author": "丁谓",
        "content": "陶令重时芳，钟繇帝赍霶。\n清香宜桂酒，冷艷压萸房。\n羽客长生助，骚人夕落伤。\n郊原多似是，甘苦冀情详。",
        "dynasty": "宋",
        "collection_info": null
    },
    {
        "title": "桃",
        "author": "丁谓",
        "content": "未展蓁蓁叶，先开灼灼华。\n武陵迷境域，御宿接烟霞。\n投我畴为报，偷儿孰是家。\n春风南北起，别有洛阳花。",
        "dynasty": "宋",
        "collection_info": null
    },
    {
        "title": "李",
        "author": "丁谓",
        "content": "桃径共无言，整冠防未然。\n折枝如荠苦，沉水若朱研。\n东苑琼芳细，南居玉质坚。\n高穹指为姓，合冠百嘉先。",
        "dynasty": "宋",
        "collection_info": null
    },
    {
        "title": "梅",
        "author": "丁谓",
        "content": "琼叶宫闱饰，瑶华乐府词。\n和羹资倚相，止渴济全师。\n七实连三实，南枝对北枝。\n同心将紫蔕，长恐失芳时。",
        "dynasty": "宋",
        "collection_info": null
    },
    {
        "title": "梨",
        "author": "丁谓",
        "content": "真定如拳大，灵关爽口清。\n甘香朱蜜冷，脆破玉霜鸣。\n工苑司官属，交枝播颂声。\n谁知洛阳树，海内占先名。",
        "dynasty": "宋",
        "collection_info": null
    },
    {
        "title": "莲",
        "author": "丁谓",
        "content": "鱼戏烟茎细，龟巢粉蕊新。\n缝裳怜远客，开幕想嘉宾。\n千叶松风畔，双花柳渚濒。\n翠芳天宴得，谁假涉江人。",
        "dynasty": "宋",
        "collection_info": null
    },
    {
        "title": "枣",
        "author": "丁谓",
        "content": "好植蓬莱树，无凝枳棘姿。\n鷄心藏密叶，羊角出高枝。\n外炳丹朱彩，中含石蜜滋。\n何当如尹令，见食玉文时。",
        "dynasty": "宋",
        "collection_info": null
    },
    {
        "title": "橘",
        "author": "丁谓",
        "content": "绿枳怜同气，黄橙共我乡。\n厥包堪任土，其实可怜霜。\n天宴交枝异，君门并蔕祥。\n湘人无菲陋，曾用荐陶唐。",
        "dynasty": "宋",
        "collection_info": null
    },
    {
        "title": "瓜",
        "author": "丁谓",
        "content": "绵瓞怜同蔕，锄耰莫误芸。\n浮泉滋绀质，巾绤透清芬。\n积石三年熟，瑶池五色文。\n静思空洞美，宁问邵平君。",
        "dynasty": "宋",
        "collection_info": null
    },
    {
        "title": "草",
        "author": "丁谓",
        "content": "葭茁迎春早，山芮得地高。\n堪书同细带，入咏似青袍。\n弱力绵绵葛，微香蓼蓼莪。\n王孙何处在，楚思徧江皋。",
        "dynasty": "宋",
        "collection_info": null
    },
    {
        "title": "琴",
        "author": "丁谓",
        "content": "材妙峄阳枝，絃调野茧丝。\n清音飞雉操，雅曲白驹诗。\n属意山水际，寄声鸾凤时。\n南熏如在御，忠义必倾思。",
        "dynasty": "宋",
        "collection_info": null
    },
    {
        "title": "瑟",
        "author": "丁谓",
        "content": "轩后更张妙，羲和旧制存。\n絙絃参庙乐，疏越荐牺樽。\n赵女宣孤愤，湘灵写断魂。\n仲由无雅吹，何必鼓丘门。",
        "dynasty": "宋",
        "collection_info": null
    },
    {
        "title": "箫",
        "author": "丁谓",
        "content": "庄籁知天理，虞韶见帝心。\n轻清杨柳曲，和乐凤凰音。\n翼展编筠密，中虚镂玉深。\n吴门休鼓腹，仙侣好追寻。",
        "dynasty": "宋",
        "collection_info": null
    },
    {
        "title": "嵩岳闻笙",
        "author": "丁谓",
        "content": "烟篠裁圆直，霜匏镂密深。\n雅将镛间奏，清与磬同音。\n隋作工何妙，娲传制可寻。\n师夔如审曲，知我发生心。",
        "dynasty": "宋",
        "collection_info": null
    },
    {
        "title": "笛",
        "author": "丁谓",
        "content": "衡阳裁翠簳，梦泽剪霜柯。\n妙制非丘仲，知音赏列和。\n赋因怀旧得，曲为写情多。\n三弄青溪侧，风流奈尔何。",
        "dynasty": "宋",
        "collection_info": null
    },
    {
        "title": "鼓",
        "author": "丁谓",
        "content": "未辨吴宫鹭，谁收骆越铜。\n抑扬三今内，和乐五音中。\n美玉随天仗，灵夔集帝功。\n雷门休冒布，方叔笑愚聋。",
        "dynasty": "宋",
        "collection_info": null
    },
    {
        "title": "棋",
        "author": "丁谓",
        "content": "不假分曹进，非同博塞游。\n谢安方料敌，祖纳正忘忧。\n窥豹仙枰昼，迷风石海秋。\n金门谁国手，一局赌宣州。",
        "dynasty": "宋",
        "collection_info": null
    },
    {
        "title": "纸",
        "author": "丁谓",
        "content": "妙制剡溪人，多名锦水春。\n卷疑方絮重，开觉露桃新。\n左氏三都贵，张芝径寸珍。\n谢公如就乞，九万一纤尘。",
        "dynasty": "宋",
        "collection_info": null
    },
    {
        "title": "笔",
        "author": "丁谓",
        "content": "霜距金犀利，烟毫枳棘铦。\n绿沉裁镂管，翠羽饰雕奁。\n几格朱黄杂，台床竹素兼。\n古今资日用，错综尽洪纤。",
        "dynasty": "宋",
        "collection_info": null
    },
    {
        "title": "船",
        "author": "丁谓",
        "content": "积羽贻深戒，为梁藉众材。\n采菱浮苑囿，鸣鹤泛池台。\n云映孤篷去，潮随两桨回。\n南风鸜鹆艗，知是故人来。",
        "dynasty": "宋",
        "collection_info": null
    },
    {
        "title": "车",
        "author": "丁谓",
        "content": "任重材惟美，多工制不僭。\n七香参鹤驾，五色间鸾轩。\n沙路茱萸辋，香风翡翠辕。\n莫矜流水妙，须畏叔孙言。",
        "dynasty": "宋",
        "collection_info": null
    },
    {
        "title": "弓",
        "author": "丁谓",
        "content": "天道弛张中，为箕学有宗。\n六材皆妙物，三制尽良工。\n招我见诗意，遗人观礼容。\n弨兮辞且美，帝赉示畴庸。",
        "dynasty": "宋",
        "collection_info": null
    },
    {
        "title": "射",
        "author": "丁谓",
        "content": "五善贵和容，荣观萃泽宫。\n循声知得礼，上列见多功。\n尽志三正内，矜能一发中。\n无轻秉筹者，百中出羣公。",
        "dynasty": "宋",
        "collection_info": null
    },
    {
        "title": "剑",
        "author": "丁谓",
        "content": "汉室千金重，耶溪百炼精。\n干星彰利器，出水示神兵。\n斩佞朱云志，留亡季札情。\n何须麾晋郑，自有倚天名。",
        "dynasty": "宋",
        "collection_info": null
    },
    {
        "title": "刀",
        "author": "丁谓",
        "content": "庖刀多余地，铅铦信可嗟。\n割鸡讥邑政，买犊励田家。\n鞞䩬穷华妙，龙熊辨等差。\n学操言可復，吕赠意无涯。",
        "dynasty": "宋",
        "collection_info": null
    },
    {
        "title": "印",
        "author": "丁谓",
        "content": "示信流千古，颁荣徧万方。\n帝缄金缕细，天印玉文长。\n雀马严君政，龟蛇辨国章。\n何当携枣篆，回首谢银黄。",
        "dynasty": "宋",
        "collection_info": null
    },
    {
        "title": "咏帘",
        "author": "丁谓",
        "content": "南楚佳名旧，西都妙制稀。\n风轻摇美璧，香细透明机。\n翠羽翻罗幄，龙文压锦帷。\n兰宫将桂殿，日用觉光辉。",
        "dynasty": "宋",
        "collection_info": null
    },
    {
        "title": "咏席",
        "author": "丁谓",
        "content": "着位时专绝，铺筵罄恪恭。\n鲁堂曾子避，汉殿戴凭重。\n黼绣矜华靡，莞茅助礼容。\n轩皇膺帝锡，瑶彩映昂颙。",
        "dynasty": "宋",
        "collection_info": null
    },
    {
        "title": "鼎",
        "author": "丁谓",
        "content": "妙尽三才象，精皆九贡金。\n克商迁洛邑，兴汉出汾阴。\n郜赂惭非道，秦求愧丑心。\n观铭知考甫，伛偻戒何深。",
        "dynasty": "宋",
        "collection_info": null
    },
    {
        "title": "镜",
        "author": "丁谓",
        "content": "外写龙鸾质，中含日月辉。\n帝家金错重，人世玉荣稀。\n掩匣隋珠秘，开奁赵璧归。\n不须矜百炼，轩鑑洞幽微。",
        "dynasty": "宋",
        "collection_info": null
    },
    {
        "title": "扇",
        "author": "丁谓",
        "content": "云母功无比，蒲葵用有余。\n九华曹植赋，六角右军书。\n皎皎蟾轮薄，萧萧雉尾疏。\n曾窥五明伏，鹤羽映鸾车。",
        "dynasty": "宋",
        "collection_info": null
    },
    {
        "title": "烛",
        "author": "丁谓",
        "content": "影抱铜芝直，光摇铸凤圆。\n丛花生木蓼，凝蜜堕金莲。\n积货徒供爨，当官竟不燃。\n曾窥司烜氏，明燧奉高天。",
        "dynasty": "宋",
        "collection_info": null
    },
    {
        "title": "地",
        "author": "丁谓",
        "content": "着象本沉潜，成形莫我厌。\n秉阴彰至信，厚载示流谦。\n右转羣生遂，东顷万壑兼。\n寰区今底定，不用八龙占。",
        "dynasty": "宋",
        "collection_info": null
    },
    {
        "title": "桥",
        "author": "丁谓",
        "content": "鞭石滔滔远，填乌岁岁新。\n七星横巨浸，半月映长津。\n永固骞崩势，终无揭厉因。\n时逢题柱客，不见脱辀人。",
        "dynasty": "宋",
        "collection_info": null
    },
    {
        "title": "山",
        "author": "丁谓",
        "content": "不起纤尘让，宁辞一篑劳。\n始从拳石大，终致极天高。\n莲顶观归马，蓬壶见负鳌。\n器车呈上瑞，绳检秘崇褒。",
        "dynasty": "宋",
        "collection_info": null
    },
    {
        "title": "江",
        "author": "丁谓",
        "content": "楚望为南纪，岷源始滥觞。\n双流沿蜀道，九派出浔阳。\n桃叶行歌远，芙蓉摘采长。\n衝风休破浪，静练正交光。",
        "dynasty": "宋",
        "collection_info": null
    },
    {
        "title": "河",
        "author": "丁谓",
        "content": "擘华凿龙倾，长源接杳冥。\n润应逾九里，清必契千龄。\n箭浪奔霆电，荥光焰日星。\n圣皇图奥事，真祖有祥经。",
        "dynasty": "宋",
        "collection_info": null
    },
    {
        "title": "海",
        "author": "丁谓",
        "content": "积润容零露，无涯任酌蠡。\n浮空长浴日，表圣不扬波。\n江汉源流众，蕃夷岛屿多。\n客槎如可泛，咫尺是星河。",
        "dynasty": "宋",
        "collection_info": null
    },
    {
        "title": "竹",
        "author": "丁谓",
        "content": "自保猗猗绿，谁怜冉冉根。\n紫花含凤实，绣箨抱龙孙。\n扫月仙坛静，摇风雪雾昏。\n彤竿思化杖，绀叶想开樽。",
        "dynasty": "宋",
        "collection_info": null
    },
    {
        "title": "凤",
        "author": "丁谓",
        "content": "舞穴标祥异，巢阿表盛明。\n灵音谐律本，綵羽应阳精。\n去必翔千仞，来皆叶九成。\n上林堪饮啄，竹密醴泉清。",
        "dynasty": "宋",
        "collection_info": null
    },
    {
        "title": "鹤",
        "author": "丁谓",
        "content": "警露青冥外，冲天食息间。\n金衣游太液，玉羽下缑山。\n松见千年偃，丹知九转还。\n云心在蓬阆，枝粒不相关。",
        "dynasty": "宋",
        "collection_info": null
    },
    {
        "title": "鶑",
        "author": "丁谓",
        "content": "刷羽幽栖地，啼春上苑间。\n金衣何睍睆，簧舌苦绵蛮。\n百啭情无及，迁乔迥莫攀。\n可怜求友意，出谷便关关。",
        "dynasty": "宋",
        "collection_info": null
    },
    {
        "title": "燕",
        "author": "丁谓",
        "content": "受署司分氏，开祥简狄心。\n风帘虽易偶，巢幕亦难任。\n两两差池羽，翩翩下上音。\n曲江何感愤，託意动微吟。",
        "dynasty": "宋",
        "collection_info": null
    },
    {
        "title": "雀",
        "author": "丁谓",
        "content": "饮啄遶藩篱，无声乏羽仪。\n衔环诚可念，穿屋奈终卑。\n鸿鹄非予忖，鸾皇不汝欺。\n莫轻蝉饮露，挟弹镇相随。",
        "dynasty": "宋",
        "collection_info": null
    },
    {
        "title": "乌",
        "author": "丁谓",
        "content": "仁里徊翔久，层巢返哺频。\n九雏依百峙，三足託重轮。\n声为空营乐，心因止屋驯。\n夜啼休度曲，丹白瑞无伦。",
        "dynasty": "宋",
        "collection_info": null
    },
    {
        "title": "鹊",
        "author": "丁谓",
        "content": "匣照光芒裏，熏炉想像间。\n营巢登大岁，采粟上仙山。\n玉璞惊心起，星河尽力还。\n上林无限树，枯枿莫登攀。",
        "dynasty": "宋",
        "collection_info": null
    },
    {
        "title": "鹰",
        "author": "丁谓",
        "content": "心极鹏抟远，形将鹗立孤。\n尚惭同隼击，宁肯截鸳雏。\n六翮风雷疾，双骹枳棘枯。\n大蒐如展礼，聊用助三驱。",
        "dynasty": "宋",
        "collection_info": null
    },
    {
        "title": "雁",
        "author": "丁谓",
        "content": "避缴非无意，随阳自有期。\n飞霜联伯仲，叫月应埙箎。\n小雅宣王什，登歌武帝辞。\n青冥时矫翼，燕雀尔焉知。",
        "dynasty": "宋",
        "collection_info": null
    },
    {
        "title": "雉",
        "author": "丁谓",
        "content": "雉操扬琴奏，名翚拂扇尘。\n其文伊洛地，厥贡越裳人。\n几为郎官集，还因今邑驯。\n山梁时饮啄，媒翳莫朝亲。",
        "dynasty": "宋",
        "collection_info": null
    },
    {
        "title": "鸡",
        "author": "丁谓",
        "content": "戒旦知霄漏，栖埘识晚阳。\n花冠诚可爱，芥羽亦难防。\n祝祝时求友，咬咬独擅场。\n自当陈玉质，宁止化陈仓。",
        "dynasty": "宋",
        "collection_info": null
    },
    {
        "title": "麟",
        "author": "丁谓",
        "content": "鲁史标嘉瑞，周诗颂太平。\n屡游灵畤地，数立纪年名。\n矩步规行迹，含仁抱义情。\n盛时期在囿，五纬想储精。",
        "dynasty": "宋",
        "collection_info": null
    },
    {
        "title": "熊",
        "author": "丁谓",
        "content": "高山多蛰兽，尔族载声诗。\n赵梦膺天命，周畋得帝师。\n当前忠至矣，碎掌果于斯。\n好俟东胡献，神灵锡佑时。",
        "dynasty": "宋",
        "collection_info": null
    },
    {
        "title": "虎",
        "author": "丁谓",
        "content": "雄文彰炳变，麟史载于菟。\n莫负编鬚勇，须怀履尾虞。\n耻将豺共弃，忍与兕为徒。\n啸谷非威怒，风从慑万夫。",
        "dynasty": "宋",
        "collection_info": null
    },
    {
        "title": "狼",
        "author": "丁谓",
        "content": "出必彰明盛，来当表庆隆。\n野心知楚子，疐尾见周公。\n仲德牵衣惠，乌孙饲乳功。\n金行钟粹白，冬献莫雷同。",
        "dynasty": "宋",
        "collection_info": null
    },
    {
        "title": "豹",
        "author": "丁谓",
        "content": "炳蔚西方美，羣居即谷阴。\n人文穷燮妙，将略取名深。\n饰用千金直，韬藏七日心。\n会当窥落落，莫向管中寻。",
        "dynasty": "宋",
        "collection_info": null
    },
    {
        "title": "象",
        "author": "丁谓",
        "content": "教战诚无敌，充庭实可嘉。\n指踪知拜处，服习认葩花。\n远视惭刚鬣，深藏惜素牙。\n十牛虽此夭，可奈可巴蛇。",
        "dynasty": "宋",
        "collection_info": null
    },
    {
        "title": "犀",
        "author": "丁谓",
        "content": "食野甘榆棘，乘流接海鲸。\n骇鸡称国宝，辟水得天名。\n巴浦千年迹，黄支万里程。\n至循来禁籞，六扰莫心惊。",
        "dynasty": "宋",
        "collection_info": null
    },
    {
        "title": "猿",
        "author": "丁谓",
        "content": "行不伤田亩，饥无坏果林。\n渡云连臂饮，宿月拥条吟。\n愈疾知调气，消忧学定心。\n沐猴多损物，远矣莫相侵。",
        "dynasty": "宋",
        "collection_info": null
    },
    {
        "title": "鹿",
        "author": "丁谓",
        "content": "赋命斯千载，登仙託五云。\n发祥呈玉质，标异冠星文。\n食荐时鸣野，游林或命羣。\n白环何日至，真祖有前闻。",
        "dynasty": "宋",
        "collection_info": null
    },
    {
        "title": "兔",
        "author": "丁谓",
        "content": "三窟同蜫蛰，平冈若电驱。\n爰爰依枳棘，肃肃避罝罦。\n已得思烹犬，其亡尚守株。\n何当华桂畔，宿月翫云衢。",
        "dynasty": "宋",
        "collection_info": null
    },
    {
        "title": "狐",
        "author": "丁谓",
        "content": "安问谢张纲，依凭恃堞长。\n获三当战狩，用一胜千羊。\n冰渡忧濡尾，风嗥乐在梁。\n莫言无粹白，九尾荐佳祥。",
        "dynasty": "宋",
        "collection_info": null
    },
    {
        "title": "牛",
        "author": "丁谓",
        "content": "服箱讥睆彼，其耳动来思。\n不负葭刍惠，终成稼穑资。\n莹蹄知爱矣，骍角肯忘之。\n好放桃林野，销兵是此时。",
        "dynasty": "宋",
        "collection_info": null
    },
    {
        "title": "马",
        "author": "丁谓",
        "content": "蹀躞追风足，权奇汗血躯。\n沙丘逢骏骨，澣海得名驹。\n天骥千金直，龙媒万里途。\n王良如在衔，下驷敢前驱。",
        "dynasty": "宋",
        "collection_info": null
    },
    {
        "title": "羊",
        "author": "丁谓",
        "content": "千足比侯封，矜矜莫可穷。\n触藩难进退，荷棰易西东。\n郑伯牵降辱，初平叱化功。\n律和当荐瑞，愿牧上林中。",
        "dynasty": "宋",
        "collection_info": null
    },
    {
        "title": "龙",
        "author": "丁谓",
        "content": "不操千金宝，思观九色虬。\n负图钟上圣，衔烛照穷幽。\n但仰飞天大，宁闻战野忧。\n沃焦须霈泽，莫道我无求。",
        "dynasty": "宋",
        "collection_info": null
    },
    {
        "title": "鱼  其一",
        "author": "丁谓",
        "content": "戏叶復依蒲，登龙是去途。\n何烦垂翡翠，未肯畏鹈鹕。\n已负吞舟大，终无涸辙虞。\n濠梁宁足乐，相忘在江湖。",
        "dynasty": "宋",
        "collection_info": null
    },
    {
        "title": "鱼  其二",
        "author": "丁谓",
        "content": "江湖各相忘，鱼虾同一波，乐哉乐哉。\n莫贪钓上饵，去□鼎中羹，戎哉戎哉。",
        "dynasty": "宋",
        "collection_info": null
    },
    {
        "title": "龟",
        "author": "丁谓",
        "content": "居蔡推神物，巢莲表圣君。\n膺期千岁色，垂世九畴文。\n惠向衔珠辨，灵从顾印分。\n自谙宫沼乐，锡贡任江滨。",
        "dynasty": "宋",
        "collection_info": null
    },
    {
        "title": "蛇",
        "author": "丁谓",
        "content": "起蛰良时在，鸣风异禀存。\n大能吞巨象，长可遶昆崙。\n出笥彰嘉庆，衔珠报厚恩。\n由来禀龙质，灵化出山门。",
        "dynasty": "宋",
        "collection_info": null
    },
    {
        "title": "萤",
        "author": "丁谓",
        "content": "兰畹炎飈息，莎阶霁景凉。\n宵征循屋漏，昼伏避阳光。\n具体微雨显，余辉有若亡。\n惟怜资学者，熠耀满纱囊。",
        "dynasty": "宋",
        "collection_info": null
    },
    {
        "title": "蝶",
        "author": "丁谓",
        "content": "熠耀非吾族，蟏蛸莫我知。\n韩凭飞处妬，庄叟梦时疑。\n琼玉含芳细，丝篁度曲迟。\n自当同羽化，蝉范任冠緌。",
        "dynasty": "宋",
        "collection_info": null
    },
    {
        "title": "蝉",
        "author": "丁谓",
        "content": "齐女幽忧后，幽时兴咏中。\n晓寒初饮露，夕燥正含风。\n翼若裁绡薄，心如鼓橐空。\n貂冠如见用，清白励王公。",
        "dynasty": "宋",
        "collection_info": null
    },
    {
        "title": "楼",
        "author": "丁谓",
        "content": "几集元规会，曾留子建题。\n东南当日出，西北与云齐。\n帝里五百尺，仙家十二梯。\n吹箫多感激，丹凤竟相携。",
        "dynasty": "宋",
        "collection_info": null
    },
    {
        "title": "台",
        "author": "丁谓",
        "content": "不效燕昭置，终贻子罕羞。\n吴都矜四达，楚国炫三休。\n好卜登春乐，无增累卵忧。\n玄都有琼构，何日从真游。",
        "dynasty": "宋",
        "collection_info": null
    },
    {
        "title": "窗",
        "author": "丁谓",
        "content": "玉女潜窥久，偷儿窃觇频。\n绮疏环禁掖，青琐近严宸。\n静听翰音异，遥观列岫新。\n好开虚白室，云母若冰轮。",
        "dynasty": "宋",
        "collection_info": null
    },
    {
        "title": "书",
        "author": "丁谓",
        "content": "始向龟图妙，爰从鸟迹成。\n偃波如制妙，例薤更难精。\n蔡表崩云重，曹章缀露轻。\n忆曾思刻玉，琼简镂金英。",
        "dynasty": "宋",
        "collection_info": null
    },
    {
        "title": "句  其一",
        "author": "丁谓",
        "content": "鹰鹘腾双眼，龙蛇绕四肢。",
        "dynasty": "宋",
        "collection_info": null
    },
    {
        "title": "句  其二",
        "author": "丁谓",
        "content": "背装花屈膝，白打大廉斯。\n进前行两步，跷后立多时。",
        "dynasty": "宋",
        "collection_info": null
    },
    {
        "title": "句  其三",
        "author": "丁谓",
        "content": "珊瑚新笔架，云母旧屏风。",
        "dynasty": "宋",
        "collection_info": null
    },
    {
        "title": "句  其四",
        "author": "丁谓",
        "content": "梅花过岭路，桃叶渡江船。",
        "dynasty": "宋",
        "collection_info": null
    },
    {
        "title": "句  其五",
        "author": "丁谓",
        "content": "泣珠泉客通关市，种玉仙翁寄版图。",
        "dynasty": "宋",
        "collection_info": null
    },
    {
        "title": "句  其六",
        "author": "丁谓",
        "content": "楚子梦云铃阁密，郢人歌雪射堂开。",
        "dynasty": "宋",
        "collection_info": null
    },
    {
        "title": "句  其七",
        "author": "丁谓",
        "content": "九万里鹏重出海，一千年鹤再归巢。",
        "dynasty": "宋",
        "collection_info": null
    },
    {
        "title": "句  其八",
        "author": "丁谓",
        "content": "千金家累非良宝，一品高官是强名。",
        "dynasty": "宋",
        "collection_info": null
    },
    {
        "title": "句  其九",
        "author": "丁谓",
        "content": "内翰拜时髭击地。",
        "dynasty": "宋",
        "collection_info": null
    },
    {
        "title": "句  其一○",
        "author": "丁谓",
        "content": "吾皇宽大容尸素，乞与江城不计年。",
        "dynasty": "宋",
        "collection_info": null
    },
    {
        "title": "句  其一一",
        "author": "丁谓",
        "content": "物华如阵笔如锋，沈谢曹刘是七雄。",
        "dynasty": "宋",
        "collection_info": null
    },
    {
        "title": "句  其一二",
        "author": "丁谓",
        "content": "鶑惊凤辇穿花去，鱼畏龙颜上钓迟。",
        "dynasty": "宋",
        "collection_info": null
    },
    {
        "title": "句  其一三",
        "author": "丁谓",
        "content": "戴归双綵胜，就赐五辛盘。",
        "dynasty": "宋",
        "collection_info": null
    },
    {
        "title": "句  其一四",
        "author": "丁谓",
        "content": "四序开新历，三光肇载阳。",
        "dynasty": "宋",
        "collection_info": null
    },
    {
        "title": "句  其一五",
        "author": "丁谓",
        "content": "即席椒花颂，延年柏叶觞。",
        "dynasty": "宋",
        "collection_info": null
    },
    {
        "title": "句  其一六",
        "author": "丁谓",
        "content": "天和无爄恶，何用磔鸡禳。",
        "dynasty": "宋",
        "collection_info": null
    },
    {
        "title": "句  其一七",
        "author": "丁谓",
        "content": "称觞一之日，祝圣万斯年。",
        "dynasty": "宋",
        "collection_info": null
    },
    {
        "title": "句  其一八",
        "author": "丁谓",
        "content": "气候灵台上，书观云阙前。",
        "dynasty": "宋",
        "collection_info": null
    },
    {
        "title": "句  其一九",
        "author": "丁谓",
        "content": "遥闻甘似醴，不特在金茎。",
        "dynasty": "宋",
        "collection_info": null
    },
    {
        "title": "句  其二○",
        "author": "丁谓",
        "content": "朝朝荐天酒，宁让服云牙。",
        "dynasty": "宋",
        "collection_info": null
    },
    {
        "title": "句  其二一",
        "author": "丁谓",
        "content": "瑞露零宵极，仙盘奉帝家。",
        "dynasty": "宋",
        "collection_info": null
    },
    {
        "title": "句  其二二",
        "author": "丁谓",
        "content": "帝奬甘露醴，天宴碧霞浆。",
        "dynasty": "宋",
        "collection_info": null
    },
    {
        "title": "句  其二三",
        "author": "丁谓",
        "content": "白雪芬芳玉有香。",
        "dynasty": "宋",
        "collection_info": null
    },
    {
        "title": "句  其二四",
        "author": "丁谓",
        "content": "游声袅袅寻将遍。",
        "dynasty": "宋",
        "collection_info": null
    },
    {
        "title": "句  其二五",
        "author": "丁谓",
        "content": "鶑栖清艷魂应爽，蝶醉秾香舞更颠。",
        "dynasty": "宋",
        "collection_info": null
    },
    {
        "title": "句  其二六",
        "author": "丁谓",
        "content": "自然堪下泪，何必更残阳。",
        "dynasty": "宋",
        "collection_info": null
    },
    {
        "title": "句  其二七",
        "author": "丁谓",
        "content": "子美集开诗世界。",
        "dynasty": "宋",
        "collection_info": null
    },
    {
        "title": "句  其二八",
        "author": "丁谓",
        "content": "天门九重开，终当掉臂入。",
        "dynasty": "宋",
        "collection_info": null
    },
    {
        "title": "句  其二九",
        "author": "丁谓",
        "content": "绿杨垂手舞，黄鸟缓声歌。",
        "dynasty": "宋",
        "collection_info": null
    },
    {
        "title": "句  其三○",
        "author": "丁谓",
        "content": "几处园林萧索裏。",
        "dynasty": "宋",
        "collection_info": null
    },
    {
        "title": "句  其三一",
        "author": "丁谓",
        "content": "逐朵檀心巧胜栽。",
        "dynasty": "宋",
        "collection_info": null
    },
    {
        "title": "句  其三二",
        "author": "丁谓",
        "content": "吹开吹落任东风。",
        "dynasty": "宋",
        "collection_info": null
    },
    {
        "title": "句  其三三",
        "author": "丁谓",
        "content": "清香谁许比荼蘼。",
        "dynasty": "宋",
        "collection_info": null
    },
    {
        "title": "句  其三四",
        "author": "丁谓",
        "content": "水边遥见久停桡。",
        "dynasty": "宋",
        "collection_info": null
    },
    {
        "title": "忆越州  其一",
        "author": "薛奎",
        "content": "照湖方干吟格高，搜清研奇含烂毫。\n天中无云水中月，虚明晶曜忘迴舠。",
        "dynasty": "宋",
        "collection_info": null
    },
    {
        "title": "忆越州  其二",
        "author": "薛奎",
        "content": "千岩万壑争清奇，天地灵秀应无遗。\n吟舟恐在碧霄上，湖心澄波涵月时。",
        "dynasty": "宋",
        "collection_info": null
    },
    {
        "title": "寄金绳院正因大师",
        "author": "薛奎",
        "content": "僧中忆艺本超羣，释氏蒙求见讨论。\n儒行合为文畅侣，诗名雅作贯休孙。\n心灯久已传宗意，命服仍尝锡帝恩。\n宴坐栴檀消篆字，眼前阛阓任嚣喧。",
        "dynasty": "宋",
        "collection_info": null
    },
    {
        "title": "句  其一",
        "author": "薛奎",
        "content": "囊书空自负，早晚达明君。",
        "dynasty": "宋",
        "collection_info": null
    },
    {
        "title": "句  其二",
        "author": "薛奎",
        "content": "千林如有喜，一气自无私。",
        "dynasty": "宋",
        "collection_info": null
    },
    {
        "title": "仙游亭诗赠丁晋公",
        "author": "刘遁",
        "content": "屡在仙游亭上醉，仙游洞裏杳无人。\n他时鸣鹤归沧海，同看蓬莱岛上春。",
        "dynasty": "宋",
        "collection_info": null
    },
    {
        "title": "游峡山飞来寺",
        "author": "高绅",
        "content": "古寺清江上，维舟夕照前。\n山根盘到海，塔影直侵天。\n萝月空禅石，霜钟落客船。\n秋风懒回首，送目入云烟。",
        "dynasty": "宋",
        "collection_info": null
    },
    {
        "title": "咏华林书院",
        "author": "高绅",
        "content": "元秀峰前累世居，圣朝旌表振门闾。\n四方来客多登第，一邑为儒喜读书。\n诗阁夜闻吟木狖，水亭晴见戏荷鱼。\n石娇华表溪山裏，晚景寒烟尽不如。",
        "dynasty": "宋",
        "collection_info": null
    },
    {
        "title": "句",
        "author": "李南阳",
        "content": "朝冯玉几言犹在，夜启金縢事已非。",
        "dynasty": "宋",
        "collection_info": null
    },
    {
        "title": "存目  其一",
        "author": "李湛",
        "content": "诗题：永庆寺首句：岩扉开早凉。",
        "dynasty": "宋",
        "collection_info": null
    },
    {
        "title": "存目  其二",
        "author": "李湛",
        "content": "诗题：游顶破二山凈居院首句：入门松桂深。",
        "dynasty": "宋",
        "collection_info": null
    },
    {
        "title": "存目  其三",
        "author": "李湛",
        "content": "诗题：破山兴福寺首句：云门十里长。",
        "dynasty": "宋",
        "collection_info": null
    },
    {
        "title": "至道初元六月不雨为民冒暑乞灵龙湫投辞未竟云气已作雷雨继之",
        "author": "王挺之",
        "content": "欲呼云雨沃焦田，袅袅篮舆入翠烟。\n万仞孤高随鸟道，一潭澄碧快龙眠。\n浮丘黄帝真成道，汉武秦皇谩学僊。\n但愿甘霖慰枯槁，岂知衰朽得神怜。",
        "dynasty": "宋",
        "collection_info": null
    },
    {
        "title": "题黄山二首  其一",
        "author": "王挺之",
        "content": "迭巘障南国，攒峰顶半空。\n朝昏长见日，晴晦预知风。\n树枿千年在，岚光四面通。\n名山今日睹，奇秀两无穷。",
        "dynasty": "宋",
        "collection_info": null
    },
    {
        "title": "题黄山二首  其二",
        "author": "王挺之",
        "content": "地灵通十洞，山邃宅诸僊。\n怪似龙逢霹，高疑剑倚天。\n岩端锁丹竈，石罅逗温泉。\n却忆登楼堞，徒能见巨然。",
        "dynasty": "宋",
        "collection_info": null
    },
    {
        "title": "句",
        "author": "李夷庚",
        "content": "生公曾说法，听石尚孱顽。\n雁塔晴观海，松门夜闭山。\n林喧羣。",
        "dynasty": "宋",
        "collection_info": null
    },
    {
        "title": "句",
        "author": "释修己",
        "content": "羊肠鸟道无人到，寂寞云中一箇人。",
        "dynasty": "宋",
        "collection_info": null
    },
    {
        "title": "赏花钓鱼侍宴应制",
        "author": "姚铉",
        "content": "上苑烟花迥不同，汉皇何必幸回中。\n花枝冷溅昭阳雨，钓线斜牵太液风。\n绮萼惹衣朱槛近，锦鳞随手玉波空。\n小臣侍宴惊凡目，知是蓬莱第几宫。",
        "dynasty": "宋",
        "collection_info": null
    },
    {
        "title": "曹娥庙碑",
        "author": "姚铉",
        "content": "箫鼓声中浪渺瀰，古枫阴砌藓封碑。\n行人到此自恭肃，不似巫山云雨祠。",
        "dynasty": "宋",
        "collection_info": null
    },
    {
        "title": "翻经台",
        "author": "姚铉",
        "content": "康乐悟玄机，寂寥此栖息。\n经翻贝叶文，台近莲华石。",
        "dynasty": "宋",
        "collection_info": null
    },
    {
        "title": "过松江",
        "author": "姚铉",
        "content": "句吴奇胜绝无俦，更见松江八月秋。\n震泽波光连别派，洞庭山影落中流。\n汀芦拥雪藏鱼市，岸橘风香趁客舟。\n清兴不穷聊一望，烟空云霁倚层楼。",
        "dynasty": "宋",
        "collection_info": null
    },
    {
        "title": "冷泉亭",
        "author": "姚铉",
        "content": "水石一栏桿，僧归四山静。\n携琴谱涧泉，月浸夜深冷。",
        "dynasty": "宋",
        "collection_info": null
    },
    {
        "title": "句",
        "author": "姚铉",
        "content": "疏钟天竺晓，一鴈海门秋。",
        "dynasty": "宋",
        "collection_info": null
    },
    {
        "title": "内香药库诗赞",
        "author": "宋真宗",
        "content": "每岁沉檀来远裔，累朝珠玉实皇居。\n今辰内府初开处，充牣尤宜史笔书。",
        "dynasty": "宋",
        "collection_info": null
    },
    {
        "title": "赐神童蔡伯禧",
        "author": "宋真宗",
        "content": "七闵山水多才俊，三岁奇童出盛时。\n家世应传清白训，婴儿自得老成资。\n初尝学步来朝谒，方及能言解诵诗。\n更励孜孜图进益，青云千里有前期。",
        "dynasty": "宋",
        "collection_info": null
    },
    {
        "title": "赐杨亿判秘监",
        "author": "宋真宗",
        "content": "琐闼往年司制诰，共嘉藻思类相如。\n蓬山今日诠坟史，还仰多闻过仲舒。\n报政列城归觐后，疏恩高阁拜官初。\n诸生济济弥瞻望，铅椠咨询辨鲁鱼。",
        "dynasty": "宋",
        "collection_info": null
    },
    {
        "title": "批杨亿谢表",
        "author": "宋真宗",
        "content": "承明近侍究儒玄，苦学劳心疾已痊。\n善保兴居调饮食，副予前席待多贤。",
        "dynasty": "宋",
        "collection_info": null
    },
    {
        "title": "赐道人郑隠归山",
        "author": "宋真宗",
        "content": "尽日临流看水色，有时隠几听松声。\n徧游万壑成嘉遁，偶出千峰翫治平。",
        "dynasty": "宋",
        "collection_info": null
    },
    {
        "title": "赐丁谓",
        "author": "宋真宗",
        "content": "懿辞硕画播朝中，造膝询谋礼遇丰。\n文石延登彰顺美，高牙前导表畴庸。\n书生仗钺今尤贵，旧里分符古罕逢。\n昼锦买臣安敢比，黄枢早日接从容。",
        "dynasty": "宋",
        "collection_info": null
    },
    {
        "title": "又",
        "author": "宋真宗",
        "content": "践历功皆着，咨询务必成。\n懿才符曩彦，佳器贯时英。\n俾展经纶业，旋升辅弼荣。\n嘉亨忻盛遇，尽瘁罄纯诚。\n均逸明恩洽，畴劳茂典行。\n白麻三殿晓，红斾九衢平。\n虽辍凝严任，尤增倚注情。\n拥旄辞帝阙，顿辔望都城。\n风景高秋月，烟波几舍程。\n想卿怀感意，常是梦神京。",
        "dynasty": "宋",
        "collection_info": null
    },
    {
        "title": "赐僧义澄",
        "author": "宋真宗",
        "content": "止观心地法，色相本皆空。\n禅慧明宗性，超然万法中。",
        "dynasty": "宋",
        "collection_info": null
    },
    {
        "title": "赐知贡举晁迥",
        "author": "宋真宗",
        "content": "礼闱选士古称难，都为升沉咫尺间。\n较艺清时公道在，抡材应得惠人寰。",
        "dynasty": "宋",
        "collection_info": null
    },
    {
        "title": "又",
        "author": "宋真宗",
        "content": "盛时选士贡闱开，殿宇闻风献艺来。\n心似权衡求实效，勿教蓬荜有遗才。",
        "dynasty": "宋",
        "collection_info": null
    },
    {
        "title": "赐知贡举钱惟演",
        "author": "宋真宗",
        "content": "寅奉昌图绍庆基，选抡多士叶前规。\n乡闾荐拔期无滥，草泽搜罗讵有遗。\n德举况逢全盛日，计偕咸造广场时。\n春官任职当求善，宗伯抡材务得宜。\n侍从名儒当委任，艺文公道辩妍媸。\n伫伸衡鑑裁深念，允协菁莪乐育诗。",
        "dynasty": "宋",
        "collection_info": null
    },
    {
        "title": "又将放榜",
        "author": "宋真宗",
        "content": "四海为家宝绪隆，旁求文雅振儒风。\n命乡随计来多士，较艺抡材有泽宫。\n簪绂近臣当显任，丝纶深旨论丹衷。\n旰宵汲汲予存念，夙夜孜孜尔徇公。\n名实岂惟衡鑑内，贤能皆萃网罗中。\n伫观翘楚登时用，布政分忧协庶功。",
        "dynasty": "宋",
        "collection_info": null
    },
    {
        "title": "赐王钦若除太子太保判杭州十韵",
        "author": "宋真宗",
        "content": "早自外朝登近侍，克符昌运振嘉名。\n一参黄阁推良画，再陟鸿枢显至荣。\n该博古今堂献纳，勤劳夙夜每专精。\n石渠撰述多文备，日观封崇大礼成。\n宰府调元心匪懈，真宫兼职望弥清。\n龙楼进秩恩尤异，熊轼为藩任不轻。\n二浙奥区期惠化，三吴佳致悦高情。\n重重山水舟中见，处处壶浆陌上迎。\n既肃迩遐安外域，更分宵旰抚黎氓。\n予衷侧席方毗倚，伫有甘棠播颂声。",
        "dynasty": "宋",
        "collection_info": null
    },
    {
        "title": "送张无梦归天台山",
        "author": "宋真宗",
        "content": "混元为教合醇精，视之无迹听无声。\n唯有达人臻此理，逍遥物外事沈冥。\n浮云舒卷绝常势，流水方圆靡定形。\n乘兴偶然辞涧户，谈真俄尔谒王庭。\n顺风已是闻宗旨，枕石还期适性情。\n玉帛簪缨非所重，长歌聊復宠归程。",
        "dynasty": "宋",
        "collection_info": null
    },
    {
        "title": "赐古藏用",
        "author": "宋真宗",
        "content": "海霞照灼散青烟，历历星榆在晓天。\n松韵寒烟绝世态，鹤翔高顶应鸣絃。",
        "dynasty": "宋",
        "collection_info": null
    },
    {
        "title": "海棠  其一",
        "author": "宋真宗",
        "content": "春律行将半，繁枝忽竞芳。\n霏霏含宿雾，灼灼艷朝阳。\n戏蝶栖轻蕊，游蜂逐远香。\n物华留赋咏，非独务雕章。",
        "dynasty": "宋",
        "collection_info": null
    },
    {
        "title": "海棠  其二",
        "author": "宋真宗",
        "content": "翠萼凌晨绽，清香逐处飘。\n高低临曲槛，红白间纤条。\n润比攒温玉，繁如簇绛绡。\n尽堪图画取，名笔在僧繇。",
        "dynasty": "宋",
        "collection_info": null
    },
    {
        "title": "观龙歌",
        "author": "宋真宗",
        "content": "四灵之长惟虬龙，虬龙变化故难同。\n三茅福地羣仙宅，灵物潜形在此中。\n池内仙人驯扰得，至今隠现谁能测。\n乘云蠢动独标奇，行雨嘉生皆荷力。\n常人竞取暂从心，才出山楹兮无处寻。\n中使勤求深有意，欲献明庭兮陈上瑞。\n初献一龙朝魏阙，偶挹二龙离洞穴。\n人心龙心若符契，一去一住何神异。\n我睹真龙幸不惊，至诚祝龙龙好听。\n但祈风雨年年顺，庶使仓箱处处盈。",
        "dynasty": "宋",
        "collection_info": null
    },
    {
        "title": "佛牙讚",
        "author": "宋真宗",
        "content": "西方大圣号迦文，接物垂慈世所尊。\n常愿进修增妙果，庶期饶益在黎元。",
        "dynasty": "宋",
        "collection_info": null
    },
    {
        "title": "北征回銮诗",
        "author": "宋真宗",
        "content": "锐旅怀忠节，群胡窜北荒。\n坚冰销巨浪，轻吹集隹祥。\n继好安边境，和同乐小康。",
        "dynasty": "宋",
        "collection_info": null
    },
    {
        "title": "赐陈尧叟谢病归济源",
        "author": "宋真宗",
        "content": "文苑垂清誉，朝端仰盛才。\n嘉猷毗万路，奇遇列三台。\n勤职兴居爽，辞荣奏疏来。\n畴咨登百揆，异数冠中台。\n巨屏扬旌去，名藩昼锦回。\n君臣相厚意，瞻望两徘徊。",
        "dynasty": "宋",
        "collection_info": null
    },
    {
        "title": "赐詹骙",
        "author": "宋真宗",
        "content": "名阅夸詹氏，新居古五云。\n擢科魁众士，拔萃喜超羣。\n礼肃人畏敬，胪传世共闻。\n好将多锦绣，五色耀龙文。",
        "dynasty": "宋",
        "collection_info": null
    },
    {
        "title": "赞胡家",
        "author": "宋真宗",
        "content": "一门三刺史，四代五尚书。\n他族未闻有，朕今止见胡。",
        "dynasty": "宋",
        "collection_info": null
    },
    {
        "title": "句  其一",
        "author": "宋真宗",
        "content": "该明圣典通今古，发启冲年晓典常。",
        "dynasty": "宋",
        "collection_info": null
    },
    {
        "title": "句  其二",
        "author": "宋真宗",
        "content": "酣醉皮裘思晦迹，行高终自有人知。",
        "dynasty": "宋",
        "collection_info": null
    },
    {
        "title": "句  其三",
        "author": "宋真宗",
        "content": "臣守但当守公法，驰骛苟进何可取。",
        "dynasty": "宋",
        "collection_info": null
    },
    {
        "title": "题淮阴侯庙",
        "author": "钱昆",
        "content": "筑台拜日恩虽厚，蹑足封时虑已深。\n隆准早知同鸟喙，将军应起五湖心。",
        "dynasty": "宋",
        "collection_info": null
    },
    {
        "title": "宿延庆院",
        "author": "钱昆",
        "content": "水绕门墙竹绕堂，满窗春绿更山光。\n坐来苔藓侵衣润，吟处松花落砚香。\n汀鹭双双翻乱石，溪风袅袅弄修篁。\n游人暂得幽闲趣，时带茶烟下上方。",
        "dynasty": "宋",
        "collection_info": null
    },
    {
        "title": "游铁岸",
        "author": "钱昆",
        "content": "晴红烟绿衬虚亭，公退因来得野情。\n落日东风懒归去，拟将薄禄换溪声。",
        "dynasty": "宋",
        "collection_info": null
    },
    {
        "title": "梦越州小江",
        "author": "钱易",
        "content": "越布缝单衾，灯青月黄浅。\n精魂度江水，适去无近远。\n湿沙平朔天，宿鸟踏古篆。\n巨潮淹积石，瘦白涩无藓。\n橹响期西陵，苍岑屏曲展。\n夙龄贱登临，今日生健羡。\n汀洲逢故妾，振袂指吴苑。\n向人呼旧官，血泣惭孤蹇。",
        "dynasty": "宋",
        "collection_info": null
    },
    {
        "title": "览越僧诗集有寄",
        "author": "钱易",
        "content": "莫学江淹拟惠休，碧云才调已难酬。\n怀君知有关山梦，开卷如逢水石秋。\n不得归来作都讲，自惭名宦正悠悠。",
        "dynasty": "宋",
        "collection_info": null
    },
    {
        "title": "上巳至玉津园赐宴",
        "author": "钱易",
        "content": "祓禊标春巳，歌时庆鲁雩。\n禁园宣密宴，玉馔赐天厨。\n班序参三殿，衣冠盛两都。\n云罍倾上席，宝马闹长衢。\n帝泽恩何重，春风节已徂。\n归来白虎殿，微咏共操觚。",
        "dynasty": "宋",
        "collection_info": null
    },
    {
        "title": "初夏病中",
        "author": "钱易",
        "content": "抱病经清暑，空庭扫紫苔。\n花篱妨蝶过，桐井引禽来。\n徒有文园渴，更有漳浦才。\n可怜余滞骨，无復动心灰。",
        "dynasty": "宋",
        "collection_info": null
    },
    {
        "title": "和人首夏池上雨中闻笛",
        "author": "钱易",
        "content": "朱华始沈泉，池塘恰雨天。\n鹭头飘雪暗，荷腹荡珠圆。\n风递谁家笛，声衝几里烟。\n拂波轻重起，隔树往来传。\n沥沥虽侵汉，遥遥已杂□。\n天龙吟转乐，石韵更相连。\n谩读襄王赋，虚夸子晋仙。\n宁同向散骑，肠断向漪涟。",
        "dynasty": "宋",
        "collection_info": null
    },
    {
        "title": "七夕作",
        "author": "钱易",
        "content": "天上人间重此宵，新情旧恨两迢迢。\n汉宫露密罘罳冷，秦殿灯深羯鼓焦。\n香粉溟蒙筛绮席，蛛丝千万络烟霄。\n牵牛何事劳乌鹊，不使虹蜺驾作桥。",
        "dynasty": "宋",
        "collection_info": null
    },
    {
        "title": "中秋夜守让南厅玩月",
        "author": "钱易",
        "content": "秋气元清切，明蟾千里心。\n金盘上河侧，玉水浸楼阴。\n闺怨有消歇，客愁无浅深。\n关山今夜裏，星斗共沉沉。",
        "dynasty": "宋",
        "collection_info": null
    },
    {
        "title": "中秋",
        "author": "钱易",
        "content": "天惨严霜厚，神清宿雨微。\n枝空蝉拟脱，巢冷燕谋归。\n白日莲塘梦，红纱水国衣。\n锦书知未了，轧轧弄鸣机。",
        "dynasty": "宋",
        "collection_info": null
    },
    {
        "title": "嵇康小舞词",
        "author": "钱易",
        "content": "薛九三十侍中郎，兰香花态生春堂。\n龙盘王气变秋雾，淮声哭月浮秋霜。\n宜城酒烟湿羁腹，与君强舞当时曲。\n玉树遗辞莫重听，黄尘染鬓无前绿。\n我闻襄阳白铜鞮，荒情古艷传幽悲。\n凄凉不抵亡国恨，尘中苦泪飞柔丝。\n洛阳公子擎银觞，跪奴和曲生辉光。\n茂陵旅梦无春草，彤管含羞裁短章。",
        "dynasty": "宋",
        "collection_info": null
    },
    {
        "title": "西游曲",
        "author": "钱易",
        "content": "花销秋老白日短，败红荒绿迷空馆。\n拟将清血洒昭陵，幽谷蛇啼半山晚。\n十年辞家勤献书，王孙不许延公车。\n江头祖庙祭无血，重门生草寒离离。\n我有黄金三尺剑，姦骨无痕古波艷。\n佩入函关无故人，玉握凋零七星暗。",
        "dynasty": "宋",
        "collection_info": null
    },
    {
        "title": "温泉诗",
        "author": "钱易",
        "content": "悲哉天宝时，帝耄政不修。\n宠幸尊妇人，阴极阳已柔。\n外戚盛本枝，栉比封列侯。\n丞相大将军，备位甚悠悠。\n天下安既久，积渐力不周。\n车服金玉焕，黎庶饥寒愁。\n骊山温泉宫，昼幸与夜游。\n一游百司备，万费一日休。\n虽能心自快，化作神稷忧。\n国忠恣吞噬，林甫怀姦偷。\n胡雏据太原，钟鼓无计收。\n黄尘满长安，惨黩九庙羞。\n唐天未使绝，返正知疾瘳。\n自兹游赏地，荆棘生荒秋。\n旧物悉已废，蜘蛛挂重楼。\n览者咸寒心，一过三迴头。\n因知帝王业，坚固宣鸿猷。\n岂可信嗜欲，侮弄生疮疣。\n雕墙峻宇诫，简牍况有由。\n翻思黍离章，续之应可仇。",
        "dynasty": "宋",
        "collection_info": null
    },
    {
        "title": "南兵",
        "author": "钱易",
        "content": "曾见南兵苦，征辽事亦如。\n金疮寒长肉，纸甲雨生蛆。\n山小虀霜骨，河枯臛腐鱼。\n黎元无处哭，丁户日相疏。",
        "dynasty": "宋",
        "collection_info": null
    },
    {
        "title": "习家池大堤",
        "author": "钱易",
        "content": "清风习池上，落日岘山西。\n使君来问俗，听唱白铜鞮。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "钱易",
        "content": "暂谒明光拂斗槎，杖蔾归去赤城霞。\n琳宫重启仙人室，金阙新辞太帝家。\n祇自运心奔白日，何须掷米作丹砂。\n云章赐重崆峒远，还向悬岑炼五芽。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "钱易",
        "content": "拂衣台岭旧林泉，命服兰芽夺目鲜。\n一念不居常在定，十分无闷尽安禅。\n霜含庭栢依稀老，月到经窗暗澹圆。\n蠛枕沈迷难话别，半桥衰柳锁寒烟。",
        "dynasty": "宋",
        "collection_info": null
    },
    {
        "title": "拟张籍上裴晋公",
        "author": "钱易",
        "content": "午桥庄上千竿竹，绿野堂中白日春。\n富贵极来唯叹老，功名高后转轻身。\n严更未报皇城裏，胜赏时游洛水滨。\n昨日庭趋三节度，淮西曾是执戈人。",
        "dynasty": "宋",
        "collection_info": null
    },
    {
        "title": "拟卢仝诗",
        "author": "钱易",
        "content": "门前飞杨花，屋后恶水鸣青蛙。\n案上两卷书，尧典与舜典，留与添丁作生涯。",
        "dynasty": "宋",
        "collection_info": null
    },
    {
        "title": "咏华林书院",
        "author": "钱易",
        "content": "旌表华林盛，儒官寄翠微。\n科名新伯仲，孝行旧光辉。\n云影阴书幌，松花湿道衣。\n自惭方试吏，争得去忘机。",
        "dynasty": "宋",
        "collection_info": null
    },
    {
        "title": "芦花",
        "author": "钱易",
        "content": "深溪高岸罩秋烟，飒飒江风向暮天。\n凝洁月华临静夜，一丛丛盖钓鱼船。",
        "dynasty": "宋",
        "collection_info": null
    },
    {
        "title": "句  其一",
        "author": "钱易",
        "content": "莫叹鬓如雪，且教心似灰。",
        "dynasty": "宋",
        "collection_info": null
    },
    {
        "title": "句  其二",
        "author": "钱易",
        "content": "世上何人号最忙，紫微失去张君房。",
        "dynasty": "宋",
        "collection_info": null
    },
    {
        "title": "句  其三",
        "author": "钱易",
        "content": "双蜂上帘额，独鹊袅庭柯。",
        "dynasty": "宋",
        "collection_info": null
    },
    {
        "title": "句  其四",
        "author": "钱易",
        "content": "绿章封事缄初启，青凤求凰尾乍开。",
        "dynasty": "宋",
        "collection_info": null
    },
    {
        "title": "句  其五",
        "author": "钱易",
        "content": "子美无情甚，都官着意频。",
        "dynasty": "宋",
        "collection_info": null
    },
    {
        "title": "句  其六",
        "author": "钱易",
        "content": "好开今日太平基，万里山河归掌握。",
        "dynasty": "宋",
        "collection_info": null
    },
    {
        "title": "湖楼晚望",
        "author": "林逋",
        "content": "湖水混空碧，凭阑凝睇劳。\n夕寒山翠重，秋凈鸟行高。\n远意极千里，浮生轻一毫。\n丛林数未遍，杳霭隔渔舠。",
        "dynasty": "宋",
        "collection_info": null
    },
    {
        "title": "秋日西湖閒泛",
        "author": "林逋",
        "content": "水气并山影，苍茫已作秋。\n林深喜见寺，岸静惜移舟。\n疏苇先寒折，残虹带夕收。\n吾庐在何处，归兴起渔讴。",
        "dynasty": "宋",
        "collection_info": null
    },
    {
        "title": "上湖閒泛舣舟石函因过下湖小墅",
        "author": "林逋",
        "content": "平皋望不极，云树远依依。\n及向扁舟泊，还寻下濑归。\n青山连石埭，春水入柴扉。\n多谢提壶鸟，留人到落晖。",
        "dynasty": "宋",
        "collection_info": null
    },
    {
        "title": "西湖舟中值雪",
        "author": "林逋",
        "content": "浩荡弥空阔，霏霏接水濆。\n舟移忽自却，山近未全分。\n冻轸间清泛，温鑪接薄熏。\n悠然咏招隠，何许嘆离羣。",
        "dynasty": "宋",
        "collection_info": null
    },
    {
        "title": "西村晚泊",
        "author": "林逋",
        "content": "弭棹危桥外，霜村乍夕阴。\n田园向野水，樵采语空林。\n白鸟归飞远，青山重复深。\n那堪迟新月，谁復赏微吟。",
        "dynasty": "宋",
        "collection_info": null
    },
    {
        "title": "湖村晚兴",
        "author": "林逋",
        "content": "沧洲白鸟飞，山影落晴晖。\n映竹犬初吠，弄舡人合归。\n水波随月动，林翠带烟微。\n寺近疏钟起，萧然还掩扉。",
        "dynasty": "宋",
        "collection_info": null
    },
    {
        "title": "湖山小隠  其一",
        "author": "林逋",
        "content": "猿鸟清绝，林萝拥翠微。\n步穿僧径出，肩搭道衣归。\n水墅香菰熟，烟崖早笋肥。\n功名无一点，何要更忘机。",
        "dynasty": "宋",
        "collection_info": null
    },
    {
        "title": "湖山小隠  其二",
        "author": "林逋",
        "content": "园井夹萧森，红芳堕翠阴。\n昼岩松鼠静，春堑竹鷄深。\n岁课非无秫，家藏独有琴。\n颜原遗事在，千古壮闲心。",
        "dynasty": "宋",
        "collection_info": null
    },
    {
        "title": "湖山小隠  其三",
        "author": "林逋",
        "content": "衡门邻晚岛，环堵背寒岗。\n片月通萝径，幽云在石床。\n客游抛鄠杜，渔事拟沧浪。\n管乐非吾尚，昂头肯自方。",
        "dynasty": "宋",
        "collection_info": null
    },
    {
        "title": "小隠自题",
        "author": "林逋",
        "content": "竹树绕吾庐，清深趣有余。\n鹤閒临水久，蜂懒采花疏。\n酒病妨开卷，春阴入荷锄。\n尝怜古图画，多半写樵渔。",
        "dynasty": "宋",
        "collection_info": null
    },
    {
        "title": "小隠",
        "author": "林逋",
        "content": "门径独萧然，山林屋舍边。\n水风清晚钓，花日重春眠。\n苒苒苔衣滑，磷磷石子圆。\n人寰诸洞府，应合署閒仙。",
        "dynasty": "宋",
        "collection_info": null
    },
    {
        "title": "北山晚望",
        "author": "林逋",
        "content": "晚来山北景，图画亦应非。\n村路飘黄叶，人家湿翠微。\n樵当云外见，僧向水边归。\n一曲谁横笛，蒹葭白鸟飞。",
        "dynasty": "宋",
        "collection_info": null
    },
    {
        "title": "中峰",
        "author": "林逋",
        "content": "中峰一径分，盘折上幽云。\n夕照前村见，秋涛隔岭闻。\n长松含古翠，衰药动微熏。\n自爱苏门啸，怀贤思不羣。",
        "dynasty": "宋",
        "collection_info": null
    },
    {
        "title": "小圃春日",
        "author": "林逋",
        "content": "岸帻倚微风，柴篱春色中。\n草长团粉蝶，林暖坠青虫。\n载酒为谁子，移花独乃翁。\n于陵偕隠事，清尚未相同。",
        "dynasty": "宋",
        "collection_info": null
    },
    {
        "title": "春夕閒咏",
        "author": "林逋",
        "content": "屐齿徧庭深，时为拥鼻吟。\n微风引竹籁，斜月转花阴。\n静赏应难极，孤怀自不禁。\n苍然小池上，烟露达青岑。",
        "dynasty": "宋",
        "collection_info": null
    },
    {
        "title": "春日感怀",
        "author": "林逋",
        "content": "衡宇日萧寂，高舂犹掩扉。\n春风似有旧，社燕亦重归。\n览照老已具，开樽人向稀。\n颓然此心曲，持底属芳菲。",
        "dynasty": "宋",
        "collection_info": null
    },
    {
        "title": "郊园避暑",
        "author": "林逋",
        "content": "柴门鲜人事，氛垢颇相忘。\n爱彼林间静，復兹池上凉。\n託心时散帙，迟客復携觞。\n况有陶篱趣，归禽语夕阳。",
        "dynasty": "宋",
        "collection_info": null
    },
    {
        "title": "园庐秋夕",
        "author": "林逋",
        "content": "兰杜裛衰香，开扉趣自长。\n寒烟宿墟落，清月上林塘。\n意想殊为适，形骸固可忘。\n援琴有余兴，聊復寄吟觞。",
        "dynasty": "宋",
        "collection_info": null
    },
    {
        "title": "山村冬暮",
        "author": "林逋",
        "content": "衡茅林麓下，春色已微茫。\n雪竹低寒翠，风梅落晚香。\n樵期多独往，茶事不全忙。\n双鹭有时起，横飞过野塘。",
        "dynasty": "宋",
        "collection_info": null
    },
    {
        "title": "山中冬日",
        "author": "林逋",
        "content": "残雪照篱落，空山无俗諠。\n鸡寒懒下树，人晏独开门。\n废圃春荣动，回塘雾气昏。\n谁家岁酒熟，辍棹忆西村。",
        "dynasty": "宋",
        "collection_info": null
    },
    {
        "title": "旅馆写怀",
        "author": "林逋",
        "content": "垂成归不得，危坐对沧浪。\n病叶惊秋色，残蝉怕夕阳。\n可堪疏旧计，宁復更刚肠。\n的的孤峰意，深宵一梦狂。",
        "dynasty": "宋",
        "collection_info": null
    },
    {
        "title": "出曹川",
        "author": "林逋",
        "content": "诗怀动叹嗟，馿立帽阴斜。\n雨泺生新鹻，茅丛夹旧槎。\n午烟昏独店，冈路透谁家。\n几日江南兴，扁舟泊岸沙。",
        "dynasty": "宋",
        "collection_info": null
    },
    {
        "title": "盱眙山寺",
        "author": "林逋",
        "content": "下傍盱眙县，山崖露寺门。\n疏钟过淮口，一径入云根。\n竹老生虚籁，池清见古源。\n高僧拂经榻，茶话到黄昏。",
        "dynasty": "宋",
        "collection_info": null
    },
    {
        "title": "留题李颉林亭",
        "author": "林逋",
        "content": "兼琴枕鹤经，尽日卧林亭。\n啼鸟自相语，幽人谁欲听。\n半阑花籍白，一径草盘青。\n何必对樽酒，此中堪独醒。",
        "dynasty": "宋",
        "collection_info": null
    },
    {
        "title": "翠微亭",
        "author": "林逋",
        "content": "亭在江干寺，清凉更翠微。\n秋阶响松子，雨壁上苔衣。\n绝境长难得，浮生不拟归。\n旅怀何计是，西崦入斜晖。",
        "dynasty": "宋",
        "collection_info": null
    },
    {
        "title": "台城寺水亭",
        "author": "林逋",
        "content": "金井前朝事，林僧问不知。\n绿苔欺破阁，白鸟占閒池。\n清楚曾经晋，荒唐直到隋。\n南廊一声磬，斜照独凝思。",
        "dynasty": "宋",
        "collection_info": null
    },
    {
        "title": "汴岸晓行",
        "author": "林逋",
        "content": "馿仆剑装轻，寻河早早行。\n孤烟开道店，平野喝农耕。\n老木迴堤暗，初阳出浪明。\n羁游事无尽，尘土拂吾缨。",
        "dynasty": "宋",
        "collection_info": null
    },
    {
        "title": "淮甸南游",
        "author": "林逋",
        "content": "几许摇鞭兴，淮天晚景中。\n树林兼雨黑，草实着霜红。\n胆气谁怜侠，衣装自笑戎。\n寒威敢相掉，猎猎酒旗风。",
        "dynasty": "宋",
        "collection_info": null
    },
    {
        "title": "闻叶初秀才东归",
        "author": "林逋",
        "content": "高鸿多北向，极目雨余天。\n春满吴山树，人登汴水船。\n吟生千里月，醉尽一囊钱。\n肯便怀乡邑，时清復少年。",
        "dynasty": "宋",
        "collection_info": null
    },
    {
        "title": "病中谢冯彭年见访",
        "author": "林逋",
        "content": "老去已多病，况当梅雨时。\n山空门自掩，昼永枕频移。\n晚燕巢犹湿，新篁箨未披。\n若非求仲至，谁復问栖迟。",
        "dynasty": "宋",
        "collection_info": null
    },
    {
        "title": "冬日卫枢至",
        "author": "林逋",
        "content": "冷话復长吟，俱非俗者心。\n空斋留并宿，几度梦相寻。\n鸟乱槐枝折，烟微雪气侵。\n如何急前去，羸马万山深。",
        "dynasty": "宋",
        "collection_info": null
    },
    {
        "title": "偶书",
        "author": "林逋",
        "content": "閒看是斯文，无秦拟自焚。\n病来兼万事，休去负深云。\n直语时多忌，幽肠俗不分。\n如何麋与鹿，犹此傍人羣。",
        "dynasty": "宋",
        "collection_info": null
    },
    {
        "title": "中峰行乐却望北山因而成咏",
        "author": "林逋",
        "content": "拂石玩林壑，旷然空色秋。\n归云带层巘，疏苇际沧洲。\n固自堪长往，何为难久留。\n庶将濠上想，聊作剡中游。",
        "dynasty": "宋",
        "collection_info": null
    },
    {
        "title": "将归四明夜坐话别任君",
        "author": "林逋",
        "content": "酒酣相向坐，别泪湿吟衣。\n半夜月欲落，千山人忆归。\n乱尘终古在，长瀑倚云飞。\n明日重携手，前期易得违。",
        "dynasty": "宋",
        "collection_info": null
    },
    {
        "title": "和梅圣俞雪中同虚白上人来访",
        "author": "林逋",
        "content": "湖上玩佳雪，相将惟道林。\n早烟村意远，春涨岸痕深。\n地僻过三径，人闲试五禽。\n归桡有余兴，宁復比山阴。",
        "dynasty": "宋",
        "collection_info": null
    },
    {
        "title": "和黄亢与季父见访",
        "author": "林逋",
        "content": "积水凝悬馆，船宽或结楼。\n一窗方寄傲，二巷忽同游。\n怨慕采菱曲，苍茫拾翠洲。\n微风起苹末，归路满清愁。",
        "dynasty": "宋",
        "collection_info": null
    },
    {
        "title": "和史宫赞",
        "author": "林逋",
        "content": "门对远岑青，常时亦懒扃。\n久贫惭嗜酒，多病负穷经。\n鹤迹秋偏静，松阴午欲亭。\n蜀庄何足问，惟解事沉冥。",
        "dynasty": "宋",
        "collection_info": null
    },
    {
        "title": "和天竺慈云大师",
        "author": "林逋",
        "content": "林表飞来色，犹怜久卜邻。\n沿洄一水路，梦想五天人。\n谢绝空园草，沉冥满几尘。\n暮云如有得，宁谢寄声频。",
        "dynasty": "宋",
        "collection_info": null
    },
    {
        "title": "和朱仲方送然社师无为还历阳",
        "author": "林逋",
        "content": "归路过东关，行行一锡间。\n破林霜后月，孤寺水边山。\n顶笠衝残叶，腰装歇暮湾。\n香灯旧吟社，清思逐师还。",
        "dynasty": "宋",
        "collection_info": null
    },
    {
        "title": "和酬杜从事题壁",
        "author": "林逋",
        "content": "弭盖入衡宇，相看情独深。\n萧疏秋树色，老大故人心。\n佳话频移晷，清飙几拂襟。\n寥然长卿壁，题此比兼金。",
        "dynasty": "宋",
        "collection_info": null
    },
    {
        "title": "夏日寺居和酬叶次公",
        "author": "林逋",
        "content": "午日猛如焚，清凉爱寺轩。\n鹤毛横藓阵，蚁穴入莎根。\n社信题茶角，楼衣笐酒痕。\n中餐不劳问，笋菊凈盘罇。",
        "dynasty": "宋",
        "collection_info": null
    },
    {
        "title": "僧院夏日和酬朱仲方",
        "author": "林逋",
        "content": "一院掩萧森，晨凉又夕阴。\n鹤应输静立，蝉合伴清吟。\n着壁云衣重，通帘竹翠深。\n卧屏来看否，天姥雪千寻。",
        "dynasty": "宋",
        "collection_info": null
    },
    {
        "title": "送长吉上人",
        "author": "林逋",
        "content": "囊集暮云篇，行行肯废禅。\n青山买未暇，朱阙去随缘。\n茗试幽人井，香焚贾客船。\n淮流迟新月，吟玩想忘眠。",
        "dynasty": "宋",
        "collection_info": null
    },
    {
        "title": "怀长吉上人北游",
        "author": "林逋",
        "content": "青山日已远，香裓渐多尘。\n应爱淮流上，聊逢月色新。\n孤禅安逆旅，警句语谁人。\n復有伤离客，中林病过春。",
        "dynasty": "宋",
        "collection_info": null
    },
    {
        "title": "春日送袁成进士北归",
        "author": "林逋",
        "content": "春潮上海门，归雁远行分。\n千里倦行客，片帆还送君。\n酒波欺碧草，歌迭袅晴云。\n来岁东堂桂，聊酬一战勋。",
        "dynasty": "宋",
        "collection_info": null
    },
    {
        "title": "送茂才冯彭年赴举",
        "author": "林逋",
        "content": "相送不觉远，离亭寒日斜。\n川途分野色，僮御想京华。\n背水当公战，凌云属赋家。\n前春得意处，酣燕上林花。",
        "dynasty": "宋",
        "collection_info": null
    },
    {
        "title": "送史殿省典封州",
        "author": "林逋",
        "content": "马援疏蛮邑，铜标何可穷。\n人烟时亦有，海色自如空。\n髭髮梅分白，旌旗瘴减红。\n惟应莳药罢，都在酒醪中。",
        "dynasty": "宋",
        "collection_info": null
    },
    {
        "title": "送王舍人罢两浙宪赴阙",
        "author": "林逋",
        "content": "上阁还旌节，明廷觐冕旒。\n清溪倾绮席，蠹简压归舟。\n远俗今无讼，闲田亦有秋。\n公期论爵赏，当拜富民侯。",
        "dynasty": "宋",
        "collection_info": null
    },
    {
        "title": "送昱师赴请姑苏",
        "author": "林逋",
        "content": "同载阖闾人，衣囊覆氎巾。\n新烟赤岸暝，融雪太湖春。\n钟远移斋候，香迟上定身。\n当知举如意，宝地雨花频。",
        "dynasty": "宋",
        "collection_info": null
    },
    {
        "title": "送皎师归越",
        "author": "林逋",
        "content": "林间久离索，忽忽望西陵。\n静户初闻扣，归舟又说登。\n野烟含树色，春浪迭沙棱。\n幸谢云门路，同寻苦未能。",
        "dynasty": "宋",
        "collection_info": null
    },
    {
        "title": "送越倅杨屯田赴阙",
        "author": "林逋",
        "content": "越中分治罢，山水别来初。\n诗景多留石，船痕半载书。\n野程江树远，公宴郡楼虚。\n看塞严徐召，清风满直庐。",
        "dynasty": "宋",
        "collection_info": null
    },
    {
        "title": "送思齐上人之宣城",
        "author": "林逋",
        "content": "林岭蔼春晖，程程入翠微。\n泉声落坐石，花气上行衣。\n诗正情怀澹，禅高论语稀。\n萧闲水西寺，驻锡莫忘归。",
        "dynasty": "宋",
        "collection_info": null
    },
    {
        "title": "送僧机素还东嘉",
        "author": "林逋",
        "content": "康乐遗踪地，言归已有期。\n江流富春阔，山沓括苍危。\n锡润飞晴霭，罗寒滤晓澌。\n东岩有幽石，应许折松枝。",
        "dynasty": "宋",
        "collection_info": null
    },
    {
        "title": "送僧休復之京师",
        "author": "林逋",
        "content": "金锡指归鸿，田衣猎晓风。\n春江片席远，松月一房空。\n新句别离后，旧山魂梦中。\n到京当袖刺，馆阁尽名公。",
        "dynasty": "宋",
        "collection_info": null
    },
    {
        "title": "送僧之姑苏",
        "author": "林逋",
        "content": "被请阊门寺，扁舟积水遥。\n几程衝腊雪，一饭泊村桥。\n岑色晴空映，檀烟远吹飘。\n公台悉余镇，讲罢即相招。",
        "dynasty": "宋",
        "collection_info": null
    },
    {
        "title": "送闻义师谒池阳郡守",
        "author": "林逋",
        "content": "渺渺大江流，沿洄过几州。\n登舻忽此别，振锡未尝游。\n九子寻真界，千兵见假侯。\n松枝谈妙字，铃阁想迟留。",
        "dynasty": "宋",
        "collection_info": null
    },
    {
        "title": "寄思齐上人",
        "author": "林逋",
        "content": "松下中峰路，怀师日日行。\n静钟浮野水，深寺隔春城。\n阁掩茶烟晚，廊迴雪溜清。\n当期相就宿，诗外话无生。",
        "dynasty": "宋",
        "collection_info": null
    },
    {
        "title": "寄吴肃秀才",
        "author": "林逋",
        "content": "肄业寄僧房，暑天湖上凉。\n竹风过枕簟，梅雨润巾箱。\n引步青山影，供吟白鸟行。\n明年重访旧，身带桂枝香。",
        "dynasty": "宋",
        "collection_info": null
    },
    {
        "title": "寄钱紫微",
        "author": "林逋",
        "content": "晞髮起初晨，中丘谢病身。\n空持白云意，遥赠紫微人。\n画毂坊门远，苍苔掖署春。\n元和旧文体，当许继清尘。",
        "dynasty": "宋",
        "collection_info": null
    },
    {
        "title": "寄清晓阇梨",
        "author": "林逋",
        "content": "前时春雪晴，林壑趣弥清。\n几忆山阴讲，兼忘谷口耕。\n树丛归夕鸟，湖影浸寒城。\n还肯重相访，柴门掩杜蘅。",
        "dynasty": "宋",
        "collection_info": null
    },
    {
        "title": "寄胡介",
        "author": "林逋",
        "content": "忆着胡居士，长看古佛书。\n衡门惟老母，一饭共寒蔬。\n墨迹多图鹤，山名爱画庐。\n几回曾会宿，风雪满庭除。",
        "dynasty": "宋",
        "collection_info": null
    },
    {
        "title": "寄孙仲簿公",
        "author": "林逋",
        "content": "低折沧洲簿，无书整两春。\n马从同事借，妻怕罢官贫。\n道僻收閒药，诗高笑古人。\n仍闻长吏奏，表乞锁厅频。",
        "dynasty": "宋",
        "collection_info": null
    },
    {
        "title": "寄和昌符",
        "author": "林逋",
        "content": "家近太行居，西归压一馿。\n同侪多及第，高论独知书。\n名迹收藏遍，公卿扣谒疏。\n离愁不可写，蝉噪夕阳初。",
        "dynasty": "宋",
        "collection_info": null
    },
    {
        "title": "闻越僧灵皎游天竺山因而有寄",
        "author": "林逋",
        "content": "天竺秋重入，招提隔翠林。\n几回闻桂子，无復隔山阴。\n峰晓云衣破，溪寒石色深。\n扪萝诸胜概，孤病负同寻。",
        "dynasty": "宋",
        "collection_info": null
    },
    {
        "title": "寄曹南任懒夫",
        "author": "林逋",
        "content": "关门却坐忘，一烬隠居香。\n午濑怀泉瀑，秋耕负晓冈。\n道深玄草在，贫久褐衣荒。\n料得心交者，微吟为楚狂。",
        "dynasty": "宋",
        "collection_info": null
    },
    {
        "title": "途中回寄闾丘秀才",
        "author": "林逋",
        "content": "极目半秋色，此情聊惨悽。\n行人古道上，落日破村西。\n剑饮无高会，驴游困解携。\n祇因风与月，吾子有新题。",
        "dynasty": "宋",
        "collection_info": null
    },
    {
        "title": "淮甸城居寄任刺史",
        "author": "林逋",
        "content": "扰扰非吾事，深居断俗情。\n石莎无雨瘦，秋竹共蝉清。\n剑在慵闲拂，诗难忆细评。\n寥然独搘枕，淮月上山城。",
        "dynasty": "宋",
        "collection_info": null
    },
    {
        "title": "寄辇下传神法相大师",
        "author": "林逋",
        "content": "禁寺诸供奉，如师艺学稀。\n粉轻昏古本，罗重拆秋衣。\n凈鹻生缾晕，连阴长竹围。\n算应支遁马，毛骨苦无肥。",
        "dynasty": "宋",
        "collection_info": null
    },
    {
        "title": "寄临川司理赵时校书",
        "author": "林逋",
        "content": "远宦风波隔，归期岁月频。\n天形孤鸟晚，烟色大江春。\n驿路向山郭，船樯留估人。\n高台望不极，空使鬓华新。",
        "dynasty": "宋",
        "collection_info": null
    },
    {
        "title": "寄祝长官",
        "author": "林逋",
        "content": "怀想与君劳，区区未剧曹。\n深心頼黄卷，垂老愧青袍。\n临事终存道，为诗转近骚。\n庐江五亩宅，归去亦蓬蒿。",
        "dynasty": "宋",
        "collection_info": null
    },
    {
        "title": "寄茂才冯彭年",
        "author": "林逋",
        "content": "异代甘泉赋，谁当颂太微。\n无如摛藻妙，所惜赏音稀。\n渐远江关树，方单客子衣。\n扁舟舣何许，霰雪暮霏霏。",
        "dynasty": "宋",
        "collection_info": null
    },
    {
        "title": "射弓次寄彭城四君",
        "author": "林逋",
        "content": "襟掩皂貂斜，晴鼙响水涯。\n箭翎沉白雪，贴晕破微霞。\n气为傍观壮，言因决胜夸。\n细钗金捍彀，更忆五侯家。",
        "dynasty": "宋",
        "collection_info": null
    },
    {
        "title": "赠金陵明上人",
        "author": "林逋",
        "content": "高社似东林，修行岁月深。\n讲多删旧抄，斋早唤幽禽。\n上国名流重，诸方学者寻。\n长因对清话，山阁转松阴。",
        "dynasty": "宋",
        "collection_info": null
    },
    {
        "title": "赠崔少微",
        "author": "林逋",
        "content": "贤才负圣朝，终日掩衡茅。\n尚静师高道，甘贫绝俗交。\n晒碑看壁蠹，蒸朮拾邻梢。\n却忆杨夫子，劳劳事解嘲。",
        "dynasty": "宋",
        "collection_info": null
    },
    {
        "title": "赠任懒夫",
        "author": "林逋",
        "content": "未肯求科第，深坊且隠居。\n胜游携野客，高卧看兵书。\n点药医闲马，分泉灌晚蔬。\n汉廷无得意，谁拟荐相如。",
        "dynasty": "宋",
        "collection_info": null
    },
    {
        "title": "知县李太博得替",
        "author": "林逋",
        "content": "惠爱復公清，三年报政成。\n絃歌敦雅俗，桃李蔼春荣。\n县治尝游刃，朝趋久彯缨。\n相门如有相，他日愿持衡。",
        "dynasty": "宋",
        "collection_info": null
    },
    {
        "title": "赠蒋公明",
        "author": "林逋",
        "content": "高亢近谁同，心闲爱子慵。\n居深避俗客，睡起听邻钟。\n纸轴敲晴响，茶铛煮晚浓。\n南斋屡招宿，幽话数诸峰。",
        "dynasty": "宋",
        "collection_info": null
    },
    {
        "title": "喜马先辈及第后见访",
        "author": "林逋",
        "content": "肄业十年初，萧然此饭蔬。\n何期桂枝客，来访竹林居。\n香炷看新诰，尘痕拂旧书。\n回轩应睠睠，将与岭云疏。",
        "dynasty": "宋",
        "collection_info": null
    },
    {
        "title": "赠胡人",
        "author": "林逋",
        "content": "妻儿终拟弃，旧识尽名贤。\n高节嫌趋世，常流笑学仙。\n金方烧易得，星度算来玄。\n祇说寻山去，相期已数年。",
        "dynasty": "宋",
        "collection_info": null
    },
    {
        "title": "赠张绘秘教九题 诗将",
        "author": "林逋",
        "content": "风骚推上将，千古耸威名。\n子美尝登拜，昌龄合按行。\n笼纱疑旆影，击钵认金声。\n唱和知谁敌，长驱势已成。",
        "dynasty": "宋",
        "collection_info": null
    },
    {
        "title": "赠张绘秘教九题 诗家",
        "author": "林逋",
        "content": "风月骚人业，相传能几家。\n清心长有虑，幽事更无涯。\n隠奥谁知到，陵夷即自嗟。\n千篇如可构，聊拟当豪华。",
        "dynasty": "宋",
        "collection_info": null
    },
    {
        "title": "赠张绘秘教九题 诗匠",
        "author": "林逋",
        "content": "诗流有匠手，万象片心通。\n山落分题月，花摇刻句风。\n劳形忘底滞，巧思出樊笼。\n唐律如删正，斯人合立功。",
        "dynasty": "宋",
        "collection_info": null
    },
    {
        "title": "赠张绘秘教九题 诗笔",
        "author": "林逋",
        "content": "青镂墨淋漓，珊瑚架最宜。\n静援花影转，孤卓漏声迟。\n题柱吾无取，如椽彼一时。\n风骚兼草隶，千古有人知。",
        "dynasty": "宋",
        "collection_info": null
    },
    {
        "title": "赠张绘秘教九题 诗狂",
        "author": "林逋",
        "content": "岸帻都旁若，穷搜无遁形。\n写嫌僧阁窄，吟怕酒船停。\n绝顶寒曾上，闲门夜不扃。\n兴阑犹拍髀，毫末视青冥。",
        "dynasty": "宋",
        "collection_info": null
    },
    {
        "title": "赠张绘秘教九题 诗魔",
        "author": "林逋",
        "content": "花露湿晴春，秋灯落烬频。\n祇缘吟有味，不觉坐劳神。\n寄远情无极，搜奇事转新。\n此魔降不得，珍重五天人。",
        "dynasty": "宋",
        "collection_info": null
    },
    {
        "title": "赠张绘秘教九题 诗牌",
        "author": "林逋",
        "content": "矗方标胜概，读处即忘归。\n静壁悬虚白，危楼钉翠微。\n清衔时亦有，绝唱世还稀。\n一片题谁作，吾庐水石围。",
        "dynasty": "宋",
        "collection_info": null
    },
    {
        "title": "赠张绘秘教九题 诗筒",
        "author": "林逋",
        "content": "唐贤存雅制，诗笔仰防闲。\n递去权应紧，封迴债已还。\n带班犹恐俗，和节不妨山。\n酒箧将书簏，谁言季孟间。",
        "dynasty": "宋",
        "collection_info": null
    },
    {
        "title": "赠张绘秘教九题 诗壁",
        "author": "林逋",
        "content": "数题留粉堵，还胜在屏风。\n坐读棋慵下，眠看酒恰中。\n僧房秋色冷，山驿晚阳红。\n更有栖迟句，家徒一亩宫。",
        "dynasty": "宋",
        "collection_info": null
    },
    {
        "title": "闵师见写陋容以诗奉答",
        "author": "林逋",
        "content": "顾我丘壑人，烦师与之写。\n北山终日悬，风调一何野。\n林僧忽焉至，欲揖顷方罢。\n復有条上猿，惊窥未遑下。",
        "dynasty": "宋",
        "collection_info": null
    },
    {
        "title": "监郡太博惠酒及诗",
        "author": "林逋",
        "content": "尘事久谢绝，园庐方晏阴。\n铿然郢中唱，伸玩清人心。\n况復对樽酒，百虑安能侵。\n何以比交情，松桂寒萧森。",
        "dynasty": "宋",
        "collection_info": null
    },
    {
        "title": "送牛秀才之山阳省兄",
        "author": "林逋",
        "content": "之子咏陟冈，别我岁时晏。\n后夜失羣鹤，高天着行雁。\n楚山远近出，江树青红间。\n尊酒无足辞，离愁满行盼。",
        "dynasty": "宋",
        "collection_info": null
    },
    {
        "title": "湖上隠居",
        "author": "林逋",
        "content": "湖水入篱山绕舍，隠居应与世相违。\n闲门自掩苍苔色，来客时惊白鸟飞。\n卖药比尝嫌有价，灌园终亦爱无机。\n如何天竺林间路，犹到秋深梦翠微。",
        "dynasty": "宋",
        "collection_info": null
    },
    {
        "title": "湖山小隠  其一",
        "author": "林逋",
        "content": "道着权名便绝交，一峰春翠湿衡茅。\n庄生已愤鸱鸢赫，杨子休讥蝘蜓嘲。\n潏潏药泉来石窦，霏霏茶蔼出松梢。\n琴僧近借南熏谱，且併闲工子细抄。",
        "dynasty": "宋",
        "collection_info": null
    },
    {
        "title": "湖山小隠  其二",
        "author": "林逋",
        "content": "闲搭纶巾拥缥囊，此心随分识兴亡。\n黑头为相虽无谓，白眼看人亦未妨。\n云喷石花生剑壁，雨敲松子落琴床。\n清猿幽鸟遥相叫，数笔湖山又夕阳。",
        "dynasty": "宋",
        "collection_info": null
    },
    {
        "title": "西湖泛舟入灵隠寺",
        "author": "林逋",
        "content": "水天相映淡浟溶，隔水青山无数重。\n白鸟背人秋自远，苍烟和树晚来浓。\n桐庐道次七里濑，彭蠡湖间五老峰。\n辍棹迟迴比未得，上方精舍动疏钟。",
        "dynasty": "宋",
        "collection_info": null
    },
    {
        "title": "湖上晚归",
        "author": "林逋",
        "content": "卧枕船舷归思清，望中浑恐是蓬瀛。\n桥横水木已秋色，寺倚云峰正晚晴。\n翠羽湿飞如见避，红蕖香袅似相迎。\n依稀渐近诛茅地，鷄犬林萝隠隠声。",
        "dynasty": "宋",
        "collection_info": null
    },
    {
        "title": "湖上初春偶作",
        "author": "林逋",
        "content": "梅花开尽腊亦尽，春暖便如寒食天。\n气色半归湖岸柳，人家多上郭门船。\n文禽相并映短草，翠潋欲生浮嫩烟。\n几处酒旗山影下，细风时已弄繁絃。",
        "dynasty": "宋",
        "collection_info": null
    },
    {
        "title": "西湖春日",
        "author": "林逋",
        "content": "争得才如杜牧之，试来湖上辄题诗。\n春烟寺院敲斋鼓，夕照楼台卓酒旗。\n浓吐杂芳熏巘崿，湿飞双翠破涟漪。\n人间幸有蓑兼笠，且上渔舟作钓师。",
        "dynasty": "宋",
        "collection_info": null
    },
    {
        "title": "池上春日",
        "author": "林逋",
        "content": "一池春水绿于苔，水上花枝竹间开。\n芳草得时依旧长，文禽无事等闲来。\n年颜近老空多感，风雅含情苦不才。\n独有浴沂遗想在，使人终日此徘徊。",
        "dynasty": "宋",
        "collection_info": null
    },
    {
        "title": "池上春日即事",
        "author": "林逋",
        "content": "鸳鸯如绮杜蘅肥，鸂鶒夷犹翠潋微。\n但据汀洲长并宿，莫衝烟霭辄惊飞。\n已输谢客清吟了，未忍山翁烂醉归。\n钓艇自横丝雨霁，更从蒲篠媚斜晖。",
        "dynasty": "宋",
        "collection_info": null
    },
    {
        "title": "小园春日",
        "author": "林逋",
        "content": "草烟横碧露华微，乘兴春园懒欲归。\n聚散有情输蛱蝶，浅深无色比蔷薇。\n浮名莫惜千钟贵，急景须防百岁稀。\n一事不堪身衣褐，且偷闲眼看芳菲。",
        "dynasty": "宋",
        "collection_info": null
    },
    {
        "title": "夏日池上",
        "author": "林逋",
        "content": "莲香如绮细蒙蒙，翡翠窥鱼袅水葓。\n卷箔未生单簟月，凭栏初过一襟风。\n横欹片石安琴荐，独倚新篁看鹤笼。\n沉李冻醪无寄与，可怜潇洒兴谁同。",
        "dynasty": "宋",
        "collection_info": null
    },
    {
        "title": "西岩夏日",
        "author": "林逋",
        "content": "蕙帐萧闲掩弊庐，子真岩石坐来初。\n为惊野鸟巢间乳，懒过隣僧竹裏居。\n新溜迸凉侵静语，晚云浮润上残书。\n何烦彊捉白团扇，一柄青松自有余。",
        "dynasty": "宋",
        "collection_info": null
    },
    {
        "title": "夏日即事",
        "author": "林逋",
        "content": "石枕凉生菌阁虚，已应梅润入图书。\n不辞齿髮多衰病，所喜林泉有隠居。\n粉竹亚梢垂宿露，翠荷差影聚游鱼。\n北窗人在羲皇上，时为渊明一起予。",
        "dynasty": "宋",
        "collection_info": null
    },
    {
        "title": "隠居秋日",
        "author": "林逋",
        "content": "行药归来即杜门，啸台秋色背人羣。\n幽虫傍草晚相映，远水着烟寒未分。\n高亢可能称独行，穷空犹拟頼斯文。\n过从好事今谁是，自笑何如杨子云。",
        "dynasty": "宋",
        "collection_info": null
    },
    {
        "title": "秋日湖西晚归舟中书事",
        "author": "林逋",
        "content": "水痕秋落蟹螯肥，闲过黄公酒舍归。\n鱼觉船行沉草岸，犬闻人语出柴扉。\n苍山半带寒云重，丹叶疏分夕照微。\n却忆清溪谢太傅，当时未解惜蓑衣。",
        "dynasty": "宋",
        "collection_info": null
    },
    {
        "title": "城中书事",
        "author": "林逋",
        "content": "一门深掩得闲权，纯白遗风要独全。\n强接俗庸中反道，敢嫌贫病是欺天。\n围形古寺谙寻鹤，照藓秋廊拟疏玄。\n从此免惭岩下者，子真高兴未萧然。",
        "dynasty": "宋",
        "collection_info": null
    },
    {
        "title": "深居杂兴六首  其一",
        "author": "林逋",
        "content": "隠居松籁细铮然，何独微之重碧藓。\n已被远峰擎𡾼𡾼，更禁初月吐娟娟。\n门庭静极霖苔露，篱援凉生袅菊烟。\n中有病夫披白搭，瘦行清坐咏遗篇。",
        "dynasty": "宋",
        "collection_info": null
    },
    {
        "title": "深居杂兴六首  其二",
        "author": "林逋",
        "content": "四壁垣衣钓具腥，已甘衡泌号沉冥。\n伶伦近日无侯白，奴仆当时有卫青。\n花月病怀看酒谱，云萝幽信寄茶经。\n茅君使者萧闲甚，独理丛毛向户庭。",
        "dynasty": "宋",
        "collection_info": null
    },
    {
        "title": "深居杂兴六首  其三",
        "author": "林逋",
        "content": "薄夫何苦事姦姦，一室琴书自解颜。\n峰后月明秋啸去，水边林影晚樵还。\n文章敢道长于古，光景浑疑剩却闲。\n多少烟霞好鱼鸟，令人惆怅谢东山。",
        "dynasty": "宋",
        "collection_info": null
    },
    {
        "title": "深居杂兴六首  其四",
        "author": "林逋",
        "content": "冉冉秋云抱啸台，一兵松竹是闲媒。\n谁闻济北传兵略，枉说山东出相才。\n樵褐短长披搕膝，丹炉高下垒悬胎。\n三千功行无圭角，可望虚皇九锡来。",
        "dynasty": "宋",
        "collection_info": null
    },
    {
        "title": "深居杂兴六首  其五",
        "author": "林逋",
        "content": "上书可有三千牍，下笔曾无一百函。\n閒卷孤怀背尘世，独营幽事傍云岩。\n僧分乳食来阴洞，鹤触茶薪落蠹杉。\n未似周颙少贞胜，北山应免略相衔。",
        "dynasty": "宋",
        "collection_info": null
    },
    {
        "title": "深居杂兴六首  其六",
        "author": "林逋",
        "content": "松竹封侯尚未尊，石为公辅亦云云。\n清华自合论闲客，玄默何妨事静君。\n鹤料免惭尸厚禄，茶功兼拟策元勋。\n幽人不作山中相，且拥图书卧白云。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "林逋",
        "content": "短褐萧萧顶幅巾，拥书纔罢即嚬呻。\n耕樵可似居山者，饮馔长如病酒人。\n闭户不无慵答客，焚香除是静朝贞。\n前贤风概聊希拟，一刺偏多井大春。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "林逋",
        "content": "散帙挥毫总不忺，病怀愁绪坐相兼。\n苔痕作意生秋壁，树影无端上古帘。\n一壑等闲甘汩汩，五门平昔避炎炎。\n惟应数刻清凉梦，时曲颜肱兴未厌。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "林逋",
        "content": "湖上山林画不如，霜天时候属园庐。\n梯斜晚树收红柿，筒直寒流得白鱼。\n石上琴尊苔野凈，篱阴鷄犬竹丛疏。\n一关兼是和云掩，敢道门无卿相车。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "林逋",
        "content": "掉臂何妨入隠沦，高贤应总贵全真。\n次山有以称聱叟，鲁望兼之传散人。\n拂水远天孤榜晚，夹村微雨一犂春。\n不知图画谁名手，状取江湖太古民。",
        "dynasty": "宋",
        "collection_info": null
    },
    {
        "title": "孤山后写望",
        "author": "林逋",
        "content": "水墨屏风状总非，作诗除是谢玄晖。\n溪桥袅袅穿黄叶，樵斧丁丁斫翠微。\n返照未沉僧独往，长烟如淡鸟横飞。\n南峰有客锄园罢，闲倚篱门忘却归。",
        "dynasty": "宋",
        "collection_info": null
    },
    {
        "title": "孤山寺端上人房写望",
        "author": "林逋",
        "content": "底处凭阑思眇然，孤山塔后阁西偏。\n阴沉画轴林间寺，零落棋枰葑上田。\n秋景有时飞独鸟，夕阳无事起寒烟。\n迟留更爱吾庐近，祇待重来看雪天。",
        "dynasty": "宋",
        "collection_info": null
    },
    {
        "title": "山阁偶书",
        "author": "林逋",
        "content": "遶舍青山看未足，故穿林表架危轩。\n但将松籁延佳客，常带岚霏认远村。\n吴榜自能凌晚汰，湘纍何苦属芳荪。\n余生多病期怡养，聊此栖迟一避喧。",
        "dynasty": "宋",
        "collection_info": null
    },
    {
        "title": "孤山寺",
        "author": "林逋",
        "content": "云峰水树南朝寺，祇隔丛篁作并邻。\n破殿静披虀臼古，斋房闲试酪奴春。\n白公睡阁幽如画，张祜诗牌妙入神。\n乘兴醉来拖木突，翠苔苍藓石磷磷。",
        "dynasty": "宋",
        "collection_info": null
    },
    {
        "title": "西湖",
        "author": "林逋",
        "content": "混元神巧本无形，匠出西湖作画屏。\n春水凈于僧眼碧，晚山浓似佛头青。\n栾栌粉堵摇鱼影，兰杜烟丛阁鹭翎。\n往往鸣榔与横笛，细风斜雨不堪听。",
        "dynasty": "宋",
        "collection_info": null
    },
    {
        "title": "平居遣兴",
        "author": "林逋",
        "content": "有甚余闲得解嘲，高慵时把几桯敲。\n卑孜晚鸟沉幽语，历剌烟篁露病梢。\n草野交游披褐见，神仙书史点朱抄。\n皇朝不是甘逃遁，争向心如许与巢。",
        "dynasty": "宋",
        "collection_info": null
    },
    {
        "title": "山谷寺",
        "author": "林逋",
        "content": "纔入禅林便懒还，众峰深壑共孱颜。\n楼台冷簇云萝外，钟磬晴敲水石间。\n茶版手擎童子凈，锡枝肩倚老僧闲。\n独孤房相碑文在，几认题名拂藓斑。",
        "dynasty": "宋",
        "collection_info": null
    },
    {
        "title": "峡石寺",
        "author": "林逋",
        "content": "长淮如练楚山青，禹凿招提甲画屏。\n数崦林萝攒野色，一崖楼阁贮天形。\n灯惊独鸟迴晴坞，钟送遥帆落晚汀。\n不会剃头无事者，几人能老此禅扃。",
        "dynasty": "宋",
        "collection_info": null
    },
    {
        "title": "池阳山店",
        "author": "林逋",
        "content": "数家村店簇山旁，下马危桥已夕阳。\n惊鸟忽衝溪霭破，暗花闲堕堑风香。\n时间盘泊心犹恋，日后寻思兴必狂。\n可惜迴头一声笛，酒旗斜曳出疏篁。",
        "dynasty": "宋",
        "collection_info": null
    },
    {
        "title": "寺居",
        "author": "林逋",
        "content": "浩然巾杖立秋钟，院舍门门细径通。\n柏子有芽生塔地，鹤毛无响堕廊风。\n闲栖已合称高士，清论除非对远公。\n不厌浮尘拟何了，片心难舍此缘中。",
        "dynasty": "宋",
        "collection_info": null
    },
    {
        "title": "采石山",
        "author": "林逋",
        "content": "危阁闲登日渐曛，整屏晴雨枕江濆。\n秋棱瘦出无多寺，古翠浓连一半云。\n坐卧不抛输钓叟，往来长见属鸥羣。\n翻然却怪宣城守，是甚移将李白坟。",
        "dynasty": "宋",
        "collection_info": null
    },
    {
        "title": "易从上人山亭",
        "author": "林逋",
        "content": "湖水江湾隔数峰，篱门和竹夹西东。\n闲来此地行无厌，又共吾庐看不同。\n灵隠路归秋色裏，招贤庵在鸟行中。\n屏风若欲相搀见，合把巉岩与画工。",
        "dynasty": "宋",
        "collection_info": null
    },
    {
        "title": "园池",
        "author": "林逋",
        "content": "一径衡门数亩池，平湖分张草含滋。\n微风几入扁舟意，新霁难忘独茧期。\n岛上鹤毛遗野迹，岸旁花影动春枝。\n东嘉层构名今在，独愧凭阑负碧漪。",
        "dynasty": "宋",
        "collection_info": null
    },
    {
        "title": "林间石",
        "author": "林逋",
        "content": "入夜跏趺多待月，移时箕踞为看山。\n苔生晚片应知静，云动秋根合见闲。\n瘦鹤独随行药后，高僧相对试茶间。\n疏篁百本松千尺，莫怪频频此往还。",
        "dynasty": "宋",
        "collection_info": null
    },
    {
        "title": "黄家庄",
        "author": "林逋",
        "content": "黄家庄畔一维舟，总是沿流好宿头。\n野兴几多寻竹径，风情些小上茶楼。\n遥村雨暗鸣寒犊，浅溆沙平下晚鸥。\n更有锦帆荒荡事，茫茫随分起诗愁。",
        "dynasty": "宋",
        "collection_info": null
    },
    {
        "title": "过芜湖县",
        "author": "林逋",
        "content": "诗中长爱杜池州，说着芜湖是胜游。\n山掩县城当北起，渡衝官道向西流。\n风稍樯碇纲初下，雨摆鱼薪市未收。\n更好两三僧院舍，松衣石髮斗山幽。",
        "dynasty": "宋",
        "collection_info": null
    },
    {
        "title": "无为军",
        "author": "林逋",
        "content": "掩映军城隔水乡，人烟景物共苍苍。\n酒家楼阁摇风旆，茶客舟船簇雨樯。\n残笛远砧闻野墅，老苔寒桧看僧房。\n狎鸥更有江湖兴，珍重江头白一行。",
        "dynasty": "宋",
        "collection_info": null
    },
    {
        "title": "出泉水驿",
        "author": "林逋",
        "content": "晓城寒水共萧萧，湿碧吹青路一条。\n烟霭浓间出山驿，林萝深裏过溪桥。\n闲情谩会吟兼画，隠事犹输钓与樵。\n多谢孤村人落外，酒旗风急更相招。",
        "dynasty": "宋",
        "collection_info": null
    },
    {
        "title": "淮甸南游",
        "author": "林逋",
        "content": "幽胜程程拟徧寻，不妨淮楚入搜吟。\n藓莎篱落溪庄静，松竹楼台坞寺深。\n数抹晚霞怜野笛，一筛寒水羡沙禽。\n腰间组绶谁能爱，时得闲游是此心。",
        "dynasty": "宋",
        "collection_info": null
    },
    {
        "title": "耿济口舟行",
        "author": "林逋",
        "content": "环迴几合似江干，刺眼诗幽尽状难。\n沙嘴半平春晚湿，水痕无底照秋宽。\n老霜蒲苇交千刃，怕雨鳬鸥着一攒。\n拟就孤峰寄蓑笠，旧乡渔业久凋残。",
        "dynasty": "宋",
        "collection_info": null
    },
    {
        "title": "留题李休山居",
        "author": "林逋",
        "content": "俗口喧喧利与名，到君风品即难凭。\n曾将五老关秋梦，只爱南熏是正声。\n鸟恋药棚长独立，树欺诗壁半旁生。\n公车便不能征出，搔首吾皇负圣明。",
        "dynasty": "宋",
        "collection_info": null
    },
    {
        "title": "园庐",
        "author": "林逋",
        "content": "柴关寒井对萧辰，自爱栖迟近古人。\n闲草徧庭终胜俗，好书堆案转甘贫。\n桥边野水通渔路，篱外青山见寺邻。\n懒为躬耕咏梁甫，吾生已是太平民。",
        "dynasty": "宋",
        "collection_info": null
    },
    {
        "title": "安福县途中作",
        "author": "林逋",
        "content": "诗景纷拏且按鞭，坏桥危磴已鸣泉。\n云根道店多沽酒，山崦人家亦种田。\n谷鸟惊啼衝宿雨，野梅愁绝闭寒烟。\n玉梁阁皂堪行徧，回得临江即上船。",
        "dynasty": "宋",
        "collection_info": null
    },
    {
        "title": "雪三首  其一",
        "author": "林逋",
        "content": "瓦沟如粉迭楼腰，高会谁能解酒貂。\n清夹晓林初落索，冷和春雨转飘萧。\n堪怜雀避来闲地，最爱僧衝过短桥。\n独有闭关孤隠者，一轩贫病在颜瓢。",
        "dynasty": "宋",
        "collection_info": null
    },
    {
        "title": "雪三首  其二",
        "author": "林逋",
        "content": "湿飘干堕着溪林，阵猛花尖聚砌阴。\n晓沫平随茶筯薄，冻痕全共药锄深。\n慵多只好披诗看，狂甚无如叩几吟。\n更想天山两三骑，臂鹰拳蹬簇骎骎。",
        "dynasty": "宋",
        "collection_info": null
    },
    {
        "title": "雪三首  其三",
        "author": "林逋",
        "content": "皓然窗户晓来新，画轴碑厅绝点尘。\n洛下高眠应有道，山阴清兴更无人。\n寒连水石鸣渔墅，猛共松篁压寺邻。\n酒渴已醒时味薄，独援诗笔得天真。",
        "dynasty": "宋",
        "collection_info": null
    },
    {
        "title": "春阴",
        "author": "林逋",
        "content": "似雨非晴意思深，宿酲牵引卧春阴。\n苦怜燕子寒相并，生怕梨花晚不禁。\n薄薄帘帏欺欲透，遥遥歌管压来沉。\n北园南陌狂无数，只有芳菲会此心。",
        "dynasty": "宋",
        "collection_info": null
    },
    {
        "title": "秋怀",
        "author": "林逋",
        "content": "惠连初拟赋秋怀，病束慵缠几未谐。\n湿叶堕丹明晚堑，破云拖粉露晴崖。\n先甘衰落归双髩，已觉清凉入百骸。\n试枕离骚校闲品，竹烟杉籁满萧斋。",
        "dynasty": "宋",
        "collection_info": null
    },
    {
        "title": "山园小梅二首  其一",
        "author": "林逋",
        "content": "众芳摇落独暄妍，占尽风情向小园。\n疏影横斜水清浅，暗香浮动月黄昏。\n霜禽欲下先偷眼，粉蝶如知合断魂。\n幸有微吟可相狎，不须檀板共金尊。",
        "dynasty": "宋",
        "collection_info": null
    },
    {
        "title": "山园小梅二首  其二",
        "author": "林逋",
        "content": "剪绡零碎点酥干，向背稀稠画亦难。\n日薄从甘春至晚，霜深应怯夜来寒。\n澄鲜只共邻僧惜，冷落犹嫌俗客看。\n忆着江南旧行路，酒旗斜拂堕吟鞍。",
        "dynasty": "宋",
        "collection_info": null
    },
    {
        "title": "又咏小梅",
        "author": "林逋",
        "content": "数年闲作园林主，未有新诗到小梅。\n摘索又开三两朵，团栾空绕百千迴。\n荒邻独映山初尽，晚景相禁雪欲来。\n寄语清香少愁结，为君吟罢一衔杯。",
        "dynasty": "宋",
        "collection_info": null
    },
    {
        "title": "梅花  其一",
        "author": "林逋",
        "content": "吟怀长恨负芳时，为见梅花辄入诗。\n雪后园林纔半树，水边篱落忽横枝。\n人怜红艷多应俗，天与清香似有私。\n堪笑胡雏亦风味，解将声调角中吹。",
        "dynasty": "宋",
        "collection_info": null
    },
    {
        "title": "梅花  其二",
        "author": "林逋",
        "content": "几回山脚又江头，绕着孤芳看不休。\n一味清新无我爱，十分孤静与伊愁。\n任教月老须微见，却为春寒得少留。\n终共公言数来者，海棠端的免包羞。",
        "dynasty": "宋",
        "collection_info": null
    },
    {
        "title": "梅花  其三",
        "author": "林逋",
        "content": "小园烟景正凄迷，陈阵寒香压麝脐。\n湖水倒窥疏影动，屋檐斜入一枝低。\n画工空向閒时看，诗客休征故事题。\n惭愧黄鹂与蝴蝶，只知春色在桃溪。",
        "dynasty": "宋",
        "collection_info": null
    },
    {
        "title": "杏花",
        "author": "林逋",
        "content": "蓓蕾枝梢血点干，粉红腮颊露春寒。\n不禁烟雨轻欺着，只好亭台爱惜看。\n隈柳旁桃斜欲坠，等鶑期蝶猛成团。\n京师巷陌新晴后，卖得风流更一端。",
        "dynasty": "宋",
        "collection_info": null
    },
    {
        "title": "桃花",
        "author": "林逋",
        "content": "柳坠梅飘半月初，小园孤榭更庭除。\n任应雨杏情无别，最与烟篁分不疏。\n比并合饶皮博士，形相偏属薛尚书。\n薄红深茜尖尖叶，亦有愁肠未负渠。",
        "dynasty": "宋",
        "collection_info": null
    },
    {
        "title": "山舍小轩有石竹二丛鬨然秀发因成二章  其一",
        "author": "林逋",
        "content": "麝香眠后露檀匀，绣在罗衣色未真。\n斜倚细丛如有恨，冷摇疏朵欲生春。\n阶前红药推词客，篱下黄花重古人。\n今日含毫与题品，可怜殊不愧清新。",
        "dynasty": "宋",
        "collection_info": null
    },
    {
        "title": "山舍小轩有石竹二丛鬨然秀发因成二章  其二",
        "author": "林逋",
        "content": "青帘有酒不妨赊，素壁无诗未足夸。\n所重晚芳犹在日，可关秋色易为花。\n深枝苒苒粧溪翠，碎片英英剪海霞。\n莫管金钱好行市，寂寥相对是山家。",
        "dynasty": "宋",
        "collection_info": null
    },
    {
        "title": "新竹",
        "author": "林逋",
        "content": "粉环匀束绿沉枪，袅露差烟𡾼𡾼长。\n卷箔乍惊双眼健，倚阑寻觉百毛凉。\n齐披古锦围山阁，背迸寒犀过寺墙。\n堪笑数根苍翠者，强颜如立少年场。",
        "dynasty": "宋",
        "collection_info": null
    },
    {
        "title": "荣家鹤",
        "author": "林逋",
        "content": "种莎池馆久淹留，品格堪怜绝比俦。\n春静棋边窥野客，雨寒廊底梦沧洲。\n清形已入僊经说，冷格曾为古画偷。\n数啄稻粱无事外，报言鸡雀懒迴头。",
        "dynasty": "宋",
        "collection_info": null
    },
    {
        "title": "百舌",
        "author": "林逋",
        "content": "柳条初重草初肥，烟湿园林晚未晞。\n百种堪怜巧言语，一般惟久好毛衣。\n欺凌红杏从头宿，讽刺黄鹂趁背飞。\n谁道关关便多事，更能缄默送芳菲。",
        "dynasty": "宋",
        "collection_info": null
    },
    {
        "title": "蝶",
        "author": "林逋",
        "content": "细眉双耸敌秋毫，冉冉芳园日几遭。\n清宿露花应自得，暖争风絮欲相高。\n情人殁后魂犹在，傲吏齐来梦亦劳。\n闲掩遗编苦堪恨，不并香草入离骚。",
        "dynasty": "宋",
        "collection_info": null
    },
    {
        "title": "病中  其一",
        "author": "林逋",
        "content": "坐钓行樵那不倦，寻云看月亦应劳。\n烦襟入夜权宜减，瘦格乘秋斗顿高。\n猿下任窥煎药鼎，客来慵动碾茶槽。\n床头卧架直闲却，免有情憀揭悼骚。",
        "dynasty": "宋",
        "collection_info": null
    },
    {
        "title": "病中  其二",
        "author": "林逋",
        "content": "遗编坐罢披三豕，小轴行当倦伍禽。\n廉肆有征常遇困，刀圭无状为攻深。\n长卿痟渴应难奈，玄晏清羸已不禁。\n约缚隠囊聊阁膝，忘怀未得是微吟。",
        "dynasty": "宋",
        "collection_info": null
    },
    {
        "title": "送范寺丞",
        "author": "林逋",
        "content": "林中萧寂款吾庐，亹亹犹欣接绪余。\n去棹看当辨江树，离尊聊为摘园蔬。\n马卿才大常能赋，梅福官卑数上书。\n黼座垂精正求治，何时条对召公车。",
        "dynasty": "宋",
        "collection_info": null
    },
    {
        "title": "送史殿丞之任封州",
        "author": "林逋",
        "content": "炎方将命选朝伦，治行何尝下古人。\n拥旆肯辞临远郡，登舻还喜奉慈亲。\n水连芳草江南地，烟隔寒梅岭上春。\n若过中途值归雁，慰怀能与致音尘。",
        "dynasty": "宋",
        "collection_info": null
    },
    {
        "title": "送史宫赞兰溪解印归阙",
        "author": "林逋",
        "content": "杜若萋萋天似水，一樯风信快吟怀。\n春坊冠盖还朝籍，宝婺溪山别县斋。\n访旧约僧登北固，破程乘月宿清淮。\n东南出宰才居最，畴为言扬向玉阶。",
        "dynasty": "宋",
        "collection_info": null
    },
    {
        "title": "送马程知江州德安",
        "author": "林逋",
        "content": "酒酣无復耿离肠，一路之官尽水乡。\n公廨寒生对庐阜，客帆风定泊浔阳。\n波涵洲渚初收潦，露浥蒹葭未作霜。\n到日何人先刺谒，二林开士在琴堂。",
        "dynasty": "宋",
        "collection_info": null
    },
    {
        "title": "送楚执中随侍入蜀",
        "author": "林逋",
        "content": "严君将命之邛蜀，令子和家且侍行。\n洛汭好山归别业，江南芳草动离情。\n诗题寺壁云根润，书检松窗野色明。\n他日林间无所望，只求金榜看嘉名。",
        "dynasty": "宋",
        "collection_info": null
    },
    {
        "title": "送马程员外之任乌江",
        "author": "林逋",
        "content": "空色青苍寒日明，迟迟携手出柴荆。\n长贫少得交游者，渐老不禁离索情。\n去路浦帆当晚落，到官江草已春生。\n州监县尹多才识，当念吾宗负大名。",
        "dynasty": "宋",
        "collection_info": null
    },
    {
        "title": "送赵时校书之任临川司理",
        "author": "林逋",
        "content": "南国古来风物好，早时游览熟登临。\n青山满路人家远，丹橘隔江秋色深。\n官况暂应劳折狱，病怀终自重分襟。\n三年解罢当求试，多草新文慰我心。",
        "dynasty": "宋",
        "collection_info": null
    },
    {
        "title": "送吴秀才赴举",
        "author": "林逋",
        "content": "一战词场定策勋，麻衣西笑仕纷纷。\n风神已负青云气，艺业兼携白地文。\n辇下春华期纵辔，野中林色惜离羣。\n明年新榜看看见，第甲嘉名且认君。",
        "dynasty": "宋",
        "collection_info": null
    },
    {
        "title": "送陈纵之无为军",
        "author": "林逋",
        "content": "淮天时节少春寒，几蒂梅花雪欲残。\n水次军城囊剑入，雨余村坞镫馿看。\n名缘未出知谁异，道为深穷却自难。\n第一京师早西入，庙廊题字可无韩。",
        "dynasty": "宋",
        "collection_info": null
    },
    {
        "title": "送文光师游天台",
        "author": "林逋",
        "content": "天姥山深摇锡杖，野芳春翠共葳蕤。\n松门过水无重数，石壁看霞到尽时。\n闲避鸟啼应作观，忽闻人迹自留诗。\n秦中河朔尝游览，莫恨此方行脚迟。",
        "dynasty": "宋",
        "collection_info": null
    },
    {
        "title": "赠胡明府",
        "author": "林逋",
        "content": "一琴牢落倚松窗，孤澹天君得趣长。\n谒庙有时封县版，坐衙终日着公裳。\n为收牌印教村仆，偶检图书见古方。\n微足税粮人更静，却搘吟策立秋廊。",
        "dynasty": "宋",
        "collection_info": null
    },
    {
        "title": "赠当涂朱仲敏",
        "author": "林逋",
        "content": "甚与时流道不同，南朝台阁是家风。\n高闲几格图书畔，冷澹门庭树石中。\n因寄诗牌寻胜景，拟投文卷数名公。\n荣登显达他年后，应笑冥冥弋者鸿。",
        "dynasty": "宋",
        "collection_info": null
    },
    {
        "title": "舒城僧舍呈赠李仲宣文学",
        "author": "林逋",
        "content": "竹深淮寺雪萧骚，一壁寒灯伴寂寥。\n瘦尽骨毛终騕褭，蚀来锋刃转豪曹。\n宦情冷落诗中见，谈态轩昂酒后高。\n莫为无辜惜才术，圣明求治正焦劳。",
        "dynasty": "宋",
        "collection_info": null
    },
    {
        "title": "赠钱唐邑长高秘校",
        "author": "林逋",
        "content": "几万人家山水中，为官古雅少人同。\n疏帘衙退卷花轴，曲槛客来凭竹风。\n唯道簿书多傍俗，自怜琴酒未妨公。\n等闲呵出郭门近，轻棹绕湖寻佛宫。",
        "dynasty": "宋",
        "collection_info": null
    },
    {
        "title": "喜皎然师见访书赠",
        "author": "林逋",
        "content": "金锡锵然款蠹关，云膏浓渚对跳峦。\n清如霜月三五夕，瘦似烟篁一两竿。\n旧社久抛魂梦破，近诗纔举骨毛寒。\n池轩夜静且留宿，往往自将秋籁弹。",
        "dynasty": "宋",
        "collection_info": null
    },
    {
        "title": "寄解州李学士",
        "author": "林逋",
        "content": "解梁贤守古难同，张盖垂鞭自士风。\n馆职久衔疏旧地，郡符重剖枉名公。\n印厅孤坐琴尊外，铃阁清谈易老中。\n闻演丝纶征诏近，相如文学动天聪。",
        "dynasty": "宋",
        "collection_info": null
    },
    {
        "title": "寄薛学士",
        "author": "林逋",
        "content": "飞征偶未下天衢，古郡宽闲且寄居。\n曾许布衣通一刺，每留蔬食看羣书。\n高斋已想闲丹竈，清梦谁同话直庐。\n江外敢知无别计，只携琴鹤听新除。",
        "dynasty": "宋",
        "collection_info": null
    },
    {
        "title": "寄傅霖",
        "author": "林逋",
        "content": "葛蔓烟枯束六经，高廉浑与昔贤停。\n黄牙稚子跨牛犊，白眼山人识剑形。\n寒睡草旁林酒壮，晓思河曲雨槎腥。\n传闻曾说平生事，不要清朝梦武丁。",
        "dynasty": "宋",
        "collection_info": null
    },
    {
        "title": "寄岑迪",
        "author": "林逋",
        "content": "久辜才术向吾朝，公罪应该洗雪条。\n佐邑旧曾居府寺，转官新合入京僚。\n门庭冷落闲中住，僮仆生疏贱价招。\n别后交游定相忆，酒灯棋雨几清宵。",
        "dynasty": "宋",
        "collection_info": null
    },
    {
        "title": "寄耏门梁进士",
        "author": "林逋",
        "content": "退隠无山进乏媒，杜门芳草与苍苔。\n贫为吾道应关命，达似他途亦是才。\n人静合寻衙北寺，野凉还上郭西台。\n江干昨夜情多少，风雨吹灯一梦迴。",
        "dynasty": "宋",
        "collection_info": null
    },
    {
        "title": "曹州寄任独復",
        "author": "林逋",
        "content": "交结文章尽世惊，城中幽隠更无营。\n敢将古道为吾事，耻对常流语子名。\n秋思病弹曾独听，太玄闲写待谁评。\n清朝故实蒲轮在，合为高贤下帝京。",
        "dynasty": "宋",
        "collection_info": null
    },
    {
        "title": "山中寄招叶秀才",
        "author": "林逋",
        "content": "夜鹤晓猿时復闻，寥寥长似耿离羣。\n月中未要恨丹桂，岭上且来看白云。\n棋子不妨临水着，诗题兼好共僧分。\n新忧他日荣名后，难得幽栖事静君。",
        "dynasty": "宋",
        "collection_info": null
    },
    {
        "title": "尝茶次寄越僧灵皎",
        "author": "林逋",
        "content": "白云峰下两枪新，腻绿长鲜谷雨春。\n静试恰如湖上雪，对尝兼忆剡中人。\n瓶悬金粉师应有，筯点琼花我自珍。\n清话几时搔首后，愿和松色劝三巡。",
        "dynasty": "宋",
        "collection_info": null
    },
    {
        "title": "寄宣城宗言侄",
        "author": "林逋",
        "content": "春水涵波绿渺瀰，江南芳草又离离。\n谢家元住青山郭，郄氏近攀丹桂枝。\n衣下香囊非尔好，床头诗卷愧吾痴。\n中林独处仍多病，早晚能来慰所思。",
        "dynasty": "宋",
        "collection_info": null
    },
    {
        "title": "寄西山勤道人",
        "author": "林逋",
        "content": "天竺山深桂子丹，白猿啼在白云间。\n死生不出千门事，坐卧无如一室闲。\n谁伴锡痕过寂历，自凭茶色对孱颜。\n忘机亦有庞居士，园井萧疏病掩关。",
        "dynasty": "宋",
        "collection_info": null
    },
    {
        "title": "寄呈张元礼",
        "author": "林逋",
        "content": "君栖枳棘官将满，我住蓬蒿岁正穷。\n驷马交游从此少，一瓢生事不胜空。\n衡门但枕盈盈水，羣木方摇摵摵风。\n若念故人兼久病，公余无惜寄诗筒。",
        "dynasty": "宋",
        "collection_info": null
    },
    {
        "title": "寄玉梁施道士",
        "author": "林逋",
        "content": "子云遗构住丹房，天鼓时闻数叩霜。\n真景截波寻铁柱，怪书披月看铜墙。\n氲氲颢气朝胎息，熠熠辰辉夜步纲。\n大静入来诸事罢，灵芜盘穗卷良常。",
        "dynasty": "宋",
        "collection_info": null
    },
    {
        "title": "寄太白李山人",
        "author": "林逋",
        "content": "颜如童子髮如黳，卜筑深当太白西。\n身上祇衣粗直掇，马前长带古偏提。\n鵾鹏懒击三千水，龙虎闲封六一泥。\n几度枕肱人迹外，半窗松雪论天倪。",
        "dynasty": "宋",
        "collection_info": null
    },
    {
        "title": "历阳寄金陵衍上人",
        "author": "林逋",
        "content": "藓晕莎丛古石房，寺和松竹背秋冈。\n骚吟未断云生褐，梵偈重开月照香。\n五老旧游应悄默，六朝闲事肯悲凉。\n西州独客心摇甚，抹碧江天鸟一行。",
        "dynasty": "宋",
        "collection_info": null
    },
    {
        "title": "春日寄钱都使",
        "author": "林逋",
        "content": "桃花枝重肉红垂，萱草抽苗抹绿肥。\n正语暖鶑风细细，着双寒燕雨稀稀。\n亭台物景兼飘絮，宅院时情渐夹衣。\n指背挟肩行乐事，不甘离索向芳菲。",
        "dynasty": "宋",
        "collection_info": null
    },
    {
        "title": "寄题历阳马仲文水轩",
        "author": "林逋",
        "content": "构得幽居近郭西，水轩风景独难齐。\n烟含晚树人家远，雨湿春蒲燕子低。\n红烛酒醒多聚会，粉笺诗敌几招携。\n旅游今日堪搔首，摇落山城困马蹄。",
        "dynasty": "宋",
        "collection_info": null
    },
    {
        "title": "暮春寄怀曹南通任寺丞",
        "author": "林逋",
        "content": "跌荡情怀每事同，十年曹社醉春风。\n弹弓园圃阴森下，棋子厅堂寂静中。\n赤脚我犹无一婢，黑头君合作三公。\n江湖今日还劳结，目送归飞点点鸿。",
        "dynasty": "宋",
        "collection_info": null
    },
    {
        "title": "和西湖霁上人寄然社师",
        "author": "林逋",
        "content": "竹下经房号白莲，社师高行出人天。\n一斋巾拂晨钟次，数礼香灯夜像前。\n瞑目几闲松下月，凈头时动石盆泉。\n西湖旧侣因吟寄，忆着深峰万万年。",
        "dynasty": "宋",
        "collection_info": null
    },
    {
        "title": "和陈湜赠希社师",
        "author": "林逋",
        "content": "瘦靠阑干搭梵襟，绿荷阶面雨花深。\n迢迢海寺浮杯兴，杳杳秋空放鹤心。\n斋磬冷摇松吹杂，定灯孤坐竹风侵。\n锵然更有金书偈，祇许龙神听静吟。",
        "dynasty": "宋",
        "collection_info": null
    },
    {
        "title": "追和彭城太尉夏月寄题湖上湛源大师房",
        "author": "林逋",
        "content": "碧蒲红蓼白莲房，一片栾栌撼水光。\n海岸空闻有孤绝，山中休道更清凉。\n惊飞翡翠当轩鸟，袅过旃檀别院香。\n最爱晚天吟枕上，好云遥耸数峰长。",
        "dynasty": "宋",
        "collection_info": null
    },
    {
        "title": "集贤李建中工部尝以七言长韵见寄感存怀没因用追和",
        "author": "林逋",
        "content": "清绝门墙冷似冰，野人怀刺昔曾登。\n新题对雨分萧寺，旧梦经秋说杜陵。\n贫典郡符资月给，老持台宪减霜棱。\n开元文字钟王笔，惆怅临风一烬灯。",
        "dynasty": "宋",
        "collection_info": null
    },
    {
        "title": "和酬周启明贤良见寄",
        "author": "林逋",
        "content": "治世谁能弔屈平，且披湘帙散幽经。\n春阳尽吐芊芊草，霄极长垂两两星。\n半壁烟岚图太华，一筇风雪访支硎。\n雅吟为惠将何比，明月珊瑚海气腥。",
        "dynasty": "宋",
        "collection_info": null
    },
    {
        "title": "酬昼师西湖春望",
        "author": "林逋",
        "content": "笛声风暖野梅香，湖上凭阑日渐长。\n一样楼台围佛寺，十分烟雨簇渔乡。\n鸥横残葑多成阵，柳映危桥未着行。\n终约吾师指芳草，静吟闲步岸华阳。",
        "dynasty": "宋",
        "collection_info": null
    },
    {
        "title": "虢略秀才以七言四韵诗为寄辄敢酬和幸惟采览",
        "author": "林逋",
        "content": "本无高亮似阳城，但爱松风入耳声。\n五亩自开林下隠，一尊聊敌世间名。\n交谈不远樵农客，弄翰慵夸子墨卿。\n异日青冥肯迴顾，夫君门族旧和羹。",
        "dynasty": "宋",
        "collection_info": null
    },
    {
        "title": "寿阳城南写望怀历阳故友",
        "author": "林逋",
        "content": "楚山重迭矗淮濆，堪与王维立画勋。\n白鸟一行天在水，绿芜千阵野平云。\n孤崖拂阁晴光见，极浦渔舟晓未分。\n吟罢骚然略回首，历阳诗社久离羣。",
        "dynasty": "宋",
        "collection_info": null
    },
    {
        "title": "玉梁峡口怀朱严从事之官岭外两夕舟次于此",
        "author": "林逋",
        "content": "苍莽江湾尽入深，数家村坞在山阴。\n烟横落木寒初静，水带微阳晚未沉。\n极览定非他辈事，不来终负此生心。\n鲈鱼斫鲙松醪酒，曾属诗人两日吟。",
        "dynasty": "宋",
        "collection_info": null
    },
    {
        "title": "西梁山下泊船怀别润州杲上人",
        "author": "林逋",
        "content": "画图行李是随缘，立别江头雨霁天。\n铁瓮独归三月寺，铜瓶轻挂两潮船。\n吟焚篆籀香初竭，老拥云霞衲已穿。\n昨夜西梁山下月，为师怀想几凄然。",
        "dynasty": "宋",
        "collection_info": null
    },
    {
        "title": "春日怀历阳后园游兼寄宣城天使",
        "author": "林逋",
        "content": "昔年行乐伴王孙，事尽清狂是后园。\n一榻竹风横懒架，半轩花月到顽盆。\n佳人暗引鶑言语，芳草闲迷蝶梦魂。\n今日凄凉旧春色，可堪烟雨近黄昏。",
        "dynasty": "宋",
        "collection_info": null
    },
    {
        "title": "招思齐上人",
        "author": "林逋",
        "content": "两枪未试泠泠水，五鬣长闲淅淅风。\n清会几时搔首后，病怀无復曲肱中。\n寒云片段浮重巘，白鸟横斜入远空。\n一帙逍遥不能解，牛头焚尽待支公。",
        "dynasty": "宋",
        "collection_info": null
    },
    {
        "title": "闻灵皎师自信州归越以诗招之",
        "author": "林逋",
        "content": "天师苍翠横金锡，地藏清凉掩竹扉。\n千里白云随野步，一湖明月上秋衣。\n诗寻静语应无极，琴弄寒声转入微。\n我亦孤山有泉石，肯来松下共忘机。",
        "dynasty": "宋",
        "collection_info": null
    },
    {
        "title": "復赓前韵且以陋居幽胜诧而诱之",
        "author": "林逋",
        "content": "画共药材悬屋壁，琴兼茶具入船扉。\n秋花挹露如红粉，水鸟衝烟湿翠衣。\n石磴背穿林寺近，竹烟横点海山微。\n百千幽胜无人见，说向吾师是洩机。",
        "dynasty": "宋",
        "collection_info": null
    },
    {
        "title": "诗招南阳秀才",
        "author": "林逋",
        "content": "莫因公荐偶失意，便拟飘蓬作旅人。\n志壮任存题柱事，病多争向倚门亲。\n危堤柳色休伤别，上苑杏花长自春。\n况有西湖好山水，归来且濯锦衣尘。",
        "dynasty": "宋",
        "collection_info": null
    },
    {
        "title": "谢马程先辈惠蜀笺",
        "author": "林逋",
        "content": "数幅丹霞夹白云，封题何事寄幽人。\n亏君视草禁中客，乞我浣花溪上春。\n且与巾箱为玩好，更无篇什写清新。\n我来卧病还多感，一笔蛛丝满砚尘。",
        "dynasty": "宋",
        "collection_info": null
    },
    {
        "title": "读王黄州诗集",
        "author": "林逋",
        "content": "坐吟行看对清秋，懒架仍移近枕头。\n放达有唐惟白傅，纵横吾宋是黄州。\n左迁商岭题无数，三入承明兴未休。\n红药紫薇千一古，又添杨子伴牢愁。",
        "dynasty": "宋",
        "collection_info": null
    },
    {
        "title": "读种先生丁密谏诗",
        "author": "林逋",
        "content": "旧草闲看即自卑，圣朝空道苦于诗。\n高才眩望如明逸，新句无因似谓之。\n淮甸月华欹枕静，秣陵春色按鞭迟。\n邯郸独步西施笑，落得星星两鬓丝。",
        "dynasty": "宋",
        "collection_info": null
    },
    {
        "title": "喜侄宥及第",
        "author": "林逋",
        "content": "新榜传闻事可惊，单平于尔一何荣。\n玉阶已忝登高第，金口仍教改旧名。\n闻喜宴游秋色雅，慈恩题记墨行清。\n岩扉掩罢无他意，但爇灵芜感盛明。",
        "dynasty": "宋",
        "collection_info": null
    },
    {
        "title": "伤白积殿丞",
        "author": "林逋",
        "content": "吏散门墙转寂然，疏狂投分向生前。\n苦无名位高今世，空有文章出古贤。\n遗传得谁修阙下，孤坟应祇客江边。\n池阳渺渺堪垂睫，奠罢秋枝一叫蝉。",
        "dynasty": "宋",
        "collection_info": null
    },
    {
        "title": "伤朱寺丞",
        "author": "林逋",
        "content": "妻女飘零五岭头，为君南望涕横流。\n浮荣暂得衣朱绂，远宦寻闻丧白州。\n天与声名还自折，瘴侵编什有谁收。\n朝中交旧知多少，应惜无儿似邓攸。",
        "dynasty": "宋",
        "collection_info": null
    },
    {
        "title": "弔薛公孟",
        "author": "林逋",
        "content": "未第身魂殁帝京，东还长欠奠幽灵。\n遗文尽合编家传，高行谁堪撰墓铭。\n谈柄寂寥尘久暗，墨池荒废草空青。\n三招不见山巾湿，拟画轩昂太白星。",
        "dynasty": "宋",
        "collection_info": null
    },
    {
        "title": "闵师自天台见寄石枕",
        "author": "林逋",
        "content": "斵石自何许，枕之怀赤城。\n空庐復蕙帐，旦暮白云生。",
        "dynasty": "宋",
        "collection_info": null
    },
    {
        "title": "西湖与性上人话别",
        "author": "林逋",
        "content": "秋山与湖水，远近如相送。\n后府宿扁舟，知师有归梦。",
        "dynasty": "宋",
        "collection_info": null
    },
    {
        "title": "送谢尉",
        "author": "林逋",
        "content": "试吏才未申，食贫同古人。\n何以赠行色，一酌湖上春。",
        "dynasty": "宋",
        "collection_info": null
    },
    {
        "title": "赠中师草圣",
        "author": "林逋",
        "content": "行草得三昧，林间尝与语。\n秋风忽捲衣，别我之何所。",
        "dynasty": "宋",
        "collection_info": null
    },
    {
        "title": "送僧之京师",
        "author": "林逋",
        "content": "皇城十二衢，埃尘满香裓。\n何以待归期，山中桂花色。",
        "dynasty": "宋",
        "collection_info": null
    },
    {
        "title": "孤山隠居书壁",
        "author": "林逋",
        "content": "山水未深猿鸟少，此生犹拟别移居。\n直过天竺溪流上，独树为桥小结庐。",
        "dynasty": "宋",
        "collection_info": null
    },
    {
        "title": "水亭秋日偶书",
        "author": "林逋",
        "content": "巾子峰头乌臼树，微霜未落已先红。\n凭阑高看復低看，半在石池波影中。",
        "dynasty": "宋",
        "collection_info": null
    },
    {
        "title": "水轩",
        "author": "林逋",
        "content": "日于诗雅转沉迷，尤爱凭阑此构题。\n飘荡杨花春意晚，黄鹂飞过水东西。",
        "dynasty": "宋",
        "collection_info": null
    },
    {
        "title": "池上作",
        "author": "林逋",
        "content": "簇簇菰蒲映蓼花，水痕天影蘸秋霞。\n分明似箇屏风上，飞起鵁鶄一道斜。",
        "dynasty": "宋",
        "collection_info": null
    },
    {
        "title": "松径",
        "author": "林逋",
        "content": "霜子落秋筇卓破，雨钗堆地屐拖平。\n不知呵止长安客，肯爱深穿冷翠行。",
        "dynasty": "宋",
        "collection_info": null
    },
    {
        "title": "竹林",
        "author": "林逋",
        "content": "寺篱斜夹千梢翠，山径深穿万箨干。\n却忆贵家厅馆裏，粉墙时画数茎看。",
        "dynasty": "宋",
        "collection_info": null
    },
    {
        "title": "菱塘",
        "author": "林逋",
        "content": "含机绿锦翻新叶，满匣青铜莹古花。\n最爱晚来鸥与鹭，宿烟翘雨便为家。",
        "dynasty": "宋",
        "collection_info": null
    },
    {
        "title": "莲荡",
        "author": "林逋",
        "content": "楚妃皋女一何多，裳似芙蓉衣芰荷。\n几夕霏霏烟霭裏，竞窥清浅弄重波。",
        "dynasty": "宋",
        "collection_info": null
    },
    {
        "title": "葑田",
        "author": "林逋",
        "content": "淤泥肥黑稻秧青，阔盖深流旋旋生。\n拟倩湖君书版籍，水仙今佃老农耕。",
        "dynasty": "宋",
        "collection_info": null
    },
    {
        "title": "僧有示西湖墨本者就孤山左侧林萝秘邃间状出衡茅之所且题云林山人隠居谨书二韵以承之",
        "author": "林逋",
        "content": "泉石年来偶结庐，冷挨松雪瞰西湖。\n高僧好事仍多艺，已共孤山入画图。",
        "dynasty": "宋",
        "collection_info": null
    },
    {
        "title": "孤山雪中写望寄呈景山仙尉",
        "author": "林逋",
        "content": "璚树瑶岑掠眼新，鲜飙时復扬珠尘。\n此中自是蓬莱阙，何处更寻姑射人。",
        "dynasty": "宋",
        "collection_info": null
    },
    {
        "title": "春日斋中",
        "author": "林逋",
        "content": "空阶重迭上垣衣，白昼初长社燕归。\n落尽海棠人卧病，东风时復动柴扉。",
        "dynasty": "宋",
        "collection_info": null
    },
    {
        "title": "山中寒食  其一",
        "author": "林逋",
        "content": "方塘波绿杜蘅青，布谷提壶已足听。\n有客新尝寒具罢，据梧慵復散幽经。",
        "dynasty": "宋",
        "collection_info": null
    },
    {
        "title": "山中寒食  其二",
        "author": "林逋",
        "content": "气象纔过一百五，且持春酒养衰年。\n中林不是不禁火，其奈山樱发欲然。",
        "dynasty": "宋",
        "collection_info": null
    },
    {
        "title": "易从师山亭",
        "author": "林逋",
        "content": "林表秋山白鸟飞，此中幽致亦还稀。\n西村渡口人烟晚，坐见渔舟两两归。",
        "dynasty": "宋",
        "collection_info": null
    },
    {
        "title": "秋江写望",
        "author": "林逋",
        "content": "苍茫沙嘴鹭鸶眠，片水无痕浸碧天。\n最爱芦花经雨后，一篷烟火饭鱼舡。",
        "dynasty": "宋",
        "collection_info": null
    },
    {
        "title": "乘公桥作",
        "author": "林逋",
        "content": "晚峰横碧树梢红，数榜渔罾水影中。\n忆得江南曾看着，鉅然名画在屏风。",
        "dynasty": "宋",
        "collection_info": null
    },
    {
        "title": "宿姑苏凈惠大师院",
        "author": "林逋",
        "content": "常爱人间此会稀，话长终夕重开扉。\n孤山猿鸟西湖上，懒对寒灯咏式微。",
        "dynasty": "宋",
        "collection_info": null
    },
    {
        "title": "偶书",
        "author": "林逋",
        "content": "一任尘欺古鹿卢，圣经穷烂更何图。\n磻溪老叟能闲气，八十封侯不似无。",
        "dynasty": "宋",
        "collection_info": null
    },
    {
        "title": "予顷得宛陵葛生所茹笔十余筒其中復得精妙者二三焉每用之如麾百胜之师横行于纸墨间所向无不如意惜其日久且弊作诗二篇以录其功  其一",
        "author": "林逋",
        "content": "江南秋兔老毫疏，数字钟王尚贾余。\n因读退之毛颖传，可怜今日不中书。",
        "dynasty": "宋",
        "collection_info": null
    },
    {
        "title": "予顷得宛陵葛生所茹笔十余筒其中復得精妙者二三焉每用之如麾百胜之师横行于纸墨间所向无不如意惜其日久且弊作诗二篇以录其功  其二",
        "author": "林逋",
        "content": "神锋虽缺力终存，架琢珊瑚欠策勋。\n日暮闲窗何所似，灞陵憔悴故将军。",
        "dynasty": "宋",
        "collection_info": null
    },
    {
        "title": "清河茂才以良笔并诗为惠次韵奉答",
        "author": "林逋",
        "content": "郊翰秋劲愈于锥，筠管温温上玉辉。\n聊为夫君一栖阁，老来驽缓久知非。",
        "dynasty": "宋",
        "collection_info": null
    },
    {
        "title": "初夏",
        "author": "林逋",
        "content": "乳雀啁啾日气浓，雉来交影日重重。\n秧田百亩鹅黄大，横策溪村属老农。",
        "dynasty": "宋",
        "collection_info": null
    },
    {
        "title": "秋日含山道中迴寄历阳希然山人",
        "author": "林逋",
        "content": "村落人家总入诗，下馿盘薄立多时。\n霜陂一掬清于鑑，漱着牙根便忆归。",
        "dynasty": "宋",
        "collection_info": null
    },
    {
        "title": "晚春寄示茂才冯彭年",
        "author": "林逋",
        "content": "头上酒巾为长物，据梧微咏意无涯。\n人生行乐知能几，但见春风满路花。",
        "dynasty": "宋",
        "collection_info": null
    },
    {
        "title": "山阁夏日寄黄大茂才",
        "author": "林逋",
        "content": "几日无缘见叔度，令人鄙吝不能忘。\n新篁绕阁熏风细，还肯时来纳晚凉。",
        "dynasty": "宋",
        "collection_info": null
    },
    {
        "title": "钱塘仙尉谢君咏物楼成寄题二韵",
        "author": "林逋",
        "content": "仙人多在丽谯居，况对西山爽气余。\n若向湖滨属佳句，莫忘秋水落芙蕖。",
        "dynasty": "宋",
        "collection_info": null
    },
    {
        "title": "寄上金陵马右丞  其一",
        "author": "林逋",
        "content": "专席顷尝居宪府，拥旄寻亦别明庭。\n金陵土着多蒙頼，分野三迴见福星。",
        "dynasty": "宋",
        "collection_info": null
    },
    {
        "title": "寄上金陵马右丞  其二",
        "author": "林逋",
        "content": "惠爱如春威似霜，神明佳政蔼余杭。\n集贤庭畔依依柳，无限行人比颂棠。",
        "dynasty": "宋",
        "collection_info": null
    },
    {
        "title": "寄上金陵马右丞  其三",
        "author": "林逋",
        "content": "尽道次公当入相，江湖那肯久迟徊。\n西湖春物空凝意，犹望方舟赏胜来。",
        "dynasty": "宋",
        "collection_info": null
    },
    {
        "title": "和唐异见寄",
        "author": "林逋",
        "content": "骚人新遗畔牢词，隠几微吟愧所知。\n几欲罇前论款密，可能林下访栖迟。",
        "dynasty": "宋",
        "collection_info": null
    },
    {
        "title": "和才上人春日见寄",
        "author": "林逋",
        "content": "俗外多将云作装，花前惟以醉为乡。\n瑶华伸玩情何极，高绝犹如登百常。",
        "dynasty": "宋",
        "collection_info": null
    },
    {
        "title": "寄题僧院庭竹",
        "author": "林逋",
        "content": "岑寂宝坊清夜月，几移疏影上跏趺。\n更怜斋罢闲看处，一日还应不可无。",
        "dynasty": "宋",
        "collection_info": null
    },
    {
        "title": "寄兰溪邑长史宫赞",
        "author": "林逋",
        "content": "溪上红兰露泫华，溪波浮动长人衙。\n公余即有扁舟兴，几弄潺湲到日斜。",
        "dynasty": "宋",
        "collection_info": null
    },
    {
        "title": "寄梅室长",
        "author": "林逋",
        "content": "君家先祖隠吴门，即日追游往事存。\n若向明时奏飞牍，併将康济息元元。",
        "dynasty": "宋",
        "collection_info": null
    },
    {
        "title": "闵上人以鹭鸶二轴为寄因成二韵",
        "author": "林逋",
        "content": "閒扬粉丝荷苇外，数声惟欠叫秋阴。\n虚堂隠几时悬看，增得沧洲趣更深。",
        "dynasty": "宋",
        "collection_info": null
    },
    {
        "title": "寄闻义阇梨",
        "author": "林逋",
        "content": "平昔常闻溪口路，重山复水去无穷。\n禅余试问舟人看，几宿还能到剡中。",
        "dynasty": "宋",
        "collection_info": null
    },
    {
        "title": "李翰林寄松扇及诗乃答之",
        "author": "林逋",
        "content": "编松为箑寄山中，兼得紫微诗一通。\n入手凉生殊自慰，耳频长听隠居风。",
        "dynasty": "宋",
        "collection_info": null
    },
    {
        "title": "和皓文二绝  其一",
        "author": "林逋",
        "content": "李杜风骚少得朋，将坛高筑竟谁登。\n林萝寂寂湖山好，月下敲门只有僧。",
        "dynasty": "宋",
        "collection_info": null
    },
    {
        "title": "和皓文二绝  其二",
        "author": "林逋",
        "content": "芳草谁能梦谢池，但将心地喻摩尼。\n千岩万壑时相忆，明月清风两自知。",
        "dynasty": "宋",
        "collection_info": null
    },
    {
        "title": "和王给事同诸官留题",
        "author": "林逋",
        "content": "千兵款户迂红旆，四壁留题拂紫苔。\n他日北山传故事，愿将猿鹤比云来。",
        "dynasty": "宋",
        "collection_info": null
    },
    {
        "title": "和蒙尉见寄",
        "author": "林逋",
        "content": "开尊且醉圣贤酒，理棹时乘旦暮风。\n懒为躬耕咏梁甫，敢将高卧敌隆中。",
        "dynasty": "宋",
        "collection_info": null
    },
    {
        "title": "和酬周寺丞",
        "author": "林逋",
        "content": "门横野水席凝尘，束缊谁能问乞邻。\n除是千庐贵游客，中林时復访幽人。",
        "dynasty": "宋",
        "collection_info": null
    },
    {
        "title": "和安秀才次晋昌居士留题壁石",
        "author": "林逋",
        "content": "岑寂衡门题凤处，岭云庭树似无依。\n湖滨伫立应相望，一信樵风晚未归。",
        "dynasty": "宋",
        "collection_info": null
    },
    {
        "title": "和谢秘校西湖马上",
        "author": "林逋",
        "content": "表裏湖山极目春，据鞍时此避埃尘。\n苍苍烟树悠悠水，除却王维少画人。",
        "dynasty": "宋",
        "collection_info": null
    },
    {
        "title": "又和病起",
        "author": "林逋",
        "content": "展转匡床乍起来，缥缸湘帙亦慵开。\n三年一尉湖东住，谁识神仙本姓梅。",
        "dynasty": "宋",
        "collection_info": null
    },
    {
        "title": "答谢尉得替",
        "author": "林逋",
        "content": "牢愁漫散空阶雨，羁宦閒伤落日春。\n未似青青河畔草，客亭长短送离人。",
        "dynasty": "宋",
        "collection_info": null
    },
    {
        "title": "答潘司理",
        "author": "林逋",
        "content": "庭柯雪压已如春，乘兴山阴亦少人。\n岑寂园庐何所对，酒中贤圣药君臣。",
        "dynasty": "宋",
        "collection_info": null
    },
    {
        "title": "载答",
        "author": "林逋",
        "content": "官曹久已称廉吏，田里时来顾散人。\n文战谈围棋局外，绛侯何事号功臣。",
        "dynasty": "宋",
        "collection_info": null
    },
    {
        "title": "送僧游天台",
        "author": "林逋",
        "content": "石梁天绝赤城深，影落苍冥几万寻。\n金策若迴聊为说，慰予终老爱山心。",
        "dynasty": "宋",
        "collection_info": null
    },
    {
        "title": "送陈日章秀才",
        "author": "林逋",
        "content": "閒却清尊掩缥囊，病来无故亦凄凉。\n江南春草旧行路，因送归人更断肠。",
        "dynasty": "宋",
        "collection_info": null
    },
    {
        "title": "送僧还东嘉",
        "author": "林逋",
        "content": "中林昨夜待微月，因想谢公池上楼。\n何意师言石门路，一缾还自上归舟。",
        "dynasty": "宋",
        "collection_info": null
    },
    {
        "title": "送慈师北游",
        "author": "林逋",
        "content": "鬰鬰蒲茸染水田，渡淮閒寄贾人船。\n知师一枕清秋梦，多为林间放鹤天。",
        "dynasty": "宋",
        "collection_info": null
    },
    {
        "title": "復送慈公还虎丘山",
        "author": "林逋",
        "content": "孑孑归樯五两翻，香林禅石抱云根。\n单囊憩罢还微笑，却是青山不出门。",
        "dynasty": "宋",
        "collection_info": null
    },
    {
        "title": "即席送江夏茂才",
        "author": "林逋",
        "content": "与君未别且酣饮，别后令人空倚楼。\n一点风帆若为望，海门平阔鹭涛秋。",
        "dynasty": "宋",
        "collection_info": null
    },
    {
        "title": "送易从师还金华",
        "author": "林逋",
        "content": "吟卷田衣岁向残，孤舟夜泊大江寒。\n前岩百本长松色，及早回来带雪看。",
        "dynasty": "宋",
        "collection_info": null
    },
    {
        "title": "送丁秀才归四明",
        "author": "林逋",
        "content": "有似东浮沧海君，乘槎泛泛逐归云。\n蛟绡市得能为寄，拟写清真隠秘文。",
        "dynasty": "宋",
        "collection_info": null
    },
    {
        "title": "送谢氏昆仲归闽中",
        "author": "林逋",
        "content": "清邵才高云与机，林间文会忽相违。\n南中草木正黄落，或羡冥鸿两两飞。",
        "dynasty": "宋",
        "collection_info": null
    },
    {
        "title": "送遂良师游天台",
        "author": "林逋",
        "content": "贝叶松枝想暂閒，半囊乘兴几时还。\n船窗月上沧洲远，应有诗题忆旧山。",
        "dynasty": "宋",
        "collection_info": null
    },
    {
        "title": "送遵式师谒金陵王相国  其一",
        "author": "林逋",
        "content": "杯渡当过白鹭滩，石城春气尚微寒。\n公台谒罢如乘兴，试访南朝事迹看。",
        "dynasty": "宋",
        "collection_info": null
    },
    {
        "title": "送遵式师谒金陵王相国  其二",
        "author": "林逋",
        "content": "高牙熊轼隠铃斋，棠树阴浓长绿苔。\n丞相望尊宾谒少，清言应喜道人来。",
        "dynasty": "宋",
        "collection_info": null
    },
    {
        "title": "送遵式师谒金陵王相国  其三",
        "author": "林逋",
        "content": "天竺孱颜暂掩扉，讲香浮穗上行衣。\n白猿声裏生公石，莫遣移文怨晚归。",
        "dynasty": "宋",
        "collection_info": null
    },
    {
        "title": "送善中师归四明",
        "author": "林逋",
        "content": "四明山水别多时，老病心閒事事违。\n梦想西湖古兰若，又和秋色送僧归。",
        "dynasty": "宋",
        "collection_info": null
    },
    {
        "title": "送人游金山",
        "author": "林逋",
        "content": "水烟霜树矗层峦，点破江心一簇寒。\n见说天多剩得月，为予间上上方看。",
        "dynasty": "宋",
        "collection_info": null
    },
    {
        "title": "送然上人南还",
        "author": "林逋",
        "content": "囊携琴谱与诗稿，寄卧船窗一榻深。\n莫向云中认江树，等閒惊起故园心。",
        "dynasty": "宋",
        "collection_info": null
    },
    {
        "title": "送人之苍梧",
        "author": "林逋",
        "content": "侧身南望但依依，片席乘风去似飞。\n莫谓苍梧在天末，帝乡看逐白云归。",
        "dynasty": "宋",
        "collection_info": null
    },
    {
        "title": "送有交师辇下",
        "author": "林逋",
        "content": "滤罗閒佩氎巾轻，秋籁随身指去程。\n辇下大僚多好事，退朝谁着道衣迎。",
        "dynasty": "宋",
        "collection_info": null
    },
    {
        "title": "送大方师归金陵",
        "author": "林逋",
        "content": "渺渺江天白鸟飞，石城秋色送僧归。\n长干古寺经行了，为到清凉看翠微。",
        "dynasty": "宋",
        "collection_info": null
    },
    {
        "title": "监郡吴殿丞惠以笔墨建茶各吟一绝谢之 笔",
        "author": "林逋",
        "content": "犀利锋铓敌五兵，梦中青镂未为灵。\n空山日午南窗暖，拟写黄庭内景经。",
        "dynasty": "宋",
        "collection_info": null
    },
    {
        "title": "监郡吴殿丞惠以笔墨建茶各吟一绝谢之 墨",
        "author": "林逋",
        "content": "青晕时磨半砚云，更将书帖拂秋尘。\n衰羸自顾空多感，不是临池苦学人。",
        "dynasty": "宋",
        "collection_info": null
    },
    {
        "title": "监郡吴殿丞惠以笔墨建茶各吟一绝谢之 茶",
        "author": "林逋",
        "content": "石辗轻飞瑟瑟尘，乳花烹出建溪春。\n世间绝品人难识，閒对茶经忆古人。",
        "dynasty": "宋",
        "collection_info": null
    },
    {
        "title": "凫",
        "author": "林逋",
        "content": "三三两两自相随，檀颈回看{发色}赩衣。\n野水无波秋色凈，不知何事忽惊飞。",
        "dynasty": "宋",
        "collection_info": null
    },
    {
        "title": "猫儿",
        "author": "林逋",
        "content": "纤鈎时得小溪鱼，饱卧花阴兴有余。\n自是鼠嫌贫不到，莫惭尸素在吾庐。",
        "dynasty": "宋",
        "collection_info": null
    },
    {
        "title": "鸣皋",
        "author": "林逋",
        "content": "皋禽名祇有前闻，孤引圆吭夜正分。\n一唳便惊寥泬破，亦无閒意到青云。",
        "dynasty": "宋",
        "collection_info": null
    },
    {
        "title": "呦呦",
        "author": "林逋",
        "content": "深林摵摵分行响，浅葑茸茸迭浪痕。\n春雪满山人起晚，数声低叫唤篱门。",
        "dynasty": "宋",
        "collection_info": null
    },
    {
        "title": "小舟",
        "author": "林逋",
        "content": "舷低冷戛荷千柄，底𦨖斜穿月半轮。\n一笠一蓑人稳坐，晚风萧飒弄青苹。",
        "dynasty": "宋",
        "collection_info": null
    },
    {
        "title": "槐木纸椎",
        "author": "林逋",
        "content": "入手轻干是古槐，几声清响彻池台。\n椎余鱼网如脂滑，时写新诗肯寄来。",
        "dynasty": "宋",
        "collection_info": null
    },
    {
        "title": "自作寿堂因书一绝以志之",
        "author": "林逋",
        "content": "湖上青山对结庐，坟头秋色亦萧疏。\n茂陵他日求遗稿，犹喜曾无封禅书。",
        "dynasty": "宋",
        "collection_info": null
    },
    {
        "title": "和运使陈学士游灵隠寺寓怀",
        "author": "林逋",
        "content": "山壑气相合，旦暮生秋阴。\n松门韵虚籁，铮若鸣瑶琴。\n举目羣状动，倾耳百虑沉。\n按部既优游，时此振衣襟。\n泓澄冷泉色，写我清旷心。\n飘飖白猿声，答我雅正吟。\n经台復丹井，扪萝常遍临。\n鹤盖青霞映，玉趾苍苔侵。\n温颜煦槁木，真性驯幽禽。\n所以仁惠政，及物一一深。\n洒翰嶙峋壁，返驾旃檀林。\n回睨窣堵峰，天半千万寻。",
        "dynasty": "宋",
        "collection_info": null
    },
    {
        "title": "西湖孤山寺后舟中写望",
        "author": "林逋",
        "content": "天竺横分景色宽，孤山背后泊船看。\n林藏野路秋偏静，水映渔家晚自寒。\n拂拂烟云初淡荡，萧萧芦苇半衰残。\n舂锄数点谁惊起，书破晴云粉字干。",
        "dynasty": "宋",
        "collection_info": null
    },
    {
        "title": "小隠",
        "author": "林逋",
        "content": "鲁望无来已百年，又生吾辈在林泉。\n谁知隠遁为高尚，敢道文章到圣贤。\n月界晓窗琴岳润，竹摇秋机墨云鲜。\n南塘一霎霏微雨，更拥渔蓑上钓船。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "林逋",
        "content": "宿霭相粘冻雪残，一枝深映竹丛寒。\n不辞日日旁边立，长愿年年末上看。\n蕊讶粉绡裁太碎，蒂疑红蜡缀初干。\n香蒭独酌聊为寿，从此羣芳兴亦阑。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "林逋",
        "content": "孤根何事在柴荆，村色仍将腊候并。\n横隔片烟争向静，半粘残雪不胜清。\n等闲题咏谁为愧，子细相看似有情。\n搔首寿阳千载后，可堪青草杂芳英。",
        "dynasty": "宋",
        "collection_info": null
    },
    {
        "title": "孤山雪中写望",
        "author": "林逋",
        "content": "片山兼水绕，晴雪復漫漫。\n一径何人到，中林尽日看。\n远分樵载重，斜压苇丛干。\n楼阁严城寺，疏钟动晚寒。",
        "dynasty": "宋",
        "collection_info": null
    },
    {
        "title": "洞霄宫",
        "author": "林逋",
        "content": "大涤山相向，华阳路暗通。\n风霜唐碣久，草木汉祠空。\n剑石苔花碧，丹池水气红。\n幽人天柱侧，茅屋洒松风。",
        "dynasty": "宋",
        "collection_info": null
    },
    {
        "title": "宿洞霄宫",
        "author": "林逋",
        "content": "秋山不可尽，秋思亦无根。\n碧涧流红叶，青林点白云。\n凉阴一鸟下，落日乱蝉分。\n此夜芭蕉雨，何人枕上闻。",
        "dynasty": "宋",
        "collection_info": null
    },
    {
        "title": "秋怀",
        "author": "林逋",
        "content": "霏霏烟雨拂西窗，缃帙披残卧缥缸。\n林木细分山去削，水波微动鹤丁桩。\n凉沈欲睡何妨纵，静壮诗魔未易降。\n搔首旧游堪入画，一樯如练下澄江。",
        "dynasty": "宋",
        "collection_info": null
    },
    {
        "title": "和酬泉南陈贤良见赠",
        "author": "林逋",
        "content": "湛卢生涩鞘秋尘，方册谁谈礼乐因。\n两地贵游无旧识，五天清会有高人。\n泉关茶井当犹惜，火养丹炉看独频。\n扬袂公车莫相调，浮名应未似身亲。",
        "dynasty": "宋",
        "collection_info": null
    },
    {
        "title": "寄辇下莫降秀才",
        "author": "林逋",
        "content": "犀围古暗革靴鸣，楚楚衣裾白苎轻。\n节概平时长独立，文章近日合双行。\n且看辇毂千蹄晓，復忆溪山数峰晴。\n一第临临杏花宴，满都春色叫迁鶑。",
        "dynasty": "宋",
        "collection_info": null
    },
    {
        "title": "风水洞",
        "author": "林逋",
        "content": "平昔常闻风水洞，重山復水去无穷。\n因缘偶入云泉路，林下先闻接客钟。",
        "dynasty": "宋",
        "collection_info": null
    },
    {
        "title": "华阳洞",
        "author": "林逋",
        "content": "华阳山雨拂轻尘，独步烟霞访隠真。\n笑傲太平云外客，安閒清世梦中身。\n金章名重人称贵，布褐才高道不贫。\n吟罢洞天风正淡，自知凡骨定逢人。",
        "dynasty": "宋",
        "collection_info": null
    },
    {
        "title": "村居书事兼简陈贤良",
        "author": "林逋",
        "content": "抱关随俗本无能，却掩深居避爱憎。\n两岸解惊秋钓石，风窗花落夜棋灯。\n穿云寄药多山叟，刻竹留诗半野僧。\n吟阁晚凉堪共望，远峰苍翠势层层。",
        "dynasty": "宋",
        "collection_info": null
    },
    {
        "title": "句  其一",
        "author": "林逋",
        "content": "草泥行郭索，云木叫钩辀。",
        "dynasty": "宋",
        "collection_info": null
    },
    {
        "title": "句  其二",
        "author": "林逋",
        "content": "珠繁杨氏果，翠耀孔家禽。",
        "dynasty": "宋",
        "collection_info": null
    },
    {
        "title": "句  其三",
        "author": "林逋",
        "content": "阴沉天气连翩醉，摘索花枝料峭寒。",
        "dynasty": "宋",
        "collection_info": null
    },
    {
        "title": "句  其四",
        "author": "林逋",
        "content": "隠非秦甲子，病有晋春秋。",
        "dynasty": "宋",
        "collection_info": null
    },
    {
        "title": "句  其五",
        "author": "林逋",
        "content": "水天云黑白，霜野树青红。",
        "dynasty": "宋",
        "collection_info": null
    },
    {
        "title": "句  其六",
        "author": "林逋",
        "content": "风回时带笛，烟远忽藏村。",
        "dynasty": "宋",
        "collection_info": null
    },
    {
        "title": "句  其七",
        "author": "林逋",
        "content": "巉巉孤棹起。",
        "dynasty": "宋",
        "collection_info": null
    },
    {
        "title": "句  其八",
        "author": "林逋",
        "content": "已作归心即自宽。",
        "dynasty": "宋",
        "collection_info": null
    },
    {
        "title": "句  其九",
        "author": "林逋",
        "content": "秋声动羣木，暮色起千山。",
        "dynasty": "宋",
        "collection_info": null
    },
    {
        "title": "句  其一○",
        "author": "林逋",
        "content": "印文生绿经旬合，砚匣留尘尽日封。",
        "dynasty": "宋",
        "collection_info": null
    },
    {
        "title": "句  其一一",
        "author": "林逋",
        "content": "算吟千万首，方得两三联。",
        "dynasty": "宋",
        "collection_info": null
    },
    {
        "title": "句  其一二",
        "author": "林逋",
        "content": "天寒络纬悲向壁，秋高风露声入怀。",
        "dynasty": "宋",
        "collection_info": null
    },
    {
        "title": "存目  其一",
        "author": "林逋",
        "content": "诗题：酒首句：温如春色爽如秋。",
        "dynasty": "宋",
        "collection_info": null
    },
    {
        "title": "存目  其二",
        "author": "林逋",
        "content": "诗题：残诗二句首句：巢由不愿仕，尧舜岂遗人。",
        "dynasty": "宋",
        "collection_info": null
    },
    {
        "title": "庶子泉",
        "author": "盛度",
        "content": "深藏西竹寺，寒拥北谯城。\n石字赞皇古，泉铭庶子清。",
        "dynasty": "宋",
        "collection_info": null
    },
    {
        "title": "送何水部蒙出牧袁州",
        "author": "盛度",
        "content": "文昌郎位改清资，乞领鱼符赋式微。\n雉省月寒慵夜直，隼旟风细喜秋归。\n宜春酒助新开宴，侍史香余旧赐衣。\n客向西山思井旧，莫教沤鸟见人飞。",
        "dynasty": "宋",
        "collection_info": null
    },
    {
        "title": "修竹台",
        "author": "盛度",
        "content": "我来小小郡，爱此高高台。\n前对苍筤竹，万竿球琳材。",
        "dynasty": "宋",
        "collection_info": null
    },
    {
        "title": "句  其一",
        "author": "盛度",
        "content": "我来佩竹使，方且憩熊轓。",
        "dynasty": "宋",
        "collection_info": null
    },
    {
        "title": "句  其二",
        "author": "盛度",
        "content": "南国松楸旧，东湖水石凉。",
        "dynasty": "宋",
        "collection_info": null
    },
    {
        "title": "寄荔枝与盛参政",
        "author": "田从易",
        "content": "樱桃真小子，龙眼是凡姿。\n橄榄为下辈，枇杷作客儿。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "冯彭年",
        "content": "先生教子作通儒，诗礼亲闱伯鲤趋。\n亭构义方名昔着，诏颁封爵语今符。\n荣因慈孝家声振，默契丝纶宠数殊。\n善庆谁能肩懿躅，贤哉奋达美相须。",
        "dynasty": "宋",
        "collection_info": null
    },
    {
        "title": "寄嵩岳吉上人",
        "author": "李若谷",
        "content": "结庵嵩少深，高道恐难偏。\n苦海好求宝，天花莫着身。\n一心俱已了，五字更应新。\n谁谓孤云迹，名曾达紫宸。",
        "dynasty": "宋",
        "collection_info": null
    },
    {
        "title": "题方干旧隠  其一",
        "author": "李若谷",
        "content": "世占桐江籍，君真处士家。\n风骚传旨趣，林⿰木养是生涯。\n垂钓严滩近，求名帝里赊。\n扁舟我相访，远岸日初斜。",
        "dynasty": "宋",
        "collection_info": null
    },
    {
        "title": "题方干旧隠  其二",
        "author": "李若谷",
        "content": "奇峰重復迭，宅在翠屏间。\n僧到偏怜静，云留自共闲。\n岩前樵径接，门外钓舟还。\n老约为邻并，须求一亩山。",
        "dynasty": "宋",
        "collection_info": null
    },
    {
        "title": "访徐冲晦",
        "author": "郎简",
        "content": "湖上访高士，径深行绿苔。\n应闻山犬吠，知是野人来。\n岸帻出相接，柴门自为开。\n林閒清话久，薄暮榜舟回。",
        "dynasty": "宋",
        "collection_info": null
    },
    {
        "title": "登太山",
        "author": "郭贲",
        "content": "双屐衝烟上泰台，欲将老眼傍天开。\n春深迭嶂晴看雪，雨后飞泉夜听雷。\n玉节攒苍烟浩渺，羣山裂翠壁崔嵬。\n目前齐鲁何须问，千古登封只草莱。",
        "dynasty": "宋",
        "collection_info": null
    },
    {
        "title": "云峰寺",
        "author": "乐黄庭",
        "content": "巍峨山半寺，幽景独牵吟。\n云锁定僧室，鹿眠庭桧阴。\n石峰岑隠隠，金殿气森森。\n到即无他念，令人有道心。",
        "dynasty": "宋",
        "collection_info": null
    },
    {
        "title": "题杨凝式书",
        "author": "安鸿渐",
        "content": "端州石砚宣城管，王屋松烟紫兔毫。\n更得孤卿老书札，人间无此五般高。",
        "dynasty": "宋",
        "collection_info": null
    },
    {
        "title": "句  其一",
        "author": "李庆孙",
        "content": "轴装曲谱金书字，树记花名玉篆牌。",
        "dynasty": "宋",
        "collection_info": null
    },
    {
        "title": "句  其二",
        "author": "李庆孙",
        "content": "四夷妙赋无人诵，三酌酸文举世传。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "黄宗旦",
        "content": "一缾一钵是生涯，来扣枢扉带砺家。\n宠服降从丹凤阙，禅房归掩赤城霞。\n五芝岩下传心印，八桂峰前散雨花。\n还伴白云重到此，会看恩馆筑堤沙。",
        "dynasty": "宋",
        "collection_info": null
    },
    {
        "title": "句",
        "author": "黄宗旦",
        "content": "就中喜有龙门客，跃出洪波只待雷。",
        "dynasty": "宋",
        "collection_info": null
    },
    {
        "title": "和陈倅游西湖",
        "author": "于九流",
        "content": "高城连水石，对景未能还。\n白日临流坐，清风伴我閒。\n纵心移棹去，半醉入花间。\n未必逢僧语，莲香已解颜。",
        "dynasty": "宋",
        "collection_info": null
    },
    {
        "title": "送何水部蒙出牧袁州",
        "author": "钱丕",
        "content": "白首名郎有几人，双旌昼锦不如君。\n楚江萍暖烘朝日，玉女衣轻挂晓云。\n极浦仙舟烟澹澹，高秘郡阁叶纷纷。\n政成更与他州别，从古宜阳重艺文。",
        "dynasty": "宋",
        "collection_info": null
    },
    {
        "title": "勘书",
        "author": "孙仅",
        "content": "儒家无外事，招客勘青编。\n笔墨东西置，朱黄次第研。\n频忧伤点窜，细恐误流传。\n改易文辞正，增加字数全。\n目因繁处倦，心向注中专。\n端坐穷今古，披襟见圣贤。\n疲劳时举白，游息或谈玄。\n得兴忘昏旭，题名记岁年。\n栖毫思确论，废卷恨忘篇。\n鱼鲁皆刊定，谁人敢间然。",
        "dynasty": "宋",
        "collection_info": null
    },
    {
        "title": "赠种征君放",
        "author": "孙仅",
        "content": "雄文英概比君难，二十高名满世间。\n飞诏几回来北阙，草玄终不出南山。\n诗篇落处风雷动，笔力停时造化闲。\n仙术每将丹诀解，史才曾把逸书删。\n家僮只有猿随从，坐客唯闻鹤往还。\n两制词臣求识面，九重天子望祇颜。\n处士星孤轻世俗，大夫松好贱官班。\n棋残夜石秦云断，琴彻秋岩蜀月弯。\n朝议蒲轮看再降，肯教从此老柴关。",
        "dynasty": "宋",
        "collection_info": null
    },
    {
        "title": "蒙泉",
        "author": "孙仅",
        "content": "孤城深锁乱云间，城上云开面面山。\n负郭惠泉谁共访，卫公诗碣绿苔班。",
        "dynasty": "宋",
        "collection_info": null
    },
    {
        "title": "题潜山",
        "author": "孙仅",
        "content": "势参吴楚分，作镇向同安。\n地胜尘寰隔，天深洞府宽。\n位将衡岳敌，根与霍山盘。\n尘见千年白，霞生万仞丹。\n崖秋争峭拔，峰霁间巑岏。\n日转香炉暖，风生玉照寒。\n石栖平郡堞，天柱倚云端。\n绝顶人游少，高空鸟度难。\n风雷生别壑，星斗绕层峦。\n寒暑岩间异，方隅岭际观。\n为霖同海内，倒影压平阡。\n砂印猿踪迹，池飘鹤羽翰。\n烟萝交密荫，瀑布落飞端。\n磴道莓苔滑，松根霹雳干。\n石奇疑虎伏，湫险认龙蟠。\n胜好当春赏，幽宜带雪看。\n气蒸茶蕊嫩，香老菊花残。\n青擢凌霄干，红垂受露兰。\n禅邻祖师塔，仙接左慈坛。\n几客歌维岳，何人咏考槃。\n元宗曾立庙，武帝亦鸣鸾。\n圣代从何极，灵祠辑未阑。\n青词驰长吏，法服降中官。\n千古图经裏，高名定不刊。",
        "dynasty": "宋",
        "collection_info": null
    },
    {
        "title": "步虚台",
        "author": "孙仅",
        "content": "抱怀宁独固难穷，自与山林逸兴同。\n白马岂能分辨客，青牛还会识仙翁。\n凝神宅古河声裏，望气台荒野色中。\n试上高原长一啸，断蓬衰草掩秋风。",
        "dynasty": "宋",
        "collection_info": null
    },
    {
        "title": "秋",
        "author": "孙仅",
        "content": "火云犹未敛奇峰，欹枕初惊一叶风。\n几处园林萧瑟裏，谁家砧杵寂寥中。",
        "dynasty": "宋",
        "collection_info": null
    },
    {
        "title": "诗一首",
        "author": "孙仅",
        "content": "閒如云鹤散如仙，逸士声名处处传。\n诗自会来轻物象，道从高后小林泉。\n谋身只置煎茶鼎，积货惟收卖药钱。\n见说新居更幽僻，为忧征诏到门前。",
        "dynasty": "宋",
        "collection_info": null
    },
    {
        "title": "句  其一",
        "author": "孙仅",
        "content": "刑人一旦起幽深，功业煌煌照古今。",
        "dynasty": "宋",
        "collection_info": null
    },
    {
        "title": "句  其二",
        "author": "孙仅",
        "content": "朱衣吏引上骊山。",
        "dynasty": "宋",
        "collection_info": null
    },
    {
        "title": "句  其三",
        "author": "孙仅",
        "content": "秦帝墓成陈胜起，明皇宫就禄山来。",
        "dynasty": "宋",
        "collection_info": null
    },
    {
        "title": "句  其四",
        "author": "孙仅",
        "content": "汾水冷光摇画戟，蒙山秋色锁层楼。",
        "dynasty": "宋",
        "collection_info": null
    },
    {
        "title": "句  其五",
        "author": "孙仅",
        "content": "巴陵山水冠南中，送陈生归岳州诗。",
        "dynasty": "宋",
        "collection_info": null
    },
    {
        "title": "句  其六",
        "author": "孙仅",
        "content": "江路北来通汉水，土风南去接荆蛮。",
        "dynasty": "宋",
        "collection_info": null
    },
    {
        "title": "句  其七",
        "author": "孙仅",
        "content": "春来何事谪蓬瀛。",
        "dynasty": "宋",
        "collection_info": null
    },
    {
        "title": "句  其八",
        "author": "孙仅",
        "content": "僧寺聚观刊石处，人家传写挂牌时。",
        "dynasty": "宋",
        "collection_info": null
    },
    {
        "title": "句  其九",
        "author": "孙仅",
        "content": "转战风骚如甲胄，平分才学过权衡。",
        "dynasty": "宋",
        "collection_info": null
    },
    {
        "title": "句  其一○",
        "author": "孙仅",
        "content": "庭梧影薄晨霜落，篱菊香寒晚吹生。",
        "dynasty": "宋",
        "collection_info": null
    },
    {
        "title": "句",
        "author": "王逸",
        "content": "他年馆阁同游处，荣路方踪继二孙。",
        "dynasty": "宋",
        "collection_info": null
    },
    {
        "title": "送高学士知越",
        "author": "陈知微",
        "content": "会稽新命剖鱼符，又向蓬山锁直庐。\n林壑萦迴多洞府，人烟高下半楼居。\n知音好采柯亭竹，博物应探禹穴书。\n公暇仙舟宜案部，鑑湖晴色照乡闾。",
        "dynasty": "宋",
        "collection_info": null
    },
    {
        "title": "句",
        "author": "陈知微",
        "content": "千重浪裏平安过，百尺竿头稳下来。",
        "dynasty": "宋",
        "collection_info": null
    },
    {
        "title": "小孤山",
        "author": "陈从易",
        "content": "山称孤独字，庙塑女郎形。\n过客虽知误，行人但乞灵。",
        "dynasty": "宋",
        "collection_info": null
    },
    {
        "title": "题北海",
        "author": "陈从易",
        "content": "闻道荆王废池馆，化为徐湛好亭台。\n江山形胜周遭见，花木芬芳次第开。",
        "dynasty": "宋",
        "collection_info": null
    },
    {
        "title": "题华林书院",
        "author": "陈从易",
        "content": "世居江表卧烟霞，致政官资美莫加。\n圣代旌门崇孝义，御书堆阁绝生涯。\n衣冠济济皆稽古，儿侄熙熙尽克家。\n我忝转输巡按暇，因留诗句记荣华。",
        "dynasty": "宋",
        "collection_info": null
    },
    {
        "title": "游灵岩",
        "author": "富言",
        "content": "闻说灵岩境最幽，乘閒舣棹共追游。\n飞泉翠滴半空雨，古树阴连万壑秋。\n缥缈香烟笼梵榻，嵯峨山势枕江流。\n登临眺望关河远，惹起乡思恋国愁。",
        "dynasty": "宋",
        "collection_info": null
    },
    {
        "title": "送交代秘丞归阙",
        "author": "林渭夫",
        "content": "分携何必恨依依，三载无私得意归。\n烟雨乍随孤棹去，鸳鸿重入九霄飞。\n旧题诗句刻文石，新创儒宫在翠微。\n后夜月明回首处，汀风萧飒动行衣。",
        "dynasty": "宋",
        "collection_info": null
    },
    {
        "title": "登高",
        "author": "陈绛",
        "content": "劝君莫辞满酌酒，瑶林琼木皆良友。\n就中此会难暂忘，一年两经九月九。\n茱萸含香又满头，黄菊飘英再盈手。\n清欢未见玉山颓，高空任待金乌走。\n落帽声名何足取，孟嘉一会登龙首。\n梅僊耳热遗我诗，诗笔如椽胆如斗。",
        "dynasty": "宋",
        "collection_info": null
    },
    {
        "title": "题董真人",
        "author": "张景",
        "content": "桃花谩说武陵源，误教刘郎不得仙。\n争似莲花峰下客，栽成红杏上青天。",
        "dynasty": "宋",
        "collection_info": null
    },
    {
        "title": "探梅",
        "author": "张景",
        "content": "跨蹇度溪桥，处处寻春信。\n青枝摊蓓蕾，唤仆频频认。",
        "dynasty": "宋",
        "collection_info": null
    },
    {
        "title": "诗一首",
        "author": "张景",
        "content": "我非东方儿，不是牛耕土。\n欲识我踪迹，一气万物母。",
        "dynasty": "宋",
        "collection_info": null
    },
    {
        "title": "句  其一",
        "author": "张景",
        "content": "两岸绿杨遮虎渡，一番青草覆龙洲。",
        "dynasty": "宋",
        "collection_info": null
    },
    {
        "title": "句  其二",
        "author": "张景",
        "content": "新粟米炊鱼子饭，嫩冬瓜煮鳖鱼裙。",
        "dynasty": "宋",
        "collection_info": null
    },
    {
        "title": "句  其三",
        "author": "张景",
        "content": "若以山形比人骨，此池应合似泥洹。",
        "dynasty": "宋",
        "collection_info": null
    },
    {
        "title": "寄远",
        "author": "詹茂光妻",
        "content": "锦江江上探春回，销尽寒冰落尽梅。\n争得儿夫似春色，一年一度一归来。",
        "dynasty": "宋",
        "collection_info": null
    },
    {
        "title": "惜别",
        "author": "赵晟母",
        "content": "暖有花枝冷有冰，佳人后会却无凭。\n预愁离别苦相对，挑尽渔阳一夜灯。",
        "dynasty": "宋",
        "collection_info": null
    },
    {
        "title": "仙都山",
        "author": "柳绅",
        "content": "独出诸峰表，周围一丈圆。\n千寻雄镇地，万仞上擎天。\n湖浪动星际，荷花生日边。\n终当驾云鹤，绝顶会神仙。",
        "dynasty": "宋",
        "collection_info": null
    },
    {
        "title": "五泄山三学院十题 五泄",
        "author": "释咸润",
        "content": "飞泉成五级，一级一龙湫。\n削出万仞秀，讵让蓬莱丘。",
        "dynasty": "宋",
        "collection_info": null
    },
    {
        "title": "五泄山三学院十题 西源",
        "author": "释咸润",
        "content": "造化凿绅维，千岩斗空碧。\n有时云雨开，残阳落幽石。",
        "dynasty": "宋",
        "collection_info": null
    },
    {
        "title": "五泄山三学院十题 夹岩",
        "author": "释咸润",
        "content": "一径数里间，巉岩镇幽谷。\n中夹清溪流，白云长断续。",
        "dynasty": "宋",
        "collection_info": null
    },
    {
        "title": "五泄山三学院十题 龙井",
        "author": "释咸润",
        "content": "寒井深无极，人谓藏虬龙。\n尝闻救炎旱，丝雨洒长空。",
        "dynasty": "宋",
        "collection_info": null
    },
    {
        "title": "五泄山三学院十题 石鼓",
        "author": "释咸润",
        "content": "巨石平如掌，天然状鼙鼓。\n击之还有声，分明含太古。",
        "dynasty": "宋",
        "collection_info": null
    },
    {
        "title": "五泄山三学院十题 石门",
        "author": "释咸润",
        "content": "双峰起云际，髣髴五侯门。\n烟霞锁不开，曾无车马奔。",
        "dynasty": "宋",
        "collection_info": null
    },
    {
        "title": "五泄山三学院十题 石屏",
        "author": "释咸润",
        "content": "峭石状危屏，截断诸峰青。\n白云触不飞，仙掌空遗名。",
        "dynasty": "宋",
        "collection_info": null
    },
    {
        "title": "五泄山三学院十题 俱胝岩",
        "author": "释咸润",
        "content": "昔人持此咒，岩坐岁寒深。\n梵言不復闻，雅名流至今。",
        "dynasty": "宋",
        "collection_info": null
    },
    {
        "title": "五泄山三学院十题 祷雨潭",
        "author": "释咸润",
        "content": "尝闻越邑民，祷雨碧岩畔。\n神龙如有期，为霖通旱暵。",
        "dynasty": "宋",
        "collection_info": null
    },
    {
        "title": "五泄山三学院十题 摘星岩",
        "author": "释咸润",
        "content": "扪萝梯峭石，直上青云端。\n咫尺星斗光，冷射人心寒。",
        "dynasty": "宋",
        "collection_info": null
    },
    {
        "title": "受诏修书述怀感事三十韵",
        "author": "刘筠",
        "content": "良弼论思暇，英才视草余。\n西清承密旨，东观类羣书。\n左氏先经日，征南发例初。\n编年终显德，历帝自凡蘧。\n一览无前古，三长岂后予。\n宏纲提要妙，至论绝籧篨。\n讹缪刊三豕，公乎喜众狙。\n菁英咸采掇，疣赘尽销除。\n组织千章合，研穷万象虚。\n胡为参也鲁，亦造仲尼居。\n处末加骈拇，于中或辅车。\n乘轩思卫鹤，努力效刘馿。\n见弹曾求炙，临川復羡鱼。\n孰云貂可续，自愧鹗难如。\n早入希东郭，先知服子舆。\n直非头似笔，智谢里名樗。\n蜗舍游从寡，鹑衣礼貌疏。\n寸阴嗟荏苒，十驾敢踌躇。\n天禄杨雄阁，承明严助庐。\n时陪折俎宴，顿异带经锄。\n繫日亲函丈，他门绝曳裾。\n卓锥然有地，担石尚无储。\n猎犬方劳指，神龟可避渔。\n屠门夸大嚼，鼠壤鄙余蔬。\n阙里辞难措，漳滨病且祛。\n学勤徒力尔，性拙奈天欤。\n大道今兴起，先生意卷舒。\n正为王者瑞，何羡使君旟。\n暗室欣观火，颓波頼决渠。\n当仁如退让，末迹定沦胥。",
        "dynasty": "宋",
        "collection_info": null
    },
    {
        "title": "南朝",
        "author": "刘筠",
        "content": "华林酒满劝长星，青漆楼高未称情。\n麝壁灯迴偏照昼，雀航波涨欲浮城。\n钟声但恐严粧晚，衣带那知敌国轻。\n千古风流佳丽地，尽供哀思与兰成。",
        "dynasty": "宋",
        "collection_info": null
    },
    {
        "title": "禁中庭树",
        "author": "刘筠",
        "content": "羽叶笼盘石，虬枝拂画堂。\n夜声含素瑟，晓影逼扶桑。\n好借鸾为瑞，无容麝损香。\n宁知千载后，祇美召公棠。",
        "dynasty": "宋",
        "collection_info": null
    },
    {
        "title": "休沐端居有怀希圣少卿学士",
        "author": "刘筠",
        "content": "䡾䡾风檐乳燕翔，浴兰衣绤簟流黄。\n云容倐变千峰险，草色相沿百带长。\n旋制紫荷供橐笔，暗移神蔡忍搘床。\n思君祇欲倾家酿，待警同谁赋栢梁。",
        "dynasty": "宋",
        "collection_info": null
    },
    {
        "title": "槿花",
        "author": "刘筠",
        "content": "紫雾函灯檠，彤霞逼绮寮。\n吴宫何薄命，楚梦不终朝。\n半被曾羞问，邻墙却悔招。\n莫移风雨怨，更嘱鹊为桥。",
        "dynasty": "宋",
        "collection_info": null
    },
    {
        "title": "代意",
        "author": "刘筠",
        "content": "华池阿阁不相容，浊水清尘恨莫穷。\n明月自新班女扇，行云无柰楚王风。\n乳鶑啼晓销兰炷，媚蝶伤春失蕙丛。\n纵使多才如子建，祇能援笔赋惊鸿。",
        "dynasty": "宋",
        "collection_info": null
    },
    {
        "title": "汉武",
        "author": "刘筠",
        "content": "汉武高台切绛河，半涵非雾鬰嵯峨。\n桑田欲看他年变，瓠子先成此日歌。\n夏鼎几迁空象物，秦桥未就已沉波。\n相如作赋徒能讽，却助飘飘逸气多。",
        "dynasty": "宋",
        "collection_info": null
    },
    {
        "title": "馆中新蝉",
        "author": "刘筠",
        "content": "庭中嘉树发华滋，可要螳螂共此时。\n翼薄乍舒宫女鬓，蜕轻全解羽人尸。\n风来玉女乌先转，露下金茎鹤未知。\n日永声长兼夜思，肯容潘岳到秋悲。",
        "dynasty": "宋",
        "collection_info": null
    },
    {
        "title": "夜讌",
        "author": "刘筠",
        "content": "玳押风帘薄，金徒漏箭长。\n食鱼齐上客，置醴汉元王。\n蒟醤辛初和，蓱齑冷乍尝。\n巢笙传曲沃，掺鼓发渔阳。\n吟烛惟忧尽，杯筹岂易防。\n齿犀融晏雪，袍麝荐荀香。\n笑逐呼卢胜，歌随解佩狂。\n遗簪兼堕珥，流眄復回肠。\n綵凤寻仙史，班骓待陆郎。\n主欢殊未已，投辖在银床。",
        "dynasty": "宋",
        "collection_info": null
    },
    {
        "title": "鹤",
        "author": "刘筠",
        "content": "碧树阴浓扣砌平，华亭归梦晓频惊。\n仙经若未标奇相，琴操何因寄恨声。\n养气自怜鸡善胜，全身却许雁能鸣。\n芝田玉水春云伴，可得乘轩是所荣。",
        "dynasty": "宋",
        "collection_info": null
    },
    {
        "title": "公子",
        "author": "刘筠",
        "content": "油壁春车隔渭桥，黄山路远苦相邀。\n行庖爨蜡雕胡熟，永埒铺金汗血骄。\n别馆横陈张静婉，期门长揖霍嫖姚。\n注钩握槊曾无惮，绿桂膏浓晓未销。",
        "dynasty": "宋",
        "collection_info": null
    },
    {
        "title": "旧将",
        "author": "刘筠",
        "content": "丈八蛇矛战血干，子孙今已列材官。\n青烟碧瓦开新第，白草黄云废旧坛。\n劳薄可甘先蔺舌，爵高还许戴刘冠。\n秋来从猎长杨榭，矍铄犹能一据鞍。",
        "dynasty": "宋",
        "collection_info": null
    },
    {
        "title": "宣曲二十二韵",
        "author": "刘筠",
        "content": "八月收民算，三千异典章。\n天机从此浅，国艷或非良。\n玉户铜为沓，罗帱象作床。\n骊姬初悔泣，飞燕近专房。\n莲小纔承步，梅新竞试粧。\n尽知春可乐，终叹夜何长。\n取酒临邛远，吞声息国亡。\n难销守宫血，易断舞鸾肠。\n百草兼花斗，双鈎映烛藏。\n金人须手铸，虎圈更身当。\n步辇回长乐，飞除接未央。\n琳珉饰汉馆，藻绣裛周墙。\n厌火双鱼尾，鸣弦小雁行。\n云甍澄颢气，绮井激回光。\n路有斯须隔，忧难顷刻忘。\n新声来乐府，别寝近温汤。\n虹跨层台晚，萤飞下苑凉。\n锦帷迎七夕，蓬饵荐重阳。\n九畹兰承露，三江橘带霜。\n方资裂缯笑，可要荡舟狂。\n并钓池鱼小，重衾穴凤翔。\n珊瑚分碧树，火齐列清防。\n背枕多幽怨，登楼更远伤。\n下陈无自愧，人彘剧豺狼。",
        "dynasty": "宋",
        "collection_info": null
    },
    {
        "title": "赤日",
        "author": "刘筠",
        "content": "芒熛盛德正浑仪，休问探汤向小儿。\n尽日羽陵开蠹简，几人河朔引芳巵。\n尧厨萐莆频摇处，汉殿相风未转时。\n争得琴高借双鲤，暂游姑射对冰姿。",
        "dynasty": "宋",
        "collection_info": null
    },
    {
        "title": "明皇",
        "author": "刘筠",
        "content": "岁岁南山见寿星，百蛮迴首奉威灵。\n梨园法部兼胡部，玉辇长亭復短亭。\n河鼓暗期随日转，马嵬恨血染尘腥。\n西归重按凌波舞，故老相看但涕零。",
        "dynasty": "宋",
        "collection_info": null
    },
    {
        "title": "别墅",
        "author": "刘筠",
        "content": "感概復风流，交通徧五侯。\n鸣钟平乐宴，击鞠茂陵游。\n狡兔方多穴，苍鹰始下鞴。\n铃奴藏广柳，剑骑骋长楸。\n云际寻橦技，花间笑躄楼。\n害先除白额，梦已应黄头。\n燕酒惟增气，秦筝漫送愁。\n鸿毛轻一死，祇待报私雠。",
        "dynasty": "宋",
        "collection_info": null
    },
    {
        "title": "无题三首  其一",
        "author": "刘筠",
        "content": "走马章台冒雨归，后门犹叹滞前期。\n荷心出水终无定，萝蔓从风莫自持。\n复帐麝轻难辟恶，曲房蚕懒不成丝。\n渐渐壠麦藏鸣雉，更恨如皋一箭迟。",
        "dynasty": "宋",
        "collection_info": null
    },
    {
        "title": "无题三首  其二",
        "author": "刘筠",
        "content": "帘声竹影浪多疑，仙谷何能为解迷。\n藻井风高蛛坏网，杏梁春晚燕争泥。\n更看山远惟凝黛，纵许犀灵祇骇鸡。\n枉裂霜缯几千尺，红兰终夕露珠啼。",
        "dynasty": "宋",
        "collection_info": null
    },
    {
        "title": "无题三首  其三",
        "author": "刘筠",
        "content": "麝裂初难和，乌惊每易伤。\n荡舟殊不禁，奔月可能防。\n洛浦多遗翠，秦楼滞采桑。\n飞蛾攒扣烛，绿鸭斗银塘。\n夜合花含雾，宜男草带霜。\n琅玕余旧贯，须要凤求皇。",
        "dynasty": "宋",
        "collection_info": null
    },
    {
        "title": "荷花",
        "author": "刘筠",
        "content": "水国开良宴，霞天湛晚晖。\n凌波宓妃至，荡桨莫愁归。\n粧浅休啼脸，香清愿袭衣。\n即时闻鼓瑟，他日问支机。\n绣骑翩翩过，珍禽两两飞。\n牢收交甫佩，莫遣此心违。",
        "dynasty": "宋",
        "collection_info": null
    },
    {
        "title": "再赋",
        "author": "刘筠",
        "content": "暮雨过湘渚，微凉满楚宫。\n溅裙无限水，障袂几多风。\n浪迹嫌萍实，尘劳笑菊丛。\n气清防麝损，信密待鱼通。\n游女歌争发，骚人思未穷。\n休传江北意，月冷魏池空。",
        "dynasty": "宋",
        "collection_info": null
    },
    {
        "title": "再赋七言",
        "author": "刘筠",
        "content": "纫兰为佩桂为舟，北渚云飞发棹讴。\n已有万丝能结怨，不须千盖强障羞。\n金堤勃窣谁同上，翠帟缤纷客自留。\n欲选浣纱倾敌国，越王更起近江楼。",
        "dynasty": "宋",
        "collection_info": null
    },
    {
        "title": "又赠一绝",
        "author": "刘筠",
        "content": "粉白朱红翡翠翘，汉宫等级不相饶。\n风波若未乖前约，一死何辞更抱桥。",
        "dynasty": "宋",
        "collection_info": null
    },
    {
        "title": "梨",
        "author": "刘筠",
        "content": "玄光仙树阻丹梯，御宿嘉名近可齐。\n真定早寒霜叶薄，樊川初晓露枝低。\n先时樱熟烦羊酪，远信梅酸损瓠犀。\n宋玉有情终未识，蔗浆无柰楚魂迷。",
        "dynasty": "宋",
        "collection_info": null
    },
    {
        "title": "泪二首  其一",
        "author": "刘筠",
        "content": "雍门琴罢已浪浪，更上牛山半夕阳。\n楚泽云迷千里目，蓟门歌断九迴肠。\n寒梅带雨飘离席，尺素停灯作报章。\n湘水干未终未尽，岂徒万点寄疏篁。",
        "dynasty": "宋",
        "collection_info": null
    },
    {
        "title": "泪二首  其二",
        "author": "刘筠",
        "content": "含酸茹叹几伤神，呜咽交流忽满巾。\n建业江山非故国，灞陵风雨又残春。\n虞歌决别知亡楚，宴酒初酣待报秦。\n欲断青天销积恨，月娥孀独更愁人。",
        "dynasty": "宋",
        "collection_info": null
    },
    {
        "title": "七夕",
        "author": "刘筠",
        "content": "灵匹迢迢驾七襄，暂陈云幄对星潢。\n已看素魄过三让，何用华灯更九光。\n玉腕双丝轻宛转，霞衣杂佩暗丁当。\n谁言巧意能胜拙，祇见鸠闲鹊自忙。",
        "dynasty": "宋",
        "collection_info": null
    },
    {
        "title": "成都",
        "author": "刘筠",
        "content": "镂肤剽俗恣游遨，可得蹲鸱号富饶。\n井络共知天与险，蚕丛无柰世兴妖。\n杜鹃积恨花如血，诸葛遗灵柏半烧。\n才似文园何足道，一生琴意祇成痟。",
        "dynasty": "宋",
        "collection_info": null
    },
    {
        "title": "秋夜对月",
        "author": "刘筠",
        "content": "瑶席留欢友，金波对广庭。\n重帘和雾卷，六幕极天青。\n属玉东西馆，琉璃左右屏。\n梁园休赋雪，隋苑漫飞萤。\n蟾滴全供砚，牛津不见星。\n绮窗分皎皎，苔阁共亭亭。\n已丧应刘魄，谁通鲍谢灵。\n欲销千里恨，鲁酒薄还醒。",
        "dynasty": "宋",
        "collection_info": null
    },
    {
        "title": "前槛十二韵",
        "author": "刘筠",
        "content": "垂柳阴岑院，游丝旷荡春。\n蘅皋谁驻马，罗袜自生尘。\n四姓良家子，三年赋客邻。\n折腰行太缓，连琐语何频。\n倭堕云争媚，便娟月斗新。\n灭瘢难辨玉，约指不胜银。\n电笑投壶胜，江澄捣练匀。\n东南劳鹤望，西北限牛津。\n宝唾凝兰气，鸣黄咽绛唇。\n笼禽思陇树，洞犬谢秦人。\n咏絮才无对，闻琴意始真。\n长安足轻薄，慎勿走琼轮。",
        "dynasty": "宋",
        "collection_info": null
    },
    {
        "title": "小园秋夕",
        "author": "刘筠",
        "content": "枳落莎渠急夜虫，翛然平子四愁中。\n栗林忽感雕陵鹊，云表初过代岭鸿。\n阮籍卧惟疏鉴月，马融横笛远含风。\n郎潜吏隠前贤事，犹胜杨岐泣断蓬。",
        "dynasty": "宋",
        "collection_info": null
    },
    {
        "title": "始皇",
        "author": "刘筠",
        "content": "利觜由来得擅场，尽迁豪富入咸阳。\n属车夜出迷云雨，峻令朝行剧虎狼。\n前殿建旗凌紫极，东门立石见扶桑。\n从臣嘉颂徒虚美，不柰卢生谶国亡。",
        "dynasty": "宋",
        "collection_info": null
    },
    {
        "title": "初秋属疾",
        "author": "刘筠",
        "content": "秋阴凄淡隔重城，一亩居仍近禁营。\n汉苑楼台沉暮影，谢家鼓吹发新声。\n烟昏露井残桃坠，叶下凉波独鸟惊。\n节物变衰吟更苦，可堪漳浦卧刘桢。",
        "dynasty": "宋",
        "collection_info": null
    },
    {
        "title": "寄灵仙观舒职方学士",
        "author": "刘筠",
        "content": "石渠仙署久离羣，抗迹丹台世绝伦。\n杨子不甘嘲尚白，漆园终许自全真。\n紫烟深处鸾双舞，朱髓成来鸟共伸。\n若向云中见鸡犬，可能浑忘姓刘人。",
        "dynasty": "宋",
        "collection_info": null
    },
    {
        "title": "宋玉",
        "author": "刘筠",
        "content": "楚国骄荒日已深，山川朝暮剧登临。\n曾伤积毁亡师道，祇託微辞荡主心。\n江草东西多恨色，峡云高下结层阴。\n潘郎千载闻遗韵，又说经秋思不任。",
        "dynasty": "宋",
        "collection_info": null
    },
    {
        "title": "送客不及  其一",
        "author": "刘筠",
        "content": "青门祖帐曙烟微，片席乘流鸟共飞。\n曲岸马嘶风袅袅，短亭人散柳依依。\n灞陵目断犹回望，楚水魂销为送归。\n祇自河梁传怨曲，洛尘千古化征衣。",
        "dynasty": "宋",
        "collection_info": null
    },
    {
        "title": "送客不及  其二",
        "author": "刘筠",
        "content": "日上旗亭第五重，百壶春酿与谁同。\n黄山远隔奔霁骑，紫塞孤飞避弋鸿。\n湘竹几时休染泪，楚旌终日自摇风。\n此情不及歌杨柳，一尺鱼书万水中。",
        "dynasty": "宋",
        "collection_info": null
    },
    {
        "title": "夕阳",
        "author": "刘筠",
        "content": "夕阳堪极目，况復近秋残。\n塞逈横烟紫，江清照叶丹。\n伍胥嗟路远，潘子念行难。\n更有芜城恨，城空逼夜寒。",
        "dynasty": "宋",
        "collection_info": null
    },
    {
        "title": "枢密王左丞宅新菊",
        "author": "刘筠",
        "content": "东阁留嘉客，寒葩艷晚光。\n秋风自萧瑟，台座对荧煌。\n丽夺双南价，清含九畹香。\n嵰州霜荐味，太液鹄分裳。\n已助蜂成蜜，还随蚁泛觞。\n俯临辉艾绶，佩服间萸房。\n节物传荆俗，诗情掩谢塘。\n更期松偃盖，永奉太清方。",
        "dynasty": "宋",
        "collection_info": null
    },
    {
        "title": "直夜",
        "author": "刘筠",
        "content": "鷄人肃唱发章沟，汉殿重重虎戟稠。\n綷羽欲栖温室树，金波先上结麟楼。\n风来太液闻鸣鹤，雾卷银河见饮牛。\n万国表章频奏瑞，手批天语思如流。",
        "dynasty": "宋",
        "collection_info": null
    },
    {
        "title": "洞户",
        "author": "刘筠",
        "content": "百尺青楼大道边，五陵游骑骁翩翩。\n不思夜魄过三五，祇问春醪赏十千。\n密锁香云深处户，乱飘梨雪晚来天。\n愁眉岂待歌成惨，咫尺河阳信未传。",
        "dynasty": "宋",
        "collection_info": null
    },
    {
        "title": "柳絮",
        "author": "刘筠",
        "content": "半减依依学转蓬，班骓无柰恣西东。\n平沙千里经春雪，广陌三条尽日风。\n北斗城高连蠛蠓，甘泉树密蔽青葱。\n汉家旧苑眠应足，岂觉黄金万缕空。",
        "dynasty": "宋",
        "collection_info": null
    },
    {
        "title": "与客启明",
        "author": "刘筠",
        "content": "秦痔从来易得车，郄枝今比我何如。\n垂天借喻齐谐志，握火寻盟越绝书。\n旭日西清云幄密，朔风南陌苇衣疏。\n故山夜鹤空多怨，金屋人争诵子虚。",
        "dynasty": "宋",
        "collection_info": null
    },
    {
        "title": "译经光梵大师",
        "author": "刘筠",
        "content": "汉梦通西域，逍遥广旧园。\n竺干方演教，金粟岂忘言。\n砚滴寒蟾吐，台香瑞兽喷。\n挥毫花满裓，隠几雪盈门。\n大士清歌发，南宗密印存。\n纵横十二部，慧日破重昏。",
        "dynasty": "宋",
        "collection_info": null
    },
    {
        "title": "霜月",
        "author": "刘筠",
        "content": "霜晓月仍残，桐疏凤更单。\n已伤春寂寂，还踏夜漫漫。\n冻合仙槎路，熏余侍史兰。\n那知荀奉倩，体薄不胜寒。",
        "dynasty": "宋",
        "collection_info": null
    },
    {
        "title": "此夕",
        "author": "刘筠",
        "content": "南州石黛有遗妍，目极危梯月上弦。\n一水相忘空脉脉，双金何路致拳拳。\n仙源日永桃无援，客馆春轻柳未眠。\n欲写微词託归雁，风高岭阔又经年。",
        "dynasty": "宋",
        "collection_info": null
    },
    {
        "title": "刘校理属疾",
        "author": "刘筠",
        "content": "抚枕凄然掩北轩，汉庭谁问马文园。\n风檐鸱啸厨烟绝，月树乌惊药杵喧。\n戏习五禽成妙术，学亏一篑阻微言。\n不因九奏清尘耳，天露应迷简子魂。",
        "dynasty": "宋",
        "collection_info": null
    },
    {
        "title": "劝石集贤饮",
        "author": "刘筠",
        "content": "豪家抱瓮擅风流，更燎熏鑪白雪楼。\n鲁笔休分科斗字，蜀都且换鹔鹴裘。\n仰天拊髀真为乐，倒载穿肠肯易愁。\n欲鲙长鲸置雕俎，愿迴北斗挹东流。",
        "dynasty": "宋",
        "collection_info": null
    },
    {
        "title": "即日",
        "author": "刘筠",
        "content": "地僻无车辙，心灰欲坐忘。\n疾雷徒破柱，幽草不迎凉。\n日烈蝉遗蜕，花休蜜满房。\n覆觞知已久，宁有次公狂。",
        "dynasty": "宋",
        "collection_info": null
    },
    {
        "title": "灯夕寄献内翰虢略公",
        "author": "刘筠",
        "content": "千轮佛火照层城，九陌香车击迅霆。\n简子最知天帝乐，孟家惟信紫姑灵。\n金徒抱箭催壶水，玉宇来风满砌蓂。\n帘卷交疏莲烛密，通中枕上独闻铃。",
        "dynasty": "宋",
        "collection_info": null
    },
    {
        "title": "李舍人独直",
        "author": "刘筠",
        "content": "卿霭重重覆璧门，独挥鸿笔坐西垣。\n诚明自有中和气，润色还多郁穆言。\n内苑朱樱兼酪赐，前阶红药任风翻。\n紫丝新履徊翔地，应笑东方避世喧。",
        "dynasty": "宋",
        "collection_info": null
    },
    {
        "title": "无题二首  其一",
        "author": "刘筠",
        "content": "曾许千金答浣纱，越溪浪浅不通槎。\n晓楼帘卷还凝雾，外院墙低却映花。\n满目离愁频驻马，一春幽梦祇惊鸦。\n柔桑蔽日南城路，懊恼罗敷自有家。",
        "dynasty": "宋",
        "collection_info": null
    },
    {
        "title": "无题二首  其二",
        "author": "刘筠",
        "content": "昱爚银鞍狭路逢，长裙连带任流风。\n身轻近识吴宫燕，目断还惊洛浦鸿。\n未许香囊安肘后，独怜丹枕在房中。\n南园蝴蝶飞无限，一一雌随一一雄。",
        "dynasty": "宋",
        "collection_info": null
    },
    {
        "title": "怀旧居",
        "author": "刘筠",
        "content": "毛竹千丛蔽野亭，晓猨惊后乱峰青。\n汉庭已奏三千牍，周室仍翻十二经。\n紫殿深沉频视草，缁帷寂寞自飞萤。\n振衣本为苍生起，肯向荀家祇聚星。",
        "dynasty": "宋",
        "collection_info": null
    },
    {
        "title": "偶怀",
        "author": "刘筠",
        "content": "不才甘客难，多病岂旬休。\n可待乘轩宠，终惭舐痔求。\n渚兰熏露夕，江橘富霜秋。\n养拙宁无地，千波一叶舟。",
        "dynasty": "宋",
        "collection_info": null
    },
    {
        "title": "许洞归吴中",
        "author": "刘筠",
        "content": "欲折瑶华向绿畴，风光满目尽离愁。\n茂林修竹多嘉客，万壑千岩忆旧游。\n汉诏已闻求泛驾，祢狂无自屈岑牟。\n荆山待价何忧晚，龟手犹期裂地酬。",
        "dynasty": "宋",
        "collection_info": null
    },
    {
        "title": "上巳玉津园赐宴",
        "author": "刘筠",
        "content": "需云分渥泽，禊饮恣欢游。\n缇幕侵晨设，兰泉对席流。\n蕙肴清萐莆，玉醴湛金瓯。\n春服萋萋盛，光风滟滟浮。\n桐华秾竞发，鶑语巧相求。\n妙曲新声合，斜阳醉未休。",
        "dynasty": "宋",
        "collection_info": null
    },
    {
        "title": "致斋太一宫",
        "author": "刘筠",
        "content": "紫馆天神贵，纶闱地望清。\n斋心奉蠲洁，摄事罄诚明。\n殿翼如轩翥，坛垓类削成。\n直官琳札密，太宰绣衣轻。\n薜荔罗芳席，虹蜺曳綵旌。\n星陈五帝佐，体荐一元牲。\n苍驷回风驭，珍禽惊露声。\n丹霞升晓气，若木竞新英。\n挹袂宁无友，凌霄自放情。\n受釐宣室对，贾傅异诸生。",
        "dynasty": "宋",
        "collection_info": null
    },
    {
        "title": "直夜二首  其一",
        "author": "刘筠",
        "content": "琼蘂滋晨饮，青缣拥夜衾。\n万年宫省树，五色帝家禽。\n诏草裁蕂角，熏炉烬水沉。\n浴堂还独对，鸣佩有清音。",
        "dynasty": "宋",
        "collection_info": null
    },
    {
        "title": "直夜二首  其二",
        "author": "刘筠",
        "content": "嘉木清阴接绮窗，谪仙风骨凛冰霜。\n尧厨萐莆分珍膳，汉庙含桃和酪浆。\n磴道神行通碣石，井干云构俯瑶光。\n金釭璧月相辉映，兽口时飘侍史香。",
        "dynasty": "宋",
        "collection_info": null
    },
    {
        "title": "樱桃",
        "author": "刘筠",
        "content": "赤水分珠树，熏风送麦秋。\n蜀都春气早，汉苑夏阴稠。\n庙荐清和候，恩颁侍从流。\n楚昭萍已剖，韩嫣弹争投。\n沆瀣滋芳液，醍醐助品羞。\n玉盘光宛转，全拟付歌喉。",
        "dynasty": "宋",
        "collection_info": null
    },
    {
        "title": "暑咏寄梅集贤",
        "author": "刘筠",
        "content": "石渠岌嶪亘宛虹，玄荫清流接桂宫。\n玉女壶欹天未笑，羲和辔缓日方中。\n孝先便腹宁无诮，痀偻承蜩敢衒功。\n蠲渴欲来飞雪散，南昌世胄有仙风。",
        "dynasty": "宋",
        "collection_info": null
    },
    {
        "title": "苦热",
        "author": "刘筠",
        "content": "六幕云收万籁沉，结瑶千尺倦登临。\n七盘妙舞频挥汗，五色嘉瓜冷镇心。\n极目岭梅宁止渴，拂波宫柳漫垂阴。\n祇忧火解神仙骨，頼有泉声发素琴。",
        "dynasty": "宋",
        "collection_info": null
    },
    {
        "title": "属疾",
        "author": "刘筠",
        "content": "暂困秦王痔，无疑广客蛇。\n职清唐内相，宅僻鲁东家。\n行药虹梁阔，披襟蕙径斜。\n香凝虚白室，露泫紫微花。\n冰饮何尝热，琼餐益自嘉。\n熊经仙有术，龟息寿无涯。\n珍簟裁湘竹，轻巾覆越纱。\n逍遥成雅咏，属和肯容巴。",
        "dynasty": "宋",
        "collection_info": null
    },
    {
        "title": "清风十韵",
        "author": "刘筠",
        "content": "阊阖重门启，飞帘别馆深。\n歊蒸全已却，雅兴可能任。\n云起汾河咏，旌摇楚国心。\n过箫添爽籁，拂野荡层阴。\n夕劲淮阳桂，晨凄越鄂衾。\n登高从落帽，安寝任吹襟。\n珠网疏难掩，铜铸冷易侵。\n急翻池上叶，遥送月前砧。\n舞袖更回态，歌梁极绪音。\n最怜鵰鹗意，瞬息度千岑。",
        "dynasty": "宋",
        "collection_info": null
    },
    {
        "title": "戊申年七夕五绝  其一",
        "author": "刘筠",
        "content": "伯劳东翥燕西飞，又报黄姑织女期。\n天帝聘钱还得否，晋人求富是虚辞。",
        "dynasty": "宋",
        "collection_info": null
    },
    {
        "title": "戊申年七夕五绝  其二",
        "author": "刘筠",
        "content": "华寝星陈夜未央，明河奕奕度神光。\n一年暂得停机杼，不柰秋虫促织忙。",
        "dynasty": "宋",
        "collection_info": null
    },
    {
        "title": "戊申年七夕五绝  其三",
        "author": "刘筠",
        "content": "吹笙何处伴乘鸾，窥牖谁人见阿环。\n便有唐家今夕意，月和风露满骊山。",
        "dynasty": "宋",
        "collection_info": null
    },
    {
        "title": "戊申年七夕五绝  其四",
        "author": "刘筠",
        "content": "淅淅风微素月新，鹊桥横绝饮牛津。\n岂惟蜀客知踪迹，更问庭中晒腹人。",
        "dynasty": "宋",
        "collection_info": null
    },
    {
        "title": "戊申年七夕五绝  其五",
        "author": "刘筠",
        "content": "琥车芝驾俨清秋，微雨侵宵助涕流。\n人世莫嗟离恨苦，却应天上更悠悠。",
        "dynasty": "宋",
        "collection_info": null
    },
    {
        "title": "偶作",
        "author": "刘筠",
        "content": "杀青和墨度流年，饱食无功鬓飒然。\n却忆侯封安邑枣，不能兄事鲁褒钱。\n千峰月白猿啼树，六幕风高鹗在天。\n招隠诗成谁击节，愿倾家酿载渔船。",
        "dynasty": "宋",
        "collection_info": null
    },
    {
        "title": "萤",
        "author": "刘筠",
        "content": "荒郊多腐草，故苑近清秋。\n棘密何胜数，囊轻莫尽收。\n月高疑爝息，天远认星流。\n紫桂风微急，红兰露徧浮。\n已能穿永巷，更欲拂高楼。\n灭烛方无寐，鸣蛩相荐愁。",
        "dynasty": "宋",
        "collection_info": null
    },
    {
        "title": "淮水暴涨舟中有作",
        "author": "刘筠",
        "content": "行行极目天无柱，渺渺横流浪有花。\n客子方思舟下碇，阴虬自喜海为家。\n村遥树列秦川霁，岸阔牛分触氏蜗。\n鸢啸风高良可畏，此情难论坎中蛙。",
        "dynasty": "宋",
        "collection_info": null
    },
    {
        "title": "题林处士肥上新屋壁",
        "author": "刘筠",
        "content": "久厌侯鲭静室来，卜居邻近钓鱼台。\n旧山鹤怨无钱买，新竹僧同借宅栽。\n斗酒谁从杨子学，扁舟空访戴逵回。\n抽毫有污东阳望，但惜明时老涧才。",
        "dynasty": "宋",
        "collection_info": null
    },
    {
        "title": "赴郡之初寻属愆亢有议举旧典取湫水征巫觋以致祷而涉旬靡应农事方急遣罢去越翊日渐获优洽",
        "author": "刘筠",
        "content": "优诏将州任，视政纔旬时。\n田畯诉炎暵，坐虞多稼萎。\n云将掉头去，波臣涸辙危。\n行部殊未及，随车杳难期。\n往惭神父化，徒令旱母嗤。\n诸曹白事者，雩典举旧规。\n郡北岐棘山，上有三湫池。\n衙吏洁斋往，汲水置缥瓷。\n朝服领巫觋，诘旦迓诸岐。\n舁以结綵舆，奉以五龙祠。\n自是率宾介，寅午款于斯。\n纷敷荐楮镪，浸渍洒杨枝。\n瓦鑪松香髓，匏樽黍酌醨。\n四壁绘神变，正筵塑灵仪。\n悕若叶公牖，怪甚葛仙陂。\n老觋十数辈，勃屑头如魌。\n童巫及伶倡，貌寝语喽囇。\n但多瓮盎质，曾乏婉娈姿。\n交手操铃拂，合譟屡僛僛。\n喧尘着蓬髮，秽汗落粉颐。\n一问且一呕，掩鼻以帨褵。\n朝隮蔚旋败，成震巽散之。\n巽风暮欲息，窍行呼復来。\n慢黩固已甚，诞妄相凭随。\n如是者浃日，仅得沾服滋。\n嗟予政无状，百拜胡敢辞。\n矧夫民习俗，姑用慰赍咨。\n抑闻古人言，天鉴本无私。\n神道贵得一，何乃托邪师。\n遽俾送湫勺，撤役勤蠒丝。\n申明恤刑诏，梃重舍轻疑。\n从此四三日，油霈洽封圻。\n又闻尧汤世，水旱轸君慈。\n振救自有术，敛散适所宜。\n元元无菜色，九载尚熙熙。\n周礼地官职，皇舞虽有祈。\n道经莅天下，伤民诚弗为。\n惟神禀聪正，远鬼务肃祗。\n愿守有常德，可戒兴妖思。",
        "dynasty": "宋",
        "collection_info": null
    },
    {
        "title": "召入翰林别同僚",
        "author": "刘筠",
        "content": "一辞銮署守英蕃，两见庐峰媚翠罇。\n政懦每怜民若子，岁丰还喜稻成孙。\n离愁且饮闲人酒，密对须求长者言。\n入奉清朝同一德，晨趋岂叹鬓霜繁。",
        "dynasty": "宋",
        "collection_info": null
    },
    {
        "title": "送高学士知越",
        "author": "刘筠",
        "content": "浩荡辞波润鼠鬚，风流谈柄蔼栟榈。\n汉台厌卧郎官锦，禹穴思探上世书。\n鹤盖成阴争出饯，鵾絃促调叹离居。\n由来方任推名辈，藻思江山助起予。",
        "dynasty": "宋",
        "collection_info": null
    },
    {
        "title": "新年",
        "author": "刘筠",
        "content": "病入新年起甲寅，轲心不动五侯春。\n史曹非据惭书法，衮职无亏滥诤臣。\n荏苒未除金马籍，蹒跚空笑玉楼人。\n穷檐抱影时相吊，一指南禅四大身。",
        "dynasty": "宋",
        "collection_info": null
    },
    {
        "title": "奉诏立春日祝太乙宫书事",
        "author": "刘筠",
        "content": "黄图标清馆，紫诏戒鲰臣。\n祗祓先三日，精明奉列真。\n缇帷严宴室，琅菜盛齑珍。\n鹄浴熏汤洁，龟存踵息匀。\n金胥传漏箭，云襡换朝绅。\n霞接浮丘袂，星瞻太乙神。\n九光龙檠密，百和鹊罇新。\n磬度松间籁，歌飘海底尘。\n中天鸣素瑟，五鼓下琼轮。\n祝册精衷道，沈榆拜席陈。\n殿趋鳬舄急，廊转羽旋频。\n荐币冰纹滑，升樽玉液醇。\n楼居排逈汉，歘驾返清晨。\n习习灵风远，欣欣瑞木春。\n祥氛披辇道，迟景上城闉。\n宣室如垂问，鸿禧永庇民。",
        "dynasty": "宋",
        "collection_info": null
    },
    {
        "title": "上元日",
        "author": "刘筠",
        "content": "汉典久传祠太乙，竺坟亦说会夫人。\n蟾蜍吐耀祥轮满，菡萏凝华宝檠新。\n风转相竽来帝乐，香焚夹道杂车尘。\n承平多庆羣欢洽，益见严宸奉紫旻。",
        "dynasty": "宋",
        "collection_info": null
    },
    {
        "title": "奉和圣制上元",
        "author": "刘筠",
        "content": "瑞荚盈端月，神灯灿宝辉。\n执金停徼骑，坐狄敞朝扉。\n激征清歌歇，晞阳醉客归。\n可封家自乐，不独在轻肥。",
        "dynasty": "宋",
        "collection_info": null
    },
    {
        "title": "奉和御制中和节",
        "author": "刘筠",
        "content": "载阳临仲序，初吉协嘉名。\n国授民时正，天资植物荣。\n草熏翔泽雉，风暖度林鶑。\n尧思存稽古，洋洋播颂声。",
        "dynasty": "宋",
        "collection_info": null
    },
    {
        "title": "奉和圣制寒食五七言二首  其一",
        "author": "刘筠",
        "content": "垣禁申严日，余萌尽达初。\n踏青游骑远，浮枣禊波舒。\n饧市喧箫吹，鸡场隘酒车。\n俗康春更乐，绮榭焕晴虚。",
        "dynasty": "宋",
        "collection_info": null
    },
    {
        "title": "奉和圣制寒食五七言二首  其二",
        "author": "刘筠",
        "content": "黍盘交荐藏烟日，丝雨微沾解禊辰。\n家有秋韆怜月夕，户垂杨柳庆芳春。\n波浮素卵祥兰馥，垄戏名翚瑞麦新。\n千里神畿多胜赏，熙熙胥会可封民。",
        "dynasty": "宋",
        "collection_info": null
    },
    {
        "title": "立夏奉祀太一宫",
        "author": "刘筠",
        "content": "舜栢森森拂绛霄，熏风瑟瑟动云璈。\n琳房遍设沉榆席，金檠齐燃绿桂膏。\n秘册十行开凤检，灵辉三烛驻霓旄。\n香飘员峤空歌歇，北斗阑干月殿高。",
        "dynasty": "宋",
        "collection_info": null
    },
    {
        "title": "立夏奉祀太一宫五言十韵",
        "author": "刘筠",
        "content": "朱驾开炎序，琼科举旧仪。\n恭承宣室诏，肃奉列真祠。\n地接茏葱气，人多绰约姿。\n珍丛罗宝槭，嘉树荫文榱。\n仙馔丰青𩝊，斋房饰紫帷。\n洁诚专在祀，将事竚迎禧。\n谷应空歌韵，神听祝册辞。\n兰蒸芬静品，桂醑滟华彝。\n烟达徐梵币，风灵自转旗。\n云衣纔半解，鸣凤遡晨曦。",
        "dynasty": "宋",
        "collection_info": null
    },
    {
        "title": "天禧戊午岁立夏奉祀太一宫斋宿有感",
        "author": "刘筠",
        "content": "七年纶掖滥敷言，八奉斋祠荫宝轩。\n上士半同猿鹤老，病身犹与蟪蛄存。\n饭蔬力弱防冠坠，枕杫神宁喜席温。\n樱序清和芳意歇，淡然毕竟绝朝喧。",
        "dynasty": "宋",
        "collection_info": null
    },
    {
        "title": "奉和圣制社日七言四韵",
        "author": "刘筠",
        "content": "美服斯勤验国径，里民单出庆秋成。\n时羞餍饫盘中味，神鼓喧阗野水声。\n爽气方高疏雨霁，清辉微动远波平。\n尧章浚发由庚咏，京庾连云万亿盈。",
        "dynasty": "宋",
        "collection_info": null
    },
    {
        "title": "中秋馆宿",
        "author": "刘筠",
        "content": "余欢惊社过，独直奈宵长。\n月向蓬山满，风来桂殿凉。\n睡轻同警鹤，吟苦伴啼螀。\n耿耿迷遥思，残星下建章。",
        "dynasty": "宋",
        "collection_info": null
    },
    {
        "title": "九日赴宴不及简馆中同僚",
        "author": "刘筠",
        "content": "野趣风流属此辰，帝台高会敞重茵。\n绛囊为佩仙萸密，绿醖飞觞寿菊新。\n兼豆丰盈尧箑馔，雅歌清壮汉营人。\n年来多病欢游阻，温玉苍葭岂易亲。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "刘筠",
        "content": "抗节在丛霄，谈玄屡对尧。\n风迴列子驭，霞建赤城标。\n白石泥丹竈，红泉涤酒瓢。\n天章耀行色，鹤态自逍遥。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "刘筠",
        "content": "暂寄长安寺，时闻宝偈传。\n南归宗派盛，外护帝臣贤。\n桂色陵庵雪，芝腴助茗泉。\n离怀杳何许，凤剎际霞天。",
        "dynasty": "宋",
        "collection_info": null
    },
    {
        "title": "奉和真宗御制后苑杂花海棠",
        "author": "刘筠",
        "content": "迟景烘初绽，鲜风惜未飘。\n蝶魂迷密径，鶑语近新条。\n芳蕙熏宫锦，丹浆晕海绡。\n惟时奉宸唱，赓奉愧咎繇。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "刘筠",
        "content": "华林家声世不渝，云仍次第秉鱼须。\n乌衣门大容高盖，蝌蚪书多聚硕儒。\n里巷当今为甲族，风烟从古是仙都。\n岂惟一榻留徐孺，食客三千兼鲙鲈。",
        "dynasty": "宋",
        "collection_info": null
    },
    {
        "title": "句  其一",
        "author": "刘筠",
        "content": "极目关河高倚汉，顺风鵰鹗远凌秋。",
        "dynasty": "宋",
        "collection_info": null
    },
    {
        "title": "句  其二",
        "author": "刘筠",
        "content": "雨势宫城阔，秋声禁树多。",
        "dynasty": "宋",
        "collection_info": null
    },
    {
        "title": "句  其三",
        "author": "刘筠",
        "content": "角逈含秋气，桥长断洛尘。",
        "dynasty": "宋",
        "collection_info": null
    },
    {
        "title": "句  其四",
        "author": "刘筠",
        "content": "崎岖一乘传，憔悴五羊皮。",
        "dynasty": "宋",
        "collection_info": null
    },
    {
        "title": "句  其五",
        "author": "刘筠",
        "content": "渝舞气豪传汉俗，丙鱼味美敌吴乡。",
        "dynasty": "宋",
        "collection_info": null
    },
    {
        "title": "句  其六",
        "author": "刘筠",
        "content": "惟月卿曹重，占星使者贤。",
        "dynasty": "宋",
        "collection_info": null
    },
    {
        "title": "句  其七",
        "author": "刘筠",
        "content": "捲衲城钟断，搘筇岳雨寒。",
        "dynasty": "宋",
        "collection_info": null
    },
    {
        "title": "句  其八",
        "author": "刘筠",
        "content": "醉令难同社，仙鹅肯换书。",
        "dynasty": "宋",
        "collection_info": null
    },
    {
        "title": "句  其九",
        "author": "刘筠",
        "content": "柔桑蔽野鸣雏雉，高柳含风变早蝉。",
        "dynasty": "宋",
        "collection_info": null
    },
    {
        "title": "句  其一○",
        "author": "刘筠",
        "content": "坐席久虚温树老，心旌无奈楚风辰。",
        "dynasty": "宋",
        "collection_info": null
    },
    {
        "title": "句  其一一",
        "author": "刘筠",
        "content": "沙禽两两穿铃阁，江草依依接射堂。",
        "dynasty": "宋",
        "collection_info": null
    },
    {
        "title": "句  其一二",
        "author": "刘筠",
        "content": "溪笺未破冰生砚，炉酒新烧雪满天。",
        "dynasty": "宋",
        "collection_info": null
    },
    {
        "title": "句  其一三",
        "author": "刘筠",
        "content": "春风乱鶑啭，夕雾一鸿冥。",
        "dynasty": "宋",
        "collection_info": null
    },
    {
        "title": "句  其一四",
        "author": "刘筠",
        "content": "山月愁𤟤子，风涛怒鳄鱼。",
        "dynasty": "宋",
        "collection_info": null
    },
    {
        "title": "句  其一五",
        "author": "刘筠",
        "content": "龙驾昌明御，天旗太乙神。",
        "dynasty": "宋",
        "collection_info": null
    },
    {
        "title": "句  其一六",
        "author": "刘筠",
        "content": "大野几星分婺女，清风万古感颜乌。",
        "dynasty": "宋",
        "collection_info": null
    },
    {
        "title": "句  其一七",
        "author": "刘筠",
        "content": "岭云夏变梅蒸早，越雨秋藏桂蠹多。",
        "dynasty": "宋",
        "collection_info": null
    },
    {
        "title": "句  其一八",
        "author": "刘筠",
        "content": "荥河带绕中天阁，空乐星悬大士居。",
        "dynasty": "宋",
        "collection_info": null
    },
    {
        "title": "句  其一九",
        "author": "刘筠",
        "content": "刘伶醉席梅花地，海客仙槎粉水天。",
        "dynasty": "宋",
        "collection_info": null
    },
    {
        "title": "句  其二○",
        "author": "刘筠",
        "content": "鸱蹲野芋谁为尹，雪积泉盐久置官。",
        "dynasty": "宋",
        "collection_info": null
    },
    {
        "title": "句  其二一",
        "author": "刘筠",
        "content": "鹤伴鸣琴公事晚，乌惊调角戍城秋。",
        "dynasty": "宋",
        "collection_info": null
    },
    {
        "title": "句  其二二",
        "author": "刘筠",
        "content": "朱饰两番巡属邑，案留双笔在中台。",
        "dynasty": "宋",
        "collection_info": null
    },
    {
        "title": "句  其二三",
        "author": "刘筠",
        "content": "三壤月临承露掌，九鶵乌绕守宫槐。",
        "dynasty": "宋",
        "collection_info": null
    },
    {
        "title": "句  其二四",
        "author": "刘筠",
        "content": "酒供砚滴濡毫冷，火守更筹添漏长。",
        "dynasty": "宋",
        "collection_info": null
    },
    {
        "title": "句  其二五",
        "author": "刘筠",
        "content": "已回邻面三年粉，又结寒丝几许冰。",
        "dynasty": "宋",
        "collection_info": null
    },
    {
        "title": "句  其二六",
        "author": "刘筠",
        "content": "鼓音记里绳阡远，舞节鸣鸾玉步随。",
        "dynasty": "宋",
        "collection_info": null
    },
    {
        "title": "句  其二七",
        "author": "刘筠",
        "content": "桃叶横波人共醉，剑光衝斗狱常空。",
        "dynasty": "宋",
        "collection_info": null
    },
    {
        "title": "句  其二八",
        "author": "刘筠",
        "content": "右墄独登温树密，前旌双抗岭云高。",
        "dynasty": "宋",
        "collection_info": null
    },
    {
        "title": "句  其二九",
        "author": "刘筠",
        "content": "洛田荒二顷，楚浪涨三篙。",
        "dynasty": "宋",
        "collection_info": null
    },
    {
        "title": "句  其三○",
        "author": "刘筠",
        "content": "吟余云散叶，坐久麈遗毛。",
        "dynasty": "宋",
        "collection_info": null
    },
    {
        "title": "句  其三一",
        "author": "刘筠",
        "content": "惠和官尚小，师达禄须干。",
        "dynasty": "宋",
        "collection_info": null
    },
    {
        "title": "句  其三二",
        "author": "刘筠",
        "content": "空呈厚貌临官道，更有人从捷径过。",
        "dynasty": "宋",
        "collection_info": null
    },
    {
        "title": "句  其三三",
        "author": "刘筠",
        "content": "闻说上饶风物好，钱郎诗思奈春何。",
        "dynasty": "宋",
        "collection_info": null
    },
    {
        "title": "句  其三四",
        "author": "刘筠",
        "content": "峭帆横渡官桥柳，迭鼓惊飞海岸鸥。",
        "dynasty": "宋",
        "collection_info": null
    },
    {
        "title": "句  其三五",
        "author": "刘筠",
        "content": "蟠桃三窃成何味，上尽鳌头迹转孤。",
        "dynasty": "宋",
        "collection_info": null
    },
    {
        "title": "句  其三六",
        "author": "刘筠",
        "content": "天媛贪忙为灵匹，几时留巧向人间。",
        "dynasty": "宋",
        "collection_info": null
    },
    {
        "title": "句  其三七",
        "author": "刘筠",
        "content": "兰夜沉沉鹄漏长。",
        "dynasty": "宋",
        "collection_info": null
    },
    {
        "title": "存目  其一",
        "author": "刘筠",
        "content": "诗题：黔中九首句：泽国秋残已可伤。",
        "dynasty": "宋",
        "collection_info": null
    },
    {
        "title": "存目  其二",
        "author": "刘筠",
        "content": "诗题：九日登屏障山首句：屏障山头酒百钟。",
        "dynasty": "宋",
        "collection_info": null
    },
    {
        "title": "存目  其三",
        "author": "刘筠",
        "content": "诗题：次韵和县楼九日首句：红叶青峰辏目围。",
        "dynasty": "宋",
        "collection_info": null
    },
    {
        "title": "存目  其四",
        "author": "刘筠",
        "content": "诗题：九日蕺山戒珠寺作首句：秦望山前晓雁斜。",
        "dynasty": "宋",
        "collection_info": null
    },
    {
        "title": "存目  其五",
        "author": "刘筠",
        "content": "诗题：九日首句：节物惊心两鬓华。",
        "dynasty": "宋",
        "collection_info": null
    },
    {
        "title": "存目  其六",
        "author": "刘筠",
        "content": "诗题：九日首句：旅棹出江湖。",
        "dynasty": "宋",
        "collection_info": null
    },
    {
        "title": "存目  其七",
        "author": "刘筠",
        "content": "诗题：九日怀舍弟首句：重阳陶令节。",
        "dynasty": "宋",
        "collection_info": null
    },
    {
        "title": "存目  其八",
        "author": "刘筠",
        "content": "诗题：九日独酌首句：登高无老伴。",
        "dynasty": "宋",
        "collection_info": null
    },
    {
        "title": "存目  其九",
        "author": "刘筠",
        "content": "诗题：九日登尧山书事首句：满头黄菊鬓毛斑。",
        "dynasty": "宋",
        "collection_info": null
    },
    {
        "title": "存目  其一○",
        "author": "刘筠",
        "content": "诗题：九日三首首句：霜冷风清九月九，陶家篱落菊花开。",
        "dynasty": "宋",
        "collection_info": null
    },
    {
        "title": "存目  其一一",
        "author": "刘筠",
        "content": "诗题：重阳雨中独酌首句：蹋泥作客应狼籍。",
        "dynasty": "宋",
        "collection_info": null
    },
    {
        "title": "存目  其一二",
        "author": "刘筠",
        "content": "诗题：和景初九日登高不见菊首句：从来秋菊不曾栽。",
        "dynasty": "宋",
        "collection_info": null
    },
    {
        "title": "存目  其一三",
        "author": "刘筠",
        "content": "诗题：九日集句首句：高秋寓目更徘徊。",
        "dynasty": "宋",
        "collection_info": null
    },
    {
        "title": "存目  其一四",
        "author": "刘筠",
        "content": "诗题：和燕勉道九日首句：年年载病客天涯。",
        "dynasty": "宋",
        "collection_info": null
    },
    {
        "title": "存目  其一五",
        "author": "刘筠",
        "content": "诗题：九日首句：采采堂前衣。",
        "dynasty": "宋",
        "collection_info": null
    },
    {
        "title": "存目  其一六",
        "author": "刘筠",
        "content": "诗题：客中九日首句：渐入黄花路。",
        "dynasty": "宋",
        "collection_info": null
    },
    {
        "title": "存目  其一七",
        "author": "刘筠",
        "content": "诗题：九日寄湛文之首句：今日喜九日。",
        "dynasty": "宋",
        "collection_info": null
    },
    {
        "title": "存目  其一八",
        "author": "刘筠",
        "content": "诗题：九日作首句：日暮鸿雁急。",
        "dynasty": "宋",
        "collection_info": null
    },
    {
        "title": "存目  其一九",
        "author": "刘筠",
        "content": "诗题：九日招友人首句：万点黄花荐寿杯。",
        "dynasty": "宋",
        "collection_info": null
    },
    {
        "title": "存目  其二○",
        "author": "刘筠",
        "content": "诗题：重九舟次太湖惜此佳时无菊可以自慰呼儿取綵菊戴之首句：綵花染出鬰金黄。",
        "dynasty": "宋",
        "collection_info": null
    },
    {
        "title": "存目  其二一",
        "author": "刘筠",
        "content": "诗题：九日与蔡伯世兄弟城上采菊伯世诵居仁九日绝句因用其韵首句：老头未易见清香。",
        "dynasty": "宋",
        "collection_info": null
    },
    {
        "title": "存目  其二二",
        "author": "刘筠",
        "content": "诗题：宋玉首句：章华清宴重游陪。",
        "dynasty": "宋",
        "collection_info": null
    },
    {
        "title": "虎丘",
        "author": "方仲荀",
        "content": "海涌起平田，禅扉古木间。\n出城先见塔，入寺始登山。\n堂静参徒散，巢喧乳鹤还。\n祖龙求宝剑，曾此凿孱颜。",
        "dynasty": "宋",
        "collection_info": null
    },
    {
        "title": "题灵岩弄月池",
        "author": "方慎言",
        "content": "偶宿天台白石房，夜深清话月移光。\n宦游难作重来约，一枕泉声老不忘。",
        "dynasty": "宋",
        "collection_info": null
    },
    {
        "title": "句",
        "author": "方慎言",
        "content": "借问城中推妙手，谁能写得使君心。",
        "dynasty": "宋",
        "collection_info": null
    },
    {
        "title": "赠潘阆",
        "author": "许洞",
        "content": "潘逍遥，平生才气如天高。\n倚天大笑无所惧，天公嗔汝口呶呶。\n罚教临老头补衲，归中条。\n我愿中条山，山神镇长在。\n驱雷叱电，依前赶出这老怪。",
        "dynasty": "宋",
        "collection_info": null
    },
    {
        "title": "嘲林和靖",
        "author": "许洞",
        "content": "寺裏掇斋饥老鼠，林间咳嗽病猕猴。\n豪民遗物鹅伸颈，好客临门鳖缩头。",
        "dynasty": "宋",
        "collection_info": null
    },
    {
        "title": "诗一首",
        "author": "许洞",
        "content": "金釭焰短风幕斜，栖乌啼月声鸦鸦。\n玉人宝瑟掩不弄，背窗红泪飘兰花。\n锦机挑字相思意，欲託南风到辽水。\n黄龙梦断春意劳，渺邈音容隔千里。",
        "dynasty": "宋",
        "collection_info": null
    },
    {
        "title": "句  其一",
        "author": "许洞",
        "content": "霜霭清九衢，霞光照双阙。",
        "dynasty": "宋",
        "collection_info": null
    },
    {
        "title": "句  其二",
        "author": "许洞",
        "content": "梅花开一枝。",
        "dynasty": "宋",
        "collection_info": null
    },
    {
        "title": "寄洞山聪禅师",
        "author": "许式",
        "content": "语言全不滞，高蹑祖师踪。\n夜坐连云石，春栽带雨松。\n鑑分金殿烛，山答月楼钟。\n有问西来意，虚堂对远峰。",
        "dynasty": "宋",
        "collection_info": null
    },
    {
        "title": "祥符寺",
        "author": "聂致尧",
        "content": "诸峰回合处，古木抱松林。\n月占秋廊静，云侵昼殿阴。\n有泉通石眼，不火沸池心。\n洗浄多生垢，天风更梵音。",
        "dynasty": "宋",
        "collection_info": null
    },
    {
        "title": "秀文楼",
        "author": "聂致孙",
        "content": "讲余衣袂受风轻，来与阑干共晚晴。\n山倚南云屏迤逦，江迎西月锦鲜明。\n道心千古飞鸢接，秋意一楼宾雁横。\n老栢上头天尺五，莫歌金石出商声。",
        "dynasty": "宋",
        "collection_info": null
    },
    {
        "title": "登碧落堂",
        "author": "聂致孙",
        "content": "渺渺桑田注白波，幽幽花洞忆真多。\n丹成已在风烟上，鹤返其如城郭何。\n月下清池明老剑，云凝碧落听笙歌。\n五陵王气龙沙近，傥乞飞霞侍玉珂。",
        "dynasty": "宋",
        "collection_info": null
    },
    {
        "title": "廖仙岩",
        "author": "吴世范",
        "content": "治民因得道，浮世学应难。\n自是神仙骨，非干龙虎丹。\n松篁排洞罅，楼阁倚云端。\n此日朝真去，惭为五品官。",
        "dynasty": "宋",
        "collection_info": null
    },
    {
        "title": "白鹤山",
        "author": "吴世范",
        "content": "灵坛古蹟自来夸，四望峰峦锦簇花。\n白鹤何来归洞府，青山竟日锁烟霞。\n言寻庭下烧丹竈，争羡天边返斗槎。\n我欲离尘换凡骨，愿随风驭到仙家。",
        "dynasty": "宋",
        "collection_info": null
    },
    {
        "title": "题灵洞天福院",
        "author": "梁頠",
        "content": "门外落将三市隔，此中人是几生修。\n千寻古木含云翠，一派寒泉绕槛流。",
        "dynasty": "宋",
        "collection_info": null
    },
    {
        "title": "咏红蕉",
        "author": "胡用庄",
        "content": "谢家池馆遇芳菲，破绿抽心一片绯。\n恰似九衢三二月，绿罗丛裏着朱衣。",
        "dynasty": "宋",
        "collection_info": null
    },
    {
        "title": "金精山",
        "author": "周熏",
        "content": "金精山高绝尘俗，中通洞天石削玉。\n仙家庭院昼不扃，草色迷阶秋雨绿。\n香炉峰前青可掬，石鼓坛边翠如沐。\n道人采药青牛还，铁笛声穿山鬼哭。",
        "dynasty": "宋",
        "collection_info": null
    },
    {
        "title": "朝阳岩二首  其一",
        "author": "王羽",
        "content": "石岸盘危磴，烟和晓日浓。\n长桐应待凤，占水必藏龙。\n老树籐多附，层崖路莫从。\n平矶看浪没，峭壁任苔封。\n箫韵生羣籁，岚光簇众峰。\n何时有达士，栖此信疏慵。",
        "dynasty": "宋",
        "collection_info": null
    },
    {
        "title": "朝阳岩二首  其二",
        "author": "王羽",
        "content": "东向水西阿，无时景物和。\n松阴不映户，晓日在烟萝。\n人迹如行少，山禽似语多。\n清高知隠者，尘虑自销磨。",
        "dynasty": "宋",
        "collection_info": null
    },
    {
        "title": "题河阳后城平嵩阁",
        "author": "李迪",
        "content": "南指嵩高北太行，大河中出贯灵长。\n君王不恃金汤险，自有仁恩结万方。",
        "dynasty": "宋",
        "collection_info": null
    },
    {
        "title": "灵岩",
        "author": "李迪",
        "content": "灵岩山势异，金地景难穷。\n塔影遮层汉，钟声落半空。\n千峰罗雉堞，万仞耸屏风。\n飞鹤来清窦，刳鱼挂古桐。\n名曾参四绝，封合亚三公。\n势彻河壖远，形差岳镇雄。\n僊闾邻峻极，日观伴穹崇。\n邃洞连蓬岛，重峦凿梵宫。\n望应销俗虑，登喜出尘笼。\n献寿嵩衡并，分茅海岱同。\n艮方标出震，午位对升中。\n岚滴晴烟碧，崖铺夕照红。\n巍峨齐太华，奇胜敌崆峒。\n炼句共诗客，模真怯画工。\n天孙分怪状，神化结全功。\n吟赏慵回首，云泉兴愈隆。",
        "dynasty": "宋",
        "collection_info": null
    },
    {
        "title": "题方干旧隠",
        "author": "刁湛",
        "content": "自别高居二纪余，今朝重到懒踟蹰。\n山川胜景依然在，屈指交亲一半无。",
        "dynasty": "宋",
        "collection_info": null
    },
    {
        "title": "霍岳庙",
        "author": "王惟正",
        "content": "耸峻迭寒翠，森森庙木秋。\n崇功封应圣，褒德镇中州。\n辅宋来御署，兴唐占上游。\n义旗初有力，未足答神休。",
        "dynasty": "宋",
        "collection_info": null
    },
    {
        "title": "应祷诗留天圣观",
        "author": "王惟正",
        "content": "岭外归来者，曾为外计臣。\n无功能报国，抱疾亦忧民。\n乞雨祈诸庙，焚香祷众真。\n精诚达天地，霶霈果均匀。",
        "dynasty": "宋",
        "collection_info": null
    },
    {
        "title": "句",
        "author": "王惟正",
        "content": "云溪水云乡。",
        "dynasty": "宋",
        "collection_info": null
    },
    {
        "title": "重九席上观金铃菊",
        "author": "韩亿",
        "content": "黄金缀菊铃，兖地独驰名。\n细蘂浮杯雅，香筩贮露清。\n风休沈夜警，雨碎入寒声。\n自此传仙种，秋芳冠玉京。",
        "dynasty": "宋",
        "collection_info": null
    },
    {
        "title": "和崔象之紫菊",
        "author": "韩亿",
        "content": "紫菊披香碎晓霞，年年霜晚赏奇葩。\n嘉名自合开仙府，丽色何妨夺锦砂。\n雨径萧疏凌藓晕，露丛芬馥敌兰芽。\n孤标只取当筵重，不似寻常泛酒花。",
        "dynasty": "宋",
        "collection_info": null
    },
    {
        "title": "阁下观竹笋图",
        "author": "孔武仲",
        "content": "我家庐山下，緑竹常阴阴。\n春雷迸狂箨，万点羣玉簮。\n别来经岁时，肌肉尘土侵。\n歘见此图面，醒然豁烦襟。\n方幅藏万里，环以青山岑。\n旁飞清泠泉，下有潇洒林。\n恍惚如梦到，杖笻听幽禽。\n欲投环堵室，浩渺忽难寻。\n人生谅自苦，一官泳蹄涔。\n摇尾争光华，岂知沧海深。\n虞卿衒白璧，季子夸黄金。\n贪得以忘我，俱非贤达心。\n何如返乡国，坡坞穷差参。\n茅檐当天风，时听笙簧音。",
        "dynasty": "宋",
        "collection_info": null
    },
    {
        "title": "伏中作二首  其一",
        "author": "孔武仲",
        "content": "酷暑已旬日，薫炙势自如。\n昨夜得佳雨，新凉生太虚。\n清风入窗牖，蚊蚋避衾？木末有劲气，淅淅如秋初。\n稍见清泠池，幽香随芙蕖。\n三伏已过两，御热沛有余。\n更得滂沱泽，大患自此除。\n中园有佳果，瓮面有浮蛆。\n相过玩华月，北隣宁我疏。",
        "dynasty": "宋",
        "collection_info": null
    },
    {
        "title": "伏中作二首  其二",
        "author": "孔武仲",
        "content": "去岁復今日，清槐繫扁舟。\n手携笻竹杖，朝上龟山头。\n百川合为一，浩渺蟠天流。\n徙倚弄佳音，啸歌懐旧邱。\n京都偶为客，岁月復临秋。\n蓬转近千里，星回将一周。\n酷暑虽暂解，余威难速收。\n金火两相抟，火壮金欲流。\n恐有鬰蒸陈，当代作戈矛。\n且当事纨扇，未可窥狐裘。",
        "dynasty": "宋",
        "collection_info": null
    },
    {
        "title": "阁下观岘山图",
        "author": "孔武仲",
        "content": "岘山巉巉清溪濵，倒影万丈之奫沦。\n往岁尝有去思吏，热地尤多高蹈人。\n少年仕宦颇落魄，时登绝顶攀苍冥。\n幽花美草颇娱目，断碑刓碣还伤神。\n晓猿夜鹤轻相别，从此奔走十八春。\n旧游不復齿颊挂，方知到骨俱埃尘。\n麟台昨日见图画，醒若楚客还覉魂。\n方缣一幅论万里，秋江緑水何粼粼。\n人心与物本无别，正为利欲相埋湮。\n神功妙手如唤觉，满座风月来相亲。\n骑驴径去自可到，犹愈飘飖西游秦。\n剩沽宜城醉其下，日夕倒载望冠巾。",
        "dynasty": "宋",
        "collection_info": null
    },
    {
        "title": "食冰",
        "author": "孔武仲",
        "content": "冬冰冽冽虽可畏，夏冰皎皎人共喜。\n休论中使押金槃，荷叶裹来深宫裏。\n胸烦肺涸聊一苏，任尔青蝇相趁死。\n经时不坏已可怜，济物之功尚如此。\n人言霜雪比小人，我谓坚冰似君子。",
        "dynasty": "宋",
        "collection_info": null
    },
    {
        "title": "愧鱼亭",
        "author": "孔武仲",
        "content": "昔闻鱼可羡，今见鱼可愧。\n邂逅临池处，潇洒出尘意。\n秋风八月起江湖，水染绀碧霞绮疏。\n悠然掉尾波间去，须信人生不及鱼。",
        "dynasty": "宋",
        "collection_info": null
    },
    {
        "title": "刘器之阴山七骑图",
        "author": "孔武仲",
        "content": "北风飒飒边云黄，飞沙曀日天惨苍。\n驾鹅鸣哀雁不翔，七骑正出阴山傍。\n山傍阴尘岁无阳，鸟飞堕翼人立僵。\n犯寒跨鞍知悍强，以此决战谁能当。\n面颜虽在姓莫详，一一胡帽胡衣裳。\n马蹄涩缩弓不张，但见旗旆随飞扬。\n凤瓶倒酒进其王，俯仰意气骄雪霜。\n横斜道路深浅冈，想见射获多麏麞。\n时平不復忧邉疆，但见楼兰驰骕骦。\n仍嗤苦淡无辉光，人生所乐惟故乡。\n彭城妙本家世藏，託以轻缣盛锦囊。\n持来舒捲临华堂，环视叹诧几发狂。\n我生未省到朔方，坐令出塞意慨慷。\n攘归可敌千金装，长厚不疑同舍郎。",
        "dynasty": "宋",
        "collection_info": null
    },
    {
        "title": "落叶",
        "author": "孔武仲",
        "content": "落叶不到地，随风復飘扬。\n凋残北窗阴，凌乱日西光。\n时节如未已，乌鸟情亦伤。\n何事千丈松，岁晚仍苍苍。",
        "dynasty": "宋",
        "collection_info": null
    },
    {
        "title": "入局马上",
        "author": "孔武仲",
        "content": "愁云惨惨増寒威，冰铓砭骨裘不支。\n鸣驺南北困道路，扰扰人趋入省时。\n京师久旱尘土恶，喜有小雨沾鬚眉。\n跨鞍便起江湖兴，波明别浦柳半垂。\n卧听篷声睡正穏，放船不问归来迟。",
        "dynasty": "宋",
        "collection_info": null
    },
    {
        "title": "刍车吟",
        "author": "孔武仲",
        "content": "京师患无马，有马患乏刍。\n长鞭随牛牛引车，三冬以来要贮积，十倍之价在须臾。\n都城之物不便美，枯笋宿菜供庖厨。\n况此剉秣岂能足，杂以豌豆调陈麸。\n却思当年在江湖，緑阴冉冉如云敷，百马嘶龁皆自如。\n安知入市比金玉，风物陡逐山川殊。\n马饥且瘠不足怪，壮士犹有釜生鱼。",
        "dynasty": "宋",
        "collection_info": null
    },
    {
        "title": "踏冰入省",
        "author": "孔武仲",
        "content": "匹马泛冰泽，海阔难经过。\n玉浪来溟溟，云涛起峨峨。\n投泷若投岸，避冻如避涡。\n蹄脆復参差，覆舟在中河。\n碎身须臾间，不殊葬鼋鼍。\n飘蓬白日东，涉险奈远何。\n屯云犹沧溟，何时纵阳和。\n畏途正渺渺，浩然商声歌。",
        "dynasty": "宋",
        "collection_info": null
    },
    {
        "title": "子瞻画枯木",
        "author": "孔武仲",
        "content": "寒云行空乱春华，西风凛凛空吹沙。\n夫子抱膝若丧魄，谁知巧思中萌芽。\n败毫淡墨任挥染，苍莽菌蠢移龙蛇。\n略増点缀已成就，止见枯木成槎枒。\n更无丹青相掩翳，惟有口鼻随穿呀。\n往年江湖饱观画，或在山隈溪水涯。\n腹中空洞夜藏魅，巅顶突兀春无花。\n径深最宜繫画舸，日落时復停归鸦。\n苏公早与俗子偶，避世欲种东陵瓜。\n窥观尽得物外趣，移向纸上无毫差。\n醉中遗落不秘惜，往往流传藏人家。\n赵昌丹青最细腻，直与春色争豪华。\n公今好尚何太癖，曾载木车出岷巴。\n轻肥欲与世为戒，未许木叶胜枯槎。\n万物流形若泫露，百岁俄惊眼如车。\n树犹如此不长久，人以何者堪矜夸。\n悠悠坐见死生境，但随天机无损加。\n却笑金城对宫柳，泫然流涕空咨嗟。",
        "dynasty": "宋",
        "collection_info": null
    },
    {
        "title": "送王炳之之饶州",
        "author": "孔武仲",
        "content": "衡门喜见过，相与话行色。\n江左昔之官，鄱阳饱从役。\n重湖绕官舍，尘不到旌戟。\n緑水平朱栏，青山临画鹢。\n鱼来城市富，雁下沙汀黑。\n玉楮光动毫，琼杯香泛席。\n固知足优游，但恐少宾客。\n聚散宁易忘，登临傥相忆。",
        "dynasty": "宋",
        "collection_info": null
    },
    {
        "title": "送毅父弟使江东",
        "author": "孔武仲",
        "content": "人生何能为，寄迹梦寐中。\n之子又远去，扁舟逐江风。\n而我独栖栖，弱羽挂樊笼。\n袖手欲大呼，窘如猿槛穷。\n逼迫褐与被，况以忧患攻。\n坐令形势隔，出处焉得同。\n又无凌云翮，翩翩作归鸿。\n强埽道南舍，竹阴泛帘笼。\n及此光景长，无惜觥船空。\n明发看解缆，渠波剧奔骢。",
        "dynasty": "宋",
        "collection_info": null
    },
    {
        "title": "初秋大热",
        "author": "孔武仲",
        "content": "金神整霜仗，昨日从西回。\n谓当有爽气，吹荡沧溟开。\n谁知祝融军，执热䟃𧽼来。\n六龙驻长安，无风动浮埃。\n窗筠气烜赩，庭鹤羽摧頽。\n向晚蚊声号，轰轰渐成雷。\n径思去尘嚣，登临千丈台。\n披襟迎清飔，俯听惊鸿哀。\n仆羸不能驾，我马亦虺隤。\n闭关吟愁云，履迹乱苍苔。\n炎凉自交战，我辈能忘懐。",
        "dynasty": "宋",
        "collection_info": null
    },
    {
        "title": "钱穆仲有高丽松扇馆中多得者以诗求之",
        "author": "孔武仲",
        "content": "巨鰲昂头鲸掉尾，东顾沧溟天接水。\n钱公涉险如通渠，破帆一抹三千里。\n岛夷之国远且偏，归来逢人语辄喜。\n大荒茫茫最宜松，直从旷野连深宫。\n听声卧影已不俗，况作团扇摇清风。\n人情重远由来事，不贵黄金贵楛矢。\n况有新诗传四方，羣豪追随弄荐章。\n我虽相见无所得，坐忆松鹤生微凉。\n钱公治迹压张赵，偷儿破胆皆摧藏。\n桴鼓不鸣已三月，凛凛霜威破残热。\n从公觅扇更觅诗，愿报琼瑶无已时。",
        "dynasty": "宋",
        "collection_info": null
    },
    {
        "title": "内閤钱公宠惠高丽扇以梅州大纸报之仍赋诗",
        "author": "孔武仲",
        "content": "昨夜秋风来户庭，残灯闪灭微凉生。\n得公团扇未及用，挂向空堂神骨清。\n但将远趣醒耳目，不独暑月排歊蒸。\n惭当厚意无以报，前诗空说玖与琼。\n漆箱犹有南中纸，阔似棋枰净如水。\n传闻造之自梅州，蛮奴赤脚踏溪流。\n银波渗彻云蟾髓，入轴万杵光欲浮。\n收藏终恐非吾物，宝剑银鈎有时失。\n不如包卷归文房，钱公家世能文章。\n五日京兆聊尔耳，归步金銮上玉堂。\n玉堂不復知吏事，紫槖华簮奉天子。\n凤阁曾观思涌泉，谪仙今振辞如绮。\n不似冷官太苦辛，吟哦风月愁山鬼。",
        "dynasty": "宋",
        "collection_info": null
    },
    {
        "title": "秋夜对月",
        "author": "孔武仲",
        "content": "月行青天入重云，金波洩洩穿鱼鳞。\n须臾云收境亦静，虚空表裏无纎尘。\n寒光正与人相射，碧琉璃中低玉盆。\n微风更入北窗竹，余声飒洒清心魂。\n颇疑碧落在步履，广寒清都相与邻。\n乘槎去后事寂寞，至今织室临河津。\n却思白日走城郭，浮埃马足何纷纷。\n劳之以昼逸以夜，天意傥欲甘苦均。\n人生南北无定所，浪自转徙随燕秦。\n关河渺邈乡井异，惟有明月来相亲。\n﨑岖万里如咫尺，圆缺帷有年年新。\n如兹久要乃可喜，相对可不罗壶樽。\n黄金如不付酒媪，虽富不如长贱贫。\n重城沉沉桂魄下，萝永愧山中人观。",
        "dynasty": "宋",
        "collection_info": null
    },
    {
        "title": "钟离中散草书帖",
        "author": "孔武仲",
        "content": "儿童不识草书法，但见满纸鰌蛇结。\n安知笔法追古初，睨视众体称雄杰。\n事忙往往无暇冩，属思幽窗乃奇绝。\n钟离昂昂散人后，寄迹一官今白首。\n潜心妙趣百事忘，兴来书空不停手。\n当年飘泊重湖外，翰墨已有时流爱。\n风波顿挫格逾遒，羽翮翩翩入吾辈。\n一时已闻纸价高，千古定有书名在。\n何当洒埽竹洞边，云醅满酌黄金船。\n万事峥嵘置毫末，三杯纵逸如张颠。\n相知本不夸势力，休论脱帽王公前。",
        "dynasty": "宋",
        "collection_info": null
    },
    {
        "title": "忆九江呈李端叔",
        "author": "孔武仲",
        "content": "家园大江东，清湓映匡庐。\n波光摇空阔，岚翠随捲舒。\n廓然形影消，所见惟清虚。\n此是列仙宅，当年来不居。\n一官老南北，十年弃樵渔。\n谅无飞昇骨，宜与烟霞疏。\n子亦喜登临，持气为舟车。\n乘马搴虹蜺，俯涧窥蟾蜍。\n赋诗不计篇，饮酒动斗余。\n一为簮缨縳，屡感岁月除。\n西征临瀚海，东使骑鲸鱼。\n归来颜已苍，相见两勤渠。\n话及少年事，慨然咏归与。\n富贵非所期，朝衣裹猿狙。\n鼎食多忧煎，未若羮园蔬。\n何当永卜邻，之子同耕锄。\n清风卧醉石，落日登篮舆。\n道逢酒家旆，聊復为踌躇。\n白首入石城，君心竟何如。\n不然因便道，鸣驺时访余。",
        "dynasty": "宋",
        "collection_info": null
    },
    {
        "title": "五鼓",
        "author": "孔武仲",
        "content": "夜枕回远梦，北窗觉微明。\n遥知扶桑曲，万顷摇光晶。\n江海已瀺灂，鱼龙俱震惊。\n大哉阳德敏，顷刻周四溟。\n天星黯余照，林飈飒先声。\n栖鸟不安巢，世务新营营。\n阳德固主动，与物皆流行。\n君子法天时，燕居尝夙兴。\n流火感隙驹，翰音伺鸡鸣。\n焚香奉真祠，篝衣寻六经。\n夜气犹未晓，神观则愈清。\n力省功或倍，心虚思弥精。\n道要处戒定，自伐如刀兵。\n书绅以自劝，因之遗友生。",
        "dynasty": "宋",
        "collection_info": null
    },
    {
        "title": "戊辰雪  其一",
        "author": "孔武仲",
        "content": "初腊气亦佳，穷冬雪还虐。\n晚风淅沥响，暮势联翩作。\n余寒逼觥斚，远景明池阁。\n想像山阴人，扁舟在寥廓。",
        "dynasty": "宋",
        "collection_info": null
    },
    {
        "title": "戊辰雪  其二",
        "author": "孔武仲",
        "content": "岁日雪亦好，今日差可忧。\n盈尺望已足，太多民始愁。\n谷价起如涌，城郭饥者稠。\n后期无乃迟，春郊多麦麰。",
        "dynasty": "宋",
        "collection_info": null
    },
    {
        "title": "馆中竹影",
        "author": "孔武仲",
        "content": "緑竹带斜晖，猗猗有余态。\n微风到帘栊，舞影入图绘。\n更无余声杂，直与妙意会。\n掩卷罢吟哦，谁同此三昧。",
        "dynasty": "宋",
        "collection_info": null
    },
    {
        "title": "早起趁朝",
        "author": "孔武仲",
        "content": "山房客梦惊，槐厅雨清绝。\n蕙炉香寂寞，半挂北窗月。\n重城车马动，起坐候明发。\n华盖望宸居，烟飞隔双阙。",
        "dynasty": "宋",
        "collection_info": null
    },
    {
        "title": "閤下会食赠张文潜",
        "author": "孔武仲",
        "content": "锦带貂裘亦不恶，宿酒移春入颜角。\n人怜枳棘栖凤凰，谁许青山入云阁。\n为我坐诵离骚篇，森罗屈宋俱眼前。\n却归北斋枕书眠，梦乘紫云飞上天。\n觉来斜日催野鞭，随车掷果长安市，不信潘郎风骨仙。",
        "dynasty": "宋",
        "collection_info": null
    },
    {
        "title": "馆宿",
        "author": "孔武仲",
        "content": "啾啾檐间雀，侧翅相悲鸣。\n岁晏寒虽壮，云稀雪未成。\n同舍布路归，禁扃断人行。\n败箕摧残叶，伛偻一老兵。\n念非太潇洒，安得耳目清。\n炉焰久更高，宵鼓动严城。",
        "dynasty": "宋",
        "collection_info": null
    },
    {
        "title": "送吴叔扬通判代州",
        "author": "孔武仲",
        "content": "雁门襟喉地，北瞰单于城。\n汉骑罢深入，塞垣春草生。\n题舆当远去，磴道歴峥嵘。\n载路壶浆馈，出郭幡旗迎。\n公堂足奉养，美酹与犀兵。\n漏刻閒愈永，衣裘寒更轻。\n五台聚仙圣，事迹众所钦。\n新篇时冥邈，万怪登幽情。\n政成早归来，银章对承明。\n未遂游边志，羡君为此行。",
        "dynasty": "宋",
        "collection_info": null
    },
    {
        "title": "和黄鲁直送茶二首  其一",
        "author": "孔武仲",
        "content": "喜君屡致云溪茗，值我正校琅函书。\n饮罢清风生肘腋，吟成碧海登明珠。\n谁能墦间享膏腴，只意林泉身自如。\n他年远别归贺监，乞取茶山比镜湖。",
        "dynasty": "宋",
        "collection_info": null
    },
    {
        "title": "和黄鲁直送茶二首  其二",
        "author": "孔武仲",
        "content": "君茶勇勇睡魔斗，但恐湿我腹中书。\n欲酬黄金台上意，愧乏夜光明月珠。\n□□□□□□□，□□□□□□如。\n多君藻思比华腴，新诗妙墨更如湖。",
        "dynasty": "宋",
        "collection_info": null
    },
    {
        "title": "送邵彦瞻通判濠州",
        "author": "孔武仲",
        "content": "民情极简易，闗决未应劳。\n佳句宁我知，为君屈挥毫。",
        "dynasty": "宋",
        "collection_info": null
    },
    {
        "title": "送徐成之通判永宁军",
        "author": "孔武仲",
        "content": "少年意气横寥廓，淬拭龙泉出锋锷。\n人情俱欲向长安，天语新令倅河朔。\n霜风冽冽吹边州，青骢骏马锦貂裘。\n也知未足称才用，犹胜当年为薄游。\n故人白髪今憔悴，别来慇懃傥相记。\n塞雁高飞不可冯，寄声亦有南归使。",
        "dynasty": "宋",
        "collection_info": null
    },
    {
        "title": "晁无咎张文潜同校名臣事迹因赠",
        "author": "孔武仲",
        "content": "画省深沉天上居，道貌日与尘客踈。\n天公恐我太寂寞，更遣两仙同校书。\n名臣已去骑箕尾，尚有规模在新史。\n浩然初若泛沧溟，目眩形劳安得止。\n兴亡治乱略可知，两公少壮方施为。\n斋房比邻数相说，听公清谈胜欲酒。",
        "dynasty": "宋",
        "collection_info": null
    },
    {
        "title": "高楼行",
        "author": "孔武仲",
        "content": "天悠悠，云幂幂，半夜微闻奏笙笛。\n烂彩蹙飞仙，鹓鶵戢其翼。\n高楼百寻当大途，东临紫垣望青都。\n中山黄封倾百壶，五陵豪少来欢娱。\n夷门帝家盛游乐，奔走环观溢城郭。\n如今官吏横索钱，纵饮谁愁家寂寞。",
        "dynasty": "宋",
        "collection_info": null
    },
    {
        "title": "丁卯春雪呈同僚",
        "author": "孔武仲",
        "content": "经时无甘泽，帝为元元忧。\n新正得一雪，尚可期有秋。\n狂风东北来，浩浩举山丘。\n飞霰为先驱，繁英已绸缪。\n堆深地欲蛰，舞急川争流。\n沉沉西崦暮，落势漫不收。\n尽移白玉京，来为帝王州。\n疠鬼窘相泣，凄凉苦罢休。\n旱魃亦失气，耿耿空自囚。\n从兹民其康，终岁饱麦麰。\n端门盛佳气，策府多英游。\n谅多赞时瑞，岂独吟空愁。\n金樽发清扬，思涌如云浮。\n请歌丰年占，以代击壌讴。",
        "dynasty": "宋",
        "collection_info": null
    },
    {
        "title": "大风入朝",
        "author": "孔武仲",
        "content": "风从何落来何处，百马盘空正号怒。\n闭户犹恐丘山頽，谁人放舟江海去。\n庐山之南白云翁，冠带强游京邑中。\n狐裘包纒不暖体，却羡爰居能避风。",
        "dynasty": "宋",
        "collection_info": null
    },
    {
        "title": "送晁无咎之官塞上",
        "author": "孔武仲",
        "content": "人生苦南北，相见出偶尔。\n喧阗都市中，乃復遇之子。\n东莱遽别后，故人今有几。\n诜诜塾与序，进学亦可喜。\n语阑行色动，轻裘有知已。\n去去何当回，山川正芳晖。\n边州剩厨传，应不典春衣。",
        "dynasty": "宋",
        "collection_info": null
    },
    {
        "title": "蜡梅二绝黄鲁直云王都尉有之邀同赋  其一",
        "author": "孔武仲",
        "content": "蜡梅直何如，但闻郑家说。\n淡日明晨霜，凉酥点春雪。",
        "dynasty": "宋",
        "collection_info": null
    },
    {
        "title": "蜡梅二绝黄鲁直云王都尉有之邀同赋  其二",
        "author": "孔武仲",
        "content": "清嫌冰麝俗，淡学池鹅黄。\n情知不是蜡，风定有余香。",
        "dynasty": "宋",
        "collection_info": null
    },
    {
        "title": "道傍树",
        "author": "孔武仲",
        "content": "蟠根官道傍，生饱禁城霜。\n春风功力微，磥砢百尺长。\n肌肤凝金鐡，大雪冻不僵。\n度岁亦辛苦，成材必坚强。\n他时擎大厦，白蚁胡能伤。",
        "dynasty": "宋",
        "collection_info": null
    },
    {
        "title": "游城北李氏园池",
        "author": "孔武仲",
        "content": "池塘春色归，波水已极目。\n鳬雁稍下来，垂杨舞新緑。\n登临不惮远，枉径入重復。\n已见数种花，参差隔修竹。\n非特野兴长，彩翠动华屋。\n沁园天下名，鲁馆当年筑。\n百年犹盛丽，风景冠辇毂。\n当时手种植，仰视皆乔木。\n主人况仁贤，客至初不速。\n跻攀脚力尽，更酌以？渌。\n左右列图书，南北置殽簌。\n夕阳整归骖，尚谓夜可卜。\n明日忆胜游，长歌寄金谷。",
        "dynasty": "宋",
        "collection_info": null
    },
    {
        "title": "琼花画轴",
        "author": "孔武仲",
        "content": "我欲游广陵，江湖浩难涉。\n喜有琼花枝，相随在巾箧。\n北人初不识，谓是玉蝴蝶。\n天妃绝世艷，乃以方妓妾。\n古祠惟一株，他种不欲接。\n春风乱百草，红紫斗纷煜。\n皓然姑射姿，岂少朱粉颊。\n鐡干已峥嵘，云朶正稠叠。\n书林日清閒，万虑坐收摄。\n悠然对妙笔，颇与幽兴惬。\n彷佛未易得，吟思舌徒嗫。",
        "dynasty": "宋",
        "collection_info": null
    },
    {
        "title": "京尘",
        "author": "孔武仲",
        "content": "蜚尘冥冥逐马尻，辚辚牛车何太劳。\n春霜十日似妥帖，稍晴仍復起波涛。\n非徒渐渍襟领黑，復且侵凌宫殿高。\n吁嗟性地本安静，何乃纷扰争雄豪。\n祗忧飞尽到坤轴，万怪菌蠢难藏韬。\n愿回河淮作沟渎，贯穿城郭还周遭。\n分衢洒扫万丁力，常遣莹定无秋毫。\n身微愿大恐难副，有如画钓搴鲸鳌。\n弹冠振衣但随俗，寄身此境何由逃。",
        "dynasty": "宋",
        "collection_info": null
    },
    {
        "title": "赋得九华松管笔",
        "author": "孔武仲",
        "content": "松枝为管京邑无，山翁持赠最勤渠。\n千年自饱幽涧雪，一日忽快南窗书。\n但知来处已潇洒，况復毫端精有余。\n茅斋举眼有真率，象齿琅玕浑不如。",
        "dynasty": "宋",
        "collection_info": null
    },
    {
        "title": "移花",
        "author": "孔武仲",
        "content": "春光不徘徊，忽过如插羽。\n怱怱陌上儿，移花急风雨。\n山波烂襭绣，平日谁指数。\n到此俱可怜，轻妍若时女。\n我家王城西，披风立环堵。\n坐思清兴添，不可佳时负。\n晨朝市桃李，百钱得三五。\n□□□□□，□□□□□。\n□□□□□，□□□□□。\n□□□□□，□□若不暇。\n□□□□晤，语□□□□。\n□□□夜对，青藜方草玄。",
        "dynasty": "宋",
        "collection_info": null
    },
    {
        "title": "晁无咎大砚",
        "author": "孔武仲",
        "content": "玄玉琢为池，潭潭可容尺。\n圆侵震泽璞，润带端溪色。\n麟台讐书御史孙，挥毫应敌妙语言。\n滔滔百丈洪河翻，助宝以泓还骏奔。\n君王侧席明光殿，直言傥有公卿荐。\n区区边计不须陈，亦论皇王继家传。",
        "dynasty": "宋",
        "collection_info": null
    },
    {
        "title": "答苏子由留赠",
        "author": "孔武仲",
        "content": "西垣有古人，磔磔气貌古。\n落笔成文章，无可加损处。\n策蹇得过门，殷勤相劳苦。\n湛然神观全，秀粹充眉宇。\n语我春已阑，斯民望时雨。\n宿麦正满野，骄旸恶如虎。\n云师未洒泽，赤子将谁乳。\n侍臣当忧国，密计应禆补。\n又云好着书，安得一州去。\n知公趣操异，不为夸腰组。\n衣锦若还乡，亦当从幕府。",
        "dynasty": "宋",
        "collection_info": null
    },
    {
        "title": "再用韵和子瞻",
        "author": "孔武仲",
        "content": "堂堂司寇公，族姓原自古。\n支流入汉唐，浩渺无寻处。\n子瞻得家法，自少不勤苦。\n戏剧入塲屋，名声振寰宇。\n凝思肤寸云，落笔万点雨。\n中间触机阱，窘若带箭虎。\n坎轲连交游，冻饥及穉乳。\n归来直玉堂，得失亦相补。\n頋我縻一官，未即江海去。\n裳衣裹穷猿，繫以三尺组。\n知公心胸中，坦不置城府。\n漫刺犹可持，还当谒文举。",
        "dynasty": "宋",
        "collection_info": null
    },
    {
        "title": "休日与李端叔出城西",
        "author": "孔武仲",
        "content": "荷叶欲漠漠，柳絮已飞飞。\n东风如车轮，日夜挽春晖。\n天郊多名园，曷不事鞍鞿。\n休日不暇沐，权门亚冠衣。\n嘉与之子游，浩歌夕忘归。",
        "dynasty": "宋",
        "collection_info": null
    },
    {
        "title": "次韵苏翰林西山诗",
        "author": "孔武仲",
        "content": "黄州水米宜新醅，东坡好花公自栽。\n折花倒酒送流景，不念春风飘落梅。\n醉投青山上九曲，吴王故宫压崔嵬。\n寒潭已无昔光景，凉殿歘变今楼台。\n南阳翰林当此日，力探奇险祛尘埃。\n西江雪浪接溪国，巨石森起繁如堆。\n手披荒榛得突兀，中有窊处成樽罍。\n漫疑踪迹尘埃暗，从此出跃樊山隈。\n大贤坎轲终必用，古剑双蛰生莓苔。\n忽抛光芒万丈去，星斗辟易青天开。\n欃枪枉矢莫妄动，以汤滴雪谁先摧。\n披奇振淹自明主，区区识宝非张雷。\n阳春一奏众争和，咸韶荡黙羣仙来。\n虽然此亦外物尔，岂繫两公乐与哀。",
        "dynasty": "宋",
        "collection_info": null
    },
    {
        "title": "春晚作",
        "author": "孔武仲",
        "content": "年华工密移，回首已春暮。\n雨掠夭桃空，风折牡丹去。\n芍药殿花阵，披靡不能住。\n惟有酴醿开，仙葩照行路。\n清香飘夜月，淡态挹晨露。\n得酒便孤斟，远驾耽徐步。\n我如车上人，醉逐四时鹭。\n浩荡无所之，谁能问徒御。",
        "dynasty": "宋",
        "collection_info": null
    },
    {
        "title": "三舍人题名于后省皆赋诗因寄呈刘贡父",
        "author": "孔武仲",
        "content": "西垣寂寞今已久，三贤文章凤池手。\n朝来不復恋山中，后至傥谁居客右。\n华堂刻石映今古，秀句连章动星斗。\n鸰原棣蕚俱相望，龙吟虎啸生辉光。\n就中贡父我故乡，况有小阮争翱翔，翩翩亦试中书堂。",
        "dynasty": "宋",
        "collection_info": null
    },
    {
        "title": "曾子开示诗再用前韵",
        "author": "孔武仲",
        "content": "川滔海积岁月久，书秃十毫未停手。\n昔人四十夸专城，公佩黄金来帝右。\n当年逸足起江西，时辈共喜星之斗。\n荣华未满众所望，天启叔季侍清光。\n莫言昼锦归故乡，莫对秋雁思南翔，且登金门上玉堂。",
        "dynasty": "宋",
        "collection_info": null
    },
    {
        "title": "苏子由示诗再用前韵",
        "author": "孔武仲",
        "content": "公家两贤涉世久，六马从容辔在手。\n驱驰有节心有常，进退不随人左右。\n十年挫抑心不回，方知有胆大如斗。\n鸾坡凤阁蔚相望，灿灿奎璧连晶光。\n我家辛勤出寒乡，斥鷃未易追翱翔，莫将沧溟比坳堂。",
        "dynasty": "宋",
        "collection_info": null
    },
    {
        "title": "慧林遇蒲传正吕子进閒谈",
        "author": "孔武仲",
        "content": "粲粲西台彦，恂恂华省郎。\n相过金城静，纵语春昼长。\n逍遥喜庄生，傲诞尤稽康。\n纨扇不须摇，窗间襟袖凉。",
        "dynasty": "宋",
        "collection_info": null
    },
    {
        "title": "平阳叹",
        "author": "孔武仲",
        "content": "坏云如山压齐垒，六军颜色如灰死。\n高郎元自觧琵琶，万岁无愁作天子。\n伯升何曾上青天，溅血遗痕芳草间。\n长城万里自推仆，骏马只驮冯小怜。\n姦臣百计为蟊贼，不但妖娥解倾国。\n熊罴哮鬬蹙平阳，冯妃对镜娇栊粧。\n死生契阔不相弃，双双刎颈长安市。",
        "dynasty": "宋",
        "collection_info": null
    },
    {
        "title": "次韵和文潜休日不出  其一",
        "author": "孔武仲",
        "content": "清风入北窗，幽旷谐我心。\n之子亦宴坐，焚香斋阁深。\n平时仙道家，蓬蒿倚瑶林。\n愿言枉相过，小驷驰骎骎。",
        "dynasty": "宋",
        "collection_info": null
    },
    {
        "title": "次韵和文潜休日不出  其二",
        "author": "孔武仲",
        "content": "文潜真可人，壮岁有老心。\n尘境暂来寄，天机元自深。\n鸾凤翥赤灵，亦有鹤在林。\n冲天期一飞，载骤谢骎骎。",
        "dynasty": "宋",
        "collection_info": null
    },
    {
        "title": "尉氏道中",
        "author": "孔武仲",
        "content": "江县花已繁，天畿草初茁。\n春风动地来，万鼓相应发。\n长郊不敢进，环坐借藁秸。\n前村应稍近，时有驼鸣𡇼。",
        "dynasty": "宋",
        "collection_info": null
    },
    {
        "title": "归舍吟",
        "author": "孔武仲",
        "content": "长堤夹天沟，浩荡东南流。\n上有骑马客，枯髯清两眸。\n马后无飞盖，马前无鸣驺。\n进无趦趄谒，退无轻侠游。\n携金入市卖，十舖不一售。\n包裹却归舍，置之床一头。\n半夜光满屋，潜知是精镠。\n贵物莫贱货，不如深巷收。\n一旦遇知者，堆斗价可求。\n寄谢路傍子，神珠难闇投。",
        "dynasty": "宋",
        "collection_info": null
    },
    {
        "title": "秘阁观唐法帖呈同舍诸公",
        "author": "孔武仲",
        "content": "雍熙真人金丹成，骑龙逍遥上太清。\n一时文物甚炳焕，至今高阁留峥嵘。\n道山不为人间设，千秋长镇白玉京。\n蓬莱诸仙当閒暇，相邀初作升天行。\n宫殿相望金碧动，觚棱半引霄汉明。\n锵金宝钥端门闢，四坐光芒炫奎壁。\n换鹅何处得遗踪，临水当年应尽墨。\n波澜入唐仍浩瀚，追蹑余尘犹十百。\n味入噉蔗真渐佳，力未半途多自画。\n万物莫如观所聚，我生强半初相识。\n相期更乘飞云来，琪花为盘霞为杯，嚥味沆瀣临丹台。\n兴尽翩然欲归去，从此心骨无尘埃。",
        "dynasty": "宋",
        "collection_info": null
    },
    {
        "title": "渡江",
        "author": "孔武仲",
        "content": "扁舟临朝阳，匹马渡江北。\n志士岂懐居，征夫乐行役。\n东风吹高原，生意密如织。\n早晚卸尘鞍，皇州正春色。",
        "dynasty": "宋",
        "collection_info": null
    },
    {
        "title": "家居三首  其一",
        "author": "孔武仲",
        "content": "毁誉平千载，穷通譬一毛。\n虹蜺千丈气，岂便伏蓬蒿。",
        "dynasty": "宋",
        "collection_info": null
    },
    {
        "title": "家居三首  其二",
        "author": "孔武仲",
        "content": "晓色夺灯焰，秋寒侵薄帷。\n漏衝吟思断，风从魂梦归。\n万虑不婴抱，一心初息机。\n都忘尘土上，裘马鬬轻肥。",
        "dynasty": "宋",
        "collection_info": null
    },
    {
        "title": "家居三首  其三",
        "author": "孔武仲",
        "content": "邑居不见江山景，去马来车喧万井。\n冷落重帘日影西，萧条四壁人初静。\n轻飈卷空云幂幂，水影天光同一色。\n满樽浊酒愁不醒，怅忆松江万里行。",
        "dynasty": "宋",
        "collection_info": null
    },
    {
        "title": "偶书",
        "author": "孔武仲",
        "content": "暮上高楼听村笛，清风寥寥吹泽国。\n苍山莽野百战地，美木阴林四时色。\n浩荡坤干万里中，风光尽属渔樵客。",
        "dynasty": "宋",
        "collection_info": null
    },
    {
        "title": "江上",
        "author": "孔武仲",
        "content": "秋空杳杳豁四顾，葛衣藜杖寻堤去。\n双鳬拍波天外来，一棹凌风镜中渡。\n静中荣辱兴萧条，指点蓬莱作归路。",
        "dynasty": "宋",
        "collection_info": null
    },
    {
        "title": "龟石",
        "author": "孔武仲",
        "content": "平川汹汹经南国，匹练横拖半天碧。\n洪澜巨浪之中央，忽见頽嵬太古石。\n此石由来几许时，混元一气初开闢。\n神功割破混沌胎，划落半空随霹雳。\n非鼋非鳌不可辨，有若神龟见踪迹。\n精刚不待娲皇錬，浑朴宁从巨灵擘。\n我知神物本天性，推移运转非人力。\n当时大禹走天下，驱至九江为纳锡。\n万牛攅车载不动，鐡轴峥嵘自堆积。\n秦皇鞭山移四海，怒视不能移咫尺。\n至今独立犹惊人，地志山经不能测。\n千灵万状谁復知，一片坚顽粗可识。\n昂头突出翠涛中，跪足横蹯九泉脉。\n劲殻纵横窦穴穿，当心一搭莓苔黑。\n渊潜不见曵尾状，日烁犹惊负图色。\n青髯剥落向何处，秋草绥绥晨露滴。\n劲徤曾支玉女床，斓斑似点乖龙额。\n渔翁未网先自骇，灵蓍欲伏安可得。\n鼋鼍缩首不敢近，虾蟇巡行夜战惕。\n岁冬大寒百圣伏，圜圜劲势无欹侧。\n风磨霜錬无日休，髪鬓皴痕成兆坼。\n负才不免刳肠累，至珍惟藉天公惜。\n灼以炎皇之火精，衅以少昊之金液。\n神鑚鬼卜不见形，阴阳造化无遗策。\n大哉龟者物之精，岁久已化为真形。\n有时月黑无人夜，绕岸光芒芒自生。\n下骇深潭恠蜃窟，上应中天玄武星。\n万众森森下相向，来决吉凶真僞情。\n奸狐妖鼠已破胆，山魑野魅见亦惊。\n波神吞气不敢喘，四面长漪铺席平。\n吾闻溪老记往岁，半夜风雨来冥冥。\n剨然曵转大潭左，百里震惊如雷霆。\n妬憎摧折虽万状，崔嵬孤高终自灵。\n吁哉天地至奇物，何为流落于江城。\n铜马犹闻标汉殿，神羊昔亦驯尧廷。\n便当推置玉堂上，古貌岌岌无欹倾。\n姦臣猾竖作狐媚，见之頳面先吞声。\n凶荒水旱必可卜，仓卒变恠皆先明。\n匈奴丧魄万里外，慉缩不敢窥天兵。\n龟乎龟乎用不用，壮士与尔同死生。",
        "dynasty": "宋",
        "collection_info": null
    },
    {
        "title": "雁翅夹作",
        "author": "孔武仲",
        "content": "川险固可畏，顺风胡不行。\n维舟雁翅浦，安此水一泓。\n宗悫万里意，谢安江海情。\n子何独惴惴，不慕天地鹏。\n传闻此洲外，飞廉正豪横。\n万马拖缟练，千山雪飜崩。\n舟师亦无苦，老子悲震惊。\n此语真不迁，我懐谅难胜。\n从容把巵酒，坐对离骚经。\n起见皖山曲，沉沉夕烟生。\n开帘待明月，穏听波澜声。",
        "dynasty": "宋",
        "collection_info": null
    },
    {
        "title": "松下",
        "author": "孔武仲",
        "content": "兀兀皆禅刹，亭亭歴蒿坡。\n蝉声引我思，得荫亦浩歌。\n萧瑟美风日，顾瞻爱松萝。\n收得物外趣，悠然养天和。",
        "dynasty": "宋",
        "collection_info": null
    },
    {
        "title": "蜂儿",
        "author": "孔武仲",
        "content": "吴蚕为人织，烹蛹以充肠。\n况尔止工螫，焚巢何足伤。\n幸与众果俱，得陈君子堂。\n咀嚼任所宜，故毒难自防。",
        "dynasty": "宋",
        "collection_info": null
    },
    {
        "title": "加禄道中",
        "author": "孔武仲",
        "content": "仆夫疲踬復小休，晴云澹澹更悠悠。\n村陂无人鸟声乐，涧草不动春风柔。\n长道此去星斗近，后期南来桑柘稠。\n懐哉吾祖不温席，老矣长卿今倦游。",
        "dynasty": "宋",
        "collection_info": null
    },
    {
        "title": "发浔阳",
        "author": "孔武仲",
        "content": "西游不敢避残年，兄弟分携楚水边。\n浩荡东风回草木，曚曈晓色满山川。\n却穿梅径花争落，久憩邮亭日未偏。\n安佚竟非儒者事，虺隤我马亦须鞭。",
        "dynasty": "宋",
        "collection_info": null
    },
    {
        "title": "至白湖驿寄四弟",
        "author": "孔武仲",
        "content": "江头言别颇匆匆，暮止荒陂破屋中。\n散尽烟云无夜雨，唤惊鳬雁有春风。\n却思僧舍一少会，坐卷香醪百盏空。\n薄禄牵人非得己，相望秋思浩无穷。",
        "dynasty": "宋",
        "collection_info": null
    },
    {
        "title": "广济道中  其一",
        "author": "孔武仲",
        "content": "荦确山坡瘦马行，年朝春色未分明。\n蔫黄犹是旧时叶，格磔稍闻新岁声。\n强涉远涂非我好，亦逢佳景得心平。\n寒威斗起终豪横，更取村酤独自倾。",
        "dynasty": "宋",
        "collection_info": null
    },
    {
        "title": "广济道中  其二",
        "author": "孔武仲",
        "content": "南北驱驰不少休，人生何处足优游。\n去年立马龟峰道，亦是春泉绕舍流。",
        "dynasty": "宋",
        "collection_info": null
    },
    {
        "title": "蕲春听琵琶五首  其一",
        "author": "孔武仲",
        "content": "银烛交光桂醸清，亲朋相见苦多情。\n春宵万籁俱澄绝，初试鵾絃骤雨声。",
        "dynasty": "宋",
        "collection_info": null
    },
    {
        "title": "蕲春听琵琶五首  其二",
        "author": "孔武仲",
        "content": "新自浔阳江上来，虽闻此曲不悲哀。\n轻拢细捻俱清绝，指法何惭二善才。",
        "dynasty": "宋",
        "collection_info": null
    },
    {
        "title": "蕲春听琵琶五首  其三",
        "author": "孔武仲",
        "content": "北踏胡霜汉马骄，千秋琴调思娇娆。\n华堂夜饮灯如昼，共听新声不寂寥。",
        "dynasty": "宋",
        "collection_info": null
    },
    {
        "title": "蕲春听琵琶五首  其四",
        "author": "孔武仲",
        "content": "百转干萦住復移，浑如啄木在高枝。\n春郊极目快晴后，峭绝一声飞去时。",
        "dynasty": "宋",
        "collection_info": null
    },
    {
        "title": "蕲春听琵琶五首  其五",
        "author": "孔武仲",
        "content": "夜如何其夜未央，山城斗转星煌煌。\n收琴插拨各无语，酒美不知春漏长。",
        "dynasty": "宋",
        "collection_info": null
    },
    {
        "title": "过巴河寄经父",
        "author": "孔武仲",
        "content": "当时联盖入东都，回首推迁二纪余。\n此地山川终不改，浮生光景半成虚。\n清谈剧饮梦寐隔，断羽沉鳞音信踈。\n谁道丰城双宝剑，紫烟长绕斗牛墟。",
        "dynasty": "宋",
        "collection_info": null
    },
    {
        "title": "黄冈道中",
        "author": "孔武仲",
        "content": "悠悠驱马歴山川，石火光中又度年。\n狼籍冷梅初着地，玲珑幽涧已通泉。\n静思客子万里道，那及山人一觉眠。\n香饭可添茶可试，回头乡国两茫然。",
        "dynasty": "宋",
        "collection_info": null
    },
    {
        "title": "故县遇风二首  其一",
        "author": "孔武仲",
        "content": "狂风奔屋似輣车，旅枕清寒一倍加。\n半夜雨声収拾尽，晓来飞雪不成花。",
        "dynasty": "宋",
        "collection_info": null
    },
    {
        "title": "故县遇风二首  其二",
        "author": "孔武仲",
        "content": "积雨成湖客路长，春风掀搅意何狂。\n残云吹尽真天力，乞我晴明入帝乡。",
        "dynasty": "宋",
        "collection_info": null
    },
    {
        "title": "闗山路三首  其一",
        "author": "孔武仲",
        "content": "朝来晴色颇鲜妍，最爱羣峰雪皓然。\n驻马折梅看皎洁，临流照影弄潺湲。",
        "dynasty": "宋",
        "collection_info": null
    },
    {
        "title": "闗山路三首  其二",
        "author": "孔武仲",
        "content": "晨朝马匹涉﨑岖，映水梅花尚一株。\n旬日山川歴千里，江南雪蘂己全无。",
        "dynasty": "宋",
        "collection_info": null
    },
    {
        "title": "闗山路三首  其三",
        "author": "孔武仲",
        "content": "马力虺隤苦不禁，仆夫流汗亦沾襟。\n抱琴来冩非无意，爱此山高涧水深。",
        "dynasty": "宋",
        "collection_info": null
    },
    {
        "title": "七里驿遇叶振卿秘校南归三首  其一",
        "author": "孔武仲",
        "content": "繫马邮亭寂寞中，远沙乔木暮号风。\n今宵不作江南梦，赖有之人笑语同。",
        "dynasty": "宋",
        "collection_info": null
    },
    {
        "title": "七里驿遇叶振卿秘校南归三首  其二",
        "author": "孔武仲",
        "content": "雪霰飘灯春夜长，相逢旅琐莫悲伤。\n朱颜緑髪输君少，正好驱车上太行。",
        "dynasty": "宋",
        "collection_info": null
    },
    {
        "title": "七里驿遇叶振卿秘校南归三首  其三",
        "author": "孔武仲",
        "content": "湘水秦山此路分，更持杯酒劝行人。\n马头便作天涯别，好到江南看早春。",
        "dynasty": "宋",
        "collection_info": null
    },
    {
        "title": "题光山驿壁",
        "author": "孔武仲",
        "content": "跨县连州几迭山，为君题作小潼闗。\n江湖不得长耕钓，尘土胡为屡往还。\n渐入长郊趋坦荡，却从平地望孱颜。\n何当轻骑重登险，指点湓城夕照间。",
        "dynasty": "宋",
        "collection_info": null
    },
    {
        "title": "暖轿",
        "author": "孔武仲",
        "content": "垂帘为户竹为舆，千里征行似宴居。\n达摩无心惟穏坐，倪寛已老更耽书。",
        "dynasty": "宋",
        "collection_info": null
    },
    {
        "title": "发加禄",
        "author": "孔武仲",
        "content": "白草萧萧漾早晖，篮舆轻穏去如飞。\n淮天软暖多成雨，喜有轻寒犯客衣。",
        "dynasty": "宋",
        "collection_info": null
    },
    {
        "title": "至新息寄信州王守",
        "author": "孔武仲",
        "content": "熙熙乐国似登台，北圃南亭春事催。\n惆怅音尘难再会，瑞香应已遶檐开。",
        "dynasty": "宋",
        "collection_info": null
    },
    {
        "title": "渡淮",
        "author": "孔武仲",
        "content": "扁舟次淮浦，利涉得春风。\n脱险鼋鼍畔，问津桑柘中。\n俯窥清夺魄，回望渺吞空。\n委注虽天力，经纶是禹功。\n萦纡数州接，浩荡百源通。\n世久无昏垫，川今有会同。\n冷烟犹漠漠，暖渌己融融。\n暂得观形胜，翛然慰转蓬。",
        "dynasty": "宋",
        "collection_info": null
    },
    {
        "title": "发王务二首  其一",
        "author": "孔武仲",
        "content": "晓随灯火背千家，落尽踈星见远霞。\n一饷春声回宿鸟，半天寒色在啼鸦。\n临陂弱柳犹藏叶，当路残梅已尽花。\n赖值时光正妍润，穏看风物到京华。",
        "dynasty": "宋",
        "collection_info": null
    },
    {
        "title": "发王务二首  其二",
        "author": "孔武仲",
        "content": "春水沟塍緑渐回，喧阗鳬雁作羣来。\n新年风物动人意，薄宦驱驰岂自媒。\n未解骖龙追渺莽，何妨乘蹇歴崔嵬。\n田间亦有人閒逸，门掩柴荆昼未开。",
        "dynasty": "宋",
        "collection_info": null
    },
    {
        "title": "从太守黄公登西湖待月台",
        "author": "孔武仲",
        "content": "星斗垂天月淡明，九衢歌鼓乐昇平。\n当时常侍传呼处，只有荒陂鳬雁声。",
        "dynasty": "宋",
        "collection_info": null
    },
    {
        "title": "发蔡州",
        "author": "孔武仲",
        "content": "悠悠清晓歴长陂，杨柳沟塍雁鹜池。\n风色着人寒料峭，日光生野暖融怡。\n鹤归云海心空在，雁度湖天力己疲。\n客路驰驱元不定，西游应有再来时。",
        "dynasty": "宋",
        "collection_info": null
    },
    {
        "title": "题上蔡驿",
        "author": "孔武仲",
        "content": "驻马东门己夕阳，淡云衰草意何长。\n当年公子牵黄犬，此地春风吹白杨。\n千岁只疑经旦暮，一城犹可鉴兴亡。\n我来不独嗟行役，覧古依然为闵伤。",
        "dynasty": "宋",
        "collection_info": null
    },
    {
        "title": "书懐",
        "author": "孔武仲",
        "content": "昨寄家书道苦长，南州山迥水茫茫。\n细将驿堠从头数，凖拟今朝到故乡。",
        "dynasty": "宋",
        "collection_info": null
    },
    {
        "title": "书事二首  其一",
        "author": "孔武仲",
        "content": "路逢行客向江州，勒马荒郊为少留。\n家事满懐无纸写，好将言语付苍头。",
        "dynasty": "宋",
        "collection_info": null
    },
    {
        "title": "书事二首  其二",
        "author": "孔武仲",
        "content": "北来烟爨苦凄凉，金竈峥嵘突尾长。\n满箧香秔无处用，邮亭一饱待桄榔。",
        "dynasty": "宋",
        "collection_info": null
    },
    {
        "title": "凤凰陂",
        "author": "孔武仲",
        "content": "长陂寂寞断鸱鸦，浩浩春风马鬛斜。\n待得春霖添水满，只应从此却还家。",
        "dynasty": "宋",
        "collection_info": null
    },
    {
        "title": "入鄢陵界",
        "author": "孔武仲",
        "content": "马蹄腾踏去如流，雨止车尘凝不浮。\n驿道夷平桑柘美，人言从此属皇州。",
        "dynasty": "宋",
        "collection_info": null
    },
    {
        "title": "寄张端父",
        "author": "孔武仲",
        "content": "与君生世共飘蓬，会面荒陂寂寞中。\n芳酒一罇留夜语，旅程千里倦春风。\n追思荐鹗门阑旧，黙感跳丸岁月空。\n闻道束书游帝阙，偷閒应肯访衰翁。",
        "dynasty": "宋",
        "collection_info": null
    },
    {
        "title": "折县道中二首  其一",
        "author": "孔武仲",
        "content": "柳堤桃坞未怡融，浣濯新梢上浅红。\n一段春光来逼眼，枣骝嘶入柏林中。",
        "dynasty": "宋",
        "collection_info": null
    },
    {
        "title": "折县道中二首  其二",
        "author": "孔武仲",
        "content": "紫沙随马细如筛，虎阜龙冈尽此驰。\n正望长安不回首，行人休赋灞陵诗。",
        "dynasty": "宋",
        "collection_info": null
    },
    {
        "title": "过紫极宫感道士卓玘遗迹因赋诗以续诸公哀辞之后",
        "author": "孔武仲",
        "content": "武库精兵接混茫，挥犀余论意何长。\n丹台此日归仙籍，紫极他年记道塲。\n暂别鬓毛浑老大，再来风月愈凄凉。\n不须陨涕悲邻笛，亦对松筠为感伤。",
        "dynasty": "宋",
        "collection_info": null
    },
    {
        "title": "淮西道中",
        "author": "孔武仲",
        "content": "曾歴光黄岭百寻，悲伤仆马在岖嵚。\n却思前日山行苦，未比今朝车辙深。\n恐转春风成猛雨，喜逢寒色阁轻阴。\n荒陂杳杳无人语，坐拥华貂只苦吟。",
        "dynasty": "宋",
        "collection_info": null
    },
    {
        "title": "暖轿二首  其一",
        "author": "孔武仲",
        "content": "双袖深笼两脚垂，朝寒乘快度荒陂。\n春风浩浩无边际，似驾乌云过海时。",
        "dynasty": "宋",
        "collection_info": null
    },
    {
        "title": "暖轿二首  其二",
        "author": "孔武仲",
        "content": "淮山万点雨晴初，日日寒帷望太虚。\n野阔天低今可压，闭帘无事只看书。",
        "dynasty": "宋",
        "collection_info": null
    },
    {
        "title": "蔡州  其一",
        "author": "孔武仲",
        "content": "亭下湖光凝不流，银灯玉斚缀绸缪。\n主人今是真黄覇，民誉仍推郭细侯。",
        "dynasty": "宋",
        "collection_info": null
    },
    {
        "title": "蔡州  其二",
        "author": "孔武仲",
        "content": "忆曾醉看仙翁树，骑马重来二十年。\n百尺湖台蘸春渌，月华依旧到樽前。",
        "dynasty": "宋",
        "collection_info": null
    },
    {
        "title": "寄信守王子明  其一",
        "author": "孔武仲",
        "content": "清香一炷道家仪，贝叶云籖自诵持。\n尽是铃斋潇洒趣，红尘奔走尔为谁。",
        "dynasty": "宋",
        "collection_info": null
    },
    {
        "title": "寄信守王子明  其二",
        "author": "孔武仲",
        "content": "年来江上苦多风，匹马关山重復重。\n须信心闲为乐地，主人窗槛有仙峰。",
        "dynasty": "宋",
        "collection_info": null
    },
    {
        "title": "答元珍见赠",
        "author": "孔武仲",
        "content": "汴柳毵毵緑蔽河，春城旅舍数相过。\n一闻高论烦襟豁，更捧新诗雅贶多。\n清鉴欲回荆玉价，芜音难断郢人歌。\n儒林志业期千古，旧事惭君话决科。",
        "dynasty": "宋",
        "collection_info": null
    },
    {
        "title": "和竹元珍夜雨",
        "author": "孔武仲",
        "content": "帝城尘土热如汤，喜有残宵雨送凉。\n旅枕梦云萦宋玉，空阶诗思感何郎。\n香迷旧径烟初断，灯倚轻寒焰不长。\n明日御沟应更好，一番晴色弄垂杨。",
        "dynasty": "宋",
        "collection_info": null
    },
    {
        "title": "和竹元珍寒食次韵",
        "author": "孔武仲",
        "content": "覉旅看春色，清明客帝乡。\n花开禁苑密，柳袅御沟长。\n玉勒无余地，钿车有剩香。\n尘埃不可久，归梦楚山傍。",
        "dynasty": "宋",
        "collection_info": null
    },
    {
        "title": "旅枕",
        "author": "孔武仲",
        "content": "旅枕春风底，翛然一梦惊。\n漏移清禁远，天入小窗明。\n桂玉梁园费，山椒楚客情。\n萧条过百五，犹有卖花声。",
        "dynasty": "宋",
        "collection_info": null
    },
    {
        "title": "上已与江梅叔游城西",
        "author": "孔武仲",
        "content": "禁园灵沼酿风光，恩许游人入醉乡。\n天上仙葩迷阆苑，月中清气泻银潢。\n觞浮曲水青春暮，人在瀛洲白日长。\n却望宜秋指归路，觚棱金碧正斜阳。",
        "dynasty": "宋",
        "collection_info": null
    },
    {
        "title": "和竹元珍僧舍牡丹次韵",
        "author": "孔武仲",
        "content": "知到东隣赏牡丹，高僧防客颇艰难。\n鲜妍自是天花种，僻静应无俗眼看。\n叶似蟠桃相隠覆，蘂随飞蝶渐凋残。\n新诗清苦如郊岛，肯羡侯家一醉欢。",
        "dynasty": "宋",
        "collection_info": null
    },
    {
        "title": "送郑无欲改官知合江县二首  其一",
        "author": "孔武仲",
        "content": "晓闢未央宫，千袍拥赭红。\n分班百寮底，得邑万山中。\n丽笔元摛锦，新章更绾铜。\n定应随驿召，不久滞巴东。",
        "dynasty": "宋",
        "collection_info": null
    },
    {
        "title": "送郑无欲改官知合江县二首  其二",
        "author": "孔武仲",
        "content": "马踏榆阴出汉关，邦人欣见锦衣还。\n东川却指旧游处，北阙犹萦旅梦间。\n神女断云低楚峡，子规啼月惨巴山。\n知君利刃曾磨试，囹圄应从到日閒。",
        "dynasty": "宋",
        "collection_info": null
    },
    {
        "title": "呈竹元珍",
        "author": "孔武仲",
        "content": "一室萧然傍禁城，尘埃不到旅懐清。\n水流红片知花落，雨浥苍苔见笋生。\n感物己怜春寂寞，辞家忆是岁峥嵘。\n知君亦有淹留叹，归梦西随杜宇声。",
        "dynasty": "宋",
        "collection_info": null
    },
    {
        "title": "榴花分题",
        "author": "孔武仲",
        "content": "东京石榴好，几处照楼台。\n秀色裙难学，幽香蝶不来。\n连枝成幄幕，着子尽琼瑰。\n乞取当窗种，年年四季开。",
        "dynasty": "宋",
        "collection_info": null
    },
    {
        "title": "经父云自到京止得一书颇懐忧想因寄",
        "author": "孔武仲",
        "content": "万事峥嵘不自由，年来书信最绸缪。\n雁飞玉塞无多地，人望神都正倚楼。\n祗恐邉风多浩荡，故令音驿每迟留。\n何如欵段相随出，乡曲长为马少游。",
        "dynasty": "宋",
        "collection_info": null
    },
    {
        "title": "同赋京尘",
        "author": "孔武仲",
        "content": "白日临黄道，红尘满玉京。\n长风吹不尽，骤雨洒还清。\n不放虚空快，应同世界生。\n随时势用壮，度隙体能轻。\n舞榭凝添恨，歌梁堕趁声。\n沧浪归有计，行矣濯吾缨。",
        "dynasty": "宋",
        "collection_info": null
    },
    {
        "title": "同赋虎帧",
        "author": "孔武仲",
        "content": "何事斑然虎，来依静者堂。\n英姿犹詟物，画手必殊常。\n快笔挥如雨，新缣洗似霜。\n浅山迎暮黯，丛苇得秋黄。\n炳焕霞纹缛，晶荧镜目光。\n前趋疑抟取，却顾尚摧藏。\n仙子休骑去，将军莫射伤。\n相随千里客，更欲卷还乡。",
        "dynasty": "宋",
        "collection_info": null
    },
    {
        "title": "赠程瓌",
        "author": "孔武仲",
        "content": "识尽公卿更食贫，苍髯瘦骨走京尘。\n高谈亦与时多忤，屡中方知术有神。\n前会渺茫浑不记，远游萧索復相亲。\n疑公别得壶中趣，回首人间二十春。",
        "dynasty": "宋",
        "collection_info": null
    },
    {
        "title": "筠州张氏追远堂",
        "author": "孔武仲",
        "content": "惨淡佳城侧，穹隆百尺堂。\n岁时如过隙，松柏已成行。\n玉笋登盘美，琼醅入奠香。\n英灵似明月，时到此山傍。",
        "dynasty": "宋",
        "collection_info": null
    },
    {
        "title": "同赋蚊",
        "author": "孔武仲",
        "content": "生长虽微细，翾飞逐盛阳。\n吾身非鐡石，尔觜太铦刚。\n戢戢朝藏壁，喧喧暮满房。\n灯前已环绕，檐角尚悠扬。\n纱眼能缘过，冰肤亦噬伤。\n用心均货殖，损物亚螟蝗。\n栖宿么虫巧，追擒蝙蝠忙。\n秋风动天地，尔辈更凄凉。",
        "dynasty": "宋",
        "collection_info": null
    },
    {
        "title": "同赋李梦符酒斗",
        "author": "孔武仲",
        "content": "酒斗公家物，规摹取自然。\n无时挹香酎，有象挂高天。\n緑玉烧为撇，黄金打作船。\n何如学嘉量，深注瓦樽前。",
        "dynasty": "宋",
        "collection_info": null
    },
    {
        "title": "留别真戒讲师",
        "author": "孔武仲",
        "content": "假山砌叠真相似，双竹浇培画不如。\n万屋尘嚣无间断，一轩气象自清虚。\n持斋欲趁龙华会，升座能翻贝叶书。\n官罢亦将辞北阙，携笻先访故人居。",
        "dynasty": "宋",
        "collection_info": null
    },
    {
        "title": "次韵和欧勉甫见送",
        "author": "孔武仲",
        "content": "抱关委吏可忘年，而况吾徒志圣贤。\n策马渐随南去雁，寄声应有北归船。\n无情尺水犹能鍳，有志精金尚可镌。\n愿以此心推一邑，他时不负赠行篇。",
        "dynasty": "宋",
        "collection_info": null
    },
    {
        "title": "题报慈寺花药园",
        "author": "孔武仲",
        "content": "少时随众蹂京尘，曾倚朱栏看晚春。\n二十年间头半白，方知花木觧磨人。",
        "dynasty": "宋",
        "collection_info": null
    },
    {
        "title": "胜师堂双竹",
        "author": "孔武仲",
        "content": "累石为峰太谨严，故排双竹闢修纎。\n天风似亦喜清净，时袅枝梢为埽檐。",
        "dynasty": "宋",
        "collection_info": null
    },
    {
        "title": "骤雨",
        "author": "孔武仲",
        "content": "骤雨随风入汉关，倾都驩喜破愁颜。\n电光犹恐龙潜伏，闪烁余辉遶壁间。",
        "dynasty": "宋",
        "collection_info": null
    },
    {
        "title": "出京",
        "author": "孔武仲",
        "content": "整顿归装夜不眠，篮舆出趁早凉天。\n东南爽气来相逼，叶底初闻一片蝉。",
        "dynasty": "宋",
        "collection_info": null
    },
    {
        "title": "早食鐡佛寺",
        "author": "孔武仲",
        "content": "破壁题名满，往还如置邮。\n山河万里道，车马片时休。\n白日初腾晓，凉蝉已唤秋。\n便添山野兴，咫尺帝王州。",
        "dynasty": "宋",
        "collection_info": null
    },
    {
        "title": "寄林次中",
        "author": "孔武仲",
        "content": "晓踏朱仙月，还思昨日诗。\n尚携漫刺谒，不爽故人期。\n宫阙觚棱失，山河向背移。\n悠悠芳草路，恰似别家时。",
        "dynasty": "宋",
        "collection_info": null
    },
    {
        "title": "鄢陵界中",
        "author": "孔武仲",
        "content": "古县居人少，归轩喜气多。\n连天皆秫黍，盖水有莲荷。\n宿雨云容薄，微风日气和。\n征行不辞远，所得是吟哦。",
        "dynasty": "宋",
        "collection_info": null
    },
    {
        "title": "侯塘渡",
        "author": "孔武仲",
        "content": "空山宿雨涨前溪，芳草连云欲渡时。\n落日人心急星火，招招舟子更来迟。",
        "dynasty": "宋",
        "collection_info": null
    },
    {
        "title": "田间",
        "author": "孔武仲",
        "content": "百顷陂田过雨清，新秧漠漠似苔生。\n津梁只欲凭忠信，南去无心问耦耕。",
        "dynasty": "宋",
        "collection_info": null
    },
    {
        "title": "罗港",
        "author": "孔武仲",
        "content": "八节滩头驻马蹄，淙淙流水日沉西。\n岁时久己成陈迹，风景全然似此溪。\n兰棹倚洲人竞过，篮舆索笔我閒题。\n桃源仙境今何在，懊恼娇鸎向暮啼。",
        "dynasty": "宋",
        "collection_info": null
    },
    {
        "title": "遇行人",
        "author": "孔武仲",
        "content": "我託南车去，君挐北辔还。\n相看一梦裏，好入画图间。",
        "dynasty": "宋",
        "collection_info": null
    },
    {
        "title": "晚行",
        "author": "孔武仲",
        "content": "客子念家意，远行投驿心。\n乱鸦争噪晚，宿鸟已归林。\n渐觉残阳尽，更忧前港深。\n云师颇知足，久久困狂霖。",
        "dynasty": "宋",
        "collection_info": null
    },
    {
        "title": "过淮",
        "author": "孔武仲",
        "content": "积雨虽收霁，清淮更渺茫。\n地形真水府，波面似钱塘。\n云日侵衣淡，天风入袖凉。\n轻舆过南岸，转觉近家乡。",
        "dynasty": "宋",
        "collection_info": null
    },
    {
        "title": "关山五首  其一",
        "author": "孔武仲",
        "content": "晓上春风第一楂，豁然披眼尽天涯。\n原田极望人稀少，掩映茅篁数十家。",
        "dynasty": "宋",
        "collection_info": null
    },
    {
        "title": "关山五首  其二",
        "author": "孔武仲",
        "content": "岭尽还临水，溪穷又有山。\n人游明镜裏，鸟语白云间。",
        "dynasty": "宋",
        "collection_info": null
    },
    {
        "title": "关山五首  其三",
        "author": "孔武仲",
        "content": "少妇织新丝，人来不下机。\n斜阳过茅屋，郎亦采樵归。",
        "dynasty": "宋",
        "collection_info": null
    },
    {
        "title": "关山五首  其四",
        "author": "孔武仲",
        "content": "北地樵苏寸草空，不如烧炭此山中。\n良材合抱随斤斧，岂顾区区栎与枫。",
        "dynasty": "宋",
        "collection_info": null
    },
    {
        "title": "关山五首  其五",
        "author": "孔武仲",
        "content": "山溪百转水泠泠，栽插新秧次第成。\n风赶緑茸无断处，他时粒粒是香秔。",
        "dynasty": "宋",
        "collection_info": null
    },
    {
        "title": "万松亭",
        "author": "孔武仲",
        "content": "郁郁青山夹路松，行人笑语緑阴中。\n排云架壑无余地，洒面侵襟有好风。\n一日劳心非欲速，千年流惠亦何穷。\n我来俯仰寻遗爱，更喜清虚万虑空。",
        "dynasty": "宋",
        "collection_info": null
    },
    {
        "title": "听蝉",
        "author": "孔武仲",
        "content": "畏日流金不断声，松风涧水助泠泠。\n我来萧散无余事，得倚篮舆细细听。",
        "dynasty": "宋",
        "collection_info": null
    },
    {
        "title": "过马鞍山",
        "author": "孔武仲",
        "content": "足歴黄州百叠山，更无平地只冈峦。\n物皆枯槁非人世，石最崔嵬是马鞍。\n畏日流金红艷艷，乱沙堆雪白漫漫。\n﨑岖出尽聊休息，喜有松声六月寒。",
        "dynasty": "宋",
        "collection_info": null
    },
    {
        "title": "喜至亭",
        "author": "孔武仲",
        "content": "岭路蟠蟠石似龙，亭轩更在最高峰。\n九江山水吾家近，四祖烟霞晚色浓。\n吟兴不惟夸美景，行人当为破愁容。\n前村有酒青帘远，强饮岩间水一钟。",
        "dynasty": "宋",
        "collection_info": null
    },
    {
        "title": "陶子骏佚老堂",
        "author": "孔武仲",
        "content": "不逐渔商不问农，悠然今作鹿皮翁。\n地临白傅荒台畔，人在华胥乐国中。\n一榻远分庐阜月，两轩平揖广寒风。\n杖藜亦欲频还往，肯使清閒併属公。",
        "dynasty": "宋",
        "collection_info": null
    },
    {
        "title": "谒张文思于湖西不见",
        "author": "孔武仲",
        "content": "绿竹阴深屋数间，篮舆来傍古溪边。\n垂杨芳草迷三径，斜日新秋媚一川。\n澎湃直连湓口浪，逍遥如泛剡中船。\n山阴不见戴安道，回首西风亦浩然。",
        "dynasty": "宋",
        "collection_info": null
    },
    {
        "title": "君表自西林还城中以诗二首为别  其一",
        "author": "孔武仲",
        "content": "天上优游侍从臣，还乡昼锦坐生春。\n不矜富贵知余事，同访溪山有故人。\n方外笑谈无畛域，雨余泉石长精神。\n西林路口嗟轻别，善护青云万里身。",
        "dynasty": "宋",
        "collection_info": null
    },
    {
        "title": "君表自西林还城中以诗二首为别  其二",
        "author": "孔武仲",
        "content": "巉巉庐阜秀侵天，有意登临己十年。\n美味君纔尝一脔，明珠我欲探重渊。\n他时白首须归隐，此去青云更着鞭。\n扶杖为公寻好处，往来同径得参禅。",
        "dynasty": "宋",
        "collection_info": null
    },
    {
        "title": "入山三首  其一",
        "author": "孔武仲",
        "content": "冠盖成阴中路迴，独携莲社道人来。\n千岩万壑初相识，分付晴岚面面开。",
        "dynasty": "宋",
        "collection_info": null
    },
    {
        "title": "入山三首  其二",
        "author": "孔武仲",
        "content": "路出西林兴倍长，轻衫短盖入秋阳。\n层崖蔽日多清影，深谷迷人有异香。\n访古不辞穿绝磴，参禅直为遍诸方。\n此身似是辽东鹤，偶逐飞云到故乡。",
        "dynasty": "宋",
        "collection_info": null
    },
    {
        "title": "入山三首  其三",
        "author": "孔武仲",
        "content": "十岁不出还可嗟，经旬遍走梵王家。\n羣仙拍手向人笑，方朔今来何晚耶。",
        "dynasty": "宋",
        "collection_info": null
    },
    {
        "title": "山间三首  其一",
        "author": "孔武仲",
        "content": "江城八月苦炎晖，潇洒山间挟纩时。\n峰顶宝林俱胜绝，篮舆从此上天池。",
        "dynasty": "宋",
        "collection_info": null
    },
    {
        "title": "山间三首  其二",
        "author": "孔武仲",
        "content": "绝壁藤萝喜可攀，更无平地只青山。\n路回亦有虚明处，江北江南指掌间。",
        "dynasty": "宋",
        "collection_info": null
    },
    {
        "title": "山间三首  其三",
        "author": "孔武仲",
        "content": "柔条细叶谩成丛，亦有悬崖出小红。\n欲试金丹求不死，灵苖应在此山中。",
        "dynasty": "宋",
        "collection_info": null
    },
    {
        "title": "峰顶",
        "author": "孔武仲",
        "content": "苦霰悲风作斧斤，千秋松竹损精神。\n似闻犬吠白云外，犹有秦时避世人。",
        "dynasty": "宋",
        "collection_info": null
    },
    {
        "title": "锦绣谷二首  其一",
        "author": "孔武仲",
        "content": "江城已月芳菲尽，残紫深绯到谷中。\n最是庐山佳丽处，我来萧飒已秋风。",
        "dynasty": "宋",
        "collection_info": null
    },
    {
        "title": "锦绣谷二首  其二",
        "author": "孔武仲",
        "content": "帝忆庐山万玉妃，狂风浩荡唤春归。\n繁华过眼一朝尽，惟有珍禽无数飞。",
        "dynasty": "宋",
        "collection_info": null
    },
    {
        "title": "归宗寺",
        "author": "孔武仲",
        "content": "海会寮中略问禅，高僧刚道语难传。\n却询耶舍罗那事，俯仰人间七百年。",
        "dynasty": "宋",
        "collection_info": null
    },
    {
        "title": "自归宗入灵溪观  其一",
        "author": "孔武仲",
        "content": "紫霄峰下有禅林，瓦结青瑶地布金。\n闻道灵溪纔咫尺，携笻不觉后山深。",
        "dynasty": "宋",
        "collection_info": null
    },
    {
        "title": "自归宗入灵溪观  其二",
        "author": "孔武仲",
        "content": "石桥横路水溅溅，百尺琳宫馆列仙。\n闻有秦人来避世，至今修竹上参天。",
        "dynasty": "宋",
        "collection_info": null
    },
    {
        "title": "瀑布六首  其一",
        "author": "孔武仲",
        "content": "悬崖倾注自成川，六月溪风为肃然。\n不是化工移用巧，尾闾应亦有穷年。",
        "dynasty": "宋",
        "collection_info": null
    },
    {
        "title": "瀑布六首  其二",
        "author": "孔武仲",
        "content": "山头飞瀑海中潮，此理谁能问泬寥。\n秪恐分流从月窟，桂香无限到西桥。",
        "dynasty": "宋",
        "collection_info": null
    },
    {
        "title": "瀑布六首  其三",
        "author": "孔武仲",
        "content": "晴天如练雨成雷，飞洒青空亦快哉。\n推倒西峰一百丈，试观河汉所从来。",
        "dynasty": "宋",
        "collection_info": null
    },
    {
        "title": "瀑布六首  其四",
        "author": "孔武仲",
        "content": "沉浮又似缀汀鸥，石齿横斜咽復流。\n莫放阴云遮洞府，最宜明月挂高秋。",
        "dynasty": "宋",
        "collection_info": null
    },
    {
        "title": "瀑布六首  其五",
        "author": "孔武仲",
        "content": "接石为槽遶画檐，清风爽气坐来添。\n恰从天外为飞瀑，又向人间作水帘。",
        "dynasty": "宋",
        "collection_info": null
    },
    {
        "title": "瀑布六首  其六",
        "author": "孔武仲",
        "content": "窈窕东注壑，舒徐南入江。\n寄声沧海若，高洁此难双。",
        "dynasty": "宋",
        "collection_info": null
    },
    {
        "title": "玉渊亭龙潭",
        "author": "孔武仲",
        "content": "清潭千古照悬崖，崖上飞流动地来。\n咫尺语言闻不得，夕阳佳景更徘徊。",
        "dynasty": "宋",
        "collection_info": null
    },
    {
        "title": "晚坐三峡桥",
        "author": "孔武仲",
        "content": "雨施雷音动十方，檀那奔走助津梁。\n泉舂石窦千秋白，风扫松桥六月凉。\n泼泼小鱼生处乐，溅溅余濑静中忙。\n尘襟正欲留潇洒，坐听清音到夕阳。",
        "dynasty": "宋",
        "collection_info": null
    },
    {
        "title": "杂题二首  其一",
        "author": "孔武仲",
        "content": "青青矗矗水萦回，散入溪田媚復哀。\n天上清音难猝记，兹游悔不负琴来。",
        "dynasty": "宋",
        "collection_info": null
    },
    {
        "title": "杂题二首  其二",
        "author": "孔武仲",
        "content": "曲涧低泉左右鸣，步虚宫殿响琚珩。\n清风杳不知来处，散入松间作凤笙。",
        "dynasty": "宋",
        "collection_info": null
    },
    {
        "title": "至新息寄四弟",
        "author": "孔武仲",
        "content": "江上分飞已隔年，春风初转月初圆。\n今宵相望长淮北，只有星河共一天。",
        "dynasty": "宋",
        "collection_info": null
    },
    {
        "title": "送殷父弟知衡州",
        "author": "孔武仲",
        "content": "浮云富贵本无情，出守衡阳地望清。\n陇亩良田多乐岁，江山秀气入重城。\n铃斋宴衎茶罇佚，棠荫优游狱讼平。\n应念区区大梁客，朝衣颠倒趁鸡鸣。",
        "dynasty": "宋",
        "collection_info": null
    },
    {
        "title": "李公择山房  其一",
        "author": "孔武仲",
        "content": "碧落仙官侍玉除，至今遗迹在匡庐。\n当时兄弟俱年少，他日归荣比二疏。",
        "dynasty": "宋",
        "collection_info": null
    },
    {
        "title": "李公择山房  其二",
        "author": "孔武仲",
        "content": "松篁入路水溅溅，自是庐山小洞天。\n尽道秀才心好静，谁知风骨是真仙。",
        "dynasty": "宋",
        "collection_info": null
    },
    {
        "title": "陈翰林游天池约相会于栖贤久之不至",
        "author": "孔武仲",
        "content": "庐阜西头是谪仙，篮舆正欲上青天。\n霓旌羽盖何时返，怅望洪崖阻拍肩。",
        "dynasty": "宋",
        "collection_info": null
    },
    {
        "title": "寄南康徐大夫",
        "author": "孔武仲",
        "content": "山南泉石有余清，几日篮舆天上行。\n亦欲西园伴飞盖，龎公不惯入州城。",
        "dynasty": "宋",
        "collection_info": null
    },
    {
        "title": "白鹤观",
        "author": "孔武仲",
        "content": "洞天人远矣，琳馆有遗踪。\n愿弃人间事，优游慕赤松。",
        "dynasty": "宋",
        "collection_info": null
    },
    {
        "title": "慧日寺  其一",
        "author": "孔武仲",
        "content": "山外归来酒半酣，衣襟翠色贮烟岚。\n泉声自是小三峡，林色可名东万杉。",
        "dynasty": "宋",
        "collection_info": null
    },
    {
        "title": "慧日寺  其二",
        "author": "孔武仲",
        "content": "江面深沉带地流，清风爽气入层楼。\n倚栏却认登浮玉，平看沧溟万里秋。",
        "dynasty": "宋",
        "collection_info": null
    },
    {
        "title": "答李景文见寄",
        "author": "孔武仲",
        "content": "金沙会面慰飘蓬，况得连朝笑语同。\n纵饮不知明月堕，纳凉尤爱小轩东。\n邮亭送别凄凉后，江郭凭栏怅望中。\n两幅新诗尤俊迈，泠然醒我以清风。",
        "dynasty": "宋",
        "collection_info": null
    },
    {
        "title": "维那观师以偈示余求诗为赠因成两绝句  其一",
        "author": "孔武仲",
        "content": "扰扰长途策马回，柴门寂寞昼慵开。\n清香一炷茶一啜，赖有高人数往来。",
        "dynasty": "宋",
        "collection_info": null
    },
    {
        "title": "维那观师以偈示余求诗为赠因成两绝句  其二",
        "author": "孔武仲",
        "content": "夹路长松緑荫繁，送君从此入幽关。\n铜缾锡杖无拘繫，正好窥寻瀑水源。",
        "dynasty": "宋",
        "collection_info": null
    },
    {
        "title": "黄州夜泊听水声因为绝句以广欧阳公诗话",
        "author": "孔武仲",
        "content": "泠然非徴亦非商，夜久清音入梦长。\n人道官蛙成鼓吹，我知风水是霓裳。",
        "dynasty": "宋",
        "collection_info": null
    },
    {
        "title": "黄州二首  其一",
        "author": "孔武仲",
        "content": "客路深秋一转蓬，淮天牢落此将穷。\n城开云水苍茫处，人在茅篁掩映中。\n对岸武昌风月近，千年赤壁是非空。\n悠悠陈迹慵开口，谩把筠竿伴钓翁。",
        "dynasty": "宋",
        "collection_info": null
    },
    {
        "title": "黄州二首  其二",
        "author": "孔武仲",
        "content": "山上泉声风雨来，门前峰色画屏开。\n仙居洞裏桃花古，不是刘郎去后栽。",
        "dynasty": "宋",
        "collection_info": null
    },
    {
        "title": "吴章岭作",
        "author": "孔武仲",
        "content": "庐山北转是吴章，岩草纷纷静有香。\n洞口流泉似相送，人间天上莫相忘。",
        "dynasty": "宋",
        "collection_info": null
    },
    {
        "title": "送僧惠芝归东林",
        "author": "孔武仲",
        "content": "东林开士解谈禅，共住千岩万壑前。\n回首归云不知处，林间相遇是何年。",
        "dynasty": "宋",
        "collection_info": null
    },
    {
        "title": "成化县二首  其一",
        "author": "孔武仲",
        "content": "化成真化出，绝险起朱栏。\n直下临无处，江城一掬看。",
        "dynasty": "宋",
        "collection_info": null
    },
    {
        "title": "成化县二首  其二",
        "author": "孔武仲",
        "content": "登览多清兴，衣襟有白云。\n松风不知际，仙籁坐中闻。",
        "dynasty": "宋",
        "collection_info": null
    },
    {
        "title": "五老峰",
        "author": "孔武仲",
        "content": "峻叠起青峰，森然五老翁。\n云将色共古，天与寿无穷。\n突兀巅崖峭，骈罗面势雄。\n三光同孕育，四岳是儿童。\n杰立层霄际，曾经坏刼中。\n梦龄应可锡，图写献尧宫。",
        "dynasty": "宋",
        "collection_info": null
    },
    {
        "title": "次韵答李子约见赠",
        "author": "孔武仲",
        "content": "江县山奇水亦清，古今贤宰继声名。\n施为岂厌地閒僻，学行久推君老成。\n桂籍掇科论世契，锦囊留句荷交情。\n当年入洛多英俊，文彩谁如陆士衡。",
        "dynasty": "宋",
        "collection_info": null
    },
    {
        "title": "晚登庾楼",
        "author": "孔武仲",
        "content": "却从江汉望匡庐，湓口风波日愈疏。\n满瓮尚留桑落酒，登盘今有武昌鱼。\n斜阳柳色明碕岸，纎月波光湿太虚。\n鹦鹉洲前弔豪士，重将词赋为君书。",
        "dynasty": "宋",
        "collection_info": null
    },
    {
        "title": "顺风发江夏",
        "author": "孔武仲",
        "content": "西江风浪夜喧豗，清晓犹闻万籁哀。\n水驿正随衡雁去，云帆初学海鹏开。\n山横别浦跳丸度，席对长澜阵马来。\n快意须防太豪横，斜阳荒港少徘徊。",
        "dynasty": "宋",
        "collection_info": null
    },
    {
        "title": "嘉鱼界中作",
        "author": "孔武仲",
        "content": "楚泽秋穷未有霜，飘然如雁去随阳。\n连空积蔼湖天闇，极目无人水国荒。\n破浪不须论万里，佩兰聊欲寄三湘。\n驼裘更作春晖暖，嬴得瞢腾昼梦长。",
        "dynasty": "宋",
        "collection_info": null
    },
    {
        "title": "巴陵界中作  其一",
        "author": "孔武仲",
        "content": "曲曲秋江滟灔波，直疑乘兴到银河。\n逢人欲问支机石，此去星桥路几多。",
        "dynasty": "宋",
        "collection_info": null
    },
    {
        "title": "巴陵界中作  其二",
        "author": "孔武仲",
        "content": "一别湖湘二十秋，飘然覉旅復萍浮。\n冰霜入鬓殊非壮，星斗罗胸却似愁。\n浊酒放歌朝拊髀，青灯苦学夜悬头。\n惟应此乐无穷已，滚滚沧波尽即休。",
        "dynasty": "宋",
        "collection_info": null
    },
    {
        "title": "留赠上官常用",
        "author": "孔武仲",
        "content": "河梁欲上手重携，冷语南湖百尺堤。\n看即青云开羽翼，莫羞黄绶走尘泥。\n文章炳蔚元摛凤，铓刃纵横暂割鸡。\n欲识长官清浄意，高堂双宇掲曹蹊。",
        "dynasty": "宋",
        "collection_info": null
    },
    {
        "title": "苏子瞻雪堂",
        "author": "孔武仲",
        "content": "古县东边仄径开，先生曾此劚蒿莱。\n鸾凰一去应不返，花柳当年皆自栽。\n画壁苍茫留水墨，朱栏剥落长莓苔。\n邻翁笑我来何暮，检点风烟兴尽回。",
        "dynasty": "宋",
        "collection_info": null
    },
    {
        "title": "罾鱼",
        "author": "孔武仲",
        "content": "野色星辉半有无，曲江舟子夜罾鱼。\n红鳞跃网无钱买，惆怅天涯尺素书。",
        "dynasty": "宋",
        "collection_info": null
    },
    {
        "title": "阳罗矶",
        "author": "孔武仲",
        "content": "石壮山狞不可干，倾江波浪作惊湍。\n残霞一抺吴天晚，正苦扁舟不上滩。",
        "dynasty": "宋",
        "collection_info": null
    },
    {
        "title": "寓目",
        "author": "孔武仲",
        "content": "清湾气象暮潭潭，渔客车罾似引帆。\n三尺鲤鱼投密网，西江虽广尔何堪。",
        "dynasty": "宋",
        "collection_info": null
    },
    {
        "title": "西江",
        "author": "孔武仲",
        "content": "滟滟西江水，朝朝伴我行。\n云天初散豁，秋色正分明。\n鱼逝应相得，鸥来故不惊。\n烟波聊寄适，南北久忘情。",
        "dynasty": "宋",
        "collection_info": null
    },
    {
        "title": "鄂州",
        "author": "孔武仲",
        "content": "緑柳阴阴蔽武昌，汀洲如画引帆樯。\n一江见底自秋色，千里无风正夕阳。\n暂别胜游浑老大，追思前事只凄凉。\n贤豪况有遗踪在，欲买溪山作漫郎。",
        "dynasty": "宋",
        "collection_info": null
    },
    {
        "title": "巴陵官舍二题 潇洒堂",
        "author": "孔武仲",
        "content": "旅平凹处剪荆榛，画栋明窗学隐身。\n政简琴书聊度日，地閒花木为留春。\n一杯浊酒迷今古，五字清吟泣鬼神。\n暂伴登临对佳景，衣襟浑觉减埃尘。",
        "dynasty": "宋",
        "collection_info": null
    },
    {
        "title": "巴陵官舍二题 湖山亭",
        "author": "孔武仲",
        "content": "县山峻绝有新亭，公退时来看洞庭。\n天外微茫二湖合，波心缥缈一峰青。\n非时爽气生云雨，永夜寒光浸斗星。\n千古登临増健笔，投文犹可弔湘灵。",
        "dynasty": "宋",
        "collection_info": null
    },
    {
        "title": "五鼓乘风过洞庭湖日高已至庙下作诗三篇  其一",
        "author": "孔武仲",
        "content": "半掩船篷天淡明，飞帆已背岳阳城。\n飘然一叶乘空度，卧听银潢泻月声。",
        "dynasty": "宋",
        "collection_info": null
    },
    {
        "title": "五鼓乘风过洞庭湖日高已至庙下作诗三篇  其二",
        "author": "孔武仲",
        "content": "北风投晓渐雄豪，椎鼓车帆十丈高。\n枕底洞庭三百里，卧听天乐响丛嘈。",
        "dynasty": "宋",
        "collection_info": null
    },
    {
        "title": "五鼓乘风过洞庭湖日高已至庙下作诗三篇  其三",
        "author": "孔武仲",
        "content": "南津瀺灂夜风微，投晓湖灵更发机。\n想像虚空闻帝乐，逡巡波浪匝天围。\n三湘路指平芜转，两舸帆争白鸟飞。\n却上丛祠荐牲酒，荆云隠隠尚朝晖。",
        "dynasty": "宋",
        "collection_info": null
    },
    {
        "title": "何君表留大舟于浔阳不敢乘既至湘阴寄绝句谢之",
        "author": "孔武仲",
        "content": "洞庭秋水接天流，万斛楼航不易収。\n才力似君方称副，此身只合载渔舟。",
        "dynasty": "宋",
        "collection_info": null
    },
    {
        "title": "将至巴陵",
        "author": "孔武仲",
        "content": "南行应不叹途穷，水驿连翩遇好风。\n远浪飞来千白鹭，轻帆相逐两冥鸿。\n残云日挂苍茫外，平野天垂旷阔中。\n湘浦旧游思一访，肯因莼脍忆江东。",
        "dynasty": "宋",
        "collection_info": null
    },
    {
        "title": "入湘江二绝句  其一",
        "author": "孔武仲",
        "content": "清川曲岸进迟迟，采得菊花三两枝。\n捻弄秋香斜日下，有懐江国去年时。",
        "dynasty": "宋",
        "collection_info": null
    },
    {
        "title": "入湘江二绝句  其二",
        "author": "孔武仲",
        "content": "平沙衬水竹藏云，自古多招薄命人。\n我独远来追所好，是中鱼美緑醅醇。",
        "dynasty": "宋",
        "collection_info": null
    },
    {
        "title": "寄四舍弟",
        "author": "孔武仲",
        "content": "赣水南边北势回，层城中起郁孤台。\n忆初二陆同登此，喜有阿连相继来。\n旧事前游休感叹，清风佳景且徘徊。\n天涯未有从囗日，百里区区亦象雷。",
        "dynasty": "宋",
        "collection_info": null
    },
    {
        "title": "县圃有小城环之北面有邱阜耸出乔木蔽其上盖古战棚也到县之三月得荒径攀援而上视其形势可以为亭北望平野乃增筑之度为四楹公事之隙休息其间",
        "author": "孔武仲",
        "content": "堆案盈庭势未休，灰心聊此作天游。\n剪除榛莽成幽径，支架茅篁接古丘。\n叶密风多能庇暑，云开山出更宜秋。\n西园日涉从今始，谁信民官得自由。",
        "dynasty": "宋",
        "collection_info": null
    },
    {
        "title": "城上亭二首阙  其一",
        "author": "孔武仲",
        "content": "更无人迹逐攀跻，庐岳乌藤手自携。\n沧海谁论六月息，茂林今得一枝栖。\n幽芳满径春难老，翠樾连云日易西。\n况有北郊宜旷望，公余聊此发酰鸡。",
        "dynasty": "宋",
        "collection_info": null
    },
    {
        "title": "城上亭二首阙  其二",
        "author": "孔武仲",
        "content": "湘潭之酒今稍薄，粉白水清亦不恶。\n百钱换得一斗归，復此悠然纵杯酌。\n醉中衡华皆秋毫，肯復刺眼事锥刀。\n层林密叶风力豪，钧天震响春台高。",
        "dynasty": "宋",
        "collection_info": null
    },
    {
        "title": "登城",
        "author": "孔武仲",
        "content": "应俗虽劳甚，登高即旷然。\n日浓花覆地，春静草连天。\n竹坞连山远，湖光带郭偏。\n斯官本閒佚，吾政愧烹鲜。",
        "dynasty": "宋",
        "collection_info": null
    },
    {
        "title": "城上乔木",
        "author": "孔武仲",
        "content": "城上苍虬困不醒，春阳己半未回青。\n只应一夜新雷震，渐放繁枝拥日星。",
        "dynasty": "宋",
        "collection_info": null
    },
    {
        "title": "西园独步二首  其一",
        "author": "孔武仲",
        "content": "茂林新幄翠重重，犹有残花掩映红。\n庭馆渐虚容散涉，时攀园果作狙公。",
        "dynasty": "宋",
        "collection_info": null
    },
    {
        "title": "西园独步二首  其二",
        "author": "孔武仲",
        "content": "官居何以涤冥烦，喜有厅西北涉园。\n白日渐长公事少，红英己尽叶阴繁。\n渌波似镜池能照，巧舌如簧鸟解言。\n风景只随人意好，昔贤何事厌湘沅。",
        "dynasty": "宋",
        "collection_info": null
    },
    {
        "title": "逍遥亭独游",
        "author": "孔武仲",
        "content": "城上飞檐出百寻，回环古木自成阴。\n凉生白昼收团扇，影入斜阳剪碎金。\n茂密却遮西望眼，逍遥未有北归心。\n渊明盛说家园趣，谁信吾园趣更深。",
        "dynasty": "宋",
        "collection_info": null
    },
    {
        "title": "县斋偶书",
        "author": "孔武仲",
        "content": "误恩为邑楚江浔，黾勉初疑力不任。\n吏事妄窥如管豹，归心难过是笼禽。\n低回未遂箕山志，慷慨犹希梁甫吟。\n案牍埽空庭院静，只将趺坐当鸣琴。",
        "dynasty": "宋",
        "collection_info": null
    },
    {
        "title": "轺车馆",
        "author": "孔武仲",
        "content": "野阔天长入望青，眼中虚豁到鸿冥。\n偶从楚俗来同乐，下视湘江笑独醒。\n风紧水光时蹙练，日斜山影半迴屏。\n扁舟过此方年少，老矣重来鬓渐星。",
        "dynasty": "宋",
        "collection_info": null
    },
    {
        "title": "次韵和杨公济见赠三首  其一",
        "author": "孔武仲",
        "content": "虢略先生不讳穷，咏歌尧舜与时逢。\n传呼满道今为使，敛板登门亦见容。\n南浦清波辉玉树，西斋新酿入金钟。\n临分警戒言尤切，似欲驱驰叔夜慵。",
        "dynasty": "宋",
        "collection_info": null
    },
    {
        "title": "次韵和杨公济见赠三首  其二",
        "author": "孔武仲",
        "content": "鲁国鮿生与俗同，何尝孤讦慕龙逢。\n邑佳不及陶彭泽，官小差肩邴曼容。\n故国安栖无一瓦，高堂失养感千钟。\n贤豪见顾何恢廓，自冩新诗慰病慵。",
        "dynasty": "宋",
        "collection_info": null
    },
    {
        "title": "次韵和杨公济见赠三首  其三",
        "author": "孔武仲",
        "content": "清谈衮衮思无穷，浑似饶阳邑下逢。\n霜重湖天初凛冽，夜长樽酒更从容。\n新编自富诗千首，岩邑今饶亩一钟。\n兀坐江城随五斗，肯忧紫囗囗衣慵。",
        "dynasty": "宋",
        "collection_info": null
    },
    {
        "title": "韩公祠堂",
        "author": "孔武仲",
        "content": "曾持金节抚淮壖，磊落英姿正少年。\n万里风鸿看振翼，一时毫素冠凌烟。\n新祠更慰舟人望，遗像仍从幕客传。\n精爽威容俱不冺，今骑箕尾在青天。",
        "dynasty": "宋",
        "collection_info": null
    },
    {
        "title": "送十二兄还江西",
        "author": "孔武仲",
        "content": "匣有青萍笥有书，西风隻影渡江湖。\n剩收岳麓春前景，冩入新诗胜画图。",
        "dynasty": "宋",
        "collection_info": null
    },
    {
        "title": "湘潭二首  其一",
        "author": "孔武仲",
        "content": "禄仕飘然寄楚乡，才能苦短志方强。\n已栽緑柳如彭泽，况有黄金似栎阳。\n风飐湘波天影动，云来衡岳雨声长。\n尚疑卑湿难安处，更起西边百尺堂。",
        "dynasty": "宋",
        "collection_info": null
    },
    {
        "title": "湘潭二首  其二",
        "author": "孔武仲",
        "content": "县街重復俯惊湍，正与湘江咫尺间。\n侵啮最忧东汇水，蔽遮惟有北来山。\n清流倒影楼台壮，白瓦连云市井间。\n捍患持危功不小，亭亭千古镇荒湾。",
        "dynasty": "宋",
        "collection_info": null
    },
    {
        "title": "九月十四日小会",
        "author": "孔武仲",
        "content": "带露葵花贮漆盘，周遭仍簇小鸡冠。\n人生爱赏无时足，但作姚黄魏紫看。",
        "dynasty": "宋",
        "collection_info": null
    },
    {
        "title": "寄范清老二绝  其一",
        "author": "孔武仲",
        "content": "高平处士节尤孤，门掩江边径欲芜。\n诗好未窥新岁集，酒醇犹忆去年壶。",
        "dynasty": "宋",
        "collection_info": null
    },
    {
        "title": "寄范清老二绝  其二",
        "author": "孔武仲",
        "content": "一别浔阳已隔年，官居应接谩纷然。\n南来瀑水倾江海，梦挈尘肝先洗湔。",
        "dynasty": "宋",
        "collection_info": null
    },
    {
        "title": "九月廿二日西馆雨中作",
        "author": "孔武仲",
        "content": "西馆萧然拥罽裘，浑无桃李似潘侯。\n路多緑竹遮栏雨，池有残荷掩映秋。\n蛮獠讴歌逢乐岁，江湖风景忆扁舟。\n衣冠到底为身累，秪慕逍遥寄一丘。",
        "dynasty": "宋",
        "collection_info": null
    },
    {
        "title": "晚兴",
        "author": "孔武仲",
        "content": "吏退公门静，萧然似宴居。\n秋声来簟枕，晚色被庭除。\n仄径窥栖鸟，荒池听跃鱼。\n黄花恼陶令，搔首赋归欤。",
        "dynasty": "宋",
        "collection_info": null
    },
    {
        "title": "宝丰仓秋纳三首  其一",
        "author": "孔武仲",
        "content": "次竹编蓬学缺垣，中门以外蚁回旋。\n羣呼直欲争风疾，快走浑疑踏地穿。\n朱墨乱挥云落手，尘氛横集雪侵颠。\n新年幸有民输乐，心口相期更勉旃。",
        "dynasty": "宋",
        "collection_info": null
    },
    {
        "title": "宝丰仓秋纳三首  其二",
        "author": "孔武仲",
        "content": "彩筹森列羽门兵，衮衮招呼不断声。\n岁计自当平斗甬，年丰今况有坻京。\n争先杂沓人何冗，应物逍遥我自清。\n白日渐斜亭庑静，却临湘水笑尘缨。",
        "dynasty": "宋",
        "collection_info": null
    },
    {
        "title": "宝丰仓秋纳三首  其三",
        "author": "孔武仲",
        "content": "县阔人饶稼，秋成众乐租。\n精粗验丹白，亿万起锱铢。\n足趼谁先到，尻高或妄呼。\n何当寄军令，供亿黑山隅。",
        "dynasty": "宋",
        "collection_info": null
    },
    {
        "title": "寄范清老",
        "author": "孔武仲",
        "content": "日挂西南有薄辉，棱棱霜气犯寒衣。\n不愁斗柄随春转，秪怕梅花学雪飞。\n湘浦波光频送别，湓城山色屡思归。\n高人只在南坡住，好共留钱买钓矶。",
        "dynasty": "宋",
        "collection_info": null
    },
    {
        "title": "湘上二首  其一",
        "author": "孔武仲",
        "content": "满眼青湘浸緑苔，谁家篱援坼寒梅。\n天容婉美霜云薄，己逗春光入望来。",
        "dynasty": "宋",
        "collection_info": null
    },
    {
        "title": "湘上二首  其二",
        "author": "孔武仲",
        "content": "南归曾泛碧湘船，击伏临流似浩然。\n平野几枯残岁草，渌波犹浸旧时天。\n簿书倥偬嗟岩邑，樽酒欢娱忆少年。\n尺水片云今我有，亦当风月为留连。",
        "dynasty": "宋",
        "collection_info": null
    },
    {
        "title": "寄刘贡甫",
        "author": "孔武仲",
        "content": "秀水先生今杰才，﨑岖山径滞蓬莱。\n飞笺岳麓吟秋草，把酒襄阳醉臈梅。\n东郡政声无岂弟，南楼风月且徘徊。\n朝廷选用多英俊，早晚刘郎即到来。",
        "dynasty": "宋",
        "collection_info": null
    },
    {
        "title": "梅径",
        "author": "孔武仲",
        "content": "一径皎无尘，浓酥点烂银。\n园池晴后雪，风景腊中春。\n采蜜蜂时背，偷香蝶命屯。\n都将潇洒格，分付与诗人。",
        "dynasty": "宋",
        "collection_info": null
    },
    {
        "title": "自宝丰仓归",
        "author": "孔武仲",
        "content": "岳云成冻把春寒，十里﨑岖倦往还。\n马上朔风回繫带，雪中微酒见开颜。\n含黄欲坼江边柳，蘸緑相重水上山。\n抛掉一官如粪壌，好随鱼舸此中閒。",
        "dynasty": "宋",
        "collection_info": null
    },
    {
        "title": "与同寮游甘泉苦竹二寺",
        "author": "孔武仲",
        "content": "两寺藏山曲，登临恨阻修。\n平时极目处，今日探春游。\n苦竹经霜老，甘泉带雪流。\n醇醪暖肌骨，归路卸轻裘。",
        "dynasty": "宋",
        "collection_info": null
    },
    {
        "title": "与陈董二君相会于真州经月甚乐诗寄陈董二君兼感存没",
        "author": "孔武仲",
        "content": "平生交友半成尘，想见当年乐会文。\n别泪茫茫添海水，愁懐黯黯塞江云。\n青衫脱去谁同老，白首追随尚有君。\n官暇更将棋子学，他时筹局当功勲。",
        "dynasty": "宋",
        "collection_info": null
    },
    {
        "title": "读王逢原文奇其才择甚精者録为一编",
        "author": "孔武仲",
        "content": "人喜相知自昔然，况君埋玉未多年。\n雄文一读千行泪，青眼相期万古传。\n已掇条枚收美实，更披沙石贮清泉。\n东斋倒掩无人语，火暖灯明手自编。",
        "dynasty": "宋",
        "collection_info": null
    },
    {
        "title": "诗答李时发见贺书省除命渠云尝言矣",
        "author": "孔武仲",
        "content": "倾盖相期自有人，赠言先许出埃尘。\n若非清议曾推輓，安得公朝有选抡。\n州县徒劳虽己厌，置邮传命或非真。\n期公莫算人间事，共醉湘江烂漫春。",
        "dynasty": "宋",
        "collection_info": null
    },
    {
        "title": "次韵和张芸老阻风见寄",
        "author": "孔武仲",
        "content": "闻道征帆却滞留，萧条湘岸正南头。\n春光虽有将归意，野色仍供不尽愁。\n破浪心期元万里，扬帆目送已千舟。\n山斋亦欲君重访，逆水如今是顺流。",
        "dynasty": "宋",
        "collection_info": null
    },
    {
        "title": "送刘明復知鳯翔二首  其一",
        "author": "孔武仲",
        "content": "旧国安黄覇，新邦识细侯。\n皇慈借乡便，舆诵欲公留。\n晓雪骊驹宴，春风画鹢舟。\n皇都朝谒早，天路看鸣驺。",
        "dynasty": "宋",
        "collection_info": null
    },
    {
        "title": "送刘明復知鳯翔二首  其二",
        "author": "孔武仲",
        "content": "先帝开三省，今皇重老成。\n山林招隠逸，巷陌起公卿。\n自古时难遇，吾侯道正行。\n岐山莫望凤，金阁迟飞鸣。",
        "dynasty": "宋",
        "collection_info": null
    },
    {
        "title": "落日",
        "author": "孔武仲",
        "content": "光彩沉沉万木西，青空围出酿燕脂。\n家园正对荒陂望，恰似腾波出海时。",
        "dynasty": "宋",
        "collection_info": null
    },
    {
        "title": "次韵和邓慎思谢刘明復画道林秋景二首  其一",
        "author": "孔武仲",
        "content": "铃斋清话未更端，一埽禅林景趣完。\n缥缈已装新殿塔，萦纡仍引外峰峦。\n冷风有意生空阔，密雪无声下广寒。\n平昔所游今在眼，凄凉疑是梦中看。",
        "dynasty": "宋",
        "collection_info": null
    },
    {
        "title": "次韵和邓慎思谢刘明復画道林秋景二首  其二",
        "author": "孔武仲",
        "content": "以诗博画虽不费，要秋得冬如未完。\n恍疑霰雪满天地，惨若暮气迷峰峦。\n夜堂高张醉魂醒，暑馆偶窥吟魄寒。\n笔端直与造化会，莫作人间毫素看。",
        "dynasty": "宋",
        "collection_info": null
    },
    {
        "title": "留题徐成之和轩",
        "author": "孔武仲",
        "content": "生人情谊贵和光，俸薄官閒寄楚乡。\n杂沓宾朋四方会，优游风月一轩凉。\n杯倾琥珀催人饮，羮暖驼蹄劝客尝。\n景趣己佳心未惬，更栽花竹满池塘。",
        "dynasty": "宋",
        "collection_info": null
    },
    {
        "title": "寄题丁子厚二亭 睦亭",
        "author": "孔武仲",
        "content": "抚族无如睦，开亭意可知。\n庭阶尽兰玉，兄弟即埙箎。\n食有分甘乐，歌谐伐木诗。\n欢心己如此，风景况相宜。",
        "dynasty": "宋",
        "collection_info": null
    },
    {
        "title": "寄题丁子厚二亭 朋来亭",
        "author": "孔武仲",
        "content": "学有青衿聚，亭当緑野开。\n山川二湖曲，宾友四方来。\n乡行求如禹，师门欲望回。\n无轻十室小，长养即高才。",
        "dynasty": "宋",
        "collection_info": null
    },
    {
        "title": "次韵和邓愤思与太守同登清湘楼",
        "author": "孔武仲",
        "content": "郡楼邀会乐丰年，极目山川思浩然。\n才子登临嗟昔别，使君藩屏值新迁。\n前峰緑雾藏丹叶，别浦平沙衬碧涟。\n不但醉吟湘与麓，鲁歌崧汉美周宣。",
        "dynasty": "宋",
        "collection_info": null
    },
    {
        "title": "余尝谓北人不知江湖如南人不习边塞时张芸老在坐中因问",
        "author": "孔武仲",
        "content": "张子胸中莹不疑，江湖边地总曾知。\n波澜沃日漾舟起，霰雪埋空出塞时。\n挂席何妨拾明月，据鞍仍解赋新诗。\n悠然无復拘南北，阵马风樯取次宜。",
        "dynasty": "宋",
        "collection_info": null
    },
    {
        "title": "次韵和王敏仲望祝融峰四首  其一",
        "author": "孔武仲",
        "content": "独立千秋浑不倚，排虚直上似无根。\n履穿尚恐高难及，磴滑犹应险可扪。",
        "dynasty": "宋",
        "collection_info": null
    },
    {
        "title": "次韵和王敏仲望祝融峰四首  其二",
        "author": "孔武仲",
        "content": "斗柄峥嵘宜有概，星榆烂漫岂无根。\n祝融直上应窥见，阊阖虽重亦可扪。",
        "dynasty": "宋",
        "collection_info": null
    },
    {
        "title": "次韵和王敏仲望祝融峰四首  其三",
        "author": "孔武仲",
        "content": "南帝尊严勑六丁，剜湘为砚岳为屏。\n照青迭秀俱来会，惟有中峰在杳冥。",
        "dynasty": "宋",
        "collection_info": null
    },
    {
        "title": "次韵和王敏仲望祝融峰四首  其四",
        "author": "孔武仲",
        "content": "僧居晓看一峰青，迥绝纎尘点画屏。\n会有片云来触石，江湖三日雨冥冥。",
        "dynasty": "宋",
        "collection_info": null
    },
    {
        "title": "思南岳呈运判承议",
        "author": "孔武仲",
        "content": "曾逐篮舆访懒残，楼台萦转在峰峦。\n银灯夜向猊床拜，别殿晨披贝叶看。\n选胜危梯经嶻嵲，登高余思凭栏干。\n归来认是游仙梦，过尽春风料峭寒。",
        "dynasty": "宋",
        "collection_info": null
    },
    {
        "title": "和李时发春日见寄",
        "author": "孔武仲",
        "content": "闻道重湖路未通，悠然身在碧湘中。\n﨑岖水国犹千里，牢落春花已半空。\n江浪溅寒侵小睡，岳云筛雨响疏篷。\n君诗亦说清幽趣，便觉年来气味同。",
        "dynasty": "宋",
        "collection_info": null
    },
    {
        "title": "湘西",
        "author": "孔武仲",
        "content": "文园春晚病无聊，剩欲登临散郁陶。\n远野输凉来宴坐，长冈倾秀入诗毫。\n轻明物态归仙境，咫尺城闉限海涛。\n胜事满前难记忆，戏逢香草缀离骚。",
        "dynasty": "宋",
        "collection_info": null
    },
    {
        "title": "留题毛成叔持月轩",
        "author": "孔武仲",
        "content": "明月来时远，腾腾碧海东。\n云収万里外，人在一轩中。\n光泫池塘路，凉生枕簟风。\n相过喜良夜，莫放酒尊空。",
        "dynasty": "宋",
        "collection_info": null
    },
    {
        "title": "赠长沙僧守节",
        "author": "孔武仲",
        "content": "花木重重鹿苑春，萧然一室坐安贫。\n真乘但要心知灋，喜舍无如药济人。\n増损诸方精古义，窥寻六脉玅通神。\n长沙旅泊无聊赖，诗乞刀圭养病身。",
        "dynasty": "宋",
        "collection_info": null
    },
    {
        "title": "次韵邓慎思见寄",
        "author": "孔武仲",
        "content": "暂寄潇湘百尺船，谁论竈冷突无烟。\n城阴潦积朝慵出，枕底波鸣夜废眠。\n潭府更看花似锦，洞庭将泛水如天。\n相期尽校蓬山藏，不秖东流酹酒仙。",
        "dynasty": "宋",
        "collection_info": null
    },
    {
        "title": "湘中阻风",
        "author": "孔武仲",
        "content": "夜泊湖南岸，晓开天北风。\n愁云来覆渚，白浪起吞空。\n瓮酒霞将薄，瓶花锦带红。\n邻舟如隔海，孤坐寂寥中。",
        "dynasty": "宋",
        "collection_info": null
    },
    {
        "title": "二湘",
        "author": "孔武仲",
        "content": "斯文常绝息，二子振波澜。\n旧国清风在，荒阡古木残。\n苍苔生閟宇，斜日下长竿。\n求福今无数，不将陈蔡看。",
        "dynasty": "宋",
        "collection_info": null
    },
    {
        "title": "登湘阴北寺江亭",
        "author": "孔武仲",
        "content": "古县峨新刹，孤亭占上头。\n野苔侵坐緑，江水带天流。\n丝断湘灵瑟，苹荒帝子洲。\n人寰真是梦，顷刻已千秋。",
        "dynasty": "宋",
        "collection_info": null
    },
    {
        "title": "辞二妃庙",
        "author": "孔武仲",
        "content": "盘空乌鹊噪丛祠，船上行人半起时。\n残月朦朦倾岛屿，南风袅袅透旌旗。\n开帆便欲日千里，别庙仍浇酒一巵。\n岸芷洲兰俱可荐，新声翻入九歌词。",
        "dynasty": "宋",
        "collection_info": null
    },
    {
        "title": "过洞庭二首  其一",
        "author": "孔武仲",
        "content": "朝来四境宿云披，渐放扁舟入渺瀰。\n漠漠衣襟凌水雾，悠悠帘幕挂天丝。\n波平自喜看书穏，风软翻愁出险迟。\n今夜君山兴不浅，登临应及月明时。",
        "dynasty": "宋",
        "collection_info": null
    },
    {
        "title": "过洞庭二首  其二",
        "author": "孔武仲",
        "content": "杳杳湖天极目中，波光日暮两陶镕。\n舟离庙步湾环水，帆指东山缥缈峰。\n昔日南征期饮马，今朝北去想骑龙。\n归来若得醉乡隠，愿化春醪万顷醲。",
        "dynasty": "宋",
        "collection_info": null
    },
    {
        "title": "自君山还岳阳",
        "author": "孔武仲",
        "content": "云山深处望潇湘，岩石沈沈已夕阳。\n却整舟帆凌浩渺，回看城郭似家乡。\n挥戈径欲迴羲驭，散髮今知出吕梁。\n不是浮休动归兴，对眠犹可借禅床。",
        "dynasty": "宋",
        "collection_info": null
    },
    {
        "title": "登涵晖亭",
        "author": "孔武仲",
        "content": "常时洲岛隔波澜，故觅君山直上看。\n罨画园林春减色，水晶宫阙昼添寒。\n州城斜引羣峰小，湖面平吞数泽寛。\n坐久西风响乔木，扁舟思到武陵滩。",
        "dynasty": "宋",
        "collection_info": null
    },
    {
        "title": "藤杖赠张从道",
        "author": "孔武仲",
        "content": "羣木蔚苍苍，乌藤寿最长。\n一朝随翦伐，千里任持将。\n扣触如金石，摧残耐雪霜。\n﨑岖伴蜡屐，閒暇倚岩墙。\n我亦筋骸乏，君方步履强。\n临岐辄分赠，缟纻莫相忘。",
        "dynasty": "宋",
        "collection_info": null
    },
    {
        "title": "入万家园",
        "author": "孔武仲",
        "content": "行尽东南郡，重来访旧居。\n此心能有止，他境更谁如。\n入径看生笋，临池想跃鱼。\n仍贪田舍乐，植杖劝芸锄。",
        "dynasty": "宋",
        "collection_info": null
    },
    {
        "title": "太一宫",
        "author": "孔武仲",
        "content": "江城南畔碧连峰，畴昔贞人寄此中。\n琳宇邃深灵迹在，仙坛牢落杏花空。\n池塘自老琴高鲤，岩谷仍回御冦风。\n共羡碧虚官职好，谁知阴有济民功。",
        "dynasty": "宋",
        "collection_info": null
    },
    {
        "title": "紫极宫黙轩",
        "author": "孔武仲",
        "content": "宴坐寂不语，先生心谓何。\n逍遥疏世味，恬淡养天和。\n一息忘言后，方知得象多。\n壶中藏日月，鼎裏煮山河。",
        "dynasty": "宋",
        "collection_info": null
    },
    {
        "title": "泛清溪入齐山",
        "author": "孔武仲",
        "content": "转轿南堤大阻长，不如乘兴泛轻航。\n园林荫翳清如簟，禽鸟将迎语有簧。\n溪是明河天上去，山疑方丈石中藏。\n衣巾散适心閒暇，更胜登临逐杜郎。",
        "dynasty": "宋",
        "collection_info": null
    },
    {
        "title": "又三绝句  其一",
        "author": "孔武仲",
        "content": "风定南溪映碧虚，扁舟选胜百蟠纡。\n荇花荷叶明人眼，犹记当年入镜湖。",
        "dynasty": "宋",
        "collection_info": null
    },
    {
        "title": "又三绝句  其二",
        "author": "孔武仲",
        "content": "咫尺齐山不易登，力驱烦冗得身轻。\n瑶巅珉洞须寻遍，从此乘风上玉京。",
        "dynasty": "宋",
        "collection_info": null
    },
    {
        "title": "又三绝句  其三",
        "author": "孔武仲",
        "content": "旧游萧索十年余，走遍东南雪满鬚。\n醉洒银鈎题岁月，窥寻犹在壁间无。",
        "dynasty": "宋",
        "collection_info": null
    },
    {
        "title": "登齐山",
        "author": "孔武仲",
        "content": "路出南堤思洒然，乌藤点点破苔圆。\n山腰仄塞元无路，洞底虚无别有天。\n六月清风醒客醉，千丛怪石伴僧禅。\n近人登览方为贵，従此匡庐不直钱。",
        "dynasty": "宋",
        "collection_info": null
    },
    {
        "title": "九华山",
        "author": "孔武仲",
        "content": "扁舟重过九青莲，极目空明思浩然。\n可是画工烦刻画，只因山骨偶枝骈。\n风高迥认龙腾海，云散初疑剑插天。\n剩采太湖嵌孔石，南窗排列伫飞仙。",
        "dynasty": "宋",
        "collection_info": null
    },
    {
        "title": "王文玉出清溪图以示坐客",
        "author": "孔武仲",
        "content": "舟在此溪滨，披图看愈亲。\n须知堂上客，便是画中人。\n潇洒苍葭映，舂容碧浪春。\n秀山旁发派，秋浦净为邻。\n飞鹭来窥影，游鱼可数鳞。\n饮阑须卷去，聊以辟京尘。",
        "dynasty": "宋",
        "collection_info": null
    },
    {
        "title": "翠微亭",
        "author": "孔武仲",
        "content": "蜡屐萦纡洞府间，飞甍仍在最高巅。\n青山东去余无地，黄潦西来正接天。\n太子池塘烟漫漫，紫微踪迹草芊芊。\n松枯朽由来事，莫作常情叹逝川。",
        "dynasty": "宋",
        "collection_info": null
    },
    {
        "title": "铜陵县端午日寄兄弟二首 寄经父",
        "author": "孔武仲",
        "content": "柳浦移舟带雨行，奔波南北是平生。\n忽惊佳节临端午，还记当年客禁城。\n丹杏饤盘深簇火，碧醪倾盏酽堆饧。\n菖蒲角粽俱如旧，何事樽前醉不成。",
        "dynasty": "宋",
        "collection_info": null
    },
    {
        "title": "铜陵县端午日寄兄弟二首 寄季毅",
        "author": "孔武仲",
        "content": "南北飘然各转蓬，佳辰无路笑言同。\n铜壶县冷更微雨，白鹊楼高来远风。\n粽剥雪肤明席上，酒倾玉骨映杯中。\n区区羁旅无欢笑，遥想华堂屡一烘。",
        "dynasty": "宋",
        "collection_info": null
    },
    {
        "title": "清凉寺",
        "author": "孔武仲",
        "content": "白寺荒湾略舣舟，携笻来作上方游。\n何年巧匠开山骨，自古精兵聚石头。\n故垒无人空向久，高堂问话凛生秋。\n云庵快望穷千里，一借澄江洗客忧。",
        "dynasty": "宋",
        "collection_info": null
    },
    {
        "title": "白云庵",
        "author": "孔武仲",
        "content": "青山为路竹为门，千里江风到此轩。\n谁把吴王歌管地，一时分付给孤园。",
        "dynasty": "宋",
        "collection_info": null
    },
    {
        "title": "石城祠",
        "author": "孔武仲",
        "content": "门外云潮去復迴，山头宫殿鏁苍苔。\n清风明月无兴废，白鹭乌鸦自往来。\n百战英雄俱戏剧，悽然空起子山哀。",
        "dynasty": "宋",
        "collection_info": null
    },
    {
        "title": "瓜步解舟",
        "author": "孔武仲",
        "content": "日落怒号息，扁舟従此移。\n巨鳞初脱鼎，劲翮不黏黐。\n歴歴前征路，茫茫北去陂。\n白沙聊繫泊，灯火夜深时。",
        "dynasty": "宋",
        "collection_info": null
    },
    {
        "title": "至樟树店寄徐安道",
        "author": "孔武仲",
        "content": "逼仄东南路，连天紫翠峰。\n微云还掩日，小雨正催农。\n谷鸟投枝急，山花落涧浓。\n意岩今不远，谈笑喜相逢。",
        "dynasty": "宋",
        "collection_info": null
    },
    {
        "title": "次韵和知郡朝奉登禅月台书事二首  其一",
        "author": "孔武仲",
        "content": "物有贱而贵，劝公收桦皮。\n自能全烈火，何用爇香脂。\n山径狂风夜，茅檐密雪时。\n金莲猝难买，唯此颇相宜。",
        "dynasty": "宋",
        "collection_info": null
    },
    {
        "title": "次韵和知郡朝奉登禅月台书事二首  其二",
        "author": "孔武仲",
        "content": "素月寒光好，高斋夜已扄。\n影难穿密纸，光稍泛疏櫺。\n皎洁临书案，朦胧到研屏。\n沈吟忆丹桂，更欲步中庭。",
        "dynasty": "宋",
        "collection_info": null
    },
    {
        "title": "风铎",
        "author": "孔武仲",
        "content": "潇洒当檐铎，凄清不断风。\n高堂人语后，广殿月明中。\n暂歇还归静，重来復满空。\n羣仙鸣玉佩，初下广寒宫。",
        "dynasty": "宋",
        "collection_info": null
    },
    {
        "title": "明妃",
        "author": "孔武仲",
        "content": "碧落千万里，轻云何处来。\n仙衣行缥缈，海鹤去徘徊。\n映日低秦岭，随风过楚台。\n茅檐看不足，更欲上崔嵬。",
        "dynasty": "宋",
        "collection_info": null
    },
    {
        "title": "读经父所作高承制铭因寄之",
        "author": "孔武仲",
        "content": "征路杳无穷，山川掩映中。\n记程知远近，分境识西东。\n倦客似浮梗，轻鞍如去鸿。\n平生惯相遇，转愧坐禅翁。",
        "dynasty": "宋",
        "collection_info": null
    },
    {
        "title": "杂诗四首  其一",
        "author": "孔武仲",
        "content": "春风仰屋卧田庐，海日鲜明柳影疏。\n梦觉不知身处所，此中依约是华胥。",
        "dynasty": "宋",
        "collection_info": null
    },
    {
        "title": "杂诗四首  其二",
        "author": "孔武仲",
        "content": "平日扁舟千里行，朅来无地濯尘缨。\n朝衣趁晓东华路，喜有官桥流水声。",
        "dynasty": "宋",
        "collection_info": null
    },
    {
        "title": "杂诗四首  其三",
        "author": "孔武仲",
        "content": "霞冠鹤氅一道士，梦半留丹三四粒。\n云是月华宫裏人，掌心微带银波湿。",
        "dynasty": "宋",
        "collection_info": null
    },
    {
        "title": "杂诗四首  其四",
        "author": "孔武仲",
        "content": "利绾名驱夜废眠，王城车马日喧阗。\n谁知坦腹春风裏，醉卧墙阴不计年。",
        "dynasty": "宋",
        "collection_info": null
    },
    {
        "title": "早朝遇执政于路",
        "author": "孔武仲",
        "content": "红烛转沙堤，天门仗未齐。\n槐阴勒马待，月在御沟西。",
        "dynasty": "宋",
        "collection_info": null
    },
    {
        "title": "晓过州桥",
        "author": "孔武仲",
        "content": "晓日苍凉宿雾东，蓬莱金碧起浮空。\n沧溟万里排天去，人物纷纷海市中。",
        "dynasty": "宋",
        "collection_info": null
    },
    {
        "title": "祅庙祈晴",
        "author": "孔武仲",
        "content": "丛祠斋澣夜焚香，解带投眠小簟凉。\n云色倚秋犹缥缈，雨声羞晓故摧藏。",
        "dynasty": "宋",
        "collection_info": null
    },
    {
        "title": "陈用之学士挽词二首  其一",
        "author": "孔武仲",
        "content": "礼学康成后，朝廷復有人。\n诗书奏旒扆，轨物锡朱银。\n气象生台阁，光华动搢绅。\n幽途应不憾，朋友自沾巾。",
        "dynasty": "宋",
        "collection_info": null
    },
    {
        "title": "陈用之学士挽词二首  其二",
        "author": "孔武仲",
        "content": "小疾谓可起，斯人今则亡。\n溪山迷故国，妻子寄他乡。\n馆阁应留像，朝廷为给丧。\n荣华虽不满，尚胜贾司仓。",
        "dynasty": "宋",
        "collection_info": null
    },
    {
        "title": "诗送应子发之官吴兴",
        "author": "孔武仲",
        "content": "又向吴兴去，江湖风雪天。\n莱衣归戏綵，俭幕看依莲。\n伉直不随世，低徊今有年。\n谁将华阴土，一为拭龙泉。",
        "dynasty": "宋",
        "collection_info": null
    },
    {
        "title": "曹家巷税居三咏 小椿",
        "author": "孔武仲",
        "content": "渺小墙阴数尺栽，儿童欲拔几徘徊。\n须知造化机闗敏，坐见童童羽扇开。",
        "dynasty": "宋",
        "collection_info": null
    },
    {
        "title": "曹家巷税居三咏 小槐",
        "author": "孔武仲",
        "content": "合抱庭槐已是奇，何年春色长孙枝。\n主张莫使随薪槱，会见繁柯偃盖时。",
        "dynasty": "宋",
        "collection_info": null
    },
    {
        "title": "小井",
        "author": "孔武仲",
        "content": "团团样学天边月，汨汨声迴地底泉。\n剩贮黄金还屋税，此功宁止见山钱。",
        "dynasty": "宋",
        "collection_info": null
    },
    {
        "title": "送祠部刘仪文知颖州",
        "author": "孔武仲",
        "content": "厌逐京师车马尘，乞为林下水边人。\n江湖入梦归心壮，道路生辉使节新。\n岂弟宜民推善政，清閒无讼称天真。\n如闻此府多迁擢，剩醉西湖烂漫春。",
        "dynasty": "宋",
        "collection_info": null
    },
    {
        "title": "板桥辞太母灵轝三首  其一",
        "author": "孔武仲",
        "content": "吉仗凶仪备古今，哀歌仍杂管箫音。\n喧阗四海修同轨，未满君王孝养心。",
        "dynasty": "宋",
        "collection_info": null
    },
    {
        "title": "板桥辞太母灵轝三首  其二",
        "author": "孔武仲",
        "content": "元夕三宫綵仗随，月华灯彩近瑶池。\n连昌故老曾经见，似梦如醒恍自疑。",
        "dynasty": "宋",
        "collection_info": null
    },
    {
        "title": "板桥辞太母灵轝三首  其三",
        "author": "孔武仲",
        "content": "郁郁陵台瑞气多，短箫声裂想悲歌。\n西郊泪尽身先返，唯有心随洛水波。",
        "dynasty": "宋",
        "collection_info": null
    },
    {
        "title": "宋履中学士挽词二首  其一",
        "author": "孔武仲",
        "content": "朝论方知子，哀哉疾不瘳。\n歌闻湘浦些，魂返岱宗游。\n文雅承三世，渊源见九流。\n音容如可接，图像在瀛洲。",
        "dynasty": "宋",
        "collection_info": null
    },
    {
        "title": "宋履中学士挽词二首  其二",
        "author": "孔武仲",
        "content": "迹忝词场旧，官俱瀛府仙。\n过从常永日，推予更忘年。\n素业期三友，幽途隔九泉。\n春明书史富，贵与弟兄贤。",
        "dynasty": "宋",
        "collection_info": null
    },
    {
        "title": "和四弟夏雨",
        "author": "孔武仲",
        "content": "蚕月雨冥冥，愁云满太清。\n庭阶犹积润，沟港更繁声。\n嫩緑应浮野，余凉稍及城。\n隋河今不浅，放艇欲南征。",
        "dynasty": "宋",
        "collection_info": null
    },
    {
        "title": "之官宣城赠毅父次其韵",
        "author": "孔武仲",
        "content": "几夕林声醖造秋，移船回指凤凰楼。\n身疲禁内凝严地，恩与江南爽垲州。\n歴数近城多异境，问知前政尽名流。\n嘉观胜赏应难尽，更为吟哦万古愁。",
        "dynasty": "宋",
        "collection_info": null
    },
    {
        "title": "除宣城守赠元忠毅父次其韵",
        "author": "孔武仲",
        "content": "垂杨正好移舟看，轻舸何妨出沐迟。\n迭嶂双溪虽未歴，白云芳草已相知。",
        "dynasty": "宋",
        "collection_info": null
    },
    {
        "title": "送文潜出守丹阳",
        "author": "孔武仲",
        "content": "山阳惊坐早轩轩，元佑登瀛正少年。\n殿上仍簪侍臣笔，江头新舣使君船。\n吟哦气爽沧溟外，曲步心期白日边。\n守得东南知不负，梦中应作五洲仙。",
        "dynasty": "宋",
        "collection_info": null
    },
    {
        "title": "宝应界中绝句三首  其一",
        "author": "孔武仲",
        "content": "倒景虞渊日，余威泽国霞。\n宵行逐明月，水宿傍人家。",
        "dynasty": "宋",
        "collection_info": null
    },
    {
        "title": "宝应界中绝句三首  其二",
        "author": "孔武仲",
        "content": "泉水秋浮艇，荒陂暮听蝉。\n登瀛从此路，出守已衰年。",
        "dynasty": "宋",
        "collection_info": null
    },
    {
        "title": "宝应界中绝句三首  其三",
        "author": "孔武仲",
        "content": "淮天秋日下，水国晚凉中。\n舟子趋程意，轩轩欲贯虹。",
        "dynasty": "宋",
        "collection_info": null
    },
    {
        "title": "明月亭下作",
        "author": "孔武仲",
        "content": "杳杳芜城起暮钟，亭亭华月照秋容。\n便疑碧海依墙堑，云水情知隔万重。",
        "dynasty": "宋",
        "collection_info": null
    },
    {
        "title": "繫舟长芦作",
        "author": "孔武仲",
        "content": "夜泊长芦星满川，晚来吴楚气昏然。\n云雷相会还成雨，江海交流独舣船。\n废室与人喧白浪，荒村何处起青烟。\n文书满眼従抛弃，却倚蒲团学坐禅。",
        "dynasty": "宋",
        "collection_info": null
    },
    {
        "title": "长芦五绝句  其一",
        "author": "孔武仲",
        "content": "吴楚中间天杳茫，愁霖倾卷水洋洋。\n千帆渡口低鹏翼，海阔风微不敢翔。",
        "dynasty": "宋",
        "collection_info": null
    },
    {
        "title": "长芦五绝句  其二",
        "author": "孔武仲",
        "content": "扁舟昨出国门东，烦暑端如坐甑中。\n一雨一凉皆可喜，只嗔三日打头风。",
        "dynasty": "宋",
        "collection_info": null
    },
    {
        "title": "长芦五绝句  其三",
        "author": "孔武仲",
        "content": "白雾应连沧海东，邻舟相失渺茫中。\n时时客子江头语，社过应须有好风。",
        "dynasty": "宋",
        "collection_info": null
    },
    {
        "title": "长芦五绝句  其四",
        "author": "孔武仲",
        "content": "波声滚滚百川流，七日津亭厌舣舟。\n遥望丛祠烧的乳，美风相遣莫淹留。",
        "dynasty": "宋",
        "collection_info": null
    },
    {
        "title": "长芦五绝句  其五",
        "author": "孔武仲",
        "content": "去尽江湾伴侣船，整帆徐出浦沙边。\n风涛沃日心弥壮，老矣无因似昔年。",
        "dynasty": "宋",
        "collection_info": null
    },
    {
        "title": "诸葛武侯",
        "author": "孔武仲",
        "content": "天下军书动，西南霸气偏。\n太公谋国妙，伊尹佐时专。\n季汉基还立，强吴势外连。\n兵従新节制，志復旧山川。\n霜肃关中晚，春浮渭上天。\n恩威人并附，将相器俱全。\n丑虏羞巾帼，遗音被管絃。\n妖星如不堕，功业管箫前。",
        "dynasty": "宋",
        "collection_info": null
    },
    {
        "title": "宣州吴子权送陵阳酒",
        "author": "孔武仲",
        "content": "梦寐陵阳天上山，曾将心约白云閒。\n仙衔已下青冥裏，尘骨难留缥缈间。\n三尺溪鱼如可控，千年辽鹤尚应还。\n多情别后能论旧，远寄官醪为解颜。",
        "dynasty": "宋",
        "collection_info": null
    },
    {
        "title": "宫词二首  其一",
        "author": "孔武仲",
        "content": "十顷西池碧近天，春深调马教龙船。\n至尊勤政欢嬉少，企望銮舆又七年。",
        "dynasty": "宋",
        "collection_info": null
    },
    {
        "title": "宫词二首  其二",
        "author": "孔武仲",
        "content": "云雾猊香锦绣堆，千官重列序宾仪。\n欲知湛露零萧处，尽在天杯侧劝时。",
        "dynasty": "宋",
        "collection_info": null
    },
    {
        "title": "池州山",
        "author": "孔武仲",
        "content": "水际天边尽画屏，广寒宫阙玉为城。\n南来已为江山助，到此逢山眼更明。",
        "dynasty": "宋",
        "collection_info": null
    },
    {
        "title": "三山矶",
        "author": "孔武仲",
        "content": "矶下长川欲倒流，江豚出没水禽浮。\n凭谁为告诗仙道，今到青天尽处游。",
        "dynasty": "宋",
        "collection_info": null
    },
    {
        "title": "彭泽山",
        "author": "孔武仲",
        "content": "山矶环合闢鲸虬，白水如汤动地流。\n崖崿尽成斤斧迹，当年谁与化工谋。",
        "dynasty": "宋",
        "collection_info": null
    },
    {
        "title": "发彭泽",
        "author": "孔武仲",
        "content": "御风南去觉泠然，今日无惭御冦仙。\n庐岳奇峰将出地，丰城宝气已连天。\n诗书未敢当谋帅，忠信由来可涉川。\n止仗江神扶羽翮，解帆江浦夕阳边。",
        "dynasty": "宋",
        "collection_info": null
    },
    {
        "title": "橙子",
        "author": "孔武仲",
        "content": "秋露凝浆细，朝阳入色深。\n冰虀不须捣，恐碎褭蹄金。",
        "dynasty": "宋",
        "collection_info": null
    },
    {
        "title": "将至湖口作",
        "author": "孔武仲",
        "content": "一帆安穏转汀洲，吞吐波澜画鹢遒。\n三尺龙文光景动，川平何处有蛟虬。",
        "dynasty": "宋",
        "collection_info": null
    },
    {
        "title": "次韵马中玉春日偶成",
        "author": "孔武仲",
        "content": "京都久客忆归频，凖拟江南看早春。\n多病余生万事已，起惊芳意一番新。\n东湖水满鱼应乐，南浦波明柳自匀。\n玉脸芙蕖容易得，要须叮嘱养花人。",
        "dynasty": "宋",
        "collection_info": null
    },
    {
        "title": "草石寺",
        "author": "孔武仲",
        "content": "高士去已久，余踪犹可知。\n竹阴侵晏坐，山影在平池。\n尘蚀参军墨，苔侵相国碑。\n漫寻潇洒趣，俯仰惬心期。",
        "dynasty": "宋",
        "collection_info": null
    },
    {
        "title": "太霞宫",
        "author": "孔武仲",
        "content": "谁氏夸豪力，琳宫一手开。\n光辉动金碧，潇洒绝尘埃。\n煮石洞中火，流霞天上杯。\n篮舆穿翠樾，只为听琴来。",
        "dynasty": "宋",
        "collection_info": null
    },
    {
        "title": "送李端叔定州机宜",
        "author": "孔武仲",
        "content": "才高秖合住蓬瀛，步武优游地望清。\n何事尘埃久京国，却衝雨雪向边城。\n军书落笔千毫秃，谈席挥犀四座倾。\n早晓封章来荐鹗，一鸣从此使人惊。",
        "dynasty": "宋",
        "collection_info": null
    },
    {
        "title": "癸酉腊雪",
        "author": "孔武仲",
        "content": "又见同云合，朝来雪满天。\n寒生梁苑席，兴在越溪船。\n不復风鸣屋，应须泽到泉。\n农家相庆喜，处处亩钟田。",
        "dynasty": "宋",
        "collection_info": null
    },
    {
        "title": "惜竹",
        "author": "孔武仲",
        "content": "老藓墙阴夕照间，何人折我翠琅玕。\n即兹緑叶随尘化，犹有低枝带露残。\n不放云梢侵霰雪，因嗟世故足波澜。\n故园未乏篔筜品，十顷繁阴六月寒。",
        "dynasty": "宋",
        "collection_info": null
    },
    {
        "title": "赠梦符朝议",
        "author": "孔武仲",
        "content": "人笑公衣不浣濯，我惮公心霜雪明。\n青衫仕宦有真气，白首乡闾无恶声。\n相逢回首又再岁，暂去还来观太平。\n何事南归太果决，萧然远作玉溪生。",
        "dynasty": "宋",
        "collection_info": null
    },
    {
        "title": "驾自宣光殿还内",
        "author": "孔武仲",
        "content": "直午开金阙，中天动玉舆。\n千官星拱极，万乘斗回车。\n瑞气春妍后，清风雨霁初。\n鸣鞭嚮寥廓，彩仗正苏舒。\n古礼观瞻始，皇情酌献余。\n书林俊游盛，拜舞烂袍鱼。",
        "dynasty": "宋",
        "collection_info": null
    },
    {
        "title": "景灵宫奉安神考御容",
        "author": "孔武仲",
        "content": "先帝遗弓剑，威灵在九州。\n方悲风驭远，已见月衣游。\n别殿笙歌动，中天彩翠浮。\n觚棱参魏阙，气象拟蓬丘。\n羽卫生幢盖，都人识冕旒。\n吾君孝心远，文考百无忧。",
        "dynasty": "宋",
        "collection_info": null
    },
    {
        "title": "题山光楼",
        "author": "孔武仲",
        "content": "山静围平野，楼高映碧空。\n人居仙岛曲，天入画屏中。\n倚槛云蟾近，倾觞客兴同。\n扁舟期一到，须借五湖风。",
        "dynasty": "宋",
        "collection_info": null
    },
    {
        "title": "芍药",
        "author": "孔武仲",
        "content": "楼上看红药，都城值晚春。\n风葩低永昼，露脸泣芳晨。\n忆昨淮南客，曾为诗社人。\n轻明是楼子，閒澹有天真。\n此地虽都会，兹花莫等伦。\n维扬不復梦，羸马禁城尘。",
        "dynasty": "宋",
        "collection_info": null
    },
    {
        "title": "大风",
        "author": "孔武仲",
        "content": "万窍轩轩渐怒号，坐来浑怕屋山摇。\n洞庭曾听咸池乐，吴会饱闻沧海潮。\n此地风声真有似，残春人意正无聊。\n云师又洒天街雨，明日千宫好上朝。",
        "dynasty": "宋",
        "collection_info": null
    },
    {
        "title": "洪福寺藤架",
        "author": "孔武仲",
        "content": "生长应毫末，敷腴忽十寻。\n繁花春不歇，密叶昼长阴。\n风过龙蛇动，云开洞府深。\n时来学晏坐，朝市不闗心。",
        "dynasty": "宋",
        "collection_info": null
    },
    {
        "title": "读梁武帝纪二首  其一",
        "author": "孔武仲",
        "content": "破除纲纪事虚空，可恨萧家一老翁。\n鱼烂土崩俱自取，不须侯景到江东。",
        "dynasty": "宋",
        "collection_info": null
    },
    {
        "title": "读梁武帝纪二首  其二",
        "author": "孔武仲",
        "content": "鉏决堤防纵怒涛，横流四海尽滔滔。\n单于已入朝阳殿，软语空疑定力高。",
        "dynasty": "宋",
        "collection_info": null
    },
    {
        "title": "楸花",
        "author": "孔武仲",
        "content": "淡薄已无俗，秋高真出羣。\n峨峨掲翠藻，漫漫缀红云。\n远色天街尽，余香省户闻。\n狂风晓来剧，惆怅落纷纷。",
        "dynasty": "宋",
        "collection_info": null
    },
    {
        "title": "送望圣监南岳庙",
        "author": "孔武仲",
        "content": "还乡同赴紫宸朝，笑语从容慰寂寥。\n白髮侵凌今满鑑，青春羁旅旧连镳。\n易江小隠西园在，湘浦新除道路遥。\n老境不堪论契阔，东风官柳乱堤桥。",
        "dynasty": "宋",
        "collection_info": null
    },
    {
        "title": "景灵宫殿多植荼䕷清香远闻",
        "author": "孔武仲",
        "content": "宫殿沈沈鏁碧云，仙葩相倚正敷芬。\n珠帘翠幄知多少，不碍清香处处闻。",
        "dynasty": "宋",
        "collection_info": null
    },
    {
        "title": "送韩密学知定州",
        "author": "孔武仲",
        "content": "闻说公家阅古堂，于今出守似还乡。\n营开细柳旌旗动，山假臙脂苜蓿长。\n北府貔貅瞻玉节，南楼风月寄胡床。\n亲朋出祖无惆怅，早晚韩侯对未央。",
        "dynasty": "宋",
        "collection_info": null
    },
    {
        "title": "游凝祥池同晁无咎作",
        "author": "孔武仲",
        "content": "平时念京国，此地惬幽情。\n杨柳繁无路，鳬鹥远有声。\n郊原斜日下，襟袂好风生。\n把酒须拌醉，还家不隔城。",
        "dynasty": "宋",
        "collection_info": null
    },
    {
        "title": "送郏公甫通判睦州",
        "author": "孔武仲",
        "content": "又向东南去，都门奈若何。\n尘埃京洛久，山水富春多。\n宴俎夸鱼美，书帷待雁过。\n鹏程休暂息，九万看腾波。",
        "dynasty": "宋",
        "collection_info": null
    },
    {
        "title": "游洪福寺",
        "author": "孔武仲",
        "content": "清晨戒童仆，匹马出皇州。\n欲探逍遥趣，因成烂漫游。\n藤萝回昼暝，云雨送春愁。\n傍近绯桃坞，寻春亦少留。",
        "dynasty": "宋",
        "collection_info": null
    },
    {
        "title": "睡椅",
        "author": "孔武仲",
        "content": "非马亦非船，可坐兼可眠。\n客来呼不应，睡美腹便便。\n书慵食饱后，还作定中禅。",
        "dynasty": "宋",
        "collection_info": null
    },
    {
        "title": "次无咎凝祥春游三首  其一",
        "author": "孔武仲",
        "content": "芸编校罢得嬉游，池馆虽春爽似秋。\n同舍病郎追不及，喜传佳句到瀛洲。",
        "dynasty": "宋",
        "collection_info": null
    },
    {
        "title": "次无咎凝祥春游三首  其二",
        "author": "孔武仲",
        "content": "浴日池光初炯炯，三春禽语已关关。\n珍台閒馆波涛接，太液昆明伯仲间。",
        "dynasty": "宋",
        "collection_info": null
    },
    {
        "title": "次无咎凝祥春游三首  其三",
        "author": "孔武仲",
        "content": "奉灵池馆鏁幽深，遗迹凄凉故老心。\n维岳云车时一下，直疑絃管有来音。",
        "dynasty": "宋",
        "collection_info": null
    },
    {
        "title": "游州南同文潜作",
        "author": "孔武仲",
        "content": "峨峨宫殿列仙居，深水方圆气象殊。\n万里舟船会京洛，几人诗酒到蓬壶。\n日斜清弄来幽谷，风定蔫红满緑芜。\n语罢恍然真梦幻，不应天邑有江湖。",
        "dynasty": "宋",
        "collection_info": null
    },
    {
        "title": "馆中桃花",
        "author": "孔武仲",
        "content": "蓬壶深绝鏁方菲，初见仙桃第一枝。\n天近自应风景别，春长莫恨化工迟。\n相重朱户人稀到，半掩香苞蝶未知。\n想像江南今盛发，亦经频雨稍离披。",
        "dynasty": "宋",
        "collection_info": null
    },
    {
        "title": "早春",
        "author": "孔武仲",
        "content": "欲探年光好，春风入酒帘。\n寒威随雪解，芳意逐情添。\n塞雁今回阵，冰鱼稍出潜。\n王孙幽兴动，颜巷自安恬。",
        "dynasty": "宋",
        "collection_info": null
    },
    {
        "title": "谒吴传正因赠",
        "author": "孔武仲",
        "content": "宴坐足观妙，朝归还闭门。\n身居丞相第，室似给孤园。\n竞逐浮云驶，难揩古镜昏。\n相期荷君厚，商榷有清言。",
        "dynasty": "宋",
        "collection_info": null
    },
    {
        "title": "立春晚会呈经父",
        "author": "孔武仲",
        "content": "侍史新从天上归，相逢忻喜着春衣。\n萱芽刺土占芳节，兰醑倾觞乱夕晖。\n兄弟几人华萼聚，岁时经眼羽翰飞。\n东风处处吹嘘到，从此乡园笋蕨肥。",
        "dynasty": "宋",
        "collection_info": null
    },
    {
        "title": "石榴",
        "author": "孔武仲",
        "content": "造物巧雕锼，慇懃在石榴。\n中妍宁暴露，外穏不轻浮。\n露液甘凝蜜，琼房密贮秋。\n非徒适人口，饤坐亦风流。",
        "dynasty": "宋",
        "collection_info": null
    },
    {
        "title": "送何司封知寿州",
        "author": "孔武仲",
        "content": "清淮带城郭，形胜压吴天。\n人苦怀襄后，帝求师帅贤。\n郎官已分竹，画鹢似登仙。\n昨夜惊乌坐，星辉共黯然。",
        "dynasty": "宋",
        "collection_info": null
    },
    {
        "title": "送传正之官礼部",
        "author": "孔武仲",
        "content": "妙道微言早自知，钧衡何事器君迟。\n连墙并屋相从久，耸壑昻霄此去宜。\n画省含香修故事，云台呼仗请私仪。\n想君清直家风在，好为朝廷作伯夷。",
        "dynasty": "宋",
        "collection_info": null
    },
    {
        "title": "十二月朔入局",
        "author": "孔武仲",
        "content": "坐听禅林叩晓钟，官曹遥指禁城东。\n千门洒扫冰镵路，万木号呼叶受风。\n金殿放朝閒虎士，蟾泓挥翰冷瑶宫。\n春晖闭目无多日，预草新文拟送穷。",
        "dynasty": "宋",
        "collection_info": null
    },
    {
        "title": "送欧阳仲勉通判渭州",
        "author": "孔武仲",
        "content": "当年笔战共词场，老大聨袪振鹭行。\n荐牍北来当玉座，轺车西去拥银章。\n潼关晓色云藏市，渭曲春寒菜有霜。\n公退登临多绝唱，解因风月记江乡。",
        "dynasty": "宋",
        "collection_info": null
    },
    {
        "title": "至日拜表",
        "author": "孔武仲",
        "content": "绛阙横霄瑞霭重，千官拜表未央宫。\n琤瑽玉佩侵寒漏，缥缈炉烟压晓风。\n汉历敢期随日永，尧龄共祝与天同。\n贱生亦与华封祝，遥望清光斗极中。",
        "dynasty": "宋",
        "collection_info": null
    },
    {
        "title": "送希甫使蜀",
        "author": "孔武仲",
        "content": "汉节西南出，征鞍万里賖。\n清朝早扬歴，远使更光华。\n山壮蚕丛国，云深杜宇家。\n暂宣寛大诏，恩信及天涯。",
        "dynasty": "宋",
        "collection_info": null
    },
    {
        "title": "苦寒",
        "author": "孔武仲",
        "content": "十年被冷东南方，未惯清寒客帝乡。\n碧落有声飞夜霰，轻裘无力拒晨霜。\n鲸依海冻先摧鬛，雁起边沙易失行。\n蒲柳脆肌尤不耐，暂凭杯酒作春阳。",
        "dynasty": "宋",
        "collection_info": null
    },
    {
        "title": "大雪",
        "author": "孔武仲",
        "content": "穷年阙雨谩悲歌，喜见凌晨雪意多。\n天上乱花初翦玉，楼头密影已翻波。\n轮蹄着路纤尘断，庭宇无风凛气和。\n寄语云师勤覆护，莫令光景漏银河。",
        "dynasty": "宋",
        "collection_info": null
    },
    {
        "title": "寓目",
        "author": "孔武仲",
        "content": "啾啾黄雀在枝间，岁晚荒郊怨苦寒。\n容易惊飞无处所，人家曾借画图看。",
        "dynasty": "宋",
        "collection_info": null
    },
    {
        "title": "立春日",
        "author": "孔武仲",
        "content": "开岁春寒便有花，官閒只饮酒如霞。\n殿门促贺新幡胜，书馆年来事事嘉。",
        "dynasty": "宋",
        "collection_info": null
    },
    {
        "title": "次韵瀛倅邓慎思见寄",
        "author": "孔武仲",
        "content": "官是麟台却佐州，蓬瀛俱称列仙游。\n忆分晓色趋天阙，想对春风倚郡楼。\n书付塞鸿应易到，人如陇水正分流。\n江湖未有归耕处，何日相逢说旅愁。",
        "dynasty": "宋",
        "collection_info": null
    },
    {
        "title": "初赐幡胜戏和诸公二首  其一",
        "author": "孔武仲",
        "content": "镂幡翦胜喜倾朝，不问纡蓝与珥貂。\n羣玉参差排晚日，万花琐碎动春霄。\n蕙风已转东郊緑，柳雪犹低北苑条。\n从此恩波与温律，併随歌颂入咸韶。",
        "dynasty": "宋",
        "collection_info": null
    },
    {
        "title": "初赐幡胜戏和诸公二首  其二",
        "author": "孔武仲",
        "content": "拜赐匆匆早上朝，公卿前列尽金貂。\n日留爱景明双阙，春逐恩辉下九霄。\n灵沼轻凘犹覆水，上林微緑已萦条。\n自惭羽翮非鸾凤，亦预彤庭舞舜韶。",
        "dynasty": "宋",
        "collection_info": null
    },
    {
        "title": "冬至夜饮",
        "author": "孔武仲",
        "content": "翠帟排银烛，金炉飘篆香。\n人情感佳节，天气踏新阳。\n醉怯醇醪酒，寒知碧瓦霜。\n明朝指天阙，万寿献君王。",
        "dynasty": "宋",
        "collection_info": null
    },
    {
        "title": "至节小雨",
        "author": "孔武仲",
        "content": "半醉听银漏，轻寒解罽裘。\n新阳万物动，小雨五更收。\n宿润青槐道，晨辉紫禁楼。\n皇恩与天泽，浑逐管絃流。",
        "dynasty": "宋",
        "collection_info": null
    },
    {
        "title": "游建隆观",
        "author": "孔武仲",
        "content": "瑞云灵迹久荒芜，琳馆重开耸碧虚。\n邂逅马蹄过胜境，纷纭人世得仙居。\n异花重迭春辉早，乔木森阴晚景疏。\n金阙瑶台不容久，归来风驭冷襟裾。",
        "dynasty": "宋",
        "collection_info": null
    },
    {
        "title": "净因院赴浴",
        "author": "孔武仲",
        "content": "汉客疲江海，乘槎万里归。\n重寻象王舍，一浣洛城衣。\n坏壁凝香霭，明轩泛暮晖。\n红尘不相贷，归路骤骖騑。",
        "dynasty": "宋",
        "collection_info": null
    },
    {
        "title": "次韵宋履中岁晏言怀",
        "author": "孔武仲",
        "content": "寂寞郊居远，晨晡四马驰。\n日惊东逝水，心感岁寒枝。\n霜色朝如洗，云容莫不怡。\n梁园将密雪，不饮亦奚为。",
        "dynasty": "宋",
        "collection_info": null
    },
    {
        "title": "次韵李至之席上作",
        "author": "孔武仲",
        "content": "岁月翩翩插羽过，十年依旧叹蹉跎。\n雁回燕塞乡书少，雪满梁园雅集多。\n取乐醉乡聊邂逅，争新谈薮任纷罗。\n慇懃尚託抠衣旧，遥许巴吟续郢歌。",
        "dynasty": "宋",
        "collection_info": null
    },
    {
        "title": "送曹千方奉使闽中",
        "author": "孔武仲",
        "content": "闻说乘轺美，全囗胜赴囗。\n先声驰岭海，和气入山川。\n路束篮舆过，书凭塞雁传。\n祝君求荈草，醒我北窗眠。",
        "dynasty": "宋",
        "collection_info": null
    },
    {
        "title": "五鼓",
        "author": "孔武仲",
        "content": "永夜无尘事，閒眠似道堂。\n纸窗分晓色，絮被借春阳。\n万虑此中息，一身今可忘。\n周公不足梦，佳趣在羲皇。",
        "dynasty": "宋",
        "collection_info": null
    },
    {
        "title": "孔周翰挽词三首  其一",
        "author": "孔武仲",
        "content": "邂逅湓江口，方知叔父亲。\n荣华纔一梦，奄忽几千春。\n白玉沽何晚，精金锻愈真。\n耆年所宜得，天苦夺斯人。",
        "dynasty": "宋",
        "collection_info": null
    },
    {
        "title": "孔周翰挽词三首  其二",
        "author": "孔武仲",
        "content": "循吏今之选，皇华使者轺。\n闗河初异路，巾笏偶同朝。\n急景催迟莫，清魂返泬寥。\n一哀惭不达，生理故风飇。",
        "dynasty": "宋",
        "collection_info": null
    },
    {
        "title": "孔周翰挽词三首  其三",
        "author": "孔武仲",
        "content": "晚岁班朝列，光华动士林。\n家风当冠豸，官序正腰金。\n霄汉亨衢浅，膏肓积沴深。\n凄凉哭门馆，笑语尚余音。",
        "dynasty": "宋",
        "collection_info": null
    },
    {
        "title": "黄几道挽词",
        "author": "孔武仲",
        "content": "当时京右盛朋従，邂逅经旬託泮宫。\n诗社苦吟霜月白，离亭縦饮酒杯空。\n十年契阔江湖外，百岁推迁梦幻中。\n行已临民俱可述，仍高孝友古人风。",
        "dynasty": "宋",
        "collection_info": null
    },
    {
        "title": "施夫人挽诗",
        "author": "孔武仲",
        "content": "有子纡朝服，平居奉典彝。\n蹉跎五鼎养，奄忽百年期。\n故宅萱堂掩，新阡薤露悲。\n遗芳託虀臼，髣髴九泉知。",
        "dynasty": "宋",
        "collection_info": null
    },
    {
        "title": "司马温公挽诗五首  其一",
        "author": "孔武仲",
        "content": "龙卧南阳久，天回北斗高。\n庙堂更政化，岩谷起英髦。\n正色朝端肃，华巅国务劳。\n西州忽移翣，风木动悲号。",
        "dynasty": "宋",
        "collection_info": null
    },
    {
        "title": "司马温公挽诗五首  其二",
        "author": "孔武仲",
        "content": "鼎鼐华元老，朝廷倚上台。\n除疴得鍼砭，作解有风雷。\n尚冀松椿寿，谁令柱石摧。\n英灵参列宿，余惠在春台。",
        "dynasty": "宋",
        "collection_info": null
    },
    {
        "title": "司马温公挽诗五首  其三",
        "author": "孔武仲",
        "content": "赐告恩稠迭，闻丧上震惊。\n秋原无喜色，夜雨有悲声。\n世路嗟存没，公心达死生。\n蓬山预雠校，新见史书成。",
        "dynasty": "宋",
        "collection_info": null
    },
    {
        "title": "司马温公挽诗五首  其四",
        "author": "孔武仲",
        "content": "高步朝廷上，羽仪鹓鹭行。\n精诚贯金石，素节履冰霜。\n爽气今仍在，斯人没不亡。\n嵩云自閒暇，长映读书堂。",
        "dynasty": "宋",
        "collection_info": null
    },
    {
        "title": "司马温公挽诗五首  其五",
        "author": "孔武仲",
        "content": "拙与世沈浮，登门二十秋。\n云天曾送上，风壑此来游。\n霄汉三台坐，江湖万里舟。\n抠衣已不及，惨怆逝川流。",
        "dynasty": "宋",
        "collection_info": null
    },
    {
        "title": "龟山寺纳凉呈宗衍师",
        "author": "孔武仲",
        "content": "宝洞然香罢，山堂问话中。\n日将秋共淡，心与境浑空。\n弹指看浮世，披襟纳远风。\n因知宴坐者，白首乐无穷。",
        "dynasty": "宋",
        "collection_info": null
    },
    {
        "title": "泗州",
        "author": "孔武仲",
        "content": "天都佳气郁葱葱，转盼江河万斛通。\n可但临淮称要地，直因排泗有神功。\n僧伽普照灵如在，宝椟都梁翠倚空。\n惭愧使星留客厚，尘埃挥手各西东。",
        "dynasty": "宋",
        "collection_info": null
    },
    {
        "title": "寄武昌簿孙彦常",
        "author": "孔武仲",
        "content": "羁旅悠悠岁月残，胜游无復似西山。\n从容把酒来天上，滴沥鸣泉满坐间。\n醉思随风飘碧落，离襟和月堕荒湾。\n遥应蜡屐频登览，簿领无忧多昼閒。",
        "dynasty": "宋",
        "collection_info": null
    },
    {
        "title": "馆中呈鲁直",
        "author": "孔武仲",
        "content": "日过鳌山三丈红，陈编相对鬓如蓬。\n朱门请谒无时了，且访东邻慢𧦧翁。",
        "dynasty": "宋",
        "collection_info": null
    },
    {
        "title": "试院书事呈子骏明叔三篇  其一",
        "author": "孔武仲",
        "content": "忆初怀诏下天街，红烛相随御史来。\n场屋喜遵新定格，朝廷思见已成材。\n诛锄险异归平坦，洗濯英华出草莱。\n文藻诸生皆足用，更期儒行比骞回。",
        "dynasty": "宋",
        "collection_info": null
    },
    {
        "title": "试院书事呈子骏明叔三篇  其二",
        "author": "孔武仲",
        "content": "当年场屋未分袍，文阵今将逸对劳。\n紫案飘香还序拜，画堂横幕看挥毫。\n心游造化羣嚣静，笔吐虹霓万丈高。\n长育人材今久矣，行看中选尽英豪。",
        "dynasty": "宋",
        "collection_info": null
    },
    {
        "title": "试院书事呈子骏明叔三篇  其三",
        "author": "孔武仲",
        "content": "汾阳韦曲尽名臣，邂逅羣居得远孙。\n玉琢两圭看德器，河倾千里瞰词源。\n鸳行平日随朝谒，鼎立今朝定讨论。\n只恐门开便分散，追风难认马蹄痕。",
        "dynasty": "宋",
        "collection_info": null
    },
    {
        "title": "试院呈上官御史",
        "author": "孔武仲",
        "content": "当年容与乐虞庠，今日抡才道更光。\n但爱襟怀无岸谷，不知衔位带风霜。\n气钟海上仙山秀，袍拥天边玉树香。\n衡鑑赖公归一律，明朝归马快腾骧。",
        "dynasty": "宋",
        "collection_info": null
    },
    {
        "title": "试院书事呈同僚诸公",
        "author": "孔武仲",
        "content": "九衢奔走厌红尘，官舍连朝得闭门。\n莹静轩窗移白日，青荧灯火送黄昏。\n披衣已爱星辰烂，奉御方瞻斗极尊。\n早晚虞庠夸得士，相随笑语入天阍。",
        "dynasty": "宋",
        "collection_info": null
    },
    {
        "title": "送梅子明还吴",
        "author": "孔武仲",
        "content": "姑苏限云水，官舍隠蓬莱。\n出汴青山涌，横江画舸开。\n家园虽渴别，书社早归来。\n新命乡人喜，神仙旧姓梅。",
        "dynasty": "宋",
        "collection_info": null
    },
    {
        "title": "大业二绝  其一",
        "author": "孔武仲",
        "content": "西苑池塘涸海流，君王十骑月中游。\n蛾眉排户争新宠，不道迷藏自有楼。",
        "dynasty": "宋",
        "collection_info": null
    },
    {
        "title": "大业二绝  其二",
        "author": "孔武仲",
        "content": "杳杳扬州只隔淮，龙舟彩舸映天来。\n春风咫尺伊川路，不放君王殿脚回。",
        "dynasty": "宋",
        "collection_info": null
    },
    {
        "title": "夏日入馆",
        "author": "孔武仲",
        "content": "青骢晓转緑槐阴，金碧重重魏阙深。\n洞裏天花长带露，门前畏日自流金。\n云台朱槛邻星斗，石室牙籤照古今。\n宦学从来难两得，君恩优假是书林。",
        "dynasty": "宋",
        "collection_info": null
    },
    {
        "title": "四月二十二日拜第二表请御正殿",
        "author": "孔武仲",
        "content": "骤雨鸣宫瓦，新槐密禁城。\n鸳行趋晓肃，鸡唱入云清。\n日晃千袍影，风传万岁声。\n天心求允协，飞奏入承明。",
        "dynasty": "宋",
        "collection_info": null
    },
    {
        "title": "大热归城西止于兴国戒坛院",
        "author": "孔武仲",
        "content": "红尘迎马尽飞浮，日脚横天凝不流。\n金碧峥嵘凉意动，归轩聊作化城游。",
        "dynasty": "宋",
        "collection_info": null
    },
    {
        "title": "馆中夏日",
        "author": "孔武仲",
        "content": "珍簟舒明玉，凉窗纳碧天。\n殿楼传远鼓，宫井取深泉。\n竹箨风频脱，榴房晚更鲜。\n却惊非故国，五月未闻蝉。",
        "dynasty": "宋",
        "collection_info": null
    },
    {
        "title": "直舍新闢西窗二首  其一",
        "author": "孔武仲",
        "content": "推倒西墙平日功，暑天饶作一窗风。\n人间岂有炎凉隔，只在施为向背中。",
        "dynasty": "宋",
        "collection_info": null
    },
    {
        "title": "直舍新闢西窗二首  其二",
        "author": "孔武仲",
        "content": "几岁榴花蔽曲隈，繁阴初逼坐中来。\n西邻小槛如图画，偷入帘帷次第开。",
        "dynasty": "宋",
        "collection_info": null
    },
    {
        "title": "待朝",
        "author": "孔武仲",
        "content": "山轩斜透山南月，坐看天边桂影移。\n圆扇矮床凉透骨，怱怱无奈上朝时。",
        "dynasty": "宋",
        "collection_info": null
    },
    {
        "title": "次韵天觉行县",
        "author": "孔武仲",
        "content": "余凉凛凛认乘骢，分走郊圻督事功。\n照路官仪惊众目，快襟诗思有清风。\n隋河杨柳萦天上，魏阙觚棱在梦中。\n朝会相逢劳行色，滑稽酬对兴无穷。",
        "dynasty": "宋",
        "collection_info": null
    },
    {
        "title": "碧芦蓼花在天庆观",
        "author": "孔武仲",
        "content": "御水泱泱绕禁闱，碧芦红蓼转相宜。\n玉堂金阙非人世，亦有繁华具尽时。",
        "dynasty": "宋",
        "collection_info": null
    },
    {
        "title": "游籍田三首  其一",
        "author": "孔武仲",
        "content": "酷暑不可逭，天郊聊共寻。\n云繁当飞盖，风好得披襟。\n白水田畴远，红蕖浦溆深。\n斜川陶靖节，千载想知心。",
        "dynasty": "宋",
        "collection_info": null
    },
    {
        "title": "游籍田三首  其二",
        "author": "孔武仲",
        "content": "杖履重林外，樽罍曲水边。\n深荷时下鹭，乔木正嘶蝉。\n敏捷文楸战，清凉竹簟眠。\n浮瓜復沈李，况有主人贤。",
        "dynasty": "宋",
        "collection_info": null
    },
    {
        "title": "游籍田三首  其三",
        "author": "孔武仲",
        "content": "落日隠山谷，清风来户庭。\n烂柯棋已罢，伏槛酒初醒。\n归辔须长骛，都门偶未扄。\n辛勤到蓬荜，林表已华星。",
        "dynasty": "宋",
        "collection_info": null
    },
    {
        "title": "书省即事",
        "author": "孔武仲",
        "content": "恩旨雠书到午休，笑谈连手得优游。\n窗声渐渐回修竹，庭实鲜鲜亸石榴。\n风色洗清天畔阙，鼓声遥转日边楼。\n羣仙暂驾飞鸾去，从此蓬山更少留。",
        "dynasty": "宋",
        "collection_info": null
    },
    {
        "title": "六月望参",
        "author": "孔武仲",
        "content": "宿露初晞物向阳，袍鞋如水转迴廊。\n天开北极星辰正，风应南熏殿阁凉。\n蓂荚已瞻圆魄就，槐花初覆广庭香。\n朝廷礼数优元老，独后千官拜未央。",
        "dynasty": "宋",
        "collection_info": null
    },
    {
        "title": "谢彦成子侄四人同时登科调官南归",
        "author": "孔武仲",
        "content": "处士好孙子，秘书贤弟兄。\n弓旌万里会，兰玉一家荣。\n盛事酬先志，清风警后生。\n田园何足道，力学是功名。",
        "dynasty": "宋",
        "collection_info": null
    },
    {
        "title": "马上有作",
        "author": "孔武仲",
        "content": "宫城北转乱蝉嘶，乔木阴云水满陂。\n一阵风来掠华鬓，江湖清兴有谁知。",
        "dynasty": "宋",
        "collection_info": null
    },
    {
        "title": "送傅龙图帅秦",
        "author": "孔武仲",
        "content": "公才卓荦有施为，镇俗安边正及时。\n东壁图书迁秩峻，西州父老叹来迟。\n门开细柳军无匹，剑下楼兰敌未知。\n闻道秦州多胜迹，登高能广少陵诗。",
        "dynasty": "宋",
        "collection_info": null
    },
    {
        "title": "送景文之官明州",
        "author": "孔武仲",
        "content": "京尘不可久，得地海潮东。\n市郭沧溟上，庵岩翠嶂中。\n江瑶如切玉，越女不施红。\n官事从容了，时当作醉翁。",
        "dynasty": "宋",
        "collection_info": null
    },
    {
        "title": "送天觉使河东",
        "author": "孔武仲",
        "content": "张郎肥马衣轻裘，俊气轩轩不解愁。\n曾立玉墀聨近侍，新持金节领诸侯。\n屠龙伎俩终须用，探虎功名未肯休。\n去矣范滂聊缓辔，太行云路戒摧舟。",
        "dynasty": "宋",
        "collection_info": null
    },
    {
        "title": "坤成节南宫赐宴",
        "author": "孔武仲",
        "content": "盛德千龄会，坤成四海观。\n南琛走交趾，北賮引呼韩。\n紫极经躔近，文昌步武寛。\n横天起嵩华，照地集琅玕。\n美酒来天禄，珍殽赐大官。\n鑪烟凝栋宇，冰雪袭杯槃。\n瞻拜戎心服，山呼士气欢。\n风清百尺庑，花压两梁冠。\n雷作闻挝鼓，猱升看戏竿。\n华裀舒雾霭，妙舞起波澜。\n乔木秋声远，高城夕照残。\n天街淡佳气，振鹭杳归翰。",
        "dynasty": "宋",
        "collection_info": null
    },
    {
        "title": "送芸老通判",
        "author": "孔武仲",
        "content": "御史连章乞此行，制书优遣副专城。\n京都岂乏翱翔处，忠义先期去就明。\n祖帐杯槃留晚色，关山草木动秋声。\n西州莫作经年计，早晚君王召贾生。",
        "dynasty": "宋",
        "collection_info": null
    },
    {
        "title": "有旨放八月朔参",
        "author": "孔武仲",
        "content": "八月大明宫，朝班放会同。\n天时郁残暑，圣语似清风。\n蕙帐便秋睡，沙堤缓晓骢。\n葵心终不已，长望日升东。",
        "dynasty": "宋",
        "collection_info": null
    },
    {
        "title": "闻王师破洮河城获鬼章",
        "author": "孔武仲",
        "content": "盛德包荒与古同，十年关塞古洮戎。\n神兵合？来天上，猛虎逡巡落槛中。\n蜀境粗偿关羽恨，汉津今奏武皇功。\n城阴却叹周南滞，梦想鹓行紫禁东。",
        "dynasty": "宋",
        "collection_info": null
    },
    {
        "title": "次韵邓慎思初入同文馆",
        "author": "孔武仲",
        "content": "十载江湖万里行，偶来西馆阅豪英。\n云龙九阙晨书诏，灯火千门夜出城。\n潇洒庭除当月色，重稠幕帟断人声。\n年家兄弟今同舍，会见河南起贾生。",
        "dynasty": "宋",
        "collection_info": null
    },
    {
        "title": "次韵余樗年同文馆书事",
        "author": "孔武仲",
        "content": "衡门咫尺限闗河，此地平时匹马过。\n欲把尘埃比山岳，宁辞羽翮寄罝罗。\n华堂翠幕供閒燕，明月清风伴啸歌。\n拟写秋容须笔力，新诗句句似阴何。",
        "dynasty": "宋",
        "collection_info": null
    },
    {
        "title": "酒帘",
        "author": "孔武仲",
        "content": "闪闪风中夸緑醽，当年匹马下旗亭。\n秋原败叶声如扫，只有云山伴醉醒。",
        "dynasty": "宋",
        "collection_info": null
    },
    {
        "title": "吕推卿出孔雀画图",
        "author": "孔武仲",
        "content": "昼卧蓬山禁漏长，起观名画得心降。\n曾闻饮啄依南海，颇怪飞鸣到北窗。\n峭格正宜风作驭，修翎堪与凤为双。\n知公物外寻幽好，不恋荣华拥节幢。",
        "dynasty": "宋",
        "collection_info": null
    },
    {
        "title": "上禫除恭谢迎驾有作",
        "author": "孔武仲",
        "content": "仗卫风生下玉宸，倾都瞻望属车尘。\n干龙已应飞翔始，震鬯方观荐奠新。\n星象低回随曲盖，天阊苍莽入鈎陈。\n麟台亦与班迎末，不美甘泉作赋人。",
        "dynasty": "宋",
        "collection_info": null
    },
    {
        "title": "送张文潜之淮南",
        "author": "孔武仲",
        "content": "瀛馆登仙俊，金闺引籍优。\n辞班见天子，行色动诸侯。\n楚日篮舆暖，淮南画舸遒。\n归时春已好，迟子曲江头。",
        "dynasty": "宋",
        "collection_info": null
    },
    {
        "title": "蛤蜊",
        "author": "孔武仲",
        "content": "去年曾赋蛤蜊篇，旅馆霜高月正圆。\n旧舍朋从今好在，新时节物故依然。\n栖身未厌泥沙穏，爽口还充鼎俎鲜。\n适意四方无不可，若思鲈鲙未应贤。",
        "dynasty": "宋",
        "collection_info": null
    },
    {
        "title": "送崔伯阳守颍州",
        "author": "孔武仲",
        "content": "听说州除美，州临颍水清。\n风谣带京洛，湖岛似蓬瀛。\n昔泛扁舟下，今闻太守行。\n山川应好在，为道旅人情。",
        "dynasty": "宋",
        "collection_info": null
    },
    {
        "title": "十一月十六日入馆",
        "author": "孔武仲",
        "content": "一雪初干晓日红，行人争道已憧憧。\n泥萦马足行初踬，寒犯貂裘力正浓。\n地逼新阳虽喜气，云垂沧海更愁容。\n便应买酒邀俦侣，烂醉高眠羣玉峰。",
        "dynasty": "宋",
        "collection_info": null
    },
    {
        "title": "送游景叔使陜西",
        "author": "孔武仲",
        "content": "谕指严生不惮劳，为君谈笑取临洮。\n轺车復歴秦关险，绣扆新瞻汉殿高。\n直使三农归陇亩，勤将尺纸荐英豪。\n峰岚涧水香山路，想见春风动锦袍。",
        "dynasty": "宋",
        "collection_info": null
    },
    {
        "title": "腊月三日",
        "author": "孔武仲",
        "content": "寒窗劲色晓覃覃，又见京华腊月三。\n官渡梅花应照水，香清回首忆江南。",
        "dynasty": "宋",
        "collection_info": null
    },
    {
        "title": "雪后",
        "author": "孔武仲",
        "content": "万里屯云一夜收，天街累日未通牛。\n峨峨正觉严冰起，㶁㶁还同涧水流。\n色变荒郊迎日媚，气蒸黄壤逼春浮。\n农家不用藏干麫，相与新年饱麦麰。",
        "dynasty": "宋",
        "collection_info": null
    },
    {
        "title": "兴龙节上寿",
        "author": "孔武仲",
        "content": "瑞雪峨峨宫殿明，千秋佳节会公卿。\n香飘彩雾萦天仗，酒浥流霞满寿觥。\n密勿华封多好语，锵洋钧奏尽和声。\n自怜初预称觞乐，江海飘萍已半生。",
        "dynasty": "宋",
        "collection_info": null
    },
    {
        "title": "葡萄",
        "author": "孔武仲",
        "content": "万里殊方种，东随汉节归。\n露珠凝作骨，云粉渍为衣。\n柔緑因风长，圆青带雨肥。\n金盘堆马乳，樽俎为増辉。",
        "dynasty": "宋",
        "collection_info": null
    },
    {
        "title": "金橘",
        "author": "孔武仲",
        "content": "暑岸千株緑，秋庭万点黄。\n明晶能夺目，圆满要经霜。\n瑞露凝肤满，甘泉沃肺凉。\n美沧不解事，金椀荐槟榔。",
        "dynasty": "宋",
        "collection_info": null
    },
    {
        "title": "送王颐赴官八桂",
        "author": "孔武仲",
        "content": "欠不忆桂海，因君还起予。\n江光平漫石，山翠上凌虚。\n黄港窥寻旧，青衫黾勉初。\n年丰桴鼓息，清趣在琴书。",
        "dynasty": "宋",
        "collection_info": null
    },
    {
        "title": "献西俘",
        "author": "孔武仲",
        "content": "先帝谋西域，边功未告成。\n一朝锄狡穴，万里振天声。\n汉狱宜归死，汤罗尚借生。\n淮阴甘就缚，颉利许留京。\n云气占中国，星辰闢大明。\n珠帘垂后殿，玉座肃西清。\n二帝临朝会，千官响佩珩。\n理司来执讯，译者为通名。\n殊俗衣冠异，渠魁口眼狞。\n孽狐仍俯听，穷鸟尚悲鸣。\n上德均干覆，胪传贷鼎烹。\n大廷观舞兽，沧海息波鲸。\n禄给朝晡糒，书通父子情。\n熊罴已驯伏，蝼蚁敢縦横。\n忆昨初擒冦，无惭古用兵。\n谋谟维素决，军事许专征。\n蕃汉心谐会，人祗力混并。\n波涛迷古渚，氛雾压洮城。\n惨淡移天阵，逡巡却冦营。\n空拳槌猰貐，隻矢陨搀枪。\n杂种降无数，良民市不惊。\n旗常配方召，干羽继韶茎。\n奏捷公卿贺，酬勲将佐荣。\n夏戎几失筯，辽主愿寻盟。\n诡道吾何用，沈几见未萌。\n终军虽喜事，勿復请长缨。",
        "dynasty": "宋",
        "collection_info": null
    },
    {
        "title": "送仲至学士使北",
        "author": "孔武仲",
        "content": "圣策招怀万里戎，累年南向不弯弓。\n休论边使千金费，绝胜争城百战功。\n古驿玻瓈晨暖酒，隆山狐貉暮排风。\n归途剩记殊方事，付与麟台逸史中。",
        "dynasty": "宋",
        "collection_info": null
    },
    {
        "title": "喜雪十韵",
        "author": "孔武仲",
        "content": "此夜不成雪，明朝应作霖。\n细声来户牖，爽气入裯衾。\n窥隙疑相射，循檐觉更深。\n因风成倒阵，过竹有余音。\n画阁迷钗玉，旗亭付酒金。\n封漫碧涧曲，点缀假山岑。\n鹤氅行何丽，牛衣卧不任。\n渔罨平易失，樵径浩难寻。\n却赴明光贺，潜追霢霂吟。\n天街立马望，双阙正球琳。",
        "dynasty": "宋",
        "collection_info": null
    },
    {
        "title": "答宋履中见赠",
        "author": "孔武仲",
        "content": "粉袍如雪会羣英，往岁曾当月旦评。\n梦想十年嗟旧事，翱翔三舍羡新荣。\n相如素擅为文丽，班固终期作史成。\n潦倒讵堪君借重，篇诗今见古人情。",
        "dynasty": "宋",
        "collection_info": null
    },
    {
        "title": "元日值雪",
        "author": "孔武仲",
        "content": "东皇点缀一何工，飞下琪花顷刻中。\n变尽楼台成夜月，不容车马竞春风。\n崎岖广市黄泥汚，冷淡羣山彩日红。\n野叟相逢应更喜，从来盈尺瑞年丰。",
        "dynasty": "宋",
        "collection_info": null
    },
    {
        "title": "次韵李端叔见赠",
        "author": "孔武仲",
        "content": "君才潇洒应时流，久滞宁非命压头。\n昨见河南推贾谊，行闻天子召吾丘。\n已无痛饮观风味，犹有新诗讲报投。\n京洛尘沙着人甚，清凉高爽忆宣州。",
        "dynasty": "宋",
        "collection_info": null
    },
    {
        "title": "留题无咎卧陶轩",
        "author": "孔武仲",
        "content": "南陌尘如雾，北窗清有余。\n虽无彭泽柳，已富邺侯书。\n昼永禽音缓，门閒马迹疏。\n翛然即高枕，嘉兴拟湓庐。",
        "dynasty": "宋",
        "collection_info": null
    },
    {
        "title": "直舍之西植竹两丛经岁甚茂",
        "author": "孔武仲",
        "content": "去岁披云自访寻，交加緑玉已成林。\n肯随春圃羣芳老，喜对秋庭数亩阴。\n巴峡卢峰声淅沥，渭川斜谷气萧森。\n轩窗咫尺收佳趣，不负东南万里心。",
        "dynasty": "宋",
        "collection_info": null
    },
    {
        "title": "寄会稽丞赵振道",
        "author": "孔武仲",
        "content": "龟峰琬琰翠成堆，轩槛前当秀色开。\n此地登临比图画，与君谈笑继樽罍。\n传闻佳景无时乏，依旧清江不断来。\n今日关河隔千里，相逢何处少徘徊。",
        "dynasty": "宋",
        "collection_info": null
    },
    {
        "title": "寄题程郎中家圆石",
        "author": "孔武仲",
        "content": "翦斸蒿莱得好峰，萦纡装点思无穷。\n寻幽已到神仙境，发秘浑争造化功。\n官序隠登台閤上，梦思遥寄水云中。\n扁舟我亦谋归去，暂向岩前作醉翁。",
        "dynasty": "宋",
        "collection_info": null
    },
    {
        "title": "送高善时赴官",
        "author": "孔武仲",
        "content": "王国方登俊，清才尚折腰。\n萱堂余怆在，瘴海此行遥。\n宴语无疏阔，离怀但黯销。\n红尘一羁旅，风驭羡飘飘。",
        "dynasty": "宋",
        "collection_info": null
    },
    {
        "title": "次韵李端叔",
        "author": "孔武仲",
        "content": "此身萍梗厌漂流，惭寄浔阳江上头。\n胜景长年闗梦寐，轻裘何日返林丘。\n扶摇莫作扶摇计，朴樕应容朴樕投。\n徙倚高楼情不极，恰如王粲在荆州。",
        "dynasty": "宋",
        "collection_info": null
    },
    {
        "title": "文德朝参退举觞觥于幕下归馆中頽然醉卧官曹多暇未有如此因作四韵以识",
        "author": "孔武仲",
        "content": "朝罢千官卷舄行，袍衣犹带御前香。\n偶倾天上流霞美，便忘壶中白日长。\n丛竹娟娟帘绕碧，回风淅淅殿分凉。\n翛然不与人间事，未信无何别有乡。",
        "dynasty": "宋",
        "collection_info": null
    },
    {
        "title": "休日出城西",
        "author": "孔武仲",
        "content": "秋怀不可奈，驱马漕河边。\n川跃时闻鲤，林嘶已断蝉。\n劳心逐外物，回首是残年。\n强作遨游计，登临却黯然。",
        "dynasty": "宋",
        "collection_info": null
    },
    {
        "title": "闻袁思正卒于宿州",
        "author": "孔武仲",
        "content": "画舸西河载酒回，东篱持菊待君来。\n何知顷刻成千古，不及従容共一杯。\n羁旅梦魂难际接，平生交分但悲哀。\n中年万事长心恶，何处愁眉得暂开。",
        "dynasty": "宋",
        "collection_info": null
    },
    {
        "title": "偶书",
        "author": "孔武仲",
        "content": "夜枕唯便睡，晨窗不展书。\n学文真渐懒，与世况全疏。\n老合耕山涧，恩容寄石渠。\n飡氊亦堪饱，不叹食无鱼。",
        "dynasty": "宋",
        "collection_info": null
    },
    {
        "title": "夜直东观",
        "author": "孔武仲",
        "content": "萧散爱閒官，因循亦厚颜。\n聊休俗士驾，独宿道家山。\n风幔自舒卷，月窗重闭闗。\n其如江海梦，已与雁飞还。",
        "dynasty": "宋",
        "collection_info": null
    },
    {
        "title": "次韵宋履中兄弟九日诗",
        "author": "孔武仲",
        "content": "遥知把酒对重阳，檐外秋声叶半黄。\n落帽想当追故事，披襟仍喜得新凉。\n自怜僻处真匏繫，只羡清吟属雁行。\n闻说家楹増壮丽，落成应许到华堂。",
        "dynasty": "宋",
        "collection_info": null
    },
    {
        "title": "送范中发知蕲州",
        "author": "孔武仲",
        "content": "汉南行乐不可復，殿中立班时会君。\n华省方看列宿贵，名州歘见左符分。\n飘蓬聚散古难必，塞马去来乌足云。\n出处行藏君素达，吟情聊对祖山云。",
        "dynasty": "宋",
        "collection_info": null
    },
    {
        "title": "寄题徐季叔桂香亭",
        "author": "孔武仲",
        "content": "淮县筑居好，桂亭牵兴长。\n偶分岩下影，别有月中香。\n潇洒欺松竹，严凝耐雪霜。\n従君酌樽酒，岁晚玩幽芳。",
        "dynasty": "宋",
        "collection_info": null
    },
    {
        "title": "十月朔过殿",
        "author": "孔武仲",
        "content": "平晓清风响北林，大明宫殿肃阴阴。\n雕舆来息云天上，黼座遥瞻斗极深。\n庭广袍衣自相照，朝回幡盖尚余音。\n太平文物多师古，想望汉唐犹视今。",
        "dynasty": "宋",
        "collection_info": null
    },
    {
        "title": "十二月十二日后殿朝参",
        "author": "孔武仲",
        "content": "广殿泬寥边，鸣靴趁静鞭。\n中霄黄道直，诸御锦袍鲜。\n夜雨尘如洗，秋槐影尚圆。\n银台不奏事，人乐太平年。",
        "dynasty": "宋",
        "collection_info": null
    },
    {
        "title": "十二月十六日后殿朝谒",
        "author": "孔武仲",
        "content": "晨光先到帝王州，别殿珠帘不上鈎。\n万岁声齐山献寿，九门朝退海分流。\n参差雉尾回丹陛，杳远鸡声下禁楼。\n年少曾来奏词赋，钧天却记梦中游。",
        "dynasty": "宋",
        "collection_info": null
    },
    {
        "title": "苦寒",
        "author": "孔武仲",
        "content": "晨风猎猎卷书堂，坐爱松筠耐雪霜。\n岁律峥嵘催暮景，时光宛转逼新阳。\n金巵满引颜虽解，石火深笼焰不长。\n安得仙家却寒术，吸吞霞气赤城傍。",
        "dynasty": "宋",
        "collection_info": null
    },
    {
        "title": "武仲伏蒙宠寄新篇不忘往事恩谊甚厚谨依严韵和酬伏惟台慈特赐采览",
        "author": "孔武仲",
        "content": "治才优似尹京年，余思吟哦入彩笺。\n元帅子孙真将种，翰林风格自天仙。\n追随尽腊无留刻，挥染香煤有剩妍。\n尽是从容雅歌事，铭功何苦勒燕然。",
        "dynasty": "宋",
        "collection_info": null
    },
    {
        "title": "壬申仲秋与东观曝书之会谨赋五言四韵律诗一首",
        "author": "孔武仲",
        "content": "秋风解烦暑，尊俎可从容。\n尽会青云士，来游羣玉峰。\n琅函窥一一，金钥发重重。\n四库传观喜，惟应吏困供。",
        "dynasty": "宋",
        "collection_info": null
    },
    {
        "title": "武仲伏蒙知府待制宠示新诗课成短篇以献左右",
        "author": "孔武仲",
        "content": "侍从荣依日月光，更因盘错试锋铓。\n谏书不上时无事，讼缿无留日倍长。\n旧好葭莩容间见，新篇锦绣得家藏。\n自惭思涸无高韵，蒿管何因拟凤凰。",
        "dynasty": "宋",
        "collection_info": null
    },
    {
        "title": "寄子由",
        "author": "孔武仲",
        "content": "江上怱怱别，孤舟谁与言。\n尘今生我甑，盗肯过君门。\n水石吴山好，风岚楚泽昏。\n相望欲命驾，何日为东辕。",
        "dynasty": "宋",
        "collection_info": null
    },
    {
        "title": "极目亭有作",
        "author": "孔武仲",
        "content": "浩荡江风动客襟，短亭清晚一登临。\n乱霞藏日半天缬，渌水浸空千顷金。\n壮志未成游学恨，素交将散别离心。\n前山更有难寻景，试为閒来一苦吟。",
        "dynasty": "宋",
        "collection_info": null
    },
    {
        "title": "次韵介之",
        "author": "孔武仲",
        "content": "亭上掀帘试解襟，远山崷崒势前临。\n前滩溅沫锵鸣玉，落照蒸霞映翠金。\n运笔欲回天地力，高谈直造圣贤心。\n于中览景宜谁预，愿结夫君此笑吟。",
        "dynasty": "宋",
        "collection_info": null
    },
    {
        "title": "江上晚行寄介之",
        "author": "孔武仲",
        "content": "廉纤一雨适春閒，击剑悲歌气满颜。\n消破古今惟日月，补完风雅只江山。\n我因为旅成拘滞，君此安居得往还。\n一夕竹窗灯烛照，论文谈易两俱閒。",
        "dynasty": "宋",
        "collection_info": null
    },
    {
        "title": "早春",
        "author": "孔武仲",
        "content": "密雨霏霏欲结霖，洒开青帝发生心。\n风吹嫩草迸微緑，雷碾长空破积阴。\n啼鸟随阳声自得，卧龙思海意尤深。\n更看三月桃花浪，旧鬛凌云在尺寻。",
        "dynasty": "宋",
        "collection_info": null
    },
    {
        "title": "介之会徐氏家饮薄暮不归为诗招之",
        "author": "孔武仲",
        "content": "金鞍骏马照朱门，乐会高张晋楚军。\n狂客浩歌翻白雪，艷姬醉舞转红裙。\n花光灼烁筵前锦，酒韵氤氲盏上云。\n争似竹窗风月夜，青灯残茗细论文。",
        "dynasty": "宋",
        "collection_info": null
    },
    {
        "title": "次韵酬昌侠见贶之句",
        "author": "孔武仲",
        "content": "读君诗句骨毛寒，直恐吟来得意难。\n划若震雷惊蛰户，烂如奎宿照云端。\n锋铓剸截昆山玉，意气腾凌大海澜。\n欲识词源最清处，露珠新滴水精盘。",
        "dynasty": "宋",
        "collection_info": null
    },
    {
        "title": "偶成",
        "author": "孔武仲",
        "content": "翦断长翎入网罗，十年光景怨蹉跎。\n欲提长剑为游说，且卧空山学揣摩。\n砧杵夜寒醒醉梦，风霜秋紧役诗魔。\n不须计较当时事，黄卷书中宠辱多。",
        "dynasty": "宋",
        "collection_info": null
    },
    {
        "title": "秋日感怀",
        "author": "孔武仲",
        "content": "万山松色锁蝉鸣，日透林阴上下清。\n霜压蒹葭连地白，风吹河汉满天声。\n穹庐夜动阴山虏，玉甲朝屯紫塞兵。\n愿漱单于一杯血，心随鵰鹗过长城。",
        "dynasty": "宋",
        "collection_info": null
    },
    {
        "title": "赠子通",
        "author": "孔武仲",
        "content": "金石论交古所希，朱颜相结少年时。\n自嗟龌龊逢人少，尤喜轩昻出众奇。\n文字往来谐律吕，笑谈错杂和埙篪。\n近闻俗语多谗间，愿子高歌锦与箕。",
        "dynasty": "宋",
        "collection_info": null
    },
    {
        "title": "和介之登楼见寄",
        "author": "孔武仲",
        "content": "俯瞰江城十万家，旧居却叹久荒遐。\n秋空云片归飞鹤，古木藤阴屈结虵。\n卧爱滩声长在耳，望穷山色接无涯。\n凭君命句天然景，流落人间与众夸。",
        "dynasty": "宋",
        "collection_info": null
    },
    {
        "title": "题介之小阁",
        "author": "孔武仲",
        "content": "画帘初卷碧山低，面面青蓝翠拂衣。\n秋水暮天长一色，渚鸥沙雁或双飞。\n烟霞逗眼光相乱，松竹敲风韵更微。\n却笑屈原顦顇甚，渔歌何苦泪交挥。",
        "dynasty": "宋",
        "collection_info": null
    },
    {
        "title": "江上",
        "author": "孔武仲",
        "content": "万里长江一叶舟，客心萧索已惊秋。\n乱霞影照山根寺，落日光翻水面楼。\n浅浦耀金知跃鲤，前滩点雪见栖鸥。\n少年壮气悲寥廓，未忍沧江下钓鈎。",
        "dynasty": "宋",
        "collection_info": null
    },
    {
        "title": "夜归口占示同行者",
        "author": "孔武仲",
        "content": "一天星月明如昼，万树杉篁吟戛秋。\n隠约棹歌闻别浦，青荧渔火见孤舟。\n身居简册三冬学，心入沧溟万里游。\n髣髴重阳正明日，与君携酒豫登楼。",
        "dynasty": "宋",
        "collection_info": null
    },
    {
        "title": "秋夕感怀",
        "author": "孔武仲",
        "content": "秋空雨过一掀帘，万象森森夜气严。\n皓露滴人珠满袖，金风吹月鑑开奁。\n荒阶蟋蟀动相感，大海虬龙方退潜。\n物理穷通何足叹，试开阊阖问洪纤。",
        "dynasty": "宋",
        "collection_info": null
    },
    {
        "title": "寄聂正甫",
        "author": "孔武仲",
        "content": "虎髯两颊状貌古，开口论议辞非今。\n尚藏折剑万丈气，空驰老骥千里心。\n六印他年新将相，一瓢今日旧山林。\n黄云断天望不极，想君何处方悲吟。",
        "dynasty": "宋",
        "collection_info": null
    },
    {
        "title": "送周正儒知梓州",
        "author": "孔武仲",
        "content": "东蜀国巨屏，梓州天一方。\n浯川点城郭，剑阁护池隍。\n镇抚须贤守，吁俞辍省郎。\n不应嗟远别，垂组正夸乡。",
        "dynasty": "宋",
        "collection_info": null
    },
    {
        "title": "溽暑",
        "author": "孔武仲",
        "content": "顽云积穹苍，天宇昼沉黄。\n日车亦徘徊，风力软不扬。\n亭午犹蒸溽，汗泻如沃浆。\n裋褐无所投，返坐闭深房。\n外观俱遣绝，欲以进清凉。\n烦襟竟不解，号呼投空床。\n安得引扶摇，大鹏共翱翔。\n拔石移三山，回波沃扶桑。\n炎官丧精魄，火蛾潜遁藏。\n披襟阊阖畔，爽气盈衣裳。\n谁能守环堵，执热徒自伤。",
        "dynasty": "宋",
        "collection_info": null
    },
    {
        "title": "大热息于官亭",
        "author": "孔武仲",
        "content": "大暑投官亭，堂皇已頽折。\n盘桓倚门户，坐以一筦席。\n昊天多清风，至此何悭惜。\n及我无分寸，挥汗已盈尺。\n较之渴仆长途间，犹赖此中容少息。\n嗟我不如亭前马，稳嚼青刍柳阴下。\n又不如东家养画眉，雕笼彩画近帘帷。\n一身扰扰南復北，凌寒涉暑常奔驰。\n寒犹幸可沃以酒，暑真可畏非良时。",
        "dynasty": "宋",
        "collection_info": null
    },
    {
        "title": "水上清风覆以乔木",
        "author": "孔武仲",
        "content": "乔木张帷幄，小溪环佩声。\n清风復飒然，三者固难幷。\n而我兼得之，世俗亦不争。\n逍遥万虑废，俯仰一身轻。\n豁若发酰鸡，悟然虚白生。\n万里涉山川，三伏值炎蒸。\n赤日正流天，篮舆须驻行。\n波明金沙露，渡仄画舫横。\n上飘以淅淅，下溅以泠泠。\n中有翠影浮，蓊蔚如画屏。\n顷刻谐我意，翛然已忘形。\n濯足临潺湲，披襟望青冥。\n山中真可乐，世路空营营。",
        "dynasty": "宋",
        "collection_info": null
    },
    {
        "title": "白公草堂",
        "author": "孔武仲",
        "content": "朝贵偶谪宦，郡侯真好贤。\n吏事不到门，身与白云闲。\n堂下有流水，堂前俱青山。\n时携孟光来，冷语夕阳间。\n登览兴已尽，浩然亦俱还。\n颇笑沉湘人，戚戚多愁颜。",
        "dynasty": "宋",
        "collection_info": null
    },
    {
        "title": "三峡桥",
        "author": "孔武仲",
        "content": "庐山到此深，面面皆迭嶂。\n安知九江滨，自有三峡壮。\n层崖合飞流，深谷呀百丈。\n颇闻开闢初，融结固异状。\n帝遣六天丁，开凿就空旷。\n划为双门关，拔作两城障。\n乔林迭帷幄，怪石蹲犀象。\n高泉落其间，快若翻瓮盎。\n雷动正轰磕，龙吟更悽怆。\n萦流十里间，余怒犹奔放。\n诗人细评品，价出瀑布上。\n山祇苦闷蓄，可探不可望。\n我来搜奇古，秋色正明亮。\n初观虽震慴，少定亦恬荡。\n復值朝日升，光景相荡漾。\n如倚明月宫，俯看银河浪。",
        "dynasty": "宋",
        "collection_info": null
    },
    {
        "title": "嘉鱼遇顺风",
        "author": "孔武仲",
        "content": "晚雨落虽收，夜风鸣未已。\n轻寒破秋梦，亦逐征人起。\n闯篷问篙师，开帆已数里。\n喧喧波拍岸，漠漠云覆水。\n溅点如珠翻，涌澜若山峙。\n白鸟亦回翔，江豚相助喜。\n余声更澎汃，掀兀席与几。\n孤舟没復出，轻捷如可恃。\n我生游四方，大半江湖裏。\n吴会弔胥臣，潇湘寻帝子。\n咏歌怀曩昔，往往成诗史。\n此行又壮观，快欲插翼比。\n雄豪爱宗悫，潇散追范蠡。\n搥鼓佐倾觞，呼儿斫金鲤。",
        "dynasty": "宋",
        "collection_info": null
    },
    {
        "title": "晚步西园",
        "author": "孔武仲",
        "content": "今日曷不乐，吾园来颇疏。\n向晚门庭空，杖策到城隅。\n林噪其飞禽，池跃其游鱼。\n似怪我来迟，晨朝何往乎。\n寂默不应答，暂一尔辈俱。\n唼波窥噞喁，集灌听相呼。\n復倚逍遥亭，悠然观太虚。",
        "dynasty": "宋",
        "collection_info": null
    },
    {
        "title": "奉酬李时发岳麓见寄",
        "author": "孔武仲",
        "content": "秋风入荒城，落叶如飞雨。\n梦寐湘西游，晻暧不可睹。\n昨日得君诗，讽咏日欹午。\n山光相随来，潇洒入庭户。\n忆昨寻此山，扁舟戛平浦。\n白鸥为前躯，丹霞随步武。\n渐入空旷中，轻清欲飞举。\n幽泉落石鸣，乔杉得风舞。\n峰峦半明灭，云月相吞吐。\n岩岩仙佛家，殿塔罗翠坞。\n半壁闻棋声，深林传鸟语。\n清境造已极，更上最高处。\n朱栏插青冥，华屋横险阻。\n云梦吞八九，天衢量尺五。\n却视长沙城，迫仄真环堵。\n渌水带萦洄，青烟丝一缕。\n平时事干谒，白昼走尘土。\n到此觉沉迷，直欲弃簪组。\n尚愧节不高，空然赋归去。\n朅来岩邑居，扰扰变寒暑。\n回旋尽朱墨，应接烦棰楚。\n何尝略寻幽，曾不暇窥圃。\n引望西绝堂，旷若隔今古。\n夫君今俊秀，爽气发眉宇。\n文章富择洒，诗笔尤跋扈。\n动我登临兴，翩翩如插羽。\n欲往竟未能，樊笼挂深庑。\n喜君得胜境，去家纔百步。\n年丰官舍闲，芳草生囹圄。\n篮舆不厌出，时结采芝侣。\n更分新篇章，慰我独吟苦。",
        "dynasty": "宋",
        "collection_info": null
    },
    {
        "title": "句  其一",
        "author": "孔武仲",
        "content": "煎点径须烦绿珠。",
        "dynasty": "宋",
        "collection_info": null
    },
    {
        "title": "句  其二",
        "author": "孔武仲",
        "content": "黄公山下官悰冷，应有新吟续七哀。",
        "dynasty": "宋",
        "collection_info": null
    },
    {
        "title": "乐通神明",
        "author": "范祖禹",
        "content": "世治兴和乐，阳来符正声。\n纯能格天地，幽可逮神明。\n协气流无外，灵心识太平。\n九歌人鬼享，八变地祇迎。\n翕纵多祥集，欣欢万祉生。\n须知勲德大，圣作掩英茎。",
        "dynasty": "宋",
        "collection_info": null
    },
    {
        "title": "春鲔初登",
        "author": "范祖禹",
        "content": "风煦阳和候，冰消水泽春。\n乘舟施密罟，豋鲔荐明神。\n大壑翻红鬛，长波失锦鳞。\n味参笾实美，羞与涧毛新。\n事异观棠日，时非滥泗辰。\n猗欤潜有颂，率职自人。",
        "dynasty": "宋",
        "collection_info": null
    },
    {
        "title": "游先主祠堂置酒",
        "author": "范祖禹",
        "content": "驱车出郊垧，涉溪上青岑。\n峰头野寺不足到，先主祠堂犹可寻。\n祠堂之前流水长，翠屏重迭揺清光。\n老松窈窕入云汉，五月郁郁炎天凉。\n庙中女巫日歌舞，神去神来何处所。\n龙吟虎啸生风云，未似当时臣遇主。\n三分割据霸业开，山河气象皆西来。\n功名烜赫陵宇宙，顾盼可使彊敌摧。\n西南歴数俄迁改，岷峨霸气今何在。\n万里浮云卷壮圗，空余江水东流海。\n山风吹月海上来，松间云气嘘酒杯。\n高歌且醉一杯酒，昔日英雄安在哉。\n此时分散已陈迹，何足惨怆令心哀。",
        "dynasty": "宋",
        "collection_info": null
    },
    {
        "title": "四皓",
        "author": "范祖禹",
        "content": "南山石壁陵苍苍，中有四老眉如霜。\n中原龙虎困格斗，九霄鸾鳯高飘翔。\n赤精斩蛇入咸阳，南极老人转遁藏。\n一朝相顾下云巘，共为羽翼安储皇。\n白云黄鹄高飞扬，虽有矰缴安能伤。\n君王慷慨但饮酒，戚姫起舞无辉光。\n古人不见虽已远，吾将杖策登崇冈。",
        "dynasty": "宋",
        "collection_info": null
    },
    {
        "title": "席上探题二首  其一",
        "author": "范祖禹",
        "content": "红蕉花谁植，风流太守家。\n烁烁犀灯燃晚雨，亭亭蜜炬照晴霞。",
        "dynasty": "宋",
        "collection_info": null
    },
    {
        "title": "席上探题二首  其二",
        "author": "范祖禹",
        "content": "秋夜雨点滴，梧桐乱人语。\n几行寒雁起沙汀，万里渔舟泊烟渚。",
        "dynasty": "宋",
        "collection_info": null
    },
    {
        "title": "资水",
        "author": "范祖禹",
        "content": "资水通巫峡，谁家万里船。\n随云排楚气，隠几上吴天。\n神女迷朝雨，湘娥泣暮烟。\n何时一飞檝，长啸下牢边。",
        "dynasty": "宋",
        "collection_info": null
    },
    {
        "title": "资中八首  其一",
        "author": "范祖禹",
        "content": "剑阁横空鏁蜀门，资中岩岫若云屯。\n天倾白日千山砥，峡束长江万里奔。",
        "dynasty": "宋",
        "collection_info": null
    },
    {
        "title": "资中八首  其二",
        "author": "范祖禹",
        "content": "资山岩谷多神仙，鸾车凤马随飞烟。\n神女萧萧来暮雨，浮丘往往下云軿。",
        "dynasty": "宋",
        "collection_info": null
    },
    {
        "title": "资中八首  其三",
        "author": "范祖禹",
        "content": "醮坛高倚碧天开，中有清都白玉台。\n雾拥霓旌乘月去，风吹仙乐下天来。",
        "dynasty": "宋",
        "collection_info": null
    },
    {
        "title": "资中八首  其四",
        "author": "范祖禹",
        "content": "五月江流万贾船，迅如飞电擘羣山。\n荆云峡雨须臾过，白帝江陵朝暮间。",
        "dynasty": "宋",
        "collection_info": null
    },
    {
        "title": "资中八首  其五",
        "author": "范祖禹",
        "content": "六月炎蒸烈火高，黑云驱雨驾波涛。\n千崖雪浪飞泉吼，万壑阴云古木号。",
        "dynasty": "宋",
        "collection_info": null
    },
    {
        "title": "资中八首  其六",
        "author": "范祖禹",
        "content": "风定江澄境象閒，水清波影倒云山。\n渔舟荡漾清光裏，白鹭惊飞杳霭间。",
        "dynasty": "宋",
        "collection_info": null
    },
    {
        "title": "资中八首  其七",
        "author": "范祖禹",
        "content": "夷界荒山几万重，西穷月窟与天通。\n何时汉使还持节，从此乘槎上碧空。",
        "dynasty": "宋",
        "collection_info": null
    },
    {
        "title": "资中八首  其八",
        "author": "范祖禹",
        "content": "武侯祠庙徧空山，万古名垂宇宙间。\n昔日南人皆稽首，至今歌舞聚夷蛮。",
        "dynasty": "宋",
        "collection_info": null
    },
    {
        "title": "资州路月山亭",
        "author": "范祖禹",
        "content": "轩亭枕苍峰，缥缈视空阔。\n长江飜天去，迴斡地轴折。\n洪涛破山门，崖谷尽争裂。\n孤云行无踪，飞鸟去自没。\n游子怨路长，烦襟此披豁。\n昔观黄河流，浩荡窥禹穴。\n干坤何壮观，永叹旧游绝。\n兹亭虽非匹，山水颇秀发。\n茫茫八纮内，所歴但毫末。\n安得乘飞颷，人寰恣超越。",
        "dynasty": "宋",
        "collection_info": null
    },
    {
        "title": "资州路东津寺",
        "author": "范祖禹",
        "content": "山行无晨暮，日暝崖谷昏。\n哀猿落客泪，永路惊旅魂。\n凭陵高山巅，俯视大江奔。\n迥环岛屿合，萦转洲渚屯。\n行云赴楚天，飞鸟下蜀门。\n地遐怪物聚，寺古深殿存。\n忆昔李氏末，烟尘暗中原。\n姦雄竞草窃，割据穷海根。\n干戈百年后，见此败屋垣。\n我来属清秋，登览无俗喧。\n山深虎豹归，水静蛟鼍骞。\n临风独笑咤，浩荡欲飞飜。",
        "dynasty": "宋",
        "collection_info": null
    },
    {
        "title": "月夜船行入资州",
        "author": "范祖禹",
        "content": "忆昨卧碧山，苍苍丛桂间。\n白云为屏石为枕，緑萝长挂明月閒。\n忽乘轻舟泛江水，山月随人还在此。\n白鹭惊飞宿霭间，青山倒卧沧波砥。\n此时孤棹发中流，川后停波听棹讴。\n不学子猷中夜返，欲乘眀月向资州。",
        "dynasty": "宋",
        "collection_info": null
    },
    {
        "title": "七月五日热退喜凉资中有怀二十四韵",
        "author": "范祖禹",
        "content": "仲夏金火争，阴阳势相夺。\n干坤鼓洪鑪，夸父死奔渴。\n普天无纎云，厚土万丈裂。\n亭亭太阳午，安得日车跌。\n清冷想寒门，浩荡思舞雪。\n嘆彼老农耕，有苖不得活。\n乞雨祷潭龙，望云驱旱魃。\n帝车俄回指，四序苦飘忽。\n木落天地秋，清霜洗空阔。\n凉风破阊阖，势欲捲溟渤。\n众鸟尽不飞，峥嵘见孤鹘。\n登临涤魂神，飒爽动毛骨。\n因怀京洛间，车马填城阙。\n红尘暗天宇，愚智共汩没。\n出门无所适，肝肺为枯竭。\n平生喜林泉，潇洒爱风月。\n沧浪有渔父，逸步脱羁绁。\n超然思远游，万古访遗辙。\n安能公侯间，俯偻事干谒。\n及来山水县，素志得少豁。\n白石拂云眠，芳荪乘露撷。\n寻山喜幽胜，照水翫澄澈。\n虽无巢许操，夙慕夷齐洁。\n庶以保吾真，无为事其末。",
        "dynasty": "宋",
        "collection_info": null
    },
    {
        "title": "文潞公生日",
        "author": "范祖禹",
        "content": "天监仁皇德，惟时岳降神。\n英姿备文武，贤业富经纶。\n梦赉求岩野，于畋载渭濵。\n三朝瞻上宰，四海入洪钧。\n谟烈重光启，枢衡万化新。\n珪璋扶日月，剑履上星辰。\n述职分东陜，宣威震北垠。\n长城万里远，奠枕四夷宾。\n自昔登储后，惟公秉国均。\n川河赖舟檝，霜雪见松筠。\n阊阖朝黄道，云龙对紫宸。\n忠勲藏庙祏，异礼冠臣邻。\n风雨王城会，烟花洛苑春。\n麾幢近泉石，衮绣出埃尘。\n照社祥光盛，充闾庆旦臻。\n御鑪熏黼黻，天廐辍骐驎。\n帝念深元老，邦基属柄臣。\n公虽慕前哲，天欲觉斯民。\n左右萧何手，安危晋国身。\n济时归寿域，遐筭等灵椿。",
        "dynasty": "宋",
        "collection_info": null
    },
    {
        "title": "送赵清宪入蜀",
        "author": "范祖禹",
        "content": "上圣隆西眷，中朝报鉅贤。\n三刀重梦寐，四国赖蕃宣。\n自昔方隅远，惟公惠泽偏。\n絃歌初抚字，使节再聨翩。\n召父深仁浃，文翁美化全。\n南圗回海浪，北极上星躔。\n霖雨苏羣物，卿云被八埏。\n从容方论道，引避不居权。\n忠驭何频叱，行帷义一褰。\n漏天开雾雨，烧栈扫云烟。\n玉垒山横雪，罗江水映绵。\n闾阎瞻冕服，父老识旌旃。\n清静尝能理，烦苛冀尽蠲。\n销兵无吠警，含哺但安眠。\n富庶宁加此，功名固有焉。\n岂惟私蜀土，伫更秉陶甄。",
        "dynasty": "宋",
        "collection_info": null
    },
    {
        "title": "送圣徒入京兼呈纪常子进",
        "author": "范祖禹",
        "content": "二年隔京洛，思见亦已久。\n骊驹将戒行，姑共一杯酒。\n君来买园林，山川既富有。\n顾我犹旅人，安排卧林薮。\n不意嵩岭云，输君先入手。\n谋生已知拙，高遁惭居后。\n贵富等浮云，名声似箕斗。\n终当结茅屋，邻舍闻鸡狗。\n杖屦作往还，过从惟野叟。\n爱君修竹间，一水似崖口。\n扫除石上月，寒桧揺青箒。\n早赋归去来，无为事奔走。\n前期知非远，同集待诸友。\n寄我思洛诗，东风想回首。",
        "dynasty": "宋",
        "collection_info": null
    },
    {
        "title": "大雪入洛阳",
        "author": "范祖禹",
        "content": "昨夜关山雪，仆夫晨起惊。\n挥鞭骑紫马，晓入洛阳城。\n川原渺茫茫，长啸视八纮。\n有如乘风驭，迢逓奔玉京。\n伊水象天河，云涛向东倾。\n喧然古都市，沽酒吹玉笙。\n予心正浩荡，万里赴归程。\n遥望嵩峰顶，连天冻峥嵘。\n欲攀玉女窗，举手摩太清。\n思之不可去，怅望空含情。",
        "dynasty": "宋",
        "collection_info": null
    },
    {
        "title": "寄名山李着作",
        "author": "范祖禹",
        "content": "剑外虽云远，名山信日闻。\n漏天常洩雨，蒙顶半藏云。\n万里飞鳬舄，三年隠豹文。\n茗芽春后好，应许故人分。",
        "dynasty": "宋",
        "collection_info": null
    },
    {
        "title": "砥柱四首  其一",
        "author": "范祖禹",
        "content": "黄河倾落九天来，砥柱三山立欲摧。\n崖谷吐吞成雾雨，蛟龙战鬬作风雷。",
        "dynasty": "宋",
        "collection_info": null
    },
    {
        "title": "砥柱四首  其二",
        "author": "范祖禹",
        "content": "巨灵赑屃两山开，东放黄河万里来。\n地轴横斜争斡转，天维欹侧恐倾摧。",
        "dynasty": "宋",
        "collection_info": null
    },
    {
        "title": "砥柱四首  其三",
        "author": "范祖禹",
        "content": "禹开砥柱放河奔，浊浪轩轩日月昏。\n唯有三门君不见，惊波一起动干坤。",
        "dynasty": "宋",
        "collection_info": null
    },
    {
        "title": "砥柱四首  其四",
        "author": "范祖禹",
        "content": "砥柱初开禹力穷，黄河从此去朝宗。\n长鲸一喷连山起，岌嶪高于太华峰。",
        "dynasty": "宋",
        "collection_info": null
    },
    {
        "title": "望岳",
        "author": "范祖禹",
        "content": "客行西入函关道，秀气东来满关好。\n北顾黄河天际流，回望荆山欲倾倒。\n前瞻太华三峰高，中天屹立争雄豪。\n羣山朝岳皆西走，势似长风驱海涛。\n金天杀气何萧爽，羽驾颷轮应可往。\n安得云梯倚碧空，上拂烟霞看仙掌。",
        "dynasty": "宋",
        "collection_info": null
    },
    {
        "title": "希夷陈先生祠堂",
        "author": "范祖禹",
        "content": "太华朝紫清，莲花开緑烟。\n尝闻希夷隐，欲学南华仙。\n道与寥廓友，形随变化迁。\n餐霞倚八极，御气游九天。\n静夜披蘂笈，清晨潄瑶泉。\n閒临日谷啸，下拂云窗眠。\n一朝玉棺坠，委体同蜕蝉。\n霓旌自宛转，羽驾何飘翩。\n空余故馆在，遗像犹依然。\n嗟吾生已后，不得见当年。\n扶揺若可借，永谢区中缘。",
        "dynasty": "宋",
        "collection_info": null
    },
    {
        "title": "望朝元阁",
        "author": "范祖禹",
        "content": "昔年曾上阁边行，步步凌霞出太清。\n鹤驾不归云缥缈，凤箫空断目分明。\n秦川错绣孤烟媚，渭水浮银落日横。\n惆怅重游今未遂，参差天半望飞甍。",
        "dynasty": "宋",
        "collection_info": null
    },
    {
        "title": "长安",
        "author": "范祖禹",
        "content": "东风吹尘客心起，京华去蜀三千里。\n我来踏雪走函关，下视秦川坦如坻。\n晓登太华三峰寒，凭高始觉天地寛。\n却惜京华不可见，烟花二月过长安。\n长安通衢十二陌，出入九州横八极。\n行人来往但西东，莫问兴亡与今昔。\n昔人富贵高台倾，今人歌舞曲池平。\n终南虚绕帝王宅，壮气空蟠佳丽城。\n黄河之水东流海，汉家已去唐家改。\n茂陵秋草春更多，豪杰今无一人在。\n细观此事何足愁，不如饮酒登高楼。\n秦王何苦求九鼎，魏武空劳营八州。\n当年富贵一时事，身后寂寞余高丘。\n春风开花不易得，一醉何必封公侯。",
        "dynasty": "宋",
        "collection_info": null
    },
    {
        "title": "过朝天岭二首  其一",
        "author": "范祖禹",
        "content": "夜上朝天晓不极，举头唯见苍苍色。\n回看初日半轮明，下视嘉陵千丈黑。",
        "dynasty": "宋",
        "collection_info": null
    },
    {
        "title": "过朝天岭二首  其二",
        "author": "范祖禹",
        "content": "地拆天开此险成，飘萧毛髪壮心惊。\n人间行路难如此，嘆息何时险阻平。",
        "dynasty": "宋",
        "collection_info": null
    },
    {
        "title": "游李少师园十题 松岛",
        "author": "范祖禹",
        "content": "孤屿何亭亭，苍松郁相对。\n池中蛟龙起，天际风雨会。",
        "dynasty": "宋",
        "collection_info": null
    },
    {
        "title": "游李少师园十题 芡池",
        "author": "范祖禹",
        "content": "向日铺青盖，浮波散緑盘。\n明珠洛浦佩，白玉水仙丹。",
        "dynasty": "宋",
        "collection_info": null
    },
    {
        "title": "游李少师园十题 笛竹",
        "author": "范祖禹",
        "content": "凤食实已美，龙吟声更奇。\n惜无蔡邕识，那得马融吹。",
        "dynasty": "宋",
        "collection_info": null
    },
    {
        "title": "游李少师园十题 鹤",
        "author": "范祖禹",
        "content": "王子吹笙去，仙禽下云端。\n夜栖松月静，朝舞桧风寒。",
        "dynasty": "宋",
        "collection_info": null
    },
    {
        "title": "游李少师园十题 水轮",
        "author": "范祖禹",
        "content": "崩腾喷雪浪，昼夜无停息。\n回旋天磨转，运动日卓侧。",
        "dynasty": "宋",
        "collection_info": null
    },
    {
        "title": "游李少师园十题 竹径",
        "author": "范祖禹",
        "content": "整整植翠旗，森森列羽卫。\n微风羣玉动，赫日苍云翳。",
        "dynasty": "宋",
        "collection_info": null
    },
    {
        "title": "游李少师园十题 莲池",
        "author": "范祖禹",
        "content": "藻荇徧回塘，芙蕖出清水。\n红灯迭照映，翠盖相磨倚。",
        "dynasty": "宋",
        "collection_info": null
    },
    {
        "title": "游李少师园十题 月桂",
        "author": "范祖禹",
        "content": "天寒桂子堕，花发向庭中。\n月华十二满，常照此芳丛。",
        "dynasty": "宋",
        "collection_info": null
    },
    {
        "title": "游李少师园十题 雁翅柏",
        "author": "范祖禹",
        "content": "高枝含烟雾，密叶张羽翼。\n参差随风势，惨澹入云色。",
        "dynasty": "宋",
        "collection_info": null
    },
    {
        "title": "游李少师园十题 茅庵",
        "author": "范祖禹",
        "content": "结茅深林下，开户流水边。\n晓听松风坐，夜枕云涛眠。",
        "dynasty": "宋",
        "collection_info": null
    },
    {
        "title": "游李少师园十题 和张二十五游白龙溪甘水谷郊居杂咏七首 其一",
        "author": "范祖禹",
        "content": "君家潇洒住园林，更入青山径路深。\n唯有白云为得侣，祗应流水是知音。",
        "dynasty": "宋",
        "collection_info": null
    },
    {
        "title": "游李少师园十题 和张二十五游白龙溪甘水谷郊居杂咏七首 其二",
        "author": "范祖禹",
        "content": "松姿鹤性自宜閒，天与幽奇避俗喧。\n谢客风流临海峤，秦人歌啸入花源。",
        "dynasty": "宋",
        "collection_info": null
    },
    {
        "title": "游李少师园十题 和张二十五游白龙溪甘水谷郊居杂咏七首 其三",
        "author": "范祖禹",
        "content": "南窗高卧看云生，日暮回风动紫荆。\n鼓吹不须过野坞，青蛙雨后自能鸣。",
        "dynasty": "宋",
        "collection_info": null
    },
    {
        "title": "游李少师园十题 和张二十五游白龙溪甘水谷郊居杂咏七首 其四",
        "author": "范祖禹",
        "content": "田家何所乐，野老饭蒿藜。\n沙月鹭投宿，松风猿乱啼。\n侵衣青竹冷，拂面緑萝低。\n幽步无车马，唯应杖可携。",
        "dynasty": "宋",
        "collection_info": null
    },
    {
        "title": "游李少师园十题 和张二十五游白龙溪甘水谷郊居杂咏七首 其五",
        "author": "范祖禹",
        "content": "石径人行少，山云袖拂看。\n水流情共远，天阔望随寛。\n笙磬珍禽响，龙蛇怪蔓盘。\n洛川回首处，烟霭暮漫漫。",
        "dynasty": "宋",
        "collection_info": null
    },
    {
        "title": "游李少师园十题 和张二十五游白龙溪甘水谷郊居杂咏七首 其六",
        "author": "范祖禹",
        "content": "夜静月明溪水喧，先秋风物已萧然。\n藤萝作帐云为枕，冷挂絺衣石上眠。",
        "dynasty": "宋",
        "collection_info": null
    },
    {
        "title": "游李少师园十题 和张二十五游白龙溪甘水谷郊居杂咏七首 其七",
        "author": "范祖禹",
        "content": "青山跬步去无由，唯有登临可散忧。\n浮世只知轩冕乐，几人能得少时休。",
        "dynasty": "宋",
        "collection_info": null
    },
    {
        "title": "西街",
        "author": "范祖禹",
        "content": "西街春日永，辇道与天通。\n御水横银汉，仙桥挂綵虹。\n草荒平乐馆，花发上阳宫。\n扰扰都门路，轮蹄日向东。",
        "dynasty": "宋",
        "collection_info": null
    },
    {
        "title": "和子进六言二首  其一",
        "author": "范祖禹",
        "content": "夜静碧天如水，山空明月随人。\n此兴庾公非浅，远游王子何频。",
        "dynasty": "宋",
        "collection_info": null
    },
    {
        "title": "和子进六言二首  其二",
        "author": "范祖禹",
        "content": "萧散独游何处，寂寥四顾无人。\n月露霑衣觉久，水风吹面宜频。",
        "dynasty": "宋",
        "collection_info": null
    },
    {
        "title": "和子进千春院观桃花二首  其一",
        "author": "范祖禹",
        "content": "西度天津水见沙，轻风飞盖緑杨斜。\n相逢喜到千春寺，最后方开第一花。\n富媪英华当间出，东君照育想非賖。\n神仙高格黄裳色，安得深根植帝家。",
        "dynasty": "宋",
        "collection_info": null
    },
    {
        "title": "和子进千春院观桃花二首  其二",
        "author": "范祖禹",
        "content": "鳯刹花光照碧霄，龙楼柳色暗朱桥。\n夸娥素月人疑近，姑射仙山路岂遥。\n琮玉温姿轻拂拂，鞠衣嘉色宛飘飘。\n都人莫怪芳华晚，如隔烟霞在泬寥。",
        "dynasty": "宋",
        "collection_info": null
    },
    {
        "title": "三月十八日雨后访张二十五以诗见寄次其韵",
        "author": "范祖禹",
        "content": "池上鱼相乐，林间鸟不惊。\n雨余荷气湿，风动水纹生。\n俗客心犹爽，高人兴自清。\n何时作邻里，卜宅剪榛荆。",
        "dynasty": "宋",
        "collection_info": null
    },
    {
        "title": "又和再寄二首  其一",
        "author": "范祖禹",
        "content": "青春忽已过，白髪不须惊。\n招隠寻居士，论文访友生。\n到来尘虑息，归去梦魂清。\n尚想穿幽径，楸花间紫荆。",
        "dynasty": "宋",
        "collection_info": null
    },
    {
        "title": "又和再寄二首  其二",
        "author": "范祖禹",
        "content": "花落春台静，鸎啼晓枕惊。\n竹间流水过，窗外白云生。\n襟抱怀冰爽，诗篇叩玉清。\n荒唐漆园吏，环堵但披荆。",
        "dynasty": "宋",
        "collection_info": null
    },
    {
        "title": "张三十病愈久不相见以诗寄问",
        "author": "范祖禹",
        "content": "公干清漳卧，维摩浄室居。\n作诗心在否，问法意何如。\n台榭花飞尽，池塘雨洗初。\n剧谈能强起，便欲驾柴车。",
        "dynasty": "宋",
        "collection_info": null
    },
    {
        "title": "和张二十五春日见寄五首  其一",
        "author": "范祖禹",
        "content": "绰约花无语，间关鸟自吟。\n及时须赏翫，风雨不能禁。",
        "dynasty": "宋",
        "collection_info": null
    },
    {
        "title": "和张二十五春日见寄五首  其二",
        "author": "范祖禹",
        "content": "莫恨生华髪，唯须不负春。\n风光无老少，祗属有情人。",
        "dynasty": "宋",
        "collection_info": null
    },
    {
        "title": "和张二十五春日见寄五首  其三",
        "author": "范祖禹",
        "content": "潇洒幽栖地，山岚日夕昏。\n松风吹緑绮，溪月湛清樽。",
        "dynasty": "宋",
        "collection_info": null
    },
    {
        "title": "和张二十五春日见寄五首  其四",
        "author": "范祖禹",
        "content": "白日春台上，欢娱莫诉杯。\n飞花留客醉，啼鸟近人来。",
        "dynasty": "宋",
        "collection_info": null
    },
    {
        "title": "和张二十五春日见寄五首  其五",
        "author": "范祖禹",
        "content": "流水家家入，修篁处处同。\n城南履道宅，白傅有遗风。",
        "dynasty": "宋",
        "collection_info": null
    },
    {
        "title": "和子进夏日忆宝上人",
        "author": "范祖禹",
        "content": "径藓铺苍锦，林花落绛趺。\n山光入戸牖，云气起瓶盂。\n宴坐期三月，迷行有万途。\n寥寥方丈室，一物更应无。",
        "dynasty": "宋",
        "collection_info": null
    },
    {
        "title": "秋夜",
        "author": "范祖禹",
        "content": "月上霜威重，烟消霁景分。\n岭猿寒啸侣，涧鹿夜呼羣。\n天静纎毫见，山空落叶闻。\n此时真吏隠，高卧看浮云。",
        "dynasty": "宋",
        "collection_info": null
    },
    {
        "title": "送廷珍殿丞兄通判阆州",
        "author": "范祖禹",
        "content": "十年京洛弄残书，喜见西归别驾车。\n锦里追游贫莫厌，綵衣荣侍乐何如。\n诏条安远民为本，才刃如君地有余。\n不日还趋宣室召，伊川重访野人庐。",
        "dynasty": "宋",
        "collection_info": null
    },
    {
        "title": "寄题傅钦之济源草堂",
        "author": "范祖禹",
        "content": "傅公有幽居，近在盘山下。\n清济出其间，白石明可把。\n盈科赴溟渤，习坎日倾泻。\n竹色洗娟婵，松姿照萧洒。\n室有古诗书，门无俗车马。\n公居虽畎亩，寤寐惟朝社。\n云山聊啸遨，鱼鸟同游冶。\n在我本无心，羣生繫用舍。\n终当入帝梦，肖象求岩野。\n题诗寄林垧，俚调惭非雅。",
        "dynasty": "宋",
        "collection_info": null
    },
    {
        "title": "和蜀公紫薇花再发寄中书舍人",
        "author": "范祖禹",
        "content": "几年幽独饱风霜，一日荣观似堵墙。\n地养深根成异产，天迴淑气发新阳。\n宾朋须醉千钟酒，蜂蝶争偷百和香。\n留得青氊真旧物，于今鳯阁有名郎。",
        "dynasty": "宋",
        "collection_info": null
    },
    {
        "title": "和五十四翁登恩第后赠杨君章",
        "author": "范祖禹",
        "content": "力穑良农晚岁收，英名初喜动凝旒。\n光如剑气斗间没，文似河源天上流。\n莫嘆黄金纔易箒，安知布被不封侯。\n暮年烈士心方壮，双鹘抟风向九秋。",
        "dynasty": "宋",
        "collection_info": null
    },
    {
        "title": "孙秀才下第蹔还京口留别起居邀余和以赠行",
        "author": "范祖禹",
        "content": "翔鸾戢翼下层空，南浦归帆逐晓风。\n梦寐兰陔清露白，啸歌江国火云红。\n王畿结绶来无久，天汉乘槎去可通。\n莫为淹回销壮节，力行须与古人同。",
        "dynasty": "宋",
        "collection_info": null
    },
    {
        "title": "和蜀公八十岁自咏",
        "author": "范祖禹",
        "content": "卫武年将百，僖公寿有千。\n形方通帝梦，兆始见王田。\n白髪高山雪，新诗清水莲。\n福绥真乐只，燕处自超然。\n浊酒中徐圣，泠风御列仙。\n劲松临绝壁，独鹤在青天。\n出处邦之望，清虚性所便。\n老谋方眷用，微物正思怜。\n汉室求园绮，周家重夭颠。\n虽懐箕颍志，应未许终焉。",
        "dynasty": "宋",
        "collection_info": null
    },
    {
        "title": "答孙莘老病中寄谢诸同舍",
        "author": "范祖禹",
        "content": "言有逆耳忠，药有苦口利。\n康强本危虑，忧患生逸意。\n先生蹈周孔，陋巷乐仁义。\n新命登谏垣，四方想平治。\n舞雩逐清爽，伏枕送炎炽。\n作诗存警戒，教告在同志。\n苍生繫正人，丹扆渴高议。\n矧当敷经训，劝讲日严侍。\n桓荣大师尊，郑公三鑑备。\n天衢进方亨，王路坦无陂。\n告猷补衮职，正色伏蒲地。\n阳城可以起，醇酒毋数醉。",
        "dynasty": "宋",
        "collection_info": null
    },
    {
        "title": "春日有怀仆射相公洛阳园",
        "author": "范祖禹",
        "content": "阙塞当门外，伊流遶舍西。\n松筠不改色，桃李自成蹊。\n穉笋穿阶迸，珍禽拂面栖。\n公归卧林壑，好作钓璜溪。",
        "dynasty": "宋",
        "collection_info": null
    },
    {
        "title": "和吕龙圗贺仆射相公",
        "author": "范祖禹",
        "content": "鼎铉承家有庆基，苍生翘首圣神知。\n韦贤世德传经远，卫武年华入相迟。\n霖雨八方随说命，带河千古誓萧规。\n行看凤沼原鸰集，莫为旌麾滞朔陲。",
        "dynasty": "宋",
        "collection_info": null
    },
    {
        "title": "蜀公恳辞经席改领嵩宫赋诗以代献寿",
        "author": "范祖禹",
        "content": "累诏褒优免造庭，两宫虚竚想仪形。\n千年辽鹤高华表，万里云鸿独杳冥。\n绮皓采芝终佐汉，桓荣稽古旧传经。\n真宫岑寂烟霞外，南极光中作寿星。",
        "dynasty": "宋",
        "collection_info": null
    },
    {
        "title": "和门下侍郎东省夜直寄左丞光禄",
        "author": "范祖禹",
        "content": "黄閤吁谟作帝龙，文昌纲辖振邦风。\n羣才藻鉴归能哲，万事钧衡仰至公。\n连璧辉光时共美，断金情契昔相同。\n折衝千里精神壮，正似山河绕汉宫。",
        "dynasty": "宋",
        "collection_info": null
    },
    {
        "title": "和子开从驾朝谒景灵宫二首  其一",
        "author": "范祖禹",
        "content": "雨师泛洒霁光匀，华盖香风不起尘。\n亿兆欢呼真帝启，谋猷左右尽君陈。\n云随仙驭三山远，日出咸池六合新。\n一别都门变桑海，来瞻原庙祗悲辛。",
        "dynasty": "宋",
        "collection_info": null
    },
    {
        "title": "和子开从驾朝谒景灵宫二首  其二",
        "author": "范祖禹",
        "content": "瑶池真气降东莱，营室新临渭北开。\n载见辟王遐迩至，思齐任姒肃雝来。\n龙胡尚泣遗弓剑，燧火俄惊变柳槐。\n谁识九重宵旰意，中天云汉望昭回。",
        "dynasty": "宋",
        "collection_info": null
    },
    {
        "title": "四月三十日慈孝寺山亭席上次韵经父舍人送子敦都运待制赴河北",
        "author": "范祖禹",
        "content": "去年使河东，饮饯天始秋。\n今年使河北，復作萧寺游。\n愧我燕居息，送公频按州。\n雍容鹓鹭列，环佩鸣琅球。\n岂知勤徒御，与国扬王休。\n譬如果适口，安问梨与榴。\n此行功名会，肯使岁月流。\n载酒都门饯，行当迓归辀。",
        "dynasty": "宋",
        "collection_info": null
    },
    {
        "title": "同子瞻送子敦赴河北都运次韵",
        "author": "范祖禹",
        "content": "顾公涉沧海，宇宙观奇伟。\n十年守沈冥，应笑柱下史。\n动静虽有殊，要之盖棺已。\n迩来拜东台，岩穴弹冠喜。\n昂藏出风尘，壮志在千里。\n忽持肤使节，急病仁为美。\n翰林出新诗，风霆奔落纸。\n朝廷日清明，君子慎所履。\n行当继禹功，洒灾澹洪水。\n过我伊洛间，松风醒俗耳。",
        "dynasty": "宋",
        "collection_info": null
    },
    {
        "title": "和张给事喜雨",
        "author": "范祖禹",
        "content": "玉座焦劳侧席居，侍臣忧国尽应徐。\n宸心有感先离毕，星使分祈未下舆。\n触石寸云寰宇徧，稽天巨浸百川趋。\n不才太史那能颂，唯待丰年以喜书。",
        "dynasty": "宋",
        "collection_info": null
    },
    {
        "title": "又和张给事喜雨",
        "author": "范祖禹",
        "content": "瞻望昭回毎夜分，崇朝忽起泰山云。\n干坤荡暑如醒醉，江海生波想织纹。\n禁漏深迷天阙晓，朝衣凉带御炉熏。\n时清封奏何妨简，献纳赓歌见爱君。",
        "dynasty": "宋",
        "collection_info": null
    },
    {
        "title": "席上分韵送天觉使河东以登山临水送将归为韵分得临字",
        "author": "范祖禹",
        "content": "唐尧茹藜藿，民俗犹忧深。\n晋国壮山川，羌虏皆外禽。\n宸心敬折狱，使节慎所临。\n夫君台阁旧，空老翰墨林。\n松柏饱岁寒，鵰鹗候秋阴。\n揽辔上太行，北风爽烦襟。\n当令桑枣地，愁嘆为讴吟。\n二江带双流，三峨耸危岑。\n何时早归耕，杖屦日相寻。",
        "dynasty": "宋",
        "collection_info": null
    },
    {
        "title": "谢赐御书诗五言十韵",
        "author": "范祖禹",
        "content": "圣志探渊学，皇慈示至仁。\n论经穷古训，锡燕比嘉宾。\n天醴尧觞举，箫韶舜乐陈。\n隆恩均近辅，赐札下严宸。\n洒墨星辰烂，飞毫日月新。\n聪明钦作后，气志俨如神。\n龙马观牺迹，延陵识圣真。\n受藏辉蔀屋，荣遇极儒绅。\n方讲三王治，思还四海淳。\n顾惭愚陋识，何所补涓尘。",
        "dynasty": "宋",
        "collection_info": null
    },
    {
        "title": "殿试覆考和子由侍郎",
        "author": "范祖禹",
        "content": "十五年前宿殿庐，伊川一纪卧岩居。\n雕虫尚忆长杨赋，汗简犹残太史书。\n日月当天瞻法座，烟霞落纸看华裾。\n品题幸预诸公末，更许追随侍玉除。",
        "dynasty": "宋",
        "collection_info": null
    },
    {
        "title": "和子瞻禁林锁院诏赐烛酒",
        "author": "范祖禹",
        "content": "晨入金华暮浴堂，声容不动笔奔忙。\n星间忽降龙衔耀，天上重分玉醴香。\n欲炧寒宵宫漏永，半酣归梦蜀山长。\n起看绛阙银河晓，山立千官拱未央。",
        "dynasty": "宋",
        "collection_info": null
    },
    {
        "title": "送周思道再知汉州三首  其一",
        "author": "范祖禹",
        "content": "千山行尽见平川，鸡犬相闻俗晏然。\n父老共知仁圣意，十年重借使君贤。",
        "dynasty": "宋",
        "collection_info": null
    },
    {
        "title": "送周思道再知汉州三首  其二",
        "author": "范祖禹",
        "content": "使君昔日抚疲羸，曾奏囊封有直词。\n一卧家山今白首，重来犹拥旧旌旗。",
        "dynasty": "宋",
        "collection_info": null
    },
    {
        "title": "送周思道再知汉州三首  其三",
        "author": "范祖禹",
        "content": "两川相望各繁华，二牧蕃宣出一家。\n衣绣聊为乡社宠，行看召节向天涯。",
        "dynasty": "宋",
        "collection_info": null
    },
    {
        "title": "送周正孺知梓州",
        "author": "范祖禹",
        "content": "先朝直节贯秋霜，殿壁于今有谏囊。\n汲黯犹烦卧居郡，冯唐何事老为郎。\n山川壮丽开戎幕，草木荣华过故乡。\n青盖从来宜白髪，行看高步入明光。",
        "dynasty": "宋",
        "collection_info": null
    },
    {
        "title": "寄题蒲氏清风阁",
        "author": "范祖禹",
        "content": "阆山锦屏秀，阆水碧玉寒。\n高阁俯城邑，飞甍出云端。\n惟昔隠君子，卜筑兹考槃。\n圗书侔藏室，一一手自刋。\n山园养松桂，庭砌被芝兰。\n雾深豹文蔚，风壮鹏翼抟。\n来为廊庙重，归为里闾欢。\n乃知哲人训，基构自艰难。\n我昔侍先君，借书尝纵观。\n题诗尚可记，手泽想未干。\n尔来三十载，感事一汍澜。\n侧身西南望，安得陵风翰。",
        "dynasty": "宋",
        "collection_info": null
    },
    {
        "title": "又雨中厨屋坏",
        "author": "范祖禹",
        "content": "我从山中来，安宅岂敢卜。\n穷秋积霖潦，陋巷没车毂。\n环堵不蔽风，下床毎涂足。\n竈鼃日已长，釜鱼时可漉。\n瓦解岂一朝，粪土扶朽木。\n中夜若崩山，微躯忧压覆。\n晨炊无尺椽，慨嘆食重肉。\n益思反蓬茅，终老依松竹。\n云居荫薜萝，野性狎麋鹿。\n涧溪可濯饮，薇蕨余肴蔌。\n宁惟此寓馆，薄宦同旅宿。\n吾食敢求饱，民生犹歉腹。\n囊空庶无寇，囷竭尚有粟。\n墨突不暇黔，谁能忧破屋。",
        "dynasty": "宋",
        "collection_info": null
    },
    {
        "title": "寄题颍昌王氏巽亭二首  其一",
        "author": "范祖禹",
        "content": "危槛跨层城，凭高俗虑醒。\n鹏飞适莽苍，鸿去上青冥。\n隠地临箕岭，贤游会德星。\n跻攀何日共，远目寄郊垧。",
        "dynasty": "宋",
        "collection_info": null
    },
    {
        "title": "寄题颍昌王氏巽亭二首  其二",
        "author": "范祖禹",
        "content": "旧馆懐贤躅，先朝翊帝圗。\n虹梁引层构，血汗出奇驹。\n几杖延乡老，诗书问鲁儒。\n南天望云气，应泣舜苍梧。",
        "dynasty": "宋",
        "collection_info": null
    },
    {
        "title": "送道纯归南康  其一",
        "author": "范祖禹",
        "content": "平生闻庐岳，梦想入松门。\n京华走尘土，岁月空崩奔。\n缈思放岩壑，枕石清心魂。\n羡君归旧隠，山水当高轩。\n云林对寝食，烟霭变朝昏。\n晴空天池溢，瀑布银河翻。\n奇观穷宇宙，梦泽可以吞。\n少年负志气，海运期鹏鲲。\n晚登桂堂籍，燕石笑玙璠。\n飘飘考城吏，放浪彭泽园。\n迴首出都邑，仙禽谢笼樊。\n顾我老文史，望天方戴盆。\n俛仰半世间，同僚念金昆。\n存亡已永隔，风义古所敦。\n寄语谢嵇绍，终惭山巨源。",
        "dynasty": "宋",
        "collection_info": null
    },
    {
        "title": "送道纯归南康  其二",
        "author": "范祖禹",
        "content": "珍台閒馆切昭回，笙鹤应无俗驾陪。\n天浸祥池三岛向，春迷神囿百花开。\n沙鸥泛泛人相近，风燕飞飞隼莫猜。\n清洛故园荒径在，与君何日赋归来。",
        "dynasty": "宋",
        "collection_info": null
    },
    {
        "title": "同安诞日赋小诗祝延",
        "author": "范祖禹",
        "content": "海上蟠桃方结子，月中仙桂欲生枝。\n须知阴德多余庆，仁者从来与寿宜。",
        "dynasty": "宋",
        "collection_info": null
    },
    {
        "title": "又",
        "author": "范祖禹",
        "content": "奕世登公衮，羣生入化钧。\n须知盛德后，宜有正家人。\n令日垂门帨，清风采涧苹。\n儿孙环坐侧，岁岁祝千春。",
        "dynasty": "宋",
        "collection_info": null
    },
    {
        "title": "送吕通直致仕南游归寿州",
        "author": "范祖禹",
        "content": "掞天畴昔阻雄飞，未及耆年早拂衣。\n白日浮丘仙袂远，清秋范蠡片帆归。\n京华岁月双奔毂，淝上沧浪一钓矶。\n况有孟光为道侣，散花诸国叩岩扉。",
        "dynasty": "宋",
        "collection_info": null
    },
    {
        "title": "答刘中叟",
        "author": "范祖禹",
        "content": "十年卧伊洛，半世老铅椠。\n君恩还故栖，蠧简幸窥觇。\n滥陪英雄游，自觉山野僭。\n有美刘夫子，相逢乐无厌。\n腾骞入霜台，便若阻城堑。\n朝言渴蹇谔，民瘼待鍼砭。\n清诗叩哀玉，孤秀出羣艶。\n伐木激頺风，佩兰起幽念。\n顾我久羁寓，来如水鳬泛。\n晨兴想三川，夕梦越双剑。\n终当出都门，瘦马揺破韂。\n事业付公等，斯言免为玷。",
        "dynasty": "宋",
        "collection_info": null
    },
    {
        "title": "和刘莘老赠王圣美三子侄补试太学聨中高等",
        "author": "范祖禹",
        "content": "风流江左并淮原，王氏衣冠不乏贤。\n文似三珠才竞爽，名如羣玉气相连。\n九秋鸿雁方遵陆，万里骅骝始下鞭。\n白髪星郎推雅量，似闻折屐喜成颠。",
        "dynasty": "宋",
        "collection_info": null
    },
    {
        "title": "黄鲁直示千叶黄梅余因忆蜀中冬月山行江上闻香而不见花此真梅也鲁直然余言曰不得此乐久矣感而赋小诗",
        "author": "范祖禹",
        "content": "江上清香隔水闻，林间不见雪纷纷。\n春寒忽忆登山屐，归梦犹寻谷口云。",
        "dynasty": "宋",
        "collection_info": null
    },
    {
        "title": "水纹扇",
        "author": "范祖禹",
        "content": "翦出潇湘一片秋，动揺君手向空流。\n微风自有云涛气，梦入江天一钓舟。",
        "dynasty": "宋",
        "collection_info": null
    },
    {
        "title": "寄蜀州吴廷珍太守",
        "author": "范祖禹",
        "content": "红旆前驱一舍间，里闾相望俗安閒。\n春风城郭千家柳，落日楼台四面山。\n南亩劝耕丹诏远，北堂侍膳綵衣斑。\n梁园倦客思归久，五马何时命驾还。",
        "dynasty": "宋",
        "collection_info": null
    },
    {
        "title": "腊后一日雪晴西郊",
        "author": "范祖禹",
        "content": "腊后寒威壮，春回岁律穷。\n薄云霏小雪，爱日解严风。\n银阙千门迥，瑶林万里同。\n谁能拂毫素，移入画屏中。",
        "dynasty": "宋",
        "collection_info": null
    },
    {
        "title": "寄华州提举崇福李侍郎",
        "author": "范祖禹",
        "content": "洛社曾陪祭酒閒，承明復接侍臣班。\n论交晚见松筠操，驻景长思冰雪颜。\n华岳闭门穷简册，邵堂隠几看河山。\n相逢一笑知何日，心逐飞云出故关。",
        "dynasty": "宋",
        "collection_info": null
    },
    {
        "title": "李方叔馈潭笋",
        "author": "范祖禹",
        "content": "穿云劚石远林空，来涉烟波几万重。\n实比梧桐堪食凤，箨翻风雨便成龙。\n一枝未许尘鞍挂，千亩终留渭水封。\n陋巷菜羮知不称，君王玉食愿时供。",
        "dynasty": "宋",
        "collection_info": null
    },
    {
        "title": "和李方叔惠嵩山术煎松黄二首 术煎",
        "author": "范祖禹",
        "content": "八公淮水留丹竈，四皓商山余紫芝。\n嵩岭今成花炼术，周原空咏堇如饴。\n容颜冰雪端能变，心肺尘埃信可治。\n多病直疑生羽翼，更纡仙客上清词。",
        "dynasty": "宋",
        "collection_info": null
    },
    {
        "title": "和李方叔惠嵩山术煎松黄二首 松黄",
        "author": "范祖禹",
        "content": "直干千年老雪霜，不随羣木四时芳。\n冥冥黛色凝寒碧，冉冉云英末嫰黄。\n仙桂一枝聊比德，幽兰九畹幸同香。\n移文应怪归来晚，安石东山兴未忘。",
        "dynasty": "宋",
        "collection_info": null
    },
    {
        "title": "石耳",
        "author": "范祖禹",
        "content": "庐山五老峰，下临大江水。\n绝壁千余仞，青冥洞无底。\n烝云自太古，流雨洒千里。\n白日照层巅，阳崖生石耳。\n采之悬绳梯，磴藓滑屐齿。\n朱门登华筵，味敌莼丝美。\n小人勇趋利，所得仅刀匕。\n鸿毛轻躯命，一坠即已矣。\n吾思窒羣欲，岂独艮其趾。\n高深有前戒，来者慎所履。",
        "dynasty": "宋",
        "collection_info": null
    },
    {
        "title": "和张芸叟左司被赐资治通鑑",
        "author": "范祖禹",
        "content": "六世承平有史臣，紬书东洛布成均。\n网罗遗佚三千载，采撷精华十九春。\n天作冠篇坟典大，上思稽古宪章新。\n乌台御史辞讐校，头白空余汗简人。",
        "dynasty": "宋",
        "collection_info": null
    },
    {
        "title": "送郑闳中待制提举洞霄宫",
        "author": "范祖禹",
        "content": "成均祭酒出储胥，嘆息东门祖二疏。\n顾我言非韩吏部，多公节似孔尚书。\n诸生共惜阳城去，三径重开蒋诩居。\n琳馆遥瞻霄汉外，秋风一鹤上空虗。",
        "dynasty": "宋",
        "collection_info": null
    },
    {
        "title": "和吕原明上清宫落成",
        "author": "范祖禹",
        "content": "炎历储祥亿万年，宫成四海共熙然。\n玉虚真境朝羣帝，金阙泠风下列仙。\n初日翠华来照耀，半天碧瓦欲飞骞。\n已瞻圣孝勤三殿，更写欢声入五絃。",
        "dynasty": "宋",
        "collection_info": null
    },
    {
        "title": "送李邠州",
        "author": "范祖禹",
        "content": "文昌冠剑辍名卿，书殿丹青得老成。\n晓日旌旗熊虎动，秋郊组练雪霜明。\n邠郊风教农桑国，秦帝山河屏翰城。\n竹马儿童应借问，使君揽辔旧澄清。",
        "dynasty": "宋",
        "collection_info": null
    },
    {
        "title": "和门下相公从驾视学",
        "author": "范祖禹",
        "content": "尧天云汉炳文章，亲学严师款上庠。\n万乘及门先降辇，诸生望日俨成行。\n三雍盛典遵前训，千古元龟鍳逸王。\n儒服观光真幸会，为容深愧鲁高堂。",
        "dynasty": "宋",
        "collection_info": null
    },
    {
        "title": "兴龙节传法院译经御筵",
        "author": "范祖禹",
        "content": "诞圣千年日，祈祥亿刼尊。\n秘言翻贝叶，胜事集祗园。\n宝盖天香住，银珰诏语温。\n曾无了义学，空愧酌尧樽。",
        "dynasty": "宋",
        "collection_info": null
    },
    {
        "title": "送文周翰出守陜郊",
        "author": "范祖禹",
        "content": "维师谢公衮，稷契仰高躅。\n公子睠庭闱，西郊作侯牧。\n飘飖丹穴凤，灿烂文昌宿。\n雅望冠朝端，妙年分陜服。\n綵衣照洛水，红旆驱崤谷。\n荆山连太华，翠气堆羣玉。\n长河从天来，迴斡卷坤轴。\n东奔触砥柱，北向摧平陆。\n壮哉山河固，屏翰神明隩。\n秦人亦劳止，生气日已蹙。\n兵戈困疮痍，赋敛苦敲朴。\n使君得召父，庶可饱饘粥。\n耕桑徧南亩，礼义兴比屋。\n门前长安道，日夕撃征毂。\n念昔西徂东，经过厌结束。\n尔来卧岩谷，十载归天禄。\n犹如闭樊笼，恨未随鸿鹄。\n隠几思故山，侧身望乔木。\n何时拂尘衣，假道西走蜀。\n驻马问甘棠，歌謡听淳俗。",
        "dynasty": "宋",
        "collection_info": null
    },
    {
        "title": "守岁",
        "author": "范祖禹",
        "content": "岁逐更筹尽，春随斗柄回。\n和风先傍柳，薄雪暗惊梅。\n坐对灯花结，欢吹酒蚁开。\n莫嗟华髪短，且喜一年来。",
        "dynasty": "宋",
        "collection_info": null
    },
    {
        "title": "和吕子进元夕",
        "author": "范祖禹",
        "content": "何处元宵好，天街第一坊。\n九重金阙外，万寿綵山旁。\n扈跸凝祥岛，迎銮资善堂。\n帝城灯火满，归坐若禅房。",
        "dynasty": "宋",
        "collection_info": null
    },
    {
        "title": "原明官閒以余兼职良苦作诗见劳次韵二首 原明",
        "author": "范祖禹",
        "content": "忘言象外已无求，应物环中自不忧。\n匠石旁观伤手斲，尚应皮裏有阳秋。",
        "dynasty": "宋",
        "collection_info": null
    },
    {
        "title": "原明官閒以余兼职良苦作诗见劳次韵二首 言志",
        "author": "范祖禹",
        "content": "野性从来麋鹿游，强加冠服秪为忧。\n何时放出樊笼去，定似飞鸿上九秋。",
        "dynasty": "宋",
        "collection_info": null
    },
    {
        "title": "送秦主簿赴仁和",
        "author": "范祖禹",
        "content": "我思适吴越，懐古意如何。\n太伯振高风，仲雍扬清波。\n绪余有季子，饥食玉山禾。\n山水发奇秀，古来英俊多。\n秦君淮海彦，文锋雄太阿。\n早依蘓扬州，匠手为礲磨。\n光芒侵星斗，气象奔江河。\n青衫拾科第，试邑佐絃歌。\n春水生南国，扁舟浮緑罗。\n方将剖蚌璞，焜耀随与和。\n我病久废诗，缅思眄庭柯。\n彷徨恋紫闼，岁月屡蹉跎。\n看君登朝廷，奏颂助猗那。\n为我谢苏公，先归待江沱。",
        "dynasty": "宋",
        "collection_info": null
    },
    {
        "title": "和钱穆父尚书蒋颍叔侍郎从驾景灵宫二首  其一",
        "author": "范祖禹",
        "content": "紫嵩清洛映重闉，旧隠荒芜白髪新。\n麋鹿未能驯野性，鸾凰何敢望前尘。\n分班拜舞趋文陛，扈跸赓歌纪庆辰。\n共助成王朝太室，惭非史佚奉明禋。",
        "dynasty": "宋",
        "collection_info": null
    },
    {
        "title": "和钱穆父尚书蒋颍叔侍郎从驾景灵宫二首  其二",
        "author": "范祖禹",
        "content": "寝庙威神挟正元，初晨天仗下端门。\n寒生碧瓦气葱郁，日丽琱舆景晏温。\n霜露感时知世远，星辰拱极见君尊。\n自怜多病思归客，唯有山川役梦魂。",
        "dynasty": "宋",
        "collection_info": null
    },
    {
        "title": "子瞻尚书惠涵星砚月石风林屏作歌以送之赋十二韵以谢",
        "author": "范祖禹",
        "content": "端溪千仞涵明星，虢山木古藏阴灵。\n苏公赠我此二宝，使我坐卧瞻云屏。\n我观天地间，有物皆流形。\n或从清空入幽谷，中夜陨石翻阶蓂。\n齐谐志怪不能状，欲说但恐同优伶。\n公游浙江探禹穴，长啸宇宙临沧溟。\n手攀天河弄星月，醉落大笔还微醒。\n故分星月入我室，光照窗户风生庭。\n长林偃绝壁，晚色寒青冥。\n似闻洪涛卷万木，直榦不折当风霆。\n玄云欲落雪，夜久孤灯荧。\n报赠愧无青玉案，苦吟徒使鬼神听。",
        "dynasty": "宋",
        "collection_info": null
    },
    {
        "title": "送蒋颍叔赴熙州",
        "author": "范祖禹",
        "content": "诗书谋帅得豪英，去拥洮河十万兵。\n舒卷风云为号令，笑谈樽爼是功名。\n胡尘不近弹筝峡，汉月长悬细柳营。\n莫谓安邉无上策，农桑千里见昇平。",
        "dynasty": "宋",
        "collection_info": null
    },
    {
        "title": "和王都尉押高丽人燕射北园",
        "author": "范祖禹",
        "content": "天上星弧日射狼，副车衣袂得余香。\n朔云曾落双鵰羽，辽海将归万里航。\n酒灔尧觞宾已醉，春回汉苑漏初长。\n何郎拜舞恩波渥，花簇金鞍道路光。",
        "dynasty": "宋",
        "collection_info": null
    },
    {
        "title": "谢子瞻尚书惠墨端溪砚二首 墨",
        "author": "范祖禹",
        "content": "禹平洪流锡玄圭，班于羣神朝会稽。\n辽东飞烟过沧海，徂徕古气临天齐。\n丹砂化出黄金鼎，雄麝焚身何噬脐。\n鱼胶清坚岂易致，燕支山北随佩觿。\n双龙蛇蟠戏缺月，吴军破甲光水犀。\n黑云如轮起端溪，挥洒倐忽奔鲸鲵。\n先生海内文章伯，穷年蒿目忧黔黎。\n玉堂新制自心巧，想见星象躔宝奎。\n落毫无胫走珠玉，雨雹霁止垂虹蜺。\n陋儒穷经唇欲腐，石室汗简空沈迷。\n眼昏画纸仅成字，何异月闇投玻瓈。\n唯当藏作箧中宝，併荷蓑笠归锄犂。",
        "dynasty": "宋",
        "collection_info": null
    },
    {
        "title": "谢子瞻尚书惠墨端溪砚二首 端溪砚",
        "author": "范祖禹",
        "content": "端溪清冥几千尺，玄潭喷云嘘紫石。\n层空飞溜泻珠玑，大古阴崖摧霹雳。\n翦裁岩屏作风字，琢磨水镜成月魄。\n似闻松上飕飕声，一洗尘埃倾七泽。\n先生毎思穷禹穴，东叱天吴挂帆席。\n山祗水若献幽宝，赠我不啻千金璧。\n玉堂金井汲寒泉，坐视青天浸虚碧。\n岂知来从海峤外，鸟道穿云下绝壁。\n嗟我本是山中人，惭无词藻对卿客。\n乡人子云思奇苦，终老汉庭长执戟。\n至今旧宅有墨池，何怪着书玄尚白。\n行当提携返敝庐，更广牢愁弔遗迹。",
        "dynasty": "宋",
        "collection_info": null
    },
    {
        "title": "初到玉堂",
        "author": "范祖禹",
        "content": "旧庐风雨暗柴荆，丘壑元无绂冕情。\n一纪周南陪太史，八年书殿厕桓荣。\n陈编岂待伤麟止，藻思那能倚马成。\n空愧朱衣华髪吏，玉堂三世见题名。",
        "dynasty": "宋",
        "collection_info": null
    },
    {
        "title": "翰林寓直",
        "author": "范祖禹",
        "content": "雨冷絺衣初觉单，清秋寓直玉堂寒。\n蒙蒙宿雾昏鳷鹊，猎猎光风转蕙兰。\n藓积书筠尘不落，云生砚水墨无干。\n十年曾向伊川卧，长忆閒中梦寐安。",
        "dynasty": "宋",
        "collection_info": null
    },
    {
        "title": "夜直闻御沟声",
        "author": "范祖禹",
        "content": "银河秋泻月明中，云卷风吹下碧空。\n终夕玉堂魂梦冷，蜀江声绕水晶宫。",
        "dynasty": "宋",
        "collection_info": null
    },
    {
        "title": "送陈元舆侍御赴庐江",
        "author": "范祖禹",
        "content": "忆昔仁皇凭玉几，延和春昼神龙起。\n赭袍黄伞放诸生，却下红帘半天裏。\n君为第二惊众人，愧我非才居后尘。\n题名桂籍皆年少，有似鹤鸿毛羽新。\n尔来四朝三十载，相逢何怪容颜改。\n昭陵拱木郁参天，麟阁名臣几人在。\n侍从同登白玉除，毎思夙昔梦华胥。\n君今出作八州牧，千里旌旗引舳舻。\n淮阳卧治岂当久，宣室夜召终非踈。\n下车先表崔节妇，助我汗简成新书。",
        "dynasty": "宋",
        "collection_info": null
    },
    {
        "title": "八月十一日夜玉堂对月",
        "author": "范祖禹",
        "content": "银云栉栉王堂明，奁镜初开六合惊。\n天卷纎毫光不隔，风收万籁夜无声。\n蓬莱想像皆云气，宫殿虚无尽水精。\n一夕梦飞双剑外，已疑身到雪山清。",
        "dynasty": "宋",
        "collection_info": null
    },
    {
        "title": "送七主簿赴龙水",
        "author": "范祖禹",
        "content": "山行水逶迤，郁屈如盘龙。\n缘溪夹修竹，被岭多长松。\n悬门倚岩石，终日对青峰。\n初仕昔为宰，读书过三冬。\n忘机狎鸥鸟，劝稼亲老农。\n讼庭可罗雀，铜印苍藓封。\n尔来三十年，梦想幽人踪。\n风尘京洛间，邑子或相逢。\n晚岁上玉堂，天门深九重。\n缅思寒潭碧，一洗我心胸。\n送子西南归，恨无羽翼从。\n为我谢邦人，今愧白髪容。",
        "dynasty": "宋",
        "collection_info": null
    },
    {
        "title": "和子瞻尚书仪曹北轩种栝",
        "author": "范祖禹",
        "content": "苏公沧洲趣，日夕懐山阴。\n公堂植珍木，寄梦天姥岑。\n亭亭碧玉榦，气象俯乔林。\n雷霆已难拔，霜雪何敢侵。\n苍皮卷鳞甲，细叶抽锋鍼。\n稍出珊瑚枝，中含笙磬音。\n鸾鳯待栖息，讵肯容凡禽。\n西风荡积雨，畏日方流金。\n潭潭宗伯府，窈窕岩谷深。\n北窗卧羲皇，笑语合朋簮。\n苍生望安石，出处本无心。\n万象入毫端，四溟纳胸襟。\n文房爼豆列，武库矛戟森。\n甘棠爱召伯，勿使蝼蚁寻。\n世俗多贵远，岂知古犹今。\n他年老东山，应记梁父吟。",
        "dynasty": "宋",
        "collection_info": null
    },
    {
        "title": "吏部彭侍郎召会冯少师园亭即席赋诗",
        "author": "范祖禹",
        "content": "门生犹记凿龙登，载酒东堂命友朋。\n终日清谈陪几杖，赤松况是坐禅僧。",
        "dynasty": "宋",
        "collection_info": null
    },
    {
        "title": "多病",
        "author": "范祖禹",
        "content": "多病心牢落，惊秋髩飒然。\n风干桐叶地，雨冷菊花天。\n旧隠荒江汉，新居俯涧瀍。\n西都长梦想，何日赋归田。",
        "dynasty": "宋",
        "collection_info": null
    },
    {
        "title": "九日寄诸弟",
        "author": "范祖禹",
        "content": "白髪宜新酒，黄花似去年。\n懐归双剑路，极望九秋天。\n乔木西山外，觚棱北斗邉。\n遥知行乐处，药市隠真仙。",
        "dynasty": "宋",
        "collection_info": null
    },
    {
        "title": "挽歌词",
        "author": "范祖禹",
        "content": "綵旆蓝舆访隠扃，云松雪竹想仪形。\n函关应望真人气，傅野今无处士星。\n犹忆九皋闻鹤唳，徒劳双目送鸿冥。\n将迴俗驾频搔首，深愧山文旧勒铭。",
        "dynasty": "宋",
        "collection_info": null
    },
    {
        "title": "永州作",
        "author": "范祖禹",
        "content": "京华驿候远，楚越山川分。\n心驰桂江水，梦绕苍梧云。\n夕与木石居，朝游麋鹿羣。\n圣治踰绳契，皇明轶华勲。\n炎陬暨海表，休气塞无垠。\n羁臣此幽絷，何以答恩勤。",
        "dynasty": "宋",
        "collection_info": null
    },
    {
        "title": "御制太皇太后挽词四首  其一",
        "author": "范祖禹",
        "content": "任姒基王迹，涂莘首化风。\n德超千古上，治定九年中。\n日月无私照，干坤不宰功。\n宁神登太室，永佑宋无穷。",
        "dynasty": "宋",
        "collection_info": null
    },
    {
        "title": "御制太皇太后挽词四首  其二",
        "author": "范祖禹",
        "content": "定策元丰末，劳谦圣烈光。\n外家深自抑，俊德尽明扬。\n恭俭隆三世，寛仁覆万方。\n功成身不处，仙驾白云乡。",
        "dynasty": "宋",
        "collection_info": null
    },
    {
        "title": "御制太皇太后挽词四首  其三",
        "author": "范祖禹",
        "content": "天佑周邦世世仁，笃生文母济斯民。\n嗣徽慈后光宗祖，配极英皇育圣神。\n崇庆垂衣宁宝座，延和负扆翊冲人。\n长言永慕遵遗训，要在齐家与正身。",
        "dynasty": "宋",
        "collection_info": null
    },
    {
        "title": "御制太皇太后挽词四首  其四",
        "author": "范祖禹",
        "content": "八荒同轨寿原成，雨露俄悲岁律更。\n晓日曈昽开凤翣，春风缥缈转龙旌。\n晨朝尚想趋金殿，颷驭难留返玉京。\n宝册形容虽四字，谁知盛德莫能名。",
        "dynasty": "宋",
        "collection_info": null
    },
    {
        "title": "太皇太后挽词二首  其一",
        "author": "范祖禹",
        "content": "诞保天基命，光开帝永圗。\n轩星临斗极，尧日上云衢。\n美化形风雅，成功入典谟。\n羣生何以报，损寿济寰区。",
        "dynasty": "宋",
        "collection_info": null
    },
    {
        "title": "太皇太后挽词二首  其二",
        "author": "范祖禹",
        "content": "授几咨元老，垂帷揽众贤。\n舜功成二十，周士得三千。\n德泽流终古，规摹遗亿年。\n宁唯照彤史，石室烂青编。",
        "dynasty": "宋",
        "collection_info": null
    },
    {
        "title": "又三首  其一",
        "author": "范祖禹",
        "content": "九载扶皇业，三朝赖母仪。\n成干功不有，并日照无私。\n天上轩星暗，人间薤露悲。\n君王自仁孝，旧典奉元龟。",
        "dynasty": "宋",
        "collection_info": null
    },
    {
        "title": "又三首  其二",
        "author": "范祖禹",
        "content": "治道初无事，齐家与正身。\n练缯躬至俭，行苇被深仁。\n受册辞隆礼，为霖属老臣。\n太平遗德在，白首泣尧民。",
        "dynasty": "宋",
        "collection_info": null
    },
    {
        "title": "又三首  其三",
        "author": "范祖禹",
        "content": "能助君成圣，惟知谏必从。\n徽音推二后，盛治见三宗。\n虚扆翔丹凤，仙輴驾玉龙。\n凄凉厚陵路，墓木拱高峰。",
        "dynasty": "宋",
        "collection_info": null
    },
    {
        "title": "王岐公挽词三首  其一",
        "author": "范祖禹",
        "content": "景运光华际，洪钧十六年。\n文明宪前古，礼乐被敷天。\n有美经邦业，无成载物权。\n君臣时契会，俯仰逐流川。",
        "dynasty": "宋",
        "collection_info": null
    },
    {
        "title": "王岐公挽词三首  其二",
        "author": "范祖禹",
        "content": "乘云仙驭远，出震帝圗新。\n百辟瞻元宰，繁机仗老臣。\n中天扶日月，拱极失星辰。\n终始先朝遇，勤劳至没身。",
        "dynasty": "宋",
        "collection_info": null
    },
    {
        "title": "王岐公挽词三首  其三",
        "author": "范祖禹",
        "content": "王俭风流相，岐公博赡资。\n敷文成国典，亮采作官师。\n剑佩空黄閤，音容想赤墀。\n元臣葬礼盛，箫吹朔风悲。",
        "dynasty": "宋",
        "collection_info": null
    },
    {
        "title": "王开府挽词三首  其一",
        "author": "范祖禹",
        "content": "圣历当千运，天庭第一人。\n荣光亲日月，优宠极臣邻。\n贾马推先进，夔龙接后尘。\n藩垣赖耆德，宣力至终身。",
        "dynasty": "宋",
        "collection_info": null
    },
    {
        "title": "王开府挽词三首  其二",
        "author": "范祖禹",
        "content": "康宁五福备，出入四朝安。\n剑佩逼台室，旌旄登将坛。\n天池将浴凤，云汉拟骖鸾。\n缥缈凌霞意，今成逝水嘆。",
        "dynasty": "宋",
        "collection_info": null
    },
    {
        "title": "王开府挽词三首  其三",
        "author": "范祖禹",
        "content": "连帅诸侯长，维师列爵隆。\n仪刑宪万国，眷礼视三公。\n白日年华尽，浮云世事空。\n九原伊洛上，松柏自悲风。",
        "dynasty": "宋",
        "collection_info": null
    },
    {
        "title": "司马温公挽词五首  其一",
        "author": "范祖禹",
        "content": "伊吕为时耦，夷齐得圣清。\n精忠贯日月，至行格神明。\n微物霑仁泽，穷荒服德名。\n须知千载后，瞻仰重嵩衡。",
        "dynasty": "宋",
        "collection_info": null
    },
    {
        "title": "司马温公挽词五首  其二",
        "author": "范祖禹",
        "content": "文母扶皇运，成王绍庆基。\n萧公翼左右，裴相繫安危。\n共恨登庸晚，俄成殄瘁悲。\n旗常纪勲业，长与日星垂。",
        "dynasty": "宋",
        "collection_info": null
    },
    {
        "title": "司马温公挽词五首  其三",
        "author": "范祖禹",
        "content": "上相经纶日，羣生化育中。\n初开仁寿域，重立太平功。\n海宇还淳俗，朝廷復古风。\n英灵在王室，应佑宋无穷。",
        "dynasty": "宋",
        "collection_info": null
    },
    {
        "title": "司马温公挽词五首  其四",
        "author": "范祖禹",
        "content": "尽瘁忧民瘼，孤忠简圣心。\n忘身甘首疾，报国竞分阴。\n天夺杨公速，人思召伯深。\n秋风咽笳鼓，行路泣成霖。",
        "dynasty": "宋",
        "collection_info": null
    },
    {
        "title": "司马温公挽词五首  其五",
        "author": "范祖禹",
        "content": "自昔龙门峻，叨蒙国士知。\n紬书陪太史，问学仰宗师。\n一纪依林壑，千秋隔履綦。\n余生愧簮绂，无路送灵輀。",
        "dynasty": "宋",
        "collection_info": null
    },
    {
        "title": "韩献肃公挽词三首  其一",
        "author": "范祖禹",
        "content": "孝友天生德，公忠世象贤。\n八元推亮采，四海入陶甄。\n枌社棠阴老，槐庭棣萼聨。\n咨询赖黄髪，零落已重泉。",
        "dynasty": "宋",
        "collection_info": null
    },
    {
        "title": "韩献肃公挽词三首  其二",
        "author": "范祖禹",
        "content": "舜禹勤劳治，皋夔翊赞功。\n秉钧瞻上宰，宪老佚三公。\n寿考登耆耋，哀荣备始终。\n凄凉颍川路，箫鼓愬南风。",
        "dynasty": "宋",
        "collection_info": null
    },
    {
        "title": "韩献肃公挽词三首  其三",
        "author": "范祖禹",
        "content": "东阁开无倦，西园宴不疲。\n苍生望安石，多士美当时。\n功业归青史，音容閟繐帷。\n乌衣门巷在，过客有余悲。",
        "dynasty": "宋",
        "collection_info": null
    },
    {
        "title": "李朝议挽词二首  其一",
        "author": "范祖禹",
        "content": "美行商山老，高年渭水翁。\n政留循吏迹，家有古人风。\n操几门庭在，安车里巷空。\n子孙皆孝养，余庆自无穷。",
        "dynasty": "宋",
        "collection_info": null
    },
    {
        "title": "李朝议挽词二首  其二",
        "author": "范祖禹",
        "content": "解组红尘外，忘机白日迟。\n烟霞随步武，松竹想风姿。\n沇水流清范，盘山厚福基。\n乡人应配社，犹恨不期颐。",
        "dynasty": "宋",
        "collection_info": null
    },
    {
        "title": "鲜于諌议挽词二首  其一",
        "author": "范祖禹",
        "content": "西蜀文章老，中朝侍从臣。\n谏垣风烈在，书殿宠光新。\n宣室虚前席，清漳嘆病身。\n致君才未展，青史迹空陈。",
        "dynasty": "宋",
        "collection_info": null
    },
    {
        "title": "鲜于諌议挽词二首  其二",
        "author": "范祖禹",
        "content": "白首方登用，忠规溢皂囊。\n仲山违衮职，汲黯卧淮阳。\n墓剑知谁挂，人琴竟两亡。\n犹思挺直操，松柏凛秋霜。",
        "dynasty": "宋",
        "collection_info": null
    },
    {
        "title": "哭司马公休",
        "author": "范祖禹",
        "content": "昔在西都日，趋庭见伯鱼。\n金华同劝讲，石室共紬书。\n鲍叔深知我，颜渊实丧予。\n衰年哭心友，忍復望灵车。",
        "dynasty": "宋",
        "collection_info": null
    },
    {
        "title": "中书侍郎傅公挽词  其一",
        "author": "范祖禹",
        "content": "岩野为霖后，千年復有人。\n累朝推鲠直，二圣倚经纶。\n尽瘁忧民色，孤忠许国身。\n徐公德不变，可使俗还淳。",
        "dynasty": "宋",
        "collection_info": null
    },
    {
        "title": "中书侍郎傅公挽词  其二",
        "author": "范祖禹",
        "content": "洛社瞻贤躅，书筵继老成。\n声容陪夙昔，论议想平生。\n节与盘山峻，名随沇水清。\n草堂空旧隠，松月为谁明。",
        "dynasty": "宋",
        "collection_info": null
    },
    {
        "title": "常大夫挽词",
        "author": "范祖禹",
        "content": "礼乐追先哲，文名动搢绅。\n忠勤白首节，惠爱远州民。\n石室诗书在，天衢日月深。\n九原何所憾，有子嗣芳尘。",
        "dynasty": "宋",
        "collection_info": null
    },
    {
        "title": "王承事挽词",
        "author": "范祖禹",
        "content": "井络西南奥，今无处士星。\n天真养恬漠，世累绝尘冥。\n松菊陶公径，诗书孔氏庭。\n传家清训在，潜德继先铭。",
        "dynasty": "宋",
        "collection_info": null
    },
    {
        "title": "坤成节教坊致语口号",
        "author": "范祖禹",
        "content": "綵仗含风缥缈间，神孙当宁燕千官。\n太阴入梦祥初发，中岳闻呼老更难。\n诸夏丰年联系诏令，两仪和气入吹弹。\n下臣拜献坤成乐，长奉千秋万岁欢。",
        "dynasty": "宋",
        "collection_info": null
    },
    {
        "title": "句  其一",
        "author": "范祖禹",
        "content": "藓色通行径，松阴叩隐关。",
        "dynasty": "宋",
        "collection_info": null
    },
    {
        "title": "句  其二",
        "author": "范祖禹",
        "content": "上秩干门下奠坤，玄都境界妙难论。",
        "dynasty": "宋",
        "collection_info": null
    },
    {
        "title": "句  其三",
        "author": "范祖禹",
        "content": "会老名堂清颖上，礼贤开馆大河滨。",
        "dynasty": "宋",
        "collection_info": null
    },
    {
        "title": "和马粹老修广德湖",
        "author": "舒亶",
        "content": "古作重虑始，功利故能永。\n末俗分锥刀，往往附光影。\n此几百岁余，兴废屡动静。\n七乡十万家，利害寄俄顷。\n诪张好恶曹，聒乱剧池黾。\n使君武陵孙，明洁水中荇。\n坐啸黄堂春，独得意外景。\n登临莽芜没，叹息民不幸。\n一日山水光，荡漾出荒梗。\n黍禾杂菰鱼，狼籍被他境。\n人指白鹤祠，慇懃窃有请。\n衣冠俨郡公，一一画真鲠。\n斯人岂可作，庶用荐遗秉。\n公乎且勿去，何以慰乡井。\n愿属丹青手，千载共观省。",
        "dynasty": "宋",
        "collection_info": null
    },
    {
        "title": "题它山善政侯兼简鄞令",
        "author": "舒亶",
        "content": "呜呼王封君，心事鬼出没。\n驱山截长江，化作云水窟。\n旱火六月天，万栋挂龙骨。\n萧条一祠宇，像设何髣髴。\n破屋夜见星，漏雨湿衫笏。\n杯酒谢车篝，兹事恐亦忽。\n我闻古先王，报施必称物。\n矧今崇佛宫，民力殆欲屈。\n岂无制作手，一为起荒茀。\n李侯仁贤资，抚字良矻矻。\n可但清似冰，方看健如鹘。\n沉迹千载后，行且见披拂。\n阴功世易忘，远虑俗多咈。\n勉哉君毋迟，斯民久已欝。",
        "dynasty": "宋",
        "collection_info": null
    },
    {
        "title": "题放生池",
        "author": "舒亶",
        "content": "南州几万家，舟楫江湖上。\n罾罗竭鱼鼈，旁餍口腹养。\n可怜长者子，于此事脱放。\n藻荇被清流，春风不惊浪。\n直鈎亦何心，明珠岂所望。\n落日倚朱栏，无言独惆怅。",
        "dynasty": "宋",
        "collection_info": null
    },
    {
        "title": "题水月桥",
        "author": "舒亶",
        "content": "长空莹如磨，平湖净无滓。\n万里夜寥寥，清光堕寒水。\n松风吹更圆，沙鸟睡不起。\n徒劳野猿捕，漫作玄珠比。\n相对倚朱栏，时有逍遥子。",
        "dynasty": "宋",
        "collection_info": null
    },
    {
        "title": "游翠岩六首  其一",
        "author": "舒亶",
        "content": "缪悠此投閒，邂逅如得请。\n终日对林僧，是乐非世境。\n千秋纸上尘，万事空中影。\n既往悔可追，无能味何永。\n仍幸甘露音，时时灌吾顶。",
        "dynasty": "宋",
        "collection_info": null
    },
    {
        "title": "游翠岩六首  其二",
        "author": "舒亶",
        "content": "翠岩老禅和，欲退未容请。\n聊许隐堂人，先占广轩境。\n高松有寒青，孤云无定影。\n草暖幽涧香，鸟啼清昼永。\n一笑碧云旁，未羡匡庐顶。",
        "dynasty": "宋",
        "collection_info": null
    },
    {
        "title": "游翠岩六首  其三",
        "author": "舒亶",
        "content": "聊谢都城游，来赴道人请。\n冥懐麋鹿羣，回首冠盖境。\n潨泻泉石声，萧森松桧影。\n风帽何妨頽，藜径敢辞永。\n还闻钟磬音，为我下云顶。",
        "dynasty": "宋",
        "collection_info": null
    },
    {
        "title": "游翠岩六首  其四",
        "author": "舒亶",
        "content": "先生盍言归，小子愿有请。\n由来陶渊明，结庐在人境。\n閒抱无絃琴，静弄南窗影。\n胜事几人知，高风千载永。\n何当理篮舆，步月下孤顶。",
        "dynasty": "宋",
        "collection_info": null
    },
    {
        "title": "游翠岩六首  其五",
        "author": "舒亶",
        "content": "愿闻海潮音，几烦檀越请。\n有物还有机，无心即无境。\n何当雪衲身，重现水月影。\n高卧与世疏，孤坐共夜永。\n时时挂西窗，溪光照霜顶。",
        "dynasty": "宋",
        "collection_info": null
    },
    {
        "title": "游翠岩六首  其六",
        "author": "舒亶",
        "content": "欣闻厌冥烦，颇亦谢造请。\n孤鶱出尘埃，胜践得真境。\n万籁发静音，千岩度空影。\n无味道终怜，有役虑真永。\n会当立茆茨，望子苍岑顶。",
        "dynasty": "宋",
        "collection_info": null
    },
    {
        "title": "再游天童山回吴与权诸友夜集",
        "author": "舒亶",
        "content": "太白崭岩几百尺，仙人一去无消息。\n临云时復倚栏干，独看千峰万峰碧。\n昨夜长鬚城裏回，报道湖上秋风来。\n醉园雨过月台冷，篱根白菊看看开。\n却杖青藜趁流水，目送征鸿下山觜。\n蓬船荅浪遶丛芦，咫尺烟汀几万里。\n忽见江头江月白，纷纷笑语城东陌。\n一尊此酒一枰棋，未到懒堂犹是客。",
        "dynasty": "宋",
        "collection_info": null
    },
    {
        "title": "游承天望广德湖",
        "author": "舒亶",
        "content": "桃源二月春风起，是处秾华有桃李。\n调笑闻声不见人，游人只在华山裏。\n华山逋客来何迟，隐隐茶林隔烟水。\n满眼相思寄碧云，独立城南望山觜。",
        "dynasty": "宋",
        "collection_info": null
    },
    {
        "title": "送韦太守",
        "author": "舒亶",
        "content": "四明山水东南表，海鳌背上三仙岛。\n丽谯高逼斗牛寒，一曲梅花万家晓。\n太守文章建安骨，爽气冷侵寒月窟。\n黄堂水洗火符空，明光却拥荷囊笏。\n有客醉园双鬓老，宦情文思如秋草。\n紫云梦断玉龙飞，年年送客西城道。\n曾是野亭同问柳，绮裘纱帽金船酒。\n长安宫阙九天边，肯为江蓠回首否。",
        "dynasty": "宋",
        "collection_info": null
    },
    {
        "title": "粹老使君前被召约往它山谒善政侯祠既不果以书见抵谓可叹惜并示广德湖新记因成长句奉寄",
        "author": "舒亶",
        "content": "长江衮衮西南流，秋水时至狂不收。\n大浪似屋山欲浮，王侯神智禹所啾。\n万鬼琢玉它山幽，梅梁赑屃卧龙虬。\n咄嗟湍骇就敛揫，巨灵缩手愚公羞。\n障成十里沙中洲，支分股引听所求。\n赤旱稽浸民不忧，那得虫蝗随督邮。\n污邪瓯窭满车篝，斯民饱暖何以酬。\n庙貌突兀寒溪头，岁岁鸡黍祠春秋。\n老农击鼓稚子讴，当时人物纷雁鸥。\n岂无鼎食腰金俦，朽骨往往空蒿丘。\n姓名几復人间留，唯侯施惠膏如油。\n江声浩浩风飂飂，千古不见使人愁。\n拔俗万丈山标崷，使君不减裴商州。\n下车百蠧随锄耰，一笑四境无疮疣。\n天闲老步须骅骝，已闻归作金华游。\n钦贤访古意未休，画船载酒岸鸣驺。\n约我与往置脯馐，冠盖纷纷暇莫偷。\n搔首怅望情绸缪，我问使君亦何尤。\n西湖万顷蛟龙湫，几年荒茀今则修。\n鼛鼓弗胜财不掊，长堤岌嶫高岑楼。\n写有浍兮荡有沟，余波北注引漕舟。\n桑麻被野禾连畴，鹤鹤白鸟杂游鯈。\n菰蒲菱芡厌采搜，柳杨成幄荫道周。\n耕渔呼歌羸病瘳，使君之赐侯可侔。\n天边旌旆看悠悠，父老雪涕争攀辀。\n地僻借恂恨无由，高文摛秀春华抽。\n丰碑崒嵂镵银鈎，千年空此留海陬。\n君知此日思君不，还如今日人思侯。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其一",
        "author": "舒亶",
        "content": "百粤喧譁外，三江指顾中。\n耕桑遗俗在，草木故城空。\n近泽知田美，多鱼验海丰。\n由来形势地，越绝控辽东。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其二",
        "author": "舒亶",
        "content": "澄水铺千练，平山伏万犀。\n月桥莲棹小，春圃酒旗低。\n蓬岛云长在，桃源客不迷。\n风流未寂寞，游屐半香泥。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其三",
        "author": "舒亶",
        "content": "御史平囚日，郎中渡母年。\n丰碑推笔妙，孤冢枕城偏。\n白鹤空寥泬，黄蒿尚蔓延。\n九原如可作，执驭故忻然。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其四",
        "author": "舒亶",
        "content": "箔蚕迎豆熟，江雪伴梅消。\n抵虎螯经夏，跳沙蛤趁潮。\n酒罂双印贵，药肆万金饶。\n未觉西风远，三溪好采樵。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其五",
        "author": "舒亶",
        "content": "巷陌随桥曲，闾阎占水穷。\n郡楼孤岭对，市港两潮通。\n春暖鸡鸣岙，秋寒鸭信风。\n家家人富足，击壤与吾同。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其六",
        "author": "舒亶",
        "content": "岁熟禾论{禾/朿}，人归夜击钟。\n金澄沙底水，龙卧井边峰。\n香火常存社，渔盐每夺农。\n年来缣帛贱，砧杵万家舂。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其七",
        "author": "舒亶",
        "content": "稻饭雪飜白，鱼羮金鬬黄。\n鲒埼千蚌熟，花屿一村香。\n海近春蒸湿，湖灵夜放光。\n北窗休寄傲，大隐即吾乡。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其八",
        "author": "舒亶",
        "content": "禽孝传居俗，风痴动浃旬。\n灵鳗旱天雨，圣米歉年莼。\n江涨长如海，冬温恰似春。\n鸡豚追伏腊，行路亦情亲。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其九",
        "author": "舒亶",
        "content": "佛磬云中寺，樵歌郭裏湖。\n城居荫杨柳，野冦息萑蒲。\n巫语传杯珓，渔蓑入画图。\n幽香满花谷，不趁雪霜枯。",
        "dynasty": "宋",
        "collection_info": null
    },
    {
        "title": "和马粹老四明杂诗聊纪里俗耳十首  其一○",
        "author": "舒亶",
        "content": "莲阁红堪掣，兰池静不流。\n梯航纷绝徼，冠盖错中州。\n草市朝朝合，沙城岁岁修。\n两前茶更好，半属贾船收。",
        "dynasty": "宋",
        "collection_info": null
    },
    {
        "title": "题福源院",
        "author": "舒亶",
        "content": "地占灵龟背，山横小屿头。\n一桥云借路，双沼月分秋。\n竹影摇虚室，松烟着晓楼。\n残钟谁共听，空籁更飕飕。",
        "dynasty": "宋",
        "collection_info": null
    },
    {
        "title": "题尊教院",
        "author": "舒亶",
        "content": "竹砌缘寒渚，松蹊藉緑苔。\n楼台隔林见，花木带云开。\n溪旱常流水，峰青自隐雷。\n月华？万顷，谁掉酒船来。",
        "dynasty": "宋",
        "collection_info": null
    },
    {
        "title": "香山野步二首  其一",
        "author": "舒亶",
        "content": "龙护空堂钵，云笼古殿灯。\n经窗僧待月，茶井客敲冰。\n惊雁回峰影，疏星亚塔层。\n心清更无睡，未羡杜郎能。",
        "dynasty": "宋",
        "collection_info": null
    },
    {
        "title": "香山野步二首  其二",
        "author": "舒亶",
        "content": "空涧寒探月，高斋客聚星。\n霜分破窗白，山献隔帘青。\n窥水知僧定，占云识地灵。\n时时惊鹤梦，木叶下危亭。",
        "dynasty": "宋",
        "collection_info": null
    },
    {
        "title": "和游栖真寺见寄",
        "author": "舒亶",
        "content": "曾是谈经一草堂，千年金碧欲飞扬。\n顶峰有路青天近，绝壑无尘赤日凉。\n月底露惊猿鹤梦，云中风动薜萝香。\n芝𥰭茶竈平生念，遥谢仙人白羽觞。",
        "dynasty": "宋",
        "collection_info": null
    },
    {
        "title": "和西湖即席二首  其一",
        "author": "舒亶",
        "content": "金碧楼台阁暮烟，彩虹双影卧漪涟。\n云铺物外无尘地，月满人间不夜天。\n细柳千门维画舸，华灯两岸度鸣？清狂亦有黄冠客，不负仙人载酒船。",
        "dynasty": "宋",
        "collection_info": null
    },
    {
        "title": "和西湖即席二首  其二",
        "author": "舒亶",
        "content": "十洲风籁韵笙箫，疑有仙人燕碧桃。\n影逼银河星半堕，气吞月窟兎争豪。\n九秋波浪沙鸥狎，万古声名钓艇高。\n却恨何须明似镜，空令志士泣霜毛。",
        "dynasty": "宋",
        "collection_info": null
    },
    {
        "title": "雨中游仗锡",
        "author": "舒亶",
        "content": "何人仗锡过千峰，雨裏风烟转不穷。\n暗壑水声清决决，深岩花气湿蒙蒙。\n遥知雪岭开亭近，旧说云乡有路通。\n自恨青鞋踏城郭，仙游长在梦魂中。",
        "dynasty": "宋",
        "collection_info": null
    },
    {
        "title": "游云湖过香山偶成二首  其一",
        "author": "舒亶",
        "content": "去路鶱腾逼紫霄，何年鳬舄堕王乔。\n暗峰藏雨皆龙窟，灵草含霜半药苗。\n已觉山衣云扑扑，还疑风鬓雪潇潇。\n扪萝更上岧嶤顶，下视沧溟百水潮。",
        "dynasty": "宋",
        "collection_info": null
    },
    {
        "title": "游云湖过香山偶成二首  其二",
        "author": "舒亶",
        "content": "尘境回头隔圣凡，参差迭嶂巧如镵。\n归云堕碧粘僧屐，落叶飘红上客衫。\n果熟遥看猿渡涧，风号定想虎离岩。\n长天自有无穷景，未信西冈日半衔。",
        "dynasty": "宋",
        "collection_info": null
    },
    {
        "title": "和刘谊翁留题惠安二首  其一",
        "author": "舒亶",
        "content": "坞云过雨翠成堆，天淡平湖一鑑开。\n万木号风韵丝竹，千峰带月上池台。\n静无俗驾金铺地，閒有高人玉满杯。\n闻道碧桃看欲发，刘郎何事不归来。",
        "dynasty": "宋",
        "collection_info": null
    },
    {
        "title": "和刘谊翁留题惠安二首  其二",
        "author": "舒亶",
        "content": "十里松行翠插天，暗溪嫩草尚芊绵。\n笙歌自满萧郎宅，琴鹤空随贺老船。\n未分旧游云寂寞，遥知归梦蝶聮翩。\n故山幸好宜回首，还见人间换一年。",
        "dynasty": "宋",
        "collection_info": null
    },
    {
        "title": "和新开西湖十洲之什",
        "author": "舒亶",
        "content": "洗出烟华紫翠匀，再将绝景付重闉。\n千山有影螺垂地，一水无尘镜照人。\n香溅钓筒萍雨夜，緑摇花坞柳风春。\n杖藜尽日沧浪兴，时有幽人岸白纶。",
        "dynasty": "宋",
        "collection_info": null
    },
    {
        "title": "秋宴十洲阁",
        "author": "舒亶",
        "content": "緑玉手持寻五岳，正应未识海边洲。\n倚栏花木参差见，对岸笙歌次第游。\n烟霁多疑九峰晓，波平全胜六鳌浮。\n仙风坐隔红尘路，消得丹青诧此州。",
        "dynasty": "宋",
        "collection_info": null
    },
    {
        "title": "和楼试可游育王",
        "author": "舒亶",
        "content": "参天松柏緑阴阴，古佛岩前一路深。\n猿鸟不惊如有旧，云山相对自无心。\n数泓寒水云藏雨，十里轻沙地布金。\n杖屦更知非世境，上方日日海潮音。",
        "dynasty": "宋",
        "collection_info": null
    },
    {
        "title": "题鄞江",
        "author": "舒亶",
        "content": "地吞越绝海分深，渺渺平流万马骎。\n早晚渡江潮有信，往来鸥鸟客无心。\n寒空倒影千山动，暖日澄波万籁沉。\n安用鱼龙閒养鬛，平时春雨自成霖。",
        "dynasty": "宋",
        "collection_info": null
    },
    {
        "title": "题西山双乳泉",
        "author": "舒亶",
        "content": "石眼双开白欲漫，潺湲更傍碧琅玕。\n地饶爽气全无滓，天借灵源两不干。\n晓月自分云外润，午茶谁鬬雪中寒。\n孝先多睡相如渇，始把清甘乞取看。",
        "dynasty": "宋",
        "collection_info": null
    },
    {
        "title": "题灵鳗庙三首  其一",
        "author": "舒亶",
        "content": "绕塔想曾随白马，蟠泥故復傍金沙。\n旱天霹雳长平地，乐岁汚邪每满车。\n受赐由来千里境，论封消得万人家。\n朱门便是金涂榜，未负风云在一涯。",
        "dynasty": "宋",
        "collection_info": null
    },
    {
        "title": "题灵鳗庙三首  其二",
        "author": "舒亶",
        "content": "绝境朱丹新栋宇，深山灵响杂蚖蛇。\n黄金地底应千岁，甘雨人间几万家。\n西域不劳方士咒，南州重识使君车。\n老农争赛丰年社，古木萧萧自晓鸦。",
        "dynasty": "宋",
        "collection_info": null
    },
    {
        "title": "题灵鳗庙三首  其三",
        "author": "舒亶",
        "content": "亘古人间蒙润泽，数泓云底贮清泠。\n功将名并山无泐，道与人尊地转灵。\n晓殿千家供香火，旱天万里入风霆。\n谁知别有醍醐味，行路憧憧半未醒。",
        "dynasty": "宋",
        "collection_info": null
    },
    {
        "title": "题香山汤禅师",
        "author": "舒亶",
        "content": "千古神僧旧石扃，清风如在地还灵。\n溪形偃月无穷碧，山气当云不改青。\n叶熟猿猱时啸聚，锡飞岩穴尚芳馨。\n西来祖意谁人问，老柏森森翠满庭。",
        "dynasty": "宋",
        "collection_info": null
    },
    {
        "title": "题蒙堂",
        "author": "舒亶",
        "content": "由来去住不相关，赢得随缘到处閒。\n笑出海云飞一锡，行分江月过千山。\n微言定许谁人叩，胜事偏于俗士悭。\n咫尺蒙堂隔霄壤，城东搔首只空还。",
        "dynasty": "宋",
        "collection_info": null
    },
    {
        "title": "题翠岩丈室",
        "author": "舒亶",
        "content": "别移宝所出埃尘，无限金光欲照人。\n斤斧不惊龙象伏，栋梁特地水云新。\n千峰坐断人间路，一榻分来月裏身。\n更看须弥师子座，未饶摩诘妙通神。",
        "dynasty": "宋",
        "collection_info": null
    },
    {
        "title": "题明月堂",
        "author": "舒亶",
        "content": "郢匠犹来巧运斤，清光那復隔纎尘。\n九秋万里云头路，半夜千峰顶上人。\n坐见干坤入肝胆，陡惊草木亦精神。\n应怜赤水寻珠客，白日茫茫尚问津。",
        "dynasty": "宋",
        "collection_info": null
    },
    {
        "title": "题五峰兼简英禅师",
        "author": "舒亶",
        "content": "何人缩地海东偏，灵岳分来不计年。\n几见彩云争照日，真疑仙掌欲擎天。\n依稀故国松千尺，迤逦前山石一拳。\n四面开轩看不足，老僧时立碧溪前。",
        "dynasty": "宋",
        "collection_info": null
    },
    {
        "title": "题天童",
        "author": "舒亶",
        "content": "日日青鞋踏白沙，未应泛艇即灵槎。\n雨溪清越鸣哀玉，风蔓蜿蜒动暗蛇。\n晓润芝𥰭挑秀茁，午香茶竈煑苍芽。\n玲珑仙客知何在，千古烟霞自一家。",
        "dynasty": "宋",
        "collection_info": null
    },
    {
        "title": "题布袋和尚",
        "author": "舒亶",
        "content": "休话人间我独尊，何妨廛肆且随羣。\n乞钱往往多空手，问路时时向白云。\n壁上形容图尚在，囊中气味许谁分。\n分明提起无人问，欲会应须眼裏闻。",
        "dynasty": "宋",
        "collection_info": null
    },
    {
        "title": "题灵桥门",
        "author": "舒亶",
        "content": "危楼清迥立江风，紫逻红旗落日中。\n暑雨涧溪来浩荡，暮烟洲渚隔朦胧。\n欢声不厌重城近，霁色遥知秀野丰。\n沧海一时传丽句，天才真是杜陵翁。",
        "dynasty": "宋",
        "collection_info": null
    },
    {
        "title": "和刘珵西湖十洲 花屿",
        "author": "舒亶",
        "content": "暖吹红紫上青枝，掠水风烟巧自持。\n蜂蝶鸬鷀各芳意，锦囊消得探春诗。",
        "dynasty": "宋",
        "collection_info": null
    },
    {
        "title": "和刘珵西湖十洲 芳草洲",
        "author": "舒亶",
        "content": "小雨如酥露乍晞，屿花汀柳自相依。\n画桥不碍寻春屐，谁傍烟波拾翠归。",
        "dynasty": "宋",
        "collection_info": null
    },
    {
        "title": "和刘珵西湖十洲 柳汀",
        "author": "舒亶",
        "content": "困倚沧波绿却摇，冷烟疏雨共萧条。\n谁将轻薄娇春态，强拂人头向市桥。",
        "dynasty": "宋",
        "collection_info": null
    },
    {
        "title": "和刘珵西湖十洲 竹屿",
        "author": "舒亶",
        "content": "欲问葛陂安在哉，端疑波底化龙来。\n子猷此兴君知否，小径何妨卷竹开。",
        "dynasty": "宋",
        "collection_info": null
    },
    {
        "title": "和刘珵西湖十洲 烟屿",
        "author": "舒亶",
        "content": "着漠寒芦不见花，暗藏鸥鹭啄晴沙。\n暖风吹起浑无定，半落僧窗半落槎。",
        "dynasty": "宋",
        "collection_info": null
    },
    {
        "title": "和刘珵西湖十洲 芙蓉洲",
        "author": "舒亶",
        "content": "照水横横蜀锦囊，年年泽国为谁芳。\n朱颜自得西风意，不管清秋昨夜霜。",
        "dynasty": "宋",
        "collection_info": null
    },
    {
        "title": "和刘珵西湖十洲 菊花洲",
        "author": "舒亶",
        "content": "懒对陶家酒瓮开，东篱寂寞久风埃。\n会须结取登高客，折上龙山醉帽来。",
        "dynasty": "宋",
        "collection_info": null
    },
    {
        "title": "和刘珵西湖十洲 月岛",
        "author": "舒亶",
        "content": "何人骑鹤上瀛洲，清影明波正九秋。\n吹罢玉笙端不见，满空桂子有谁收。",
        "dynasty": "宋",
        "collection_info": null
    },
    {
        "title": "和刘珵西湖十洲 雪汀",
        "author": "舒亶",
        "content": "点柳妆梅不暇裁，平波直拟涌瑶台。\n钓矶苇岸知何许，几误渔舟夜半来。",
        "dynasty": "宋",
        "collection_info": null
    },
    {
        "title": "和刘珵西湖十洲 松岛",
        "author": "舒亶",
        "content": "亭亭古干对沧浪，雨洗风飘老吹香。\n晚岁何人同寂寞，水西我有读书堂。",
        "dynasty": "宋",
        "collection_info": null
    },
    {
        "title": "游翠岩山",
        "author": "舒亶",
        "content": "桃源深处一招提，门对寒云路绕溪。\n长使千峰光景动，未应洞裏老金鸡。",
        "dynasty": "宋",
        "collection_info": null
    },
    {
        "title": "游大梅护圣四首  其一",
        "author": "舒亶",
        "content": "万壑声中柏子烟，高僧日日看云眠。\n当年象虎今何在，千古寒堂一铁鞭。",
        "dynasty": "宋",
        "collection_info": null
    },
    {
        "title": "游大梅护圣四首  其二",
        "author": "舒亶",
        "content": "仙去人閒地转灵，蛟龙合处谷风生。\n谁知云雾千峰顶，长作青天霹雳声。",
        "dynasty": "宋",
        "collection_info": null
    },
    {
        "title": "游大梅护圣四首  其三",
        "author": "舒亶",
        "content": "流水山閒无尽时，登临到处与心期。\n世人只爱桃源好，梅熟山閒怎得知。",
        "dynasty": "宋",
        "collection_info": null
    },
    {
        "title": "游大梅护圣四首  其四",
        "author": "舒亶",
        "content": "鸡犬同时亦上昇，赤云今日几人行。\n我来正唱昇平曲，不用山閒变姓名。",
        "dynasty": "宋",
        "collection_info": null
    },
    {
        "title": "游灌顶三首  其一",
        "author": "舒亶",
        "content": "十里曾闻一啸声，当年猿鹤想犹惊。\n白云不碍青天路，赢得重来攞手行。",
        "dynasty": "宋",
        "collection_info": null
    },
    {
        "title": "游灌顶三首  其二",
        "author": "舒亶",
        "content": "万松偃蹇插云根，四面诸峰尽子孙。\n日日飞烟云雾敛，不妨掌上看干坤。",
        "dynasty": "宋",
        "collection_info": null
    },
    {
        "title": "游灌顶三首  其三",
        "author": "舒亶",
        "content": "雪顶胡僧眼戏天，只应风月是生缘。\n那知坐作人间雨，千丈岩头一道泉。",
        "dynasty": "宋",
        "collection_info": null
    },
    {
        "title": "归郡书金峨二首  其一",
        "author": "舒亶",
        "content": "叱咤沧溟雪浪空，鲸鲵骑去杳亡踪。\n炼丹井畔春萧索，知在蓬莱第几重。",
        "dynasty": "宋",
        "collection_info": null
    },
    {
        "title": "归郡书金峨二首  其二",
        "author": "舒亶",
        "content": "又入西湖醉过春，岭头猿鹤几时闻。\n无端雨意随人去，直恐衣巾尽是云。",
        "dynasty": "宋",
        "collection_info": null
    },
    {
        "title": "含珠林",
        "author": "舒亶",
        "content": "万箇松杉一颗珠，老僧心手最工夫。\n冷光长在千峰顶，谁道人间夜月孤。",
        "dynasty": "宋",
        "collection_info": null
    },
    {
        "title": "题天王院内鑑堂",
        "author": "舒亶",
        "content": "等是人间出世人，数他珍宝信非珍。\n茫茫白日谁回首，此处元无一点尘。",
        "dynasty": "宋",
        "collection_info": null
    },
    {
        "title": "题福胜院",
        "author": "舒亶",
        "content": "苍岩赤壁耸崎嵚，长者何年为布金。\n却忆樵风生乳窦，万松回合两龙吟。",
        "dynasty": "宋",
        "collection_info": null
    },
    {
        "title": "湖心寺偶书",
        "author": "舒亶",
        "content": "吹落清香缥缈风，楼台彷佛水边红。\n人间谁是丹青手，画取春湖细雨中。",
        "dynasty": "宋",
        "collection_info": null
    },
    {
        "title": "题宝林院琼阇黎房",
        "author": "舒亶",
        "content": "山农未用踏沟车，一穴灵泉荫万家。\n香积从今饱檀施，会看讲夜落天花。",
        "dynasty": "宋",
        "collection_info": null
    },
    {
        "title": "题法喜院是院一瓦一木皆自能师手而师丈室惟布衾木枕无復长物即之坐庞眉皓顶泊然似不能言者无乃真有道者耶  其一",
        "author": "舒亶",
        "content": "抱山重屋两迴廊，杉桧如云百尺长。\n香火它年谁第一，老师辛苦顶如霜。",
        "dynasty": "宋",
        "collection_info": null
    },
    {
        "title": "题法喜院是院一瓦一木皆自能师手而师丈室惟布衾木枕无復长物即之坐庞眉皓顶泊然似不能言者无乃真有道者耶  其二",
        "author": "舒亶",
        "content": "了无情解作攀缘，一钵三衣只兀然。\n坐对青山不知老，学人休问祖师禅。",
        "dynasty": "宋",
        "collection_info": null
    },
    {
        "title": "太白峰",
        "author": "舒亶",
        "content": "千峰下视尽儿孙，仙事寥寥不可闻。\n长作人閒三月雨，请看肤寸岭头云。",
        "dynasty": "宋",
        "collection_info": null
    },
    {
        "title": "太白庵",
        "author": "舒亶",
        "content": "何年杖锡此徘徊，天上真官为我来。\n芝圃鹤归香火冷，石基空鏁旧莓苔。",
        "dynasty": "宋",
        "collection_info": null
    },
    {
        "title": "玲珑岩",
        "author": "舒亶",
        "content": "诡形迥与万山殊，空洞由来一物无。\n直恐虚心自天意，人间穿凿枉工夫。",
        "dynasty": "宋",
        "collection_info": null
    },
    {
        "title": "响石",
        "author": "舒亶",
        "content": "渊明休弄没弦琴，混沌中含太古音。\n闻说几回风雨夜，四山浑作老龙吟。",
        "dynasty": "宋",
        "collection_info": null
    },
    {
        "title": "龙池",
        "author": "舒亶",
        "content": "灵踪聊寄数峰云，雨意含云白昼昏。\n不用高僧时咒钵，一泓长贮万家村。",
        "dynasty": "宋",
        "collection_info": null
    },
    {
        "title": "虎跑泉",
        "author": "舒亶",
        "content": "一啸风从空谷生，直教平地作沧溟。\n灵山不与江心比，谁会茶仙补水经。",
        "dynasty": "宋",
        "collection_info": null
    },
    {
        "title": "佛迹",
        "author": "舒亶",
        "content": "苍崖绝壁印苔痕，陈迹千年尚似新。\n杖履纷纷走南北，几人不是刻舟人。",
        "dynasty": "宋",
        "collection_info": null
    },
    {
        "title": "临云阁",
        "author": "舒亶",
        "content": "高僧终是笑凭栏，亦似无心懒出山。\n几度海风吹散雨，坐看彩翠落人间。",
        "dynasty": "宋",
        "collection_info": null
    },
    {
        "title": "春乐轩",
        "author": "舒亶",
        "content": "隔水岩花红浅深，花边相对语幽禽。\n管弦不到山閒耳，谁会凭栏此日心。",
        "dynasty": "宋",
        "collection_info": null
    },
    {
        "title": "宿鹭亭",
        "author": "舒亶",
        "content": "云过千溪月上时，雪芦霜苇冷相依。\n正缘野性如僧癖，肯为游鱼下钓矶。",
        "dynasty": "宋",
        "collection_info": null
    },
    {
        "title": "村居",
        "author": "舒亶",
        "content": "水绕陂田竹绕篱，榆钱落尽槿花稀。\n夕阳牛背无人卧，带得寒鸦两两归。",
        "dynasty": "宋",
        "collection_info": null
    },
    {
        "title": "寄台州使君五首  其一",
        "author": "舒亶",
        "content": "闻说天台太守家，全家日日在烟霞。\n壶中夜酿梦云分润，洞裏秋香玉弄花。\n四郭青山连市合，一江寒水抱城斜。\n紫芝黄鹤应相识，梅福年来鬓欲华。",
        "dynasty": "宋",
        "collection_info": null
    },
    {
        "title": "寄台州使君五首  其二",
        "author": "舒亶",
        "content": "使君家是八仙家，不负黄菁与紫霞。\n麦陇儿童行竹马，月楼鼓角度梅花。\n彩笺吟就云初合，玉局棋残月半斜。\n闻说握兰消息近，星郎昨夜倍光华。",
        "dynasty": "宋",
        "collection_info": null
    },
    {
        "title": "寄台州使君五首  其三",
        "author": "舒亶",
        "content": "赤城山下万人家，隐隐烟霄隔海霞。\n石上仙书留鸟迹，碗中佛供落天花。\n参云台树寒阴直，照日旌旗暖影斜。\n遥想铃斋无别事，只缘风景费才华。",
        "dynasty": "宋",
        "collection_info": null
    },
    {
        "title": "寄台州使君五首  其四",
        "author": "舒亶",
        "content": "几夜骊珠落蔀家，直疑光燄映朝霞。\n彩毫写就千篇赋，红烛才烧一寸花。\n卓荦高情欲飞动，淋浪醉墨半欹斜。\n阳春白雪知难继，捧对空惊衮绣华。",
        "dynasty": "宋",
        "collection_info": null
    },
    {
        "title": "送道士归桐柏观",
        "author": "舒亶",
        "content": "年来游尽海边山，独爱青青桐柏坛。\n光射斗牛腰下剑，气吞龙虎鼎中丹。\n白云千迭赤城晓，黄鹤一声华顶寒。\n玉简姓名仙约在，洞天莫放酒杯干。",
        "dynasty": "宋",
        "collection_info": null
    },
    {
        "title": "罗汉阁煎茶供应",
        "author": "舒亶",
        "content": "荐尽春园晓焙寒，灵踪留待使君看。\n寒泉冷结花纹细，玉椀香收雪点干。",
        "dynasty": "宋",
        "collection_info": null
    },
    {
        "title": "秋日登中山怀道人",
        "author": "舒亶",
        "content": "不见风流李谪仙，彩笺谁继碧云篇。\n黄花零落芙蓉老，惟有青山似去年。",
        "dynasty": "宋",
        "collection_info": null
    },
    {
        "title": "题云湖庆安院",
        "author": "舒亶",
        "content": "门前屏障绕潺湲，付与林僧夜定还。\n松盖作云连十里，竹龙行雨出千山。\n白公香火莲红后，谢氏池塘草碧间。\n我亦凤凰台上客，图閒却笑未能閒。",
        "dynasty": "宋",
        "collection_info": null
    },
    {
        "title": "咏蔗",
        "author": "舒亶",
        "content": "瑶池宴罢王母还，九芝飞入三仙山。\n空余绛节留人间，云封露洗无时閒。\n节旄落尽何斓斑，野翁提携出茅菅。\n吴刀戛戛鸣双环，截断寒冰何潺潺。\n相如赋就空上林，倦游渴病长相侵。\n刘伶爱酒真荒淫，狂来欲倒沧溟深。\n此时一嚼轻千金，垆边何用文君琴。\n五斗一石安足斟，坐想毛髪生清阴。\n萧瑟甘滋欲谁让，柤梨橘柚纷殊状。\n冷气相射杯盘上，顾郎不见休惆怅。\n佳境到头还不妄，诗成虽愧阳春唱，全胜乞与将军杖。",
        "dynasty": "宋",
        "collection_info": null
    },
    {
        "title": "宝严寺",
        "author": "舒亶",
        "content": "四山烟雨收，双沼漾晴碧。\n白鸟忽飞来，点破檐前色。",
        "dynasty": "宋",
        "collection_info": null
    },
    {
        "title": "咏雪",
        "author": "舒亶",
        "content": "茅君失却三神鹤，王母应添五色麟。\n草木未春花事动，干坤不夜月华新。",
        "dynasty": "宋",
        "collection_info": null
    },
    {
        "title": "和石尉早梅二首  其一",
        "author": "舒亶",
        "content": "霜林尽处碧溪傍，小露檀心媚夕阳。\n天下三春无正色，人閒一味有真香。\n相思谁向风前寄，趁早先从雪后芳。\n朝夕催人头欲白，故园正在水云乡。",
        "dynasty": "宋",
        "collection_info": null
    },
    {
        "title": "和石尉早梅二首  其二",
        "author": "舒亶",
        "content": "依然想见故傍，半倚垣阴半向阳。\n短笛楼头三弄夜，前村雪裏一枝香。\n可能明月来同色，不待东风已自芳。\n幸免杜郎伤岁暮，莫辞吟对钓渔乡。",
        "dynasty": "宋",
        "collection_info": null
    },
    {
        "title": "梦入天台",
        "author": "舒亶",
        "content": "天风吹散赤城霞，染出连云万树花。\n误入醉乡迷去路，旁人应笑却还家。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其一",
        "author": "舒亶",
        "content": "不管霜毛不贷人，一年旧了一年新。\n山窗未晓闻山乐，可是梅花漏世春。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其二",
        "author": "舒亶",
        "content": "风吹雨脚细于丝，泠暖浑如寒食时。\n不待千山消尽雪，小红已到杏花枝。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其三",
        "author": "舒亶",
        "content": "沙溪过雨半清浑，径石高低带雪痕。\n又见山农话春事，腰鎌两两唤儿孙。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其四",
        "author": "舒亶",
        "content": "断桥高下路横斜，隔水人烟四五家。\n雨后一枝红带雪，风流不道有岩花。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其五",
        "author": "舒亶",
        "content": "一溪高自扑岩来，寺在岩腰水抱回。\n林下老僧相顾笑，柴门今始为君开。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其六",
        "author": "舒亶",
        "content": "高低深浅逐阴晴，一簇林峦画不成。\n谁道青山怕云点，白云点处转分明。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其七",
        "author": "舒亶",
        "content": "四山面面玉成围，只许閒云去又归。\n更有小轩人不到，落花狼籍点苔衣。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其八",
        "author": "舒亶",
        "content": "只见青山无水声，到头耳目未全清。\n年来赏遍江东寺，纔入今宵睡未成。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其九",
        "author": "舒亶",
        "content": "六国干戈擅霸图，先生谈笑有工夫。\n不知当日纵横梦，曾识水声山色无。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其一○",
        "author": "舒亶",
        "content": "榛棘丛中旧草堂，千年谁復辨兴亡。\n纍纍付与张仪印，珍重空中一炷香。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其一一",
        "author": "舒亶",
        "content": "枉将风月恼肝脾，懒復雕镌出小诗。\n昼日焚香面山坐，捲帘时与夜僧棋。",
        "dynasty": "宋",
        "collection_info": null
    },
    {
        "title": "题明觉寺在在堂十二首  其一二",
        "author": "舒亶",
        "content": "小白山前大白山，两山强坐属僧閒。\n何时卜筑三椽地，黄帽青鞋日往还。",
        "dynasty": "宋",
        "collection_info": null
    },
    {
        "title": "上雪窦山奉慈禅院",
        "author": "舒亶",
        "content": "白云堆裏笑呵呵，上接天衢不较多。\n翠锁亭台山月冷，香风吹裓尽莎罗。",
        "dynasty": "宋",
        "collection_info": null
    },
    {
        "title": "题崇福禅院二首  其一",
        "author": "舒亶",
        "content": "一峰傍倚两山朝，云裏龙孙响佩瑶。\n长与幽人发高兴，不辞雨雪过溪桥。",
        "dynasty": "宋",
        "collection_info": null
    },
    {
        "title": "题崇福禅院二首  其二",
        "author": "舒亶",
        "content": "龛灯隐隐夜初分，落果猿啼枕上闻。\n客梦欲成成不得，一窗残月半床云。",
        "dynasty": "宋",
        "collection_info": null
    },
    {
        "title": "瑞岩寺",
        "author": "舒亶",
        "content": "十二峰头月未央，天风吹下紫芝香。\n我来分得僧清致，布衲蒲团一草堂。",
        "dynasty": "宋",
        "collection_info": null
    },
    {
        "title": "凈居寺",
        "author": "舒亶",
        "content": "老厌冠盖场，万事不挂耳。\n时与林閒人，静话无生理。\n却闻钱长官，只饮凈居水。\n使我夜不眠，灯花亦欢喜。",
        "dynasty": "宋",
        "collection_info": null
    },
    {
        "title": "登五磊山",
        "author": "舒亶",
        "content": "五磊峰高笔插天，长松合抱几千年。\n尘氛洒落非人世，风露清明近月边。\n枕上数声敲夜磬，山前百亩起春田。\n我来欲步苍苔色，不着篮舆两两肩。",
        "dynasty": "宋",
        "collection_info": null
    },
    {
        "title": "和西湖即席三首",
        "author": "舒亶",
        "content": "四明太守爱西湖，想像桃源旧日图。\n不放尘埃生水面，为传风月到皇都。\n花开别屿千机锦，稻熟僯田万斛珠。\n闻说儿童骑竹马，至今昂首望通衢。",
        "dynasty": "宋",
        "collection_info": null
    },
    {
        "title": "芦山寺  其一",
        "author": "舒亶",
        "content": "云山流水水中山，尽日青藜共往还。\n更向僧房看图画，不知身在画图间。",
        "dynasty": "宋",
        "collection_info": null
    },
    {
        "title": "芦山寺  其二",
        "author": "舒亶",
        "content": "别开小径入松关，半在云间半雨间。\n红叶满庭人倚槛，一池寒水动秋山。",
        "dynasty": "宋",
        "collection_info": null
    },
    {
        "title": "芦山寺  其三",
        "author": "舒亶",
        "content": "昨日南山今北山，山南山北几时还。\n世人只道僧閒好，未必僧閒似我閒。",
        "dynasty": "宋",
        "collection_info": null
    },
    {
        "title": "芦山寺  其四",
        "author": "舒亶",
        "content": "老来漫有爱山心，酒少茶多却不禁。\n一夜上方欹客枕，隔窗自伴冷猿吟。",
        "dynasty": "宋",
        "collection_info": null
    },
    {
        "title": "芦山寺  其五",
        "author": "舒亶",
        "content": "山水连村不见村，冥冥细雨湿黄昏。\n秋山咫尺无人到，须信閒人不用门。",
        "dynasty": "宋",
        "collection_info": null
    },
    {
        "title": "芦山寺  其六",
        "author": "舒亶",
        "content": "山空水落见遥村，取次人家只隔云。\n一阵西风雨中过，溪头笑语陇头闻。",
        "dynasty": "宋",
        "collection_info": null
    },
    {
        "title": "含珠林",
        "author": "舒亶",
        "content": "何代神僧机匠深，手栽珠树作珠林。\n狞龙离穴颔初凿，老蚌出泥光易寻。\n海近鲛人工迸泣，山深木客费愁吟。\n开窗夜半不成寐，明月时时照我心。",
        "dynasty": "宋",
        "collection_info": null
    },
    {
        "title": "芦山寺  其一",
        "author": "舒亶",
        "content": "江云扶雨暖溶溶，来往东西只信风。\n早晚晴阴浑不定，青山半在有无中。",
        "dynasty": "宋",
        "collection_info": null
    },
    {
        "title": "芦山寺  其二",
        "author": "舒亶",
        "content": "鹅鸭相呼初出田，昏昏云日澹平川。\n寒云数簇山南北，不见人家空见烟。",
        "dynasty": "宋",
        "collection_info": null
    },
    {
        "title": "题桃源书院",
        "author": "舒亶",
        "content": "三月桃源路，先生安在哉。\n青衫尚颜色，蜂蝶已尘埃。\n白鹤山云暗，金鸡洞锁开。\n神游追不返，峦岳自崔嵬。",
        "dynasty": "宋",
        "collection_info": null
    },
    {
        "title": "赤陇山",
        "author": "舒亶",
        "content": "野草如排戟，山花似列屏。\n维舟一登览，误入小蓬瀛。",
        "dynasty": "宋",
        "collection_info": null
    },
    {
        "title": "句  其一",
        "author": "舒亶",
        "content": "空外水光风动月，暗中花气雪藏梅。",
        "dynasty": "宋",
        "collection_info": null
    },
    {
        "title": "句  其二",
        "author": "舒亶",
        "content": "宿雨阁云千嶂碧，野花弄日一村香。",
        "dynasty": "宋",
        "collection_info": null
    },
    {
        "title": "句  其三",
        "author": "舒亶",
        "content": "万壑水澄知月白，千林霜重见松高。",
        "dynasty": "宋",
        "collection_info": null
    },
    {
        "title": "句  其四",
        "author": "舒亶",
        "content": "春禽得意千般语，涧草无名百种香。",
        "dynasty": "宋",
        "collection_info": null
    },
    {
        "title": "句  其五",
        "author": "舒亶",
        "content": "忍看夜影分残月，别送秋声入晚风。",
        "dynasty": "宋",
        "collection_info": null
    },
    {
        "title": "句  其六",
        "author": "舒亶",
        "content": "沙岸金笼树，灯汀玉涌涛。",
        "dynasty": "宋",
        "collection_info": null
    },
    {
        "title": "句  其七",
        "author": "舒亶",
        "content": "纤尘不动天如水，一色无垠月共霜。",
        "dynasty": "宋",
        "collection_info": null
    },
    {
        "title": "句  其八",
        "author": "舒亶",
        "content": "尘埃满匣空鸣剑，风雨归舟只载书。",
        "dynasty": "宋",
        "collection_info": null
    },
    {
        "title": "句  其九",
        "author": "舒亶",
        "content": "一锋不断奸凶首，千古焉知将相才。",
        "dynasty": "宋",
        "collection_info": null
    },
    {
        "title": "句  其一○",
        "author": "舒亶",
        "content": "气味贤中好。",
        "dynasty": "宋",
        "collection_info": null
    },
    {
        "title": "句  其一一",
        "author": "舒亶",
        "content": "云随落日移。",
        "dynasty": "宋",
        "collection_info": null
    },
    {
        "title": "句  其一二",
        "author": "舒亶",
        "content": "风烟野外嘉。",
        "dynasty": "宋",
        "collection_info": null
    },
    {
        "title": "存目  其一",
        "author": "舒亶",
        "content": "诗题：明月堂首句：引月贮虚堂。",
        "dynasty": "宋",
        "collection_info": null
    },
    {
        "title": "存目  其二",
        "author": "舒亶",
        "content": "诗题：香山首句：抖擞轩裳一鬨尘。",
        "dynasty": "宋",
        "collection_info": null
    },
    {
        "title": "检书",
        "author": "刘奉世",
        "content": "朗日照疏櫺，临风事幽讨。\n药栏红欲翻，苔砌绿初扫。\n谁令墨王仙，肯使鱼子老。\n悠然天禄阁，世世以为宝。",
        "dynasty": "宋",
        "collection_info": null
    },
    {
        "title": "入直",
        "author": "刘奉世",
        "content": "玉烛含辉望处遐，禁钟动后起雌鸦。\n天高秘省云偏重，地迥琼林月半斜。\n三古文章留大史，百年事业照东华。\n时挥子墨随班马，芝检初分宰相麻。",
        "dynasty": "宋",
        "collection_info": null
    },
    {
        "title": "蔡州道中",
        "author": "刘奉世",
        "content": "黄河西渡出平沙，汝颍东流千里遐。\n给饷当年秦令史，封侯不种青门瓜。",
        "dynasty": "宋",
        "collection_info": null
    },
    {
        "title": "过都",
        "author": "刘奉世",
        "content": "嵩高丽中华，岳色连瑶岛。\n上清神仙宫，庄严绝雕巧。\n浮云荡繁阴，变幻入冥眇。\n飘摇逾岩岑，淫翳混鸿灏。\n纵有景庆合，闇然蔽昏晓。\n况復浓雾生，一气成有昊。\n茫茫世宙间，落落耿孤抱。\n天意不可知，烦心惄焉捣。\n安得嘘大风，八方凈如扫。",
        "dynasty": "宋",
        "collection_info": null
    },
    {
        "title": "郴州",
        "author": "刘奉世",
        "content": "当年贾傅去长沙，弔屈无灵赋楚些。\n万里不忘宣室夜，未舒三策不成家。\n西去潇湘南岳麓，名城迭迭纡盘谷。\n岣嵝不厌百回读，依然称是刘光禄。",
        "dynasty": "宋",
        "collection_info": null
    },
    {
        "title": "杨白花",
        "author": "刘奉世",
        "content": "春风吹百花，杨花飞恼人。\n谁家芍药殿春后，花飞杨柳空暮春。\n春来復春去，春去又春来。\n阳阿歌白雪，落絮欲成灰。\n花若有情风引去，拂郎征衣点归路。",
        "dynasty": "宋",
        "collection_info": null
    },
    {
        "title": "郓州",
        "author": "刘奉世",
        "content": "暮舂朝城粟，晓采观城葑。\n一入高鱼境，已是武阳东。",
        "dynasty": "宋",
        "collection_info": null
    },
    {
        "title": "九河嘆",
        "author": "刘奉世",
        "content": "冀东皆禹蹟，渐海观朝宗。\n河阴渐沦没，平沙荡无踪。\n汉武筑宣房，作歌称成功。\n今塞商胡口，清流不时通。\n何当洒二渠，载跨碣石东。",
        "dynasty": "宋",
        "collection_info": null
    },
    {
        "title": "自兖放还",
        "author": "刘奉世",
        "content": "年来策蹇胜乘舟，楚塞齐边春復秋。\n不教微生同腐草，青山依旧水西流。",
        "dynasty": "宋",
        "collection_info": null
    },
    {
        "title": "还秩",
        "author": "刘奉世",
        "content": "微臣多忝窃，草莽愧荣褒。\n览镜怜衰白，衔环刷羽毛。\n贾生余旧策，汉室尚东劳。\n俯伏闻纶綍，柴门日月高。",
        "dynasty": "宋",
        "collection_info": null
    },
    {
        "title": "自述",
        "author": "刘奉世",
        "content": "楚国中分后，东南世泽长。\n发祥曾王父，磨勘成典章。\n王父声益振，主客尚书郎。\n考庙绪丕显，直鲠在岩廊。\n历历一精白，敬事持人纲。\n顾维予小子，念释兹勿忘。\n晴空丽皎日，清秋凛严霜。\n金石磨不磷，松柏寒逾芳。\n旦评犹足信，清议讵虚张。\n梦寐滋洗涤，俯仰随否臧。\n所值匪所思，盈亏理有常。\n亨途无诡遇，偃蹇嘶骊黄。\n谁能饵大药，百年身平康。",
        "dynasty": "宋",
        "collection_info": null
    },
    {
        "title": "送程给事知越州",
        "author": "刘奉世",
        "content": "使君遗爱遍南州，五马新归瘴海头。\n持橐未厌青琐直，怀章还作鑑湖游。\n姚余人物传吴远，越绝山川向剡幽。\n应有清诗资卧理，会吟他日记风流。",
        "dynasty": "宋",
        "collection_info": null
    },
    {
        "title": "驾幸太学",
        "author": "刘奉世",
        "content": "圣典垂精及表章，旷仪亲举自宗庠。\n纵观桥拥浮云盖，侍问庭充振鹭行。\n首举儒风隆上国，光增帝业掩前王。\n太平荣遇惭多幸，重见歌虞起庙堂。",
        "dynasty": "宋",
        "collection_info": null
    },
    {
        "title": "句",
        "author": "刘奉世",
        "content": "鹦鹉有客弔芳草，黄鹤无人吹落梅。",
        "dynasty": "宋",
        "collection_info": null
    },
    {
        "title": "谢太守答诗莱州",
        "author": "郑侠",
        "content": "闲斋掩昼扉，疏竹间风韵。\n兀坐无所为，仰高方苦峻。\n闗闗两喜鹊，如以？来献。\n疑其喜过常，精爽抑何顿。\n谓当有嘉宾，结驷问原宪。\n不然亲交书，万里来问讯。\n何意二千石，新书烂盈卷。\n使者入衡门，红光十余仭。\n衣冠出蓬室，再拜望城阃。\n开缄列宿动，芒角相辉焕。\n捧读未终篇，钦降已三嘆。\n譬如涉春波，渺不知涯岸。\n又若惊雷霆，但觉目眩转。\n谁言匹夫穷，陋巷一箪饭。\n箧有无价珍，贵于青玉案。\n昨者鄙俚辞，惟求指瑕舋。\n敢期明月珠，倾泻殊不悋。\n重重借褒誉，许与良过分。\n酷爱愚且直，还怜贫且困。\n惟人最难知，圣哲其犹恨。\n自非明如日，安得物无遁。\n程孔昔中涂，邂逅适所愿。\n倾盖毕所懐，日西不知倦。\n圣贤欣道合，万古直一瞬。\n凄凉千载余，此道谁復振。\n未闻似今日，曾不拜公面。\n顾遇过所亲，思知久弥浚。\n重念樗散材，平生慕忠顺。\n青衫百僚末，言责固所逭。\n若其爱君心，岂以爵禄辨。\n谓宜为民上，必与同喜愠。\n谓宜食君禄，宁当復私狥。\n刀斧且满前，斯诚岂磨磷。\n千载幸一时，岩廊拱尧舜。\n夔皋岂无人，共鲧偶未窜。\n眷委一失真，聪明不无乱。\n出令以便民，动皆为深患。\n疲羸死饥冻，重负遭囚绊。\n奔逃苟自活，父子潜分散。\n以天征不义，如以雨苏旱。\n箪食迎王师，东征西夷怨。\n未闻百万帅，戈鋋日持玩。\n南取十数洞，西开五六郡。\n府库为一空，白骨成龙断。\n大臣弄权柄，生杀在顾盼。\n威福不有归，佞邪尚何惮。\n公忠获罪咎，正直招诃谴。\n幽恚鬰不伸，变异以频见。\n阴阳为之沴，淫潦仍干暵。\n方且颂太平，长歌事赓赞。\n天子九重门，深居拱閒燕。\n人人懐欺匿，比周相引荐。\n以侠观此时，纲维一何紊。\n滔滔恐皆溺，心窃拟手援。\n是以屡上章，指陈几欲徧。\n初虽蒙嘉纳，终不离谗间。\n弃逐来穷陬，星霜两经闰。\n簮绅满朝着，大半嗟排摈。\n谁为悯穷褐，粟帛推余羡。\n谁为念孤独，齿牙借余论。\n重伤弃逐久，不敢略自辩。\n高堂有单亲，日久庭闱恋。\n同时得罪人，一赦皆从便。\n惟兹尚远斥，不许归宁觐。\n拟扣阊阖门，明扬紫宸殿。\n恨无可言路，勇决固所断。\n嗟嗟道云亡，丈夫儿女懦。\n势利同险巇，风云借余便。\n谁非顾金钱，谁非思达宦。\n孳孳顾理义，恻恻念寒畯。\n如公今几人，百世绍休闻。",
        "dynasty": "宋",
        "collection_info": null
    },
    {
        "title": "谢曹公",
        "author": "郑侠",
        "content": "蝼蚁有统治，羽鳞知所宗。\n是知君臣初，直与太极同。\n子之于其父，成性天所钟。\n因其亲爱心，以飬日益恭。\n平居竭勤瘁，患难忘厥躬。\n不择艰与易，那知通与穷。\n至于事其君，是乃孝之中。\n未闻君父间，诚敬有卑崇。\n孔子故有言，移孝斯为忠。\n谷黍不离草，蚕鱼其类虫。\n皆能衣食人，生世曾不空。\n矧乃备万物，阴阳资粹冲。\n学问必唐虞，侪軰皆朱熊。\n于世乃无补，将何辨蟊螽。\n五帝道尊极，三王化醇醲。\n皆由诸大臣，汲引相追踪。\n惜哉物僞炽，慧巧为心蓬。\n谗邪丑正直，党与交讥攻。\n上者以翕訿，下焉滋鞠讻。\n鸾凤远遁伏，鹰隼摩苍穹。\n人神共愁嘆，寒暑迷秋冬。\n一人念忠直，百志懐兵戎。\n利口鋭戈矛，危机峻临衝。\n贤正欲自保，孤羊豢狼丛。\n邦家欲常宁，西驾而求东。\n圣宋会明良，盈成绍熙隆。\n寖寖逾百年，稍稍追古风。\n嘉鱼烝罩汕，鳬鹥在亹潨。\n中间忽纷更，新进争锋铓。\n岂顾君与民，致身惟穹窿。\n己酉乙丑间，羣类何夣夣。\n有蔽过重云，其毒如虿蜂。\n谁敢正一议，洒兹谋犹卭。\n公诚社稷臣，识见何瞳瞳。\n端方屹以立，千峦一危峰。\n幽林馥猗兰，雪霜茂长松。\n侠以疏拙身，趋时良戅舂。\n向者有所陈，狂言几怙终。\n所犯斧钺诛，寛仁赖天衷。\n未几遽昭雪，还归禄更丰。\n毫釐未禆报，已愧羔羊缝。\n矧乃素鄙贱，无阶望门墉。\n未委何所长，能如粲投邕。\n星车未鞅脱，鹗荐俄天通。\n朝廷嘉谠言，固已可公奏。\n秩满禆再陈，推恩非独后。\n盖以歴任浅，欲进难为骤。\n譬如升阶梯，等级言无缪。\n且以罪累人，顿此无愆咎。\n有禄幸及亲，非徒飬体口。\n端然坐屏序，无復事奔走。\n虽曰去亲膝，曾不远廛亩。\n坦途五短驿，安问连旦昼。\n如此奉温凊，不殊居左右。\n平生最知幸，获附诸儒后。\n学问虽不深，是非幸无瞀。\n知心在所飬，御欲如御寇。\n耳目诸玩好，常如对尘垢。\n惟有学问心，终年忧不售。\n今兹足优游，永日诗书囿。\n人固有通塞，誉亦随美丑。\n惟有片纯诚，于身可长久。\n平生所游歴，昭如认星斗。\n吉凶繫行违，成毁由慵懋。\n于心既不疑，人来为明剖。\n十中一二悟，亦足长福佑。\n况兹山水清，人物多奇秀。\n加以託下风，长如饮醇酎。\n人之于子弟，亲爱闗慈友。\n至于力维持，未必能再復。\n乃知大贤心，生成即高厚。\n知其远方归，偏亲已皓首。\n不忍重违去，誓甘老藜糗。\n又以家素贫，无田事耕耨。\n四弟三云亡，若身无足肘。\n聚指几四百，居前半孤幼。\n委曲为之虑，过其自营构。\n士之所大患，志与时不偶。\n时与志两得，百中而一有。\n盖以世惑深，真僞相纷纠。\n簧丝在口舌，巧令工迎凑。\n攘臂视听下，非明孰能究。\n门下无寸武，踪迹非素狃。\n一旦洊论拔，如射之有彀。\n惟以向所为，期以劝绅绶。\n天下本无事，欲治多纷揉。\n惟是举措颠，嘉苗不如莠。\n履舄以尊戴，冠簮斯践蹂。\n助天繫宠绥，宜民惟在宥。\n人如公用心，劝不由赏购。\n有冽甘井泉，清深玉其甃。\n未观繘长绠，大施如川溜。\n区区一方部，不几幕其收。\n于嗟鬰舆望，无路达旒黈。\n作诗道尊光，庶几传不朽。",
        "dynasty": "宋",
        "collection_info": null
    },
    {
        "title": "观孔义甫与谢致仕诗有感",
        "author": "郑侠",
        "content": "人生足清闲，天下第一福。\n惜哉声与利，举世方逐逐。\n君子耀轩裳，小人腴口腹。\n霜雪满颐颔，驰竞心更速。\n谁如东山后，清风千载续。\n仁孝实天成，聪明乃几烛。\n弱冠揖高科，声华光煜煜。\n骐骥驾夷途，千里在举足。\n岁未再周天，官先上应宿。\n皇华屡更指，间请分符竹。\n端介奉高明，慈仁抚茕独。\n施设妙通神，欢讴道相属。\n一旦遽上章，幡然谢羁束。\n古人莅官政，五十曰艾服。\n公年未五十，恳请竟从欲。\n缅彼伋与轲，进退遗佳躅。\n三揖就恩荣，一辞託岩谷。\n由公仕以观，其庶无愧恧。\n东皋我田园，负郭予室屋。\n儿侄几百人，图史逾千轴。\n亲旧既周旋，闺门更雍穆。\n宾来酒一樽，兴来棋一局。\n吟啸动烟云，诗书到僮仆。\n宁知地有仙，但见人如玉。\n乃觉世间人，为生何局促。\n譬如方汚垢，对之独熏沐。\n孔公当代贤，宜其钦爱酷。\n慷慨出长篇，情殷语重复。\n日日动归思，浩浩见林麓。\n何意蒙鄙人，幸兹一观瞩。\n当筵顿忘味，如听箫韶曲。\n平生粗意气，自初得书读。\n每见古圣贤，心常自程督。\n知身是罪根，每每自锄斸。\n如彼善稼穑，去草茂嘉谷。\n深嘉远世网，有若囚脱梏。\n惟兹素艰贫，事与心反覆。\n历官二纪周，一纪投南隩。\n归时异去时，圣主恩霂霂。\n方欣到家乡，足觉愁虑簇。\n高堂皓垂白，甘旨不饶沃。\n四弟两背亡，未言他骨肉。\n继又丧一弟，三房等穷蹙。\n不数姆与婢，孤孀十有六。\n薄业支半年，十饭犹五菽。\n萧然夏秋际，甚者日食粥。\n人惟有父子，恩亲家室睦。\n惟其有君臣，礼义朝廷肃。\n二者苟有违，三灵共诛戮。\n况兹生圣辰，熙隆遇尧喾。\n艰虞免兵革，少小游庠塾。\n青春被恩擢，名姓粗扬暴。\n孰非累圣德，师诲而君牧。\n中间更狂妄，天听常轻渎。\n云云不少已，竟致御史鞫。\n所负鼎镬轻，敢意尚收録。\n日月忽中天，湛恩俄濯浴。\n父子实再逢，君臣亦敦復。\n新恩胡为报，旧过云何赎。\n父母教子勤，羽括而砺镞。\n朝夕望乃成，荣显被亲属。\n慈乌于反哺，知以报生鞠。\n学术不寸施，犹之玉韫椟。\n千载遘明良，不能少负辐。\n是生天地间，曾不如草木。\n以此望明公，云中一鸿鹄。",
        "dynasty": "宋",
        "collection_info": null
    },
    {
        "title": "送陈守仁入太学",
        "author": "郑侠",
        "content": "父子本天性，至恩无比伦。\n矧公之尊府，子舍公一身。\n料从少小来，迨兹壮有室。\n未甞越旬月，远去慈亲膝。\n借问今何之，千里具行装。\n荅言为道艺，愤悱趋上庠。\n有客前献言，惟道若大路。\n驾子天神明，贤圣在举步。\n幽堂列坟典，周孔以为师。\n学成名亦遂，且不离庭闱。\n荅云子言善，在予非不知。\n父母生我身，劬劳靡不为。\n垂髫俾之学，外不与毫丝。\n乃今有室家，儿女髪已束。\n分寸无所立，何以酬顾復。\n如彼甲与乙，名高髦俊科。\n又若丙与丁，禄位今嵳峨。\n是皆予亲友，予独无所就。\n是以不宁居，忙于贾求售。\n昔者三千徒，负笈洙泗濵。\n孟轲远游学，母老仍家贫。\n尚违晨昏侍，以就德业新。\n盖以慈爱心，惟期已成达。\n男子四方志，安能恋房闼。\n客前贺曰都，事固无必非。\n子志乃如此，顾予安得知。\n在家事多夺，远大非可必。\n大孝在显亲，为子觧羁馽。\n日月如逝波，无方可维絷。\n陶侃惜分阴，仲尼犹不及。\n自古力道业，寸晷重琳璆。\n子今道所出，处处足浇浮。\n阳和达京辇，士女方春游。\n百宝粧楼台，歌喉珠宛转。\n恼乱巧迎逢，偏能伺方便。\n平生足持守，到此总不见。\n又有非軰流，频频甚鷽斯。\n顾盼借颜色，谈咲懐奸欺。\n从容樽酒间，留连棊局上。\n英豪俊杰心，鲜不由此放。\n子今志者大，思虑宜蚤正。\n慎子之朋侪，力与光阴竞。\n由此期显亲，昊天其斯应。",
        "dynasty": "宋",
        "collection_info": null
    },
    {
        "title": "腊月十八日呈子京",
        "author": "郑侠",
        "content": "岁去如奔马，残日十有三。\n侄为当嫁女，甥是未婚男。\n丛然猥俗併，殊非力所堪。\n嗟予本支离，尘事素不参。\n东床书一架，西榻经一凾。\n如是岁月深，吻舌如縢缄。\n惟有陶渊明，常欲共清谈。\n床头酒盈壶，亦欲同醺酣。\n二十一二间，烦事如扫芟。\n期使堂下空，宴笑同所耽。\n清尊酌宜深，古语交崭岩。\n夜久灯荧荧，金波忽东南。\n岁宴独优游，庶几为不凡。",
        "dynasty": "宋",
        "collection_info": null
    },
    {
        "title": "示潮州吴宅三甥",
        "author": "郑侠",
        "content": "大郎性纯淑，至宝受磨琢。\n二郎姿秀美，白璧光闪烁。\n三郎神照藏，宛若雏在殻。\n五彩翔凤翰，参差见斑駮。\n三人吾令甥，亦尝从吾学。\n昊穹有显通，报应无舛错。\n未有祖庆厚，而招子孙薄。\n二亲又善教，曾不闲饮啄。\n甥虽多似舅，三子自超卓。\n为文要根理，览古务详愽。\n不惟子三人，万世同矩彟。\n慎勿学舅痴，直指世奸恶。\n心虽在规益，世谁受忠谔。\n立身既不危，青云在挐攫。",
        "dynasty": "宋",
        "collection_info": null
    },
    {
        "title": "示女子",
        "author": "郑侠",
        "content": "吾生鲜儿女，汝次今居首。\n柔惠少语言，天性非矫揉。\n女生必有适，二亲非终守。\n既嫁又他州，安能长相就。\n幸然汝夫贤，纯淑真汝偶。\n出门天其夫，礼律其来久。\n汝姑吾之妹，姑夫为汝舅。\n事舅如事父，事姑如事母。\n三者无所阙，汝则无大咎。\n门内有尊亲，门外有亲友。\n岁时或馈助，祭祀合奔走。\n一一无间言，乃可逃父丑。\n治家在勤俭，临财戒多取。\n诵经味其理，圣心良可究。\n即事念慈和，无但劳吻咮。\n善看育与蟾，二子吾珠锫。\n汝嫁既违乡，吾迁又远趣。\n东去十八程，西来二十九。\n三四千里间，吾视堂犹牖。\n人生否与泰，正若夜随昼。\n但当道无亏，不媿载与覆。\n忆昨汝初生，时吾心有负。\n以为臣事君，即是子事父。\n闺门有危难，谁不在惸疚。\n推其爱父心，谁不得前剖。\n幸为男儿身，许国自结绶。\n安能冷眼看，终不一开口。\n封章重十上，夫岂避鼎斧。\n南州虽谴逐，万死蒙恩宥。\n行行出国门，母马吾徒步。\n汝生未三月，正当时褓乳。\n雪片落鹅毛，霜檐悬冻溜。\n汝母敛汝身，寒风裂双肘。\n驱驰仅逾时，麄粝不敢吐。\n残春到贬所，岁卯俄及丑。\n汝时年十二，稍稍近针缕。\n是岁真龙跃，重明登九五。\n湛恩被遐荒，渐渍到枯朽。\n拜命走亲庭，便道从海浦。\n既见汝姑贤，汝乃吴氏妇。\n我乃缘他人，谴斥循其旧。\n人皆念再逐，道路或攅皱。\n我以臣子心，等视如荣授。\n人生无患难，愤励亦何有。\n况兹寻前道，復见迎贤堠。\n旬月得相聚，天与幸诚厚。\n君命不可缓，病已斯驰骤。\n南北出靡常，惟祈各宁寿。\n举足念其身，行幽如白昼。\n又当夙夜间，警戒其君子。\n神灵依正直，惟仁孝是佑。\n书信或往来，知汝无病苦。\n为妇洎为母，皆不处人后。\n定当举家欢，相庆酌大斗。\n胜彼泪滂沱，临期一杯缶。",
        "dynasty": "宋",
        "collection_info": null
    },
    {
        "title": "六镮助潮士钟平仲纳官輙辞赠以诗",
        "author": "郑侠",
        "content": "掲阳繁富州，钟子闬城闬。\n怡然保清操，不与世俗换。\n豪家富廪庾，鼠雀嫌陈烂。\n钟子无田园，斗籴供晡旦。\n甲第闢公门，奴僮立如雁。\n钟子无使令，其子供靧盥。\n无妻备组紃，无婢奉炊爨。\n市屋十数椽，廛商是隣畔。\n暝阴滋蠧蚀，飞屑落几案。\n炎蒸鬰不通，挥扇尚流汗。\n絃诵不辍音，学海穷瀰漫。\n文章有星斗，胸臆藏璀璨。\n何殊盛衣冠，而坐于涂炭。\n下药百十包，虫腐皆逾半。\n经年无人顾，蛛网潜滋蔓。\n苦李十数株，采摘亦素干。\n此外乃一无，儿女不蔽骭。\n固非人所堪，随分亦侃侃。\n何意官物租，添输告踰贯。\n太守为学校，芹茆思乐泮。\n买田垂万年，供给期无岸。\n谁人不乐输，我独无计办。\n此时私愁忧，几至方寸乱。\n我身困长途，脱身自投窜。\n闻此心恻然，不觉潜浩嘆。\n六镮聊助君，鹭股难广献。\n聊欲分子忧，使免频勾唤。\n知子谓子贫，不知谓矜慢。\n斯则朋游愆，此时那可断。\n子犹重辞让，揖拜如战汗。\n急取慎勿辞，六镮如六万。",
        "dynasty": "宋",
        "collection_info": null
    },
    {
        "title": "再到吴子野岁寒堂",
        "author": "郑侠",
        "content": "再到岁寒堂，仍登岁寒阁。\n阁上与堂前，物物皆如昨。\n铁干偃虬龙，云峰自岩壑。\n文章有神力，璧笥光彩错。\n主人岁寒翁，古意何淡薄。\n山肴具樽酒，忻喜为我酌。\n高论冩胞懐，千弩射鲸鳄。\n速悟有宝龟，灵通非火灼。\n辩议恣酬荅，亦以资笑谑。\n想翁宾去后，前扄徐徐钥。\n万卷罗目前，舒卷良自若。\n盛暑一榻风，祁寒一炉药。\n翛然去与来，一个无住着。\n我亦淡泊人，世味聊咀嚼。\n无种不取尝，毕竟何美恶。\n但闻岁寒风，便觉世龌龊。\n今兹翁如龙，看彼皆尺蠖。\n今兹翁如鸿，视彼皆笼缚。\n故愿岁寒翁，高收岁寒脚。\n踞坐百千年，看春华秋落。\n无令木石心，长笑人脆弱。",
        "dynasty": "宋",
        "collection_info": null
    },
    {
        "title": "和孔义甫送谢丈致仕",
        "author": "郑侠",
        "content": "公本神仙人，眸子如点漆。\n少年富词学，胸府罗星日。\n千邻告饥籴，靡不售所乞。\n清时登膴仕，直以名驾实。\n非若势利徒，志意随缨绂。\n舜立皋益来，文兴闳泰出。\n辽辽天地间，千载兹会一。\n神皇真圣神，羣策期尽屈。\n何意羣虑卑，惟思进身疾。\n然否差毫厘，愁寃腾万室。\n天聪竟下听，罪已逾帝乙。\n公时如巨龙，盘泊虾蠏窟。\n孰不念泽施，天人共欣怿。\n宁知未艾服，恳恳乞骸骨。\n不免使众疑，为高至遗物。\n应思世役役，耽狥穷终没。\n寕殊鸡与鹜，一饱归罝罻。\n囗囗闻风清，是甘守圭荜。",
        "dynasty": "宋",
        "collection_info": null
    },
    {
        "title": "古交行",
        "author": "郑侠",
        "content": "大海有时竭，此心沥不干。\n厚地有时坼，此心无裂文。\n持此以相照，百炼青铜昏。\n用此以相惠，贝璧黄金盘。\n觌面有余欢，背面无间言。\n德义以相高，庆誉以相先。\n千古似一日，万里如同筵。\n此为金石交，谁与知者论。",
        "dynasty": "宋",
        "collection_info": null
    },
    {
        "title": "教子孙读书",
        "author": "郑侠",
        "content": "水在盘盂中，可以鑑毛髪。\n盘盂若动揺，星日亦不察。\n镜在台架上，可以照颜面。\n台架若动揺，眉目不可辨。\n精神在人身，水镜为拟伦。\n身定则神凝，明于乌兎轮。\n是以学道者，要先安其身。\n坐欲安如山，行若畏动尘。\n目不妄动视，口不妄谈论。\n俨然望而畏，暴慢不得亲。\n淡然虗而一，志虑则不分。\n眼见口即诵，耳识潜自闻。\n神焉黙省记，如口味甘珍。\n一遍胜十遍，不令人艰辛。",
        "dynasty": "宋",
        "collection_info": null
    },
    {
        "title": "次韵种道行衙赏莲花",
        "author": "郑侠",
        "content": "城中势利如聚蛙，聒聒鼓闹穷两衙。\n忽闻携樽命真赏，如见地涌金莲花。\n况兹危亭跨高爽，极目四顾穷天涯。\n红蕖缭遶几数亩，盛粧翠盖相撑拏。\n舆肩不换足已到，咫尺异彼穷幽遐。\n居之自可换凡骨，不必饮露餐朝霞。\n堂堂露衢不户牖，非此非彼无追赊。\n幸时有酒共酩酊，不尔一啜先春茶。\n楸枰小小较胜负，往往笑语成讙譁。\n归来清风恐飘帽，月影已向西楼斜。\n长舒两脚就枕簟，一觉已听清晨笳。",
        "dynasty": "宋",
        "collection_info": null
    },
    {
        "title": "赋公悦席上事送周如京",
        "author": "郑侠",
        "content": "逢世路分归洛阳，有客邂逅樵溪曲。\n高谈倾盖万珠玑，相对崇朝惟不足。\n武阳太守山简徒，喜贤乐事天下无。\n为客留公驻斯须，精庖馔玉歌贯珠。\n坐中宾客皆豪杰，凛凛清风生頬舌。\n性情浩浩谈云云，不待酒味既凛冽。\n逡巡行幕如风翻，二姝新出屏帏间。\n一人捧心余故态，对客悄悄眉峰攅。\n一人襜裾半云雾，仙袂应曲飘飘举。\n解作阳闗意外声，旧人只把花卿数。\n此宵嘉会世所稀，席上更览周侯诗。\n雕金有格但闻说，不览新集那得知。\n侠于周侯非甚旧，朋友十辈识公九。\n此公惜别事如何，反覆清篇还执手。\n龙韬虎略何处藏，却向吟笔呈锋铓。\n堪作太平祥瑞録，将军白首弄篇章。",
        "dynasty": "宋",
        "collection_info": null
    },
    {
        "title": "赠云门居士",
        "author": "郑侠",
        "content": "云门山口云徘徊，居士道与山崔嵬。\n清时肥遁古亦有，惊猿怨鹤今谁偕。\n居士高卧白云堆，山门时为猿鹤开。\n溪花野屮自春色，云芝石笋宁须栽。\n软蒸抱石倾新醅，麋鹿惯我还无猜。\n宁知玉署思贤切，御手调羮待客来。",
        "dynasty": "宋",
        "collection_info": null
    },
    {
        "title": "送声父",
        "author": "郑侠",
        "content": "罗浮主人袁公发，伟才逸气千人杰。\n二子轩昻有父风，妙年趣向天然别。\n邑之子弟亦好儒，远来迎子求师模。\n子非往教求即应，龟筮有决前光孚。\n春风正好偕行乐，子如健翮摩天鹗。\n秋闱从此卜亨途，回谢卑污翥寥廓。\n为我殷勤问袁君，夺人所好非前闻。",
        "dynasty": "宋",
        "collection_info": null
    },
    {
        "title": "谢太守惠酒",
        "author": "郑侠",
        "content": "重阴未肯避阳明，飘风骤雨加震凌。\n正月已缺二月近，滴水成冻威棱棱。\n帝虽乘震利发生，令犹行冬重严凝。\n鸎皆迁乔忽入谷，鱼已弄暖翻藏冰。\n此时草木亦成愁，祗恐不得违其萌。\n吁嗟羁穷影弔形，安得恝然如无情。\n明良会合千载遇，乃以罪弃投荒荆。\n单亲万里头应雪，不得朝晚奉甘馨。\n闽岭之南方弄兵，杀气殊与生成争。\n既不能辅助圣时使咸若，又不能慷慨帝前效昔人之请缨。\n诗书满腹浪自饱，一句不得推而行。\n身虽兀坐心惕惊，愁绪忽起填胸膺。\n但听旷野深林调调刁刁，如有神号鬼泣声。\n真江太守真慈明，惠施每每先单茕。\n眼前突兀双玉瓶，满贮玉液清冷冷。\n拜公之赐未敢倾，不觉失笑三闾生。\n不学憔悴思独醒，哺糟啜醨随其朋。\n往往一饮一石、五斗解酲，被人呼作生刘伶。\n虽然遇酒而酩酊，心不汝醉神亦宁。\n开樽又饮太守德，和气坐觉生檐楹。\n不知凝冽自何去，至于愁思皆自澄。\n乃知春功亦不远，缄封祗在瓶与罂。\n安得遽尔披重云，划见白日临青冥。\n和气习习扇九壤，枯枝朽质争敷荣。\n风雨时，泰阶平，圣君万寿寰海清。\n细草轻烟日邉路，凤管龙丝细可听。\n有耳不闻鼙与钲，有目不识旗与旌，圣功浩荡不可名。",
        "dynasty": "宋",
        "collection_info": null
    },
    {
        "title": "上曹大夫",
        "author": "郑侠",
        "content": "客从南英到掲阳，十有五年困长道。\n囊资空竭奴仆愁，气象尘埃颜貎老。\n天矜穷悴幸有缘，太守曹公看客好。\n孤舟薄舣即趋门，一笑相迎见懐抱。\n道途险易人佚劳，俄顷咨询无不到。\n旌轩雍容屈临顾，袖出缄封相燕劳。\n舍舟东溪宅西湖，西湖风光画不如。\n是日佳筵在连理，宾从翕集何舒徐。\n大斗所酌真醍醐，珍肴异果琼瑶铺。\n巨觞？灔巡数劝，惟恐不醉非宾娱。\n别有芙蕖对芳席，五干十花图在壁。\n万龙齐干玉森森，回看华轩笼翠碧。\n熙熙台上柳青青，众乐亭前松植植。\n尔乃盘桓四十日，尊罍时展情无斁。\n不知海内为主人，几人似公真好客。\n观公政治诚有伦，合居廊庙居海濵。\n子厚在桺南蛮欣，文翁在蜀西鄙驯。\n天心帝意诚念远，故为远俗迂良臣。\n愿公不日居陶钧，大开东阁罗冠绅。\n烹庖鼍龙脯麒麟，布被底下卧平津，天涯地角尽阳春。",
        "dynasty": "宋",
        "collection_info": null
    },
    {
        "title": "醉翁行赠黎师醇",
        "author": "郑侠",
        "content": "金峰醉翁七十九，行步龙钟面黧垢。\n惟有满腹奇文章，日月争新无老丑。\n頬舌锵洋言不苟，咳唾成珠须信有。\n两眼如星照耀人，见客偏明俨如旧。\n问翁壮年爱棊酒，迩日还如昔时否。\n曰予不战犹好看，日饮常能倾一斗。\n因持棊酒前就翁，明日壶浆復予就。\n朱君贫苦亦好奇，接续携持穷清昼。\n城中遑遑竞趋走，觌面草草忘亲友。\n几人尊爼暂从容，笑傲松篁弄花柳。\n宁知北郭予三人，继日相从辰到酉。\n龎眉皓髪常温然，相见妙龄眉目秀。\n惜哉才高命蹇成遗滞，四十余年州县吏。\n弃之林野混渔樵，徒使知音动嗟喟。\n愚闻天道高远不容人测度，无奈人能乐其乐。\n故有鼓琴重围，行歌遗穟。\n浩然充塞，不以世俗琐屑累寥廓。\n愚观翁之子孙诜诜绳绳，此其后庆为不薄。\n世俗母以翁老生轻心，须知此翁头白面黮而英心义气，天地不得而销铄。",
        "dynasty": "宋",
        "collection_info": null
    },
    {
        "title": "江亭与程瞿二君邂逅小饮太守送酒因成",
        "author": "郑侠",
        "content": "苍翠擎天江上山，淙琤泻玉亭前水。\n邂逅相逢坐上人，倾盖论心何俊伟。\n凉风飒飒来几筵，似与清谈相表裏。\n程瞿轩轩古遗义，悯我羁穷见辞气。\n以为此时无一杯，直恐江山解相鄙。\n旋呼奴僮涤铛勺，豆肉盘蔬随所峙。\n三杯五杯復七杯，清兴悠悠殊未已。\n復向行舟寻果饵，鱻薧拟欲求诸市。\n丰殽佳馔来使庖，臣囗长鱐间珍脆。\n逡巡长呵下云际，传以报谒迂千骑。\n薄闻江浒清饮欢，归去琼浆遽来赐。\n大哉何公古循吏，易俗移风有深致。\n人之所背公所趋，正以敦薄醇醨为已事。\n连英二城接疆理，旧绩新庸满人耳。\n道涂赓载尽欢謡，冠佩清言有余美。",
        "dynasty": "宋",
        "collection_info": null
    },
    {
        "title": "送杜靖国知连州",
        "author": "郑侠",
        "content": "杜氏世德光无前，声华行实相辉鲜。\n蒉之职也在刀匕，亲举罚爵平公筵。\n预之闻见合左氏，春秋大法因粲然。\n诗为郡守称杜母，南阳之人今尚传。\n如晦作相犹民天，忠诚蹇蹇终始全。\n能令大君思不已，辍瓜奠祭情拳拳。\n子美大雅三千篇，昭昭劝戒日月悬。\n其人骨朽邈千祀，至今闻望犹当年。\n我宋龙兴抚嘉运，杜家孙子随飞奋。\n坤马承干禁掖清，傅霖苏旱华夷润。\n迩来文武百羣中，诜诜杜姓多翘俊。\n靖国少年即奇绝，雄文常倍千人杰。\n投书天府一不意，却扫雁荡不復出。\n懐材抱道良自珍，售以连城为折阅。\n中年不忍自弃置，以荫调官南海尉。\n手提顽馘授州将，海盗为之潜丧气。\n尘埃从此免低颜，倏忽十年今拥旆。\n忆昨建康临市征，公于吾父为交承。\n儿童不敢求见面，卓荦但听驰英声。\n尔后驰驱逾半纪，投荒乃得亲君子。\n孤舟抵岸即登门，见我有悲兼有喜。\n所悲窜逐万里来，豺狼得路忠信埋。\n长？为我意怆恻，吾未振汝良悠哉。\n所喜谓我一门吏，一年三黜刚愈鋭。\n投身汤火何所求，所忧为君不为已。\n况復吾为汝父执，世契不浅汝吾侄。\n此邦人物粗熙熙，职司慈明州守德。\n汝虽投窜实汝福，天子神圣终汝直。\n丈夫秉德贵不回，穷达自天非汝职。\n公言令人益慷慨，一接已见真颜色。\n韶光波逝不暂停，年华两见新尧歴。\n可怜情义如一朝，向人睠睠终无极。\n外台差注重求材，天子急人方旰昃。\n丹书凤口下九霄，捧诏治行何烜赫。\n昨日红蕖醉幕宾，今朝皂盖贤州伯。\n官虽衙尉丞，位乃二千石。\n羁人无以报恩知，请为使君申八德。\n一曰公，心与衡鑑无情同。\n朔方裴侠号独立，背公之私无髪容。\n青州赵琰绝嘱託，贵要书来投水中。\n二曰寛，量须江海为盎盏。\n并州陈泰但懐抚，未尝愠怒形于颜。\n南阳刘寛抑又甚，蒲鞭示耻犯者难。\n三曰信，舌端常与心相印。\n九江宋君每听政，平旦日中犹不紊。\n并州郭伋舍野亭，为与羣儿期到郡。\n四曰惠，有如雨露时沾渍。\n光州元忠尝赈贷，二十五万恢天施。\n蜀郡廉范不禁夜，一襦五袴惟民利。\n五曰清，玉壶在堂中有冰。\n武昌何远思律贪，汲井投钱非买名。\n合浦孟尝亦无欲，还珠碧渊清所征。\n六曰正，端如标表行非径。\n北海朱邑虽笃旧，至于枉曲终无听。\n东莱杨震畏四知，行不欺幽此为盛。\n七曰明，昭如日月东西行。\n冀州贾琮去帷裳，百姓闻之政自行。\n雍士李惠善审断，弹燕坐知禽鸟情。\n八曰毅，镇浮静躁温而厉。\n汴州齐澣非肆刑，清严自我人皆治。\n濠州张福不可犯，以重自持人自畏。\n此之八德人有一，鸣絃按堵皆千室。\n能于八者具有之，使君之才非世出。\n使君有政教，必本之学校。\n蜀人夷陋卑已甚，文翁之化于今好。\n使君有诗笔，莫咏闲风月。\n追还雅颂声太平，吟咏性情思补阙。\n使君有车马，莫赏闲山水。\n时行郊外问樵耕，民间利病须详委。\n莫轻喜，莫轻怒，轻喜于人火上冰，轻怒于人镜前雾。\n莫狐疑，莫轻信，狐疑多至败良谋，轻信定令姦小进。\n大凡当局常多迷，使君临事其慎之。\n倘记愚言用有时，微尘积岳终有禆。\n苍生旱渇天欲雨，异时经济非公谁。",
        "dynasty": "宋",
        "collection_info": null
    },
    {
        "title": "纪连守植道傍木",
        "author": "郑侠",
        "content": "道傍木，夹道参参如合屋。\n种之毫末成合抱，太守慈仁辅生育。\n古来善政盖有数，道路开通亦其目。\n芟除翳秽平险阻，坚固桥梁便舻舳。\n何为万柯随曲直，化此长龙被崖谷。\n由吾太守爱民深，孜孜利民惟不足。\n以为烈日长道难，加兹岭外炎暑酷。\n黄茅欎蒸之烈气，重岚固结之浓毒。\n不得清阴萦且纡，何处憇息而踯躅。\n令如源泉下斯行，长原太山秀可掬。\n桐榕枫果随所遇，惟其茂密佳荫速。\n何公之心父母心，后人当如子孙续。\n勿剪勿拜勿抝斸，蠧朽便可添新緑。",
        "dynasty": "宋",
        "collection_info": null
    },
    {
        "title": "示庐山寺老胜师",
        "author": "郑侠",
        "content": "离乡十九年，日有如年久。\n归来山水亦依然，人物存亡半非旧。\n庐阜之前我舅宅，此寺如我东西家。\n每来舅家必到此，粤自齿稚今疏牙。\n庾岭闽山四千里，青衫谪逐自我始。\n筑台东望几悽凉，亲故满前争不喜。\n林下相逢真实人，非戚非疏非故新。\n执手之言行处亲，是以还家一百二十日，五回松下问禅因。\n此身非我身，有君有父，有神有民。\n俯仰回环知有待，古之人居不黔突，行不已轮。\n师住无住，我动非动。\n来不须迎，去不须送。\n聚散会离，百年一梦。\n大千沙界等閒言，寻常只把毫端弄。",
        "dynasty": "宋",
        "collection_info": null
    },
    {
        "title": "次韵子发劝酒",
        "author": "郑侠",
        "content": "子真依前家谷口，无地栽禾只栽柳。\n否亨千态古难常，与物浮沉儿女诟。\n鵾鹏海伏而天飞，鹪鹩林栖惟一枝。\n迂谈阔论偶相识，千世一遇非为迟。\n君看大旱希云霓，又看朝隮雷雨随。\n天之神力岂不大，若丰若约无定姿。\n况夫人物在宇宙，无异蝇蚁停杯巵。\n生亡尚非已主宰，滋味得不随醇醨。\n是以众人察察日不足，我独闷闷顽无知。\n方吾醺酣以盂杯为小，正见沧海如池沼。\n子又作诗劝我醉如泥，得非亦以惽惽为胜晓。",
        "dynasty": "宋",
        "collection_info": null
    },
    {
        "title": "赠余纯臣通判",
        "author": "郑侠",
        "content": "清人如玉如兰荃，元是水晶宫裏仙。\n贰车海阳未期月，士庶一口咸称贤。\n请言清人所以贤，清人貎庄神凛然。\n中扄恬夷已自得，志意高洁凌云天。\n犀珠焜煌照天地，清人不为迂其视。\n金钟球磬杂管絃，清人不以劳其耳。\n惟视与听尚不为，岂肯为彼回其意。\n是焉神照无不通，岂特视明而听聪。\n是非毁誉不立已，轻重黙与权衡同。\n上誾誾兮下侃侃，和以不同惠而断。\n自然民物被休赐，芬馥不驰而自远。\n闽山下士狂且恫，二十八年如萍蓬。\n遇公于兹心胆空，教诲怜念皆深衷。\n大论时闻鍧霹雳，健句每惊争化工。\n听言观事潜欣悦，不见累旬如岁月。\n作歌笥中时一阅，如对岩岩冰蘖节。\n愿公保此清人躬，古来大任求明哲。",
        "dynasty": "宋",
        "collection_info": null
    },
    {
        "title": "和李天与秀才",
        "author": "郑侠",
        "content": "西塘老人唤回翁，愚惷无他生所钟。\n簧鼓不闻非耳聋，形器不涉非无踪。\n尽伤万类物所蒙，圭璋贝璧矜昻颙。\n琐屑之私背大公，尘埃蔀明荆塞胸。\n宜厚而薄歉为丰，奚以经济跻和冲。\n王功曰勲民曰庸，勲谁烈烈庸谁同。\n掊夷劓夺祈爵封，若人无所用其忠。\n扣天惟兹冀祖宗，愿一更改由大通。\n雪霜岩岩有高松，罗网密密皆去鸿。\n此身万死非灾凶，生随蝼蚁气蜺虹。\n共追太古还醇醲，不忍生置炉鼎中。\n圣德如天非世逢，迨兹白髪犹颛侗。\n圭刀为活羣贾佣，何乃紫木临身宫。\n地不爱宝人来共，威仪党党君子风。\n袖中球琳来相从，手搜明珠心益恭。\n伟哉斯人空不空，其中宏深外雍雍。\n淡交庶几宁鄙衷，箇中自古无蛇龙。",
        "dynasty": "宋",
        "collection_info": null
    },
    {
        "title": "上知郡承议",
        "author": "郑侠",
        "content": "至乐之性长自余，世物莫得而榛芜。\n阴阳变化在舒惨，千里岂足劳建除。\n忆昔僣侈擅一隅，琼宫贝阙粧金珠。\n穷奢极靡相倾夺，所不可道矧可书。\n天清地宁圣神出，荡荡一化浑太虗。\n頽基故址尽荒草，往往狐兎来争居。\n鱼书虎符若邮传，几人到此图安舒。\n谭公贤明大国后，宝璞岂肯雕璠玙。\n拂除荒秽出夷旷，茨茅墩瓦从古初。\n璧书齐丘俭化论，譬如论海先河渠。\n千古兴亡一端梦，逍遥巾氅日裕如。\n有客登亭见施设，笑杀琐琐夸瀛壶。",
        "dynasty": "宋",
        "collection_info": null
    },
    {
        "title": "连州斛岭寨井",
        "author": "郑侠",
        "content": "斛岭寨，行云际，下视长江入地底。\n汲江登岭行三里，跻扳峻险为艰尔。\n将率居民几半千，度岁终年苦无水。\n爰自庆歴达元符，循旧安常谁拟议。\n元符太守何公贤，爱民虑事诚而至，以为山顶流泉鲜其事。\n吾观古人行师动万亿，所至岂必皆平地。\n军必有井井未达，将渇不敢闻众耳。\n阴阳者流，以水照星。\n星之所聚，泉所委行。\n行浚凿三日，遇泉井成矣。\n乃今三井如鼎趾，岂特当年负瓶操绠，仆仆往还之人为慰喜。\n吾欲后之人，知井所以起，敬守前功无委圯。\n必使甃砌长如今日之清泚，万万斯年施何已，故作此歌勒诸斛岭之市。",
        "dynasty": "宋",
        "collection_info": null
    },
    {
        "title": "苞苴行",
        "author": "郑侠",
        "content": "苞苴来，苞苴去，封书裹信不得住。\n君不见箕山之下有仁人，室无杯器，以手捧水，不愿风瓢挂高树。",
        "dynasty": "宋",
        "collection_info": null
    },
    {
        "title": "陈元叟清轩",
        "author": "郑侠",
        "content": "尘坌中轩户，谁标似水名。\n物讹空自汩，人性本来清。\n天上云藏月，人间石裹英。\n云开与石裂，精莹自分明。",
        "dynasty": "宋",
        "collection_info": null
    },
    {
        "title": "季冬桃花",
        "author": "郑侠",
        "content": "真宰终无妄，元和岂有偏。\n如何洞天蕋，开向雪花前。\n游骑虽然閴，红芳亦自鲜。\n惟应祝融氏，偷窃翫余年。",
        "dynasty": "宋",
        "collection_info": null
    },
    {
        "title": "次韵严巨孟  其一",
        "author": "郑侠",
        "content": "侠也生来拙，论才寸不通。\n趋时惭寡术，守古又无功。\n永日书千卷，闲宵月数峰。\n惟期贤者达，邃閤见开通。",
        "dynasty": "宋",
        "collection_info": null
    },
    {
        "title": "次韵严巨孟  其二",
        "author": "郑侠",
        "content": "侠也荒唐学，文章愧古风。\n谁将覆酰醢，子谓近蜺虹。\n去圣虽云远，微言信可宗。\n期君振頽敝，谟典嗣前功。",
        "dynasty": "宋",
        "collection_info": null
    },
    {
        "title": "次韵严巨孟  其三",
        "author": "郑侠",
        "content": "侠也愚而已，奚称忠与刚。\n未能安社稷，自合窜炎荒。\n国以民为本，仁当生不伤。\n君其明辨此，万里在飞翔。",
        "dynasty": "宋",
        "collection_info": null
    },
    {
        "title": "和孟坚二月晦同出城  其一",
        "author": "郑侠",
        "content": "花柳接重闉，三分破二春。\n江梅初弄雪，垄麦旋收新。\n缨绋嗟尘事，农桑羡野民。\n暂陪游乐乘，此日是何辰。",
        "dynasty": "宋",
        "collection_info": null
    },
    {
        "title": "和孟坚二月晦同出城  其二",
        "author": "郑侠",
        "content": "城中未必闷，出郭喜还生。\n浓淡山原气，高低溪涧声。\n鸣棊振幽谷，把酒听流莺。\n疏旷还随分，何须学步兵。",
        "dynasty": "宋",
        "collection_info": null
    },
    {
        "title": "瑞像阁同杨骥雪夜饮酒",
        "author": "郑侠",
        "content": "浓雪暴寒斋，寒斋岂怕哉。\n书随更漏尽，春遂酒瓶开。\n一酌留孔孟，再酌招赐回。\n酌酌入诗句，同上玉楼台。",
        "dynasty": "宋",
        "collection_info": null
    },
    {
        "title": "和荆公何处难忘酒诗",
        "author": "郑侠",
        "content": "何处难缄口，熙宁政失中。\n四方三面战，十室九家空。\n见佞眸如水，闻忠耳似聋。\n君门深万里，安得此言通。",
        "dynasty": "宋",
        "collection_info": null
    },
    {
        "title": "和叔粲沧浪亭",
        "author": "郑侠",
        "content": "高亭殖殖水冷冷，笑指鸥鳬坐晚汀。\n远不闻声千橹去，矫如争秀数峰青。\n烟云窗牖纷纷雨，露月蒹葭点点星。\n最好归舆拥双璧，笙歌灯火照仙屏。",
        "dynasty": "宋",
        "collection_info": null
    },
    {
        "title": "题仁王横山阁",
        "author": "郑侠",
        "content": "案俯横山跨海来，拂云高阁为谁开。\n荒溪古木閒猿洞，明月白沙空钓台。\n晓日东风龙夭矫，秋风西峡凤徘徊。\n居然静卧江南岸，天堑波涛亦壮哉。",
        "dynasty": "宋",
        "collection_info": null
    },
    {
        "title": "次张子京游天王湖作",
        "author": "郑侠",
        "content": "湖上迟迟不忍还，谈玄清彻几重闗。\n旋岚野马皆归静，逝鸟潜鱼各自閒。\n坠果露巢秋后树，淡烟斜日晚来山。\n吟情到此何终极，注目红云紫雾间。",
        "dynasty": "宋",
        "collection_info": null
    },
    {
        "title": "同子忠上西楼",
        "author": "郑侠",
        "content": "偶因送客上西楼，共爱佳城枕海陬。\n雁翅人家千巷陌，犬牙商舶数汀洲。\n风吹细雨兼秋凈，云漏疏星带水流。\n独有单亲头早白，迢迢东望不胜愁。",
        "dynasty": "宋",
        "collection_info": null
    },
    {
        "title": "次韵陈秀才告别之作",
        "author": "郑侠",
        "content": "行槖萧萧又出门，岂应踪迹溷东园。\n诗书无地人间世，山野有亭江上村。\n几许春秋由白髪，谁能枝叶事閒言。\n行矣吾衰今已矣，独将清梦到干坤。",
        "dynasty": "宋",
        "collection_info": null
    },
    {
        "title": "示庐山寺胜老",
        "author": "郑侠",
        "content": "宝鼎当年未结丹，幽栖曾此掩柴闗。\n羽軿欲化乘风驭，梵锡应留解虎环。\n僧卧碧云皆寿考，鹤迷华表几时还。\n好应月白长廊下，涧水无声人自閒。",
        "dynasty": "宋",
        "collection_info": null
    },
    {
        "title": "次韵子京早春雨中",
        "author": "郑侠",
        "content": "花草迎春意已娇，霡如膏雨復连朝。\n昏云暗雾饶慵困，疏李残梅共寂寥。\n赖有河阳游约近，能令圃泽睡魔消。\n看看陌上千红紫，只好公孙日觧貂。",
        "dynasty": "宋",
        "collection_info": null
    },
    {
        "title": "赠陈通其致仕頣寿轩",
        "author": "郑侠",
        "content": "七十退休人所共，一生清苦独推贤。\n枝栖腹饮知安分，骨耸神清合永年。\n静引儿孙黄卷下，閒驯龟鹤小池邉。\n恬夷益得冲和力，无病无忧一地仙。",
        "dynasty": "宋",
        "collection_info": null
    },
    {
        "title": "送林六秀才之广劝其早归",
        "author": "郑侠",
        "content": "无情乌兔两相追，岁月蹉跎一箭飞。\n觧报劬劳能几日，可堪容易旷慈闱。\n须知楚国千钟粟，不直莱庭一綵衣。\n我念松楸心独苦，故知吾子不如归。",
        "dynasty": "宋",
        "collection_info": null
    },
    {
        "title": "次孟坚初冬晴和见梨桃二花作",
        "author": "郑侠",
        "content": "十月南天尚暑襟，幽花何怪动清吟。\n半扉素蕋呈修径，几朶夭红出茂林。\n地借小春回暖气，日匀疏影转轾阴。\n惟应幕府多才俊，不负行台醉赏心。",
        "dynasty": "宋",
        "collection_info": null
    },
    {
        "title": "次张君举秀才",
        "author": "郑侠",
        "content": "长风清洒翳天尘，捧出重光耀世轮。\n龙衮未温当扆坐，凤书先轸向隅人。\n一缄符命来差缓，四尺先坟梦已频。\n衰老将何报明主，雪霜柯干艹莱身。",
        "dynasty": "宋",
        "collection_info": null
    },
    {
        "title": "题颐轩",
        "author": "郑侠",
        "content": "达人取次总佳宜，潇洒清轩聊自颐。\n垣果砌花堪笑语，牖风庭月共希夷。\n满堂虗白琴三弄，竟日醺酣酒一巵。\n别有工夫留客住，时时谈笑出新诗。",
        "dynasty": "宋",
        "collection_info": null
    },
    {
        "title": "次韵环翠亭",
        "author": "郑侠",
        "content": "天围湖海凈团圞，水色山光四座寒。\n暗结浓阴森万木，静铺遥碧拥千峦。\n共斟緑醑看浮蚁，遥见孤舟下远湍。\n是处烟云有佳隠，﨑岖长道太无端。",
        "dynasty": "宋",
        "collection_info": null
    },
    {
        "title": "仲常龙图自广中移师闽",
        "author": "郑侠",
        "content": "节钺依前向钓台，祥烟喜气两崔嵬。\n民思父母无穷已，天借星辰有去回。\n千里袴襦还众暖，三山楼阁为谁开。\n须知道路先腾说，又见清凉古佛来。",
        "dynasty": "宋",
        "collection_info": null
    },
    {
        "title": "次张汉公言懐",
        "author": "郑侠",
        "content": "人间滚滚竟何营，只为蝇头利与名。\n千里瘴乡吾逐客，一箪穷巷子书生。\n文章相误终须别，宠辱无闗自不惊。\n赢得白头闲处坐，一竿风月有谁争。",
        "dynasty": "宋",
        "collection_info": null
    },
    {
        "title": "次韵太守仁智堂",
        "author": "郑侠",
        "content": "堂下玻瓈看碧澜，天邉图畵指层峦。\n崔嵬切汉星辰近，清泚照人毛骨寒。\n已嘆神明传政化，仍观慈惠展杯盘。\n尊前不为扶衰病，敢惜酡颜胜渥丹。",
        "dynasty": "宋",
        "collection_info": null
    },
    {
        "title": "次韵春登楼",
        "author": "郑侠",
        "content": "公余閒步古城巅，迟日和风暇豫天。\n花引嫩芳迎晓露，柳垂轻絮拂晴烟。\n一尊椒桂除三品，千室讴歌在五絃。\n红紫正争春又半，断崖荒堑草芊芊。",
        "dynasty": "宋",
        "collection_info": null
    },
    {
        "title": "幽居",
        "author": "郑侠",
        "content": "萧条深巷寄门墻，城郭村居事异常。\n石展地衣三药径，锦围天柱十花樯。\n幽禽隔树鈎胶语，异草揺风合和香。\n不觉冬归与春到，但知无事日偏长。",
        "dynasty": "宋",
        "collection_info": null
    },
    {
        "title": "次韵李天与张温夫",
        "author": "郑侠",
        "content": "年来年去一衰翁，几不能言但守中。\n每嘆善交如管鲍，那知所得并轲雄。\n直教颜巷人难处，秪愿融尊酒不空。\n自古英贤有穷达，谁能朋友谢磨砻。",
        "dynasty": "宋",
        "collection_info": null
    },
    {
        "title": "辞谢诸相知见招",
        "author": "郑侠",
        "content": "盖倚嬴肩汗满鞲，晨饔夕燕未曾休。\n杯盘狼藉君虽厚，仆马疲劳我亦羞。\n淡淡交知犹可久，区区口腹不须谋。\n还能收取筵中费，遍使饥穷饱暖不。",
        "dynasty": "宋",
        "collection_info": null
    },
    {
        "title": "上苏端明  其一",
        "author": "郑侠",
        "content": "闻说天南受赐深，传方施药每挥金。\n看天风格樽前态，妙国胸懐枕上心。\n草木亦蒙铨品力，山川难载颂歌音。\n如今收拾知何用，衣被华夷有傅霖。",
        "dynasty": "宋",
        "collection_info": null
    },
    {
        "title": "上苏端明  其二",
        "author": "郑侠",
        "content": "昔向东坡览古文，长嗟简策鎻风云。\n那知日月归元首，立见夔龙遇放勋。\n夷夏生灵真久困，圣贤膏泽有前闻。\n帡幪天地期功业，妙畵奇书请暂焚。",
        "dynasty": "宋",
        "collection_info": null
    },
    {
        "title": "辞方公悦",
        "author": "郑侠",
        "content": "又承尊酒细论文，日日樽前得未闻。\n怜旧直忘趋走贱，有疑俱向笑谈分。\n心缘明德懐高屏，日为偏亲断远云。\n明日迢迢东郭路，未行离思已纷纷。",
        "dynasty": "宋",
        "collection_info": null
    },
    {
        "title": "次韵清溪樊主簿",
        "author": "郑侠",
        "content": "欲致皇恩浃羽鳞，天涯地角尽如春。\n当年欵欵曾忘死，今日区区肯患贫。\n正以庭闱安梓里，谁知魂梦达枫宸。\n海邦一见如畴昔，心膂相知亦宿因。",
        "dynasty": "宋",
        "collection_info": null
    },
    {
        "title": "次韵余纯臣通判球琅轩",
        "author": "郑侠",
        "content": "耸翠凌空不少盘，回环使宅对千峦。\n高华谁为球琅闢，劲节相怜霜雪寒。\n引得凤来缘有实，化为龙去始堪看。\n桐庐寂寞烟云暝，惆怅无人近钓竿。",
        "dynasty": "宋",
        "collection_info": null
    },
    {
        "title": "次韵余倅笼碧轩",
        "author": "郑侠",
        "content": "万龙齐干拥高牙，占尽幽奇只一家。\n分破密阴开细路，罩将余碧入江沙。\n静笼簮玉朝云合，暮到杯金夜月斜。\n贤守二车真可畏，尊前诗笔太豪华。",
        "dynasty": "宋",
        "collection_info": null
    },
    {
        "title": "次韵广州梁有为秀才",
        "author": "郑侠",
        "content": "孤直惟知不愧天，飘零无復记流年。\n学从邹鲁已如此，贫甚颜原亦浩然。\n乞食偶随持钵老，入城因访跨羊仙。\n真人到了扶真道，手付瑶台刻玉篇。",
        "dynasty": "宋",
        "collection_info": null
    },
    {
        "title": "烟雨楼  其一",
        "author": "郑侠",
        "content": "层梯叠构倚穹苍，烟雨江山见渺茫。\n人是神仙来镇守，物随时节亦循良。\n静铺紫翠资吟兴，时作霏微助岁穰。\n岂比啼猩兼啸鬼，浪将愁恨向潇湘。",
        "dynasty": "宋",
        "collection_info": null
    },
    {
        "title": "烟雨楼  其二",
        "author": "郑侠",
        "content": "仙人居处即鰲宫，更作层楼峭倚空。\n羣岫西来烟漠漠，大江南去雨蒙蒙。\n花镳柳策熙怡裏，耘笠渔簑笑语中。\n别有夜楹千里月，凭栏清兴与谁同。",
        "dynasty": "宋",
        "collection_info": null
    },
    {
        "title": "示潮州妹子",
        "author": "郑侠",
        "content": "八人兄弟三人在，独立他州信汝贤。\n直使无情如槁木，忍看垂泪念南迁。\n从今依旧歌泉水，何物偏宜寄谪仙。\n美酒年年须百瓮，好从南海便乘船。",
        "dynasty": "宋",
        "collection_info": null
    },
    {
        "title": "次韵子京下元雨过对月",
        "author": "郑侠",
        "content": "年虽小歉俗安苏，小雨时时济旱枯。\n天为下民成晚霁，月将三五上东隅。\n星如青女临银镜，人似寒冰在玉壶。\n想是庭前吟望久，岂殊云外一轮孤。",
        "dynasty": "宋",
        "collection_info": null
    },
    {
        "title": "元符放还谢英守何智翁",
        "author": "郑侠",
        "content": "僦屋平山至典衣，来时便作十年期。\n岂知未报归余閠，早有潜吟送别诗。\n圣主恩仁天地力，明公怜念父兄慈。\n征鞍拟待春和暖，催促行装愿少迟。",
        "dynasty": "宋",
        "collection_info": null
    },
    {
        "title": "和子京霜字见寄",
        "author": "郑侠",
        "content": "秋深园圃虽无雨，晚岁头鬚自有霜。\n身事无功且人事，酒囊余地乃书嚢。\n寒雅啸侣鸣乔木，粉蝶成围过矮墻。\n对此每思良友伴，幸时来访浣愁膓。",
        "dynasty": "宋",
        "collection_info": null
    },
    {
        "title": "次韵赵资道秋夜闻角",
        "author": "郑侠",
        "content": "萧索秋城五鼓前，月临残梦正团圎。\n彤楼一曲梅花落，玉枕谁家绣带连。\n歌酒梁园人散后，弓刀秦戍雁南天。\n一般凄咽西风下，转展空床夜不眠。",
        "dynasty": "宋",
        "collection_info": null
    },
    {
        "title": "次韵知郡登高言懐",
        "author": "郑侠",
        "content": "莫向天涯说故乡，人身不似雁随阳。\n黄花满手空佳节，千里有懐如寸肠。\n为许功名酬圣代，不须愁绪付瑶觞。\n男儿不是闺中物，生则桑弧射四方。",
        "dynasty": "宋",
        "collection_info": null
    },
    {
        "title": "次韵杜幕春日",
        "author": "郑侠",
        "content": "平明驱马出城东，马上知君兴莫穷。\n淮曲山川三月路，春光桃李万家风。\n酒肠寛处须吞海，诗思狂来几击钟。\n何事青□正双鬂，拟将渔钓约溪翁。",
        "dynasty": "宋",
        "collection_info": null
    },
    {
        "title": "次韵张伯时以再任为贺",
        "author": "郑侠",
        "content": "再官庠序为宁亲，立道惟忧歉泗濵。\n若使佞谀求利达，便居廊庙亦沉沦。\n环惟书史何如乐，得是英髦信不贫。\n如子才豪犹未第，每思冥晦避通津。",
        "dynasty": "宋",
        "collection_info": null
    },
    {
        "title": "次韵子京述懐",
        "author": "郑侠",
        "content": "桑海有涯殊浩荡，蕙风无动任飘飖。\n莫穷兴废千年事，但看盈虗两信潮。\n方听民间歌道化，何为天际想归桡。\n当知得意无南北，随向生成似玉杓。",
        "dynasty": "宋",
        "collection_info": null
    },
    {
        "title": "和英州太守何智翁次韵冯仲礼麻江桥  其一",
        "author": "郑侠",
        "content": "迭石梁空太守贤，一年功力倍千年。\n惠从今日流终古，智是当时决九川。\n有竞轮蹄何杂沓，无情风月亦流连。\n红灯焰焰三更市，从此吴江不直钱。",
        "dynasty": "宋",
        "collection_info": null
    },
    {
        "title": "和英州太守何智翁次韵冯仲礼麻江桥  其二",
        "author": "郑侠",
        "content": "一带危桥接市廛，春成冬坏几多年。\n谁驱巨石如填海，化作长虹下饮川。\n白水晓寒孤洞杳，红灯夜午万珠连。\n清风明月如堪买，且问如今直几钱。",
        "dynasty": "宋",
        "collection_info": null
    },
    {
        "title": "次韵张老见赠",
        "author": "郑侠",
        "content": "乌鸦蝼蚁有君臣，此义如何易世尘。\n欲为无穷宗社计，肯忧如幻死生身。\n八千江上奔驰路，十二天南黯淡春。\n归到亲闱捧杯酒，始知终是福唐人。",
        "dynasty": "宋",
        "collection_info": null
    },
    {
        "title": "观棋",
        "author": "郑侠",
        "content": "三百六十路，通精此有门。\n数奇藏日月，机发动干坤。\n对面知为敌，浑输却有翻。\n诈贪常易丧，仁守乃长存。\n隻子如轻用，全功更莫论。\n就令投险胜，宁抵被围奔。\n纵得四方尽，宁同一腹尊。\n傍观饶好着，当局奈嗔言。\n惭愧中孚信，几危大壮藩。\n坐观成败者，安得不惊魂。",
        "dynasty": "宋",
        "collection_info": null
    },
    {
        "title": "谢工部徘徊堂",
        "author": "郑侠",
        "content": "高堂增构广幽斋，凿破青青遍地苔。\n云入洞房疑有气，月当疏牖若为开。\n路无荆棘皆新闢，砌得芝兰是旧栽。\n流水声中迎送屐，緑筠丛下献酬杯。\n达生不为休尘虑，齐物元由悟本来。\n终见东山报重起，未登囗乘且徘徊。",
        "dynasty": "宋",
        "collection_info": null
    },
    {
        "title": "集鸥渚",
        "author": "郑侠",
        "content": "主人无机心，兕虎皆可入。\n君看小渚中，岂特羣鸥集。",
        "dynasty": "宋",
        "collection_info": null
    },
    {
        "title": "忘机亭",
        "author": "郑侠",
        "content": "鳬鸥近隼旟，亭阴戏鲂鳟。\n我自无机心，忘机成戏论。",
        "dynasty": "宋",
        "collection_info": null
    },
    {
        "title": "孤屿亭",
        "author": "郑侠",
        "content": "峰峦何迤逦，天际相依倚。\n如何是孤屿，独立澄明裏。",
        "dynasty": "宋",
        "collection_info": null
    },
    {
        "title": "芳沚亭",
        "author": "郑侠",
        "content": "澄流良湜湜，幽藻还漪漪。\n不是采蘩手，芬芳长自持。",
        "dynasty": "宋",
        "collection_info": null
    },
    {
        "title": "读史",
        "author": "郑侠",
        "content": "乱亡由佞舌，览古每嗟吁。\n拟刻姦谀像，申明两观诛。",
        "dynasty": "宋",
        "collection_info": null
    },
    {
        "title": "论诚",
        "author": "郑侠",
        "content": "万事以诚立，不诚心不专。\n诚心非铁石，铁石被诚穿。",
        "dynasty": "宋",
        "collection_info": null
    },
    {
        "title": "和蔡公上巳",
        "author": "郑侠",
        "content": "恺悌侯藩修禊事，风流草木荐天香。\n使君喜为民行乐，拟筑春光作舞塲。",
        "dynasty": "宋",
        "collection_info": null
    },
    {
        "title": "闭戸",
        "author": "郑侠",
        "content": "居然讼息愧王通，反闭柴门亦古风。\n幽鸟一声庭日永，轩窗从此近卢仝。",
        "dynasty": "宋",
        "collection_info": null
    },
    {
        "title": "渔家",
        "author": "郑侠",
        "content": "月满平湖夜渐深，浩波千顷荡黄金。\n不知世有荣华事，何至中藏喜惧心。",
        "dynasty": "宋",
        "collection_info": null
    },
    {
        "title": "见远亭",
        "author": "郑侠",
        "content": "天边毫末见千峰，景物都穷见不穷。\n因念当时小天下，亦如亭上老仙翁。",
        "dynasty": "宋",
        "collection_info": null
    },
    {
        "title": "大水除厅前小屋",
        "author": "郑侠",
        "content": "庭下新来不掩门，洒然无復旧时喧。\n小锄轻瓮从兹起，无补清时合灌园。",
        "dynasty": "宋",
        "collection_info": null
    },
    {
        "title": "宴十五约重阳饮患无登高处",
        "author": "郑侠",
        "content": "道义相欢胜饮醪，况添流雪见承糟。\n卧篱一醉陶家宅，不是龙山趣也高。",
        "dynasty": "宋",
        "collection_info": null
    },
    {
        "title": "出御史台",
        "author": "郑侠",
        "content": "万险千艰六出身，如今也得避嚣尘。\n须知从此寒原上，有个行歌拾穗人。",
        "dynasty": "宋",
        "collection_info": null
    },
    {
        "title": "道中见以索牵五六十人监理钱者",
        "author": "郑侠",
        "content": "可怜平地不生钱，稚老累累被索连。\n困苦新圗谁畵此，祗愁中禁又无眠。",
        "dynasty": "宋",
        "collection_info": null
    },
    {
        "title": "题灵峰平步亭",
        "author": "郑侠",
        "content": "天险尝闻不可升，人间危堑更难名。\n欲知平步亭中意，平得心来处处平。",
        "dynasty": "宋",
        "collection_info": null
    },
    {
        "title": "谩成",
        "author": "郑侠",
        "content": "琴虽古意元无取，诗近虗名亦懒吟。\n不是将心就无事，都缘无事可关心。",
        "dynasty": "宋",
        "collection_info": null
    },
    {
        "title": "送吕景山赴虔州理掾",
        "author": "郑侠",
        "content": "江西古浩穰，昭信雄江滨。\n州狱千里平，舒惨繫誾嚣。\n景山之胸中，晓然乌兔轮。\n敢为虔人贺，何以致龙麟。",
        "dynasty": "宋",
        "collection_info": null
    },
    {
        "title": "漫成",
        "author": "郑侠",
        "content": "衲帽麻衣君勿轻，有如华衮贵难名。\n人须自力方能立，事若无诚断不成。\n倚物蔓条终嫩脆，冒霜寒柏始坚贞。\n男儿一副黄金骨，莫学伊阿浪死生。",
        "dynasty": "宋",
        "collection_info": null
    },
    {
        "title": "权府黄叔粲朝奉双门落成之会有感而作",
        "author": "郑侠",
        "content": "凤管鸾丝彻太清，双门今日落功成。\n一州壮观新楼好，千里欣欢太守名。\n已见声华逾綵绚，更期中外倚端平。\n详风瑞雨年年事，海角天涯似此城。",
        "dynasty": "宋",
        "collection_info": null
    },
    {
        "title": "漫成",
        "author": "郑侠",
        "content": "风送微凉来小户，月回清影向疏窗。\n不知人世何珍丽，可与诗书气味双。",
        "dynasty": "宋",
        "collection_info": null
    },
    {
        "title": "仲常龙图自广中移帅闽  其一",
        "author": "郑侠",
        "content": "去年牙戟海边城，空望门阑涕泗横。\n今日去旄东嚮梦，那知高纛此中迎。\n岂非丈席谐瞻对，亦似云衢有否亨。\n十有余年想谆诲，更期朱玉似河倾。",
        "dynasty": "宋",
        "collection_info": null
    },
    {
        "title": "仲常龙图自广中移帅闽  其二",
        "author": "郑侠",
        "content": "惠兹政化及民功，内外声称有古风。\n五岭山川情正黮，七闽桃李意先通。\n大明继照天衢闢，重德还朝众愿同。\n早晚皇穹顺舆议，老人星在玉堂中。",
        "dynasty": "宋",
        "collection_info": null
    },
    {
        "title": "临终作",
        "author": "郑侠",
        "content": "似此平生只藉天，还如过鸟在云边。\n如今身畔浑无物，赢得虚堂一枕眠。",
        "dynasty": "宋",
        "collection_info": null
    },
    {
        "title": "句",
        "author": "郑侠",
        "content": "未言路上舟车费，尚欠城中酒药钱。",
        "dynasty": "宋",
        "collection_info": null
    },
    {
        "title": "麻姑山",
        "author": "朱京",
        "content": "仙都朝百灵，奇绝众峰冠。\n朝初五马游，万里卷云幔。\n春阳散地脉，指顾群阴泮。\n刻玉露巉岩，严严色足惮。\n怪木走狞虬，老藤连朽贯。\n峰势忽骞腾，天马脱修绊。\n飞流三百尺，余沫拂霄汉。\n空谷隐晴雷，聒耳笑语乱。\n所愿化日长，谁忧斧柯烂。\n况復值此时，桃竹分相半。\n乘兴事幽寻，顿觉神还观。\n信步忘险易，履袜遭污漫。\n恣观融结巧，疑费阴阳炭。\n暝色生四垂，孤烟起樵爨。\n千骑去如飞，夕阳人影散。",
        "dynasty": "宋",
        "collection_info": null
    },
    {
        "title": "祥光寺",
        "author": "朱京",
        "content": "山寺藏遗刻，尘埃字半昏。\n空挥岘首泪，谁起谢公门。\n白石千年像，苍头五世孙。\n他年想陈迹，卜筑向云根。",
        "dynasty": "宋",
        "collection_info": null
    },
    {
        "title": "题清芬阁",
        "author": "朱京",
        "content": "我爱君家似洞庭，却疑身在小蓬灜。\n白波潭上鱼龙舞，红叶村中鸡犬声。\n大雅篇章无弟子，高门事业有公卿。\n后来若要知优劣，千古何人继盛名。",
        "dynasty": "宋",
        "collection_info": null
    },
    {
        "title": "句",
        "author": "朱京",
        "content": "削成双峰玉骨清。",
        "dynasty": "宋",
        "collection_info": null
    },
    {
        "title": "题清芬阁",
        "author": "令狐俅",
        "content": "元英去世二百年，其迹虽久骚雅传。\n田庐不废子孙贤，庆门簪组方蝉联。\n我来源中访高隐，囗人邀客云山前。\n朱门绿阁照溪水，长松茂竹囗寒烟。\n滩声萧萧到几席，魂清骨冷忘睡眠。\n伊子出处不自判，尘缨俗网常萦缠。\n儿孙渐多食囗众，高翔远引嗟无缘。\n他年家事苟有付，杖藜囗此同悠然。",
        "dynasty": "宋",
        "collection_info": null
    },
    {
        "title": "曾公岩",
        "author": "刘宗杰",
        "content": "谢公高兴在东山，寻得仙岩郡邑边。\n万朵连峰凝碧乳，一溪鸣玉逗寒泉。\n由来物外无尘景，须信壶中有洞天。\n岭服已安褒诏近，莫将归梦更留连。",
        "dynasty": "宋",
        "collection_info": null
    },
    {
        "title": "制胜楼",
        "author": "王延禧",
        "content": "夔子城新筑，长江便作壕。\n欲兼诸面敌，故起北楼高。\n即旧基仍峻，因时力不劳。\n青天纔咫尺，翠壁似週遭。\n近照东西瀼，遥分上下牢。\n百蛮归指掌，三峡见秋毫。\n帝道方无外，皇威到不毛。\n三钩闲夜锁，八阵纵春邀。\n守土惭非称，提兵亦缪叨。\n经营皆使指，备豫本戎韬。\n功乏为山助，名加制胜褒。\n登临欲吟咤，深愧杜陵豪。",
        "dynasty": "宋",
        "collection_info": null
    },
    {
        "title": "过龟山",
        "author": "朴寅亮",
        "content": "岩岩峻石迭成山，下着珠蠙一水环。\n塔影倒垂淮浪底，钟声摇落碧云间。\n门前客棹洪涛急，竹下僧棋白日闲。\n一奉胜游堪惜景，故留诗句约重还。",
        "dynasty": "宋",
        "collection_info": null
    },
    {
        "title": "句",
        "author": "朴寅亮",
        "content": "万迭危岑天倚杵，一竿斜日水浮金。",
        "dynasty": "宋",
        "collection_info": null
    },
    {
        "title": "句",
        "author": "张介",
        "content": "应是子规啼不到，致令我父未归家。",
        "dynasty": "宋",
        "collection_info": null
    },
    {
        "title": "句  其一",
        "author": "能长老",
        "content": "僧家祗合在深山。",
        "dynasty": "宋",
        "collection_info": null
    },
    {
        "title": "句  其二",
        "author": "能长老",
        "content": "待到黄龙鳞甲备。",
        "dynasty": "宋",
        "collection_info": null
    },
    {
        "title": "虎溪二首  其一",
        "author": "林仲嘉",
        "content": "山阔青连海，溪长绿绕城。\n规模唐故郡，弦诵鲁诸生。",
        "dynasty": "宋",
        "collection_info": null
    },
    {
        "title": "虎溪二首  其二",
        "author": "林仲嘉",
        "content": "白日经檐短，风霜路客衣。\n梅梢惊岁晚，沙际看春归。",
        "dynasty": "宋",
        "collection_info": null
    },
    {
        "title": "寄父",
        "author": "王氏",
        "content": "西风不入小窗纱，秋气应怜我忆家。\n极目江南千里恨，依然和泪看黄花。",
        "dynasty": "宋",
        "collection_info": null
    },
    {
        "title": "戏咏白罗繫髻",
        "author": "王氏",
        "content": "香罗如雪缕新裁，惹在乌云不放回。\n还似远山秋水际，夜来吹散一枝梅。",
        "dynasty": "宋",
        "collection_info": null
    },
    {
        "title": "抛毬曲三首  其一",
        "author": "李慎言",
        "content": "侍宴黄昏未肯休，玉阶夜色月如流。\n朝来自觉承恩最，笑倩傍人认绣毬。",
        "dynasty": "宋",
        "collection_info": null
    },
    {
        "title": "抛毬曲三首  其二",
        "author": "李慎言",
        "content": "隋家宫殿锁清秋，曾晚婵娟扬绣毬。\n金钥玉箫俱寂寂，一天明月照高楼。",
        "dynasty": "宋",
        "collection_info": null
    },
    {
        "title": "抛毬曲三首  其三",
        "author": "李慎言",
        "content": "堪恨隋家几帝王，舞腰缓尽绣鸳鸯。\n如今重到抛毬处，不见熏炉旧日香。",
        "dynasty": "宋",
        "collection_info": null
    },
    {
        "title": "忠孝图",
        "author": "彭汝砺",
        "content": "君亲等干坤，恩义俱罔极。\n浮生一毫髮，尽出覆载力。\n我思古之人，节义有遗则。\n以身託万事，糜殒终无啬。\n名教落编简，不与日月蚀。\n世薄道亦微，纲常堕荆棘。\n想像不可追，徘徊意悽恻。\n燕卿真士雄，绘素见颜色。\n谋惟引深思，摩揣穷多识。\n金朱宠纯懿，斧钺诛姦慝。\n欲将春秋法，转徙示九域。\n肥陵泮宫庭，收拾在四壁。\n千年土中身，精神回翰墨。\n峥嵘列星辰，奴隶生叹息。\n已死疑可求，欲语嗟復默。\n清风飒冰霜，直气森剑戟。\n富贵喜图画，蓄聚穷千亿。\n丹青彼虽工，龟鑑吾自得。\n愿言同此心，论世师盛德。\n当使忠孝风，自家刑邦国。",
        "dynasty": "宋",
        "collection_info": null
    },
    {
        "title": "宿万孝子家",
        "author": "彭汝砺",
        "content": "昔人迴车胜母里，今我枉步孝子家。\n天寒日暮林谷暗，回旋道路甘泥沙。\n高台隆隆起门户，松桧夹径清阴斜。\n县官把烛读碑字，夜阑相视生咨嗟。\n今我为诗语万氏，万事成难败之易。\n尔家承承今几年，勉旃无为先世累。",
        "dynasty": "宋",
        "collection_info": null
    },
    {
        "title": "七门堰",
        "author": "彭汝砺",
        "content": "古人材大心亦公，忧乐每与天下同。\n谋功虑事不草草，欲与天地为无穷。\n我来舒城道三堰，行看利入东南徧。\n渔樵处处乐太平，稻粱岁岁收余羡。\n江淮旱涝相缀联，舒城独自为丰年。\n人知今日乐其土，不知古人为尔天。\n二刘未必真奇伟，谋虑及民乃如此。\n俗儒文多实已亡，洋洋大论言羲皇。\n心欲为功害辄胜，医庸未足平膏肓。\n纷纷予亦何为者，爱古伤今空涕洒。\n题诗倚立寄西风，不知材力非骚雅。",
        "dynasty": "宋",
        "collection_info": null
    },
    {
        "title": "金星砚行",
        "author": "彭汝砺",
        "content": "星出云之端，石在溪之浔。\n天上地下相绝几百千万里，砚中安得有星点点明如金。\n既非瑕掩瑜，又似徽在琴。\n我疑星之飞流运动或不居，精采误落黟流深。\n不然神灵悯恻学士久濡滞，故借光景资清吟。\n或有感此理，杳默难推寻。\n君不见虢山之石团团有桂在中象圆月，又不见庐江之石扶疏有木相樛为寒林。\n无重言，但置寒窗笔札往古研于今。\n大刚无睢睢，至明无阴阴。\n君也能如此，是真金星砚之知音。",
        "dynasty": "宋",
        "collection_info": null
    },
    {
        "title": "选仙图",
        "author": "彭汝砺",
        "content": "自昔黄老言无为，谬说汗漫为神仙。\n古人力探源未塞，今世復用根尤坚。\n仙经自是物外来，画图谁向人间传。\n碧油堂印始等差，洞天福地分后先。\n势穷或滞酆都幽，采胜即上昆崙巅。\n得失无端见掌握，胜负有势生迴旋。\n终朝相视何为哉，万事不齐俱偶然。\n物虽无庸意甚远，为子探取题诗篇。",
        "dynasty": "宋",
        "collection_info": null
    },
    {
        "title": "李卿惠太平州学诗",
        "author": "彭汝砺",
        "content": "李侯昔也治当涂，作学以遗当涂民。\n谣言散落在樵牧，事迹收拾归瑶珉。\n高文大字比珠玉，长与后世为奇珍。\n我因李侯念往初，党庠遂序明人伦。\n井田变更万事废，士林泣血悲孤秦。\n今人思虑到本原，愿见风俗终还醇。\n尝闻君子天下志，一视万物无疏亲。\n侯来我邦嗣其兄，爱惜不后当涂人。\n即视学宫动风采，復尊师席尸陶钧。\n道路尚思前召父，闾阎敢忘小冯君。",
        "dynasty": "宋",
        "collection_info": null
    },
    {
        "title": "瓦鼓",
        "author": "彭汝砺",
        "content": "客游南昌归，归我四瓦鼓。\n浑完自甄冶，质朴排罂甒。\n触之散遗声，往往中商羽。\n声来殆天得，不用询有瞽。\n野心爱不彻，取之置林宇。\n竹梢奏清风，似喜佳物伍。\n岸巾策筇杖，共尔蠲毒暑。\n世浮见此拙，坐觉幽兴聚。\n丹楹惜异时，蒉桴想淳古。\n君年比予少，能亦珍此否。",
        "dynasty": "宋",
        "collection_info": null
    },
    {
        "title": "寄佛印禅师",
        "author": "彭汝砺",
        "content": "遣奴持书问云居，我今持节行匡庐。\n请服磨衲大牛车，来饭香积及雕胡。\n舍施琥珀及珊瑚，沧海径寸之明珠。\n师应问吾今何如，谓方据案治文书。\n较量贵贱调盈虚，擒取猾吏如捕狐。\n夜凉饮酒一百壶，醉视万物浑锱铢。\n云居若言太粗疏，谓我寄声谢云吁。",
        "dynasty": "宋",
        "collection_info": null
    },
    {
        "title": "去年行建昌作诗招云居元禅师近过南康不见用前韵驰寄",
        "author": "彭汝砺",
        "content": "雕金閒璧云中居，卧龙更有文公庐。\n门前不设羊牛车，谁捋虎鬚跋狼胡。\n宝林环绕千珊瑚，中间一点摩尼珠。\n游戏乐说心如如，诸方传录为奇书。\n爱师谈实非空虚，生决定信无疑狐。\n表裏洞彻如冰壶，轻重已自分锱铢。\n咫尺祇恨相逢疏，各自有口能无吁。",
        "dynasty": "宋",
        "collection_info": null
    },
    {
        "title": "答赵温甫见谢茶瓯韵",
        "author": "彭汝砺",
        "content": "我昔曾涉昌江滨，故人指我观陶钧。\n庞眉老匠矜捷手，为我百转雕舆轮。\n镌刓刻画走风雨，须臾万态增鲜新。\n盘龙飞凤满日月，细花密叶生瑶珉。\n轻浮儿女爱奇崛，舟浮辇运倾金银。\n我盂不野亦不文，浑然美璞含天真。\n光沉未入世人爱，德洁诚为天下珍。\n朅来东江欲学古，喜听英杰参吾伦。\n谨持清白与子共，敢因泥土邀仁恩。\n空言见復非所欲，再拜谢子之殷勤。",
        "dynasty": "宋",
        "collection_info": null
    },
    {
        "title": "雪夜饮分题得雪字",
        "author": "彭汝砺",
        "content": "颠风夜号花木折，平明阶前三尺雪。\n谁家羌笛落早梅，中夜南楼对明月。\n苦寒侵人毛髮缩，厌厌夜饮肠内热。\n公才奔放欲万里，应恨低徊受羁绁。\n一巢安稳身自在，生涯却羡鸤鸠拙。\n人生所值俱所乐，万事悠悠无可说。\n偶有名酒须尽醉，醉辄题诗如靖节。\n君不见万卒征南凯未旋，戎衣虽厚冷如铁。",
        "dynasty": "宋",
        "collection_info": null
    },
    {
        "title": "和深之饮字",
        "author": "彭汝砺",
        "content": "穷阴方欲归，故故作凝凛。\n干坤几日雪，昼作宵还甚。\n寒威镇氛沴，和气生丰稔。\n君子有酒食，健啖亦豪饮。\n虀盐本吾味，笑此已多品。\n芬芳臭如兰，烂熳文似锦。\n夜阑烛花低，更转鸟声噤。\n私饮乐已湛，情话言尤审。\n驽才负荷重，终夕无安寝。\n楼头钟几声，展转屡欹枕。",
        "dynasty": "宋",
        "collection_info": null
    },
    {
        "title": "和亶甫夜字",
        "author": "彭汝砺",
        "content": "雪轻不自持，风急更相借。\n仙人集蓬岛，鸿鹄云中下。\n飞腾障空虚，细碎穿隙罅。\n光明入幽室，晃耀不知夜。\n苦寒为公饮，酒尽解貂贳。\n盘蔬起乡思，披绵问鹅鲊。\n浮生夙何缘，今昔同官舍。\n才调稍迫促，每羡公优暇。\n草玄入幽微，曾不解嘲駡。\n文衡委轻重，事亦宗伯亚。\n我愚实未称，得友还自诧。\n两骖万里心，双璧连城价。\n尘土难淹留，云霄看高跨。",
        "dynasty": "宋",
        "collection_info": null
    },
    {
        "title": "和执中游山四诗 谷隠寺 其一",
        "author": "彭汝砺",
        "content": "谷隠多牡丹，一花百千叶。\n一根出一切，一切一根摄。\n爱君看花处，立悟恒沙劫。\n其谁知此意，祇有花间蝶。",
        "dynasty": "宋",
        "collection_info": null
    },
    {
        "title": "和执中游山四诗 谷隠寺 其二",
        "author": "彭汝砺",
        "content": "楼阁倚天外，钟梵落人间。\n俗客有时去，野僧长日闲。\n白云何所往，飞鸟未能还。\n一望辄一叹，令人唯厚颜。",
        "dynasty": "宋",
        "collection_info": null
    },
    {
        "title": "和执中游山四诗 岘山",
        "author": "彭汝砺",
        "content": "甘棠如众木，岘首如众山。\n燕人爱召公，公去不忍攀。\n襄阳思叔子，堕泪湿孱颜。\n至今山外溪，日夜波澜翻。\n如公章贡祠，亦在山水间。",
        "dynasty": "宋",
        "collection_info": null
    },
    {
        "title": "和执中游山四诗 高阳池",
        "author": "彭汝砺",
        "content": "三年南雍居，十至高阳池。\n鱼鸟如故人，相忘不相疑。\n但持青莲叶，不倒白接䍦。\n我与之子游，何似山公时。",
        "dynasty": "宋",
        "collection_info": null
    },
    {
        "title": "内乡山中  其一",
        "author": "彭汝砺",
        "content": "野人住山中，不见山色好。\n我行久尘土，窥览慰怀抱。\n禹稷不乏人，翻焉忆商皓。\n使我有以食，甘于此山老。",
        "dynasty": "宋",
        "collection_info": null
    },
    {
        "title": "内乡山中  其二",
        "author": "彭汝砺",
        "content": "静喧岂殊途，能静理亦好。\n所以见山色，爱之置怀抱。\n揽镜照鬚髮，已如霜雪皓。\n吾方与神游，未肯尘土老。",
        "dynasty": "宋",
        "collection_info": null
    },
    {
        "title": "寄叶法曹",
        "author": "彭汝砺",
        "content": "参军琢玉为天性，灵台一点秋江静。\n少年勤苦取富贵，不知勤苦今为病。\n世人喜邪疾中正，爱君与物终无竞。\n围棋坐争百局胜，雕弓力挽六钧劲。\n棋子劳神弓力硬，此图养疾俱非令。\n作诗劝君今勿更，诗书自足资游泳。\n奥室重帘锁幽径，我不见君心怲怲。\n疾病勿忧有天命，恺悌君子神所庆。",
        "dynasty": "宋",
        "collection_info": null
    },
    {
        "title": "送皇甫法曹",
        "author": "彭汝砺",
        "content": "始余来肥陵，问士得皇甫。\n经年在闾巷，不肯出公府。\n樽俎献酬间，为之赋翘楚。\n今上襄阳官，拙诗愧兼取。\n襄阳真名区，碑碣字多古。\n能因东南风，取以寄予否。",
        "dynasty": "宋",
        "collection_info": null
    },
    {
        "title": "寄友人",
        "author": "彭汝砺",
        "content": "汉上近多雨，江头应好风。\n想君当此际，挂席随孤鸿。\n翔龙压大浪，画鹢凌长空。\n男子四方志，生时射桑蓬。\n尔来何迟迟，吾忧祇忡忡。\n安得百顷田，稍邻五老峰。\n早赋归去来，同为采芝翁。",
        "dynasty": "宋",
        "collection_info": null
    },
    {
        "title": "和君时弟见贻一首",
        "author": "彭汝砺",
        "content": "鳬短非不足，鹤长非有余。\n泰山逮毫芒，其理固一如。\n君才乃骅骝，行矣无踟蹰。\n万里不加鞭，日力復有舒。\n岂如老钝马，寸进徒渠渠。\n低头恋栈豆，时復仰天嘘。\n徊徨槽枥间，不用论智愚。\n惟中可以休，吾与子归欤。",
        "dynasty": "宋",
        "collection_info": null
    },
    {
        "title": "送范侍郎归许昌一首",
        "author": "彭汝砺",
        "content": "凤鸟跄跄，其羽仪仪。\n其集伊何，梧桐之枝。\n鸿飞冥冥，其翼差差。\n其止伊何，清泠之池。\n朝廷于公，夫岂不知。\n国有大疑，爰度爰咨。\n公虽家居，如在庙堂。\n国之大经，论讨靡忘。\n徐徐公车，在汴之郊。\n薄言追之，以永今朝。\n泛泛公舟，在河之阴。\n薄言维之，以慰我心。\n公赐我言，我斯藏之。\n何以报之，羔羊素丝，秉德不遗。\n公饮我酒，我斯酬之。\n何以祝之，秀髮庞眉，受福无期。",
        "dynasty": "宋",
        "collection_info": null
    },
    {
        "title": "读史",
        "author": "彭汝砺",
        "content": "娄敬脱輓辂，独建金城安。\n韩信出羁旅，遽上将军坛。\n谋出万乘惊，名飞百夫叹。\n丈夫松桂姿，直气虹霓蟠。\n得时树功业，未谢娄与韩。",
        "dynasty": "宋",
        "collection_info": null
    },
    {
        "title": "管仲有老母",
        "author": "彭汝砺",
        "content": "王阳为孝子，王尊未能非。\n管仲有老母，鲍叔独能知。\n同途不同行，亦各有所思。\n今或有斯人，执鞭吾不辞。",
        "dynasty": "宋",
        "collection_info": null
    },
    {
        "title": "暴雨",
        "author": "彭汝砺",
        "content": "云如惊澜如泼墨，万窍怒号四山黑。\n电母摇睛吓风伯，疾雷怒张坤轴侧。\n雨如河倾如雨石，上山下山泉动脉。\n石漂木拔崖裂坼，高原立脚成大泽。\n古寺颠前后冈逼，瓦腐椽折破无壁。\n泥佛露头水浸臆，苔钱藤蔓生金碧。\n背堂众流如箭激，挟气急欲投閒隙。\n衣掣脚芒看沟淢，有恻烝徒老荆棘。\n荷戈与殳甲不释，中夕愁居昼艰食。\n我今乃敢求安席，闾阎人家水没极。\n壮夫浮泅老者溺，高占鸟巢据猨杙。\n可怜欲走无羽翮，我起熟视惟叹息。\n断蘗栖苴在檐额，鸡飞犬跳上屋脊。\n蛟鼋睥睨迷所宅，干坤欲晴但顷刻。\n广庭泥深犹数尺，大浪如银沸阡陌。\n万马相踶毂相击，穷民欲炊无釜鬲。\n蚯蚓在堂鱼在阈，儿童捕鱼不知戚。\n溪南不能过溪北，跬步如越与胡隔。\n溺者漫不见踪迹，东村西村哭声塞。\n手援不能泪沾臆，掩胔虽欲终何益。\n天理吁嗟杳难测，惸独无辜不爱惜。\n葬填溪鱼瘗砂砾，乃能屈折容盗贼。\n凿险开深听藏匿，不以血膋膏锋镝。\n皇天无情祸福直，昔也昭昭今也惑。\n我歌且谣写悲恻，竹林一夜生秋色。",
        "dynasty": "宋",
        "collection_info": null
    },
    {
        "title": "和执中游山",
        "author": "彭汝砺",
        "content": "峨峨楚山前，屹屹樊堞后。\n汗漫清汉左，蜿蜒大堤右。\n雷霆沸波澜，龙虎卧冈阜。\n春风无偏陂，润泽到藜莠。\n日月有底急，匆匆似奔走。\n乐哉城南游，矧復得智叟。\n横踰路东头，纵踏山北口。\n逶迤陟嵚崟，莽苍度林薮。\n巍亭立青冥，隠几见十部。\n崖石险欲落，参差露妍丑。\n沉深开殿阁，阙穴得圈臼。\n尚或埋泥涂，谁能斩薪槱。\n法海惟我泛，禅关与君叩。\n清泉给醍醐，一饮失尘垢。\n丹凤杳不来，瞻想更搔首。\n潭潭谷中寺，花木照堂坳。\n楼阁守岧峣，敧危贴星斗。\n白云杂香雾，终日在户牖。\n有沼旱不枯，金莲岂凡偶。\n不见白马至，似闻苍龙吼。\n一雨作丰年，欢愉逮鸡狗。\n税车高阳池，遗事问黄耉。\n叹息当世士，所怀自非苟。\n方醉白接䍦，宁贵朱组绶。\n拭目堕泪碑，徘徊想忠厚。\n河内借寇恂，南阳祠杜母。\n彼惟一纯诚，名等天地久。\n爱君所志远，尧舜望高后。\n谈经破小辩，独自持纲纽。\n德爱在章贡，甘棠不枯朽。\n邅迴久荆楚，白髮嗟未偶。\n轩昂更自拔，怵惕非人咎。\n宁甘冻饥死，不一变厥守。\n吾惟人间世，所遇皆所授。\n生死等梦幻，可能憬然否。\n譬犹二人奕，日夜竞胜负。\n纷纷置黑白，毕竟一何有。\n但愿山下水，尽作杯中酒。\n时时与君醉，独与造化友。\n忠臣不忘君，不问在畎亩。",
        "dynasty": "宋",
        "collection_info": null
    },
    {
        "title": "次韵尧民同年",
        "author": "彭汝砺",
        "content": "飞雪鲙长鲸，浮蛆酦新酒。\n故人不我过，绝壁频回首。\n北冈无断绝，参错纷燕豆。\n触目事斩新，怆怀治平旧。\n龙飞第一牓，四百如兰友。\n劲气沮金石，高文烂星斗。\n我衰也久矣，雕落几无有。\n未去真厚颜，欲归犹掣肘。\n盘根发余刃，想见敏捷手。\n江河被郛郭，云雾生户牖。\n顾瞻良集易，叹息幽期后。\n兴到诗辄成，吾穷久箝口。",
        "dynasty": "宋",
        "collection_info": null
    },
    {
        "title": "答同舍游凝祥池",
        "author": "彭汝砺",
        "content": "仙宫神灵之所宅，楼阁倚天一千尺。\n先生好游犹挟册，藜苋不惭吾鼎食。\n凝祥池头三月春，腰金骑狨多贵人。\n天边五岳烟霞阔，海上三山雨露新。\n蛱蝶能飞燕能舞，凤凰在云鸿在渚。\n仙人骖鸾入云雾，寂寂不闻青鸟语。\n洞天落日晚沉沉，渔舟缥缈桃源深。\n红玉坐看花着子，青云行见叶成阴。\n疾雷怒飞风雨急，瘦马不行归旆湿。\n投閒一日须一来，岁时变化犹呼吸。",
        "dynasty": "宋",
        "collection_info": null
    },
    {
        "title": "栽竹",
        "author": "彭汝砺",
        "content": "一生正能着几屐，旷达人称阮遥集。\n何可一日无此君，风流我爱王参军。\n夏葛冬裘吾便足，由来世间无可欲。\n但栽翠竹满东林，我日对之歌且吟。",
        "dynasty": "宋",
        "collection_info": null
    },
    {
        "title": "送君宜之临城簿二首  其一",
        "author": "彭汝砺",
        "content": "人之与万物，异名而同体。\n贵贱何以殊，知与不知尔。\n知之莫如学，学莫如修己。\n汝学自有得，愿言惟不已。\n不已须自到，不到由中止。\n请观为田者，日夜服耒耜。\n久之田自熟，其入须倍蓰。\n至于耕耘废，稂莠败穈芑。\n常时不用力，畬穫终无几。\n予与尔知田，肆言聊及此。",
        "dynasty": "宋",
        "collection_info": null
    },
    {
        "title": "送君宜之临城簿二首  其二",
        "author": "彭汝砺",
        "content": "事贤如事亲，敬长如敬兄。\n读书如吃饭，近欲如近兵。\n百事总欲是，一言不可轻。\n汝能慎于初，更欲观厥成。\n仲兮舍予南，汝今復北去。\n南北牵我梦，终夕无定处。\n但寄两眼泪，为君衣上露。\n会知老者心，从尔无早暮。",
        "dynasty": "宋",
        "collection_info": null
    },
    {
        "title": "送范侍郎帅庆州得以字",
        "author": "彭汝砺",
        "content": "池水日夜流，日行无停轨。\n人生长道路，扰扰还如此。\n莫辞饮我酒，酒尽君且起。\n赠君双宝剑，有言惭近俚。\n圣人之于物，爱视犹赤子。\n顾復愁不至，不知分此尔。\n谁欤较寻尺，竟未知所以。\n夷外当反内，刮毛须及裏。\n边陲今无事，自可缓带理。\n愿君宏远业，赫赫光祖祢。",
        "dynasty": "宋",
        "collection_info": null
    },
    {
        "title": "送颖叔帅临洮",
        "author": "彭汝砺",
        "content": "风如疾雷雹如芋，积雪如丘壅道路，蒋侯车驰挽不住。\n见说西人復啸聚，目视阴山欲飞去。\n蒋侯文如江海注，一决万里无尽处。\n笔落在纸成云雾，气吞云梦八九数。\n力转丘山缚螭虎，终日笑言公不怒。\n三军号令成樽俎，羌戎胆落汗流跗，边人乃至歌五袴。\n昔夸禁中得颇牧，今见南阳称召杜。\n前席宣室疑已暮，勒功燕然无可慕。\n归来遍作人间雨，杕杜吾当为君赋。",
        "dynasty": "宋",
        "collection_info": null
    },
    {
        "title": "舟中大热夜半起坐因作是诗寄诸友",
        "author": "彭汝砺",
        "content": "星辰与天旋，河汉入地流。\n其行虽不同，昼夜不自休。\n彼能致其诚，岂不至诚犹。\n如何尔为士，乃不彊厥修。\n功不偿其食，不如马与牛。\n金朱岂不宠，顾视祇可羞。\n谁谓古之人，乃无一可忧。\n何以图厥终，尚惟友之求。",
        "dynasty": "宋",
        "collection_info": null
    },
    {
        "title": "彦衡约饮湖亭行不及赴",
        "author": "彭汝砺",
        "content": "主人欲留客，其意良已厚。\n行人念行役，奔命惟恐后。\n张帆半夜起，撇若惊蓬走。\n盈盈水中莲，鬰鬰堤上柳。\n相别不相见，已行更迴首。\n人生如朝露，理固无可久。\n可为惟为德，万一或不朽。\n行也死后已，庶犹无大咎。\n君恩不胜报，聊一报我友。",
        "dynasty": "宋",
        "collection_info": null
    },
    {
        "title": "宋履中示月桂佳篇并圣俞诗因赋四韵",
        "author": "彭汝砺",
        "content": "古人种花昔已老，后人种花今更好。\n听诗令人饥顿饱，叹息古人不可到。\n庭中花落君勿扫，醉饮全胜藉幽草。\n白髮不嫌花压帽，寄声我友车先膏。",
        "dynasty": "宋",
        "collection_info": null
    },
    {
        "title": "再用前韵书呈诸友学士",
        "author": "彭汝砺",
        "content": "凡花朝开暮即老，仙桂春花秋更好。\n幽砌终年看不饱，洞门无日春不到。\n玉樽一挹把笔扫，跂脚诗成不立草。\n醉倒淋漓应落帽，衣襟沾湿云如膏。",
        "dynasty": "宋",
        "collection_info": null
    },
    {
        "title": "察院学士灸焫连日戏作鄙句",
        "author": "彭汝砺",
        "content": "截艾作炷大如椽，三日彻夜烧丹田。\n心腹生火口生烟，皮毛润泽骨骼坚。\n舍杖趋走脚轻儇，赫如渥丹颜色鲜。\n五十六岁如少年，顾我一生百迍邅。\n病多未老先华颠，欲灸自量无罪愆。\n一切久矣付诸缘，三月人家花欲燃。\n阳春水色碧于天，更欲载公青翰船。\n唤取佳人舞绣筵，一饮一斗醉不眠。\n不怕世人笑逃禅，火中自会生金莲。\n作诗问公奚若旃，肌肉忍自投戈鋋。\n亶顾厥后勤着鞭，万事悉置心超然。\n服食不须求汞铅，公名已自列诸仙。",
        "dynasty": "宋",
        "collection_info": null
    },
    {
        "title": "再用前韵呈察院学士",
        "author": "彭汝砺",
        "content": "真人养真如养源，道士耕道如耕田。\n吐纳日月踏云烟，牢如金石齿牙坚。\n捷如猨猱身体儇，沐浴露雾甚荣鲜。\n受命一万有千年，既安且乐无迴邅。\n后人好恶纷倒颠，湎淫蛊惑作罪愆。\n堕落世网缚尘缘，爱河流转业火燃。\n猗公淡泊其得天，泛泛乘世如虚船。\n精神采色照四筵，老鹤饮露夜不眠。\n戏笑中有第三禅，凈不着水花如莲。\n酬酢不停奚敏旃，赋诗马上横殳鋋。\n不放祖生先着鞭，北方灸焫自古然。\n其力十百倍凡铅，功成不数饮中仙。",
        "dynasty": "宋",
        "collection_info": null
    },
    {
        "title": "是非寄君时",
        "author": "彭汝砺",
        "content": "一或以为是，一或以为非。\n是非如环中，毕竟无穷时。\n汝唱我其从，嗟吾亦何为。",
        "dynasty": "宋",
        "collection_info": null
    },
    {
        "title": "自然",
        "author": "彭汝砺",
        "content": "皇天典下民，实亦付自然。\n祸福与是非，日夜相推迁。\n譬犹泥在钧，随分有丑妍。\n丑非其所恶，妍非其所怜。\n彼怜吾不知，方知乐其天。",
        "dynasty": "宋",
        "collection_info": null
    },
    {
        "title": "行西城",
        "author": "彭汝砺",
        "content": "我将行西城，曲指计日月。\n汝来今几时，已卜钱塘别。\n吾衰况多病，冉冉鬓已雪。\n安能久去汝，漫自投羁绁。\n田园苟可饭，声利非吾屑。\n与汝归去来，相看至耆耋。\n苍茫尚无涘，空復愁如结。",
        "dynasty": "宋",
        "collection_info": null
    },
    {
        "title": "汉上谒刘执中",
        "author": "彭汝砺",
        "content": "尘土能污人，有如衣匪澣。\n驱车出闉阇，纵目尽江汉。\n渔舟泛青云，潇洒雁为伴。\n芦花如飞雪，时逐风散漫。\n可怜独清人，憔悴行泽畔。",
        "dynasty": "宋",
        "collection_info": null
    },
    {
        "title": "答君时用前韵",
        "author": "彭汝砺",
        "content": "振衣近沧浪，聊以垢腻澣。\n仰首冥冥雁，肃肃在云汉。\n吾今寡所合，尔独为吾伴。\n荡舟泛江海，四顾畏汗漫。\n君看水中坻，不是无边畔。",
        "dynasty": "宋",
        "collection_info": null
    },
    {
        "title": "口占和君时",
        "author": "彭汝砺",
        "content": "吾生有穷通，吾志不可衰。\n飘飘如浮云，富贵我何为。\n我今乐不浅，我歌尔其随。\n譬犹富者家，畜聚不可訾。\n怡怡任天真，何害为偲偲。\n人惟学不学，高下成云泥。\n是非惟所求，万物岂我私。\n君看鑑中明，不隠嫫母媸。\n君病本自无，吾药奚所施。\n惟作日新铭，与汝同为规。",
        "dynasty": "宋",
        "collection_info": null
    },
    {
        "title": "菊苗  其一",
        "author": "彭汝砺",
        "content": "重阳黄菊花，零落殆无有。\n微阳动渊泉，嫩叶出枯朽。\n青青好颜色，寂寥霜雪后。\n物理如转环，开花岂其久。",
        "dynasty": "宋",
        "collection_info": null
    },
    {
        "title": "菊苗  其二",
        "author": "彭汝砺",
        "content": "物理如转环，昔亡乃今有。\n眷言篱边菊，根叶未终朽。\n盛衰各一时，何足竞先后。\n彼花似无情，能并天地久。",
        "dynasty": "宋",
        "collection_info": null
    },
    {
        "title": "采葵",
        "author": "彭汝砺",
        "content": "古人采薇蕨，我亦爱斯葵。\n能随朝阳倾，不为秋露萎。\n烹调戒中厨，聊以燕母慈。\n拔根取廉名，未愧鲁公仪。",
        "dynasty": "宋",
        "collection_info": null
    },
    {
        "title": "荠",
        "author": "彭汝砺",
        "content": "阴风号暮景，零落悲晚秋。\n纷纷彼芳荠，鬰鬰此中丘。\n作甘岂不珍，冒寒不为柔。\n薄言撷以归，呼奴具晨羞。",
        "dynasty": "宋",
        "collection_info": null
    },
    {
        "title": "途中和君时  其一",
        "author": "彭汝砺",
        "content": "相望不相见，一步一回头。\n况汝将有适，前路正悠悠。\n土壤去宛叶，星躔近斗牛。\n不知明之日，何以解吾忧。",
        "dynasty": "宋",
        "collection_info": null
    },
    {
        "title": "途中和君时  其二",
        "author": "彭汝砺",
        "content": "闻君欲脂车，辗转睡不安。\n忧心顽如石，百计不可宽。\n鸤鸠祇在桑，归雁乃云端。\n一瞻百叹息，强饮终无欢。",
        "dynasty": "宋",
        "collection_info": null
    },
    {
        "title": "行役",
        "author": "彭汝砺",
        "content": "行行重行行，吾役几时休。\n春风不相饶，尘土满敝裘。\n人生能几何，乃有千岁忧。\n须知一罇酒，可胜万户侯。",
        "dynasty": "宋",
        "collection_info": null
    },
    {
        "title": "南阳",
        "author": "彭汝砺",
        "content": "復尔行南阳，兴言涉清汉。\n日晴川谷明，风靡花竹乱。\n遥瞻万山麓，近眺樊城岸。\n南北有仳离，令人感鸿雁。",
        "dynasty": "宋",
        "collection_info": null
    },
    {
        "title": "途中",
        "author": "彭汝砺",
        "content": "一日復一日，悠悠竟何之。\n万物但此理，百年能几时。\n墨翟悲已误，贾生哭奚为。\n可怜日月轮，日夜争东西。",
        "dynasty": "宋",
        "collection_info": null
    },
    {
        "title": "早起",
        "author": "彭汝砺",
        "content": "客心不能休，未晓辄欲起。\n耳冻南山风，衣冰北溪水。\n舍我一息劳，先行十余里。\n因知人之学，患不勉旃尔。",
        "dynasty": "宋",
        "collection_info": null
    },
    {
        "title": "昨日饯赵教授行会饮秀楚堂晚徙樱桃花下夜月上正夫设烛于花上光明焜耀昔所未见正夫因约赋诗",
        "author": "彭汝砺",
        "content": "夜凉月色清如水，天静无风尘不起。\n移酒近花坐明月，画烛横斜插花裏。\n月寒烛艷花淡薄，意思相疑不相似。\n一下一高总能见，半白半红浑可喜。\n时有幽香闇着人，更分疏影低临水。\n密如云雾即成阴，团作珠玑看结子。\n异时尚拟与君醉，景物更作今日比。\n富贵功名是底物，人生百年行乐耳。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "彭汝砺",
        "content": "朝日熏酣晨露洗，中林入夜幽香起。\n烛与花明月影中，月和烛照花阴裏。\n光华混杂不可认，刻画虽工难比似。\n烛偏月下花亦别，疏影横从俱可喜。\n使君白头衰久矣，空惜流年去如水。\n作诗与花雪羞耻，多材自属佳公子。\n青春九十今能几，不当祇作常时比。\n莫令俗事一关心，可厌浩歌频到耳。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "彭汝砺",
        "content": "夜色清如水新洗，月上烛明栖鸟起。\n灼灼其华散成绮，仙翁岸帻光明裏。\n公明如月非如烛，文华亦非花得似。\n安危自以天下任，故与众人同笑喜。\n手折芳枝嚼红蕊，临池想濯沧浪水。\n芳菲肯付游人醉，知公爱民一如子。\n月盈易亏花落易，直须催促公排比。\n公看光阴去无止，欻如白驹过隙耳。",
        "dynasty": "宋",
        "collection_info": null
    },
    {
        "title": "次正夫登沛中歌风台",
        "author": "彭汝砺",
        "content": "屹屹泗上城，隆隆沛中台。\n登台不见人，祇见山崔嵬。\n高祖汤武资，神明天所开。\n潜龙已飞跃，乘马宁邅迴。\n倒戈与天旋，万国俱子来。\n西楚殪封兕，东齐荡纤埃。\n任使虽故人，萧曹亦贤哉。\n功成思猛士，乐极自成哀。\n如何古之人，懿德乃所怀。",
        "dynasty": "宋",
        "collection_info": null
    },
    {
        "title": "次正夫相寄佳句",
        "author": "彭汝砺",
        "content": "朱橘大可围，白鱼阔盈尺。\n掀林撷甘芳，舣岸披的皪。\n我酒清且旨，于焉饯佳客。\n鸿飞不知远，日暮寒云碧。\n回澜祇如昨，不见舟行迹。\n寄诗何遒丽，若见好颜色。\n遥想翰墨挥，波涛泻胸臆。\n维纚远林外，坐看晨风翼。\n万物归一致，知公无不适。\n人之与天地，同是为形役。",
        "dynasty": "宋",
        "collection_info": null
    },
    {
        "title": "次正夫宿留侯庙韵",
        "author": "彭汝砺",
        "content": "龙飞景云从，林茂众鸟息。\n真人翔灞上，多士生王国。\n留侯豪杰士，乃独为所得。\n韩亡竟不去，汉兴愈厉策。\n不见马上功，奚多幕中画。\n眇焉视婴布，若数百与亿。\n鸿鹄已高飞，翩然敛归翼。\n堂堂高皇业，屹立如盘石。\n始卒如公者，是不惭庙食。\n载瞻水边祠，老桧寒更碧。",
        "dynasty": "宋",
        "collection_info": null
    },
    {
        "title": "次正夫途中怀亲韵",
        "author": "彭汝砺",
        "content": "动静非两途，久劳逸更好。\n开门看白云，婉婉出山峤。\n身闲亦已乐，言念亲及耄。\n岂无青精饭，每食终不饱。\n镜中髮如漆，一夜成素葆。\n言归采其兰，堂北种萱草。\n日以五鼎食，不如綵衣老。\n我今无此乐，感泣形已槁。\n日夜思故乡，欹眠梦郊堡。",
        "dynasty": "宋",
        "collection_info": null
    },
    {
        "title": "次正夫途中蔬食韵",
        "author": "彭汝砺",
        "content": "昔未与公游，同志不同居。\n我宠居凤掖，公名专石渠。\n醪醴赐上尊，膏羶给天厨。\n彭城作逐客，事事秦越殊。\n尚惭素餐诗，苦畏城旦书。\n岂能万钱食，谬驾双轮车。\n时时置杯盘，登眺随所如。\n公行适在野，乃至歌无鱼。\n人生一世间，百年实斯须。\n无所不可安，何独贵纡朱。\n饮河惟满腹，奚欠亦奚余。\n作诗促公归，去直承明庐。",
        "dynasty": "宋",
        "collection_info": null
    },
    {
        "title": "正夫卧疾予往访之正夫置酒因作是诗",
        "author": "彭汝砺",
        "content": "来问清漳病，烦置东武酒。\n敬窥石窌君，爱始士衡母。\n大论窥道奥，禅关恣深叩。\n是非弃糠粃，直与造化友。\n人游于一世，万事俱非偶。\n养疾先息念，息念他何有。\n此言乃良药，不在砭石后。\n长日从公游，径醉须五斗。",
        "dynasty": "宋",
        "collection_info": null
    },
    {
        "title": "再用前韵",
        "author": "彭汝砺",
        "content": "从公饮辄醉，醉德非醉酒。\n噬肯易子教，义应容拜母。\n歌声清以长，发若金石叩。\n予非多闻者，或似直谅友。\n身世飘流并，神形条达偶。\n万事实一梦，奚亡亦奚有。\n是非可姑置，试俟千载后。\n但愿酒不空，何庸印如斗。",
        "dynasty": "宋",
        "collection_info": null
    },
    {
        "title": "和君时十章章四句  其一",
        "author": "彭汝砺",
        "content": "猗彼君子，笃志乎道。\n道之云远，于焉慥慥。",
        "dynasty": "宋",
        "collection_info": null
    },
    {
        "title": "和君时十章章四句  其二",
        "author": "彭汝砺",
        "content": "猗彼君子，克诚其身。\n匪禄是荣，日以养亲。",
        "dynasty": "宋",
        "collection_info": null
    },
    {
        "title": "和君时十章章四句  其三",
        "author": "彭汝砺",
        "content": "孰违孰从，曰吾从义。\n孰去孰与，曰吾由礼。",
        "dynasty": "宋",
        "collection_info": null
    },
    {
        "title": "和君时十章章四句  其四",
        "author": "彭汝砺",
        "content": "温凊匪偕，云如之何。\n得彼失兹，得失孰多。",
        "dynasty": "宋",
        "collection_info": null
    },
    {
        "title": "和君时十章章四句  其五",
        "author": "彭汝砺",
        "content": "吾斯未信，吾颜之厚。\n重轻惟法，于尔何有。",
        "dynasty": "宋",
        "collection_info": null
    },
    {
        "title": "和君时十章章四句  其六",
        "author": "彭汝砺",
        "content": "尔旋尔车，不知其期。\n我陟其冈，祇益我思。",
        "dynasty": "宋",
        "collection_info": null
    },
    {
        "title": "和君时十章章四句  其七",
        "author": "彭汝砺",
        "content": "凡人逐物，其力则倍。\n苟知其养，是用无悔。",
        "dynasty": "宋",
        "collection_info": null
    },
    {
        "title": "和君时十章章四句  其八",
        "author": "彭汝砺",
        "content": "无悔无尤，是则养亲。\n尔慎旃哉，以慰母心。",
        "dynasty": "宋",
        "collection_info": null
    },
    {
        "title": "和君时十章章四句  其九",
        "author": "彭汝砺",
        "content": "为山一篑，惧乎或止。\n道之云远，曷云其已。",
        "dynasty": "宋",
        "collection_info": null
    },
    {
        "title": "和君时十章章四句  其一○",
        "author": "彭汝砺",
        "content": "我田我田，以迟尔归。\n何速于行，姑乐我私。",
        "dynasty": "宋",
        "collection_info": null
    },
    {
        "title": "寄君时四章章四句",
        "author": "彭汝砺",
        "content": "我脂我车，陟彼高冈。\n母也吾怀，匪居或忘。\n我帆我舟，泛彼大江。\n母也吾忧，匪食或皇。\n我池有鱼，亦可以羹。\n何必鲔及鲂，叔兮其归哉。\n我田有菽，苟可以食。\n何必稻与粱，叔兮其归哉。",
        "dynasty": "宋",
        "collection_info": null
    },
    {
        "title": "寄君时四章章四句  其一",
        "author": "彭汝砺",
        "content": "我脂我车，陟彼高冈。\n母也吾怀，匪居或忘。",
        "dynasty": "宋",
        "collection_info": null
    },
    {
        "title": "寄君时四章章四句  其二",
        "author": "彭汝砺",
        "content": "我帆我舟，泛彼大江。\n母也吾忧，匪食或皇。",
        "dynasty": "宋",
        "collection_info": null
    },
    {
        "title": "寄君时四章章四句  其三",
        "author": "彭汝砺",
        "content": "我池有鱼，亦可以羹。\n何必鲔及鲂，叔兮其归哉。",
        "dynasty": "宋",
        "collection_info": null
    },
    {
        "title": "寄君时四章章四句  其四",
        "author": "彭汝砺",
        "content": "我田有菽，苟可以食。\n何必稻与粱，叔兮其归哉。",
        "dynasty": "宋",
        "collection_info": null
    },
    {
        "title": "寄君时六章章四句  其一",
        "author": "彭汝砺",
        "content": "我思古人，克诚其心。\n如陟于高，如临于深。",
        "dynasty": "宋",
        "collection_info": null
    },
    {
        "title": "寄君时六章章四句  其二",
        "author": "彭汝砺",
        "content": "我处于中，而舍其偏。\n我弃其零，而取其全。",
        "dynasty": "宋",
        "collection_info": null
    },
    {
        "title": "寄君时六章章四句  其三",
        "author": "彭汝砺",
        "content": "勿谓道远，我至之难。\n我勇以前，人孰我先。",
        "dynasty": "宋",
        "collection_info": null
    },
    {
        "title": "寄君时六章章四句  其四",
        "author": "彭汝砺",
        "content": "勿谓过小，我姑为之。\n千里之差，始于毫釐。",
        "dynasty": "宋",
        "collection_info": null
    },
    {
        "title": "寄君时六章章四句  其五",
        "author": "彭汝砺",
        "content": "勇兮勇兮，子我所器。\n子诚不已，我今所畏。",
        "dynasty": "宋",
        "collection_info": null
    },
    {
        "title": "寄君时六章章四句  其六",
        "author": "彭汝砺",
        "content": "子能吾取，吾谁之匿。\n子铭于盘，以视朝夕。",
        "dynasty": "宋",
        "collection_info": null
    },
    {
        "title": "寄君时四章章四句  其一",
        "author": "彭汝砺",
        "content": "我灌我园，有采之心。\n于以撷之，既有且多。",
        "dynasty": "宋",
        "collection_info": null
    },
    {
        "title": "寄君时四章章四句  其二",
        "author": "彭汝砺",
        "content": "我游我庭，有菊之苗。\n于以芼之，既旨且时。",
        "dynasty": "宋",
        "collection_info": null
    },
    {
        "title": "寄君时四章章四句  其三",
        "author": "彭汝砺",
        "content": "我思昔人，亦采其薇。\n我乐所安，奚愠其微。",
        "dynasty": "宋",
        "collection_info": null
    },
    {
        "title": "寄君时四章章四句  其四",
        "author": "彭汝砺",
        "content": "仲兮仲兮，曷日汝偕。\n以事以游，以慰予怀。",
        "dynasty": "宋",
        "collection_info": null
    },
    {
        "title": "元佑元年十二月庚子雪夏首莼湖结冰鹡鸰群集于上者至不可数感而作是诗也  其一",
        "author": "彭汝砺",
        "content": "宛彼鹡鸰，其乐孔群。\n彼类维何，而有若于仁兮。",
        "dynasty": "宋",
        "collection_info": null
    },
    {
        "title": "元佑元年十二月庚子雪夏首莼湖结冰鹡鸰群集于上者至不可数感而作是诗也  其二",
        "author": "彭汝砺",
        "content": "宛彼鹡鸰，爰集于冰。\n彼至维何，而有冽其清兮。",
        "dynasty": "宋",
        "collection_info": null
    },
    {
        "title": "元佑元年十二月庚子雪夏首莼湖结冰鹡鸰群集于上者至不可数感而作是诗也  其三",
        "author": "彭汝砺",
        "content": "宛彼鹡鸰，既飞且鸣。\n彼行维何，而有笃其诚兮。",
        "dynasty": "宋",
        "collection_info": null
    },
    {
        "title": "寄宁和仲二章章四句  其一",
        "author": "彭汝砺",
        "content": "凤山之泉，孔洁且长。\n止而不流，是不如污潢。",
        "dynasty": "宋",
        "collection_info": null
    },
    {
        "title": "寄宁和仲二章章四句  其二",
        "author": "彭汝砺",
        "content": "凤山之木，可栋大厦。\n舍而残之，是将与荆棘而并化。",
        "dynasty": "宋",
        "collection_info": null
    },
    {
        "title": "送张子固",
        "author": "彭汝砺",
        "content": "吾少饮酒不知数，有如长虹吞百川。\n老来畏酒饮辄醉，百事一无如少年。\n瘦脚踉跄走病鹤，吟肠悲壮啼寒蝉。\n夫君尚勇不宜怯，急上青云须着鞭。",
        "dynasty": "宋",
        "collection_info": null
    },
    {
        "title": "吴园杂咏十九首 吴园",
        "author": "彭汝砺",
        "content": "布夷韩彭诛，国夺名亦陨。\n芮王独以正，百世荣如近。\n至今园中草，欲践犹不忍。",
        "dynasty": "宋",
        "collection_info": null
    },
    {
        "title": "吴园杂咏十九首 燕阁",
        "author": "彭汝砺",
        "content": "高阁高入云，俛焉视冈阜。\n老来更无事，宾至但饮酒。\n阴功在其乡，更足燕尔后。",
        "dynasty": "宋",
        "collection_info": null
    },
    {
        "title": "吴园杂咏十九首 书堂",
        "author": "彭汝砺",
        "content": "藐视一籝金，独藏五车书。\n高堂见古今，其乐亦只且。\n以此燕子孙，吾谁数陶朱。",
        "dynasty": "宋",
        "collection_info": null
    },
    {
        "title": "吴园杂咏十九首 集虚堂",
        "author": "彭汝砺",
        "content": "室虚即生白，惟道在集虚。\n诗书扫尘迹，仁义外蘧庐。\n形忘心亦忘，万物同一如。",
        "dynasty": "宋",
        "collection_info": null
    },
    {
        "title": "吴园杂咏十九首 觉轩",
        "author": "彭汝砺",
        "content": "本觉不见觉，大梦非是梦。\n觉梦梦非觉，其归理则共。\n兔鱼亦既得，筌蹄自无用。",
        "dynasty": "宋",
        "collection_info": null
    },
    {
        "title": "吴园杂咏十九首 山亭",
        "author": "彭汝砺",
        "content": "飞檐截山出，碧瓦贴云齐。\n水静见鱼乐，竹深闻鸟啼。\n春风花落处，误认武陵溪。",
        "dynasty": "宋",
        "collection_info": null
    },
    {
        "title": "吴园杂咏十九首 观德亭",
        "author": "彭汝砺",
        "content": "男儿厥生时，弧矢射四方。\n兹礼古所重，嘆嗟今已亡。\n典章可披寻，君试行一乡。",
        "dynasty": "宋",
        "collection_info": null
    },
    {
        "title": "吴园杂咏十九首 思贤亭",
        "author": "彭汝砺",
        "content": "大风无邪声，积雪不改色。\n根方为龙去，实拟待凤食。\n一日有不见，恍如岁三易。",
        "dynasty": "宋",
        "collection_info": null
    },
    {
        "title": "吴园杂咏十九首 紫筠亭",
        "author": "彭汝砺",
        "content": "青竹老出蓝，紫竹嫩施粉。\n乐彼奇节并，岁寒不雕陨。\n言如拾芥者，设意毋乃近。",
        "dynasty": "宋",
        "collection_info": null
    },
    {
        "title": "吴园杂咏十九首 澡雪亭",
        "author": "彭汝砺",
        "content": "尘土能污人，譬如衣匪澣。\n窥临得清旷，其去已大半。\n不必濯沧浪，神明自还观。",
        "dynasty": "宋",
        "collection_info": null
    },
    {
        "title": "吴园杂咏十九首 四并台",
        "author": "彭汝砺",
        "content": "时将景共好，物与心相投。\n旷览尽万物，分明一浮沤。\n此台无不并，乐只台上游。",
        "dynasty": "宋",
        "collection_info": null
    },
    {
        "title": "吴园杂咏十九首 四曲池",
        "author": "彭汝砺",
        "content": "大池方如矩，小池曲如鈎。\n方奚避污辱，曲不趋公侯。\n时傍白莲叶，独行青翰舟。",
        "dynasty": "宋",
        "collection_info": null
    },
    {
        "title": "吴园杂咏十九首 眉寿堂",
        "author": "彭汝砺",
        "content": "枝干上参天，长松不枯槁。\n朱顶雪衣裳，仙鹤颜色好。\n主人一千岁，似此松鹤老。",
        "dynasty": "宋",
        "collection_info": null
    },
    {
        "title": "吴园杂咏十九首 忘忧亭",
        "author": "彭汝砺",
        "content": "徙竹种前林，栽松满幽岛。\n主人无所忧，不用植萱草。\n吐纳奚所事，忘忧自难老。",
        "dynasty": "宋",
        "collection_info": null
    },
    {
        "title": "吴园杂咏十九首 秋月楼",
        "author": "彭汝砺",
        "content": "秋月如秋水，莹澈万里流。\n我欲挹其清，登彼百尺楼。\n随时有佳趣，不但是中秋。",
        "dynasty": "宋",
        "collection_info": null
    },
    {
        "title": "吴园杂咏十九首 观稼亭",
        "author": "彭汝砺",
        "content": "多稼为丰年，观言亦云乐。\n秋云满原隰，漫不知厚薄。\n帝力彼焉知，陶然饱耕穫。",
        "dynasty": "宋",
        "collection_info": null
    },
    {
        "title": "吴园杂咏十九首 戒得庵",
        "author": "彭汝砺",
        "content": "众人贪狥财，种利不种德。\n谁如之人心，白首能戒得。\n以此风里闾，贪竞当自息。",
        "dynasty": "宋",
        "collection_info": null
    },
    {
        "title": "吴园杂咏十九首 秋香亭",
        "author": "彭汝砺",
        "content": "岂不有春华，不如秋后香。\n红紫不禁风，黄花耐雪霜。\n几时登其亭，采采泛彼觞。",
        "dynasty": "宋",
        "collection_info": null
    },
    {
        "title": "吴园杂咏十九首 熏风阁",
        "author": "彭汝砺",
        "content": "众山走蜿蜒，高阁立崔嵬。\n流水横其前，时有熏风来。\n聊可解吾愠，敢言阜民财。",
        "dynasty": "宋",
        "collection_info": null
    },
    {
        "title": "晨起祠先农道中",
        "author": "彭汝砺",
        "content": "更阑烛花低，呼童起视夜。\n问夜如何其，露落月未谢。\n皇帝共神明，朝燕或为罢。\n多仪礼有敬，少怠刑无赦。\n今兹先农飨，上意在耕稼。\n驾言投明起，不敢私安暇。\n马蹄踏冰雪，雾露湿鞍马。\n寒林月中影，十里开图画。\n灯火望坛场，冠裳出次舍。\n锵洋响金石，馨香纷彝斝。\n百年礼乐中，万事无杂霸。\n昏冥久尘土，今日闻韶夏。\n心知至诚通，自可膏泽下。\n清风吹菽麦，绿阴密桑柘。\n人家实仓廪，得以时婚嫁。\n四夷共安富，兵偃祭类禡。\n山川百神宁，天子乐无假。\n敢后秋冬报，还见击鼓御。\n顾予真缺然，何以补漏罅。\n尚堪逐农樵，击壤歌圣化。",
        "dynasty": "宋",
        "collection_info": null
    },
    {
        "title": "自吉泛舟入赣",
        "author": "彭汝砺",
        "content": "我行欲从车，好风苦相招。\n谓言困行役，厌此道路遥。\n骎骎四骆马，终日在岧峣。\n簿书更追随，精耗髮欲焦。\n乃復泛柏舟，锦幔兰为桡。\n是时春始和，暖风秀兰苕。\n彼柳已青青，彼桃已夭夭。\n王事敢不修，我行歌且谣。\n彼不知之者，谓我士也骄。\n不知非所知，我兹以逍遥。",
        "dynasty": "宋",
        "collection_info": null
    },
    {
        "title": "胡雏",
        "author": "彭汝砺",
        "content": "秃鬓胡雏色如玉，颊拳突起深其目。\n鼻头穹隆脚心曲，被裘骑马追鸿鹄。\n出入林莽乘山谷，凌空绝险如平陆。\n臂鹰绁犬纷驰逐，雕弓羽箭黄金镞。\n争血雉兔羞麋鹿，诡遇得禽非我欲。\n莫怪小儿敏捷强，老宿胡人以此为风俗。",
        "dynasty": "宋",
        "collection_info": null
    },
    {
        "title": "六月自西城归",
        "author": "彭汝砺",
        "content": "驾言将西征，呼仆问行李。\n吾行无所苟，虽远亲则喜。\n痴儿不知事，饮血泪如水。\n忆昨唐许边，逋逃聚蜂蚁。\n巅崖寄巢穴，绝险不可迩。\n扑灭无先几，捕督误诏旨。\n是时寡妻病，吾计或可止。\n君曰无妾私，促装勉行矣。\n妾病虽云危，姑慈有足恃。\n是身如浮云，永诀或此始。\n一马纔登途，渠魁头挂市。\n犹虞未宁归，走讣忽在耳。\n羁栖二十年，粱肉饱有几。\n单车行四方，岁月几万里。\n私居乃如寄，方此还之彼。\n爱君能知分，嗜苦同甘旨。\n誓欲相厥成，完百无一毁。\n中流即我弃，我恨无涯涘。\n家贫未能去，顾惜尚壮齿。\n含愁復于行，嗜禄祇自鄙。\n悠悠涉清汉，欲往辕更柅。\n沧浪照颜面，不与旧相似。\n蓬鬓生雪霜，龟胸点泥滓。\n骄阳恰中伏，旱魃方哆侈。\n山川惜阴雨，我稼病未起。\n高堂蔽重帘，捉扇衣屡褫。\n乃兹趋长途，登降遍峛崺。\n简书况有限，暮晚未担弛。\n山名初外朝，岌嶪超众岿。\n晴天出万象，扰扰谁经记。\n滥觞一拳多，结构五丸累。\n蛟龙跨鸿蒙，殿阁耸碨礧。\n或植如剑戟，或覆如釜锜。\n或视而错愕，或行而迤逦。\n或大而无当，或立而不倚。\n干平七峰老，秀拔匪众比。\n耆旧今所贵，瞻言但擎跽。\n马息联八迭，培塿看冈屺。\n篮轝劳攀牵，卒饿弗克仔。\n肺声几成雷，背汗欲濡轨。\n吾疲尚能徒，走骤托杖履。\n岂不有林木，日昼方如毁。\n晓行怯雾露，夜涉愁蛇虺。\n屋颓茇穷阎，鱼馁饭干米。\n田功微粱稻，圃学蕃麻枲。\n截筒户割漆，剥楮人抄纸。\n千枫立青冥，万竹秀披靡。\n时时得流泉，濯溉移日晷。\n清音有可乐，往往中宫征。\n孰谓彼房陵，千家住清泚。\n神仙隠九室，绰约如处子。\n安眠费春秋，官爵弃敝屣。\n宝公浮杯来，宴坐有旧址。\n甘雨随众缘，凶年作蕃祉。\n欲游嗟不遑，怅望祇悬企。\n东西更多山，小大或亿秭。\n未经夏禹凿，想待愚公徙。\n横梯险相联，曲栈危半阺。\n避就为俛眉，循缘或颠趾。\n女娲高第一，仅去天尺咫。\n黎明登其颠，星宿可俯视。\n扶桑出晓日，洞彻及表裏。\n丘陵杂茧栗，草木浮糠粃。\n补天闻故老，岂或有此理。\n天之于空虚，一大器而已。\n物或有不完，补之非天耻。\n酒觞荐明诚，感嘆至横涕。\n留停仰妫墟，欲至更逶迤。\n烟岚相熏蒸，闇黯常及巳。\n杂民久熏陶，顽吏傲鞭棰。\n令人愧满面，虞舜昔居此。\n商洛不十舍，惄焉想黄绮。\n奔驰浪南北，僶俛惭禄仕。\n纷纷昨夜梦，慈母倚门竢。\n愿骑双鸿鹄，更挟四騄駬。\n言乘溪上舟，出宿城边址。\n峰峦欲飞去，峭拔陵天委。\n神奇杂鬼怪，巧绝非劂剞。\n龙盘秦世松，玉滴尧时髓。\n波澜杂云雾，莽苍在隠几。\n平生贪幽胜，短桨行復舣。\n一滩復一碛，却望无首尾。\n崭崭边傍石，出没竞谲诡。\n细垂一丝缕，大作十虎兕。\n衝撞非雷霆，震荡岸欲圮。\n鼋鼍不能游，蛟蜃得所恀。\n悬流落千仞，急疾过发矢。\n浮生真如叶，转足见生死。\n篙工相号呼，熟视但如砥。\n谓予且从陆，厥计亦非是。\n吾生自有分，纤悉不在己。\n缅思濠上鱼，载顾山梁雉。\n未能脱缰锁，可恨讥鑪锤。\n孔卧弗暖席，禹行尚乘櫑。\n所惭一无补，虚冒恩私被。\n夜凉泛明月，不寐对潇洒。\n凤林莽何处，草木秀嶷嶷。\n槎头缩项鳊，不减河鲂美。\n习池今可游，尊酒慰劳只。\n鸿雁杳未来，将诗寄双鲤。",
        "dynasty": "宋",
        "collection_info": null
    },
    {
        "title": "寄君时",
        "author": "彭汝砺",
        "content": "岂不有性灵，稍可学操缦。\n公私足忧责，耗蠹几大半。\n驰驱寝食废，真自残躯干。\n叔兮识至理，真僞不可乱。\n读书老不辍，夜坐频达旦。\n特立无倚着，刚严实予惮。\n岁时有多少，每復愁分散。\n顾瞻鹡鸰飞，俛仰发浩叹。\n安得桑麻田，谷粟粗可饭。\n晨昏侍萱堂，綵服何粲粲。\n箴切庶寡尤，诗书恣娱玩。\n相从不相离，如彼鸿与雁。",
        "dynasty": "宋",
        "collection_info": null
    },
    {
        "title": "观画",
        "author": "彭汝砺",
        "content": "少时驰驱走四方，马足遍踏无边疆。\n北踰崦嵫薄扶桑，远陟羊肠上太行。\n历参涉昴扪亢房，荡舟溟渤浮河潢。\n五湖彭蠡窥沅湘，蛟龙出没鳞鬣苍。\n大浪震迭钟鼓撞，怒蜃结构珠瑶光。\n游鱼鲦鲿鳣鲔鲂，鸂鶒沉浮旅鴐鸧。\n大鹏一飞凌鹔鹴，中林荃蕙杂兰菖。\n妖红曼绿艷靓粧，回溪曲覆秀篔筜。\n老松怪柏号风霜，桂丹枫赤橘柚黄。\n阆风仙人醉琼浆，前旆虹蜺骑凤皇。\n云台曲璧络奇璜，缥缈天乐非宫商。\n我欲从之匪暇遑，昨朝图画纷开张。\n睥睨旧游心惚慌，南岭赤日西玄霜。\n愁云不开雨雪雱，变化倏忽无经常。\n隆楼杰阁鬰相望，远峰截嵲插雕梁。\n商人骑马儿牧羊，牛车鱼艇浮纤芒。\n苍鹅无声浴沧浪，熟视却顾疑腾骧。\n骅骝奚为弃路傍，骨骼虽老终轩昂。\n重阳篱菊开煌煌，怪见桃杏争芬芳。\n梅花一枝忽自折，半篱彷佛闻幽香。\n文陛网户绿绮窗，中有美人岂媖媓。\n流珠蛱蝶金鸳鸯，一盼少年犹断肠。\n蓬莱宫中日月长，世界凡阅几炎凉。\n悠悠彼乐未遽央，棋局未知谁子强。\n庞眉老僧坐道场，手捉拂子据绳床。\n似达至理言虑亡，惟我知彼真荒唐。\n乃知画工匪其良，倒置高下翫阴阳。\n鬼神丑怪不能藏，咫尺千里无准量。\n屈折海岱留缣缃，物象涕泣愁斧戕。\n贵家欲得心奔忙，背锦轴玉红绨囊。\n君亦爱之未能忘，苟不溺心奚所妨。\n我今与公陟高冈，坐视四海超八荒。\n图史罗列耀文章，前有唐虞上羲皇。\n左右孔孟从庄扬，朝莫见之心肃庄。\n议论兴废评否臧，卑陋不肯数汉唐。\n广莫之野无何乡，我与子乐奚其将。",
        "dynasty": "宋",
        "collection_info": null
    },
    {
        "title": "答蜀公谢寄酒",
        "author": "彭汝砺",
        "content": "彼酒孰为之，湛然若天成。\n为之非草草，纤悉中度程。\n其香匹幽兰，色不减琼英。\n采采白菊花，亦酌潭水清。\n潭水取之源，择菊废枝茎。\n我将飨明神，乃独以其精。\n千里驰寄公，非将解公酲。\n祝公百年寿，多益不为盈。\n想公初饮时，莹彻颜微赪。\n幽吟倚岩石，缓步睨层城。\n爰闻在阴鹤，载嘆出谷鶑。\n我闻至人心，万物莫足撄。\n存亡漫忧喜，泛然若无情。\n此理公得之，奚藉醪醴并。",
        "dynasty": "宋",
        "collection_info": null
    },
    {
        "title": "方城与君时相别遇雨因寄是诗",
        "author": "彭汝砺",
        "content": "五更赤晴平旦雨，愁云不开风劲怒。\n霰雹夜落大如芋，日月不出愁乌兔。\n兄曰嗟予季行役，道阻且修日云暮。\n泥深一尺水交注，仆肩不任马蹄驻。\n一车十牛不能御，晨征忽忽立乘遽。\n恐汝悲啼不还顾，昔知为快今知误。\n恨不赭阳一月住，人生百年惟所遇。\n曲折万变皆归数，干坤与人同寄寓。\n扰扰眼前皆细故，慎勿动心悲景露。\n九阪王阳犹叱驭，平明天晴卷云雾。\n骅骝安稳行道路，一日千里如跬步。",
        "dynasty": "宋",
        "collection_info": null
    },
    {
        "title": "我行",
        "author": "彭汝砺",
        "content": "我行日不休，行亦读吾书。\n朝为忘机鸥，夜作不瞑鱼。\n日月双跳丸，干坤一蘧庐。\n而吾于其间，扰扰亦自如。",
        "dynasty": "宋",
        "collection_info": null
    },
    {
        "title": "离家",
        "author": "彭汝砺",
        "content": "离家一千里，十日不得书。\n不怨天上鸿，祇恨水中鱼。\n我行谷伯国，明日武侯庐。\n慈亲髮雪白，安否比何如。",
        "dynasty": "宋",
        "collection_info": null
    },
    {
        "title": "游岘首",
        "author": "彭汝砺",
        "content": "去年冬少雪，二月春始晴。\n南游岘首山，东下石头城。\n揉蓝染江水，烂锦贴园英。\n幽亭一杯酒，不用千载名。",
        "dynasty": "宋",
        "collection_info": null
    },
    {
        "title": "叔子祠堂",
        "author": "彭汝砺",
        "content": "不折亭下柏，不采山头石。\n羊公昔兹游，千载人爱惜。\n焚香荐巵酒，一拜三嘆息。\n却泛岘水波，汪洋感余泽。",
        "dynasty": "宋",
        "collection_info": null
    },
    {
        "title": "恒河",
        "author": "彭汝砺",
        "content": "恒河世界浮沤上，漭漭众生久流浪。\n老蚕作茧自纠缠，枯木生虫不相放。\n止止灵泉风震荡，昭昭惠日云遮障。\n却语诸人莫惆怅，烦恼菩提同一相。",
        "dynasty": "宋",
        "collection_info": null
    },
    {
        "title": "舟行",
        "author": "彭汝砺",
        "content": "莫打桨，打桨惊鸿雁，鸿雁不慕鱼虾贱。\n暮宿江湖昼云汉，我不见之其心乱。\n莫鸣桹，鸣桹鸿雁飞。\n鸿雁不是鷄鹜儿，我不见之心孔悲。",
        "dynasty": "宋",
        "collection_info": null
    },
    {
        "title": "送君时",
        "author": "彭汝砺",
        "content": "思亲一日如三岁，去家十舍如万里。\n投明叔也欲别我，枕上闻鷄泪如洗。\n丈夫盖棺事则已，君虽白髮犹壮齿。\n奚惭折腰五斗米，三釜及亲胡不喜。\n弧桑蓬矢射四方，男子生来志如此。",
        "dynasty": "宋",
        "collection_info": null
    },
    {
        "title": "高阳池",
        "author": "彭汝砺",
        "content": "驾言之石城，爰至高阳池。\n是时春始和，池水生渺瀰。\n徒能踌躇顾，不及酩酊归。\n令人忆山翁，倒着白接䍦。",
        "dynasty": "宋",
        "collection_info": null
    },
    {
        "title": "谷隠寺",
        "author": "彭汝砺",
        "content": "楼台寄山巅，屹屹与云齐。\n登临览昭旷，感慨发悲悽。\n西顾隆中庐，北睨汉阴畦。\n愿言脱樊笼，超然此幽栖。",
        "dynasty": "宋",
        "collection_info": null
    },
    {
        "title": "白马寺",
        "author": "彭汝砺",
        "content": "老龙挟神机，变化无拘挛。\n大作四海水，敛为一泓泉。\n白露泛素液，黄金折嘉莲。\n乐哉襄阳人，岁岁无凶年。",
        "dynasty": "宋",
        "collection_info": null
    },
    {
        "title": "春风破穷阴",
        "author": "彭汝砺",
        "content": "春风破穷阴，草木争秀发。\n纷敷作锦绣，晃耀映霜雪。\n我行纵披赏，欲戴羞白髮。\n相看一杯酒，聊以酬佳节。",
        "dynasty": "宋",
        "collection_info": null
    },
    {
        "title": "寄十二十四弟",
        "author": "彭汝砺",
        "content": "有弟有弟各一隅，万里不见徒嗟吁。\n江湖春色又归矣，庭槛花枝还有无。\n欲寄我声无鲤鱼，欲写我恨无酒壶。\n开编一见鹡鸰诗，潸然泪落如真珠。",
        "dynasty": "宋",
        "collection_info": null
    },
    {
        "title": "秋风",
        "author": "彭汝砺",
        "content": "晚来雨霁秋风颠，惊我枕上清昼眠。\n四林荒凉好景气，万里晻霭皆云烟。\n乳鸠深藏叫苦竹，苍鹘欻起摩青天。\n花枝柳叶便凋陨，山上松筠径俨然。",
        "dynasty": "宋",
        "collection_info": null
    },
    {
        "title": "武冈路中",
        "author": "彭汝砺",
        "content": "朝行黄茅冈，暮宿黄茅驿。\n一冈復一冈，冈冈如络绎。\n一驿復一驿，思亲头易白。\n何时自此还，行李兼晨夕。",
        "dynasty": "宋",
        "collection_info": null
    },
    {
        "title": "城东行事去李简夫甚迩可以卜见而俱有往返之禁因戏为歌驰寄",
        "author": "彭汝砺",
        "content": "故人咫尺水东头，我欲见之心悠悠。\n有足欲往不自由，形骸静对鶑花留。\n我思肥陵昔之游，云雾密锁城上楼。\n把酒待月生海陬，月到行午醉未休。\n濡须南池水中洲，脱帽散髮寻渔舟。\n夕阳扶栏持钓鈎，白苹风起寒飕飗。\n别来纷纷几春秋，彼此待尽栖林丘。\n滴泪落水东争流，肺肝虽大不容忧。\n残息乃復如悬疣，得官相望真如囚。\n李夫子，借使復得把酒与子饮，其乐还如昔时不。\n我今鬓髮已丝志已偷，力不能前钝如牛。\n泡浪亦悟吾生浮，尚壮欲以华簪投。\n日月逐逐同传邮，何用自与身为矛。\n我歌草草子须酬，欲读子歌销我愁。",
        "dynasty": "宋",
        "collection_info": null
    },
    {
        "title": "舟过当涂",
        "author": "彭汝砺",
        "content": "悠悠章江柁，復自姑孰北。\n此身与此水，日夜俱无息。\n关关林中鸟，软语如相识。\n杨柳枝叶长，青青祇如昔。\n惟予鬓间髮，种种添新白。\n开尊泛溪水，宛转随山色。\n四方本予志，夷险非我恻。\n挂帆出长江，万里追鹏翼。",
        "dynasty": "宋",
        "collection_info": null
    },
    {
        "title": "阻风饮酒",
        "author": "彭汝砺",
        "content": "繫舟不能前，酌酒聊自慰。\n异乡少亲友，市远无兼味。\n惟兹佳山水，浑浑含正气。\n旁皇无宾主，恣取不为费。\n王事不为缓，简书实吾畏。\n夜晴如何其，呼吏看星纬。",
        "dynasty": "宋",
        "collection_info": null
    },
    {
        "title": "癸未季秋偕子仲都官文渊节推子坚先辈同游东湖分题得东字",
        "author": "彭汝砺",
        "content": "高山据西南，湖水自南东。\n中有避汉人，如彼云中鸿。\n一日克诸己，百世闻其风。\n乐哉今日游，况有贤者同。",
        "dynasty": "宋",
        "collection_info": null
    },
    {
        "title": "和广汉见和东字  其一",
        "author": "彭汝砺",
        "content": "驾言欲何之，于彼湖水东。\n茫洋众游鱼，凌厉一归鸿。\n嚼蕊挹飞泉，解带临清风。\n寄声诗中伯，暇日倘来同。",
        "dynasty": "宋",
        "collection_info": null
    },
    {
        "title": "和广汉见和东字  其二",
        "author": "彭汝砺",
        "content": "出处势不齐，譬若西与东。\n在阴有鸣鹤，渐陆见飞鸿。\n禹稷颜回道，下惠伯夷风。\n故彼孺子者，亦庶与古同。",
        "dynasty": "宋",
        "collection_info": null
    },
    {
        "title": "与宁节推游聘君亭邂逅广汉同游分题得聘字",
        "author": "彭汝砺",
        "content": "汉衰至桓灵，王室既不竞。\n豪杰死党锢，奸嬖偷权柄。\n娟娟彼孺子，德誉南州盛。\n耕稼以自食，羞诣安车聘。\n彼非硁硁者，而欲为奇行。\n未能比禹稷，夫岂惭蘧宁。\n我登斯亭上，悠悠发幽兴。\n高山知仰止，池水不可泳。\n鱼戏芙蓉花，鳬杂参差荇。\n嗟嘆之不足，俛仰成讽咏。",
        "dynasty": "宋",
        "collection_info": null
    },
    {
        "title": "送宁秀才过溪口占",
        "author": "彭汝砺",
        "content": "邂逅吾所乐，爰復惜分携。\n繫帆且少留，聊慰吾所思。\n嗟我行老矣，志意非昔时。\n鬓毛黑如漆，种种今如丝。\n譬如七年牛，力乏气亦衰。\n嗫嚅食青刍，欲往脚自迟。\n爱子齿未壮，骨骼超等夷。\n轩昂宇宙间，万里惟所之。\n举足我即到，宁復论华夷。\n行矣尚勉旃，卒慰吾所期。",
        "dynasty": "宋",
        "collection_info": null
    },
    {
        "title": "沐浴有感",
        "author": "彭汝砺",
        "content": "去垢如去邪，不欲留毫分。\n髮不止一沐，身不止三熏。\n如何迷本原，浴德不自勤。\n区区养樲棘，俯仰愧前闻。",
        "dynasty": "宋",
        "collection_info": null
    },
    {
        "title": "答张天觉学士",
        "author": "彭汝砺",
        "content": "庞藴襄阳老精怪，辛勤欲挟山超海。\n破除枉被马师瞒，扶起頼存灵照在。\n最上一机终不传，喃喃谩自费罗干。\n晚年遭值张居士，冷火寒灰更炽然。",
        "dynasty": "宋",
        "collection_info": null
    },
    {
        "title": "内乡先春",
        "author": "彭汝砺",
        "content": "古寺前无廊，空林中有亭。\n淅水为襟带，萧山作画屏。\n仰高听流水，志体得所宁。\n不能念羁旅，天地俱浮萍。\n举首望飞泉，日暮未肯归。\n夜凉多好风，明月有清辉。\n一举随所之，不如鸿鹄飞。\n思亲泪如雨，有露亦在衣。",
        "dynasty": "宋",
        "collection_info": null
    },
    {
        "title": "久雨",
        "author": "彭汝砺",
        "content": "十日七日雨，十步九步水。\n师徒宿蓁莽，宴坐吾亦耻。\n其谁护封穴，未忍鸟鼠死。\n天意若有谓，无人可言此。",
        "dynasty": "宋",
        "collection_info": null
    },
    {
        "title": "寄定州许资政",
        "author": "彭汝砺",
        "content": "中行耀师宠，北顾宽上忧。\n惠泽苏民瘵，威名闻鬼陬。\n盐梅合调羹，帷幄聊运筹。\n中山想可见，更登城上楼。\n清患在未形，患形其计难。\n父老不言兵，朝廷今久安。\n贵侯弄丝竹，骑士矜绮纨。\n念念须预防，壮士心为寒。\n非公能知微，何敢矢此言。",
        "dynasty": "宋",
        "collection_info": null
    },
    {
        "title": "月夜示子文",
        "author": "彭汝砺",
        "content": "喜见明月到池东，我时独与孤转同。\n山光水色饮不尽，更烦佳木来清风。\n浩歌一声志万里，飞飞欲到蟾蜍宫。\n君家玉琴试借我，为君写尽丝弦中。",
        "dynasty": "宋",
        "collection_info": null
    },
    {
        "title": "招赵温甫饮",
        "author": "彭汝砺",
        "content": "典衫买酒送春归，与春惜别无欢怡。\n穷村荒凉物色薄，肥鸡绿笋皆出雌。\n却思清谈醉我腹，愿君促驾无迟迟。",
        "dynasty": "宋",
        "collection_info": null
    },
    {
        "title": "和蒋深甫雷亭韵",
        "author": "彭汝砺",
        "content": "巉岩巨石藏蛟龙，石破龙归旧迹空。\n风生江面激惊浪，雨歇天涯横断虹。\n高吟独据一老木，远望喜见双飞鸿。\n踪步忽逢溪上叟，忘言疑是渭滨翁。",
        "dynasty": "宋",
        "collection_info": null
    },
    {
        "title": "赋朱令水渠",
        "author": "彭汝砺",
        "content": "宣城貌古心亦老，自夸渠成非草草。\n始挈孤忠犯众仇，此身弃绝甘夷岛。\n异言塞尽流始通，大功成就民斯保。\n天子虚心问民利，利如此渠亦须宝。",
        "dynasty": "宋",
        "collection_info": null
    },
    {
        "title": "谅闇闻笛",
        "author": "彭汝砺",
        "content": "夜闻孤笛城头上，少年侧听成惆怅。\n明月纷纷送忧咽，清风点点来悽怆。\n鼎湖梦短飞不到，苍梧望断目几耗。\n此身犬马贱徒劳，君德岳山崇未报。",
        "dynasty": "宋",
        "collection_info": null
    },
    {
        "title": "积德",
        "author": "彭汝砺",
        "content": "积德由丝毫，扬名满天地。\n古人成之难，今人败之易。\n不知责己重，而独于人备。\n天下此说用，无亦残风谊。\n观物窃有得，作诗聊自志。",
        "dynasty": "宋",
        "collection_info": null
    },
    {
        "title": "有感",
        "author": "彭汝砺",
        "content": "吾身本山林，艰难知备尝。\n天寒负书橐，万里冒雪霜。\n山川风借力，道路泥为浆。\n瘦马鞭不前，悲歌自慨慷。\n今也偶得禄，虽劳庸何伤。\n念尔草野夫，百辈勤送将。\n不惟风雪勤，无乃田畴妨。\n素餐烦尔徒，心颜两愧惶。\n作诗书诸绅，庶几久无忘。",
        "dynasty": "宋",
        "collection_info": null
    },
    {
        "title": "夜登竹亭",
        "author": "彭汝砺",
        "content": "碧玉多朝风，萧洒不及夜。\n沧溟月飞出，碎影如刻画。\n爱君有素节，霜雪不凋谢。\n无言静相对，似欲闻情话。\n城上已三更，欲归犹未罢。",
        "dynasty": "宋",
        "collection_info": null
    },
    {
        "title": "轻舟",
        "author": "彭汝砺",
        "content": "轻舟入深川，钝驹陟高山。\n胡为弃安乐，轻去趋险艰。\n一身事业荒，双亲鬓髮斑。\n思之不远虑，览照胡为颜。",
        "dynasty": "宋",
        "collection_info": null
    },
    {
        "title": "邻鸡",
        "author": "彭汝砺",
        "content": "邻鸡号清晨，客子起长道。\n二仪久风雨，百里生泥潦。\n高山险难登，钝马行欲倒。\n仆劳请休息，西北日尚杲。",
        "dynasty": "宋",
        "collection_info": null
    },
    {
        "title": "寒食",
        "author": "彭汝砺",
        "content": "山川路崎岖，于此遇寒食。\n冒雨虽甚苦，驱车不遑息。\n敌愁酒无功，悦目花少色。\n谁当逆旅思，独任清吟力。",
        "dynasty": "宋",
        "collection_info": null
    },
    {
        "title": "游子",
        "author": "彭汝砺",
        "content": "游子何所之，上下山水中。\n泛滥不繫舟，飘飖孤飞鸿。\n杨朱泣路歧，阮籍悲途穷。\n我志非此流，高吟属春风。",
        "dynasty": "宋",
        "collection_info": null
    },
    {
        "title": "陟山登涧",
        "author": "彭汝砺",
        "content": "此身何时休，终日镇衮衮。\n纔登涧之滨，又陟山之阪。\n仆驽怯负重，马困忧途远。\n道路亦常态，勉旃强餐饭。",
        "dynasty": "宋",
        "collection_info": null
    },
    {
        "title": "偶题",
        "author": "彭汝砺",
        "content": "雝然凤之雏，杰然龙之驹。\n九天无乱云，万里多坦途。\n霜蹄风翮一朝举，疲驽燕雀安能俱。",
        "dynasty": "宋",
        "collection_info": null
    },
    {
        "title": "赠君俞茶盂",
        "author": "彭汝砺",
        "content": "人心一何巧，得泥自山隅。\n运泥置盘中，百转成双盂。\n粹质淹雪霜，清辉夺璠玙。\n精明绝隠匿，洁白无瑕污。\n殷勤持赠君，意似生束刍。",
        "dynasty": "宋",
        "collection_info": null
    },
    {
        "title": "赋刘令公署双头芍药",
        "author": "彭汝砺",
        "content": "花容人所怜，花意我独知。\n雨露三月春，齐荣一纤枝。\n并立无妒心，相逢况芳时。\n长同白日照，不为颠风离。\n世情正暌乖，因赋芍药诗。",
        "dynasty": "宋",
        "collection_info": null
    },
    {
        "title": "自诫",
        "author": "彭汝砺",
        "content": "居方贵由礼，待物当竭诚。\n诚亡鄙虑见，礼去骄心萌。\n曾参日三省，杨子嗟四轻。\n勉旃践此诚，蛮貊犹可行。",
        "dynasty": "宋",
        "collection_info": null
    },
    {
        "title": "寄春卿",
        "author": "彭汝砺",
        "content": "相约童稚间，遂成岁寒图。\n奈何离别多，各自东西隅。\n我心明月轮，子志青松株。\n明月千里光，岂为吴越殊。\n青松四时心，岂为风霜枯。\n相思不相见，作诗报区区。",
        "dynasty": "宋",
        "collection_info": null
    },
    {
        "title": "自谢",
        "author": "彭汝砺",
        "content": "瘠田历水旱，畎亩多荒芜。\n良农为锄耰，不岁成膏腴。\n瘦木僵风雪，枝干皆蟠迂。\n良工试刻斲，不日成盘盂。\n在人虽不肖，蒙教当自殊。\n重念贱子庸，仅同流俗愚。\n学不达本原，行行无廉隅。\n九思失孔戒，三省忘曾模。\n背道而妄行，轻言以招辜。\n一身旅焚巢，众目睽张弧。\n奔驰今逝矣，玷圭可磨乎。\n昼寝过甚微，圣门斥弗诛。\n于今底荒唐，较彼尤昏逾。\n尚頼君子仁，为包小人蒙。\n未即远方屏，止于鸣鼓攻。\n过愆苟不涤，忧虑环无穷。\n归来讼丑迹，自欲鞭微躬。\n父母遣汝来，期尔才德丰。\n亲友壮尔行，思尔事业充。\n不沿仁义流，反扇偷惰风。\n固宜众人归，讵可多雷同。\n犹愿追已往，从此图令终。\n庶几谢颜子，自誓规缪公。\n敢期白日光，重照幽谷中。\n驱除困蒙吝，震荡迷復凶。\n作诗代负荆，鄙诚实悾悾。",
        "dynasty": "宋",
        "collection_info": null
    },
    {
        "title": "衢州道中",
        "author": "彭汝砺",
        "content": "登山復降山，仆膝良已酸。\n出溪復入溪，仆衣未尝干。\n嗟余久羁旅，囊橐亦已殚。\n无食充尔饥，无衣覆尔寒。\n买酒聊一醉，行行莫长嘆。",
        "dynasty": "宋",
        "collection_info": null
    },
    {
        "title": "冬日道中作",
        "author": "彭汝砺",
        "content": "夜卧衾裯单，不敢嗟体寒。\n晨餐蔬食微，不敢嘆腹饥。\n重念饥寒民，亦有甚我身。\n我心若嗟吁，彼俗当何如。",
        "dynasty": "宋",
        "collection_info": null
    },
    {
        "title": "寄宁子文",
        "author": "彭汝砺",
        "content": "相逢一笑东风前，相别一醉昌江边。\n我来西山春正妍，未见君子心欲燃。\n紫泥诏命鼎来矣，黄卷文章宜勉旃。\n题柱相如知有志，着鞭无使祖生先。",
        "dynasty": "宋",
        "collection_info": null
    },
    {
        "title": "送蒋司勋赴河北漕使",
        "author": "彭汝砺",
        "content": "于皇时宋，治定百年。\n朝廷肃雍，以有多贤。\n蒋侯孔硕，克明其德。\n其立嶷嶷，其严翼翼。\n英考是擢，以司邦直。\n彼富贵不仁，人则惮之，侯曰吾治之。\n彼孤有幼，人则侮之，侯曰吾绥之。\n窜逐流落，江湖东南。\n侯曰行哉，义岂吾惭。\n皇帝思之，擢使于闽。\n于淮于江，治绩升闻。\n皇帝曰咨，朕宠尔勤。\n俾相尔攸宜，莫如河朔。\n往都漕事，以谋以度。\n侯拜稽首，受命不敢居。\n言秣其马，言脂其车。\n其马騑騑，虽疾而仪。\n其车轩轩，既博且闲。\n蒋侯归止，觐于天子。\n天子是喜，曰朕有贤卿士。\n明明蒋侯，政事文章。\n以明以将，当至庙堂，奚止河一方。\n汝砺作诗，式赠其行。\n俾人咏歌，以永厥声。",
        "dynasty": "宋",
        "collection_info": null
    },
    {
        "title": "送上官察院归闽中",
        "author": "彭汝砺",
        "content": "南山幽幽，非可陵之丘。\n渊渊其渊，非潢污之泉。\n我徒以趋，君假我以车。\n我泳而游，君载我以舟。\n君行未至，我心非乐。\n君去不迟，如之何勿思。\n是用作歌，以告吾怀。",
        "dynasty": "宋",
        "collection_info": null
    },
    {
        "title": "某偷惰不强日陷罪恶元忠哀怜惷愚未忍诛绝赐诗为戒佩服弗忘韵险且长赓和未逮聊作短句以代负荆",
        "author": "彭汝砺",
        "content": "小人无远虑，苟志怀与安。\n富贵本浮云，百计图一完。\n辰乎来之迟，玩弄如等闲。\n其不为禽狄，不能分寸间。\n故人哀怜之，投以药石言。\n伏读夜达旦，颜汗肌骨寒。\n顾惟壮盛时，气大力亦敦。\n泰山陟其颠，不见宇宙宽。\n荡舟绝溟渤，独自观其澜。\n老大不自强，喑嘿甘素餐。\n更欲盗恩荣，归取妻子欢。\n自非仁人心，孰肯救此患。\n过恶苟容改，勿惮提耳烦。\n将大书诸绅，佩服永弗谖。",
        "dynasty": "宋",
        "collection_info": null
    },
    {
        "title": "蒋颖叔以广陵诗见赠次其韵",
        "author": "彭汝砺",
        "content": "久病乘秋足寒热，欲巢高木藏营窟。\n衰迟不是富贵人，便合买田投印绂。\n荆溪大士简我诗，坐觉闇室阴云披。\n垢尽清明入两目，忧忘喜乐生中脾。\n缄縢扃鐍欲自私，不知半夜扬清辉。\n儿童怪骇私问我，谓予藴玉藏珠颗。\n輶车近说足遐观，烟霞日夜生毫端。\n楼台缥缈云中寺，众马不前君独至。\n却跻双林跋提水，更登百丈大雄山。\n游淮已擅中秋夜，落帽须分九日天。\n茱萸准拟楼头会，终朝把酒千峰对。\n杖藜徙倚望八荒，孤鸿飞出青云外。",
        "dynasty": "宋",
        "collection_info": null
    },
    {
        "title": "拟田园乐  其一",
        "author": "彭汝砺",
        "content": "买田何须近郭，作屋却要依山。\n青松共我终始，白鸟随人往还。",
        "dynasty": "宋",
        "collection_info": null
    },
    {
        "title": "拟田园乐  其二",
        "author": "彭汝砺",
        "content": "春酒家家初熟，春花处处光辉。\n看花更携酒去，酒醉却插花归。",
        "dynasty": "宋",
        "collection_info": null
    },
    {
        "title": "拟田园乐  其三",
        "author": "彭汝砺",
        "content": "步月溪头置酒，野草不妨醉眠。\n百岁独多暇日，万家共乐丰年。",
        "dynasty": "宋",
        "collection_info": null
    },
    {
        "title": "拟田园乐  其四",
        "author": "彭汝砺",
        "content": "山色依云闇淡，溪声潄玉玲珑。\n孤笛醉吹明月，扁舟卧钓秋风。",
        "dynasty": "宋",
        "collection_info": null
    },
    {
        "title": "拟田园乐  其五",
        "author": "彭汝砺",
        "content": "霜寒禾黍初熟，日落牛羊自归。\n乐事须还田舍，浮名不入柴扉。",
        "dynasty": "宋",
        "collection_info": null
    },
    {
        "title": "拟田园乐  其六",
        "author": "彭汝砺",
        "content": "稚子骑牛横笛，老翁置酒高歌。\n算来人生有几，莫问世事如何。",
        "dynasty": "宋",
        "collection_info": null
    },
    {
        "title": "送许屯田",
        "author": "彭汝砺",
        "content": "君尝治浮梁，德爱均父母。\n黎明令一出，百里无敢侮。\n黠吏窜狐鼠，惠爱沾农亩。\n浮梁巧烧瓷，颜色比琼玖。\n因官射利疾，众喜君独不。\n父老争嘆息，此事古未有。\n君尝速我饮，漓薄祇村酒。\n君举长满觞，我畏不濡口。\n京师晚相值，相笑俱老丑。\n我欲提君名，四方为奔走。\n君立掉头去，自谢吾无取。\n移舟去都门，待水三月久。\n不一诣权贵，挂席随南斗。\n庐陵据艰险，狱讼成渊薮。\n君以一目视，无恶亦无苟。\n三年最课上，坐冠江西部。\n我来君及瓜，欲荐嗟掣肘。\n有才使如君，未见终不售。\n即听宣室诏，莫爱潮阳守。",
        "dynasty": "宋",
        "collection_info": null
    },
    {
        "title": "马粹老谒黄龙祖心云得趣向处除烦恼矣因以偈谒之",
        "author": "彭汝砺",
        "content": "门门赵州门，路路曹溪路。\n此间无向背，云何说向趣。\n佛游五浊世，不说无烦恼。\n此心即是佛，云何说除埽。",
        "dynasty": "宋",
        "collection_info": null
    },
    {
        "title": "大暑道中",
        "author": "彭汝砺",
        "content": "高堂卧清风，顾我岂不欲。\n王事不可缓，驱车冒炎酷。\n赤日暴形骸，毛髮几焦秃。\n义命有固然，勤劳不为辱。",
        "dynasty": "宋",
        "collection_info": null
    },
    {
        "title": "小舟过陂口",
        "author": "彭汝砺",
        "content": "轻舟落陂漘，脱去如一叶。\n篙工习欹险，振呼矜巧捷。\n急水生凉风，盛暑熨汗浃。\n涉远虽力壮，临危固心怯。\n不如山居安，魂梦亦妥帖。",
        "dynasty": "宋",
        "collection_info": null
    },
    {
        "title": "大暑息林下",
        "author": "彭汝砺",
        "content": "溪流转东西，日色不可障。\n水风鼓炎热，如坐蒸炊上。\n幽林隤山谷，弛楫没清旷。\n行矣难少留，白云在吾望。",
        "dynasty": "宋",
        "collection_info": null
    },
    {
        "title": "老母德安县君生辰颂时湖南奉使途中作",
        "author": "彭汝砺",
        "content": "有节维冬，有载维春。\n维时斯成，惟诞斯辰。\n妇妾祇祇，儿女诜诜。\n是笑是言，是祝是虔。\n其德维何，维厚之坤。\n其福维何，维北之山。\n嗟尔小子，不克骏奔。\n靡不肃雍，维我母贤。\n无有申之，有永其年。",
        "dynasty": "宋",
        "collection_info": null
    },
    {
        "title": "自勉呈尊叔",
        "author": "彭汝砺",
        "content": "欲成九层台，不敢宁厥居。\n昨朝雨暴至，圮败祇须臾。\n百年养不足，一日毁有余。\n非叔有至言，吾终小人徒。",
        "dynasty": "宋",
        "collection_info": null
    },
    {
        "title": "和君时城上乐字韵",
        "author": "彭汝砺",
        "content": "吾衰寡所欣，惟子足与乐。\n爱君凌云气，更老更充扩。\n危城纵登眺，万里见澄廓。\n中林韵秋风，往往中宫角。\n琼液白玉浆，十分许君酌。\n是非等毫髮，未足烦商搉。\n贪狥终不还，彼哉世人错。",
        "dynasty": "宋",
        "collection_info": null
    },
    {
        "title": "长芦阻风",
        "author": "彭汝砺",
        "content": "纵目江南路，繫船淮上村。\n长芦云作阵，高柳石为根。\n浪逐江风急，潮连海水浑。\n雪霜千骑散，钲鼓万兵屯。\n蒲藻鱼游处，泥沙鸟篆痕。\n参差邻画舫，咫尺想空门。\n贝叶有秘语，韦编无近言。\n漫瞻双去翼，空饰两朱轓。\n好在弥天释，何如炙輠髠。\n浊清罗酒斝，南北看风幡。\n敬信无非事，精微讵可论。\n孤忠天未弃，尚合辱垂恩。",
        "dynasty": "宋",
        "collection_info": null
    },
    {
        "title": "路人有弃其子者因作是诗予时奉使湖外",
        "author": "彭汝砺",
        "content": "彼呱呱者，其孰弃之。\n彼嬛嬛者，其孰收之。\n彼禽何知，能字其雏。\n飞前则顾，饥啄则呼。\n孰谓斯人，禽之不如。\n彼雏之微，皆得所依。\n婉娩其音，婆娑其衣。\n孰谓斯人，乃独无归。\n我号斯言，以告采诗。",
        "dynasty": "宋",
        "collection_info": null
    },
    {
        "title": "和君时弟韵",
        "author": "彭汝砺",
        "content": "流火退缩金盛强，郊原日夜生寒凉。\n梨垂栗皱橙柚香，田家笑语炊黄粱。\n山水秀彻摇秋光，重岩细菊斑斑黄。\n万象呈露无遯藏，时和岁丰辰亦良。\n脂车与子游上方，吐论纵横气轩昂。\n书帙罗列图画张，睥睨孔孟窥虞唐。\n偃息道奥缘禅床，苒苒定看移星霜。",
        "dynasty": "宋",
        "collection_info": null
    },
    {
        "title": "不寐",
        "author": "彭汝砺",
        "content": "吾行不能休，中夜或不寐。\n悠悠此时心，往返徧万类。\n鳏鱼固不瞑，梦蝶亦无事。\n纷纷尔何为，百虑终一致。",
        "dynasty": "宋",
        "collection_info": null
    },
    {
        "title": "和叔宜弟  其一",
        "author": "彭汝砺",
        "content": "悠悠白云飞，戚戚感我情。\n白云行四方，顾我岂惮行。\n投袂起番水，荷担指宜城。\n所怀再踰秋，计以顷刻成。\n远装有书帙，贫囊无金籯。\n马羸半徒步，仆瘦復兼程。\n天寒雪频飞，山阻路少平。\n林端虎豹迹，驿后豺狼声。\n我行有所怀，虽壮如孩婴。\n入门旅愁破，侍席春风生。\n丁宁道怀感，恻怛一坐倾。\n我今授汝记，汝当以孝名。\n孝能事其亲，荣亦及乃兄。\n乃兄久衰矣，山川倦遐征。\n归与治尔田，我归耦而耕。",
        "dynasty": "宋",
        "collection_info": null
    },
    {
        "title": "和叔宜弟  其二",
        "author": "彭汝砺",
        "content": "泪痕如雨欲垂垂，知汝心诚繫綵衣。\n江外若逢鸿雁过，时将音问寄庭帏。",
        "dynasty": "宋",
        "collection_info": null
    },
    {
        "title": "答张知常  其一",
        "author": "彭汝砺",
        "content": "曰归去上凤凰台，已见云中鸣雁来。\n携酒几时窥北海，采兰三月去南陔。\n山间鼠窃不为盗，屋上鹳巢无妄灾。\n但喜朝廷容正直，更须郡守择贤才。",
        "dynasty": "宋",
        "collection_info": null
    },
    {
        "title": "答张知常  其二",
        "author": "彭汝砺",
        "content": "两鬓萧条今更衰，茱萸祇似去年时。\n甘从彭泽渊明醉，未肯牛山丘据悲。\n泛菊想公多乐事，及瓜如我有归期。\n须穿略彴行松径，尚见芙蓉出槿篱。",
        "dynasty": "宋",
        "collection_info": null
    },
    {
        "title": "游西山",
        "author": "彭汝砺",
        "content": "我少及长从公游，我今老矣公白头。\n渊明彭泽不归去，太史周南方滞留。\n爱山兴与精神聚，形骸自笑縻珪组。\n欲骑马去陟彼砠，空羡鸿飞在于渚。\n西山第一列洞天，别有日月无岁年。\n洪崖已成丹竈药，瑶池每赋白云篇。\n嘒嘒蝉噪竹枝露，斑斑豹宿颠崖雾。\n伯兮伯兮归勿遽，人间旱岁须霖雨。\n秋雨辛勤开菊花，春风取次生兰芽。\n我虽调公不敢易，龙驹会去超胡沙。",
        "dynasty": "宋",
        "collection_info": null
    },
    {
        "title": "爱山楼歌",
        "author": "彭汝砺",
        "content": "山隆然兮为屏，楼缥缈兮浮空。\n朝阳起兮辉辉，白云宿兮溶溶。\n乔木兮阴阴，泉飞兮珑珑。\n花香兮春雨，鹤唳兮秋风。\n企望焉兮徜徉，横四海兮无穷。\n气飘浮兮欲仙，嗟势利兮樊笼。\n归去来兮何为，从公游兮山之中。",
        "dynasty": "宋",
        "collection_info": null
    },
    {
        "title": "和彦衡直讲  其一",
        "author": "彭汝砺",
        "content": "日隠天北角，月飞海东头。\n清晖到堂除，转觉夜气幽。\n睥睨天地间，无物奚为忧。",
        "dynasty": "宋",
        "collection_info": null
    },
    {
        "title": "和彦衡直讲  其二",
        "author": "彭汝砺",
        "content": "是身如芭蕉，况復身外名。\n至人本无心，肯为宠辱惊。",
        "dynasty": "宋",
        "collection_info": null
    },
    {
        "title": "和彦衡直讲  其三",
        "author": "彭汝砺",
        "content": "风随月明来，终夜共清白。\n先生静无语，独看庭前柏。\n冠带褫客衣，诗书倦尘迹。\n好风此时来，应与君相识。",
        "dynasty": "宋",
        "collection_info": null
    },
    {
        "title": "和彦衡直讲  其四",
        "author": "彭汝砺",
        "content": "照月槐影碎，吹风柏声繁。\n悠悠此时心，可乐不可言。",
        "dynasty": "宋",
        "collection_info": null
    },
    {
        "title": "使虏有怀",
        "author": "彭汝砺",
        "content": "长年日戏老莱衣，不忍此身终日违。\n今日马头燕北去，不堪频望白云飞。\n白云汝飞去何许，悠悠会到江南路。\n朔风吹洒泪大河，直与波澜竞东注。",
        "dynasty": "宋",
        "collection_info": null
    },
    {
        "title": "芦花",
        "author": "彭汝砺",
        "content": "风起芦花散雪，纷纷故着枯槎。\n晓日曚昽照处，十分认作梅花。",
        "dynasty": "宋",
        "collection_info": null
    },
    {
        "title": "沙柳",
        "author": "彭汝砺",
        "content": "沙陀祇见尘土，柳色如逢故人。\n忆着千条万叶，金明驰道青春。",
        "dynasty": "宋",
        "collection_info": null
    },
    {
        "title": "韩氏周宣王时为侯尝入觐而归显父饯之尹吉甫作诵今司空康国公既老元佑丁卯朝京师戊辰春还许天子赐燕某赋是诗",
        "author": "彭汝砺",
        "content": "在昔韩侯，受命有周。\n绍嗣禹功，以续祖考。\n韩侯入觐，玄衮介圭，有淑其旆。\n韩侯归止，显父是饯。\n笾豆有践，奏鼓衎衎。\n韩侯燕喜，既多受祉。\n施于子孙，为宋柄臣。\n有子且贤，长则上公。\n亦似前人，有赫厥庸。\n公老许田，载见式时。\n朝有大疑，公为蓍龟。\n公去不留，天子是思。\n薄言维之，旟旐有辉。\n都人咸喜，祝之千岁。\n国有元老，邦家是頼。\n康公之德，寅亮孔硕。\n利泽在民，功在社稷。\n孰能诗之，以继韩奕。\n诞发其声，施于罔极。",
        "dynasty": "宋",
        "collection_info": null
    },
    {
        "title": "舟中偶言",
        "author": "彭汝砺",
        "content": "水聚即为沤，沤散还为水。\n祇这聚散中，便是真如理。",
        "dynasty": "宋",
        "collection_info": null
    },
    {
        "title": "和瑛师",
        "author": "彭汝砺",
        "content": "去来的的然，莫道无来去。\n烟萝宝峰境，风月清源路。\n雨涨没沧洲，云归出孤屿。\n风便水亦便，非讼亦非诉。",
        "dynasty": "宋",
        "collection_info": null
    },
    {
        "title": "题本觉庵",
        "author": "彭汝砺",
        "content": "本觉非今觉，今觉如本觉。\n悟得本觉时，非觉非非觉。",
        "dynasty": "宋",
        "collection_info": null
    },
    {
        "title": "皇帝郊祀礼毕诣景灵恭谢次履中学士韵",
        "author": "彭汝砺",
        "content": "黎明驾出告熙成，朝野人呼万岁声。\n日上天门春意近，雪残宫瓦晓寒生。\n六龙宠护随天仗，三爵恩容醉御觥。\n德似丘山纤未报，白头知愧不知荣。",
        "dynasty": "宋",
        "collection_info": null
    },
    {
        "title": "皇帝郊丘从驾次履中学士",
        "author": "彭汝砺",
        "content": "今岁郊丘上始躬，宿斋初出未央宫。\n百年礼乐星辰烂，万国衣冠锦绣中。\n精意与天相应接，人心如水自流通。\n圣时好作休成记，今日谁为太史公。",
        "dynasty": "宋",
        "collection_info": null
    },
    {
        "title": "次韵履中学士宴集英殿",
        "author": "彭汝砺",
        "content": "衮衣玉色殿中央，簪佩参差万翼张。\n和气每窥天一笑，晬容时见日重光。\n九成乐奏蓬山近，百和香焚黼座傍。\n鱼跃鸟飞应自喜，君仁三倍胜岐昌。",
        "dynasty": "宋",
        "collection_info": null
    },
    {
        "title": "次履中学士正月十一日迎驾大庆殿",
        "author": "彭汝砺",
        "content": "瑞雾苍茫杳霭间，迟明催立大庭班。\n禁林草木青春近，秘阁文书白日闲。\n华盖荧煌天帝座，蓬莱缥缈道家山。\n金舆玉乘归何晚，乐奏钧天梦未还。",
        "dynasty": "宋",
        "collection_info": null
    },
    {
        "title": "考试阁下次子由韵",
        "author": "彭汝砺",
        "content": "省曹祇有西曹要，官府无如宪府严。\n国论于今须汲直，人才自昔畏由兼。\n斧斤准拟栋梁得，尘土吁嗟圭璧淹。\n万事调和归适可，诸公闻望在梅盐。",
        "dynasty": "宋",
        "collection_info": null
    },
    {
        "title": "赠去华学士",
        "author": "彭汝砺",
        "content": "射策熙宁第二人，十年青绶困京尘。\n声名未误如椽笔，宠辱何疑是梦身。\n壮志自能探虎穴，危言更看逆龙鳞。\n美才何但膺门客，观国今时正利宾。",
        "dynasty": "宋",
        "collection_info": null
    },
    {
        "title": "岩夫庭佐欲归出长安以诗邀游后圃",
        "author": "彭汝砺",
        "content": "马蹄容易去吾东，行李纷纷计已怱。\n还使寸肠随夜月，不知一泪落春风。\n双飞露草看原鹡，独宿云溪念塞鸿。\n更约藏舟今日饮，百壶清笑慰飘蓬。",
        "dynasty": "宋",
        "collection_info": null
    },
    {
        "title": "奉答诸兄弟诗韵",
        "author": "彭汝砺",
        "content": "饥渴相期侍板舆，途中千万数脂车。\n浮生本自云无定，白髮新来雪不如。\n原上脊令知望汝，洲前鹦鹉看题书。\n愁肠日有平安信，祇问江头双鲤鱼。",
        "dynasty": "宋",
        "collection_info": null
    },
    {
        "title": "得至郢州寄知郡朝议",
        "author": "彭汝砺",
        "content": "襄阳曾赋赠行诗，邂逅扁舟得所期。\n胜迹好寻梅福宅，真游稍记习家池。\n郢中白雪今谁和，汉上仙槎恰是时。\n冰酒直须多准备，寄声先报主人知。",
        "dynasty": "宋",
        "collection_info": null
    },
    {
        "title": "寄和仲",
        "author": "彭汝砺",
        "content": "日月其除如掷梭，老来衰疾转添多。\n苦心不祇荼毒似，短髮无如霜雪何。\n毕竟行藏浑有定，寻常聚散亦非它。\n欲知日暮相思意，牛首山前湖水波。",
        "dynasty": "宋",
        "collection_info": null
    },
    {
        "title": "奉怀深父学士友兄  其一",
        "author": "彭汝砺",
        "content": "泛泛公舟何所之，江湖不似月相随。\n关西夫子吾所畏，河上丈人今所思。\n蓬髮白如相别日，菊花黄似去年时。\n看花欲饮竟无味，不是贫家缺酒巵。",
        "dynasty": "宋",
        "collection_info": null
    },
    {
        "title": "奉怀深父学士友兄  其二",
        "author": "彭汝砺",
        "content": "看山更饱更无厌，野色虽寒亦不嫌。\n风作浪头高突兀，云埋雨脚细廉纤。\n一双远岸钓鱼艇，三尺近村沽酒帘。\n海上浮舟忆彭蠡，门前栽柳旧陶潜。",
        "dynasty": "宋",
        "collection_info": null
    },
    {
        "title": "奉和施禽鱼食復赓一章",
        "author": "彭汝砺",
        "content": "南方有国号清凉，人好禽鱼性亦良。\n在藻日分香积饭，衔花时绕浄明床。\n濠梁孰谓安知乐，大泽吾能不乱行。\n但得养鱼如养己，相濡仍不似相忘。",
        "dynasty": "宋",
        "collection_info": null
    },
    {
        "title": "江上寄广汉屯田丈",
        "author": "彭汝砺",
        "content": "白首扁舟西復东，沧江时对百花丛。\n山光缥缈云霄外，水气溟蒙烟霭中。\n似酒鹅儿随暮雨，于飞燕子语春风。\n一杯欲饮终无绪，想望邻家鹤髮翁。",
        "dynasty": "宋",
        "collection_info": null
    },
    {
        "title": "和瑛师",
        "author": "彭汝砺",
        "content": "江湖日夜着东流，水上干坤一点浮。\n隔浦云山随客步，近村花竹慰人愁。\n同舟自有林宗在，结社还须惠远游。\n酒兴正酣归更懒，坐看凉月上沧洲。",
        "dynasty": "宋",
        "collection_info": null
    },
    {
        "title": "兵部敏叔颁示佳句谨依原韵",
        "author": "彭汝砺",
        "content": "遍瀰川泽压冈峦，万室清明更可观。\n麦上早春谁漏洩，梅边穷腊自凋残。\n阴阳顺适天时好，高下均平地泽宽。\n岁岁丰登今以始，都人切勿怨祁寒。",
        "dynasty": "宋",
        "collection_info": null
    },
    {
        "title": "次去华学士韵",
        "author": "彭汝砺",
        "content": "九衢尘土暴秋阳，宫殿深沉早自凉。\n庭柏染霜千丈碧，篱花着雨一番黄。\n天边河汉波澜阔，海上蓬莱日月光。\n文物岂惟淹汉魏，太平久矣四三皇。",
        "dynasty": "宋",
        "collection_info": null
    },
    {
        "title": "寄君时弟",
        "author": "彭汝砺",
        "content": "日夜风前听好音，书来一读一伤心。\n泪摇眼尾催花发，愁结眉头见雪侵。\n秋径自栽彭泽菊，夜堂时奏武城琴。\n事多不废看书否，白首知君惜寸阴。",
        "dynasty": "宋",
        "collection_info": null
    },
    {
        "title": "送祖道朝奉",
        "author": "彭汝砺",
        "content": "二月同舟出宋都，转头即是十年余。\n可怜老大犹为客，莫怪寻常不作书。\n蜡屐阮孚人不会，鲈鱼张翰子何如。\n寄声莫污清风地，留与先生作隠居。",
        "dynasty": "宋",
        "collection_info": null
    },
    {
        "title": "送吴县丞",
        "author": "彭汝砺",
        "content": "四十青衫似老翁，作官不似作诗工。\n身追鸿鹄云霄外，手缚鲸鲵波浪中。\n俊敏今非无李白，沉深古自有扬雄。\n和声直可奏宗庙，嘆息无人知爨桐。",
        "dynasty": "宋",
        "collection_info": null
    },
    {
        "title": "送叶亨仲",
        "author": "彭汝砺",
        "content": "太学声名二十年，词场少以一当千。\n王良仅可使执辔，祖逖岂容争着鞭。\n文字莫愁蒙醤瓿，功名欲看勒燕然。\n故人相见如相问，为说萧条雪满颠。",
        "dynasty": "宋",
        "collection_info": null
    },
    {
        "title": "四月七日出城西见河中资政侍郎遇中叔联骑入池南门行东北隅以归各赋一首",
        "author": "彭汝砺",
        "content": "一过西城首一迴，经年欲往限尘埃。\n蔷薇露湿春犹在，杨柳烟深晓未开。\n雨后波光浮渤澥，云中山色隠蓬莱。\n与君驰马竞东北，也道曾来池上来。",
        "dynasty": "宋",
        "collection_info": null
    },
    {
        "title": "和美叔学士",
        "author": "彭汝砺",
        "content": "早日清明气鬰葱，翠舆朝出建章宫。\n光回鹭羽云霄外，翠滴荷衣雨露中。\n苦爱平心似崔郾，预愁启事愧山公。\n酬诗自笑才悭涩，不似清微长养风。",
        "dynasty": "宋",
        "collection_info": null
    },
    {
        "title": "和彦常侍郎",
        "author": "彭汝砺",
        "content": "濯濯威灵赫赫光，天颜咫尺在岩廊。\n图功未肯兄三古，较艺何嫌弟寸长。\n鼓舞雷风驰汉诏，昭回云汉见尧章。\n酒樽更有论文乐，一笑令人万事忘。",
        "dynasty": "宋",
        "collection_info": null
    },
    {
        "title": "再和彦常侍郎",
        "author": "彭汝砺",
        "content": "天上九重开禁闼，云间千步见修廊。\n仙源水近漂花急，化国人闲爱日长。\n较艺过旬窥锦绣，赋诗终日听韶章。\n时沾好赐终何报，自许余忠老未忘。",
        "dynasty": "宋",
        "collection_info": null
    },
    {
        "title": "送池须文长官",
        "author": "彭汝砺",
        "content": "龙渊虎穴少穷探，老大生涯一剑镡。\n曲沼鸳鸯多白髮，雕笼鹦鹉久青衫。\n能知令尹三无愠，正似嵇康七不堪。\n见说明朝好天色，鹏程从此稳图南。",
        "dynasty": "宋",
        "collection_info": null
    },
    {
        "title": "刘生适中初业儒稍能文词气勇而不暴甚得乡士人心连蹇不得志以医游四方元佑七年来京师予与乔给事公权丰侍郎相之荐于朝入翰林为医官孙待制传师帅渭辟以从予哀生之志未得而喜其得贤主人以归也作是诗以送之",
        "author": "彭汝砺",
        "content": "短衣瘦马去从军，辛苦知君祇为贫。\n丝绶戏拈五两去，桂华志取一枝春。\n持书关内大丞相，寄语渭滨贤主人。\n种种别时双鬓髮，萧条今日总如银。",
        "dynasty": "宋",
        "collection_info": null
    },
    {
        "title": "送蒋和父赴代州教授",
        "author": "彭汝砺",
        "content": "十年场屋饱声名，落笔从容一坐倾。\n余泽未能沾万物，绪言聊復启诸生。\n青衫簿领当时态，白首诗书足义荣。\n得失已知君不恤，春风谈笑入边城。",
        "dynasty": "宋",
        "collection_info": null
    },
    {
        "title": "丰湖  其一",
        "author": "彭汝砺",
        "content": "漫漫平湖十里赊，南州今作画图夸。\n波澜雨过鱼儿出，草木春归荔子花。\n山近冷光摇几席，地平余润入桑麻。\n使君恩德还如水，长满罗浮十万家。",
        "dynasty": "宋",
        "collection_info": null
    },
    {
        "title": "丰湖  其二",
        "author": "彭汝砺",
        "content": "仙阁玲珑高出云，画桥缥缈浄无尘。\n满分江海千年润，平占蓬瀛十里春。\n照浦蠙珠应自復，随舟鸥鸟会相亲。\n使君爱物能如此，闾巷当时合借恂。",
        "dynasty": "宋",
        "collection_info": null
    },
    {
        "title": "和深父学士",
        "author": "彭汝砺",
        "content": "故人气分比松筠，凌雨霜风转更新。\n暇日莫辞三斗酒，浮云便是百年身。\n今来古往祇如此，弟唱兄酬莫厌频。\n雪霁拥炉须酩酊，月明分手更逡巡。",
        "dynasty": "宋",
        "collection_info": null
    },
    {
        "title": "和侯利建运使朝请",
        "author": "彭汝砺",
        "content": "当年置酒岘山亭，公作新诗我载赓。\n疾病尚怜忧似醉，文章还看美如英。\n伤哉无復老莱戏，久矣不闻韶乐声。\n饥鹄欲飞嗟已老，谬烦江汉借修程。",
        "dynasty": "宋",
        "collection_info": null
    },
    {
        "title": "和通判朝奉宋丈  其一",
        "author": "彭汝砺",
        "content": "尘事如毛日日生，故园久拟问归程。\n飞鹏怒薄扶摇上，病骥饥寻巀嵲行。\n绿野尽头迷汉水，白云深处是樊城。\n私怀借问何其似，祇看摇摇车上旌。",
        "dynasty": "宋",
        "collection_info": null
    },
    {
        "title": "和通判朝奉宋丈  其二",
        "author": "彭汝砺",
        "content": "未忍田间老此生，衰迟已觉怯修程。\n频频彼似鸒斯党，踽踽吾非杕杜行。\n云影昼迷芝岭路，水声夜到凤林城。\n仆夫不见人忧思，未晓匆匆已抗旌。",
        "dynasty": "宋",
        "collection_info": null
    },
    {
        "title": "再呈通判承议  其一",
        "author": "彭汝砺",
        "content": "山边置酒水边行，鱼鸟于人各有情。\n终世果能着几屐，此时聊可濯吾缨。\n启期拍手夸三乐，渔父张颐笑独清。\n四海一舟归未得，低徊长恐负平生。",
        "dynasty": "宋",
        "collection_info": null
    },
    {
        "title": "再呈通判承议  其二",
        "author": "彭汝砺",
        "content": "南头如送北头迎，祇有溪山不世情。\n少日激昂投耒耜，老年辛苦畏簪缨。\n长松根脚龙蛇蛰，老鹤精神玉雪清。\n会得无生浑自足，还容款曲问长生。",
        "dynasty": "宋",
        "collection_info": null
    },
    {
        "title": "呈通判朝奉宋丈  其一",
        "author": "彭汝砺",
        "content": "昨日南阳今淅川，驰驱不敢恨华颠。\n久披褐布是居士，时着斑衣犹少年。\n系屧记寻幽径竹，泛舟忆近碧池莲。\n笑君与我浑相似，目病鳏鳏夜不眠。",
        "dynasty": "宋",
        "collection_info": null
    },
    {
        "title": "呈通判朝奉宋丈  其二",
        "author": "彭汝砺",
        "content": "经时山川浪跋履，半夜衣裳时倒颠。\n尘土最能催白首，风波祇会送流年。\n寂寥彭泽门栽柳，萧洒东林社结莲。\n语及故乡归未得，看云步月欲忘眠。",
        "dynasty": "宋",
        "collection_info": null
    },
    {
        "title": "持正率和中丞诸公喜雨  其一",
        "author": "彭汝砺",
        "content": "昊天旋日照宸忧，灵雨崇朝遍舜州。\n云起山川初一点，水倾河汉欲交流。\n欢愉散入舆人诵，润泽浑供万物求。\n遥想玉山禾粒熟，来仪还见凤凰秋。",
        "dynasty": "宋",
        "collection_info": null
    },
    {
        "title": "持正率和中丞诸公喜雨  其二",
        "author": "彭汝砺",
        "content": "盛德无烦百姓忧，分明灵贶厚齐州。\n精神散接诸天远，润泽横随四海流。\n玉色晬温知有喜，渊衷澄寂本无求。\n史官屡得丰年事，还记熙宁第十秋。",
        "dynasty": "宋",
        "collection_info": null
    },
    {
        "title": "奉寄深之学士子开侍郎",
        "author": "彭汝砺",
        "content": "万国承平道更尊，君王取士夙临轩。\n雕虫立废贾马赋，发策跂闻晁董言。\n兰艾同荣春霭霭，鱼龙欲化海浑浑。\n风流想见东华路，夹道传呼看状元。",
        "dynasty": "宋",
        "collection_info": null
    },
    {
        "title": "时在集英幕中呈诸公学士",
        "author": "彭汝砺",
        "content": "衰病从来饭亦慵，不堪锁宿似南宫。\n夜凉月满重帘外，春雨花开一梦中。\n轩陛直言尊董氏，朝廷故事问胡公。\n文章久怪无新语，议论初欣有古风。",
        "dynasty": "宋",
        "collection_info": null
    },
    {
        "title": "和范学士韵  其一",
        "author": "彭汝砺",
        "content": "大府池台能近郭，邻家花木巧当颜。\n丛篁着雨初成径，巨石浮烟恰是山。\n御气即能驰碧落，战文谁敢敌黄间。\n乐天自得三无愠，易地何殊五不还。",
        "dynasty": "宋",
        "collection_info": null
    },
    {
        "title": "和范学士韵  其二",
        "author": "彭汝砺",
        "content": "先生亡子众推贤，号慕今犹似恸颜。\n西竺尝言空是色，南华亦笑泽藏山。\n由来世事无穷处，毕竟人生在几间。\n看着江流长泛泛，可言逝水不知还。",
        "dynasty": "宋",
        "collection_info": null
    },
    {
        "title": "和范学士韵  其三",
        "author": "彭汝砺",
        "content": "日华苒苒在波澜，水色依依照面颜。\n汉上仙槎浮八月，海中金阙隠三山。\n芙蓉开席成阴处，杨柳维舟倒影间。\n景物向人情不浅，频将风月送公还。",
        "dynasty": "宋",
        "collection_info": null
    },
    {
        "title": "和范学士韵  其四",
        "author": "彭汝砺",
        "content": "清香一炷意超然，万事无缘更动颜。\n野鸟衔花来丈室，烟萝招月出遥山。\n居方不碍游方内，住世还如出世间。\n却笑晚年贪着事，野边湖外夜忘还。",
        "dynasty": "宋",
        "collection_info": null
    },
    {
        "title": "和范学士韵  其五",
        "author": "彭汝砺",
        "content": "南阳五月饱偷安，报政无闻祇汗颜。\n平日髠钳盈狴犴，丰年盗贼出丘山。\n簿书细碎晨昏事，弦诵寂寥庠序间。\n但见颍川多凤集，仍知合浦有珠还。",
        "dynasty": "宋",
        "collection_info": null
    },
    {
        "title": "和范学士韵  其六",
        "author": "彭汝砺",
        "content": "岂有微功答谬恩，尚思荣禄慰慈颜。\n心诚似水知宗海，事责如蚊欲负山。\n资性仅同中以下，行能未及二之间。\n木桃每屈言为赠，祇恐琼瑶未足还。",
        "dynasty": "宋",
        "collection_info": null
    },
    {
        "title": "和范学士韵  其七",
        "author": "彭汝砺",
        "content": "南阳虽好远江干，襄沔归来失病颜。\n雨霁远浮清汉水，云归深见上方山。\n伤心蜀主君臣际，回首庞公父子间。\n薄暮楼头待明月，笛声时见钓舟还。",
        "dynasty": "宋",
        "collection_info": null
    },
    {
        "title": "和范学士韵  其八",
        "author": "彭汝砺",
        "content": "起照青铜已鬓斑，早衰不似旧容颜。\n尘埃苒苒行其野，霜雪纷纷陟彼山。\n稍忆辍耕栖壠上，不堪待罪久行间。\n阳台自笑云无定，华表应疑鹤未还。",
        "dynasty": "宋",
        "collection_info": null
    },
    {
        "title": "和范学士韵  其九",
        "author": "彭汝砺",
        "content": "风雨先催十月寒，顾瞻言迈祇悲颜。\n二天旧泽流淮水，五色新文照楚山。\n我病欲归虏使重，君行合在侍臣间。\n颍川莫厌次公去，宣室方思贾谊还。",
        "dynasty": "宋",
        "collection_info": null
    },
    {
        "title": "和刘舍人",
        "author": "彭汝砺",
        "content": "剪綵微茫比丝髮，雕金焜晃映蝉貂。\n鹓鸾破晓趋丹禁，雨露迎春下九霄。\n花映上尊非索寞，雪侵余鬓自萧条。\n读书终日不知味，恰似在齐闻舜韶。",
        "dynasty": "宋",
        "collection_info": null
    },
    {
        "title": "和执中寄师厚同年  其一",
        "author": "彭汝砺",
        "content": "千载风云庆一逢，枯荣相望百年中。\n雪霜松桧材先老，泥土骅骝路未通。\n颜子奚惭一箪食，阮生不是哭途穷。\n春游取次吟花药，枉负灯窗翰墨功。",
        "dynasty": "宋",
        "collection_info": null
    },
    {
        "title": "和执中寄师厚同年  其二",
        "author": "彭汝砺",
        "content": "日暮相忘城上亭，云深祇见数峰青。\n傅岩可独为霖雨，荀里还归聚德星。\n汉水溯风增浩荡，兰花着雨长芳馨。\n啸吟久不过诸葛，丰度今谁似九龄。",
        "dynasty": "宋",
        "collection_info": null
    },
    {
        "title": "招执中看酴醾",
        "author": "彭汝砺",
        "content": "恰是酴醾初盛时，清香终日在尘衣。\n参差正对金沙拆，散漫更为蝴蝶飞。\n日暖绿云长闇淡，春深白雪更霏微。\n急来相就花前醉，看尽此花春欲归。",
        "dynasty": "宋",
        "collection_info": null
    },
    {
        "title": "寄正夫判官",
        "author": "彭汝砺",
        "content": "数竿严濑钓鱼纶，一幅渊明漉酒巾。\n天上旧传公子贵，汉阴今见丈人真。\n登山临水能胥宇，问舍求田待卜邻。\n欲作独清无已甚，时将数字寄埃尘。",
        "dynasty": "宋",
        "collection_info": null
    },
    {
        "title": "送宗文先辈",
        "author": "彭汝砺",
        "content": "夫子声名二十年，尘埃叹息欲华颠。\n相如旧有凌云赋，靖节今无种秫田。\n南国寂寥归见雁，北风悲壮屡闻蝉。\n思量世事真如幻，合置穷愁顿酒边。",
        "dynasty": "宋",
        "collection_info": null
    },
    {
        "title": "和子仲都官徐孺亭",
        "author": "彭汝砺",
        "content": "已矣斯人不可从，风流今见一亭中。\n云藏洲渚秋长碧，日在波澜晚更红。\n旱岁会为岩际雨，贪夫亦畏海濒风。\n于今未见如公比，嘆息陈蕃榻亦空。",
        "dynasty": "宋",
        "collection_info": null
    },
    {
        "title": "和颖叔寄佛印  其一",
        "author": "彭汝砺",
        "content": "有客寄诗南雍州，清新全占岘山秋。\n官名便据非常宠，文学元居第一流。\n云近蛟龙朝丈室，夜寒星月宿重楼。\n知公有勇断鳌足，到彼不须骑虎头。",
        "dynasty": "宋",
        "collection_info": null
    },
    {
        "title": "和颖叔寄佛印  其二",
        "author": "彭汝砺",
        "content": "忆留铁瓮城经夏，却泛金山寺看秋。\n钟梵去随沧海远，楼台低涌大江流。\n波澜隠约开龙国，烟雾分明见蜃楼。\n他日上方容听法，不应疑我皱眉头。",
        "dynasty": "宋",
        "collection_info": null
    },
    {
        "title": "又寄佛印",
        "author": "彭汝砺",
        "content": "神仙苒苒在蓬壶，更得诗来慰索居。\n天上楼台开佛国，日边香火读天书。\n篮舆独往公今尔，蜡屐他时我亦如。\n彼是此非无足问，悠悠同是一空虚。",
        "dynasty": "宋",
        "collection_info": null
    },
    {
        "title": "途中久雨",
        "author": "彭汝砺",
        "content": "我征徂西今復东，分明身世如飘蓬。\n岁华便是百年半，日气恰当三伏中。\n山谷无情频送雨，园林何事急招风。\n浮生所遇皆知分，未用纷纷论色空。",
        "dynasty": "宋",
        "collection_info": null
    },
    {
        "title": "滩上",
        "author": "彭汝砺",
        "content": "片帆逆水过溪山，吾贱能谙世路难。\n小雨作云迷涧谷，急风吹雪上波澜。\n草根已定春来意，梅蕊犹含腊后寒。\n渐老岂能支道路，扁舟欲去老渔竿。",
        "dynasty": "宋",
        "collection_info": null
    },
    {
        "title": "送正孺",
        "author": "彭汝砺",
        "content": "离筵冰冻樽中酒，行路雪沾身上衣。\n游子思乡梦先到，老人惜别涕交挥。\n昔年终军弃繻去，今日买臣怀绶归。\n昼绣奚为公不乐，祇应愁见白云飞。",
        "dynasty": "宋",
        "collection_info": null
    }
]