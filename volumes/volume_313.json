[
    {
        "uuid": "3d14220508cd7236b3a8e391638c68f5",
        "title": "次韵奉答吉邻机宜",
        "author": "黄庭坚",
        "content": "黠虏乘秋屡合围，上书公独请偏师。\n庭中子弟芝兰秀，塞上威名草木知。\n千里折衝深寄此，三衙虚席看除谁。\n与公相见清班在，仁祖重来筑旧基。",
        "dynasty": "宋",
        "collection_info": null
    },
    {
        "uuid": "ce59a738829b86a284d69dbeda7ee73d",
        "title": "题刘氏所藏展子虔感应观音二首  其一",
        "author": "黄庭坚",
        "content": "人间犹有展生笔，佛事苍茫烟景寒。\n常恐花飞蝴蝶散，明窗一日百回看。",
        "dynasty": "宋",
        "collection_info": null
    },
    {
        "uuid": "1ab8d2287a1b9c620ccc1345a66b7ab4",
        "title": "题刘氏所藏展子虔感应观音二首  其二",
        "author": "黄庭坚",
        "content": "羣盗挽弓江簸船，丹青当在普通前。\n谁能与作赤挽板，老笔犹堪寿百年。",
        "dynasty": "宋",
        "collection_info": null
    },
    {
        "uuid": "d2c42b0dcd40ccedd73aafc48585cebe",
        "title": "李濠州挽词二首  其一",
        "author": "黄庭坚",
        "content": "循吏功名两汉中，平生风义最雍容。\n鱼游濠上方云乐，鵩在承尘忽告凶。\n挂剑自知吾已许，脱骖不为涕无从。\n百年穷达都归尽，淮水空围墓上松。",
        "dynasty": "宋",
        "collection_info": null
    },
    {
        "uuid": "33dac3e1a45ca572760aa1500d69995d",
        "title": "李濠州挽词二首  其二",
        "author": "黄庭坚",
        "content": "礼数最优徐孺子，风流不减谢宣城。\n那知此别成千古，未信斯言隔九京。\n落日松楸阴隧道，西风箫鼓送铭旌。\n善人报施今如此，陇水长寒呜咽声。",
        "dynasty": "宋",
        "collection_info": null
    },
    {
        "uuid": "16817b06a1a62fdcc1b78197f5806727",
        "title": "寄忠玉提刑",
        "author": "黄庭坚",
        "content": "市骨蕲千里，量珠买娉婷。\n驽骀参逸驾，西子泣深屏。\n吾人材高秀，胸次列渭泾。\n严能喜剧部，持节按祥刑。\n萑蒲稍衰息，郡县或空囹。\n读书头愈白，见士眼终青。\n今时斤斧地，虚次待发硎。\n早晚紫微禁，占来有使星。",
        "dynasty": "宋",
        "collection_info": null
    },
    {
        "uuid": "6bb1d833285e64ba397225fe49131e94",
        "title": "次韵元日",
        "author": "黄庭坚",
        "content": "会朝四海登图籍，绛阙清都想盛容。\n春色已知回寸草，霜威从此霁寒松。\n饮如嚼蜡初忘味，事与浮云去绝踪。\n四十九年蘧伯玉，圣人门户见重重。",
        "dynasty": "宋",
        "collection_info": null
    },
    {
        "uuid": "ddd2a89dd65ecc0dda00b1a47bea14c2",
        "title": "题大云仓达观台二首  其一",
        "author": "黄庭坚",
        "content": "戴郎台上镜面平，达人大观因我名。\n何时燕爵贺新屋，唤取竹枝歌月明。",
        "dynasty": "宋",
        "collection_info": null
    },
    {
        "uuid": "4fa57edd11ce3dcad2edc6f1d9649549",
        "title": "题大云仓达观台二首  其二",
        "author": "黄庭坚",
        "content": "瘦藤拄到风烟上，乞与游人眼豁开。\n不知眼界阔多少，白鸟飞尽青天回。",
        "dynasty": "宋",
        "collection_info": null
    },
    {
        "uuid": "5385b6f97ac77406b9d60e7518ee22bd",
        "title": "送曹黔南口号",
        "author": "黄庭坚",
        "content": "摩围山色醉今朝，试问归程指斗杓。\n荔子阴成棠棣爱，竹枝歌是去思谣。\n阳关一曲悲红袖，巫峡千波怨画桡。\n归去天心承雨露，双鱼来报旧宾僚。",
        "dynasty": "宋",
        "collection_info": null
    },
    {
        "uuid": "e05aec8ca8ceb99e5ac56decfbba0e89",
        "title": "十四弟归洪州赋莫如兄弟四章赠行  其一",
        "author": "黄庭坚",
        "content": "恼人自作乐，休休莫莫莫。\n相看将白头，止有不如昨。",
        "dynasty": "宋",
        "collection_info": null
    },
    {
        "uuid": "a6a63d90afaa1f6876e21d1e2464d892",
        "title": "十四弟归洪州赋莫如兄弟四章赠行  其二",
        "author": "黄庭坚",
        "content": "北来哺慈乌，南归护尔雏。\n昨夜云飞雁，相随我不如。",
        "dynasty": "宋",
        "collection_info": null
    },
    {
        "uuid": "0286c419c5686ccf9a047e1b3ea52ed4",
        "title": "十四弟归洪州赋莫如兄弟四章赠行  其三",
        "author": "黄庭坚",
        "content": "志欲收九族，别离乃同生。\n谁能成此意，惟有孔方兄。",
        "dynasty": "宋",
        "collection_info": null
    },
    {
        "uuid": "e92912d6ac78ec5fd36e683966fd83ba",
        "title": "十四弟归洪州赋莫如兄弟四章赠行  其四",
        "author": "黄庭坚",
        "content": "大父无恙时，刻意教子弟。\n归扫松楸下，泪我万里涕。",
        "dynasty": "宋",
        "collection_info": null
    },
    {
        "uuid": "3a28f31894ff913e7637c6eb0b36c82a",
        "title": "以虎臂杖送李任道二首  其一",
        "author": "黄庭坚",
        "content": "走送书堂倚绛纱，瘦藤七尺走惊蛇。\n晴沙每要交头拄，寻徧渔翁野老家。",
        "dynasty": "宋",
        "collection_info": null
    },
    {
        "uuid": "64a412a0b426edd9479e0fc9bd3f800c",
        "title": "以虎臂杖送李任道二首  其二",
        "author": "黄庭坚",
        "content": "未衰筋力先扶杖，能救衰年十二三。\n八百老彭嗟杖晚，可怜矍铄马征南。",
        "dynasty": "宋",
        "collection_info": null
    },
    {
        "uuid": "62f82fafdc9a813616ccb3178a927bc7",
        "title": "题王居士所藏王友画桃杏花二首  其一",
        "author": "黄庭坚",
        "content": "凌云一笑见桃花，三十年来始到家。\n从此春风春雨后，乱随流水到天涯。",
        "dynasty": "宋",
        "collection_info": null
    },
    {
        "uuid": "4e66cc3a8f491dfa387ff81a01f48a9f",
        "title": "题王居士所藏王友画桃杏花二首  其二",
        "author": "黄庭坚",
        "content": "凌云见桃万事无，我见杏花心亦如。\n从此华山图籍上，更添潘阆倒骑馿。",
        "dynasty": "宋",
        "collection_info": null
    },
    {
        "uuid": "fdc3a3c2fa4c329b775f7f376d2a50da",
        "title": "碾建溪第一奉邀徐天隠奉议并效建除体",
        "author": "黄庭坚",
        "content": "建溪有灵草，能蜕诗人骨。\n除草开三径，为君碾玄月。\n满瓯泛春风，诗味生牙舌。\n平斗量珠玉，以救风雅渴。\n定知胸中有，璀璨非外物。\n执虎探虎穴，斩蛟入蛟室。\n破镜挂西南，夜阑清兴发。\n危言诸公上，殊胜弄翰墨。\n成仁冒鼎镬，闻已归谏列。\n收汝救月弓，蛙腹当坼裂。\n开云照四海，黄道行尧日。\n闭门斲车轮，出门同轨辙。",
        "dynasty": "宋",
        "collection_info": null
    },
    {
        "uuid": "6b7b5b687cb680556b5fd2015b5e4824",
        "title": "再作答徐天隠",
        "author": "黄庭坚",
        "content": "建德真乐国，万里渺中州。\n除荡俗氛尽，心如九天秋。\n满船载明月，乃可与同游。\n平生期斯人，共挟风雅辀。\n定知诗客来，夜虹贯斗牛。\n执斧修月轮，炼石补天陬。\n破的千古下，乃可泣曹刘。\n危柱鸣哀筝，知音初见求。\n成功在漏刻，尧舜去共吺。\n收此文章戏，往作活国谋。\n开纳倾万方，皇极运九畴。\n闭姦有要道，新旧随才收。",
        "dynasty": "宋",
        "collection_info": null
    },
    {
        "uuid": "acd29de73103a20b24bd1c799d7e91ec",
        "title": "重赠徐天隠",
        "author": "黄庭坚",
        "content": "建极临万邦，稽古陛下圣。\n除书日日下，有耳家相庆。\n满意见升平，父老扶杖听。\n平生所传闻，似仁祖德性。\n定鼎百世长，橐弓四夷静。\n执事当前朝，官冷殊未称。\n破帽风敧敧，简易不骑乘。\n危颠相扶持，泉石供嘲咏。\n成乐涧阿中，傲世似未敬。\n收潦下秋船，期公拜嘉命。\n开元贞观事，身得见全盛。\n闭门长蓬蒿，或许老夫病。",
        "dynasty": "宋",
        "collection_info": null
    },
    {
        "uuid": "fab56bd621bb85c790e3be0b077b968f",
        "title": "以十扇送徐天隠",
        "author": "黄庭坚",
        "content": "人贫鹅雁聒邻墙，公贫琢诗声绕梁。\n坐客有毡吾不爱，暑榻无扇公自凉。\n党锢诸生尊孺子，建安七人先伟长。\n遣奴送箑非为好，恐有佳客或升堂。",
        "dynasty": "宋",
        "collection_info": null
    },
    {
        "uuid": "67b98ad06888c692dab67b1e54712de5",
        "title": "戏呈田子平六言",
        "author": "黄庭坚",
        "content": "茸割即非茸割，肥羊自是肥羊。\n老夫纔堪一筯，诸生赞咏甘香。\n却叹佳人纤手，晚来应废红妆。\n荆州衣冠千户，厚意独有田郎。",
        "dynasty": "宋",
        "collection_info": null
    },
    {
        "uuid": "347162bbf999f348ba7a7bc72e1b863d",
        "title": "荆州即事药名诗八首  其一",
        "author": "黄庭坚",
        "content": "四海无远志，一溪甘遂心。\n牵牛避洗耳，卧着桂枝阴。",
        "dynasty": "宋",
        "collection_info": null
    },
    {
        "uuid": "17ac65ac13b4c4d9a1dbfee461a6ffd1",
        "title": "荆州即事药名诗八首  其二",
        "author": "黄庭坚",
        "content": "前湖后湖水，初夏半夏凉。\n夜阑乡梦破，一雁度衡阳。",
        "dynasty": "宋",
        "collection_info": null
    },
    {
        "uuid": "bac82732fcd99f3bb8f1146984471ca2",
        "title": "荆州即事药名诗八首  其三",
        "author": "黄庭坚",
        "content": "千里及归鸿，半天河影东。\n家人森户外，笑拥白头翁。",
        "dynasty": "宋",
        "collection_info": null
    },
    {
        "uuid": "62c2a5eb6b4d7d2512fdd8ab1f7976ce",
        "title": "荆州即事药名诗八首  其四",
        "author": "黄庭坚",
        "content": "天竺黄卷在，人中白髮侵。\n客至独扫榻，自然同此心。",
        "dynasty": "宋",
        "collection_info": null
    },
    {
        "uuid": "a08f92494e0994e221779a3e1d81b516",
        "title": "荆州即事药名诗八首  其五",
        "author": "黄庭坚",
        "content": "垂空青幕六，一一排风开。\n石友常思我，预知子能来。",
        "dynasty": "宋",
        "collection_info": null
    },
    {
        "uuid": "69357416d2557022a24f188fdf79e513",
        "title": "荆州即事药名诗八首  其六",
        "author": "黄庭坚",
        "content": "幽涧泉石绿，闭门闻啄木。\n运柴胡奴归，车前挂生鹿。",
        "dynasty": "宋",
        "collection_info": null
    },
    {
        "uuid": "46702d65ded895028301ce1d7e1adbde",
        "title": "荆州即事药名诗八首  其七",
        "author": "黄庭坚",
        "content": "雨如覆盆来，平地没牛膝。\n回望无夷陵，天南星斗湿。",
        "dynasty": "宋",
        "collection_info": null
    },
    {
        "uuid": "7389f6d998a702e4297a26775f88e628",
        "title": "荆州即事药名诗八首  其八",
        "author": "黄庭坚",
        "content": "使君子百姓，请雨不旋復。\n守田意饱满，高壁挂龙骨。",
        "dynasty": "宋",
        "collection_info": null
    },
    {
        "uuid": "678b3aec89b1f1b8b5698e65b38295c0",
        "title": "太平州作二首  其一",
        "author": "黄庭坚",
        "content": "欧靓腰支柳一涡，小梅催拍大梅歌。\n舞余片片梨花雨，奈此当涂风月何。",
        "dynasty": "宋",
        "collection_info": null
    },
    {
        "uuid": "b75ef499c7c4d7502c243bf96dfe8ba9",
        "title": "太平州作二首  其二",
        "author": "黄庭坚",
        "content": "千古人心指下传，杨姝烟月过年年。\n不知心向谁边切，弹尽松风欲断絃。",
        "dynasty": "宋",
        "collection_info": null
    },
    {
        "uuid": "0508013b38eea67dbd315a2196ed9bb3",
        "title": "送昌上座归成都",
        "author": "黄庭坚",
        "content": "昭觉堂中有道人，龙吟虎啸随风云。\n雨花经席冷如铁，一縢日转十二轮。\n宝胜蓬蒿荒小院，埋没酰罗三隻眼。\n箇是江南五味禅，更往参寻莫担板。",
        "dynasty": "宋",
        "collection_info": null
    },
    {
        "uuid": "f7d9711bdbd4c165e8acde802b6f250b",
        "title": "长沙留别",
        "author": "黄庭坚",
        "content": "折脚铛中同淡粥，曲腰桑下把离杯。\n知君不是南迁客，魑魅无情须早回。",
        "dynasty": "宋",
        "collection_info": null
    },
    {
        "uuid": "e7e8e8a59135df0fa4175d19f8499e38",
        "title": "赠花光老",
        "author": "黄庭坚",
        "content": "浙江衲子静无尘，箇箇庄严服饰新。\n何似干明能效古，渠知北斗裏藏身。",
        "dynasty": "宋",
        "collection_info": null
    },
    {
        "uuid": "1562bf064d0f21136ada9d0af9b1d594",
        "title": "题花光老为曾公卷作水边梅",
        "author": "黄庭坚",
        "content": "梅蕊触人意，冒寒开雪花。\n遥怜水风晚，片片点汀沙。",
        "dynasty": "宋",
        "collection_info": null
    },
    {
        "uuid": "3e84a60a56b23f64e2556e7b7d0cfa69",
        "title": "濂溪诗",
        "author": "黄庭坚",
        "content": "溪毛秀兮水清，可饭羹兮濯缨，不渔民利兮又何有于名。\n絃琴兮觞酒，写溪声兮延五老以为寿。\n蝉蜕尘埃兮玉雪自清，听潺湲兮鉴澄明。\n激贪兮敦薄，非青苹白鸥兮谁与同乐。\n津有舟兮荡有莲，胜日兮与客就閒。\n人闻拏音兮不知何处散髮醉，高荷为盖兮倚芙蓉以当伎。\n霜清水寒兮舟着平沙，八方同宇兮云月为家。\n怀连城兮佩明月，鱼鸟亲人兮野老同社而争席。\n白云蒙头兮与南山为伍，非夫人攘臂兮谁余敢侮。",
        "dynasty": "宋",
        "collection_info": null
    },
    {
        "uuid": "ffda0314ee10d17ce99d07036b89a915",
        "title": "牧童",
        "author": "黄庭坚",
        "content": "骑牛远远过前村，吹笛风斜隔壠闻。\n多少长安名利客，机关用尽不如君。",
        "dynasty": "宋",
        "collection_info": null
    },
    {
        "uuid": "8ccc823e60772c80435b6b7c415fd902",
        "title": "送人赴举",
        "author": "黄庭坚",
        "content": "青衫乌帽芦花鞭，送君归去明主前。\n若问旧时黄庭坚，谪在人间今八年。",
        "dynasty": "宋",
        "collection_info": null
    },
    {
        "uuid": "9f649cbf5890f498c3854318bd1161e0",
        "title": "嗣深尚书弟晬日",
        "author": "黄庭坚",
        "content": "骨秀已知骐骥子，性仁端是凤凰雏。\n不腾渥水称神俊，应出岐山作瑞符。\n渐指家人知姓字，试看屏上识之无。\n乃翁断狱多阴德，径往高门待汝车。",
        "dynasty": "宋",
        "collection_info": null
    },
    {
        "uuid": "452dd2cd1831ed072f50ec5a9b8debe9",
        "title": "读谢安传",
        "author": "黄庭坚",
        "content": "倾败秦师琰与玄，矫情不顾驿书传。\n持危又幸桓温死，太傅功名亦偶然。",
        "dynasty": "宋",
        "collection_info": null
    },
    {
        "uuid": "c32a4168b890bef990d91a26dfe14503",
        "title": "酌姨母崇德君寿酒",
        "author": "黄庭坚",
        "content": "日月行当寿星纪，仙人初出阆风时。\n欲将何物献寿酒，天上千秋桂一枝。",
        "dynasty": "宋",
        "collection_info": null
    },
    {
        "uuid": "2cd915d15794fa3af0920504038358a7",
        "title": "谢五开府番罗袄",
        "author": "黄庭坚",
        "content": "迭送香罗浅色衣，着来春色入书帷。\n到家慈母惊相问，为说王孙脱赠时。",
        "dynasty": "宋",
        "collection_info": null
    },
    {
        "uuid": "41020bd0cb44403bf3a3109b6b17b497",
        "title": "杂吟",
        "author": "黄庭坚",
        "content": "城中蛾眉女，珂佩响珊珊。\n鹦鹉花间弄，琵琶月下弹。\n长歌三日绕，短舞万人看。\n未必长如此，芙蓉不耐寒。",
        "dynasty": "宋",
        "collection_info": null
    },
    {
        "uuid": "d4c3d2199d72acc81144c6997a51d985",
        "title": "海棠",
        "author": "黄庭坚",
        "content": "海棠院裏寻春色，日炙蔫红满院香。\n不觉风光都过了，东窗浑为读书忙。",
        "dynasty": "宋",
        "collection_info": null
    },
    {
        "uuid": "131baad5287d0b8aaba7ed71d723ae59",
        "title": "压沙寺梨花",
        "author": "黄庭坚",
        "content": "压沙寺后千株雪，长乐坊前十里香。\n寄语春风莫吹尽，夜深留与雪争光。",
        "dynasty": "宋",
        "collection_info": null
    },
    {
        "uuid": "70c08670a6b84f0b520e6a4ca5a69d1c",
        "title": "和早秋雨中书怀呈张邓州",
        "author": "黄庭坚",
        "content": "喜闻三径被恩书，五马来歌塞里闾。\n天上日清消螮蝀，海滨风静復爰居。\n龟逢衔骨方为鹘，兰不当门亦见锄。\n已发覆盆瞻睿圣，何因犹着故溪鱼。",
        "dynasty": "宋",
        "collection_info": null
    },
    {
        "uuid": "63bf246c4ad01f23827ac5bab1d27a6b",
        "title": "绝句",
        "author": "黄庭坚",
        "content": "富贵功名茧一盆，缲车头绪正纷纷。\n肯寻冷淡做生活，定是着书扬子云。",
        "dynasty": "宋",
        "collection_info": null
    },
    {
        "uuid": "c45e39b3bc58e71a1b4e0120975d933f",
        "title": "临河道中",
        "author": "黄庭坚",
        "content": "村南村北禾黍黄，穿林入坞岐路长。\n据鞍梦归在亲侧，弟妹妇女笑两厢。\n甥侄跳梁暮堂下，惟我小女始扶床。\n屋头扑枣烂盈斗，嬉戏欢争挽衣裳。\n觉来去家三百里，一园兔丝花气香。\n可怜此物无根本，依草着木浪自芳。\n风烟雨露非无力，年年结子飘路傍。\n不如归种秋柏实，他日随我到冰霜。",
        "dynasty": "宋",
        "collection_info": null
    },
    {
        "uuid": "82e947181e9c09663f379fbaaf5b8ef7",
        "title": "和范廉",
        "author": "黄庭坚",
        "content": "一代功名醉，斯人尚独醒。\n风霜寒惨淡，松柏后凋零。\n岁晚虚前席，天涯作使星。\n百城同缓带，列校听横经。\n汲直非刀笔，山翁识宁馨。\n愁思理前语，祠下柳阴庭。",
        "dynasty": "宋",
        "collection_info": null
    },
    {
        "uuid": "dfea4a19c0e1fa7ce98dcb1aa6827674",
        "title": "从舅氏李公择将抵京辅以归江南初自淮之西犹未秋日思归",
        "author": "黄庭坚",
        "content": "归心摇摇若秋带，哀操切切如蝉吟。\n百年双鬓欲俱白，千里一书真万金。",
        "dynasty": "宋",
        "collection_info": null
    },
    {
        "uuid": "bc6d04f04248c4aba389fbfff59a334b",
        "title": "翌日阻雨次前韵",
        "author": "黄庭坚",
        "content": "愁云垂垂雨淫淫，野馆重赋思归吟。\n老农那问客心苦，但喜粟粒如黄金。",
        "dynasty": "宋",
        "collection_info": null
    },
    {
        "uuid": "b2aa742f89b2d41897bb9ea8529186ee",
        "title": "五老亭",
        "author": "黄庭坚",
        "content": "白髮苍髯五老人，德虽不孤世无邻。\n松风忘味同戴舜，梅雨蒙头非避秦。\n筑亭风流二千石，此老入谒官不嗔。\n一樽相对是宾友，学得养生通治民。",
        "dynasty": "宋",
        "collection_info": null
    },
    {
        "uuid": "887af1bae578f8a07cb5a0ee664671d9",
        "title": "答余洪范",
        "author": "黄庭坚",
        "content": "倒海弄明月，伐山茹芝英。\n婆娑一世间，浩荡怀友生。\n佳人貂襜褕，眉宇秋江晴。\n胸怀府万物，器识谢羣英。\n赠我白雪絃，此意少人明。\n别怀数弦望，相思何时平。\n犹忆把樽酒，夜谈尽传更。",
        "dynasty": "宋",
        "collection_info": null
    },
    {
        "uuid": "08ff9d48e75a85bda2e0588e01496a42",
        "title": "即来",
        "author": "黄庭坚",
        "content": "先去岂长别，后来非久亲。\n新坟将旧冢，相次似鱼鳞。\n茂陵谁辨汉，骊山讵识秦。\n千里与昨日，一种併成尘。\n定知今世士，还是昔时人。\n乌用取他骨，復持埋我身。",
        "dynasty": "宋",
        "collection_info": null
    },
    {
        "uuid": "6743d11db2ae7b74210adf7f5c2733a7",
        "title": "奉答固道",
        "author": "黄庭坚",
        "content": "平生湖海鱼竿手，强学来操制锦刀。\n末俗相看终眼白，古人不见想山高。\n未乘春水归行李，傥得閒官去坐曹。\n自是无能欲乐尔，烦君错为叹贤劳。",
        "dynasty": "宋",
        "collection_info": null
    },
    {
        "uuid": "ebe281ecf131bd1d149b70b122748eb8",
        "title": "奉答圣思讲论语长句",
        "author": "黄庭坚",
        "content": "簿领文书千笔秃，公庭嚚讼百虫鸣。\n时从退食须臾顷，喜听邻家讽诵声。\n观海诸君知浩渺，学山他日看崇成。\n暮堂吏退张灯火，抱取鲁论来讲评。",
        "dynasty": "宋",
        "collection_info": null
    },
    {
        "uuid": "1dfc3aab7e192c7e62bdd1e30af04c46",
        "title": "题觉海寺",
        "author": "黄庭坚",
        "content": "炉香滔滔水沈肥，水遶禅床竹遶溪。\n一段秋蝉思高柳，夕阳原在竹阴西。",
        "dynasty": "宋",
        "collection_info": null
    },
    {
        "uuid": "6e6a2083ba9a7dc6854d16bc7fd6ba87",
        "title": "梅花",
        "author": "黄庭坚",
        "content": "障羞半面依篁竹，随意淡妆窥野塘。\n飘泊风尘少滋味，一枝犹傍故人香。",
        "dynasty": "宋",
        "collection_info": null
    },
    {
        "uuid": "01687d5c0708fbe411368b61fa946493",
        "title": "题太和南塔寺壁",
        "author": "黄庭坚",
        "content": "熏炉茶鼎暂来同，寒日鸦啼柿叶风。\n万事尽还杯酒裏，百年俱在大槐中。",
        "dynasty": "宋",
        "collection_info": null
    },
    {
        "uuid": "b1c31d7f44e0fa5239c592dc6a0ae96b",
        "title": "和答君庸见寄别时绝句",
        "author": "黄庭坚",
        "content": "看镜白头知我老，平生青眼为君明。\n舞姝别后閒珠履，已报丝虫网玉笙。",
        "dynasty": "宋",
        "collection_info": null
    },
    {
        "uuid": "bbc13c638fc4529d110c2d75e4e5cdfd",
        "title": "寄刘泗州",
        "author": "黄庭坚",
        "content": "生天生地常为主，此事惟应作者知。\n康济小民归一臂，屈伸由我更由谁。",
        "dynasty": "宋",
        "collection_info": null
    },
    {
        "uuid": "c227206da0a9eaa70db312f70801dd7a",
        "title": "平原郡斋二首  其一",
        "author": "黄庭坚",
        "content": "生平浪学不知株，江北江南去荷锄。\n窗风文字翻叶叶，犹似劝人勤读书。",
        "dynasty": "宋",
        "collection_info": null
    },
    {
        "uuid": "1b87cabcdd865be43f4f9f4c0bcfc5ce",
        "title": "平原郡斋二首  其二",
        "author": "黄庭坚",
        "content": "成巢不处避岁鹊，得巢不安呼妇鸠。\n金钱满地无人费，一斛明珠薏苡秋。",
        "dynasty": "宋",
        "collection_info": null
    },
    {
        "uuid": "9d1b52bceb58d66a68504686144443da",
        "title": "题邢惇夫扇",
        "author": "黄庭坚",
        "content": "黄叶委庭观九州，小虫催女献功裘。\n金钱满地无人费，百斛明珠薏苡秋。",
        "dynasty": "宋",
        "collection_info": null
    },
    {
        "uuid": "1c95d3d4698a4be0ba1cea77121eb98e",
        "title": "绝句赠初和甫",
        "author": "黄庭坚",
        "content": "处士孤怀少往还，平时一刺字多漫。\n能容着帽挥谈拂，可见高人礼数宽。",
        "dynasty": "宋",
        "collection_info": null
    },
    {
        "uuid": "064f27d0ee92643805d0e1c4c4ab67b3",
        "title": "次韵清虚同访李园",
        "author": "黄庭坚",
        "content": "年来高兴满莼丝，寒薄春风骀荡时。\n稍见燕脂开杏萼，已闻香雪烂梅枝。\n老逢乐事心犹壮，病得新诗和更迟。\n何日联镳向金谷，拟追仙翼到瑶池。",
        "dynasty": "宋",
        "collection_info": null
    },
    {
        "uuid": "ca098feab858bbdd51802b7b3affe709",
        "title": "次韵清虚",
        "author": "黄庭坚",
        "content": "地远城东得得来，正如湖畔昔衔杯。\n眼中故旧青常在，鬓上光阴绿不回。\n归去汴桥三鼓月，相思梁苑一枝梅。\n我閒时欲从君醉，为备芳醪更满罍。",
        "dynasty": "宋",
        "collection_info": null
    },
    {
        "uuid": "9b14585ca9a908087cb897a6406f337c",
        "title": "次韵清虚喜子瞻得常州",
        "author": "黄庭坚",
        "content": "喜色侵淫动搢绅，俞音下报谪仙人。\n惊回汝水间关梦，乞与江天自在春。\n罨画初游冰欲泮，浣花何处月还新。\n凉州不是人间曲，伫见君王按玉宸。",
        "dynasty": "宋",
        "collection_info": null
    },
    {
        "uuid": "8d58918a1d32a50097ff0e86892e8fd0",
        "title": "次韵公秉子由十六夜忆清虚",
        "author": "黄庭坚",
        "content": "九陌无尘夜际天，两都风物各依然。\n车驰马逐灯方闹，地静人閒月自妍。\n佛馆醉谈怀旧岁，斋宫诗思锁今年。\n但闻公子微行去，门外骅骝立绣鞯。",
        "dynasty": "宋",
        "collection_info": null
    },
    {
        "uuid": "c83da3faefa493124641a5ee680903cd",
        "title": "访赵君举",
        "author": "黄庭坚",
        "content": "朔风吹雪满都城，晓踏骅骝访玉京。\n相引槽头看春酒，细流三峡夜泉声。",
        "dynasty": "宋",
        "collection_info": null
    },
    {
        "uuid": "66b8eccf0a49b5c8df79c99025db8150",
        "title": "和王明之雪",
        "author": "黄庭坚",
        "content": "金母紫皇开寿域，炼成天地一炉沙。\n千花乱发春无耐，万井交光月未斜。\n贫巷有人衣不纩，北窗惊我眼飞花。\n歌楼处处催沽酒，谁念寒生泣白华。",
        "dynasty": "宋",
        "collection_info": null
    },
    {
        "uuid": "c9920d094a545d1d7177e33ec4db89b7",
        "title": "题子瞻墨竹",
        "author": "黄庭坚",
        "content": "眼入毫端写竹真，枝掀叶举是精神。\n因知幻物出无象，问取人间老斲轮。",
        "dynasty": "宋",
        "collection_info": null
    },
    {
        "uuid": "39dc99dbb9916af29b9c79e15ef01018",
        "title": "观秘阁苏子美题壁及中人张侯家墨迹十九纸率同舍钱才翁学士赋之",
        "author": "黄庭坚",
        "content": "仁祖康四海，本朝盛文章。\n苏郎如虎豹，孤啸翰墨场。\n风流映海岱，俊锋不可当。\n学书窥法窟，当代见崔张。\n银钩刻琬琰，虿尾回缣缃。\n擢登羣玉府，台阁自生光。\n春风吹晓雨，禁直梦沧浪。\n人声市朝远，帘影花光凉。\n秋河湔笔研，怨句挟风霜。\n不甘老天禄，试欲叫未央。\n小臣胆如斗，侏儒俸一囊。\n请提师十万，奉辞问犬羊。\n归鞍饮月支，伏背笞中行。\n人事多乖迕，南迁浮夜航。\n此时调玉烛，日行中道黄。\n柄臣似牛李，倾夺谋未臧。\n鲁酒围邯郸，老龟祸枯桑。\n兼官百郡邸，报赛用岁常。\n招延青云士，共醉椒糈觞。\n俗客避白眼，傲歌舞红裳。\n谤书动宸极，牢户繫桁杨。\n一网收冠盖，九原人走藏。\n庖丁提刀立，满志无四旁。\n论罪等饕餮，囚衣御方良。\n姑苏麋鹿畽，风月在书堂。\n永无湔祓期，山鬼共幽篁。\n万户封侯骨，今成狐兔冈。\n迩来四十年，我亦校书郎。\n雄文终脍炙，妙墨见垣墙。\n高山仰豪气，峥嵘乃不亡。\n张侯开诗卷，词意尚轩昂。\n草书十纸余，雨漏古屋廊。\n诚知千里马，不服万乘箱。\n遂令驾鼓车，此岂用其长。\n事往飞鸟过，九原色莽苍。\n敢告大钧手，才难幸扶将。",
        "dynasty": "宋",
        "collection_info": null
    },
    {
        "uuid": "e4edd68b7d3e11f4fee2baadea1d6549",
        "title": "题文潞公黄河议后",
        "author": "黄庭坚",
        "content": "澶渊不作渡河梁，由是中原府库疮。\n白首丹心一元老，归来高枕梦河隍。",
        "dynasty": "宋",
        "collection_info": null
    },
    {
        "uuid": "3aab3728103543c42d95c227c9004048",
        "title": "题宗室大年画二首  其一",
        "author": "黄庭坚",
        "content": "水色烟光上下寒，忘机鸥鸟恣飞还。\n年来频作江湖梦，对此身疑在故山。",
        "dynasty": "宋",
        "collection_info": null
    },
    {
        "uuid": "44b86b017f9ca7b8261f21b000d7c4d6",
        "title": "题宗室大年画二首  其二",
        "author": "黄庭坚",
        "content": "轻鸥白鹭定吾友，翠柏幽篁是可人。\n海角逢春知几度，卧游到处总伤神。",
        "dynasty": "宋",
        "collection_info": null
    },
    {
        "uuid": "402928556d57ec92580a76c0e5880c92",
        "title": "题燕邸洋川公养浩堂画二首  其一",
        "author": "黄庭坚",
        "content": "萧寺吟双竹，秋醪荐二螯。\n破尘归骑速，横日雁行高。",
        "dynasty": "宋",
        "collection_info": null
    },
    {
        "uuid": "14840d47d8a2a4e428f86d123b873a15",
        "title": "题燕邸洋川公养浩堂画二首  其二",
        "author": "黄庭坚",
        "content": "拥膝度残腊，攀条惊早春。\n陈郎浮竹叶，着我北归人。",
        "dynasty": "宋",
        "collection_info": null
    },
    {
        "uuid": "be062d85c2f6c3d84960c1cc84075845",
        "title": "题刘法直诗卷",
        "author": "黄庭坚",
        "content": "往日刘随州，作诗惊诸公。\n老兵睨前辈，欺诋阮嗣宗。\n才卿望长卿，岁数未三百。\n岂其苗裔耶，诗句侵唐格。\n慨然古人风，乃作逐客篇。\n朝廷重九鼎，政欲多此贤。\n虎豹九关严，漂零落閒处。\n空余三百篇，不随夜台去。",
        "dynasty": "宋",
        "collection_info": null
    },
    {
        "uuid": "10c7001c8e63857879167006d306a6d2",
        "title": "送莫郎中致仕归湖州",
        "author": "黄庭坚",
        "content": "霅上多高士，君今又乞身。\n中年谢事客，白日上昇人。\n静泛苕溪月，閒尝顾渚春。\n滔滔夜行者，能不愧清尘。",
        "dynasty": "宋",
        "collection_info": null
    },
    {
        "uuid": "5dd82b5246d183545f473225127ae796",
        "title": "杂诗",
        "author": "黄庭坚",
        "content": "迷时今日如前日，悟后今年似去年。\n随食随衣随事办，谁知佛印祖师禅。",
        "dynasty": "宋",
        "collection_info": null
    },
    {
        "uuid": "ffdfe7407b7665a6ea6bea16f648b243",
        "title": "明叔惠示二颂  其一",
        "author": "黄庭坚",
        "content": "山川围宴坐，日月转庭隅。\n般若寻常事，如来卧起俱。\n多闻成外道，只是守凡夫。\n欲听虚空教，须弥作鼓桴。",
        "dynasty": "宋",
        "collection_info": null
    },
    {
        "uuid": "eb6243bf827717b95bd8f70a72118427",
        "title": "明叔惠示二颂  其二",
        "author": "黄庭坚",
        "content": "平生讨经论，苦行峻廉隅。\n僞契已无分，买山云自如。\n身为廊庙宰，梦作种田夫。\n欲辨身兼梦，还如鼓与桴。",
        "dynasty": "宋",
        "collection_info": null
    },
    {
        "uuid": "7aac1117e5b09ba945c639cb23fe7099",
        "title": "与黔倅张茂宗",
        "author": "黄庭坚",
        "content": "静居门巷似乌衣，文采风流众所归。\n别乘同来二千石，化民曾寄十三徽。\n寒香亭下方遗爱，吏隠堂中已息机。\n暂与计司参婉画，百城官吏借光辉。",
        "dynasty": "宋",
        "collection_info": null
    },
    {
        "uuid": "e30ec3146450afbffdd903c2b794d2bd",
        "title": "次韵任道雪中同游东皋之作",
        "author": "黄庭坚",
        "content": "四海方嗷嗷，我奔走独劳。\n停舟近北渚，扶杖步东皋。\n霜落瘦石骨，水涨腐溪毛。\n更有山阴兴，能无秦復陶。",
        "dynasty": "宋",
        "collection_info": null
    },
    {
        "uuid": "c514608b5e0d2abf2f06d9afc6a8d783",
        "title": "戏用题元上人此君轩诗韵奉答周彦起予之作病眼空花句不及律书不成字",
        "author": "黄庭坚",
        "content": "此道沈霾多历年，喜君占斗斸龙泉。\n我学渊明贫至骨，君岂有意师无絃。\n潇洒侯王非爵命，道人胸中有水镜。\n霜钟堂下明月前，枝枝雪压如悬磬。\n敝帚不扫舍人门，如愿不谒青洪君。\n来听道人写风竹，手弄霜钟看白云。\n平生窃闻公子旧，今日谁举贾生秀。\n未知束帛何当来，但有一筇相倚瘦。\n欲截老龙吟夜月，无人处为江山说。\n中郎解赏柯亭椽，玉局归时君为传。",
        "dynasty": "宋",
        "collection_info": null
    },
    {
        "uuid": "a2ff861216439e93c1cafe7e60d131e5",
        "title": "和蒲泰亨四首  其一",
        "author": "黄庭坚",
        "content": "我已人间无所用，鬓飘霜雪眼生花。\n东坡兄弟来虽晚，折箭堪除蚀月蛙。",
        "dynasty": "宋",
        "collection_info": null
    },
    {
        "uuid": "de0985ee827f756a53e81e711d5f2d7e",
        "title": "和蒲泰亨四首  其二",
        "author": "黄庭坚",
        "content": "东坡海上无消息，想见惊帆出浪花。\n三十年来世三变，几人能不变鹑蛙。",
        "dynasty": "宋",
        "collection_info": null
    },
    {
        "uuid": "ca0a25fd8ba118c8cdfa131f02085a11",
        "title": "和蒲泰亨四首  其三",
        "author": "黄庭坚",
        "content": "玉座天开旋北斗，清班鸟散落余花。\n有人难立百官上，不为庙中羔兔蛙。",
        "dynasty": "宋",
        "collection_info": null
    },
    {
        "uuid": "65362309580159945e21713b7a4e1692",
        "title": "和蒲泰亨四首  其四",
        "author": "黄庭坚",
        "content": "栽竹养松人去尽，空闻道士种桃花。\n昨来一夜惊风雨，满地残红噪暮蛙。",
        "dynasty": "宋",
        "collection_info": null
    },
    {
        "uuid": "19eaf0cea35e6953b4e1bb4ddb8d7f01",
        "title": "奉谢泰亨送酒",
        "author": "黄庭坚",
        "content": "风扫三峨山外雨，霜摧五柳宅边花。\n非君送酒添秋睡，可耐东池到晓蛙。",
        "dynasty": "宋",
        "collection_info": null
    },
    {
        "uuid": "031dd29c1409b09cd7ccb7af4477482c",
        "title": "和东坡送仲天贶王元直六言韵五首  其一",
        "author": "黄庭坚",
        "content": "仲子霣霜杀草，风流无地寄言。\n王君攀鳞附翼，礼义端能不骞。",
        "dynasty": "宋",
        "collection_info": null
    },
    {
        "uuid": "b4e5ed8cf2be5aef6927bb3f803a2ee8",
        "title": "和东坡送仲天贶王元直六言韵五首  其二",
        "author": "黄庭坚",
        "content": "不怨子堂堂去，盖念君得得来。\n家藏会稽妙墨，晚岁喜识方回。",
        "dynasty": "宋",
        "collection_info": null
    },
    {
        "uuid": "6053743a3d3665be7a90dfad252e9517",
        "title": "和东坡送仲天贶王元直六言韵五首  其三",
        "author": "黄庭坚",
        "content": "两公六字语妙，独我一双眼明。\n笔似出林鸟翼，诗如落涧泉声。",
        "dynasty": "宋",
        "collection_info": null
    },
    {
        "uuid": "ae34d970c11ddbeb83af5a02f6961ec4",
        "title": "和东坡送仲天贶王元直六言韵五首  其四",
        "author": "黄庭坚",
        "content": "老忆夷门老将，当年许我忘年。\n博学似刘子政，清诗如孟浩然。",
        "dynasty": "宋",
        "collection_info": null
    },
    {
        "uuid": "ee7fafb8bc7caa1793638d72f069db1b",
        "title": "和东坡送仲天贶王元直六言韵五首  其五",
        "author": "黄庭坚",
        "content": "天子文明浚哲，今年不次用人。\n九原埋此佳士，百草无情自春。",
        "dynasty": "宋",
        "collection_info": null
    },
    {
        "uuid": "287038eb51466570ec7ba02e320f9511",
        "title": "元师自荣州来追送余于泸之江安绵水驿因復用旧所赋此君轩诗韵赠之并简元师法弟周彦公",
        "author": "黄庭坚",
        "content": "岁行辛巳建中年，诸公起废自林泉。\n王师侧闻陛下圣，抱琴欲奏南风絃。\n孤臣蒙恩已三命，望尧如日开金镜。\n但忧衰疾不敢前，眼前黑花耳闻磬。\n岂如道人山绕门，开轩友此岁寒君。\n能来作诗赏劲节，家有晓事扬子云。\n箨龙森森新间旧，父翁老苍孙子秀。\n但知战胜得道肥，莫问无肉令人瘦。\n是师胸中抱明月，醉翁不死起自说。\n竹影生凉到屋椽，此声可听不可传。",
        "dynasty": "宋",
        "collection_info": null
    },
    {
        "uuid": "81389cfc5714c1281a9961a5f7f1387d",
        "title": "木龟亭留题",
        "author": "黄庭坚",
        "content": "南台西路木龟坊，乃是灵蛙赑屃藏。\n从此改名杉蚵蚾，恐来吞月直须防。",
        "dynasty": "宋",
        "collection_info": null
    },
    {
        "uuid": "3b2eae83d6356bbf5ac064601407dadf",
        "title": "题罗公山古柏庵二首  其一",
        "author": "黄庭坚",
        "content": "尘埃奔走尚飘蓬，想听庵头老柏风。\n会向天阶乞衰晚，住庵长作主人翁。",
        "dynasty": "宋",
        "collection_info": null
    },
    {
        "uuid": "20ebeea2e43272a8417de96a8284efd6",
        "title": "题罗公山古柏庵二首  其二",
        "author": "黄庭坚",
        "content": "千年鹿死尚精神，睡足苍龙半屈伸。\n百年妖狐住不得，箇中曾卧谪仙人。",
        "dynasty": "宋",
        "collection_info": null
    },
    {
        "uuid": "85105026e083d03b5cdb86c103ca4a59",
        "title": "书东坡画郭功父壁上墨竹",
        "author": "黄庭坚",
        "content": "郭家髹屏见生竹，惜哉不见人如玉。\n凌厉中原草木春，岁晚一棋终玉局。\n巨鳌首戴蓬莱山，今在琼房第几间。",
        "dynasty": "宋",
        "collection_info": null
    },
    {
        "uuid": "218419095498e445d7dc89d41e1245ce",
        "title": "史天休中散挽词",
        "author": "黄庭坚",
        "content": "光禄九男君独秀，赋名几与景仁班。\n淹留州县看恬默，出入风波笑险艰。\n遗爱蜀中三郡有，退身林下十年閒。\n山川英气消磨尽，昨日华堂作土山。",
        "dynasty": "宋",
        "collection_info": null
    },
    {
        "uuid": "f3e952454d2e8c75028bcf8afee3a536",
        "title": "宋夫人挽词",
        "author": "黄庭坚",
        "content": "往岁涂宫暗碧纱，倾城出祖路人嗟。\n松柟峰下迁华寝，雪月光中咽晓笳。\n有子今为二千石，同州才数两三家。\n儿孙满地厥衣举，不见归时桃李华。",
        "dynasty": "宋",
        "collection_info": null
    },
    {
        "uuid": "ad62dc1c7d0d731cdeb84997b54c524d",
        "title": "赠法轮齐公",
        "author": "黄庭坚",
        "content": "法轮法眷有齐公，曾探斑斑虎穴中。\n不必老夫亲到也，自然千里便同风。",
        "dynasty": "宋",
        "collection_info": null
    },
    {
        "uuid": "e142d1b8e3a0fc78f217340c711f9db4",
        "title": "赠益阳成之主簿  其一",
        "author": "黄庭坚",
        "content": "两祖门中种阴德，名塞四海世有人。\n诸儿莫断诗书种，解有无双耸搢绅。",
        "dynasty": "宋",
        "collection_info": null
    },
    {
        "uuid": "17ee767f6c886e7fedb91404e2c609f5",
        "title": "赠益阳成之主簿  其二",
        "author": "黄庭坚",
        "content": "人间卿相何足道，胸次诗书要不忘。\n男儿邂逅起屠钓，何如林下日月长。",
        "dynasty": "宋",
        "collection_info": null
    },
    {
        "uuid": "88280fa2f296c0ac83cbe9b3c45142c9",
        "title": "题李亮功家周昉画美人琴阮图",
        "author": "黄庭坚",
        "content": "周昉富贵女，衣饰新旧兼。\n髻重髮根急，妆薄无意添。\n琴阮相与娱，听絃不观手。\n敷腴竹马郎，跨马欲折柳。",
        "dynasty": "宋",
        "collection_info": null
    },
    {
        "uuid": "04bd8073fc1ede4728cce3d50c718521",
        "title": "信中远来相访且致今岁新茗又枉任道寄佳篇復次韵呈信中兼简任道",
        "author": "黄庭坚",
        "content": "安坐一柱观，立遣十年劳。\n玄圭于我厚，千里来江皋。\n松风转蟹眼，乳花明兔毛。\n何如浮大白，一举醉陶陶。",
        "dynasty": "宋",
        "collection_info": null
    },
    {
        "uuid": "49e9b7a356cc2e6d68966c6ef55c6263",
        "title": "和柳子玉官舍十首 心适堂",
        "author": "黄庭坚",
        "content": "一屏一榻无俗尘，左置枯桐右开易。\n重门不闭谁往还，明月清风是相识。",
        "dynasty": "宋",
        "collection_info": null
    },
    {
        "uuid": "446e8f468c2efb0ed994d43363a58341",
        "title": "和柳子玉官舍十首 思山斋",
        "author": "黄庭坚",
        "content": "吴儿心着吴山深，满目终南不开慰。\n有时蝉蜕书几边，梦到五湖千里外。",
        "dynasty": "宋",
        "collection_info": null
    },
    {
        "uuid": "881cf676d72f3e14f581c12a3199a8fd",
        "title": "和柳子玉官舍十首 小池",
        "author": "黄庭坚",
        "content": "清泉数斛关幽事，生见镜中鱼往来。\n浮萍蚀尽秋月面，霜为一磨如匣开。",
        "dynasty": "宋",
        "collection_info": null
    },
    {
        "uuid": "520abf6fb30e26c7f99b4d3cb147dfc0",
        "title": "和柳子玉官舍十首 土榻",
        "author": "黄庭坚",
        "content": "榻前鼓吹蛙一部，榻上古木吟风雨。\n客来相倚竹根眠，免令不解陈登去。",
        "dynasty": "宋",
        "collection_info": null
    },
    {
        "uuid": "5aa64af562f323b66149abd12319f3a0",
        "title": "和柳子玉官舍十首 怪石",
        "author": "黄庭坚",
        "content": "山阿有人着薜荔，庭下缚虎眠莓苔。\n手磨心语知许事，曾见汉唐池馆来。",
        "dynasty": "宋",
        "collection_info": null
    },
    {
        "uuid": "9012976029399315fc03fde1bdba8969",
        "title": "和柳子玉官舍十首 茴香",
        "author": "黄庭坚",
        "content": "邻家争插红紫归，诗人独行齅芳草。\n丛边幽蠹更不凡，蝴蝶纷纷逐花老。",
        "dynasty": "宋",
        "collection_info": null
    },
    {
        "uuid": "5e94d63d7c2a05a43aea3bca86c864b3",
        "title": "和柳子玉官舍十首 蜜蜂",
        "author": "黄庭坚",
        "content": "秋成想见香租人，菊露风胶蜜几脾。\n日日山童扫红叶，蜂衙知是主人归。",
        "dynasty": "宋",
        "collection_info": null
    },
    {
        "uuid": "1cefa1d1b81194c43020578acef3eab1",
        "title": "和柳子玉官舍十首 芭蕉",
        "author": "黄庭坚",
        "content": "有底春风能好事，解持刀尺翦青天。\n知君新得草书法，旋卷碧云供小笺。",
        "dynasty": "宋",
        "collection_info": null
    },
    {
        "uuid": "b10a09a5f13a53d568fe425d12eb228f",
        "title": "流水  其一",
        "author": "黄庭坚",
        "content": "一溪之水，可涉而航。\n人不我直，我犹力行。",
        "dynasty": "宋",
        "collection_info": null
    },
    {
        "uuid": "65003e4e4f79a90e0b04bac42be296d8",
        "title": "流水  其二",
        "author": "黄庭坚",
        "content": "一溪之水，不杠而涉。\n濡首中流，汝嗟何及。",
        "dynasty": "宋",
        "collection_info": null
    },
    {
        "uuid": "8b85c7b89d40f8ba3888284c385f28bc",
        "title": "流水  其三",
        "author": "黄庭坚",
        "content": "汤汤流水，可以休兮。\n嗟行之人，则濯足兮。",
        "dynasty": "宋",
        "collection_info": null
    },
    {
        "uuid": "5283516a49729f9346ef27476ff99ddb",
        "title": "虎号南山  其一",
        "author": "黄庭坚",
        "content": "虎号南山，北风雨雪。\n百夫莫为，其下流血。\n相彼暴政，几何不虎。\n父子相戒，是将食汝。",
        "dynasty": "宋",
        "collection_info": null
    },
    {
        "uuid": "a228ebb7aefd6ff83a4f0ac03522d1a9",
        "title": "虎号南山  其二",
        "author": "黄庭坚",
        "content": "伊彼大吏，易我鳏寡。\n矧彼小吏，取桎梏以舞。\n念昔先民，求民之瘼。\n今其病之，言置于壑。",
        "dynasty": "宋",
        "collection_info": null
    },
    {
        "uuid": "a09ac2e7cba0ebbe859d248c1d77137d",
        "title": "虎号南山  其三",
        "author": "黄庭坚",
        "content": "出民于水，惟夏伯禹。\n今俾我民，昏垫平土。\n岂弟君子，伊我父母。\n不念赤子，今我何怙。\n呜呼旻天，如此罪何苦。",
        "dynasty": "宋",
        "collection_info": null
    },
    {
        "uuid": "fa98f0086bd35b40f93580c4b0655975",
        "title": "采菊  其一",
        "author": "黄庭坚",
        "content": "南山有菊，于采其英。\n谁从汝往，视我惸惸。\n伊时之人，谁适有比。\n不与我谋，不知其已。",
        "dynasty": "宋",
        "collection_info": null
    },
    {
        "uuid": "c275717c101ca392726e0237e991af80",
        "title": "采菊  其二",
        "author": "黄庭坚",
        "content": "薄言采之，遵彼山曲。\n汝来迟迟，去我何速。\n伊时之人，谁适与同。\n不与我好，殆其觏凶。",
        "dynasty": "宋",
        "collection_info": null
    },
    {
        "uuid": "379152ff14f33d12aaaabfdf19bfa259",
        "title": "采菊  其三",
        "author": "黄庭坚",
        "content": "江汉滔滔，有楫有杭。\n谁以济此，中流且风。\n嗟尔君子，时处时默。\n微云反覆，无伤尔足。",
        "dynasty": "宋",
        "collection_info": null
    },
    {
        "uuid": "5b9560f817d15d8f10ff0f01dab05fe9",
        "title": "新凉示同学",
        "author": "黄庭坚",
        "content": "西风先自无消息，忽上青林报秋色。\n天高月明露泥泥，团扇已从蛛网织。\n蛩螀何苦不自聊，入我夜床鸣唧唧。\n似言冰雪催授衣，今者不乐君髮白。\n春深花落病在床，永夏过眼等虚掷。\n卷帘昨暮得新凉，空堂呼灯照几席。\n岂无熟书试一读，欲似平生不相识。\n今日明日相寻来，百年青天过鸟翼。\n夜阑叹息仰屋梁，废弃寝膳思无益。\n吾徒奈何纵嫚游，君不见禹重寸阴轻尺璧。",
        "dynasty": "宋",
        "collection_info": null
    },
    {
        "uuid": "41fa63d3644851682da3acaad0b90a3c",
        "title": "宿山家效孟浩然",
        "author": "黄庭坚",
        "content": "秋阳沈山西，委照藩落下。\n雾连云气平，蒙蒙翳中野。\n空村晚无人，一二小蜗舍。\n老翁止客宿，乔木縻我马。\n松炉依稀烟，槁竹照清夜。\n幽泉抱除鸣，生涯渺潇洒。\n翁家炊黄粱，杀鸡延食罢。\n问余所从谁，庸讵学丘也。\n投身解世纷，耻问老农稼。\n予生久邅回，百累未一谢。\n斑斑吾亲髮，弟妹逼婚嫁。\n无以供甘旨，何缘敢闲暇。\n安得释此悬，相从老桑柘。",
        "dynasty": "宋",
        "collection_info": null
    },
    {
        "uuid": "3db091f56de3bf5f37bba917397065b7",
        "title": "病懒",
        "author": "黄庭坚",
        "content": "病懒不喜出，收身卧书林。\n纵观百家语，浩渺半古今。\n空蒙象外意，高大且闳深。\n闻有居覆盆，岂能逃照临。\n一马统万物，八还见真心。\n乃知善琴瑟，先欲绝絃寻。",
        "dynasty": "宋",
        "collection_info": null
    },
    {
        "uuid": "0bcb21d68d57d83dd20c9779befa621f",
        "title": "宿灵汤文室",
        "author": "黄庭坚",
        "content": "临池濯吾足，汲水濯吾缨。\n尘埃一谢去，神与体俱清。\n月明渐映檐东出，置枕东床夜萧瑟。\n更无俗物败人意，唯有清风入吾室。",
        "dynasty": "宋",
        "collection_info": null
    },
    {
        "uuid": "2354ca4c114b3df60e9c16817fffd842",
        "title": "戏赠诸友",
        "author": "黄庭坚",
        "content": "驽骀无长涂，一月始千里。\n骅骝嘶清风，祇在一日耳。\n诗酒废书史，诸友勿自疑。\n宁为驽骀懒，当效骅骝嘶。\n疏水必有源，析薪必有理。\n不须明小辨，所贵论大体。\n生死命有制，富贵天取裁。\n傥能领真意，何有于我哉。\n讨论销白日，圣知在黄卷。\n自此宜数来，作诗情缱绻。",
        "dynasty": "宋",
        "collection_info": null
    },
    {
        "uuid": "5a2a0de118eb8bd8f38b38f76faa19e6",
        "title": "午寝",
        "author": "黄庭坚",
        "content": "读书常厌烦，燕处意坐驰。\n动静两不适，尘劳败天倪。\n目昏生黟花，耳聩喧鼓鼙。\n沈忧愁五神，倦剧委四支。\n不聊终日堪，况乃久远期。\n投书曲肱卧，天游从所之。\n是身入华胥，彷佛胜初时。\n春蚕眠巨箔，夏蜩化枯枝。\n今之隠几者，岂有异子綦。\n觉寐须臾閒，良亦休我疲。\n乃知大觉梦，盖此德之归。\n谁为今日是，二十二年非。",
        "dynasty": "宋",
        "collection_info": null
    },
    {
        "uuid": "68a8fd810cc47cc3c556dc3057cb24e2",
        "title": "题徐氏姑寿安君寿梅亭",
        "author": "黄庭坚",
        "content": "大鶵衔枚来作亭，小鶵衔实来种花。\n两鶵反哺声查查，慈乌髮白尔成家。\n梅梁丹青射寒日，梅英飞雪点亲髮。\n二鶵同味如春酒，寿亲一笑宜长久。\n金玉满堂空尔为，有亲举酒世上稀。\n生育劬劳安可报，折梅倾酒着斑衣。",
        "dynasty": "宋",
        "collection_info": null
    },
    {
        "uuid": "74455b41679fba260a280abba6a2b13f",
        "title": "次韵叔父台源歌",
        "author": "黄庭坚",
        "content": "吾家叔度天与闲，晚喜着书如漆园。\n台平旧基水发源，但闻淙淙下林峦。\n一朝斩木见万象，吞若云梦胸中宽。\n漱涤泥沙出山骨，混沌凿窍物状完。\n茶甘酒美汲双井，鱼肥稻香派百泉。\n暑风披襟着菡萏，夜月洗耳听潺湲。\n时从甥侄置樽俎，此地端正朝诸山。\n除书谤书两不到，紫烟白云深锁关。\n乡人讼争请来决，到门怀惭相与还。\n呼儿理琴荡俗气，果在巢由季孟间。",
        "dynasty": "宋",
        "collection_info": null
    },
    {
        "uuid": "c17f6c1b47042037d6e9deee298ccfcd",
        "title": "息暑岩",
        "author": "黄庭坚",
        "content": "水墨古画山石屏，雷起龙蛇枯木藤。\n石囊嵌空自宫室，六月卷簟来曲肱。\n松风琴瑟心可写，水寒瓜李嚼明冰。\n却登夏畦视耘耔，烘颜炙背栖苍蝇。\n闻道九衢尘作雾，乌靴席帽如馈蒸。\n归尝玉粒不敢饱，高车驷马何能乘。",
        "dynasty": "宋",
        "collection_info": null
    },
    {
        "uuid": "ea68a000187ea0f3fb4d05efed373206",
        "title": "博山台",
        "author": "黄庭坚",
        "content": "宫亭只说香炉峰，此地今见博山台。\n紫烟孤起丽朝日，定是海山飞得来。\n化工造物能神奇，不必惊世出蓬莱。\n千年隠沦被昭洗，博山我劝尔一杯。\n先生髮白足力强，遥思秋风醉几回。\n童儿数修扫洒职，莫使石面霑尘埃。",
        "dynasty": "宋",
        "collection_info": null
    },
    {
        "uuid": "87bc91c47293113497c02ff80914d7b2",
        "title": "浔阳江口阻风三日",
        "author": "黄庭坚",
        "content": "枯桑最知天风高，旅人更觉时序迫。\n去年解官出北门，犹缆江船依贾客。\n狙公七芧富贵天，喜四怒三俱可怜。\n湖口县前教战鼓，声到浔阳渡头船。",
        "dynasty": "宋",
        "collection_info": null
    },
    {
        "uuid": "0d2cc887557998bcff476fac69d7ef09",
        "title": "过百里大夫冢",
        "author": "黄庭坚",
        "content": "行客抱忧端，况復思古人。\n何年一丘土，不见石麒麟。\n断碑略可读，大夫身霸秦。\n虞公纳垂棘，将军西问津。\n安知五羊皮，自粥千金身。\n末俗工媒糵，浮言妬道真。\n幸逢孟轲赏，不愧微子魂。",
        "dynasty": "宋",
        "collection_info": null
    },
    {
        "uuid": "2ff985e674fd96f44a9df1188e9fdd50",
        "title": "蒲城道中寄怀伯氏",
        "author": "黄庭坚",
        "content": "北征无百里，日力不暇给。\n山重鸟影尽，露下月华湿。\n寒忆共被眠，屡成回马立。\n岂如同巢鸟，莫夜得安集。",
        "dynasty": "宋",
        "collection_info": null
    },
    {
        "uuid": "4a46203ea599986edbd52d2f90af8d49",
        "title": "舟子",
        "author": "黄庭坚",
        "content": "黄须客子居水滨，水行水宿忘冬春。\n莽渺三江五湖外，短船无地不知津。\n弓弯夜月射鸣雁，舷繫晓风歌采苹。\n时望青旗沽白酒，醉煮白鱼羹紫莼。\n平生未识州县路，鸥鸟蒹葭成四邻。\n市人诱我利三倍，辍棹一出几危身。\n古来有道处渔钓，岂与荷担为儓臣。\n欲论旧业谁知者，满地车轮来往尘。\n言归明月沧波上，依旧操舟妙若神。",
        "dynasty": "宋",
        "collection_info": null
    },
    {
        "uuid": "efe5e48a9ea9cbe3205f4c09bdbd91a7",
        "title": "思贤",
        "author": "黄庭坚",
        "content": "杨家事业绝当时，百家疏通问不疑。\n高文大册书鸿烈，润色论思禁林杰。\n堂堂司直社稷臣，谏有用否不辱身。\n劲气坐中掩虎口，忠言天上婴龙鳞。\n忍能持禄保卒岁，归去求田问四邻。\n今时此事久索漠，吾恐九原公可作。\n我来回首行路难，城郭参差夕照閒。\n风急饥乌噪乔木，孤坟牢落具茨山。",
        "dynasty": "宋",
        "collection_info": null
    },
    {
        "uuid": "21767b750e7a05bb941ed478f8b08976",
        "title": "漫尉",
        "author": "黄庭坚",
        "content": "豫章黄鲁直，既拙又狂痴。\n往在江湖南，渔樵乃其师。\n腰斧入白云，挥车棹清溪。\n虎豹不乱行，鸥鸟相与嬉。\n遇人不崖异，顺物无瑕疵。\n不知爱故厌，不悔为人欺。\n晨朝常漫出，莫夜亦漫归。\n漫尉叶公城，漫抚病余黎。\n不纂非己事，不趋非吾时。\n人駡狂痴拙，鲁直更喜之。\n或请陈漫尉，寿尉蒲萄巵。\n酒行激懦气，攘袂起哨规。\n君子守一官，乌肯苟简为。\n奈何如秋葭，信狂风离披。\n漫行恐污德，漫止将败机。\n漫默买猜谤，漫言来诟讥。\n漫尉谢答客，愿客深长思。\n漫行无轨躅，漫止无馽鞿。\n漫默怨者寡，漫言知者希。\n吾生漫叟后，不券与之齐。\n于戏独如子，因使目为眉。\n强颜不计返，干坤一酰鸡。\n昆崙视糟垤，既化不自知。\n悔吝虽万涂，直道甚坦夷。\n覆辙索孤竹，奔车求仲尼。\n以旌招虞人，贱者不肯尸。\n玉润安可涸，日光安可缁。\n斯言出繫表，当以罔象窥。\n赋分有自然，那用时世移。\n吾漫诚难改，尽醉不敢辞。",
        "dynasty": "宋",
        "collection_info": null
    },
    {
        "uuid": "dd643f1e886223e3c1104197c3089f6d",
        "title": "按田",
        "author": "黄庭坚",
        "content": "河水积峥嵘，山雪晴索寞。\n幽斋怯寒威，况復出城郭。\n马为猬毛缩，人叹狐裘薄。\n淤泥虎迹交，丛社乌声乐。\n桥经野烧断，崖值天风落。\n洩云迷鸿蒙，戴石瘦荦峃。\n攀缘若登天，扶服如入橐。\n穷幽至河麋，落日更槃礴。\n新民数十家，飘寓初栖託。\n壮产无惰农，荒榛尽开凿。\n临流遣官丁，悉使呼老弱。\n恩言谕官意，鄣水陂可作。\n春秧百顷毬，秋报千仓穫。\n掉头笑应侬，吾麦自不恶。\n麦苗不为稻，诚恐非民瘼。\n不知肉食者，何必苦改作。\n我行疲鞍马，且用休羁络。\n艰难相顾叹，共道折腰错。\n势穷不得已，来自取束缚。\n月明夜萧萧，解衣宽带索。\n卧看云行天，北斗挂屋角。\n析薪爨酒鼎，兴至且相酌。",
        "dynasty": "宋",
        "collection_info": null
    },
    {
        "uuid": "d27ef4983fa4467f9147c3f5659df673",
        "title": "送苏太祝归石城",
        "author": "黄庭坚",
        "content": "苏侯恃才颇跌宕，常欲立谈取将相。\n风期家世非一朝，于我今为丈人行。\n偶然把酒叶公城，胸怀披尽能谑浪。\n画烛如椽吐白虹，花枝围坐红相向。\n夜如何其不忍起，风吹日照离筵上。\n醉中一笑挥万金，眼前快意诚为当。\n仆夫结束底死催，马翻玉勒嘶归鞅。\n南驱面有千里尘，道远回首几惆怅。\n汉阳津上游女多，何日石城荡两桨。\n莫倚卢家有莫愁，便成翻手辜前赏。",
        "dynasty": "宋",
        "collection_info": null
    },
    {
        "uuid": "fe5bc3567f921bee851f2231b8a7e97e",
        "title": "寄季张",
        "author": "黄庭坚",
        "content": "园中看笋已成竹，阶下种槐还得阴。\n出门望君车马绝，临水问信鲤鱼沈。\n赠君以匠石斸泥之利器，渊明无絃之素琴。\n此书到日可归来，思子妙质为知音。",
        "dynasty": "宋",
        "collection_info": null
    },
    {
        "uuid": "b8ef6ad48e962df336f45d8f7300fd6e",
        "title": "赠陈公益",
        "author": "黄庭坚",
        "content": "陈子善学问，正色鉏其骄。\n束身居言前，析理在意标。\n心随出处乐，性与寂寞超。\n安安而雅雅，不以行险徼。\n王良驭骥子，冉弱六辔调。\n自吾与之游，忘味如闻韶。\n志道斯近神，庄生说承蜩。\n顾恐陈子止，谁能中道要。\n我求一饭饱，黄绶强折腰。\n取舍不由己，悲哉马衔镳。\n长啸天地閒，搔首独无聊。\n雅约青山云，伊人与逍遥。\n有如渝此盟，白日尚昭昭。\n平时多英豪，楚楚在本朝。\n吾徒固长物，分当老箪瓢。",
        "dynasty": "宋",
        "collection_info": null
    },
    {
        "uuid": "7d216ef8352dfd570cb5194b2f672d61",
        "title": "将归叶先寄明復季常",
        "author": "黄庭坚",
        "content": "初日照屋山，好鸟咔檐角。\n卷帘吏却扫，斋舍寒萧索。\n呼儿篘春醪，期与夫子酌。\n简书驱我出，衝雪冻两脚。\n莫行星辉辉，晓起鸡喔喔。\n青烟过空村，商旅无远橐。\n岂不欲少留，王事苦敦薄。\n平生白眼人，今日折腰诺。\n可怜五斗米，夺我一溪乐。\n公等何逍遥，睥睨寄讲学。\n谈犀振清风，棋局落秋雹。\n云阴愁蒙鸿，山路险荦确。\n慎无告归轩，使我数日恶。\n羸骖逆归心，旋泞蹶霜泺。\n悲嘶惜鄣泥，短棰冷难捉。\n南征喜气动，迎面蛛丝落。\n买网鲙金橙，归偿炊黍约。",
        "dynasty": "宋",
        "collection_info": null
    },
    {
        "uuid": "39193e03a31b1cf118fc8699a7358486",
        "title": "送张仲谋",
        "author": "黄庭坚",
        "content": "竹鸡相呼泥滑滑，夜雨连明溪涨阔。\n门前马作远行嘶，乃是张侯来访别。\n入门下马未暖席，猛如秋鹰欲飞掣。\n黄花可浮惜别杯，官沽苦酸不堪设。\n张侯少年气高秀，太华孤峰带冰雪。\n袖中日日有新诗，正与秋虫同一律。\n吏曹不能弄以事，太尉家儿尽英悊。\n穷愁寂寞双鳬县，唯子可输肝胆说。\n游君宫室如芝兰，于我弟兄比瓜葛。\n相亲更觉相去难，挽断衫袖不忍诀。\n缅怀君家方盛时，乃翁屡把连城节。\n北使初随富亳州，万死弗顾探虎穴。\n煌煌忠槩奬王命，汝等于今仕朝列。\n稍开塞上秋草黄，螗螂怒臂当车辙。\n将军西拥十万师，谋士各伸三寸舌。\n胡不还家读父书，上疏论兵款天阙。\n燕然山石可磨镌，谁能御子勒勋伐。\n功业未成且自爱，早寄书来慰饥渴。",
        "dynasty": "宋",
        "collection_info": null
    },
    {
        "uuid": "cf4c3a1966d2a42647e8361808bed9a4",
        "title": "拟君子法天运",
        "author": "黄庭坚",
        "content": "君子法天运，不言行四时。\n提提无近功，成岁乃可知。\n明窥秋毫端，耳察穴蚁争。\n羣材极为力，阴拱收视听。\n三辰从昏明，万物安性命。\n因时有更张，斟酌如斗柄。\n细人趋眼前，翻手覆手閒。\n狂风吹长林，何枝鸟能安。\n须臾诚快意，狼籍不可言。",
        "dynasty": "宋",
        "collection_info": null
    },
    {
        "uuid": "a4ea7ac6e518864d196e2050cd19f7b4",
        "title": "伤歌行四首  其一",
        "author": "黄庭坚",
        "content": "草木摇落天沉阴，蟋蟀为我商声吟。\n高明从来畏鬼瞰，贫贱不能全孝心。\n蚤知义利有轻重，积羽何翅一钩金。\n莫悲归妹无锦绣，但愿教儿和瑟琴。",
        "dynasty": "宋",
        "collection_info": null
    },
    {
        "uuid": "2ab76234229087de4b3c3a2c5aaede54",
        "title": "伤歌行四首  其二",
        "author": "黄庭坚",
        "content": "孟氏至诚通竹笋，姜诗纯孝感渊鱼。\n古人常欲养志意，君子不唯全髮肤。\n有妹言归奉箕帚，仰谁出力助葭莩。\n等閒亲鬓贫中白，自悔从来色养疏。",
        "dynasty": "宋",
        "collection_info": null
    },
    {
        "uuid": "0e421d64b2f4cbe4c6d506e81b765ed9",
        "title": "伤歌行四首  其三",
        "author": "黄庭坚",
        "content": "诸妹欲归囊褚单，值我薄宦多艰难。\n为吏受赇恐得罪，啜菽饮水终无懽。\n永怀遂休一夜梦，谁与少缓百忧端。\n古人择婿求过寡，取妇岂为谋饥寒。",
        "dynasty": "宋",
        "collection_info": null
    },
    {
        "uuid": "cdaab44ae3bf0b496eef1d82bf0b671d",
        "title": "伤歌行四首  其四",
        "author": "黄庭坚",
        "content": "伯夷不食周武粟，程婴可託赵氏孤。\n死者復生欲无愧，受遗归妹况在予。\n经营百事失本意，跬步寻常畏简书。\n人閒若有不税地，判尽筋力终年锄。",
        "dynasty": "宋",
        "collection_info": null
    },
    {
        "uuid": "2c7d3f20ddf213c22c139e932c06299f",
        "title": "行行重行行赠别李之仪",
        "author": "黄庭坚",
        "content": "行行重行行，我有千里适。\n亲交爱此别，劝我善眠食。\n惟君好怀抱，高义动颜色。\n赠子青琅玕，结以永弗谖。\n拭目仰盛德，洗心承妙言。\n子道甚易行，易行乃难忘。\n虚名织女星，不能成文章。\n微君好古学，尚谁发予狂。\n事亲见不足，择友知无方。\n大圣急先务，君其爱穨光。\n外将周物情，中不敦己道。\n以客从主人，辨之苦不早。\n行身居言前，悟理在意表。\n苟能领斯会，大自足诸小。\n勿念一朝患，勿忘终身忧。\n忠诚照屋漏，万物将自求。\n此道不予欺，实吾闻之丘。\n羣居行小慧，宴笑奉樽俎。\n益友来在门，疏拙不见取。\n谁不闻此风，去君鸿鹄举。",
        "dynasty": "宋",
        "collection_info": null
    },
    {
        "uuid": "d7b7fb2728a9da6a7cc6bbaaa8d50f3d",
        "title": "春思",
        "author": "黄庭坚",
        "content": "花柳事权舆，东风刚作恶。\n启明动钟鼓，睡着初不觉。\n简书催秣马，行路如徇铎。\n看云野思乱，遇雨春衫薄。\n今日非昨日，过眼若飞雹。\n光阴行晼晚，吾事益落莫。\n闲寻西城道，倚杖俯墟落。\n村翁逢寒食，士女飞綵索。\n平生感节物，始悟身是客。\n搔首念江南，拏船趁鸂鶒。\n夷犹挥钓车，清波举霜鲫。\n黄尘化人衣，此计诚已错。\n百年政如此，岂更待经历。",
        "dynasty": "宋",
        "collection_info": null
    },
    {
        "uuid": "106034b42cbaf34e8b5155a2e5c80977",
        "title": "戏答公益春思二首  其一",
        "author": "黄庭坚",
        "content": "能狂直须狂，会意自不恶。\n蚤知筋力衰，此事属先觉。\n公诗应钟律，岂异赵人铎。\n我为折腰吏，王役政敦薄。\n文移乱似麻，期会急如雹。\n赋敛及逋逃，十九被木索。\n公思当此时，清兴何由作。\n前日东山归，花如萎莎落。\n径欲共公狂，知命知此乐。\n公家胡蜀葵，虽晚尚隠约。\n晴明好天气，蹔对亦惬适。\n妆恨朱粉轻，舞怜衫袖窄。\n衣襦相补纫，天吴乱鸂鶒。\n草茅多奇士，蓬荜有秀色。\n西施逐人眼，称心最为得。\n食鱼诚可口，何苦必鲂鲫。\n清狂力能否，人生天地客。\n不者尚能来，南窗理尘迹。\n草玄续周书，揲策定汉历。\n有意许见临，为公酤一石。",
        "dynasty": "宋",
        "collection_info": null
    },
    {
        "uuid": "978bdb2fe1574cd9f62c64265b684080",
        "title": "戏答公益春思二首  其二",
        "author": "黄庭坚",
        "content": "昔人有真意，政在无美恶。\n微言见端绪，垂手延后觉。\n大声久辍响，谁继夫子铎。\n长笑二南閒，斯道公不薄。\n性怀如佩环，诗笔若陨雹。\n前篇戏调公，深井下短索。\n子云最清浄，亦动解嘲作。\n光尘贵和同，玉石尚磊落。\n众人开眼眠，公独寤此乐。\n昔在西宫游，初非朝夕约。\n邂逅二三子，蛾眉能劝客。\n坐嫌席閒疏，酒恨盏底窄。\n骊驹我先返，看朱已成碧。\n况闻公等醉，歌舞恣所索。\n舞余必缠头，歌罢皆举白。\n清狂稍稍出，应节自不错。\n譬如观俳优，谁能不一噱。\n何为苦解纷，乃似自立敌。\n人生忽远行，车马无归迹。\n黄粱一炊顷，梦尽百年历。\n弃置勿重陈，虚心待三益。",
        "dynasty": "宋",
        "collection_info": null
    },
    {
        "uuid": "b68764ec4c2cee53c43b061850d99f35",
        "title": "众人观俳优",
        "author": "黄庭坚",
        "content": "众人观俳优，诚有可笑时。\n侏儒笑人后，所笑动未知。\n非桀是尧舜，诸生同一词。\n不能解其会，何笑侏儒为。\n桓公方读书，轮扁释斧凿。\n借问作书人，已归蒿里宅。\n至精固不传，所说乃糟粕。\n使道如怀珍，分我赡人贫。\n人将遗朋友，谁不献君亲。\n喁喁来噍食，泯泯去游魂。\n昭穆才弟兄，愚智已子孙。\n愚游智者笼，智受万物役。\n奔奔相后先，成则自为德。\n劳神不知疲，求所不能知。\n深心着文字，有如鸟粘黐。\n败新为故袴，何独郑人妻。\n鹄卵待啄菢，自怜非荆鸡。\n谁能起千载，化此故纸痴。",
        "dynasty": "宋",
        "collection_info": null
    },
    {
        "uuid": "e31526a256926c574588edb0f89582cc",
        "title": "次韵任公渐感梅花十五韵",
        "author": "黄庭坚",
        "content": "花信风来自伊洛，稍稍花光上林薄。\n经年病骨怯轻寒，裁就春衫不胜着。\n纍纍墙底卧虚樽，醉乡何处寻城郭。\n小轩假寐游华胥，万籁无声灯寂寞。\n落梅新诗入吾手，惊起诗魔如发愕。\n高文逸气天马趋，尾端尚许青蝇託。\n坐恐句芒弃我归，看花不及空紫萼。\n生前常苦不自闲，刍豢縻人受羁络。\n我嗟卒岁敝鞍鞯，风败衣裾尘满橐。\n轻裘缓带多公暇，公独奈何犹不乐。\n公言少年岂易知，凤屏翠幔愁萧索。\n蚤从琪树折春飈，每见新诗泪双落。\n劝公且共饮此酒，酒令虽严莫嗔虐。\n时翻舞袖间清歌，日荐南莼羹北酪。\n花开莫问丑与妍，随分眼前罄杯酌。\n不须憔悴减腰围，也学东阳沈侯约。",
        "dynasty": "宋",
        "collection_info": null
    },
    {
        "uuid": "0590a6472bf3de29f3e85fd1c4ea2b25",
        "title": "答王晦之见寄",
        "author": "黄庭坚",
        "content": "临西风，动商歌。\n故人别来少书信，为问故人今若何。\n白云蒙蒙迷少室，明月耿耿照秋河。\n可怜此月几回缺，空城每见伤离别。\n邮筒朝解得君诗，读罢凉飈夺炎热。\n嗟乎晦之遣词，长于猛健，故意淡而孤绝。\n有如怒流云山三峡泉，乱下龙山千里雪。\n大宛天马嘶青刍，神俊照人绝世无。\n自言欲解羁衔去，不能帖耳驾盐车。\n朝登商山采三秀，暮上缑岭追双鳬。\n纷纷黄口争粟粒，君用此策固未疏。\n但恐高才必为一世用，虽有潺湲不得钓，空旷不得锄。\n西风酌酒遥劝君，好去齐飞鸾凤羣。\n穷山远水乃是我辈事，荷锄把钓听子入青云。",
        "dynasty": "宋",
        "collection_info": null
    },
    {
        "uuid": "6632354b6a406adb1ce3deb7eb54aa16",
        "title": "寄怀蓝六在延平",
        "author": "黄庭坚",
        "content": "贫贱相知若吾友，取端于此能更求。\n德性委蛇结绿佩，文章璨烂珊瑚钩。\n与君千里共明月，思子一日如三秋。\n愿学延平两龙剑，风波际会永同游。",
        "dynasty": "宋",
        "collection_info": null
    },
    {
        "uuid": "907c3576530296af8dd890d5388564a7",
        "title": "送焦浚明",
        "author": "黄庭坚",
        "content": "西瞻岷山兮东望峨眉，锦江清且涟漪。\n地灵山秀诞豪杰，来入中州振羽仪。\n相如傲万物，子云穷一经。\n黄金卖赋聘私室，白头大夫不公卿。\n穷阎卜肆閒，十步一豪英。\n竟无人识李仲元，不可屈致严君平。\n四君德音闭黄壤，只今垄头松柏声。\n我住叶公城，常如井底坐。\n不谓焦夫子，闻风肯来过。\n焦子初见我，如兰生幽林。\n春风为披拂，始得香满襟。\n中怀坦夷眉宇静，外慕淡薄天机深。\n花开鸟啼昼寂寂，酒阑烛明夜沈沈。\n人皆扶牵烂漫醉，子更把书求本心。\n二年与灯火，琢子之玉炼我金。\n焦夫子，我以陋邦无人把书策，邂逅逢君得三益。\n胡为弃我忽远行，手捧嘉阳从事檄。\n焦夫子，君起为我舞，我其为君歌。\n君方跨马涉远道，湖外地少山川多。\n霜秋摇落天日远，西风翻翻水惊波。\n一筵谈笑遂相失，两地离愁各奈何。\n焦夫子，酒行君定起。\n此杯须百分，少别遂万里。\n归寻所种树，应已数千尺。\n试照嘉阳水，君髮犹未白。\n古人不朽事，所愿更勉力。\n别后相逢岂在言，拭目看君进明德。",
        "dynasty": "宋",
        "collection_info": null
    },
    {
        "uuid": "cbfd81f3c160cdd14ba9428281531295",
        "title": "新寨饯南归客",
        "author": "黄庭坚",
        "content": "初更月蚀缺半璧，三更北风雪平屋。\n夜寒置酒送归客，长歌燕雁灯前落。\n故园无书已十月，目极千里云水隔。\n客方有行乃未已，归且经予江上宅。\n比邻诸老应相问，为道于今不如昔。\n新知翻手覆手閒，故人江南与江北。\n有时日高天气清，炙背南轩把书策。\n可怜斯人巧言语，今已埋没黄土陌。\n乃知生前倾意气，不用身后书竹帛。\n往在江南最少年，万事过眼如鸟翼。\n夜行南山看射虎，失脚坠入崖底黑。\n却攀荆棘上平田，何曾悔念身可惜。\n辞家上马不反顾，谈笑据鞍似无敌。\n迩来多病足忧虞，平地进寸退数尺。\n意气索然成老翁，所有鬓髮犹未白。\n闲居为妇执薪爨，宿处野人争卧席。\n昔壮今衰殆不如，吾恐未必不为福。\n寄声诸老善自爱，客行努力更强食。\n门前种柳今几长，戒儿勿令打鸂鶒。\n春晚归来踯躅间，为公置酒临江阁。",
        "dynasty": "宋",
        "collection_info": null
    },
    {
        "uuid": "eea85e93e21229e1ed0fc711f5efe4e0",
        "title": "晓起临汝",
        "author": "黄庭坚",
        "content": "缺月欲峥嵘，鸣鸡有期信。\n征人催夙驾，客梦未渠尽。\n野荒多断桥，河冻无裂璺。\n羸马踏冰翻，疑狐触林遁。\n清风荡初日，乔木啭幽韵。\n崧高忽在眼，岌峨临数郡。\n玄云默垂空，意有万里润。\n寒暗不成雨，卷怀就肤寸。\n观象思古人，动静配天运。\n物来斯一时，无得乃至顺。\n凉暄但循环，用舍谁喜愠。\n安得忘言者，与讲齐物论。",
        "dynasty": "宋",
        "collection_info": null
    },
    {
        "uuid": "4acd381b691dc5fece4ae61e5f0acdcf",
        "title": "答阎求仁",
        "author": "黄庭坚",
        "content": "暮天携手步河梁，把酒淹留斜日光。\n生当有别各异方，古人嗟此乐难当。\n大梁嬉游少年场，春风花枝啭鹂黄。\n节物谢徂岁渠央，来自江南登君堂。\n秋气欲动闻寒螀，会几何日今别长。\n与子观化言两忘，浩歌放船入莽苍。\n绿藻刺眼红蕖香，湖月夜飞衣袂凉。\n相从宴坐歌胡床，赠言锦绣邀报章。\n君心温良志则刚，不能牛下学歌商。\n欲谢世纷自翱翔，果行此策无乃良。\n昔人所学浩渺茫，海涵地负无抵当。\n弃捐其人及粃糠，帝王之功一豪芒。\n既趋世故自遐遑，何异臧谷俱亡羊。\n以生随之中道伤，止吾已知终必亡。\n我亦闻之未能行，慨今无策可伏藏。\n身随衣食叶南阳，脱身自当及康强。\n不待齿疏髮苍浪，优游濠上如惠庄，论交莫逆与子相。",
        "dynasty": "宋",
        "collection_info": null
    },
    {
        "uuid": "30d96a01172d65f8f1ce957e1ed92ace",
        "title": "送陈季常归洛",
        "author": "黄庭坚",
        "content": "人生俱行役，何能如聚鹿。\n浮楂在江湖，邂逅一相触。\n天边数年别，故人有陈叔。\n谁云区区叶，车马肯来辱。\n清樽听夜语，常灺三四烛。\n剧谈连古今，天汉泻崖谷。\n高材叹加壮，所向动乖俗。\n我官尘土閒，强折腰不曲。\n饱饭逐人行，君来方拭目。\n汝颍无奇士，仆夫催结束。\n嗟如秋窗晖，来少去苦速。\n蚤吾接雍容，爱德心不足。\n岁晚託懿亲，清义乃愈笃。\n落日送河梁，鸣蝉度乔木。\n岁寒赠君何，唯有南溪竹。",
        "dynasty": "宋",
        "collection_info": null
    },
    {
        "uuid": "a7a5ca7987c5cb25fe5ac168cc70264d",
        "title": "雨晴过石塘留宿赠大中供奉",
        "author": "黄庭坚",
        "content": "长虹垂地若篆字，晴岫插天如画屏。\n耕夫荷锄解袯襫，渔父晒网投笭箵。\n子期闻笛正怀旧，车胤当窗方聚萤。\n独卧萧斋已无月，夜深犹听读书声。",
        "dynasty": "宋",
        "collection_info": null
    },
    {
        "uuid": "7304594d52064a19846b1fdf29ad2a8d",
        "title": "次韵答薛乐道",
        "author": "黄庭坚",
        "content": "薛侯笔如椽，峥嵘来索敌。\n出门决一战，莫见旗鼓迹。\n令严初不动，帐下闻吹笛。\n乍奔水上军，拔帜入赵壁。\n长驱剧崩摧，百万俱辟易。\n子于风雅閒，信矣强有力。\n天材如升斗，吾恨付与窄。\n揽物能微吟，假借少储积。\n山城坐井底，闻见更苦僻。\n子非知音耶，何不指瑕谪。",
        "dynasty": "宋",
        "collection_info": null
    },
    {
        "uuid": "bd066a7d3e71072af533465bbd4af867",
        "title": "戏赠陈季张",
        "author": "黄庭坚",
        "content": "气清语不凡，郭与陈季优。\n季子有美质，明月悬高秋。\n词谈贯百家，炙毂出膏油。\n放声寄大块，肆情无去留。\n方圆付自尔，规矩为疮疣。\n当其说荒唐，众口莫能咻。\n书案鼠篆尘，衔蔬满床头。\n居不省家舍，那问犬马牛。\n吾尝观圣人，与世为献酬。\n道通众人行，智欲万物周。\n微言观季子，颇亦有意不。\n季子捧腹笑，吾岂搢绅囚。\n我将乘扶摇，南与大鹏游。\n相羊九万里，厌则下沧洲。\n黄子失所答，如耕不能耰。\n井蛙延海鼈，乐事擅一邱。\n束牲盟伯夷，固自取揶揄。\n无心以触物，爱子如虚舟。\n维楫苟不存，倾覆当谁尤。\n尚思济来者，非但自为谋。",
        "dynasty": "宋",
        "collection_info": null
    },
    {
        "uuid": "3da49ac580c494414e5a2dabd779086d",
        "title": "寄别陈氏妹",
        "author": "黄庭坚",
        "content": "西风吹天云，顷刻异秦越。\n叔子从天东，忽与同姓别。\n饯行在半涂，一食三四噎。\n遥遥马嘶断，芳草迷车辙。\n引襟满眼泪，回首寸心折。\n母氏孝且慈，爱养数毛髮。\n诸儿恩至均，如指孰可龁。\n汝今始归人，绵绵比瓜瓞。\n中畦不灌溉，芳意还销歇。\n黄鸟止桑楚，南山采薇蕨。\n择归既甚明，寡取乃为悦。\n我开贤女传，须己为汝说。\n在宋有伯姬，洁身若冰雪。\n下堂失傅母，上堂就焚爇。\n吾尝嘉惠康，有妇皆明哲。\n戮力事耦耕，甘贫至同穴。\n彼于视三公，其犹吹一吷。\n雍容二南閒，此妇真豪杰。\n男儿何有哉，今壮而善耋。\n逢时秉钧轴，邂逅把旄钺。\n富贵多祸忧，朋党相媒糵。\n等之彀中游，巧者未如拙。\n勿以贫贱故，事人不尽节。\n母仪尊圣善，妇道尚曲折。\n葛生晚萋萋，絺绤代裘褐。\n女工既有余，枕簟清烦暍。\n谁言淮蔡远，曾不以日月。\n跂予升高丘，伫望飞鸟灭。\n善怀诗所歌，行矣勿惜别。\n皇皇太史笔，期汝书英烈。",
        "dynasty": "宋",
        "collection_info": null
    },
    {
        "uuid": "ffdd0eadfbea3da5a813e7564790abca",
        "title": "戏赠王晦之",
        "author": "黄庭坚",
        "content": "故人迩在登封居，折腰从事意何如。\n月明曾听吹笙否，我亦未见缑山鳬。\n栖苴世上风波恶，情知不似田园乐。\n未知嵩阳禅老之一言，何似黄石仙翁之三略。",
        "dynasty": "宋",
        "collection_info": null
    },
    {
        "uuid": "ed968ae381c0f21ead29ad4713d4d4d9",
        "title": "观崇德墨竹歌",
        "author": "黄庭坚",
        "content": "夜来北风元自小，何事吹折青琅玕。\n数枝洒落高堂上，败叶萧萧烟景寒。\n乃是神工妙手欲自试，袭取天巧不作难。\n行看叹息手摩拂，落势夭矫墨未干。\n往往尘晦碧纱笼，伊人或用姓名通，未必全收俊伟功。\n有能蓺事便白首，不免身为老画工。\n岂如崇德君，学有古人风。\n挥毫李卫言神笔，弹琴蔡琰方入室。\n道韫九岁能论诗，龙女早年先悟佛。\n弈棋樵客腐柯还，吹笙仙子下缑山。\n更能遇物写形似，落笔不待施青丹。\n尤知赏异老苍节，独与长松凌岁寒。\n世俗宁知真与僞，挥霍纷纭鬼神事。\n黄尘污眼轻白日，卷轴无人得觇视。\n见我好吟爱画胜他人，直谓子美当前身。\n赠图索歌追故事，才薄岂易终斯文。\n所爱子猷发嘉兴，不可一日无此君。\n吾家书斋符青壁，手种苍琅十数百。\n一官偶仕叶公城，道远莫致心惨戚。\n我方得此兴不孤，造次卷置随琴书。\n思归才有故园梦，便可呼儿开此图。",
        "dynasty": "宋",
        "collection_info": null
    },
    {
        "uuid": "57476543110d6c02795ea36d1676eccf",
        "title": "送陈萧县",
        "author": "黄庭坚",
        "content": "欲留君以陈遵投辖之饮，不如送君以陶令无絃之琴。\n酒嫌别后风吹醒，琴为无絃方见心。\n去夏雨余清夜醉，黄鹂不觉报春深。\n花枝柳色竞鲜好，乃是前日枯朽林。\n人生用舍四时可，壮士憔悴非独今。\n大夫黄绶领垂素，二十余年走尘土。\n盈车载书遣儿读，不悔早为文墨误。\n治声翕然先向东，古萧子国今万户。\n德性忠纯吏不欺，闺门孝友民所慕。\n麦陇童儿怜雉乳，冰天穷子兼襦袴。\n愔愔琴意如温风，乃知不必徽絃具。\n明月清河佳可游，官仓縻我不得去。\n白露为霜水一篙，秋香莲荡浮轻舠。\n此中亦有无絃意，相忆樽前把蟹螯。",
        "dynasty": "宋",
        "collection_info": null
    },
    {
        "uuid": "9740ba1dd2590e89a1664e82b6c0ecb3",
        "title": "致政王殿丞逍遥亭",
        "author": "黄庭坚",
        "content": "漆园着书五十二，致意最在逍遥游。\n后来作者逐音响，百一未必知庄周。\n幽人往往泥出处，俗士不可与庄语。\n逍遥如何，一蛇一龙。\n以无为当有，以守雌为雄。\n与物无对，无内无外。\n与民成功，有物有对。\n左肘生杨观物化，右臂为鸡即时夜。\n果若乘气有待游，如何六气无穷谢。\n天之苍苍非正色，道真微妙安可得。\n利害丛中火甚多，此心寂寞谁能识。\n丈人春秋诚未高，视听聪明齿牙牢。\n所为淳拙有深越，持置酷似巨山陶。\n平生刚直折不得，目送飞鸿向宾客。\n早束衣冠林底眠，非关暮年俗眼白。\n种田百亩初为酒，买地一区今有宅。\n家人岁计不婴心，两儿长不能措画。\n迩来信己不问天，万事逍遥只眼前。\n何必读书始晓事，此翁暗合庄生意。",
        "dynasty": "宋",
        "collection_info": null
    },
    {
        "uuid": "80292f9b361335f51c0fe9ea06b26722",
        "title": "送何君庸上赣石",
        "author": "黄庭坚",
        "content": "腊梅开尽欲凋年，痛饮千江壁底眠。\n江寒山瘦思亲友，归守平生二顷田。\n西昌万户深篁竹，楚国无人知白玉。\n欲附絃歌慰寂寥，絃断枯桐谁识曲。\n樽前顾曲客姓周，学问东山继先流。\n梅花恼人已落尽，真成何逊醉扬州。\n我今颔底髭半白，背世□□学春秋。\n此书百年锁蛛网，亦谓岁晚逢何休。\n荀侯画谋取垂棘，之奇贪贤无处适。\n大庾岭头烟雨中，万峰插天如剑直。\n苦怀行李冰绕须，野店酒旗可试沽。\n只今人才不易得，傥逢涤器试相如。",
        "dynasty": "宋",
        "collection_info": null
    },
    {
        "uuid": "10e9e12aa06e982319c2d47ea5990ad9",
        "title": "寄怀赵正夫奉议",
        "author": "黄庭坚",
        "content": "春皇抚宇宙，仁气被园林。\n草木怀元宠，松栢抱常心。\n揽观万物表，有觉咏时禽。\n一劝君沽酒，一起予投簪。\n小人畏罪罟，澡雪奉官箴。\n鸡鸣风雨晦，鹤鸣涧谷阴。\n维此方寸宝，日月所照临。\n泽蒲渐绿弱，山桃破红深。\n永怀寂寞人，黄卷事幽寻。\n虚窗驰野马，宴坐醉古今。\n鸳鸯求好匹，笙磬和同音。\n何时闻笑语，清夜对横琴。",
        "dynasty": "宋",
        "collection_info": null
    },
    {
        "uuid": "f77c4e624cd2c6636cb865759c4d4ee5",
        "title": "四月丁卯对雨寄赵正夫",
        "author": "黄庭坚",
        "content": "公家常匆务，退食用寝讹。\n相思虽劳勤，书问不能多。\n时雨光万物，开云见羲和。\n干坤有美意，畎浍未盈科。\n凯风吹南荣，官槐绿婆娑。\n鷾鸸将其匹，来巢自成家。\n于物无讥嫌，人亦不谁何。\n眷言生理拙，无地牧鸡鹅。\n丈人春秋高，雏鷇勤摩挲。\n在公每怀归，安得借明驼。\n畏涂失无乡，酌海持一蠡。\n平生朱丝绳，寂寞长生窠。\n故人纍纍去，宰木上女萝。\n生存半白首，会面阻山河。\n赵侯秉金玉，不与世同波。\n从容觉差晚，鄙心寄琢磨。\n外物良难必，岁寒不改柯。",
        "dynasty": "宋",
        "collection_info": null
    },
    {
        "uuid": "a8bb1bfba8f2157dac3dc9a341cb5166",
        "title": "赋陈季张北轩杏花得酒字",
        "author": "黄庭坚",
        "content": "青春不拣势薄厚，春到人家尽花柳。\n杏园主人殊未来，岂谓一枝先入手。\n天晴日暖笼紫烟，镜裏红粧犹带酒。\n江梅已尽桃李迟，此时此花即吾友。\n栏边渐满枝上空，叹息踌躇为之久。\n荣衰何异人一生，少壮蹔时成老丑。\n狂痴未解惜光阴，不饮十人常八九。\n岂如大醉升糟邱，太古干坤随处有。\n更当种子如董仙，抟米谁能问升斗。",
        "dynasty": "宋",
        "collection_info": null
    },
    {
        "uuid": "74716391b74781e96cad238264e9f524",
        "title": "送蒲元礼南归",
        "author": "黄庭坚",
        "content": "元礼佳少年，俊气欲无敌。\n文章诗最豪，溟涨助笔力。\n三年叶公城，于我固多益。\n恨无荆鸡材，使君有羽翼。\n此行省亲闱，綵服耀春色。\n从容文字閒，固未旷子职。\n蕲春向鄂渚，曾不三四驿。\n吾师李武昌，金声而玉德。\n诚能勇一往，所进岂寸尺。\n江南后生秀，居多门下客。\n愿君从之游，琢磨就圭璧。\n斗酒清夜阑，缺月挂屋壁。\n鸡鸣马就辔，少别安足惜。\n人生共一世，谁能无行役。",
        "dynasty": "宋",
        "collection_info": null
    },
    {
        "uuid": "febd982435c36bc43f09df701a748480",
        "title": "即席",
        "author": "黄庭坚",
        "content": "落叶不胜扫，月明树阴疏。\n亲邻二三子，樽酒相与俱。\n霜栗剥寒橐，晚菘煮青蔬。\n解官方就门，敦薄无简书。\n纯益气萧萧，未羁天马驹。\n元礼喜作诗，豪气小未除。\n大薛知力学，日来反三隅。\n小薛受善言，如以柳贯鱼。\n天民尝逸驾，近稍就橛株。\n知命虽畸人，清谈颇有余。\n阿卢快犊子，规矩尚小殊。\n不材于用少，我则涧底樗。\n会合只偶然，等闲异秦吴。\n人生一世閒，何异乐出虚。\n过耳莫省领，披怀使恢疏。\n买网尚可鲙，倒壶更遣沽。\n不当爱一醉，倒倩路人扶。",
        "dynasty": "宋",
        "collection_info": null
    },
    {
        "uuid": "fc7e6fcc5462ff1d34b9bae54579d76e",
        "title": "赠李彦深",
        "author": "黄庭坚",
        "content": "琼枝虽疗渴，萱草忘人忧。\n李君气萧萧，翠竹摇清秋。\n步竹来过门，日色在帘钩。\n开云睹白雉，临水对虚舟。\n言少常造极，色夷似无求。\n醉尉厅索寞，寒泉沃茶瓯。\n四坐愁水厄，井缾犹屡投。\n斮锡碎玉札，閒荐当众羞。\n微物不足贵，且延君少留。\n行役阻相见，心如旆悠悠。\n春鱼出清涔，社酒欲胜篘。\n时来得晤语，呼客尽更筹。",
        "dynasty": "宋",
        "collection_info": null
    },
    {
        "uuid": "ed728ea34f54956f1be5a339370998a9",
        "title": "再和答张仲谋陈纯益兄弟",
        "author": "黄庭坚",
        "content": "渡江羁宦襄江北，红尘染尽春衫色。\n春畬辍耕草苒苒，瘦妻病余废组织。\n官仓得粟何常饱，清夜饥肠吟唧唧。\n西风吹梦到故乡，千里关山云水白。\n可怜夺却田园乐，何异万金输一掷。\n乱辙曾无长者车，经年不造先生席。\n张侯少年二陈俊，倾盖能如旧相识。\n凉秋夏日数来过，要与六经生羽翼。\n贫家虽无樽酒懽，小径曾鉏待三益。\n剧谈莫问井阑干，坐须山月吐半璧。",
        "dynasty": "宋",
        "collection_info": null
    },
    {
        "uuid": "463686a96c4c50164b29e07d0877d0db",
        "title": "饮城南即事",
        "author": "黄庭坚",
        "content": "阴阴花柳一百五，吹空白绵乱红雨。\n已看燕子飞入帘，未有黄鶑学人语。\n斗鸡走狗轻薄儿，衣裾相鲜气相许。\n半是墦閒醉饱人，还家骄色羞妇女。\n顾侯邀客出城南，晓蹋天街已尘土。\n春风游丝人到狂，何况客醉日当午。\n着作文章名誉早，不愧汉庭御史祖。\n元城茂宰民父母，境不飞蝗河渡虎。\n何侯家世看丰碑，墨摹万卷心奇古。\n颍阴从事江左贤，八咏楼高风月苦。\n刘郎曾眠武陵源，好在桃花迷处所。\n鄙夫漫有腹便便，懒书欲眠谁比数。\n一笑相懽自难得，看朱成碧更起舞。\n任他小儿拍手笑，插花走马及严鼓。\n顾侯三酌似已多，明日花飞奈老何。",
        "dynasty": "宋",
        "collection_info": null
    },
    {
        "uuid": "1ef18bc08938ceb9453c68d2aad77225",
        "title": "宣九家赋雪",
        "author": "黄庭坚",
        "content": "都城穷腊月半破，晚来雪云应朝课。\n虚檐稍闻飘瓦声，六花连空若推堕。\n翩翩恐逐歌吹来，皎皎不受尘泥涴。\n试寻高处望双阙，佳气葱葱寒贴妥。\n遥知万马驾紫宸，把烛天街听宫鏁。\n吾人岂解占丰年，但喜酒樽宜附火。\n石鼎香浮北焙茶，洪炉殻爆宣城果。\n陆珍海异厌下筯，别索百种烦烹和。\n仆奴睥睨费呼叱，主人爱客无不可。\n凭向江船问子猷，山阴夜醉何如我。\n北邻长吉最能诗，怯寒正想重裘坐。\n故遣长须屡送来，犹得王孙嘲饭颗。",
        "dynasty": "宋",
        "collection_info": null
    },
    {
        "uuid": "504c37816d93473c5672d951cc100578",
        "title": "和舍弟中秋月",
        "author": "黄庭坚",
        "content": "高秋摇落四十五，清都早霜凋桂丛。\n纤尘不隔四维凈，寒光独照万象中。\n少年气与节物竞，诗豪酒圣难争锋。\n桓伊老骥思千里，尚能三弄当清风。\n广文陋儒懒于事，浩歌不眠倚梧桐。\n百忧生火作内热，何时心与此月同。\n后生晚出不勉学，从汉至今无扬雄。\n天马权奇大宛种，吾家阿熊风骨耸。\n言诗已出灵运前，行身未闻孟轲勇。\n明窗文字不取读，蜘蛛结网尘堆壅。\n少壮几时夏已秋，待而成人吾木拱。\n怜汝起予秋月篇，我衰安得笔如椽。\n但使樽中常有酒，不辞坐上更无毡。\n把诗问字为汝说，便当侯家歌舞筵。",
        "dynasty": "宋",
        "collection_info": null
    },
    {
        "uuid": "349e87db5c90dd9a516e1b6b2ee64147",
        "title": "和世弼中秋月咏怀",
        "author": "黄庭坚",
        "content": "一年中秋最明月，也照贫家门户来。\n清光适从人意满，壶觞政为诗社开。\n秋空高明万物静，此时乃见天地性。\n广文官舍非吏曹，况得数子发嘉兴。\n千古风流有诗在，百忧坐忘知酒圣。\n露华侵衣寒耿耿，绝胜永夏处深甑。\n人生此欢良独难，夜如何其看斗柄。\n王甥俊气横九州，樽前为予商声讴。\n松烟洒落成珠玉，溪藤卷舒烂银钩。\n北门楼卤地险壮，金堤浊河天上流。\n离宫殿阁碍飞鸟，霸业池台连秃鹙。\n当日西园湛清夜，冠盖追随皆贵游。\n使臣词句高突兀，慷慨悲壮如曹刘。\n我于人閒触事懒，身世江湖一白鸥。\n空余诗酒兴不浅，尚能呻吟卧糟邱。\n偶然青衫五斗米，夺去黄柑千户侯。\n永怀丹枫树微脱，洞庭潇湘晚风休。\n晴波上下挂明镜，棹歌放船空际浮。\n不须乞灵向沈谢，清兴自与耳目谋。\n江山于人端有助，君不见至今宋玉传悲秋。\n期君异时明月夜，把酒岳阳黄鹤楼。",
        "dynasty": "宋",
        "collection_info": null
    },
    {
        "uuid": "cc1e3271617e37d67a1cad69f850d3bf",
        "title": "次韵答常甫世弼二君不利秋官鬰鬰初不平故予诗多及君子处得失事",
        "author": "黄庭坚",
        "content": "鹏翼将图南，垂天上扶摇。\n飞飞寻常閒，深树乘风蜩。\n大观与小智，从事不同条。\n扬雄老执戟，金张珥汉貂。\n松柏有本心，蒲柳望秋凋。\n久矣结舌瘖，狂言始今朝。\n崔王两骥子，神俊万里超。\n惊人吐嘉句，拔俗振高标。\n频来草玄宅，共语清入寥。\n处己愿如舜，致君敢不尧。\n回观势利场，内热作惊潮。\n趋时愧才全，傲世乃士骄。\n二生浪许可，弹炙则求鸮。\n围棋饭后约，煨栗夜深邀。\n尔来数到门，玉趾不惮遥。\n相期淡薄处，行乐亦云聊。\n甘泉沸午鼎，茗椀方屡浇。\n昏鸦相送归，风枝撼调调。\n男儿强饮食，九鼎等一瓢。\n富贵但蹔热，名声适为妖。\n世事寒暑耳，四时旋斗杓。\n勿学怀沙赋，离魂不可招。",
        "dynasty": "宋",
        "collection_info": null
    },
    {
        "uuid": "65b0bb38619517872bbf67fde1a96090",
        "title": "送魏君俞知宿迁",
        "author": "黄庭坚",
        "content": "魏侯得名能治剧，江湖作吏声籍籍。\n人言才似鉅鹿公，诏书擢守二千石。\n前日见贤后得罪，艾封霑襟復自悔。\n牛刀割鸡不作难，看公来上宿迁最。",
        "dynasty": "宋",
        "collection_info": null
    },
    {
        "uuid": "2412c31544833005fcbf08603913148c",
        "title": "秋怀二首  其一",
        "author": "黄庭坚",
        "content": "秋阴细细压茅堂，吟虫啾啾昨夜凉。\n雨开芭蕉新閒旧，风撼篔筜宫应商。\n砧声已急不可缓，檐景既短难为长。\n狐裘断缝弃墙角，岂念晏岁多繁霜。",
        "dynasty": "宋",
        "collection_info": null
    },
    {
        "uuid": "7c6a0b6e98a90418c1a89e8053880919",
        "title": "秋怀二首  其二",
        "author": "黄庭坚",
        "content": "茅堂索索秋风发，行遶空庭紫苔滑。\n蛙号池上晚来雨，鹊转南枝夜深月。\n翻手覆手不可期，一死一生交道绝。\n湖水无端浸白云，故人书断孤鸿没。",
        "dynasty": "宋",
        "collection_info": null
    },
    {
        "uuid": "d345ab6143934f97c1dc38317e33ab7e",
        "title": "和李文伯暑时五首 扇",
        "author": "黄庭坚",
        "content": "团扇如明月，动摇微风兴。\n屏去坐上热，袪逐盘中蝇。\n有用何提挈，无心分爱憎。\n炎炎虽可贵，弃置奈寒冰。",
        "dynasty": "宋",
        "collection_info": null
    },
    {
        "uuid": "c9505e9aff83e70217ac8cfaee7300eb",
        "title": "和李文伯暑时五首 麈尾",
        "author": "黄庭坚",
        "content": "麈髦副白玉，挥弄柔毵毵。\n不独效击拂，与君为指南。\n诸生临广坐，辩口剧春蚕。\n此物为解纷，吾常见不谈。",
        "dynasty": "宋",
        "collection_info": null
    },
    {
        "uuid": "44b144f31d21de141fdaa09e736033d3",
        "title": "和李文伯暑时五首 石枕",
        "author": "黄庭坚",
        "content": "沈埋寒泉骨，成器世乃重。\n贤于曲肱乐，辗转不倾动。\n六月尘埃閒，头为涔涔痛。\n一卧洗烦劳，华胥直通梦。",
        "dynasty": "宋",
        "collection_info": null
    },
    {
        "uuid": "8b7620fb13a30bef8f0a201598daef74",
        "title": "和李文伯暑时五首 蕲簟",
        "author": "黄庭坚",
        "content": "吾家笛竹簟，旧物最所惜。\n当年楚山秋，林下千金得。\n寒光不染着，夐与尘泥隔。\n落日照江波，依稀比颜色。",
        "dynasty": "宋",
        "collection_info": null
    },
    {
        "uuid": "2a1cdef1c43043ec9dea8c0d46550376",
        "title": "和李文伯暑时五首 葛幮",
        "author": "黄庭坚",
        "content": "飞蚊远床帷，来傍青灯集。\n微凉忽透隙，如带惊雷入。\n念彼无幮者，中夜何嘆及。\n天下同安眠，西风向秋急。",
        "dynasty": "宋",
        "collection_info": null
    },
    {
        "uuid": "bc98ab0351198428fa52aec8edbb5e5d",
        "title": "送钱一杲卿",
        "author": "黄庭坚",
        "content": "钱君佳少年，濯濯春月柳。\n开谈屡逼人，落笔若挥帚。\n鳬雁菰蒲中，英材颇时有。\n同声倾夙期，异姓接婚友。\n冷官国北门，会面始八九。\n时时过薄饭，卯坐常至酉。\n今日得休沐，方醺步兵酒。\n闻子车马南，欲饯辄掣肘。\n温风媚行色，绿浄无尘垢。\n鱼轩迎少妇，能献二亲寿。\n到家春已融，柔条可结纽。\n蔆藻蔓平湖，钓船先入手。\n南雁正北来，蚤寄诗千首。",
        "dynasty": "宋",
        "collection_info": null
    },
    {
        "uuid": "2e50512eff21bed4726c156bdef3b527",
        "title": "观道二篇  其一",
        "author": "黄庭坚",
        "content": "圣人用仁心，恻伤路傍儿。\n虎狼舐吻血，自哺胃与肌。\n同在天地閒，六凿相识知。\n父母临万物，大道甚坦夷。\n百年修不善，一日许知非。\n虎狼有悛心，还与圣人齐。",
        "dynasty": "宋",
        "collection_info": null
    },
    {
        "uuid": "a905325d39c21258109e0ac40d22a933",
        "title": "观道二篇  其二",
        "author": "黄庭坚",
        "content": "廉蔺向千载，凛凛若生者。\n曹李虽无恙，如沈九泉下。\n短长略百年，共是过隙马。\n事来磨其锋，意气要倾泻。\n风云灭须臾，草木但春夏。\n唯此一物灵，不可藉外假。\n誉髦天下才，西伯本心化。\n君无诮斯文，可以观大雅。",
        "dynasty": "宋",
        "collection_info": null
    },
    {
        "uuid": "bd059aebcaa50b4e3fe05c9ebb17afa4",
        "title": "送朱贶中允宰宋城",
        "author": "黄庭坚",
        "content": "邺王台边春一空，但有雪飞杨柳风。\n我从南阳解归橐，重帘复幕坐学宫。\n酒材苦责公酿薄，欲经醉乡无路通。\n奈何当此意绪恶，僚友决去如飞鸿。\n朱侯官居邺城下，不脱辔衔秣征马。\n绿槐阴阴门对街，唯我知君少闲暇。\n新从天上拜书回，去效割鸡宋之野。\n宋城万家有和气，明府岂弟心倾写。\n愧君乞言极忠厚，安得琼瑶赠盈把。\n古来为县有盛名，不过垦田归桑柘。\n欲苏浊水頳尾鱼，舞文吏胥无假借。\n朝廷本意在治安，外论不然可惊唶。\n岂如规摹跨三代，首听官师困鳏寡。\n簿书期会可半功，区别枉直教刑中。\n杜光作刑至载割，及民无辜受笞駡。\n权衡此心坐堂奥，草木遂生虫蚁化。\n朱侯明日君定行，行李触热时已夏。\n我官雀鼠盗太仓，欲去犹须毕婚嫁。\n几时可上君政成，即买扁舟极东下。",
        "dynasty": "宋",
        "collection_info": null
    },
    {
        "uuid": "043add78d06de392d3c8a5f7f95c2ad9",
        "title": "送醇父归蔡",
        "author": "黄庭坚",
        "content": "北风飘飘天作恶，枯木已无叶可落。\n寒溪溅溅声迫人，岁聿云莫惨不乐。\n此时陈子乃弃我，归将索绹亟乘屋。\n吾室尚潭潭，留君欲晤谈。\n掉头去不顾，明发解征骖。\n君来久相从，知我无所堪。\n好学勇如虎，读书青出蓝。\n有疑必考击，无奥不穷探。\n愧无洪钟响，十不答二三。\n慨予方食贫，予腹岂屡厌。\n藜羹稀糁芼，寒葅薄酰盐。\n虽欲苦留君，俎豆无加添。\n从来婚友閒，恩义亦云兼。\n草枯方兀兀，麦秀待渐渐。\n绿髮佳少年，回首垂白髯。\n进德失盛时，时宁为人淹。\n经纶自封植，岂不如春蚕。\n此地决矣戒童仆，归旁南陔种兰菊。\n旅床夜夜悲蛩螀，行色村中异风俗。\n青灯白酒留故人，莫爱一醉至晓角。",
        "dynasty": "宋",
        "collection_info": null
    },
    {
        "uuid": "912bad51f05ac087069baeea510f6118",
        "title": "次韵七兄青阳驿西阻水见寄",
        "author": "黄庭坚",
        "content": "挽船逆牵九牛尾，寸步关梁论万里。\n淮山终日只对面，与船低昂如角抵。\n水工爬涉未曾去，远者盈寻近盈咫。\n长堤夜射千丈潭，疾雷不及先掩耳。\n吾人犹困坎井泥，何算鲑虾着尘滓。\n我家诗翁坐长歌，险阻艰难实经履。\n稍寻牛豕畦疃行，始得村落鱼菜市。\n风榆雨柳愁杀人，日西月东若流水。\n忽然槌鼓催发船，入门驩甚折屐齿。\n道逢耦耕试借问，往往见谓知津矣。\n十年奔走营晓炊，家居暖席能得几。\n此行干蛊维叔父，攻苦食辛等醇醴。\n官筒之诗邺城下，孝友恳恻见表裏。\n强哦竹閒惜寡和，如以罢兵取坚垒。\n何当车马城南来，寿亲一樽开宴喜。",
        "dynasty": "宋",
        "collection_info": null
    },
    {
        "uuid": "324de24638477bfb8b8de7d24b27daaa",
        "title": "酌别世弼",
        "author": "黄庭坚",
        "content": "王郎婚友平生期，学问文章过吾党。\n一见悬知白璧奇，三年未负青云赏。\n苏秦六印自多金，陶朱再相宜藏镪。\n贫贱相知乃为贵，功名所在何须枉。\n邺王城下倒清樽，子云书中羃蛛网。\n樽前惜别语万千，门外催发人三两。\n自从相见开青眼，无处会面如天上。\n倾壶倒榼驻车马，岂但呼灯照罂瓬。\n平生相从忘岁月，手足割裂诚迷惘。\n譬如旁人看疥癞，未易能去肤髮痒。\n但愿自思恩爱閒，勿以眼前剧愁想。",
        "dynasty": "宋",
        "collection_info": null
    },
    {
        "uuid": "a39a707873a539e4eb6bc7be9d81ab86",
        "title": "庭诲惠鉅砚",
        "author": "黄庭坚",
        "content": "郭君大砚如南溟，化我霜毫作鹏翼。\n安得剡藤三千尺，书九万字无渴墨。",
        "dynasty": "宋",
        "collection_info": null
    },
    {
        "uuid": "25b8a845105a98de1c1a77f09e8f9b71",
        "title": "叔诲宿邀湖上之游以故不果往",
        "author": "黄庭坚",
        "content": "芰荷采尽荇田田，湖光价当酒十千。\n主人邀客殊未来，西风枕簟废书眠。\n睡罢书窗翻墨汁，龙蛇起陆云雨湿。\n晚筵红袖劝倾杯，公荣坐远酌不及。\n章台柳色未知秋，折与行人鞭紫骝。\n金城手种亦如此，今日摇落令人愁。\n双飞鸳鸯一朝隻，舂鉏欲匹畏白鸥。\n风标公子诚自多，波浄月明如鵾何。",
        "dynasty": "宋",
        "collection_info": null
    },
    {
        "uuid": "609f5d30c50bd7b76044f9a2f09dfb49",
        "title": "次韵子真会灵源庙池亭",
        "author": "黄庭坚",
        "content": "繫马着堤柳，置酒临魏城。\n人贤心故乐，地旷眼为明。\n十年风烟散，邂逅集此亭。\n悲欢更世故，谈话及平生。\n折腰督邮前，勉强不见情。\n世味曾淡薄，心源留粹精。\n晴云有高意，阔水无湍声。\n谁言王安丰，定识阮东平。",
        "dynasty": "宋",
        "collection_info": null
    },
    {
        "uuid": "6b6747c75c1d9c105b3eeb1d8f21d004",
        "title": "几復读庄子戏赠",
        "author": "黄庭坚",
        "content": "蜩化抢榆枋，鹏化抟扶摇。\n大椿万岁寿，粪英不重朝。\n有待于无待，定非各逍遥。\n譬如宿舂粮，所诣岂得辽。\n漆园槁项翁，闻风独参寥。\n物情本不齐，显者桀与尧。\n烈风号万窍，杂然吹籁箫。\n声随器形异，安可一律调。\n何尝用吾私，总领使同条。\n惜哉向郭误，斯文晚未昭。\n胡不弃影事，直以神理超。\n木资不才生，雁得不才死。\n投身死生中，未可优劣比。\n深藏无所用，一寓不得已。\n逍遥同我谁，岁暮于吾子。",
        "dynasty": "宋",
        "collection_info": null
    },
    {
        "uuid": "d6ba17ab303b9c83be3119056d6ac18c",
        "title": "次韵坦夫见惠长句",
        "author": "黄庭坚",
        "content": "温风撩人随处去，欲如羶羊蚁旋慕。\n落英马前高下飞，牵挽忽与樽酒遇。\n令行如水万夫长，倾盖不减平生故。\n素衣成缁面黧黑，笑说尘沙工点污。\n王事贤劳尚有诗，自卷溪藤染霜兔。\n桃李清阴坐未移，走送雄篇疲健步。\n张侯先不露文章，十年深深豹藏雾。\n欻来听讼小棠阴，千里鸣絃舞韶濩。\n我名最落诸人后，顿使漂山由众喣。\n伐木丁丁愧友声，食苹呦呦怀野聚。\n谷阳旧垒一片春，勤我引领西南傃。\n遥知红紫能乱眼，锦衾作梦高唐赋。\n简书留句四十里，梦魂明月识归路。\n公才富比沧海宫，明珠珊瑚凡几库。\n惠连冢上麦纤纤，喜公犹得春草句。\n明朝折柳作马棰，想见杯盘咄嗟具。\n风光暂来不供翫，大似横塘过飞鹜。\n瓮面浮蛆暖更多，气味烦公卒调护。\n树头树底劝提壶，南冈北冈教脱袴。\n春衣可着惬醉眠，急觞催传莫论数。",
        "dynasty": "宋",
        "collection_info": null
    },
    {
        "uuid": "a13c44bc2074cedc70c006a084946ee8",
        "title": "奉和慎思寺丞太康传舍相逢并寄扶沟程太丞尉氏孙着作二十韵",
        "author": "黄庭坚",
        "content": "扶亭大夫伯淳父，平生执鞭所欣慕。\n蚤年学问多东南，形阻江山想神遇。\n阮籍台边有一人，爱叹非为婚姻故。\n民言令君明且清，玉壶寒冰不受污。\n我从王事驱传马，落日东走骇麏兔。\n问知邻境欲过之，简书有程严寸步。\n胸怀作恶无处说，天气昏昏月含雾。\n故人如从空中落，逼耳好鸟鸣韶濩。\n野桃窈窕风剪拂，官柳低昂春燠昫。\n政由人好景亦好，烧烛续书笑言聚。\n同怀两贤孤此乐，无物可写心倾傃。\n邓侯诗成锦绣段，浣花屑玉邀我赋。\n今年病起疏酒杯，醉乡荆棘归无路。\n诗穷浄欲四壁立，奈何可当杜武库。\n不似灞桥风雪中，半臂骑馿得佳句。\n济时之才吾岂敢，樗栎初无廊庙具。\n上车不落强颜耳，伏食官仓等鸡鹜。\n只欲苦留公把酒，都畿千里勤督护。\n及得归时谷雨余，已剪轻衣换袍袴。\n春色衰从一片飞，况乃纷纷不知数。",
        "dynasty": "宋",
        "collection_info": null
    },
    {
        "uuid": "2002ac2fd2d0c8a76f00828559427a7c",
        "title": "次韵晋之五丈赏压沙寺梨花",
        "author": "黄庭坚",
        "content": "沙头十日春，当日谁手种。\n风飘香未改，雪压枝自重。\n看花思食实，知味少人共。\n霜降百工休，把酒约宽纵。",
        "dynasty": "宋",
        "collection_info": null
    },
    {
        "uuid": "a5ef3e49761d394e3b43542234f838cd",
        "title": "答王道济寺丞观许道宁山水图",
        "author": "黄庭坚",
        "content": "往逢醉许在长安，蛮溪大砚磨松烟。\n忽呼绢素翻砚水，久不下笔或经年。\n一日踏门撼门钮，巾帽欹斜犹索酒。\n举杯意气欲翻盆，倒卧虚樽将八九。\n醉拈枯笔尝墨色，势若山崩不停手。\n数尺江山万里遥，满堂风物冷萧萧。\n山僧归寺童子后，渔伯欲渡行人招。\n先君笑指溪上宅，鸬鷀白鹭如相识。\n许生再拜谢不能，乃是天机非笔力。\n自陈精力初未衰，八幅生绢作四时。\n蚤师李成最得意，什袭自藏人已知。\n贵人取去弃墙角，流落几姓知今谁。\n大梁画肆阅水墨，四图宛然当物色。\n自言早过许史门，常卖一声偶然得。\n雨雪涔涔满寺庭，四图泠落让丹青。\n往来睥睨谁比数，十万酬之观者惊。\n客还次第阅春夏，坐见岁序寒峥嵘。\n王丞来观嘆唧唧，亦如我昔初见日。\n新诗雌黄多得实，信知君家有摩诘。\n我持此图二十年，眼见绿髮皆华颠。\n许生缩手入黄泉，众史弄笔摩青天。\n君家枯松出老翟，颇似破屏有骨骼。\n一时所弃愿爱惜，不诬方将有人识。",
        "dynasty": "宋",
        "collection_info": null
    },
    {
        "uuid": "88a0c806f8ac095b3de07d2e08462780",
        "title": "观王熙叔唐本草书歌",
        "author": "黄庭坚",
        "content": "少时草圣学钟王，意气欲齐韦与张。\n家藏古本数十百，千奇万怪常搜索。\n今得君家一卷书，始觉辛勤总无益。\n移灯近前拭眼看，精神高秀非人力。\n北风古树折巅崖，苍烟寒籐挂绝壁。\n逸气峥嵘驰万马，隻字千金不当价。\n想初槃礴落笔时，毫端已与心机化。\n主人知是希世奇，但见姓氏无标题。\n自非高闲怀素不能此，何必更辨当年谁。",
        "dynasty": "宋",
        "collection_info": null
    },
    {
        "uuid": "7c58f4587b00d19eb7bb44caa74541c6",
        "title": "拟古杂言",
        "author": "黄庭坚",
        "content": "雁雁随春风，过乡县。\n烟雨昏，行不乱。\n同安乐，共忧患。\n云重重，不相见。\n日昳晡，下平湖。\n十十五五依黄芦，得粒不啄鸣相呼。\n新妇见雁怀征夫，上堂曳袑裾，四拜启阿姑。\n人言雁寄书，审能寄书无。\n阿姑语新妇，古来无此事，今安得此语。\n新妇祝雁好自去，勿学水中恋涔鱼。\n寄汝尺素上有书，塞北春寒用当襦。\n寄书与阿谁，我家苏校尉，海上牧羊儿。\n为言妾能事君母，勿负汉恩作降虏。",
        "dynasty": "宋",
        "collection_info": null
    },
    {
        "uuid": "1b5cbbe3ca62d5310c2fcb1df43983a4",
        "title": "古豪侠行赠魏邻几",
        "author": "黄庭坚",
        "content": "翩翩魏公子，恐是信陵君。\n高义动衰俗，孤标对层云。\n风吹棠棣花，一枝落夷门。\n俯仰少颜色，萧萧烟景昏。\n已朽朱亥骨，侯嬴无子孙。\n众中气轩昂，把臂输肺肝。\n沃之红鹦鹉，载以乌贺兰。\n门前马嘶急，我弟忽扣关。\n谓言空中落，逆旅有仁人。\n老母一解颜，万金难报恩。\n琅玕乃未赠，交好如弟昆。",
        "dynasty": "宋",
        "collection_info": null
    },
    {
        "uuid": "318ccfb57e1865b7e26e920adc9aced3",
        "title": "拘士笑大方",
        "author": "黄庭坚",
        "content": "拘士笑大方，俗吏缚文律。\n当其擅私智，辙覆千里失。\n鸟飞与鱼潜，明哲善因物。\n欣然领斯会，千百无十一。\n蒯缑装太阿，付驺斩刍秣。\n风雨晦冥时，中夜鸣不歇。\n张公下世久，安得叹埋没。\n齐王好吹竽，楚客善鼓瑟。\n卫妇新上车，戒御无笞服。\n教母灭竈突，徙薪始入室。\n三言至丁宁，于理盖已密。\n主人皆笑之，乃在未适节。\n庄生亦有言，外物不可必。\n无地与挥斤，眷然思郢质。",
        "dynasty": "宋",
        "collection_info": null
    },
    {
        "uuid": "378fd6038b5e084d22650454c499733a",
        "title": "拟古乐府长相思寄黄几復",
        "author": "黄庭坚",
        "content": "江南江北春水长，中有一人遥相望。\n字曰金兰服众芳，妙歌扬声倾满堂。\n满堂动色不入耳，四海知音能有几。\n惟予与汝交莫逆，心期那閒千万里。\n欲凭绿水之双鱼，为寄腹中之素书。\n溪回屿转恐失路，夜半不眠起踌躇。",
        "dynasty": "宋",
        "collection_info": null
    },
    {
        "uuid": "b4f79140032ffe50ebc4b214d00b9c48",
        "title": "古乐府白纻四时歌  其一",
        "author": "黄庭坚",
        "content": "桃李欲开风雨多，笼絃束管奈春何。\n风休雨静花满地，时节去我如惊波。\n少年志愿不成就，日月星辰役昏昼。\n俟河之清未有期，斗酒聊为社公寿。",
        "dynasty": "宋",
        "collection_info": null
    },
    {
        "uuid": "b6ea14e685824b127f7517d8cf69b058",
        "title": "古乐府白纻四时歌  其二",
        "author": "黄庭坚",
        "content": "日晴桑叶绿宛宛，春蚕忽忽都成茧。\n缲车宛转头绪多，相思如此心乱何。\n少年志愿不成就，故年主人且恩旧。\n及河之清八月来，斗酒聊为社公寿。",
        "dynasty": "宋",
        "collection_info": null
    },
    {
        "uuid": "cae81d3294ed161658fcf39d69ca0e36",
        "title": "古乐府白纻四时歌  其三",
        "author": "黄庭坚",
        "content": "络纬惊秋鸣唧唧，美人停灯中夜织。\n回文中有白头吟，人生难得相知心。\n少年志愿不成就，故年主人且恩旧。\n及河之清八月来，斗酒聊为社公寿。",
        "dynasty": "宋",
        "collection_info": null
    },
    {
        "uuid": "0bb6a17e20fb74b2e0cd5ac671d1ead6",
        "title": "古乐府白纻四时歌  其四",
        "author": "黄庭坚",
        "content": "北风降霜松柏雕，天形惨澹光景销。\n山河夜半失故处，何地藏舟无动摇。\n少年志愿不成就，故年主人且恩旧。\n及河之清八月来，斗酒聊为社公寿。",
        "dynasty": "宋",
        "collection_info": null
    },
    {
        "uuid": "4dfd3d27c22207a2c7361da8876af2cd",
        "title": "韩信",
        "author": "黄庭坚",
        "content": "韩生高才跨一世，刘项存亡翻手耳。\n终然不忍负沛公，颇似从容得天意。\n成皋日夜望救兵，取齐自重身已轻。\n蹑足封王能早寤，岂恨淮阴食千户。\n虽知天下有所归，独怜身与哙等齐。\n蒯通狂说不足撼，陈豨孺子胡能为。\n予尝贳酒淮阴市，韩信庙前木十围。\n千年事与浮云去，想见留侯决是非。\n丈夫出身佐明主，用舍行藏可自知。\n功名邂逅轩天地，万事当观失意时。",
        "dynasty": "宋",
        "collection_info": null
    },
    {
        "uuid": "1a599d9d96ef3ac8e4657f47802479c7",
        "title": "淮阴侯",
        "author": "黄庭坚",
        "content": "韩生沈鸷非悍勇，笑出胯下良自重。\n滕公不斩世未知，萧相自追王始用。\n成安书生自圣贤，左仁右圣兵在咽。\n万人背水亦书意，独驱市井收万全。\n功成广武坐东向，人言将军真汉将。\n兔死狗烹姑置之，此事已足千年垂。\n君不见丞相商君用秦国，平生赵良头雪白。",
        "dynasty": "宋",
        "collection_info": null
    },
    {
        "uuid": "52ab042bdfbf5f1b47a9fd73c795d98e",
        "title": "颜阖",
        "author": "黄庭坚",
        "content": "颜阖无事人，躬耕自衣食。\n翩翩鲁公子，要我从事役。\n轺轩来在门，驷马先拱璧。\n出门应使者，陇上不谋国。\n心知误将命，非敢惮行役。\n使人返锡命，户庭空履迹。\n中随卫侯书，起作太子客。\n谁能明吾心，君子蘧伯玉。",
        "dynasty": "宋",
        "collection_info": null
    },
    {
        "uuid": "9880b72dd3fa0495685d458f4a715aef",
        "title": "赠希孝",
        "author": "黄庭坚",
        "content": "金玉虽满堂，一去谁能守。\n石交千秋期，程婴报杵臼。\n丝随丹青染，变态非復旧。\n竹杖寒苍苍，草木黄落后。\n匏从曲沃来，管是汶阳有。\n土性本高明，天材更浑厚。\n革之成国器，实假匠伯手。\n木平非斧斤，是事公信否。",
        "dynasty": "宋",
        "collection_info": null
    },
    {
        "uuid": "9b8c3137fdf35f8d84f28e152aace5cb",
        "title": "侯元功问讲学之意",
        "author": "黄庭坚",
        "content": "金声而玉振，从本用圣学。\n石师所未讲，赤子有先觉。\n丝直则为絃，可射可以乐。\n竹笋不成芦，白珪元抱璞。\n匏瓜不能匏，其裔犹为瓟。\n土俗颇暖姝，西笑长安乐。\n革无五声材，终然应宫角。\n木人得郢工，鼻端乃可斲。",
        "dynasty": "宋",
        "collection_info": null
    },
    {
        "uuid": "c0e9fbe5f18c8b42fb4787320b2699d7",
        "title": "戏赠张叔甫",
        "author": "黄庭坚",
        "content": "团扇復团扇，因风託方便。\n衔泥巢君屋，双燕令人羡。\n张公子，时相见。\n张公一生江海客，文章献纳麒麟殿。\n文采风流今尚存，看君不合长贫贱。\n醉中往往爱逃禅，解道澄江静如练。\n淮南百宗经行处，携手落日回高宴。\n城上乌，尾毕逋。\n尘沙立暝途，惟有摩尼珠。\n云梦泽南州，更有赤须胡。\n与君歌一曲，长铗归来乎。\n出无车，食无鱼。\n不须闻此意惨怆，幸是元无免破除。\n脱吾帽，向君笑。\n有似山开万里云，论心何必先同调。\n河之水，去悠悠。\n将家就鱼米，四海一扁舟。\n头陀云外多僧气，直到湖南天尽头。\n潭府邑中甚淳古，还如何逊在扬州。\n但得长年饱吃饭，苦无官况莫来休。",
        "dynasty": "宋",
        "collection_info": null
    },
    {
        "uuid": "a31d20ad6937b1a37c0f1bcebf9541d3",
        "title": "以右军书数种赠邱十四",
        "author": "黄庭坚",
        "content": "邱郎气如春景晴，风暄百果草木生。\n眼如霜鹘齿玉冰，拥书环坐爱窗明。\n松花泛砚摹真行，字身藏颖秀劲清，问谁学之果兰亭。\n我昔颇復喜墨卿，银鈎虿尾烂箱籝，赠君铺案黏曲屏。\n小字莫作痴冻蝇，乐毅论胜遗教经。\n大字无过瘗鹤铭，官奴作草欺伯英。\n随人作计终后人，自成一家始逼真。\n卿家小女名阿潜，眉目似翁有精神。\n试留此书他日学，往往不减卫夫人。",
        "dynasty": "宋",
        "collection_info": null
    },
    {
        "uuid": "df38d183e93bfbfdf515210db5fb082a",
        "title": "李君贶借示其祖西台学士草圣并书帖一编二轴以诗还之",
        "author": "黄庭坚",
        "content": "当时高蹈翰墨场，江南李氏洛下杨。\n二人殁后数来者，西台唯有尚书郎。\n篆科草圣凡几家，奄有汉魏跨两唐。\n纸摹石镂见彷佛，曾未得似君家藏。\n侧釐数幅冰不及，字体欹倾墨犹湿。\n明窗棐几开卷看，坐客失床皆起立。\n新春一声雷未闻，何得龙蛇已惊蛰。\n仲将伯英无后尘，迩来此公下笔亲。\n使之早出见李卫，不独右军能逼人。\n枯林栖鸦满僧院，秀句争传两京遍。\n文工墨妙九原荒，伊洛气象今凄凉。\n夜光入手爱不得，还君復入古锦囊。\n此后临池无笔法，时时梦到君书堂。",
        "dynasty": "宋",
        "collection_info": null
    },
    {
        "uuid": "8384deae5fa391c3ef99e5c63443ce4e",
        "title": "三至堂",
        "author": "黄庭坚",
        "content": "杨公父子孙，俱出文昌宫。\n朱轓与别驾，同最治民功。\n当年竹马儿，市上白鬓翁。\n相语府门前，郎君有家风。\n筑室俯飞鸟，我来岁仲冬。\n人烟空橘柚，梅蘤破榛丛。\n延客煮茶药，使君语雍容。\n畴昔识二父，只今天柱峰。\n故开堂北门，突兀在眼中。\n千秋万岁后，野人犹致恭。\n借问经始谁，开国华阴公。",
        "dynasty": "宋",
        "collection_info": null
    },
    {
        "uuid": "455831b4803cc42edd8e4e2521b5e3cc",
        "title": "玉照泉而名之",
        "author": "黄庭坚",
        "content": "仙人持玉照，留在灊西峰。\n一往不返顾，尘痕废磨砻。\n想当光溢匣，云山迭万重。\n有井洌寒泉，照影互相容。\n得名未觉晚，学士古人风。\n持节按九城，乐此水一钟。\n税车束上饭，谈笑考百工。\n金瓶煮山腴，茗椀不暇攻。\n苏侯亦静者，疏凿济成功。\n排遣尘滓行，石奁清如空。\n能令水源浊，鱼虾来其中。\n生子岁月多，往往隠蛟龙。\n玉照不见影，盘桓蜗螺宫。\n一朝揭源去，枯渎草蒙茸。",
        "dynasty": "宋",
        "collection_info": null
    },
    {
        "uuid": "26b6cff422f90f1403c5a6da87bd6ffb",
        "title": "延寿寺僧小轩极萧洒予为名曰林乐取庄生所谓林乐而无形者并为赋诗",
        "author": "黄庭坚",
        "content": "积雨灵香润，晚风红药翻。\n盥手散经帙，烹茶洗睡昏。\n野僧甚淳古，养拙贲邱园。\n风怀交四境，蓬藋底百椽。\n山林皋壤欤，可为知音言。\n而我与人乐，因之名此轩。\n孟夏妪万物，正昼晦郊原。\n隔墙见牛羊，定知春笋繁。\n俄顷倒干戈，水攻仰翻盆。\n地中鸣鼓角，百万薄悬门。\n部曲伏床下，少定未寒暄。\n疾雷将雨电，破柱取蛟蚖。\n我初未知尔，宴坐潄灵根。\n谅知岑寂地，竟可安元元。",
        "dynasty": "宋",
        "collection_info": null
    },
    {
        "uuid": "d5cc071321872ca1a4f92a4d0aa2b353",
        "title": "吉老许惠李北海石室碑以诗促之",
        "author": "黄庭坚",
        "content": "往时李北海，翰墨妙天下。\n石室苍苔世未知，公独得本今无价。\n肉字不肥藏兔锋，郎官壁刊佳处同。\n愿公倒箧速持赠，免断银鈎输蠹虫。",
        "dynasty": "宋",
        "collection_info": null
    },
    {
        "uuid": "baf0872cf56dc1fde551686166822317",
        "title": "吉老两和示戏答",
        "author": "黄庭坚",
        "content": "欲聘石室碑，小诗委庭下。\n颇似山阴写道经，虽与羣鹅不当价。\n画沙无地觅锥锋，点勘永和书法同。\n人言外论殊不尔，勿持明冰照夏虫。",
        "dynasty": "宋",
        "collection_info": null
    },
    {
        "uuid": "1c8dfdce0336b2f752fbadcae32d2fd9",
        "title": "题罗山人览辉楼",
        "author": "黄庭坚",
        "content": "凤凰山人开竹径，楼成溪山深照映。\n眉閒鬰鬰似阴功，壶中有丸续人命。\n劝君洗竹买梧桐，凤何时来驾归鸿。\n思齐大任政勤苦，来听天子歌南风。",
        "dynasty": "宋",
        "collection_info": null
    },
    {
        "uuid": "07ed2d8d642645e592c28767ddab1cc0",
        "title": "古风寄周元翁",
        "author": "黄庭坚",
        "content": "周元翁，古人风。\n诗书苦，作字工。\n允有德，自琢砻。\n观古人，怨慧聪。\n眼欲盲，耳欲聋。\n黄落后，期君同。",
        "dynasty": "宋",
        "collection_info": null
    },
    {
        "uuid": "1043ee539432a2da3e0ac35fcc546c07",
        "title": "西禅听戴道士弹琴",
        "author": "黄庭坚",
        "content": "灵宫苍烟荫老栢，风吹霜空月生魄。\n羣鸟得巢寒夜静，市井收声虚室白。\n少年抱琴为予来，乃是天台桃源未归客。\n危冠匡坐如无傍，弄絃铿铿灯烛光。\n谁言伯牙绝絃钟期死，泰山峨峨水汤汤。\n春天百鸟语撩乱，风荡杨花无畔岸。\n微霠愁猿抱山木，玄冬孤鸿度云汉。\n斧斤丁丁空谷樵，幽泉落涧夜萧萧。\n十二峰前巫峡雨，七八月后钱塘潮。\n孝子流离在中野，羁臣归来哭亡社。\n空床思妇感蟏蛸，暮年遗老依桑柘。\n人言此曲不堪听，我怜酷解写人情。\n悲歌浩叹絃欲断，翻作恬淡雍容声。\n五絃横坐岩廊静，熏风南天厚民性。\n人言帝力何有哉，凤凰麒麟舞虞咏。\n我思五代如探汤，真人指挥定四方。\n昭陵仁心及虫蚁，百蛮九译觇天光。\n极知功高乐未称，谁能持此献乐正。\n贱臣疏远安敢言，且欲空江寒滩静。\n渔艇幽人知我心悠哉，更作严陵在钓台。\n吾知之矣师且止，安得长竿入手来。",
        "dynasty": "宋",
        "collection_info": null
    },
    {
        "uuid": "ac61bfe63becf3feec38b62a97cacf72",
        "title": "题安石榴双叶",
        "author": "黄庭坚",
        "content": "红榴双叶元自双，谁能一朝使渠隻。\n如何陈张刎颈交，借兵相亡不余力。\n有情着物指死争，谁能有形而无情。",
        "dynasty": "宋",
        "collection_info": null
    },
    {
        "uuid": "754f1d485fc88b2f6d258c2d28fab93d",
        "title": "绝句",
        "author": "黄庭坚",
        "content": "春风一曲花十八，拚得百醉玉东西。\n露叶烟丛见红药，犹似舞余和汗啼。",
        "dynasty": "宋",
        "collection_info": null
    },
    {
        "uuid": "c643a951fade2e584ee8b4397a55d6c3",
        "title": "题虔州东禅圆照师新作御书阁",
        "author": "黄庭坚",
        "content": "城东宝坊金翠重，道人修惠翦蒿蓬。\n一瓶一钵三十年，琼榱碧瓦上秋空。\n稻田磨衲拥黄髮，更筑书阁诸天中。\n三后在天遗圣墨，百神受职扶琳宫。\n文思帝泽余温润，雨露下国常年丰。\n章川贡川结襟带，梅岭桂岭来朝宗。\n参旗斗柄略栏楯，清坐耳闻河汉风。\n道人饱参口挂壁，颇喜作诗如己公。\n家风秀句刻琬琰，邀我落笔何能工。\n安得雄文压胜境，九原唤起杜陵翁。",
        "dynasty": "宋",
        "collection_info": null
    },
    {
        "uuid": "c8d7eecef2ae6610d129e719a8e2445c",
        "title": "送权郡孙承议归宜春",
        "author": "黄庭坚",
        "content": "宜春别驾乡丈人，来假庐陵二千石。\n虚舟无事鸥与游，良贾深藏客争席。\n诸公鞭朴立威名，公独爱民如父兄。\n诸公驭吏如束湿，公使人人得尽情。\n人情居官若邮传，假守摄丞尤自便。\n忧念公家眉不开，谁能勤民废寝膳。\n赠行欲借笔如椽，公不肯留鼓催船。\n归到宜春问春事，斑斑笋竿蕨破拳。\n廖侯为邦用诗礼，府中无事多燕喜。\n看公谈笑面生春，更为乡园蓺桃李。",
        "dynasty": "宋",
        "collection_info": null
    },
    {
        "uuid": "78d72f89c8734326612a44251170738b",
        "title": "戏题",
        "author": "黄庭坚",
        "content": "平生性拙触事真，醉裏笑谈多忤人。\n安得眼前只有清风与明月，美酒百船酬一春。",
        "dynasty": "宋",
        "collection_info": null
    },
    {
        "uuid": "0e07ab9d9a8fd0113563315aed2a785a",
        "title": "戊午夜宿宝石寺视宝石戏题",
        "author": "黄庭坚",
        "content": "石形卧苍牛，屃赑古松阴。\n松风与溪月，相守历古今。\n初无廊庙姿，又不能础碪。\n呈文谢珉光，抚质愧球琳。\n金马与碧鸡，光景动照临。\n圯桥授书老，陈仓雊时禽。\n是皆为国器，不尔事陆沉。\n浮云有傥来，得名岂其心。\n谅如曲辕社，长存斧斤寻。\n智士贻美谥，自珍非世琛。\n不材以为宝，吾与汝同音。",
        "dynasty": "宋",
        "collection_info": null
    },
    {
        "uuid": "b2caaa197e9269093ccc57d24626b3f9",
        "title": "戏题承天寺法堂前柏",
        "author": "黄庭坚",
        "content": "树底蒲团禅老家，高僧倚坐日西斜。\n有人试问西来事，无处安排玉如意。\n方者风旛动不同，不道风幡境亦空。\n开口已非无问处，高僧不语人归去。",
        "dynasty": "宋",
        "collection_info": null
    },
    {
        "uuid": "7d8adaf04f1322631cf85af2ae56bd38",
        "title": "陈吉老县丞同知命弟游青原谒思禅师予以簿领不得往二公雨久不归戏作百家衣一首二十韵招之",
        "author": "黄庭坚",
        "content": "天高万物肃，虚寂在川岑。\n肃此尘外轸，随山上岖嵚。\n列宿正参差，凝霜露衣襟。\n惊鸟纵横去，孤猿拥条吟。\n不睹白日景，惟睹松柏阴。\n南州实炎德，肴羞香森沈。\n芳草亦未老，黄花如散金。\n中有冥寂士，上有嘉树林。\n遗挂犹在壁，靡靡如面命。\n阿阁三重阶，旷望何高深。\n能使高兴尽，山水有清音。\n所在可游盘，春醖时献斟。\n玄云拖朱阁，小雨遂成霖。\n挟纩如怀冰，夕息忆重衾。\n瞽夫违盛观，何用慰我心。\n孤灯暧幽幔，愿言思所钦。\n良游常蹉跎，贱与老相寻。\n佳人殊未来，忽忘逝景侵。\n南荣戒其多，离思故难任。\n明月难暗投，聊欲投吾簪。",
        "dynasty": "宋",
        "collection_info": null
    },
    {
        "uuid": "b65f1927e39876b080aba7211fea5c48",
        "title": "同吉老饮清平戏作集句",
        "author": "黄庭坚",
        "content": "飞盖相追随，携手共行乐。\n我有一樽酒，聊厚不为薄。\n珍木鬰苍苍，众鸟欣有託。\n密竹使径迷，初篁包绿箨。\n有渰兴南岑，森森散雨足。\n万物生光辉，夕阳暧平陆。\n蚕月观时暇，振衣聊踯躅。\n沈迷簿领书，未尝废邱壑。\n王度日清夷，镇俗在简约。\n人生非金石，亲友多零落。\n漆园有傲吏，君平独寂寞。\n所愿从之游，逝者如可作。",
        "dynasty": "宋",
        "collection_info": null
    },
    {
        "uuid": "0ef098952f487daf319385affa47c526",
        "title": "效孔文举赠柳圣功三首  其一",
        "author": "黄庭坚",
        "content": "武库五兵森森，名驹万里骎骎。\n英风爽气如林，读书凿井欲深，学道却要无心。",
        "dynasty": "宋",
        "collection_info": null
    },
    {
        "uuid": "e707979b478d9e30d2f00491fd7da8f0",
        "title": "效孔文举赠柳圣功三首  其二",
        "author": "黄庭坚",
        "content": "妙言玉质金相，学问日月悠长。\n良贾故要深藏，屈体下心堂堂，灰头土面辉光。",
        "dynasty": "宋",
        "collection_info": null
    },
    {
        "uuid": "3f91b1168af62c1f9d0862805a630408",
        "title": "效孔文举赠柳圣功三首  其三",
        "author": "黄庭坚",
        "content": "王良终日驰驱，曹商百乘从车。\n七芧鼓舞羣狙，学问圣处功夫，千古与我友俱。",
        "dynasty": "宋",
        "collection_info": null
    },
    {
        "uuid": "9b4d31554eff2bf531dbea80979b0f6f",
        "title": "药名诗奉送杨十三子问省亲清江",
        "author": "黄庭坚",
        "content": "杨侯济北使君子，幕府从容理文史。\n府中无事吏早休，陟釐秋兔写银鈎。\n驼峰桂蠹樽酒绿，樗蒲黄昏唤烧烛。\n天南星移醉不归，爱君清如寒水玉。\n葳蕤韭荠煮餠香，别筵君当归故乡。\n诸公为子空青眼，天门东边虚荐章。\n为言同列当推毂，岂有妬妇反专房。\n射工含沙幸人过，水章独摇能腐肠。\n山风轰轰虎须怒，千金之子戒垂堂。\n寿亲颊如木丹色，胡麻炊饭玉为浆。\n婆娑石上舞林影，付与一世专雌黄。\n寂寥吾意立奴会，可忍冬花不尽觞。\n春阴满地肤生粟，琵琶催醉喧啄木。\n艷歌惊落梁上尘，桃叶桃根断肠曲。\n高帆驾天衝水花，湾头东风转柁牙。\n飞廉吹尽别时雨，江愁新月夜明沙。",
        "dynasty": "宋",
        "collection_info": null
    },
    {
        "uuid": "6dd5191847b0c345c7fbd35ca6839984",
        "title": "次韵舍弟喜雨",
        "author": "黄庭坚",
        "content": "时雨真成大有年，斯民沟壑救将然。\n麦根肥润桑叶大，春壠未鉏蚕未眠。\n奔走风雨连晓色，起寻佳句写由拳。\n李成六幅骤雨笔，挂在东南楼阁前。",
        "dynasty": "宋",
        "collection_info": null
    },
    {
        "uuid": "f0a0463b6eca482e4cbc384811395e49",
        "title": "答何君表感古冢",
        "author": "黄庭坚",
        "content": "墨头万虫地上行，大钧鉅冶之化生。\n反復生没如车轸，直与岁月为将迎。\n至人独解诸物撄，炼神含嚼太和精。\n不取造化相经营，三天八景遂飞昇。\n何郎少年毛骨清，天机纯粹气坦平。\n子有青简当刊名，应知炼修未易成。\n一世危脆无坚凝，外慕掩袭真气零。\n朝花薄莫不能荣，琳官金书有丹经。\n胡不还魂游黄庭，何为临冢惋枯形，使予丹元童子惊。",
        "dynasty": "宋",
        "collection_info": null
    },
    {
        "uuid": "4cda243e97d9579224e813fe7684e443",
        "title": "会稽竹箭为蕲春傅尉作",
        "author": "黄庭坚",
        "content": "会稽竹箭天下闻，青岭霜笴摇紫云。\n金作仆姑如鸟翼，壮士持用横三军。\n迩来场师无远虑，翦伐柔萌荐葅茹。\n人閒御武急难才，不得生民饱霜露。\n嘉瓜美果无他长，取升俎豆献壶觞。\n奈何生与此等伍，大器小用良可伤。\n吾闻先王用人力，不足有余无损益。\n硕人俣俣舞公庭，长咏国风三叹息。",
        "dynasty": "宋",
        "collection_info": null
    },
    {
        "uuid": "86687985311141b7a7a549f4edfb4f88",
        "title": "还深父同年兄诗卷",
        "author": "黄庭坚",
        "content": "四体懒不佳，百虫夜相煎。\n呼灯探床头，忽得故人编。\n一哦肺渴减，再读头风痊。\n清切如其人，石齿潄潺湲。\n园林秋郊静，桃李春昼妍。\n雍容比兴体，百物落眼前。\n仍仍愁时语，听猿三峡船。\n梅黄雨扑地，水白雁横天。\n叹息夜渠央，屋角月上弦。\n把卷着床头，我知其人贤。\n昨日河间令，横胥不顾钱。\n如臂使十指，从我伸与拳。\n淹留落闲处，坐研考二篇。\n更使有閒日，歌嘲拾兰荃。\n何时造化手，端为铸龙泉。",
        "dynasty": "宋",
        "collection_info": null
    },
    {
        "uuid": "78515003243767c21f735ead778f0269",
        "title": "次韵答宗汝为初夏见寄",
        "author": "黄庭坚",
        "content": "官蛙无时休，不知忧復乐。\n夕晖半规黄，冉冉纳暮壑。\n鸟栖松陨花，风下竹解箨。\n南箕与北斗，磊磊贯缨络。\n怀我邻邦友，贤义本不薄。\n箕斗常相望，江含雾冥漠。\n忽烹双鲤鱼，中有初夏作。\n诗词清照眼，明月丽珠箔。\n閒出句崛奇，芙蕖依绿蒻。\n雄辨简色空，韩卢逐东郭。\n终篇谈不二，自脱世缠缚。\n此道久陆沉，喜公勤博约。\n盈笼惠石芝，乌皮剥猿玃。\n野人烹嘉蔬，回首葵苋恶。\n劝盐殊未工，追呼联纆索。\n闻君欲课最，岂有不龟药。\n我民六万户，过半客栖泊。\n棘端可沐猴，且愿观其削。\n官符昼夜下，朝播责暮穫。\n射利者谁其，登陇弯繁弱。\n昨闻数邦贡，曲礼赋三错。\n恭惟廊庙上，献纳及新瘼。\n绣衣城南来，免冠谢公怍。\n归乘下泽车，绝意麒麟阁。\n田园蒙帝力，仰以万寿酢。\n公材横太阿，越砥敛霜锷。\n智囊无遗漏，胆量包空廓。\n行当治状闻，雄飞上碧落。\n我材甚不长，有地愧槃礴。\n平陆非距心，滕薛困公绰。\n看人取卿相，妄意亦馋嚼。\n终不作湘纍，憔悴吟杜若。\n一心思倾写，何时叩扃钥。",
        "dynasty": "宋",
        "collection_info": null
    },
    {
        "uuid": "7b48035f14a5fc570c5655f91e1fa9b9",
        "title": "答周德夫见寄",
        "author": "黄庭坚",
        "content": "自我官东南，久无西北书。\n周郎纵横才，欬唾落明珠。\n寄声相劳苦，敦厚不忘初。\n穷山江莽苍，胸次亦宽舒。\n念君怀白璧，故作裋褐趋。\n秋官方按剑，不与计吏俱。\n惊嗟相见晚，天子识严徐。\n想当蒐逸民，耕钓起海隅。\n鹤翎需啄饮，龟尾且泥涂。\n功名好采来，五白成一呼。\n小人邱壑心，日月半谢除。\n何时真得归，猿鸟为先驱。\n投身婴世故，葛蔓恐难图。\n相思欲写寄，滴尽玉蟾蜍。",
        "dynasty": "宋",
        "collection_info": null
    },
    {
        "uuid": "027c0358585defbcd4bfb714b08d5455",
        "title": "招隠寄李元中",
        "author": "黄庭坚",
        "content": "吾闻李元中，学为古人青出蓝。\n眉目之閒如太华，一段翠气连终南。\n我欲从之路阻长，朱颜日夜惊波往。\n苍梧玉管生蛛网，老翁忘味倾心赏。\n眼前记一不识十，谷中白驹閟音响。\n灊山南閒卧青牛，万壑松声不得游。\n愿君为阿阁之紫凤，莫作江湖之白鸥。",
        "dynasty": "宋",
        "collection_info": null
    },
    {
        "uuid": "efd7de1c9c345c18e6aa37660b2d64fe",
        "title": "送晁道夫叔侄",
        "author": "黄庭坚",
        "content": "晁氏出西鄂，世家多艺文。\n文庄和鼎实，尚书亦大门。\n简编自襁褓，簪笏到仍昆。\n向来映轩冕，颇据要路津。\n恩勤均骨肉，四海一尧民。\n无咎晚相见，实惟诸晁孙。\n智囊似内史，笔力窥漆园。\n词林少根蔕，斯人今绝伦。\n我为折腰吏，绿绮网蛛尘。\n倾心得僚友，燕及脊令原。\n嘉肴味同和，絃诵声相闻。\n如人逃空虚，见似已解颜。\n何况金石交，乃其骨肉亲。\n二年吟枫叶，忘我木索勤。\n行行不忍别，共醉古柳根。\n樽前犹讲学，夏夜众星繁。\n念当侍白髮，甘旨共兰荪。\n帆樯洒风雨，浪波出蛟鼋。\n持亲慎行李，强学加饭飧。\n革囊走官邮，寄书远相存。\n阿四去大农，六典与讨论。\n君到辇毂下，为问平生言。\n傥登邺王台，多话归参军。",
        "dynasty": "宋",
        "collection_info": null
    },
    {
        "uuid": "c9282866d3ded02d52b0e0c1892deb1c",
        "title": "戏赠潘供奉",
        "author": "黄庭坚",
        "content": "潘郎小时如白玉，上学觅归如杜鹃。\n当年屡过乃翁家，沽酒煮蟹不论钱。\n大梁相逢初不识，黄尘渍面催挽船。\n不如去作万骑将，黑头日致青云上。",
        "dynasty": "宋",
        "collection_info": null
    },
    {
        "uuid": "75828da0ddf5e9b5e2be722c4850bb54",
        "title": "次韵惜范生",
        "author": "黄庭坚",
        "content": "范侯躯干小，实有四海心。\n稍臞疑内热，不怒见勇沉。\n沽玉市无价，汲泉井方深。\n得失有毫末，明年斧可寻。",
        "dynasty": "宋",
        "collection_info": null
    },
    {
        "uuid": "16d1bd1246ff61d4c198ffce0ed3f205",
        "title": "和冕仲观试进士",
        "author": "黄庭坚",
        "content": "人围庙垣重，鼓作宫漏晓。\n晨门传放钥，坌入荒庭秒。\n初如求木猿，稍若安巢鸟。\n黄鑪答拜辱，月淡秋天杳。\n发题疏疑经，按剑或惊矫。\n官曹严坐起，迾卒禁纷扰。\n儇趋蚁争邱，痴坐鹭窥沼。\n江淮有名翚，专场或孤鷕。\n袖手深槃礴，乞灵颇澴绕。\n稚旄半父子，相面多中表。\n鸿将雁行□，牛舐快犊小。\n墨泓黦寒云，笔尾撼丛篠。\n雕虫寄鼻咏，攘略倾耳剽。\n剖蚌得珠难，扬沙见金少。\n遗形欹冠屦，忘味弃昫麨。\n虽挥鲁阳戈，余勇事未了。\n喧鬨遂一空，星河明木杪。",
        "dynasty": "宋",
        "collection_info": null
    },
    {
        "uuid": "05609f27802ad2adfda5b21665341611",
        "title": "渔父二首  其一",
        "author": "黄庭坚",
        "content": "秋风淅淅苍葭老，波浪悠悠白鬓翁。\n范子几年思狡兔，吕公何处兆非熊。\n天寒两岸识渔火，日落几家收钓筒。\n不困田租与王役，一船妻子乐无穷。",
        "dynasty": "宋",
        "collection_info": null
    },
    {
        "uuid": "65e21139db6020e2919a85b1915a865e",
        "title": "渔父二首  其二",
        "author": "黄庭坚",
        "content": "草草生涯事不多，短船身外岂知他。\n蒹葭浩荡双蓬鬓，风雨飘零一钓蓑。\n春鲔出潜留客鲙，秋蕖遮岸和儿歌。\n莫言野父无分别，解笑沈江捐汨罗。",
        "dynasty": "宋",
        "collection_info": null
    },
    {
        "uuid": "0e84355de1797789feafe30909063377",
        "title": "古渔父",
        "author": "黄庭坚",
        "content": "穷秋漫漫蒹葭雨，裋褐休休白髮翁。\n范子归来思狡兔，吕公何意兆非熊。\n渔收亥日妻到市，醉卧水痕船信风。\n四海租庸人草草，太平长在碧波中。",
        "dynasty": "宋",
        "collection_info": null
    },
    {
        "uuid": "9aac8e71834c0dc860f237145e724ade",
        "title": "题杨道人默轩",
        "author": "黄庭坚",
        "content": "炙手权门烈火炎，冷溪寒谷反幽潜。\n轻尘不动琴横膝，万籁无声月入帘。\n秋后丝钱谁数得，春余苍竹自知添。\n客星异日乘槎去，会访成都人姓严。",
        "dynasty": "宋",
        "collection_info": null
    },
    {
        "uuid": "d2eabc2f71c247ab6f1ecce2c55454e4",
        "title": "用几復韵题伯氏思堂",
        "author": "黄庭坚",
        "content": "夫子勤于蘧伯玉，洗心观道得灵龟。\n开门择友尽三益，清坐不言行四时。\n风与蛛丝游碧落，日将槐影下隆墀。\n天空地迥何处觅，岁计有余心自知。",
        "dynasty": "宋",
        "collection_info": null
    },
    {
        "uuid": "e3b5afbfcfd2d0ddf5e4e28ecb312a17",
        "title": "赠别几復",
        "author": "黄庭坚",
        "content": "风惊鹿散豫章城，邂逅相逢食楚苹。\n佳友在门忘燕寝，故人发药见平生。\n只今满坐且樽酒，后夜此堂还月明。\n契阔愁思已知处，西山影落暮江清。",
        "dynasty": "宋",
        "collection_info": null
    },
    {
        "uuid": "3353c54514e5a03e9e0ea1601da50ae1",
        "title": "赵令许载酒见过",
        "author": "黄庭坚",
        "content": "玉马何时破紫苔，南溪水满绿徘徊。\n买鱼斫鲙须论网，扑杏供盘不数枚。\n广汉威名知讼少，平原樽俎费诗催。\n草玄寂寂下帘幙，稍得闲时公合来。",
        "dynasty": "宋",
        "collection_info": null
    },
    {
        "uuid": "63f65631051379a1da126ae85c54b445",
        "title": "和答赵令同前韵",
        "author": "黄庭坚",
        "content": "人生政自无闲暇，忙裏偷闲得几回。\n紫燕黄鹂驱日月，朱樱红杏落条枚。\n诗成稍觉嘉宾集，饮少先愁急板催。\n亲遣小童锄草径，鸣驺早晚出城来。",
        "dynasty": "宋",
        "collection_info": null
    },
    {
        "uuid": "8900865eab9c2b937720d5d49afb7659",
        "title": "赵令答诗约携山妓见访",
        "author": "黄庭坚",
        "content": "晴波鸂鶒漾潭隈，能使游人判不回。\n风入园林寒漠漠，日移宫殿影枚枚。\n未尝绿蚁何妨拨，宿戒红妆莫待催。\n缺月西南光景少，仍须挽取烛笼来。",
        "dynasty": "宋",
        "collection_info": null
    },
    {
        "uuid": "f127638db3b46e278370d7f2c2956db7",
        "title": "谢赵令载酒",
        "author": "黄庭坚",
        "content": "邂逅相将倒一壶，看朱成碧倩人扶。\n欲眠甚急须公去，能略陶潜醉后无。",
        "dynasty": "宋",
        "collection_info": null
    },
    {
        "uuid": "0d7c2629d7a69e0cad875199acf4176b",
        "title": "次韵赏梅",
        "author": "黄庭坚",
        "content": "安知宋玉在邻墙，笑立春晴照粉光。\n淡薄似能知我意，幽闲元不为人芳。\n微风拂掠生春思，小雨廉纤洗暗妆。\n只恐浓葩委泥土，谁令解合返魂香。",
        "dynasty": "宋",
        "collection_info": null
    },
    {
        "uuid": "afddd6c27c9cb5dc0471a96dcab98eaa",
        "title": "次韵答李端叔",
        "author": "黄庭坚",
        "content": "喜接高谈若饮冰，风骚清兴坐来增。\n重寻伐木君何厚，欲赋骊驹我未能。\n山影北来浮汇泽，松行东望际钟陵。\n相期烂醉西楼月，缓带凭栏濯鬰蒸。",
        "dynasty": "宋",
        "collection_info": null
    },
    {
        "uuid": "65555af14a78e5d08d820a847a08576a",
        "title": "春近四绝句  其一",
        "author": "黄庭坚",
        "content": "闰后阳和腊裏回，蒙蒙小雨暗楼台。\n柳条榆荚弄颜色，便恐入帘双燕来。",
        "dynasty": "宋",
        "collection_info": null
    },
    {
        "uuid": "b231b6be239cf9220601aa944d2efc85",
        "title": "春近四绝句  其二",
        "author": "黄庭坚",
        "content": "亭台经雨压尘沙，春近登临意气佳。\n更喜轻寒勒成雪，未春先放一城花。",
        "dynasty": "宋",
        "collection_info": null
    },
    {
        "uuid": "d4ff23624cc6b87db2ce157357a96f86",
        "title": "春近四绝句  其三",
        "author": "黄庭坚",
        "content": "小雪晴沙不作泥，疏帘红日弄朝晖。\n年华已伴梅梢晚，春色先从草际归。",
        "dynasty": "宋",
        "collection_info": null
    },
    {
        "uuid": "b449e0b0cdf94aac92b14c658d047b90",
        "title": "春近四绝句  其四",
        "author": "黄庭坚",
        "content": "梅英欲尽香无頼，草色才苏绿未匀。\n苦竹空将岁寒节，又随官柳到青春。",
        "dynasty": "宋",
        "collection_info": null
    },
    {
        "uuid": "92fb7454faa5df417b2a939f61502a76",
        "title": "戏题葆真阁",
        "author": "黄庭坚",
        "content": "真常自在如来性，肯綮修持祗益劳。\n十二因缘无妙果，三千世界起秋毫。\n有心便醉声闻酒，空手须磨般若刀。\n截断众流寻一句，不离兔角与龟毛。",
        "dynasty": "宋",
        "collection_info": null
    },
    {
        "uuid": "a87320616f74e37a3dd76d57d32b94f7",
        "title": "戏赠惠南禅师",
        "author": "黄庭坚",
        "content": "佛子禅心若苇林，此门无古亦无今。\n庭前柏树祖师意，竿上风幡仁者心。\n草木同霑甘露味，人天倾听海潮音。\n胡床默坐不须说，拨尽寒灰劫数深。",
        "dynasty": "宋",
        "collection_info": null
    },
    {
        "uuid": "b7f89facd532abd6c0401e766e443b86",
        "title": "寄新茶与南禅师",
        "author": "黄庭坚",
        "content": "筠焙熟香茶，能医病眼花。\n因甘野夫食，聊寄法王家。\n石钵收云液，铜缾煮露华。\n一瓯资舌本，吾欲问三车。",
        "dynasty": "宋",
        "collection_info": null
    },
    {
        "uuid": "a506ed609ccfe9ae5b67c69122d07b04",
        "title": "读晋史",
        "author": "黄庭坚",
        "content": "天下放玄虚，谁知与道俱。\n唯余范武子，乃是晋诸儒。",
        "dynasty": "宋",
        "collection_info": null
    },
    {
        "uuid": "cbdb9c2250bcfe4eecee0d909b034c38",
        "title": "读书呈几復二首  其一",
        "author": "黄庭坚",
        "content": "身入羣经作蠹鱼，断编残简伴闲居。\n不随当世师章句，颇识扬雄善读书。",
        "dynasty": "宋",
        "collection_info": null
    },
    {
        "uuid": "a269e44a61e50df6c9f124cc1be7cd47",
        "title": "读书呈几復二首  其二",
        "author": "黄庭坚",
        "content": "得君真似指南车，杖策方图问燕居。\n吾欲忘言观道妙，六经俱是不完书。",
        "dynasty": "宋",
        "collection_info": null
    },
    {
        "uuid": "1385adae0794574cf5bf8926ef899022",
        "title": "阻水戏呈几復二首  其一",
        "author": "黄庭坚",
        "content": "秋风落木秋天高，月入金樽动酒豪。\n过眼衰荣等昏晓，勿嗟迟速把心劳。",
        "dynasty": "宋",
        "collection_info": null
    },
    {
        "uuid": "a328f4626004c0767d38aa9a0e6ba1ab",
        "title": "阻水戏呈几復二首  其二",
        "author": "黄庭坚",
        "content": "月明遥夜见秋高，桂影依稀数兔豪。\n散髮行歌野田上，一樽可慰百年劳。",
        "dynasty": "宋",
        "collection_info": null
    },
    {
        "uuid": "61f428936ccea58d7beef73c006c6517",
        "title": "寄别说道",
        "author": "黄庭坚",
        "content": "数行嘉树红张锦，一派春波绿泼油。\n回望江城见归鸟，乱鸣双橹散轻鸥。\n柳条折赠经年别，芦箎吹成落日愁。\n双鲤寄书难尽信，有情江水尚回流。",
        "dynasty": "宋",
        "collection_info": null
    },
    {
        "uuid": "d6ffedaeaea847c8b0eaffe19f1f4004",
        "title": "学许氏说文赠诸弟",
        "author": "黄庭坚",
        "content": "六书章句苦支离，非復黄神太古时。\n鸟迹虫纹皆有法，犹胜双陆伴儿嬉。",
        "dynasty": "宋",
        "collection_info": null
    },
    {
        "uuid": "19a502cfd872a7923361260939099fbf",
        "title": "李大夫招饮",
        "author": "黄庭坚",
        "content": "欲遣吟人对好山，暮天和雨醉凭栏。\n座中云气侵人湿，砌下泉声逼酒寒。\n红烛围棋生死急，清风挥麈笑谈闲。\n更筹报尽不成起，车从厌厌夜已阑。",
        "dynasty": "宋",
        "collection_info": null
    },
    {
        "uuid": "65156ef7fad4afade342a17934e05e2e",
        "title": "南康席上赠刘李二君",
        "author": "黄庭坚",
        "content": "伯伦酒德无人敌，太白诗名有古风。\n浪许薄才酬大雅，长愁小户对洪钟。\n月明如昼九江水，天静无云五老峰。\n此赏不疏真共喜，登临归兴尚谁同。",
        "dynasty": "宋",
        "collection_info": null
    },
    {
        "uuid": "4d724b916fb025e91ab73b6dfd7a1659",
        "title": "问渔父",
        "author": "黄庭坚",
        "content": "白髮丈人持竹竿，繫船留我坐柴关。\n偶然领会一谈胜，落日使人思故山。",
        "dynasty": "宋",
        "collection_info": null
    },
    {
        "uuid": "11cd19f2cad457bdc0ebb79cbf442a72",
        "title": "光山道中",
        "author": "黄庭坚",
        "content": "客子空知行路难，中田耕者自高闲。\n柳条鶑啭清阴裏，楸树蝉嘶翠带间。\n梦幻百年随逝水，劳歌一曲对青山。\n出门捧檄羞闲友，归寿吾亲得解颜。",
        "dynasty": "宋",
        "collection_info": null
    },
    {
        "uuid": "d64dbe0c7e9ca14b3855d21cf80b8c3a",
        "title": "过方城寻七叔祖旧题",
        "author": "黄庭坚",
        "content": "壮气南山若可排，今为野马与尘埃。\n清谈落笔一万字，白眼举觞三百杯。\n周鼎不酬康瓠价，豫章元是栋梁材。\n眷然挥涕方城路，冠盖当年向此来。",
        "dynasty": "宋",
        "collection_info": null
    },
    {
        "uuid": "26dfd400276b57c6df81aa54c5ab7a54",
        "title": "早行",
        "author": "黄庭坚",
        "content": "失枕惊先起，人家半梦中。\n闻鸡凭早晏，占斗辨西东。\n辔湿知行露，衣单觉晓风。\n秋阳弄光影，忽吐半林红。",
        "dynasty": "宋",
        "collection_info": null
    },
    {
        "uuid": "2b46213dedad664a7bc90d608c9cdab9",
        "title": "新息渡淮",
        "author": "黄庭坚",
        "content": "京尘无处可轩眉，照面淮滨喜自知。\n风裏麦苗连地起，雨中杨树带烟垂。\n故林归计嗟迟暮，久客平生厌别离。\n落日江南采苹去，长歌柳恽洞庭诗。",
        "dynasty": "宋",
        "collection_info": null
    },
    {
        "uuid": "ce7f0c8704f07dddd4be97819e0e8ed1",
        "title": "初望淮山",
        "author": "黄庭坚",
        "content": "风裘雪帽别家林，紫燕黄鹂已夏深。\n三釜古人干禄意，一年慈母望归心。\n劳生逆旅何休息，病眼看山力不禁。\n想见夕阳三径裏，乱蝉嘶罢柳阴阴。",
        "dynasty": "宋",
        "collection_info": null
    },
    {
        "uuid": "f1ac257557106b3b7e02eb942345d6b2",
        "title": "宿广惠寺",
        "author": "黄庭坚",
        "content": "鸦啼残照下层城，僧舍初寒夜气清。\n风乱竹枝垂地影，霜干桐叶落阶声。\n不遑将母伤今日，无以为家笑此生。\n都下苦无书信到，数行归雁月边横。",
        "dynasty": "宋",
        "collection_info": null
    },
    {
        "uuid": "98172b13051f2a1945660ba06dca8add",
        "title": "初至叶县",
        "author": "黄庭坚",
        "content": "白鹤去寻王子晋，真龙得慕沈诸梁。\n千年往事如飞鸟，一日倾愁对夕阳。\n遗老能名唐郡邑，断碑犹是晋文章。\n浮云不作苞桑计，只有荒山意绪长。",
        "dynasty": "宋",
        "collection_info": null
    },
    {
        "uuid": "5e564da688b3dfb2e561e5a50f78cde6",
        "title": "观化十五首  其一",
        "author": "黄庭坚",
        "content": "柳外花中百鸟喧，相媒相和隔春烟。\n黄昏寂寞无言语，恰似人归鏁管絃。",
        "dynasty": "宋",
        "collection_info": null
    },
    {
        "uuid": "8eec533b9df02189a8bedb33e2864574",
        "title": "观化十五首  其二",
        "author": "黄庭坚",
        "content": "生涯萧洒似吾庐，人在青山远近居。\n泉响风摇苍玉佩，月高云插水晶梳。",
        "dynasty": "宋",
        "collection_info": null
    },
    {
        "uuid": "d2cdcf46ce02ddebff9d55fde6a1f410",
        "title": "观化十五首  其三",
        "author": "黄庭坚",
        "content": "山回路转水深深，欲问津头谷鸟吟。\n隔岸野花随意发，小蹊犹忆去年寻。",
        "dynasty": "宋",
        "collection_info": null
    },
    {
        "uuid": "16be16efb80bfa4bc1c466281fd9dbe0",
        "title": "观化十五首  其四",
        "author": "黄庭坚",
        "content": "风烟漠漠半阴晴，人道春归不见形。\n嫩草已侵水面绿，平芜还破烧痕青。",
        "dynasty": "宋",
        "collection_info": null
    },
    {
        "uuid": "6e7d5ad26176ac26f5592d4a2f3020c5",
        "title": "观化十五首  其五",
        "author": "黄庭坚",
        "content": "一原风俗异衣裘，流落来从绵上州。\n未到清明先禁火，还依桑下繫千秋。",
        "dynasty": "宋",
        "collection_info": null
    },
    {
        "uuid": "d46e1bc0b2a29f58caa4f6a524139ec2",
        "title": "观化十五首  其六",
        "author": "黄庭坚",
        "content": "故人去后绝朱絃，不报双鱼已隔年。\n邻笛风飘月中起，碧云为我作愁天。",
        "dynasty": "宋",
        "collection_info": null
    },
    {
        "uuid": "9c12fb110deef36c3f84ddf2721da91e",
        "title": "观化十五首  其七",
        "author": "黄庭坚",
        "content": "菰蒲短短未出水，渺渺春湖如冻云。\n安得酒船三万斛，棹歌长入白鸥羣。",
        "dynasty": "宋",
        "collection_info": null
    },
    {
        "uuid": "c2abd271bc95b08f0edc4bf07391bfdb",
        "title": "观化十五首  其八",
        "author": "黄庭坚",
        "content": "不知喜事在谁边，风结灯花何太妍。\n恐是邻家醅瓮熟，竹渠今夜滴春泉。",
        "dynasty": "宋",
        "collection_info": null
    },
    {
        "uuid": "2790a1eb3b8ccc5542ee4d15b85576d6",
        "title": "观化十五首  其九",
        "author": "黄庭坚",
        "content": "柳似罗敷十五余，宫腰舞罢不胜扶。\n年年折在行人手，为问春风管得无。",
        "dynasty": "宋",
        "collection_info": null
    },
    {
        "uuid": "e336375505d51307337efb42fc4d4631",
        "title": "观化十五首  其一○",
        "author": "黄庭坚",
        "content": "红罗步障三十里，忆得南溪踯躅花。\n马上春风吹梦去，依稀人摘雨前茶。",
        "dynasty": "宋",
        "collection_info": null
    },
    {
        "uuid": "8ac0037ac7fc6227d776165712d221b3",
        "title": "观化十五首  其一一",
        "author": "黄庭坚",
        "content": "竹笋初生黄犊角，蕨芽已作小儿拳。\n试挑野菜炊香饭，便是江南二月天。",
        "dynasty": "宋",
        "collection_info": null
    },
    {
        "uuid": "be9a5bea37fc3db0511ba67562d694c7",
        "title": "观化十五首  其一二",
        "author": "黄庭坚",
        "content": "身入醉乡如避秦，醒时尘事百端新。\n塞鸿过尽无家信，海燕归来思故人。",
        "dynasty": "宋",
        "collection_info": null
    },
    {
        "uuid": "280801eea24e0fc34d8a6164db350b05",
        "title": "观化十五首  其一三",
        "author": "黄庭坚",
        "content": "身前身后与谁同，花落花开毕竟空。\n千里追奔两蜗角，百年得意大槐宫。",
        "dynasty": "宋",
        "collection_info": null
    },
    {
        "uuid": "f0066e4b986b554d843d6bb952e1a72e",
        "title": "观化十五首  其一四",
        "author": "黄庭坚",
        "content": "淘沙邂逅得黄金，莫便沙中着意寻。\n指月向人人不会，清霄印在碧潭心。",
        "dynasty": "宋",
        "collection_info": null
    },
    {
        "uuid": "ceabe5b0a88ea306f21ab16f9d55d8b5",
        "title": "观化十五首  其一五",
        "author": "黄庭坚",
        "content": "花开岁岁復年年，病眼看花隔晚烟。\n春去明明红紫落，清风明月是春前。",
        "dynasty": "宋",
        "collection_info": null
    },
    {
        "uuid": "b6f703248875a9ed301d67bad8f33e35",
        "title": "和答王世弼",
        "author": "黄庭坚",
        "content": "文章年少气如虹，肯爱闲曹一秃翁。\n絃上深知流水意，鼻端不怯运斤风。\n燕堂淡薄无歌舞，鲑菜清贫只韭葱。\n惭愧伯鸾留步履，好贤应与孟光同。",
        "dynasty": "宋",
        "collection_info": null
    },
    {
        "uuid": "2451e9ccd53974fc6038be716db21f03",
        "title": "朱道人下世",
        "author": "黄庭坚",
        "content": "桑户居然同物化，青灯犹在读书檠。\n身如陌上狂风过，心似夜来新月明。",
        "dynasty": "宋",
        "collection_info": null
    },
    {
        "uuid": "e84e07c2ee99e2d8d3d50de6e6eb0ced",
        "title": "陈氏园咏竹",
        "author": "黄庭坚",
        "content": "不问主人来看竹，小溪风物似家林。\n春供馈妇几番笋，夏与行人百亩阴。\n直气虽衝云汉上，高材终恐斧斤寻。\n截竿可举北溟钓，欲赠溪翁谁姓任。",
        "dynasty": "宋",
        "collection_info": null
    },
    {
        "uuid": "f9ad675de3dd5ab1afd01d29a62dd5f0",
        "title": "和裴仲谋雨中自石塘归",
        "author": "黄庭坚",
        "content": "裴友西来咏古风，驱驰万象笔端空。\n尚将物色留分我，远近青山烟雨中。",
        "dynasty": "宋",
        "collection_info": null
    },
    {
        "uuid": "ffcd1d461b2d53ab6a8886272fc618db",
        "title": "次韵裴尉过马鞍山",
        "author": "黄庭坚",
        "content": "青山如马怒盘旋，错认林花作锦鞯。\n君不据鞍朝玉帝，岂宜长作市门仙。",
        "dynasty": "宋",
        "collection_info": null
    },
    {
        "uuid": "4c3998a66201be371e83011af1c70e15",
        "title": "题苏才翁草书壁后",
        "author": "黄庭坚",
        "content": "老松不得千年寿，何况高材傲世人。\n唯有草书三昧法，龙蛇夭矫锁黄尘。",
        "dynasty": "宋",
        "collection_info": null
    },
    {
        "uuid": "df055c861bd06b4e370c95209bfc1a44",
        "title": "哀逝",
        "author": "黄庭坚",
        "content": "玉堂岑寂网蜘蛛，那復晨妆觐阿姑。\n绿髮朱颜成异物，青天白日闭黄垆。\n人间近别难期信，地下相逢果有无。\n万化途中能邂逅，可怜风烛不须臾。",
        "dynasty": "宋",
        "collection_info": null
    },
    {
        "uuid": "7db97b9454d5cbb6c388b8ceed616dfe",
        "title": "迎醇甫夫妇",
        "author": "黄庭坚",
        "content": "陈甥归约柳青初，麦陇纤纤忽可鉏。\n望子从来非一日，因人略不寄双鱼。\n园中鸟语劝沽酒，窗下日长宜读书。\n策马得行休更秣，已令僮稚割生刍。",
        "dynasty": "宋",
        "collection_info": null
    },
    {
        "uuid": "18ddf2bbdd2c9be6b841b269f8c247fc",
        "title": "河舟晚饮呈陈说道",
        "author": "黄庭坚",
        "content": "西风脱叶静林柯，浅水扁舟阁半河。\n落日游鱼穿镜面，中秋明月涨金波。\n由来白髮生无种，岂似青山保不磨。\n胜事只愁樽酒尽，莫言争奈醉人何。",
        "dynasty": "宋",
        "collection_info": null
    },
    {
        "uuid": "65909b3602f7f54072ecc54d428e71ce",
        "title": "次韵任君官舍秋雨",
        "author": "黄庭坚",
        "content": "墙根戢戢数蜗牛，雨长垣衣亭更幽。\n惊起归鸿不成字，辞柯落叶最知秋。\n菊花莫恨开时晚，谷穟犹思晴后收。\n独立搔头人不解，南山用取一樽酬。",
        "dynasty": "宋",
        "collection_info": null
    },
    {
        "uuid": "39244836d2627ba3386962b15cfac606",
        "title": "题樊侯庙二首  其一",
        "author": "黄庭坚",
        "content": "汉兴丰沛开天下，故旧因依日月明。\n拔剑一卮戏下酒，剖符千户舞阳城。\n鼓刀屠狗少时事，排闼谏君身后名。\n异日淮阴傥相见，安能鞅鞅似平生。",
        "dynasty": "宋",
        "collection_info": null
    },
    {
        "uuid": "3c9d32d86ea8419d1915821f8daa7eaf",
        "title": "题樊侯庙二首  其二",
        "author": "黄庭坚",
        "content": "门掩虚堂阴窈窈，风摇枯竹冷萧萧。\n邱虚余意谁相问，丰沛英魂我欲招。\n野老无知惟卜岁，神巫何事苦吹箫。\n人归里社黄云暮，只有哀蝉伴寂寥。",
        "dynasty": "宋",
        "collection_info": null
    },
    {
        "uuid": "c697f155bfc2a908bf7c37efb64cd4f9",
        "title": "题南寺王髯题名处",
        "author": "黄庭坚",
        "content": "日华长在红尘外，春色全归绿树中。\n花发鸟啼常走马，故人不见酒樽空。",
        "dynasty": "宋",
        "collection_info": null
    },
    {
        "uuid": "0cefc9e5ec6feb6cea6b2016b799e189",
        "title": "和答任仲微赠别",
        "author": "黄庭坚",
        "content": "任君洒墨即成诗，万物生愁困品题。\n清似钓船闻夜雨，壮如军垒动秋鼙。\n寒花篱脚飘金钿，新月天涯挂玉篦。\n更欲少留观落笔，须判一饮醉如泥。",
        "dynasty": "宋",
        "collection_info": null
    },
    {
        "uuid": "16fdbe8ecd0e3926a9fbb5784f505e84",
        "title": "和仲谋夜中有感",
        "author": "黄庭坚",
        "content": "纸窗惊吹玉蹀躞，竹砌碎撼金琅珰。\n兰缸有泪风飘地，遥夜无人月上廊。\n愁思起如独绪茧，归梦不到合懽床。\n少年多事意易乱，诗律坎坎同寒螀。",
        "dynasty": "宋",
        "collection_info": null
    },
    {
        "uuid": "dbebffa013706020e76729165d6cae72",
        "title": "睡起二首  其一",
        "author": "黄庭坚",
        "content": "帘幕阴阴不见人，日斜窗影弄游尘。\n风和睡起鸟声乐，天地无私花柳春。",
        "dynasty": "宋",
        "collection_info": null
    },
    {
        "uuid": "115595dec02a41df4dfb657a8d1b68fe",
        "title": "睡起二首  其二",
        "author": "黄庭坚",
        "content": "古来志士愿不辱，少在朝廷多在山。\n寄食生涯无定止，此心长到白云间。",
        "dynasty": "宋",
        "collection_info": null
    },
    {
        "uuid": "ccf120e5129f50482d871ecfce2907b7",
        "title": "书睢阳事后",
        "author": "黄庭坚",
        "content": "莫道睢阳覆我师，再兴唐祚匪公谁。\n流离颠沛义不辱，去就死生心自知。\n政使贺兰非长者，岂妨南八是男儿。\n干坤震荡风尘晦，愁绝宗臣陷贼诗。",
        "dynasty": "宋",
        "collection_info": null
    },
    {
        "uuid": "b66d002f965d8f29d1c4afa482884f48",
        "title": "漫书呈仲谋",
        "author": "黄庭坚",
        "content": "漫来从宦着青衫，秣马何尝解辔衔。\n眼见人情如格五，心知外物等朝三。\n经时道上衝风雨，几日樽前得笑谈。\n頼有同僚慰羁旅，不然吾已过江南。",
        "dynasty": "宋",
        "collection_info": null
    },
    {
        "uuid": "22413f803b8c06b92814c9ba9ef92d9f",
        "title": "登南禅寺怀裴仲谋",
        "author": "黄庭坚",
        "content": "茅亭风入葛衣轻，坐见山河表裏清。\n归燕略无三月事，残蝉犹占一枝鸣。\n天高秋树叶公邑，日暮碧云樊相城。\n别后寄诗能慰我，似逃空谷听人声。",
        "dynasty": "宋",
        "collection_info": null
    },
    {
        "uuid": "a2f6952cadaa69d35ccbc946e50ca60f",
        "title": "次韵答任仲微",
        "author": "黄庭坚",
        "content": "邂逅相逢讲世盟，诸任尊行各才名。\n交情吾子如棠棣，酒椀今秋对菊英。\n高论生风摇麈尾，新诗掷地作金声。\n文章学问嗟予晚，深信前贤畏后生。",
        "dynasty": "宋",
        "collection_info": null
    },
    {
        "uuid": "6df9eabf3c6554625ecbcf27a36eea9b",
        "title": "夏日梦伯兄寄江南",
        "author": "黄庭坚",
        "content": "故园相见略雍容，睡起南窗日射红。\n诗酒一言谈笑隔，江山千里梦魂通。\n河天月晕鱼分子，槲叶风微鹿养茸。\n几度白砂青影裏，审听嘶马自搘筇。",
        "dynasty": "宋",
        "collection_info": null
    },
    {
        "uuid": "86a1a2de91d28e23b0f4cd0367f578fa",
        "title": "同孙不愚过昆阳",
        "author": "黄庭坚",
        "content": "田园恰恰值春忙，驱马悠悠昆水阳。\n古庙藤萝穿户牖，断碑风雨碎文章。\n真人寂寞神为社，坚垒委蛇女采桑。\n拂帽村帘夸酒好，为君聊解一瓢尝。",
        "dynasty": "宋",
        "collection_info": null
    },
    {
        "uuid": "0ba66beb722a7f8406ef0cbc278d7e52",
        "title": "寄顿二主簿时在县界首部夫凿石塘河",
        "author": "黄庭坚",
        "content": "杨柳青青春向分，遥知河曲万夫屯。\n侵星部曲随金鼓，带月旌旗宿渚亹。\n畚插如云声汹汹，风埃成雾气昏昏。\n已令访问津头路，行约青帘共一樽。",
        "dynasty": "宋",
        "collection_info": null
    },
    {
        "uuid": "3b81e902a5cb5520858bb3f8b4edf711",
        "title": "次韵答蒲元礼病起",
        "author": "黄庭坚",
        "content": "暖律温风何处饶，莫言先上绿杨条。\n梢头红糁杏花发，瓮面浮蛆酒齐销。\n吏事困人如缚虎，君诗入手似闻韶。\n直须扶病营春事，老味难将少壮调。",
        "dynasty": "宋",
        "collection_info": null
    },
    {
        "uuid": "ba1f8ac3dde1ae687be085a84198c29c",
        "title": "春祀分得叶公庙双鳬观",
        "author": "黄庭坚",
        "content": "春将祠事出门扉，宫殿参差缭翠微。\n清晓风烟迷部曲，小蹊桃杏挂冠衣。\n叶公在昔真龙去，王令何时白鹤归。\n糟魄相传漫青史，独怀千古对容徽。",
        "dynasty": "宋",
        "collection_info": null
    },
    {
        "uuid": "fe1d363861f6a084e3ef9ec42c06bb21",
        "title": "戏招饮客解酲",
        "author": "黄庭坚",
        "content": "破卯扶头把一杯，灯前风味唤仍回。\n高阳社裏如相访，不用闲携恶客来。",
        "dynasty": "宋",
        "collection_info": null
    },
    {
        "uuid": "e4240a0ecea02a92eab8862df149e672",
        "title": "送陈氏女弟至石塘河",
        "author": "黄庭坚",
        "content": "富贵常多覆族忧，贱贫骨肉不相收。\n独乘舟去值花雨，寄得书来应麦秋。\n行李淮山三四驿，风波春水一双鸥。\n人言离别愁难遣，今日真成始欲愁。",
        "dynasty": "宋",
        "collection_info": null
    },
    {
        "uuid": "f98139be7ab761c7e3a4ac3fb05a259f",
        "title": "戏赠顿二主簿",
        "author": "黄庭坚",
        "content": "桐植客亭欣款曲，歌倾家酿勿徘徊。\n百年中半夜分去，一岁无多春蹔来。\n落日园林须秉烛，能言桃李听传杯。\n红疏绿暗明朝是，公事相过得几回。",
        "dynasty": "宋",
        "collection_info": null
    },
    {
        "uuid": "f39640109180493dfbe6a88386ea72c5",
        "title": "孙不愚引开元故事请为移春槛因而赠答",
        "author": "黄庭坚",
        "content": "南陌东城处处春，不须移槛损天真。\n鬓毛欲白休辞饮，风雨无端只误人。\n鸟语提壶元自好，酒狂惊俗未应嗔。\n稍寻绿树为诗社，更藉残红作醉茵。",
        "dynasty": "宋",
        "collection_info": null
    },
    {
        "uuid": "51965eb2af98a67689876c285d5d8694",
        "title": "陈说道约日送菜把",
        "author": "黄庭坚",
        "content": "南山畴昔从诸父，雨甲烟苗手自鉏。\n三径就荒归计拙，溷烦僚友送园蔬。",
        "dynasty": "宋",
        "collection_info": null
    },
    {
        "uuid": "afb5d518d825f2b383e594b7544c3639",
        "title": "答和孔常父见寄",
        "author": "黄庭坚",
        "content": "孔氏文章冠古今，君家兄弟况南金。\n为官落魄人谁问，从骑雍容独见寻。\n旅馆别时无宿酒，邮筒开处得新吟。\n黄山依旧寒相对，岂有愁思附七林。",
        "dynasty": "宋",
        "collection_info": null
    },
    {
        "uuid": "dc2e266796df583331664b75584af7db",
        "title": "次韵伯氏谢安石塘莲花酒",
        "author": "黄庭坚",
        "content": "花蘂芙蕖拍酒醇，浮蛆相乱菊英新。\n寒光欲涨红螺面，烂醉从歌白鹭巾。\n行乐衔杯常有意，过门问字久无人。\n王孙欲遣双壶到，如入醉乡三月春。",
        "dynasty": "宋",
        "collection_info": null
    },
    {
        "uuid": "06c118c6e0f17b99e23e13347024e323",
        "title": "题双鳬观",
        "author": "黄庭坚",
        "content": "飘萧阅世等虚舟，叹息眼前无此流。\n满地悲风盘翠竹，半丛寒日破红榴。\n青山空在衣冠古，白鹤不归宫殿秋。\n王令平生樽酒地，千年万岁想来游。",
        "dynasty": "宋",
        "collection_info": null
    },
    {
        "uuid": "0b5e96869c3abcdf2b3a88544a1cc6b4",
        "title": "从陈季张求竹竿引水入厨",
        "author": "黄庭坚",
        "content": "井边分水过寒厅，斩竹南溪仗友生。\n来酿百壶春酒味，怒流三峡夜泉声。\n能令官舍庖厨洁，未减君家风月清。\n挥斧直须轻放手，却愁食实凤凰惊。",
        "dynasty": "宋",
        "collection_info": null
    },
    {
        "uuid": "caeb46a2dca938f97dd6222780e883d3",
        "title": "呈王明復陈季张",
        "author": "黄庭坚",
        "content": "倦客西来厌马鞍，为予休辔小长安。\n陈遵投辖情何厚，王粲登楼兴未阑。\n雪压羣山晴后白，月临千里夜深寒。\n少留待我同归去，洛下林中斫钓竿。",
        "dynasty": "宋",
        "collection_info": null
    },
    {
        "uuid": "b35103aca86c9fb530c0838ceec67edf",
        "title": "晓从任大夫祖行过石桥寄粹甫",
        "author": "黄庭坚",
        "content": "令尹鸣驺过石桥，想君寒梦正飘摇。\n追思转觉年来剧，乱似春风柳万条。",
        "dynasty": "宋",
        "collection_info": null
    },
    {
        "uuid": "8d547420f4e99b86bf5dfc42944fa2be",
        "title": "饮南禅梅下戏题",
        "author": "黄庭坚",
        "content": "新春江上使星回，不为离人寄早梅。\n爱惜幽香意如此，一樽岂是等闲来。",
        "dynasty": "宋",
        "collection_info": null
    },
    {
        "uuid": "b19af32ed6d1af047776e2644fab52a5",
        "title": "次韵邵之才将流民过悬帛岭均田",
        "author": "黄庭坚",
        "content": "独贤从是出荒城，下马携筇上石层。\n幽洞寻花疑阮肇，断崖长啸想孙登。\n欲超浮世挂冠绂，未决重云抚剑棱。\n经雨晓烟寒索寞，顺风樵叟震碐磳。\n山形春到添高秀，瀑溜冰消转沸腾。\n行有流移携襁褓，坐看憔悴拾薪蒸。\n素餐每愧斯民病，改作常为法吏绳。\n官小责轻须自慰，得逢佳处几人曾。",
        "dynasty": "宋",
        "collection_info": null
    },
    {
        "uuid": "a63b60afdf6635b69ab4799db38fc359",
        "title": "陈季张有蜀芙蓉长饮客至开辄剪去作诗戏之",
        "author": "黄庭坚",
        "content": "剪花莫学韩中令，投辖惟闻陈孟公。\n客兴不孤春竹叶，年华全属拒霜丛。\n玄子蹙迫三秋尽，青女摧残一夜空。\n着意留连好风景，非君谁作主人翁。",
        "dynasty": "宋",
        "collection_info": null
    },
    {
        "uuid": "66d85a40c78535d423161f733d6b4833",
        "title": "再赠陈季张拒霜花二首  其一",
        "author": "黄庭坚",
        "content": "鼓盆庄叟赋情浓，天遣霜华慰此公。\n想见尚能迷蝶梦，移栽闻说自蚕丛。\n酒倾玉醆垂莲尽，鲙簇金盘下筯空。\n秉烛栏边连夜饮，全藤折与卖花翁。",
        "dynasty": "宋",
        "collection_info": null
    },
    {
        "uuid": "6995d7d1776d43286853e856ca730816",
        "title": "再赠陈季张拒霜花二首  其二",
        "author": "黄庭坚",
        "content": "倒着接䍦吾素风，当时酩酊似山公。\n且看小槛新花蘂，休泥他家晚菊丛。\n顾笑千金延客醉，解酲五斗为君空。\n欢娱尽属少年事，白髮欺人作老翁。",
        "dynasty": "宋",
        "collection_info": null
    },
    {
        "uuid": "f4ecac3fad64e646099b7f8a9c18d8cf",
        "title": "送杜子卿归西淮",
        "author": "黄庭坚",
        "content": "雪意涔涔满面风，杜郎马上若征鸿。\n樽前谈笑我方惜，天外淮山谁与同。\n行望酒帘沽白蚁，醉吟诗句入丹枫。\n一时真赏无人共，尚忆江南把钓翁。",
        "dynasty": "宋",
        "collection_info": null
    },
    {
        "uuid": "20f5a8db907fe518830079b1ca648032",
        "title": "雪中连日行役戏书简同僚",
        "author": "黄庭坚",
        "content": "简书催出似驱鸡，闻道饥寒满屋啼。\n炙背宵眠榾柮火，嚼冰晨饭萨波虀。\n风如利剑穿狐腋，雪似流沙饮马蹄。\n官小责轻聊自慰，犹胜擐甲去征西。",
        "dynasty": "宋",
        "collection_info": null
    },
    {
        "uuid": "fbe2c506d1a639203cc19e0c73892637",
        "title": "离汝寄张子",
        "author": "黄庭坚",
        "content": "草枯木落晚凄凄，目断黄尘听马嘶。\n想子重行分首处，荒凉巢父井亭西。",
        "dynasty": "宋",
        "collection_info": null
    },
    {
        "uuid": "8325dacbf5a7989a30aae2ec7420f3a5",
        "title": "次韵元礼春怀十首  其一",
        "author": "黄庭坚",
        "content": "渐老春心不可言，亦如琴意在无絃。\n新花准拟千场醉，美酒经营一百船。",
        "dynasty": "宋",
        "collection_info": null
    },
    {
        "uuid": "9d6db983756add82ef58721c94a38a45",
        "title": "次韵元礼春怀十首  其二",
        "author": "黄庭坚",
        "content": "春心分付酒杯销，勿为浮云妄动摇。\n试觅金张池馆问，几人能插侍中貂。",
        "dynasty": "宋",
        "collection_info": null
    },
    {
        "uuid": "a54d21d6c50e44d1457bda6abccdd4fe",
        "title": "次韵元礼春怀十首  其三",
        "author": "黄庭坚",
        "content": "故园春色常年早，红紫知他破几苞。\n压帽花枝如可折，折花手版直须抛。",
        "dynasty": "宋",
        "collection_info": null
    },
    {
        "uuid": "8c8a33934450211febf6e3df8b0e9a69",
        "title": "次韵元礼春怀十首  其四",
        "author": "黄庭坚",
        "content": "久无长者回车辙，仲蔚门墙映野蒿。\n稍觉春衣生虮蝨，南窗晴日照爬搔。",
        "dynasty": "宋",
        "collection_info": null
    },
    {
        "uuid": "b29f7996bbdddc02b915d9bcc24362a2",
        "title": "次韵元礼春怀十首  其五",
        "author": "黄庭坚",
        "content": "春来问字有谁过，颇觉闲销日月多。\n醉裏干坤知酒圣，贫中风物似诗魔。",
        "dynasty": "宋",
        "collection_info": null
    },
    {
        "uuid": "246bc5194ea273f836312f26d4b603fc",
        "title": "次韵元礼春怀十首  其六",
        "author": "黄庭坚",
        "content": "春风也似江南早，梅与辛夷斗着花。\n自是无言桃李晚，莫嗔榆柳更萌芽。",
        "dynasty": "宋",
        "collection_info": null
    },
    {
        "uuid": "16045c3696b8c58c539fbe1fb121c824",
        "title": "次韵元礼春怀十首  其七",
        "author": "黄庭坚",
        "content": "穿花蹴踏千秋索，挑菜嬉游二月晴。\n已被风光催我老，懒随儿辈遶春城。",
        "dynasty": "宋",
        "collection_info": null
    },
    {
        "uuid": "60eb7f7aff94244f2c44b02665375a60",
        "title": "次韵元礼春怀十首  其八",
        "author": "黄庭坚",
        "content": "老杜当年鬓髮华，尚言春到酒须赊。\n不堪诗思相料理，恼乱街头卖酒家。",
        "dynasty": "宋",
        "collection_info": null
    },
    {
        "uuid": "ded506c50974070bc89666b0ebc8b9c8",
        "title": "次韵元礼春怀十首  其九",
        "author": "黄庭坚",
        "content": "冉冉光阴花柳场，红飘紫落便蔫黄。\n都无畔岸随风去，却是游丝意思长。",
        "dynasty": "宋",
        "collection_info": null
    },
    {
        "uuid": "0c7d0f15eb349885347fa88fcd1d0c90",
        "title": "次韵元礼春怀十首  其一○",
        "author": "黄庭坚",
        "content": "闻道邻家有酒缾，三更不卧叩柴扃。\n我身便是鸱夷榼，肯学离骚要独醒。",
        "dynasty": "宋",
        "collection_info": null
    },
    {
        "uuid": "62775cf8f7366eefa6f8bae200662bc0",
        "title": "再和元礼春怀十首  其一",
        "author": "黄庭坚",
        "content": "回肠无奈别愁煎，待得鸾胶续断絃。\n最忆钱塘风物苦，西湖月落采菱船。",
        "dynasty": "宋",
        "collection_info": null
    },
    {
        "uuid": "f6dce0bc5e85b0d16bf0ebe403f24e9c",
        "title": "再和元礼春怀十首  其二",
        "author": "黄庭坚",
        "content": "吴中风物最娇饶，百里春风酒旆摇。\n往往贵人留骑从，少年丛裏贳金貂。",
        "dynasty": "宋",
        "collection_info": null
    },
    {
        "uuid": "37d515ef2ef7fd84677610fbe4e6df68",
        "title": "再和元礼春怀十首  其三",
        "author": "黄庭坚",
        "content": "行云行雨迷三峡，归凤求凰振九苞。\n月白花红倾酒满，不将春色等闲抛。",
        "dynasty": "宋",
        "collection_info": null
    },
    {
        "uuid": "03bdaef51c0bd5f56f31fd3afcb3e395",
        "title": "再和元礼春怀十首  其四",
        "author": "黄庭坚",
        "content": "红紫欲疏啼百劳，洞宫春色醉蟠桃。\n虚窗酒病扶头起，强取金钗痒处搔。",
        "dynasty": "宋",
        "collection_info": null
    },
    {
        "uuid": "747291a68a23fa3f797bf73caec2436c",
        "title": "再和元礼春怀十首  其五",
        "author": "黄庭坚",
        "content": "抹裙彩凤盘宫锦，插鬓真珠络贝多。\n酒恶花愁梦多魇，灵砂犀角费频魔。",
        "dynasty": "宋",
        "collection_info": null
    },
    {
        "uuid": "351fd600e2e5c85320cf7db775e5edb2",
        "title": "再和元礼春怀十首  其六",
        "author": "黄庭坚",
        "content": "玉壶躭躭浸晴霞，庭有三春接续花。\n准拟只无难白髮，金炉谁为煮黄芽。",
        "dynasty": "宋",
        "collection_info": null
    },
    {
        "uuid": "67cff97fe7565b39cbe804c49a2a60d5",
        "title": "再和元礼春怀十首  其七",
        "author": "黄庭坚",
        "content": "雨余花色倍鲜明，最是春深多晚晴。\n美酒壮人如敌国，千金一笑买倾城。",
        "dynasty": "宋",
        "collection_info": null
    },
    {
        "uuid": "8754d6a773d1890565358787476c5278",
        "title": "再和元礼春怀十首  其八",
        "author": "黄庭坚",
        "content": "风光琰琰动春华，回首烟波万里赊。\n山似翠屏西子国，溪如罨画越王家。",
        "dynasty": "宋",
        "collection_info": null
    },
    {
        "uuid": "c684d21b2751fbdc936aa4ae3446c714",
        "title": "再和元礼春怀十首  其九",
        "author": "黄庭坚",
        "content": "双盘锦带丁香结，窄袖春衫甘草黄。\n旧赠恐能开宝匣，新年时候梦残妆。",
        "dynasty": "宋",
        "collection_info": null
    },
    {
        "uuid": "9e61941184f06c81c1a9a831ba75758b",
        "title": "再和元礼春怀十首  其一○",
        "author": "黄庭坚",
        "content": "滞梦停愁乱性灵，安眠灭念闭幽扃。\n体中忽觉有佳处，读易一篇如酒醒。",
        "dynasty": "宋",
        "collection_info": null
    },
    {
        "uuid": "991c8fb13e07402e1791fba0ce9a95d8",
        "title": "次韵奉和仲谟夜话唐史",
        "author": "黄庭坚",
        "content": "贞观规摹诚远大，开元宗社半存亡。\n才闻冠盖游西蜀，又见干戈暗洛阳。\n哲妇乘时倾嫡后，大阍当国定储皇。\n伤心不忍前朝事，愿作元龟献未央。",
        "dynasty": "宋",
        "collection_info": null
    },
    {
        "uuid": "a7631d31de8238f30d01076bb950288a",
        "title": "书舞阳西寺旧题处",
        "author": "黄庭坚",
        "content": "万事纷纷日日新，当时题壁是前身。\n寺僧物色来相访，我似昔人非昔人。",
        "dynasty": "宋",
        "collection_info": null
    },
    {
        "uuid": "1019d0e999e4e827eb9a85a2b002c3c1",
        "title": "饮李氏园三首  其一",
        "author": "黄庭坚",
        "content": "小摘来禽兴未厌，蔬畦经雨绿纤纤。\n坐分紫石蒲萄下，不怕龙须罥帽檐。",
        "dynasty": "宋",
        "collection_info": null
    },
    {
        "uuid": "2ad7516ac26da1ae9d27af1f377d606e",
        "title": "饮李氏园三首  其二",
        "author": "黄庭坚",
        "content": "日暮凉风特特来，醉呼红烛更传杯。\n歌阑兴尽须归去，不用繁蝉抵死催。",
        "dynasty": "宋",
        "collection_info": null
    },
    {
        "uuid": "8f8d5520550a64cae0a81cdc64d2232e",
        "title": "饮李氏园三首  其三",
        "author": "黄庭坚",
        "content": "手挼红杏醉繁香，回首春前梦一场。\n便与经营百船酒，再来应是菊花黄。",
        "dynasty": "宋",
        "collection_info": null
    },
    {
        "uuid": "714af5477c118826bad104e822154b28",
        "title": "宿黄山",
        "author": "黄庭坚",
        "content": "平时游此每雍容，掩袂今来对晚风。\n白首同归人不见，黄山依旧月明中。",
        "dynasty": "宋",
        "collection_info": null
    },
    {
        "uuid": "56efe796afc4f90c46a893be61f44143",
        "title": "题季张竹林村",
        "author": "黄庭坚",
        "content": "百亩清阴十万竿，一溪流水四围山。\n太平无用经纶者，乞与闲身向此闲。",
        "dynasty": "宋",
        "collection_info": null
    },
    {
        "uuid": "d07ca5c9e6092ddb99653abf4fe15e02",
        "title": "次韵答邵之才",
        "author": "黄庭坚",
        "content": "文章真向古人疏，聊有孤怀与世殊。\n陋质不堪华衮赠，可能薏苡似明珠。",
        "dynasty": "宋",
        "collection_info": null
    },
    {
        "uuid": "e1479a5b110a79e1e4f22bad46337982",
        "title": "呈李卿",
        "author": "黄庭坚",
        "content": "歌舞如云四散飞，东园篮轝醉归时。\n细看春色低红烛，仰折花枝坠接䍦。\n仙李回风转长袖，野桃侵雨浸燕脂。\n夜长昼短知行乐，不负君家乐府诗。",
        "dynasty": "宋",
        "collection_info": null
    },
    {
        "uuid": "3b0e5c68d30f1e6d9c847424b9e5d56f",
        "title": "六月闵雨",
        "author": "黄庭坚",
        "content": "汤帝咨嗟惩六事，汉庭灾异劾三公。\n圣朝罪己恩宽大，时雨愆期旱藴隆。\n东海得无冤死妇，南阳疑有卧云龙。\n传闻已减大官膳，肉食诸君合奏功。",
        "dynasty": "宋",
        "collection_info": null
    },
    {
        "uuid": "a5b3ae3affca2d26ae51c804ba1409a5",
        "title": "既作闵雨诗是夕遂澍雨夜中喜不能寐起作喜雨诗",
        "author": "黄庭坚",
        "content": "南风吹雨下田塍，田父伸眉愿力耕。\n麰麦明年应解好，帘栊今夜不胜清。\n直须洗尽焦枯意，不厌屡闻飘洒声。\n黄卷腐儒何所用，惟将歌咏报昇平。",
        "dynasty": "宋",
        "collection_info": null
    },
    {
        "uuid": "623819ca6f2ed8d4af9fb6944739bfb8",
        "title": "公益尝茶",
        "author": "黄庭坚",
        "content": "子云窗下草玄经，寒雀争喧户昼扃。\n好事应无携酒榼，相过聊欲煮茶缾。",
        "dynasty": "宋",
        "collection_info": null
    },
    {
        "uuid": "b8e76ba48bc03bc949e0228adc7738ad",
        "title": "予既不得叶遂过洛滨醉游累日",
        "author": "黄庭坚",
        "content": "瘿民见我亦悠悠，瘿木累累满道周。\n飞舄已随王令化，真龙宁为叶公留。\n未能洗耳箕山去，且復吹笙洛浦游。\n舍故趋新归有分，令人何处欲藏舟。",
        "dynasty": "宋",
        "collection_info": null
    },
    {
        "uuid": "848edaea60f7b2e5467c67b43696c761",
        "title": "杂诗",
        "author": "黄庭坚",
        "content": "迷情淡荡不知津，老却平生梦幻身。\n满眼纷华心寂寞，长安市上酒家人。",
        "dynasty": "宋",
        "collection_info": null
    },
    {
        "uuid": "f64d8348d67e4364b2b8daf7e1e474ab",
        "title": "曹村道中",
        "author": "黄庭坚",
        "content": "嘶马萧萧苍草黄，金天云物弄微凉。\n瓜田余蔓有荒壠，梨子压枝铺短墙。\n明月风烟如梦寐，平生亲旧隔湖湘。\n行行秋兴已孤绝，不忍更临山夕阳。",
        "dynasty": "宋",
        "collection_info": null
    },
    {
        "uuid": "99beee76a7baec79968bde5831fa8c48",
        "title": "漫书呈几復三首  其一",
        "author": "黄庭坚",
        "content": "古人踽踽已先登，后学萧萧不再兴。\n顾我尪羸君勉强，百年漂忽甚风灯。",
        "dynasty": "宋",
        "collection_info": null
    },
    {
        "uuid": "94ca99c870a2afebd103ec7c3f91165f",
        "title": "漫书呈几復三首  其二",
        "author": "黄庭坚",
        "content": "空名不繫身轻重，此道当如命废兴。\n彷佛古人前日事，解衣扪蝨对青灯。",
        "dynasty": "宋",
        "collection_info": null
    },
    {
        "uuid": "9c9c61e1f811190e5aa4abb48080235f",
        "title": "漫书呈几復三首  其三",
        "author": "黄庭坚",
        "content": "秋虫振羽惊寒梦，河汉西斜夜独兴。\n欲罢不能呼子起，新凉宜近读书灯。",
        "dynasty": "宋",
        "collection_info": null
    },
    {
        "uuid": "56648800d966e93b7bd8ca9ee3dcfd4e",
        "title": "留几復饮",
        "author": "黄庭坚",
        "content": "几復平生好，能来屈马蹄。\n愈风观草檄，刮膜受金篦。\n藏器时难得，忘言物已齐。\n买书聊教子，让粟不谋妻。\n碧草迷寒梦，丹枫落故溪。\n尔时千里恨，且愿醉如泥。",
        "dynasty": "宋",
        "collection_info": null
    },
    {
        "uuid": "3d1dc157bfacc878c097cd180510a8ca",
        "title": "再留几復",
        "author": "黄庭坚",
        "content": "客兴敝鹑衣，囊金罄褭蹄。\n羸骖多断辔，垢髮不胜篦。\n道德千年事，穷通一理齐。\n晚田犹溉种，稺子且归妻。\n径欲眠漳浦，几成访剡溪。\n鄙心须澡雪，莲藕在淤泥。",
        "dynasty": "宋",
        "collection_info": null
    },
    {
        "uuid": "90d0a6f4629a82a81a19130b493e21c6",
        "title": "谢陈正字送荔支三首  其一",
        "author": "黄庭坚",
        "content": "十年梨枣雪中看，想见江城荔子丹。\n赠我甘酸三百颗，稍知身作近南官。",
        "dynasty": "宋",
        "collection_info": null
    },
    {
        "uuid": "e450533f4d1de296b90246076fe31a02",
        "title": "谢陈正字送荔支三首  其二",
        "author": "黄庭坚",
        "content": "斋余睡思生汤餠，红颗分甘惬下茶。\n如梦泊船甘柘雨，芭蕉林裏有人家。",
        "dynasty": "宋",
        "collection_info": null
    },
    {
        "uuid": "5b53a966278424c186504f65a9f72325",
        "title": "谢陈正字送荔支三首  其三",
        "author": "黄庭坚",
        "content": "橄榄湾南远归客，烦将嘉果送蓬门。\n红衣襞积蛮烟润，白晒丁香之子孙。",
        "dynasty": "宋",
        "collection_info": null
    },
    {
        "uuid": "77ca07ede7b3ce8973236a3d86ef1f08",
        "title": "答龙门潘秀才见寄",
        "author": "黄庭坚",
        "content": "男儿四十未全老，便入林泉真自豪。\n明月清风非俗物，轻裘肥马谢儿曹。\n山中是处有黄菊，洛下谁家无白醪。\n想得秋来常日醉，伊川清浅石楼高。",
        "dynasty": "宋",
        "collection_info": null
    },
    {
        "uuid": "cab16bed42d48da7c9963c35dd845f74",
        "title": "寄张仲谋次韵",
        "author": "黄庭坚",
        "content": "风力萧萧吹短衣，茅檐霜日淡晖晖。\n天寒塞北雁行落，岁晚大梁书信稀。\n湖稻初舂云子白，家鸡正有藁头肥。\n割鲜炊黍寻前约，公事可来君不违。",
        "dynasty": "宋",
        "collection_info": null
    },
    {
        "uuid": "ab55b00d3c0d10b9461173014785f6b3",
        "title": "客自潭府来称明因寺僧作静照堂求予作",
        "author": "黄庭坚",
        "content": "客从潭府渡河梁，籍甚传夸静照堂。\n正苦穷年对尘土，坐令合眼梦湖湘。\n市门晓日鱼虾白，邻舍秋风橘柚黄。\n去马来舟争岁月，老僧元不下胡床。",
        "dynasty": "宋",
        "collection_info": null
    },
    {
        "uuid": "5c848dcb5620de660fd736bf5687aab5",
        "title": "杂诗七首  其一",
        "author": "黄庭坚",
        "content": "此身天地一蘧庐，世事消磨绿鬓疏。\n毕竟几人真得鹿，不知终日梦为鱼。",
        "dynasty": "宋",
        "collection_info": null
    },
    {
        "uuid": "eaed5541ba4e64f09f39d8a17d079cc1",
        "title": "杂诗七首  其二",
        "author": "黄庭坚",
        "content": "营巢燕燕几时休，在处成家春復秋。\n岁岁自来还自去，主人无厌客无求。",
        "dynasty": "宋",
        "collection_info": null
    },
    {
        "uuid": "818664b13b831f304a656776e63f9c85",
        "title": "杂诗七首  其三",
        "author": "黄庭坚",
        "content": "馆甥宫裏叹才难，当日同朝听百官。\n光武早知尧舜事，只今那得子陵滩。",
        "dynasty": "宋",
        "collection_info": null
    },
    {
        "uuid": "33897f8a7cf98446c57e3f124a116ea2",
        "title": "杂诗七首  其四",
        "author": "黄庭坚",
        "content": "少年不爱万金身，歌舞寻春愁送春。\n满眼纷华心寂寞，长安市上酒家人。",
        "dynasty": "宋",
        "collection_info": null
    },
    {
        "uuid": "34a1e17bdf5a3f08f30469cef6f08fe2",
        "title": "杂诗七首  其五",
        "author": "黄庭坚",
        "content": "熏炉茶鼎偶然同，晴日鸦啼柿叶风。\n万事尽还曲居士，百年常在大槐宫。",
        "dynasty": "宋",
        "collection_info": null
    },
    {
        "uuid": "684afe01ac525493aa27e2ab3c1ed186",
        "title": "杂诗七首  其六",
        "author": "黄庭坚",
        "content": "古屋清寒雪未消，小窗晴日展芭蕉。\n酸甘荔子尝春酒，更碾新芽荐菊苗。",
        "dynasty": "宋",
        "collection_info": null
    },
    {
        "uuid": "e3a7761c8d2fa751dc3b4e2a04400989",
        "title": "杂诗七首  其七",
        "author": "黄庭坚",
        "content": "碧窗凉簟唯便睡，露井无尘荫绿槐。\n梦入醉乡犹病渴，辘轳声到枕边来。",
        "dynasty": "宋",
        "collection_info": null
    },
    {
        "uuid": "d97ea8e6714f30d772b0213d4d7c2372",
        "title": "饮韩三家醉后始知夜雨",
        "author": "黄庭坚",
        "content": "醉卧人家久未曾，偶然樽俎对青灯。\n兵厨欲罄浮蛆瓮，馈妇初供醒酒冰。\n只见眼前人似月，岂知帘外雨如绳。\n浮云不负青春色，未觉新诗减杜陵。",
        "dynasty": "宋",
        "collection_info": null
    },
    {
        "uuid": "d3dcb5ac3859516ba33e3784f07ce647",
        "title": "张仲谟许送河鲤未至戏督以诗",
        "author": "黄庭坚",
        "content": "浮蛆琰琰动春醅，张仲临津许鲙材。\n盐豉欲催莼菜熟，霜鳞未贯柳条来。\n日晴鱼网应曾晒，风软河冰必暂开。\n莫误晓窗占食指，仍须持取报章回。",
        "dynasty": "宋",
        "collection_info": null
    },
    {
        "uuid": "f6a2f021708a5055d1eed39fa2a417a8",
        "title": "和答张仲谟泛舟之诗",
        "author": "黄庭坚",
        "content": "云容天影水中摇，分坐船舷似小桥。\n联句敏于山吐月，举觞疾甚海吞潮。\n兴来活脔牛心熟，醉罢红鑪鸭脚焦。\n公子翩翩得真意，马蹄尘裏有嘉招。",
        "dynasty": "宋",
        "collection_info": null
    },
    {
        "uuid": "952b0a442d22a9081b23b70611c69180",
        "title": "食瓜有感",
        "author": "黄庭坚",
        "content": "暑轩无物洗烦蒸，百果凡材得我憎。\n藓井筠笼浸苍玉，金盘碧筯荐寒冰。\n田中谁问不纳履，坐上适来何处蝇。\n此理一杯分付与，我思明哲在东陵。",
        "dynasty": "宋",
        "collection_info": null
    },
    {
        "uuid": "1d4ee3e2756974bf41c44b04184e3d4a",
        "title": "道中寄公寿",
        "author": "黄庭坚",
        "content": "坡陀羸马暮云昏，苦忆兔园高帝孙。\n子舍芝兰皆可佩，后房桃李总能言。\n秋韆门巷火新改，桑柘田园春向分。\n病酒相如在行役，梁王谁与共清樽。",
        "dynasty": "宋",
        "collection_info": null
    },
    {
        "uuid": "18fd890befe28f8dfa329e92b1cb3dae",
        "title": "行迈杂篇六首  其一",
        "author": "黄庭坚",
        "content": "簇簇深红间浅红，苦才多思是春风。\n千村万落花相照，尽日经行锦绣中。",
        "dynasty": "宋",
        "collection_info": null
    },
    {
        "uuid": "05f6b9116a8ae8017c8eed7da0ce5160",
        "title": "行迈杂篇六首  其二",
        "author": "黄庭坚",
        "content": "白白红红相间开，三三五五踏青来。\n戏随胡蝶不知远，惊见行人笑却回。",
        "dynasty": "宋",
        "collection_info": null
    },
    {
        "uuid": "512a7431a856d94704a4de6d2fbcb0a3",
        "title": "行迈杂篇六首  其三",
        "author": "黄庭坚",
        "content": "村落人家桃李枝，无言气味亦依依。\n可怜憔悴蓬蒿底，蜂蝶不知春又归。",
        "dynasty": "宋",
        "collection_info": null
    },
    {
        "uuid": "db49c0596b051c3f44b05ddf2f6d5889",
        "title": "行迈杂篇六首  其四",
        "author": "黄庭坚",
        "content": "杏村桃坞春三月，少有人家不出游。\n一顾虽无倾国色，千金肯为使君留。",
        "dynasty": "宋",
        "collection_info": null
    },
    {
        "uuid": "757b7fd5f3e5d801508a1cb44c6f4d6b",
        "title": "行迈杂篇六首  其五",
        "author": "黄庭坚",
        "content": "满院青杨吐白绵，未多柳絮解漫天。\n野人岂会断优劣，只问床头沽酒钱。",
        "dynasty": "宋",
        "collection_info": null
    },
    {
        "uuid": "f9642bef4aca877c1b3334a4df328f61",
        "title": "行迈杂篇六首  其六",
        "author": "黄庭坚",
        "content": "十日狂风桃柳休，常因酒尽觉春愁。\n泰山为肉酿沧海，料得人间无白头。",
        "dynasty": "宋",
        "collection_info": null
    },
    {
        "uuid": "06ceab776fcfa595a20e523465385e03",
        "title": "去贤斋",
        "author": "黄庭坚",
        "content": "争名朝市鱼千里，观道诗书豹一班。\n末俗风波尤浩渺，古人廉陛要跻攀。\n螗螂怒臂当车辙，鹦鹉能言着鏁关。\n顾我安知贤者事，松风永日下帘间。",
        "dynasty": "宋",
        "collection_info": null
    },
    {
        "uuid": "8e73c10de97b888c279a0ae3d9ede8a2",
        "title": "粹老家隔帘听琵琶",
        "author": "黄庭坚",
        "content": "马卿劝客且无喧，请以侍儿临酒樽。\n妆罢黄昏帘隔面，曲终清夜月当轩。\n絃絃不乱拨来往，字字如闻人语言。\n千古胡沙埋妙手，岂如桃李在中园。",
        "dynasty": "宋",
        "collection_info": null
    },
    {
        "uuid": "58df21e698e8a696998e43e9d6c7853a",
        "title": "江南",
        "author": "黄庭坚",
        "content": "梦寐江南未得归，清波鷠子上钩肥。\n五年身属官仓米，输与渔人坐钓矶。",
        "dynasty": "宋",
        "collection_info": null
    },
    {
        "uuid": "f4ff99ae302b9e55f9a688f82b16548f",
        "title": "道中寄景珍兼简庾元镇",
        "author": "黄庭坚",
        "content": "传语濠州贤刺史，隔年诗债几时还。\n因循樽俎疏相见，弃掷光阴只等闲。\n心在青云故人处，身行红雨乱花间。\n遥知别后多狂醉，恼杀江南庾子山。",
        "dynasty": "宋",
        "collection_info": null
    },
    {
        "uuid": "688ec52a970f1f3083a39fd429f50f45",
        "title": "次韵景珍酴醾",
        "author": "黄庭坚",
        "content": "莫惜金钱买玉英，担头春老过清明。\n天香国艷不着意，诗社酒徒空得名。\n及此一时须痛饮，已拚三日作狂酲。\n濠州园裏都开尽，肠断萧萧雨打声。",
        "dynasty": "宋",
        "collection_info": null
    },
    {
        "uuid": "68a9619c37085f16f8eed2e30b69be72",
        "title": "呈马粹老范德孺",
        "author": "黄庭坚",
        "content": "颍上相逢杏始青，尔来瓜垄有新耕。\n四时为岁已中半，万物得秋将老成。\n日永清风摇麈尾，夜阑飞雹落棋枰。\n两厅未觉过从数，政以顽疏累友生。",
        "dynasty": "宋",
        "collection_info": null
    },
    {
        "uuid": "2bdd22656ad4b5e52aa57de779697732",
        "title": "谢张仲谋端午送巧作",
        "author": "黄庭坚",
        "content": "君家玉女从小见，闻道如今画不成。\n翦裁似借天女手，萱草石榴偏眼明。",
        "dynasty": "宋",
        "collection_info": null
    },
    {
        "uuid": "97b7a57cda86c67a3bae1388a704ef2e",
        "title": "送张子列茶",
        "author": "黄庭坚",
        "content": "斋余一椀是常珍，味触色香当几尘。\n借问深禅长不卧，何如官路醉眠人。",
        "dynasty": "宋",
        "collection_info": null
    },
    {
        "uuid": "98194e229ecb6d2ff10eafa1fff3f95e",
        "title": "三月壬申同尧民希孝观浄名寺经藏得弘明集中沈烱同庾肩吾诸人游明庆寺诗次韵奉呈二公",
        "author": "黄庭坚",
        "content": "秘藏开新译，天花雨旧堂。\n证经多宝塔，寝疾浄名床。\n鸟语杂歌颂，蛛丝凝篆香。\n同游得赵李，谈道过何王。",
        "dynasty": "宋",
        "collection_info": null
    },
    {
        "uuid": "6fef51224375cdbc03babc0af22be1ce",
        "title": "雨过至城西苏家",
        "author": "黄庭坚",
        "content": "飘然一雨洒青春，九陌浄无车马尘。\n渐散紫烟笼帝阙，稍回晴日丽天津。\n花飞衣袖红香湿，柳拂鞍鞯绿色匀。\n管领风光唯痛饮，都城谁是得闲人。",
        "dynasty": "宋",
        "collection_info": null
    },
    {
        "uuid": "4fac6175fe5320bd5594d493384853d4",
        "title": "谢仲谋示新诗",
        "author": "黄庭坚",
        "content": "赠我新诗许指瑕，令人失喜更惊嗟。\n清于夷则初秋律，美似芙蓉八月花。\n采菲直须论下体，炼金犹欲去寒沙。\n唐朝韩老夸张籍，定有云孙作世家。",
        "dynasty": "宋",
        "collection_info": null
    },
    {
        "uuid": "e46b9b80567d7f1f6b581f5cb961af7c",
        "title": "十月十五早饭清都观逍遥堂",
        "author": "黄庭坚",
        "content": "心游魏阙鱼千里，梦觉邯郸黍一炊。\n蔬食菜羹吾亦饱，逍遥堂下叶辞枝。",
        "dynasty": "宋",
        "collection_info": null
    },
    {
        "uuid": "bc418ca134da7584e1829aa3f7d7a9bc",
        "title": "红蕉洞独宿",
        "author": "黄庭坚",
        "content": "南床高卧读逍遥，真感生来不易销。\n枕落梦魂飞蛱蝶，灯残风雨送芭蕉。\n永怀玉树埋尘土，何异蒙鸠挂苇苕。\n衣笐妆台蛛结网，可怜无以永今朝。",
        "dynasty": "宋",
        "collection_info": null
    },
    {
        "uuid": "e8514dc3a232137832508c9c1f6ff331",
        "title": "春雪呈张仲谋",
        "author": "黄庭坚",
        "content": "暮雪霏霏若撒盐，须知千陇麦纤纤。\n梦阑半枕听飘瓦，晓起高堂看入帘。\n剩与月明分夜砌，即成春溜滴晴檐。\n万金一醉张公子，莫道街头酒价添。",
        "dynasty": "宋",
        "collection_info": null
    },
    {
        "uuid": "225a708423ac594fbc446ed37a1c7884",
        "title": "和答刘太博携家游庐山见寄",
        "author": "黄庭坚",
        "content": "缓辔松阴不起尘，岚光经雨一番新。\n遥知数夜寻山宿，便是全家避世人。\n落日已迷烟际路，飞花还报洞中春。\n可怜不更寻源入，若见刘郎想问秦。",
        "dynasty": "宋",
        "collection_info": null
    },
    {
        "uuid": "28404b5b3e4d34e0d9a3231e2a3b28af",
        "title": "次韵伯氏戏赠韩正翁菊花开时家有美酒",
        "author": "黄庭坚",
        "content": "鬓髮斑然潘骑省，腰围瘦尽沈东阳。\n茶瓯屡煮龙山白，酒椀希逢若下黄。\n乌角巾边簪钿朵，红银杯面冻糖霜。\n会须着意怜时物，看取年华不久芳。",
        "dynasty": "宋",
        "collection_info": null
    },
    {
        "uuid": "755f484fa055b9208c3baf7f2d433afb",
        "title": "答李康文",
        "author": "黄庭坚",
        "content": "才甫经年断来往，逢君车马慰秋思。\n幽兰被径闻风早，薄雾乘空见月迟。\n每接雍容端自喜，交无早晚在相知。\n深惭借问谈经地，敢屈康成入绛帏。",
        "dynasty": "宋",
        "collection_info": null
    },
    {
        "uuid": "f6b9d8529f9f81b58537c8af8a88f14f",
        "title": "送彭南阳",
        "author": "黄庭坚",
        "content": "南阳令尹振华镳，三月春风困柳条。\n携手河梁愁欲别，离魂芳草不胜招。\n壶觞调笑平民讼，宾客风流醉舞腰。\n若见贤如武侯者，为言来仕圣明朝。",
        "dynasty": "宋",
        "collection_info": null
    },
    {
        "uuid": "0c2c52a93fa27373a0fd061798af0dd4",
        "title": "送邓慎思归长沙觐省",
        "author": "黄庭坚",
        "content": "邓侯过我解新鞿，潦倒犹能似旧时。\n西邑初除折腰尉，南陔常咏采兰诗。\n姓名已入飞龙榜，书信新传喜鹊知。\n何日家庭供一笑，绿衣便是老莱衣。",
        "dynasty": "宋",
        "collection_info": null
    },
    {
        "uuid": "745f2dd423d2f363db9e1a226e3283ce",
        "title": "从时中乞蒲团",
        "author": "黄庭坚",
        "content": "织蒲投我最宜寒，正欲阴风雪作团。\n方竹火炉趺坐稳，何如矍铄跨征鞍。",
        "dynasty": "宋",
        "collection_info": null
    },
    {
        "uuid": "44c6cd06f7ce3d6c3dec3fd3552eb8fa",
        "title": "戏答诸君追和予去年醉碧桃",
        "author": "黄庭坚",
        "content": "当时倒着接䍦回，不但碧桃邀我来。\n白蚁拨醅官酒满，紫绵揉色海棠开。",
        "dynasty": "宋",
        "collection_info": null
    },
    {
        "uuid": "5c9dfd9ccb5c8ba24543a0af42a78cbe",
        "title": "雪后登南禅茅亭简张仲谋二首  其一",
        "author": "黄庭坚",
        "content": "雪后凭高望洛都，万峰遮眼白模糊。\n相将阆苑楼台上，展尽山阴水墨图。",
        "dynasty": "宋",
        "collection_info": null
    },
    {
        "uuid": "bbc1e32d14a01113cc3808fe7ccef279",
        "title": "雪后登南禅茅亭简张仲谋二首  其二",
        "author": "黄庭坚",
        "content": "风入村墟摇酒旆，云埋行径罢樵苏。\n狐裘年少宜追猎，正有饥鹰待一呼。",
        "dynasty": "宋",
        "collection_info": null
    },
    {
        "uuid": "309ce7ae0339b01ec83798fc825e38d7",
        "title": "景珍太博见示旧倡和蒲萄诗因而次韵",
        "author": "黄庭坚",
        "content": "映日圆光万颗余，如观宝藏隔虾须。\n夜愁风起飘星去，晓喜天晴缀露珠。\n宫女拣枝模锦绣，论师持味比醍醐。\n欲收百斛供春酿，放出声名压酪奴。",
        "dynasty": "宋",
        "collection_info": null
    },
    {
        "uuid": "00eae92cb8c030a9964c52bc6f0ac025",
        "title": "喜念四念八至京",
        "author": "黄庭坚",
        "content": "朔雪萧萧映薄帏，梦回空觉泪痕稀。\n惊闻庭树鸟乌乐，知我江湖鸿雁归。\n拂榻喜开姜季被，上堂先着老莱衣。\n酒樽烟火长相近，酬劝从今更不违。",
        "dynasty": "宋",
        "collection_info": null
    },
    {
        "uuid": "f871a14e6ca7c48824228808c00699f8",
        "title": "次韵伯氏寄赠盖郎中喜学老杜诗",
        "author": "黄庭坚",
        "content": "老杜文章擅一家，国风纯正不欹斜。\n帝阍悠邈开关键，虎穴深沈探爪牙。\n千古是非存史笔，百年忠义寄江花。\n潜知有意升堂室，独抱遗编校舛差。",
        "dynasty": "宋",
        "collection_info": null
    },
    {
        "uuid": "d1bf0275760269784b3af04ac0d5fbe0",
        "title": "盖郎中惠诗有二强攻一老不战而胜之嘲次韵解之",
        "author": "黄庭坚",
        "content": "诗翁琢句玉无瑕，淡墨稀行秋雁斜。\n读罢清风生麈尾，吟余新月度檐牙。\n自知拙学无师匠，要且强言遮眼花。\n笔力有余先示怯，真成句践胜夫差。",
        "dynasty": "宋",
        "collection_info": null
    },
    {
        "uuid": "6e87bc854964b4f1698449ba7938444e",
        "title": "和吕秘丞",
        "author": "黄庭坚",
        "content": "北海樽中忘日月，南山雾裏晦文章。\n清朝不上九卿列，白髮归来三径荒。\n车辙马蹄疏市井，花光竹影照门墙。\n人间荣辱无来路，万顷风烟一草堂。",
        "dynasty": "宋",
        "collection_info": null
    },
    {
        "uuid": "b870191313ee8c3caeb4c6f5e4cd8719",
        "title": "杂诗四首  其一",
        "author": "黄庭坚",
        "content": "扁舟江上未归身，明月清风作四邻。\n观化悟来俱是妄，渐疏人事与天亲。",
        "dynasty": "宋",
        "collection_info": null
    },
    {
        "uuid": "9bb1808c625fbae5ebd97668b7657e95",
        "title": "杂诗四首  其二",
        "author": "黄庭坚",
        "content": "佛子身归乐国遥，至人神会碧天寥。\n劫灰沈尽还生妄，但向平沙看海潮。",
        "dynasty": "宋",
        "collection_info": null
    },
    {
        "uuid": "185e7c0e1945e87b5156bb14f3571c83",
        "title": "杂诗四首  其三",
        "author": "黄庭坚",
        "content": "小德有为因有累，至神无用故无功。\n须知广大精微处，不在存亡得失中。",
        "dynasty": "宋",
        "collection_info": null
    },
    {
        "uuid": "a1686777d600374769e0a08b7f0cc77d",
        "title": "杂诗四首  其四",
        "author": "黄庭坚",
        "content": "黄帝炼丹求子母，神农尝药辨君臣。\n如何苦思形中事，忧患从来为有身。",
        "dynasty": "宋",
        "collection_info": null
    },
    {
        "uuid": "97301655f8ab27c806bae97cdb1047b7",
        "title": "次韵子高即事",
        "author": "黄庭坚",
        "content": "诗礼不忘它日问，文章未觉古人疏。\n青云自致屠龙学，白首同归种树书。\n绿叶青阴啼鸟下，游丝飞絮落花余。\n无因常得杯中物，愿作鸱夷载属车。",
        "dynasty": "宋",
        "collection_info": null
    },
    {
        "uuid": "dd617ab8c5308f3fae02aa63c96fd107",
        "title": "次韵寄蓝六在广陵",
        "author": "黄庭坚",
        "content": "圣学相期沧海头，当时各倚富春秋。\n班扬文字初无意，滕薛功名自不优。\n焦尾朱絃非众听，南山白石使人愁。\n传声为向扬州问，相忆犹能把酒不。",
        "dynasty": "宋",
        "collection_info": null
    },
    {
        "uuid": "6e4f17a18f1d6f08a21fbcd3ecda2cbe",
        "title": "再和寄蓝六",
        "author": "黄庭坚",
        "content": "南极一星淮上老，承家令子气横秋。\n万端只要称心耳，五鼎何如委吏优。\n海燕催归人作社，江花欲动雨含愁。\n追思二十年前会，棠棣飘零叹鄂不。",
        "dynasty": "宋",
        "collection_info": null
    },
    {
        "uuid": "37a770a6baa46871982b43d30ed5f52c",
        "title": "戏书效乐天",
        "author": "黄庭坚",
        "content": "造物生成嵇叔懒，好人容纵接舆狂。\n鸟飞鱼泳随高下，蚁集蜂衙听典常。\n母惜此儿长道路，兄嗟予弟困冰霜。\n酒壶自是华胥国，一醉从他四大忙。",
        "dynasty": "宋",
        "collection_info": null
    },
    {
        "uuid": "7056ac7b93cceafb2e9756a285192c35",
        "title": "余成诗",
        "author": "黄庭坚",
        "content": "丹籍生涯无列鼎，白头忠信可专城。\n自非车骑将军势，愧使王尼常作兵。",
        "dynasty": "宋",
        "collection_info": null
    },
    {
        "uuid": "22dc403989f411a54cfdb1a9564431da",
        "title": "寄张仲谋",
        "author": "黄庭坚",
        "content": "好在张公子，清秋应苦吟。\n衣穿慈母线，囊罄旅人金。\n早晚辞天阙，归来慰陆沈。\n黄花一樽酒，期与尔同斟。",
        "dynasty": "宋",
        "collection_info": null
    },
    {
        "uuid": "27f946bfae72948f84c14f44e03408bb",
        "title": "次韵春游别说道二首  其一",
        "author": "黄庭坚",
        "content": "愁眼看春色，城西醉梦中。\n柳分榆荚翠，桃上竹梢红。\n燕湿社翁雨，鶑啼花信风。\n别离感贫贱，殷子正书空。",
        "dynasty": "宋",
        "collection_info": null
    },
    {
        "uuid": "3365ba54102590339ed63c9f8cbf5ce4",
        "title": "次韵春游别说道二首  其二",
        "author": "黄庭坚",
        "content": "青春倚江阁，万象客愁中。\n江水不胜绿，檐花无頼红。\n欹斜半帘日，留滞一帆风。\n携手离筵上，清樽不易空。",
        "dynasty": "宋",
        "collection_info": null
    },
    {
        "uuid": "3e8fc74eeabb3ebbf63d6161f788a6e0",
        "title": "讲武台南有感",
        "author": "黄庭坚",
        "content": "月明犹在搭衣竿，晓踏台南路屈盘。\n驺子雨中先马去，村童烟外倚墙看。\n鸦啼宰木秋风急，鹭立渔船野水干。\n花似去年堪折赠，插花人去泪阑干。",
        "dynasty": "宋",
        "collection_info": null
    },
    {
        "uuid": "4c487f42a8726aad2d2ec028de2d44e6",
        "title": "孙不愚索饮九日酒已尽戏答一篇",
        "author": "黄庭坚",
        "content": "满眼黄花慰索贫，可怜风物逐时新。\n范丹出后尘生釜，郭泰归来雨垫巾。\n偶有清樽供寿母，遂无余沥及他人。\n年丰酒价应须贱，为子明年作好春。",
        "dynasty": "宋",
        "collection_info": null
    },
    {
        "uuid": "5fd077d951185e1b11e9d95773c8279b",
        "title": "辱粹道兄弟寄书久不作报以长句谢不敏",
        "author": "黄庭坚",
        "content": "病癖无堪吾懒书，交亲情分岂能疏。\n深惭烟际两鸿雁，遗我罾中双鲤鱼。\n故国青山长极眼，今年白髮不胜梳。\n几时得计休官去，笋叶裹茶同趁虚。",
        "dynasty": "宋",
        "collection_info": null
    },
    {
        "uuid": "204e85ed72e68f99559f309be221d204",
        "title": "和知命招晁道夫叔侄",
        "author": "黄庭坚",
        "content": "过我诸公子，寂寥非世娱。\n茶须亲碾试，酒可倩行沽。\n日永乌皮几，窗寒竹火炉。\n不来寻翰墨，僮仆解吴歈。",
        "dynasty": "宋",
        "collection_info": null
    },
    {
        "uuid": "ada6baa1f79a65b68c1ab7f554eace18",
        "title": "再次韵戏赠道夫",
        "author": "黄庭坚",
        "content": "名教自乐地，思君相与娱。\n囊锥见末疾，椟玉待时沽。\n雨歇鸣鸠树，熏销睡鸭炉。\n不来应梦起，子学□啼歈。",
        "dynasty": "宋",
        "collection_info": null
    },
    {
        "uuid": "82ec52379e86ec59be181b661f7b5703",
        "title": "秋思",
        "author": "黄庭坚",
        "content": "椎牛作社酒新篘，扶老将儿嬉陇头。\n木落人家见鸡犬，晓寒溪口在汀洲。\n无功可佩水苍玉，卒岁空思狐白裘。\n身到楚伧非屈宋，顾惭疏懒作悲秋。",
        "dynasty": "宋",
        "collection_info": null
    },
    {
        "uuid": "409c841ff711ccbd01487ca775cad3fe",
        "title": "希仲招饮李都尉北园",
        "author": "黄庭坚",
        "content": "晓踏骅骝傍古墙，北园同繫紫游缰。\n主人情厚杯无算，别馆春深日正长。\n杨柳阴斜移坐晚，酴醾花暗染衣香。\n夜深恐触金吾禁，走马天街趁夕阳。",
        "dynasty": "宋",
        "collection_info": null
    },
    {
        "uuid": "87aec0068bf3a4ad7190e2e3345509f4",
        "title": "过西山",
        "author": "黄庭坚",
        "content": "新春木叶未蒙笼，西望天涯几日通。\n商洛山间白云起，行歌思见采芝翁。",
        "dynasty": "宋",
        "collection_info": null
    },
    {
        "uuid": "aaec90716d811d0db41241852aabd09f",
        "title": "夜闻邻舟崔家儿歌",
        "author": "黄庭坚",
        "content": "半夜闻歌客寝惊，空余缥缈渡江声。\n湘妃舞罢波纹冷，月欲衔山天未明。",
        "dynasty": "宋",
        "collection_info": null
    },
    {
        "uuid": "4d9ab3333244131e32516a0275945561",
        "title": "重答",
        "author": "黄庭坚",
        "content": "莫怪东墙掷果频，沈郎眉宇正青春。\n自言多病腰围减，依旧琼林照映人。",
        "dynasty": "宋",
        "collection_info": null
    },
    {
        "uuid": "6c95ad445fde0f2dfbb306755a8c4424",
        "title": "鸿沟",
        "author": "黄庭坚",
        "content": "英雄并世不相容，割据山川计亦穷。\n沟水已东全入汉，淮阴谁復议元功。",
        "dynasty": "宋",
        "collection_info": null
    },
    {
        "uuid": "6a8119cecad1ec6c84a96165840d9ebf",
        "title": "裴晋公书堂",
        "author": "黄庭坚",
        "content": "裴公入相便论兵，跃马淮西一战平。\n黄閤不须金印好，却来山下作书生。",
        "dynasty": "宋",
        "collection_info": null
    },
    {
        "uuid": "da4553ecc895dfa233be29b35300ea92",
        "title": "子产庙",
        "author": "黄庭坚",
        "content": "区区小郑多君子，谁若公孙用意深。\n监巫执节诛腹诽，不除乡校独何心。",
        "dynasty": "宋",
        "collection_info": null
    },
    {
        "uuid": "b0e5ebd40ca57f17b175c7e997762d73",
        "title": "见二十弟倡和花字漫兴五首  其一",
        "author": "黄庭坚",
        "content": "落絮游丝三月候，风吹雨洗一城花。\n未知东郭清明酒，何似西窗谷雨茶。",
        "dynasty": "宋",
        "collection_info": null
    },
    {
        "uuid": "aa5fbc9cecb6565df406a76a37c3050c",
        "title": "见二十弟倡和花字漫兴五首  其二",
        "author": "黄庭坚",
        "content": "官驼鸣铎逐盐车，只见风尘不见花。\n空作江南江北梦，辛夷踯躅倚山茶。",
        "dynasty": "宋",
        "collection_info": null
    },
    {
        "uuid": "14508e48e7cd47f33e3807a307ca1b3d",
        "title": "见二十弟倡和花字漫兴五首  其三",
        "author": "黄庭坚",
        "content": "睡起草玄三亩宅，无人载酒眼昏花。\n不知谁劝路门讲，天上日长坐赐茶。",
        "dynasty": "宋",
        "collection_info": null
    },
    {
        "uuid": "7c170370aa4401f71429289a90989c0a",
        "title": "见二十弟倡和花字漫兴五首  其四",
        "author": "黄庭坚",
        "content": "邺城也似洛城阔，□□园林学养花。\n欲把一樽随饮处，□□处处锁官茶。",
        "dynasty": "宋",
        "collection_info": null
    },
    {
        "uuid": "d10981a9daff4abd5339a3fd8ef299bd",
        "title": "见二十弟倡和花字漫兴五首  其五",
        "author": "黄庭坚",
        "content": "池面白鱼吹落絮，□□□□退枯花。\n无因光禄赐官酒，且学潞公灌蜀茶。",
        "dynasty": "宋",
        "collection_info": null
    },
    {
        "uuid": "99dbf31b38b51f278c2df83862102732",
        "title": "九日对菊有怀粹老在河上四首  其一",
        "author": "黄庭坚",
        "content": "月邀棋约屡登台，学省公厅只对街。\n九日菊花孤痛饮，百端人事可安排。",
        "dynasty": "宋",
        "collection_info": null
    },
    {
        "uuid": "bd2bb40f1d04bec9057a96a6040f3abd",
        "title": "九日对菊有怀粹老在河上四首  其二",
        "author": "黄庭坚",
        "content": "黄花节晚犹可惜，青眼故人殊未来。\n金蘂飞觞无计共，香钿满地始应回。",
        "dynasty": "宋",
        "collection_info": null
    },
    {
        "uuid": "ef35b757515356455edc4efc5c25509d",
        "title": "九日对菊有怀粹老在河上四首  其三",
        "author": "黄庭坚",
        "content": "忆得旧时重九日，紫萸黄菊压梳钗。\n寒花有意催垂泪，喜鹊无端屡下阶。",
        "dynasty": "宋",
        "collection_info": null
    },
    {
        "uuid": "8d1aeb370dbeb6ee643fc8b5264c44d3",
        "title": "九日对菊有怀粹老在河上四首  其四",
        "author": "黄庭坚",
        "content": "碧窗闲杀春风手，古柳堤鶑几日回。\n纵有黄花堪对酒，应无红袖与传杯。",
        "dynasty": "宋",
        "collection_info": null
    },
    {
        "uuid": "c23b3beba4d756afd3c3fcae552180a6",
        "title": "赠谢敞王博喻",
        "author": "黄庭坚",
        "content": "高哉孔孟如秋月，万古清光仰照临。\n千里特来求骥马，两生于此敌南金。\n文章最忌随人后，道德无多只本心。\n废轸断弦尘漠漠，起予惆怅伯牙琴。",
        "dynasty": "宋",
        "collection_info": null
    },
    {
        "uuid": "e4fb6cc22dc13b34ade0493c831418cb",
        "title": "和答郭监簿咏雪",
        "author": "黄庭坚",
        "content": "细学梅花落晚风，忽翻柳絮下春空。\n家贫无酒愿邻富，官冷有田知岁丰。\n夜听枕边飘屋瓦，梦成江上打船篷。\n觉来幽鸟语声乐，疑在白鸥寒苇中。",
        "dynasty": "宋",
        "collection_info": null
    },
    {
        "uuid": "34da150776aefbdaa416d0b2f4f8e41d",
        "title": "直舍寄陈子惠",
        "author": "黄庭坚",
        "content": "广文宾退下帘重，凉气微生笔砚中。\n不得朱絃写流水，绿槐阴合鸟呼风。",
        "dynasty": "宋",
        "collection_info": null
    },
    {
        "uuid": "fa31f7f79448df6bd59342d1f4337cd8",
        "title": "和庭诲雨后",
        "author": "黄庭坚",
        "content": "小霁卧观书，凉轩夏簟舒。\n天青印鸟迹，云黑卷犀渠。\n新月来高树，清风转广除。\n雨师真解事，一为洗空虚。",
        "dynasty": "宋",
        "collection_info": null
    },
    {
        "uuid": "7b73947479c03e51589dc91ff64944f7",
        "title": "和庭诲苦雨不出",
        "author": "黄庭坚",
        "content": "端居广文舍，暑服似纯绵。\n绿竹尘蒙合，红榴日炙蔫。\n披襟风入幌，洒面雨连天。\n莫借角巾垫，勤来坐马鞯。",
        "dynasty": "宋",
        "collection_info": null
    },
    {
        "uuid": "a59e5c30f5c976d161e558b34a9ca185",
        "title": "次韵庭诲按秋课出城",
        "author": "黄庭坚",
        "content": "风鸣落意地，露着晚瓜田。\n官道奔车气，经家煮枣烟。\n穫人歌挃挃，公子骑翩翩。\n旁舍末隠举，明秋愿有年。",
        "dynasty": "宋",
        "collection_info": null
    },
    {
        "uuid": "3333351fc71589a01ff9da5b1d779c88",
        "title": "大风",
        "author": "黄庭坚",
        "content": "霜重天高日色微，颠狂红叶上阶飞。\n北风不惜江南客，更入破窗吹客衣。",
        "dynasty": "宋",
        "collection_info": null
    },
    {
        "uuid": "9f5366c0d343826e911474cc404f8cf4",
        "title": "题司门李文园亭",
        "author": "黄庭坚",
        "content": "白氏草堂元自葺，陶公三径不教荒。\n青蕉雨后开书卷，黄菊霜前碎鹄裳。\n落日看山凭曲槛，清风谈道据胡床。\n此来遂得归休意，却莫翻然起相汤。",
        "dynasty": "宋",
        "collection_info": null
    },
    {
        "uuid": "d48c0a167adde76b050c44ffc555428d",
        "title": "次韵和台源诸篇九首 南屏山",
        "author": "黄庭坚",
        "content": "襞积蓝光刻削成，主人题作正南屏。\n身更万事已头白，相对百年终眼青。\n烟雨数峰当隠几，林塘一带是中庭。\n红尘车马无因到，石壁松门本不扃。",
        "dynasty": "宋",
        "collection_info": null
    },
    {
        "uuid": "3597485b4605d1d3355a73c39ba9145d",
        "title": "次韵和台源诸篇九首 七台峰",
        "author": "黄庭坚",
        "content": "欲雕佳句累层峦，深愧挥斤斲鼻端。\n作者七人俱老大，昂藏却立古衣冠。\n千年避世朝市改，万籁入松溪涧寒。\n我有号钟锁蛛网，何时对汝发清弹。",
        "dynasty": "宋",
        "collection_info": null
    },
    {
        "uuid": "2580161caf80581dd3593503c5df2a2d",
        "title": "次韵和台源诸篇九首 七台溪",
        "author": "黄庭坚",
        "content": "先生行乐在清溪，满世功名对画脂。\n一道寒波随眼浄，百年高柳到天垂。\n昔人无处问谁氏，遗础有情犹旧基。\n猿鹤至今烟惨淡，贤愚俱尽水涟漪。\n四时相及漏催滴，万事不疑冰泮澌。\n聊欲烹茶羹杞菊，身如桑苎与天随。",
        "dynasty": "宋",
        "collection_info": null
    },
    {
        "uuid": "733dd3c27b47b04e3c1a54842d25e7c9",
        "title": "次韵和台源诸篇九首 迭屏岩",
        "author": "黄庭坚",
        "content": "篁竹参天无人行，来游者多蹊自成。\n石屏重迭翡翠玉，莲荡宛转芙蓉城。\n世缘遮尽不到眼，幽事相引颇关情。\n一炉沈水坐终日，唤梦鹁鸪相应鸣。",
        "dynasty": "宋",
        "collection_info": null
    },
    {
        "uuid": "a64c1682316a07dcd2ef071db9bb2aba",
        "title": "次韵和台源诸篇九首 灵寿台",
        "author": "黄庭坚",
        "content": "藤树谁知先后生，万年相倚共枯荣。\n层台定自有天地，鼻祖已来传父兄。\n虎豹文章藏雾雨，龙蛇头角听雷声。\n何时暂取苍烟策，献与本朝优老成。",
        "dynasty": "宋",
        "collection_info": null
    },
    {
        "uuid": "1e196edb35ce35c94b92d8d02192aef0",
        "title": "次韵和台源诸篇九首 仙桥洞",
        "author": "黄庭坚",
        "content": "横阁晴虹渡石溪，几年钥锁镇瑶扉。\n洞中日月真长久，世上功名果是非。\n叱石元知牧羊在，烂柯应有看棋归。\n若逢白鹤来华表，识取当年丁令威。",
        "dynasty": "宋",
        "collection_info": null
    },
    {
        "uuid": "44c0e5fe35631e8ce8277ac76926447e",
        "title": "次韵和台源诸篇九首 灵椿台",
        "author": "黄庭坚",
        "content": "固蔕深根且一邱，少时尝恐斧斤求。\n何人比拟明堂柱，几岁经营江汉洲。\n终以不才名四海，果然无祸阅千秋。\n空山万籁月明底，安得闲眠石枕头。",
        "dynasty": "宋",
        "collection_info": null
    },
    {
        "uuid": "776819c4d604dd503b736f07afa22199",
        "title": "次韵和台源诸篇九首 云涛",
        "author": "黄庭坚",
        "content": "造物成形妙画工，地形咫尺远连空。\n蛟鼍出没三万顷，云雨纵横十二峰。\n清坐使人无俗气，闲来当暑起清风。\n诸山落木萧萧夜，醉梦江湖一叶中。",
        "dynasty": "宋",
        "collection_info": null
    },
    {
        "uuid": "ecef52c5d9fce2b21af766ab97d85893",
        "title": "次韵和台源诸篇九首 羣玉峰",
        "author": "黄庭坚",
        "content": "洞天名籍知第几，洞口诸峰苍翠堆。\n雕虎啸风斤斧去，飞廉吹雨晓烟回。\n日晴圭角升云气，月冷明珠割蚌胎。\n种玉田中饱春笋，仙人忆得早归来。",
        "dynasty": "宋",
        "collection_info": null
    },
    {
        "uuid": "705512d79b2f10fb68855877ea731ea0",
        "title": "寄题莹中野轩",
        "author": "黄庭坚",
        "content": "开轩城市如村落，人似往时陈太邱。\n暄景半窗行野马，雨寒疏竹上牵牛。\n平生江海心犹在，退食诗书吏罢休。\n□□□□□□力，必知耆旧想风流。",
        "dynasty": "宋",
        "collection_info": null
    },
    {
        "uuid": "f174cb8681ad40a502d4063dd74d9379",
        "title": "观叔祖少卿奕棋",
        "author": "黄庭坚",
        "content": "世上滔滔声利间，独凭棋局老青山。\n心游万里不知远，身与一山相对闲。\n夜半解围灯寂寞，樽前翻却酒阑珊。\n因观胜负无常在，生死□□□不关。",
        "dynasty": "宋",
        "collection_info": null
    },
    {
        "uuid": "3d0da42fe7b6e70dae6a66abd55a6270",
        "title": "窗日",
        "author": "黄庭坚",
        "content": "叹息西窗过隙驹，微阳初至日光舒。\n□□□长宫中线，添得思堂一卷书。",
        "dynasty": "宋",
        "collection_info": null
    },
    {
        "uuid": "0cf3bbaf01bd6348e03c01301ac8f119",
        "title": "次韵郭明叔登县楼见思长句",
        "author": "黄庭坚",
        "content": "令尹登临多暇日，杖生芝菌笔生埃。\n溪横凤尾寒光去，山拥旌阳翠气来。\n晚市张灯明远近，□□留客舞徘徊。\n红裳珠履知多在，点检惟无□秀才。",
        "dynasty": "宋",
        "collection_info": null
    },
    {
        "uuid": "0dd16ea580b3b874014017401864f757",
        "title": "铜官僧舍得尚书郎赵宗闵墨竹一枝笔势妙天下为作小诗二首  其一",
        "author": "黄庭坚",
        "content": "省郎潦倒今何处，败壁风生霜竹枝。\n满世□□专翰墨，谁为真赏拂蛛丝。",
        "dynasty": "宋",
        "collection_info": null
    },
    {
        "uuid": "976667a568ab278e0d1b4cfd7a9a587d",
        "title": "铜官僧舍得尚书郎赵宗闵墨竹一枝笔势妙天下为作小诗二首  其二",
        "author": "黄庭坚",
        "content": "独来野寺无人识，故作寒崖雪压枝。\n想得平生藏妙手，只今犹在鬓如丝。",
        "dynasty": "宋",
        "collection_info": null
    },
    {
        "uuid": "6ef8b422779c1c512ed7c909e3d86267",
        "title": "晓出祥符趋府",
        "author": "黄庭坚",
        "content": "朝霞藻绘舜衣裳，天碧山青认赭黄。\n忆得御炉烟直下，紫宸辞罢过宫廊。",
        "dynasty": "宋",
        "collection_info": null
    },
    {
        "uuid": "3fc56e0e26a908b8ffc72af817c36ec8",
        "title": "夜观蜀志",
        "author": "黄庭坚",
        "content": "盖世英雄不自知，暮年初志各参差。\n南阳陇底卧龙日，北固樽前失箸时。\n霸主三分割天下，宗臣十倍胜曹丕。\n寒炉夜发尘书读，似覆输筹一局棋。",
        "dynasty": "宋",
        "collection_info": null
    },
    {
        "uuid": "a15f28810886e3688825f283e1894ec0",
        "title": "戏答龙泉余尉问禅二小诗  其一",
        "author": "黄庭坚",
        "content": "重帘复幕锁蛾眉，银烛金荷醉舞衣。\n长为扶头欠斗酒，不关禅病减腰围。",
        "dynasty": "宋",
        "collection_info": null
    },
    {
        "uuid": "2f4792c8317123d098ea948ac86fd5df",
        "title": "戏答龙泉余尉问禅二小诗  其二",
        "author": "黄庭坚",
        "content": "翻头作尾掉枯藤，腊月花开更造冰。\n何似清歌倚桃李，一炉沈水醉红灯。",
        "dynasty": "宋",
        "collection_info": null
    },
    {
        "uuid": "9bf7e3966a27cee4007d1387676cb84c",
        "title": "戏赠元翁",
        "author": "黄庭坚",
        "content": "从来五字弄珠玑，忍负僧床锁翠微。\n传语风流三语掾，何时缀我百家衣。",
        "dynasty": "宋",
        "collection_info": null
    },
    {
        "uuid": "f90fda009453d4fbd3c998a329b130a0",
        "title": "行役县西喜雨寄任公渐大夫",
        "author": "黄庭坚",
        "content": "行役劳人望县斋，心如枯井喜尘埃。\n青灯帘外萧萧雨，破梦山根殷殷雷。\n新麦欲连天际好，浓云犹傍日边来。\n田歌已有丰年意，令尹眉头想豁开。",
        "dynasty": "宋",
        "collection_info": null
    },
    {
        "uuid": "569d4ef5dfc0cf72fc1c5c6eb3878977",
        "title": "戏赠水牯庵",
        "author": "黄庭坚",
        "content": "水牯从来犯稼苗，着绳只要鼻穿牢。\n行须万里无寸草，卧对十方同一槽。\n租税及时王事了，云山横笛月轮高。\n华亭浪说吹毛剑，不见全牛可下刀。",
        "dynasty": "宋",
        "collection_info": null
    },
    {
        "uuid": "326615da27fde43c573ddcdb5779c071",
        "title": "癸亥立春日煮茗于石池寺见庚戌中盛二十舅中叔为县时题名叹此寺不日而成哀县学弊而不能復",
        "author": "黄庭坚",
        "content": "中叔风流映江左，当年桃李自光辉。\n看成佛屋上云雨，不忍学宫荒蕨薇。\n人物深藏青白眼，官联曾近赭黄衣。\n蛛丝柱后惠文暗，憔悴今乘别驾归。",
        "dynasty": "宋",
        "collection_info": null
    },
    {
        "uuid": "1628b7a530ef51a84b7e686870f16519",
        "title": "招戴道士弹琴",
        "author": "黄庭坚",
        "content": "春愁如髮不胜梳，酒病绵绵困未苏。\n欲听淳音消妄想，抱琴端为一来无。",
        "dynasty": "宋",
        "collection_info": null
    },
    {
        "uuid": "14c05aeff7682a60c64f7acc67b96b11",
        "title": "延寿寺见红药小魏扬州号为醉西施",
        "author": "黄庭坚",
        "content": "醉红如堕珥，奈此恼人香。\n政尔无言笑，未应吴国亡。",
        "dynasty": "宋",
        "collection_info": null
    },
    {
        "uuid": "8f93eb9d10af20dbc165e5a5e04dd1ad",
        "title": "临江寺僧以金线猿皮蒙棐几",
        "author": "黄庭坚",
        "content": "蒙茸冒枯几，想像挂霜枝。\n永失金衣友，文章安用为。",
        "dynasty": "宋",
        "collection_info": null
    },
    {
        "uuid": "afad14761ed2416bffd959448fe1587a",
        "title": "送君庸",
        "author": "黄庭坚",
        "content": "北风吹雨薄寒生，人与蜡梅相照明。\n恨君草草渡江去，重约归时五凤笙。",
        "dynasty": "宋",
        "collection_info": null
    },
    {
        "uuid": "151490f18eaaf532405335cec665d857",
        "title": "北园步折梅寄君庸",
        "author": "黄庭坚",
        "content": "林中破笑派雪雨，不着世间笑粉尘。\n覆入晓风香满袖，无人同咏一枝春。",
        "dynasty": "宋",
        "collection_info": null
    },
    {
        "uuid": "430453ad93cf18a35559f157f2af8cb3",
        "title": "一夕风雨花药都尽唯有豨莶一丛濯濯得意戏题",
        "author": "黄庭坚",
        "content": "红药山丹逐晓风，春荣分到豨莶丛。\n朱颜颇欲辞镜去，煮叶掘根傥见功。",
        "dynasty": "宋",
        "collection_info": null
    },
    {
        "uuid": "d8f5b3954ebaffbc302e6ae540d431e6",
        "title": "漫兴",
        "author": "黄庭坚",
        "content": "肉食倾人如出凡，藜羹赋我是朝三。\n晓来不倦听衙鼓，云裏捲帘山正南。",
        "dynasty": "宋",
        "collection_info": null
    },
    {
        "uuid": "2dac2f937bab56ca5d63b99239925f38",
        "title": "寄刘泗州",
        "author": "黄庭坚",
        "content": "万马千艘要路津，禅翁新画两朱轮。\n行春定得忘言对，金碧浮图何姓人。",
        "dynasty": "宋",
        "collection_info": null
    },
    {
        "uuid": "cd231aac3fedf5fb565cfc5b19f4a4b7",
        "title": "次韵答任仲微",
        "author": "黄庭坚",
        "content": "伯氏文章足起家，雁行唯我乏芳华。\n不堪黄绶腰铜印，只合清江把钓车。\n缩项鱼肥炊稻饭，扶头酒熟卧芦花。\n吴儿何敢当伦比，或有离骚似景差。",
        "dynasty": "宋",
        "collection_info": null
    },
    {
        "uuid": "c4bd1e3db805b4c8aa87e143215d843e",
        "title": "何主簿萧斋郎赠诗思家戏和答之",
        "author": "黄庭坚",
        "content": "善吟闺怨断人肠，二妙风流不可当。\n傅粉未归啼玉筯，吹笙无伴涩银篁。\n睡添乡梦客床冷，瘦尽腰围衣带长。\n天性少情诗亦少，羡他萧史与何郎。",
        "dynasty": "宋",
        "collection_info": null
    },
    {
        "uuid": "cb704b46cb5da35f4f7f1731e8139194",
        "title": "次韵和魏主簿",
        "author": "黄庭坚",
        "content": "梅蘂触人意，绕枝三四旋。\n玄冥与之笑，青帝不争权。\n帘晚寿阳醉，云深姑射眠。\n愁蛾英半落，娇靥菡初圆。\n短簿吹羌笛，诸郎宴洞天。\n官栖仇览棘，才拍翰林肩。\n风力能冰酒，霜威欲折绵。\n锦衾寒有恨，花信远难传。\n饮罢钟催晓，诗成律换年。\n余香勤管领，莫厌屡中贤。",
        "dynasty": "宋",
        "collection_info": null
    },
    {
        "uuid": "2b2a7f4c99a253618c1b691220d766b0",
        "title": "南安试院无酒饮周道辅自赣上携一榼时时对酌惟恐尽试毕仆夫言尚有余樽木芙蓉盛开戏呈道辅",
        "author": "黄庭坚",
        "content": "闻说君家好弟兄，穷乡相见眼俱青。\n偶同一饭论三益，颇为诸生醉六经。\n山邑已催乘传马，晓窗犹共读书萤。\n霜花留得红妆面，酌尽斋中竹叶瓶。",
        "dynasty": "宋",
        "collection_info": null
    },
    {
        "uuid": "0810b2fad3f2b1df7b352d232760d9c3",
        "title": "赠清隠持正禅师",
        "author": "黄庭坚",
        "content": "清隠开山有胜缘，南山松竹上参天。\n擗开华岳三峰手，参得浮山九带禅。\n水鸟风林成佛事，粥鱼斋鼓到江船。\n异时折脚铛安稳，更种平湖十顷莲。",
        "dynasty": "宋",
        "collection_info": null
    },
    {
        "uuid": "c65cd13fff405255d1460d220ea4ab91",
        "title": "次韵公择雨后",
        "author": "黄庭坚",
        "content": "二圣勤民损膳羞，雨余今见角田秋。\n碧酒尚堪遮眼醉，红榴不解替人愁。",
        "dynasty": "宋",
        "collection_info": null
    },
    {
        "uuid": "0eb9d5889f4a4ead97edb02f601b3a01",
        "title": "四月末天气陡然如秋遂御袷衣游北沙亭观江涨",
        "author": "黄庭坚",
        "content": "沙岸人家报急流，船官解缆正夷犹。\n震雷将雨度绝壑，远水粘天吞钓舟。\n甚欲去挥白羽箑，可堪更着紫茸裘。\n平生得意无人会，浩荡舂鉏且自由。",
        "dynasty": "宋",
        "collection_info": null
    },
    {
        "uuid": "adccee553ecafc1cfac41fc05b115b54",
        "title": "同宋景瞻分题汴上行",
        "author": "黄庭坚",
        "content": "东风何时来，堤柳芳且柔。\n河冰日已销，漫漫春水流。\n寒梅未破萼，芳草绿犹稠。\n岁月不我还，念此人生浮。\n高车无完轮，积水有覆舟。\n鹿门不返者，谁得从之游。",
        "dynasty": "宋",
        "collection_info": null
    },
    {
        "uuid": "0fa37aa568fac675dd598c1668958876",
        "title": "梨花",
        "author": "黄庭坚",
        "content": "巧解逢人笑，还能乱蝶飞。\n清风时入户，几片落新衣。",
        "dynasty": "宋",
        "collection_info": null
    },
    {
        "uuid": "51f02fe6257f4b50fa5f048fb1d501ad",
        "title": "题醒心轩",
        "author": "黄庭坚",
        "content": "尽日竹风谈法要，无人竹影又斜阳。\n他时若有相应者，莫负开轩人姓黄。",
        "dynasty": "宋",
        "collection_info": null
    },
    {
        "uuid": "4f89a7c15abfc35cd6915e69fcc5df9a",
        "title": "承示中秋不见月及悯雨连作恐妨秋成奉次元韵",
        "author": "黄庭坚",
        "content": "秀稻秋风喜太平，独疑连雨未全晴。\n银蟾似亦无聊頼，默度寒宵懒吐明。",
        "dynasty": "宋",
        "collection_info": null
    },
    {
        "uuid": "d9602dc0744a956146fb050d18a2f27b",
        "title": "书王氏梦锡扇",
        "author": "黄庭坚",
        "content": "压枝梅子大于钱，惭愧春光又一年。\n亭午无人初破睡，杜鹃啼在柳梢边。",
        "dynasty": "宋",
        "collection_info": null
    },
    {
        "uuid": "038b4620e2033f7c0e8da1b9c6da5f5b",
        "title": "谢王炳之惠茶",
        "author": "黄庭坚",
        "content": "平生心赏建溪春，一邱风味极可人。\n香包解尽宝带胯，黑面碾出明窗尘。\n家园鹰爪改呕泠，官焙龙文常食陈。\n于公岁取壑源足，勿遣沙溪来乱真。",
        "dynasty": "宋",
        "collection_info": null
    },
    {
        "uuid": "0cdec03b88cf4029da8417364ca2f73f",
        "title": "和答刘中叟殿院",
        "author": "黄庭坚",
        "content": "平生刘宗正，闻有湖海气。\n黄石与兵书，雷震锁胸次。\n跨马开武溪，韔弓作文吏。\n守祧仁九族，瑑玉诏万世。\n去乘御史骢，权贵敛手避。\n时时侵谏草，颇用文章戏。\n风人託草木，骚客拾兰蕙。\n倾怀谢僚友，句法何壮丽。\n诸公游蓬壶，贱子滥末至。\n风流余翰墨，想见经行地。\n乌啼霜台柏，岑绝不可诣。\n峨峨触邪冠，此中有余事。\n医国妙药石，立朝极泾渭。\n余子蠹青简，走亦行幞被。",
        "dynasty": "宋",
        "collection_info": null
    },
    {
        "uuid": "36c89d9af4ec0c6bf405365d2bb39852",
        "title": "伯时彭蠡春牧图",
        "author": "黄庭坚",
        "content": "岳阳楼上春已归，湖中鸿雁拍波飞。\n布帆天阔随鸟道，石林风晚吹人衣。\n春水初生及马腹，浮滩欲上西山麓。\n遥看绝岭秀云松，上有垂萝暗溪谷。\n沙眠草嚙性不骄，侧身注目鸣相招。\n林间瞥过星烁烁，原上独立风萧萧。\n君不见中原真种胡尘没，南行市骨何仓卒。\n秪收力健载征夫，肯向时危辨奇骨。\n即令贡马西北来，东西坊监屯云开。\n纷然驽骥同一秣，尔可不忧四蹄脱。",
        "dynasty": "宋",
        "collection_info": null
    },
    {
        "uuid": "6a34ff30ef8d7ea6b43e1319567ddd05",
        "title": "题伯时马",
        "author": "黄庭坚",
        "content": "我观李侯作胡马，置我敕勒阴山下。\n惊沙随马欲暗天，千里绝足略眼跨。\n自当初驾沙苑丞，岂復更数将军霸。\n李侯今病发右臂，此图笔妙今无价。",
        "dynasty": "宋",
        "collection_info": null
    },
    {
        "uuid": "1cc2bf4afb5e405728c294a7d77a507f",
        "title": "题东坡竹石",
        "author": "黄庭坚",
        "content": "怪石岑崟当路，幽篁深不见天。\n此路若逢醉客，应在万仞峰前。",
        "dynasty": "宋",
        "collection_info": null
    },
    {
        "uuid": "cce1571a21f0b719a5abf1c8d1d93504",
        "title": "观刘永年团练画角鹰",
        "author": "黄庭坚",
        "content": "刘侯才勇世无敌，爱画工夫亦成癖。\n弄笔扫成苍角鹰，杀气棱棱动秋色。\n爪拳金钩觜屈铁，万里风云藏劲翮。\n兀立槎枒不畏人，眼看青冥有余力。\n霜飞晴空塞草白，云垂四野阴山黑。\n此时轩然盍飞去，何乃巑屼立西壁。\n祗应真骨下人世，不谓雄姿留粉墨。\n造次更无高鸟喧，等闲亦恐狐狸吓。\n旁观未必穷神妙，乃是天机贯胸臆。\n瞻相突兀摩空材，想见其人英武格。\n传闻挥毫颇容易，持以与人无甚惜。\n物逢真赏世所珍，此画他年恐难得。",
        "dynasty": "宋",
        "collection_info": null
    },
    {
        "uuid": "2f7c0dfcb242849826536e107d6d3c1f",
        "title": "题王晋卿平远溪山幅",
        "author": "黄庭坚",
        "content": "风流子晋罢吹笙，小笔溪山刮眼明。\n相倚鸳鸯得偎暎，一川风雨断人行。",
        "dynasty": "宋",
        "collection_info": null
    },
    {
        "uuid": "e16e907ab8d953f27dfbda850f60be56",
        "title": "大暑水阁听晋卿家昭华吹笛",
        "author": "黄庭坚",
        "content": "蕲竹能吟水底龙，玉人应在月明中。\n何时为洗秋空热，散作霜天落叶风。",
        "dynasty": "宋",
        "collection_info": null
    },
    {
        "uuid": "ebec906173d43bc2964bb2679957496a",
        "title": "癸酉八月同百丈肃禅师温汤作小诗呈九仙舜公长老",
        "author": "黄庭坚",
        "content": "九仙沤和汤，浴此二水牯。\n主人无施心，冷暖各得所。\n道途开十方，瓢杓汲万古。\n欲问源从来，大雄山有虎。",
        "dynasty": "宋",
        "collection_info": null
    },
    {
        "uuid": "8f482b3d031cbf581c48a28b3cb1415b",
        "title": "竹枝词二首  其一",
        "author": "黄庭坚",
        "content": "三峡猿声泪欲流，夔州竹枝解人愁。\n渠侬自有回天力，不学垂杨绕指柔。",
        "dynasty": "宋",
        "collection_info": null
    },
    {
        "uuid": "789d2c140fe4ab2f59b76af5c1f1c4da",
        "title": "竹枝词二首  其二",
        "author": "黄庭坚",
        "content": "塞上柳枝且莫歌，夔州竹枝奈愁何。\n虚心相待莫相误，岁寒望君一来过。",
        "dynasty": "宋",
        "collection_info": null
    },
    {
        "uuid": "b955f0551743943cab90fdf8dd488e5f",
        "title": "咏子舟小山丛竹",
        "author": "黄庭坚",
        "content": "病竹犹能冠丛，夏篁解箨匆匆。\n细草因依岑寂，小山紫翠嵌空。",
        "dynasty": "宋",
        "collection_info": null
    },
    {
        "uuid": "c70362abe433eb28713bd8bb6badfbc4",
        "title": "次韵斌老冬至书怀示子舟篇末见及之作因以赠子舟归",
        "author": "黄庭坚",
        "content": "二宗性清真，俱抱岁寒节。\n常思风云会，为国奋忠烈。\n道方沧波穨，位有豺虎窃。\n夫妇相鱼肉，关中一丈雪。\n北风夜涔涔，竹枯松栢折。\n泰来拔茅连，井收寒泉冽。\n天地復其所，我辈皆慰惬。\n何为对樽壶，似见小敌怯。\n大宗垂紫髯，贵气已森列。\n小宗新换骨，健啖颇腴悦。\n昨宵连环梦，秣马待明发。\n寒日一线长，把酒相喻说。\n人生但安乐，逢世无巧拙。\n斑衣戏亲庭，不作经年别。\n犹有未归心，远寄丁香结。",
        "dynasty": "宋",
        "collection_info": null
    },
    {
        "uuid": "c31f297b27764d7ce2182adef679a8b2",
        "title": "戏题斌老所作两竹梢",
        "author": "黄庭坚",
        "content": "老竹帖妥不作奇，嫩篁翘翘动风枝。\n是中有目世不知，吾宗落笔风烟随。",
        "dynasty": "宋",
        "collection_info": null
    },
    {
        "uuid": "1d9576d628fa9e77b253927b95d97fa3",
        "title": "奉次斌老送瘿木棋局八韵",
        "author": "黄庭坚",
        "content": "竘工运斤斧，蟠木破权奇。\n离离稻田畦，日静波文稀。\n居然有心作，箇是偶尔为。\n正当合战地，仍有曳尾龟。\n胶漆与颜色，金铜利关机。\n抱器心自许，成功世乃知。\n吾宗为湔祓，枯木更生辉。\n背城傥借一，观我凯旋归。",
        "dynasty": "宋",
        "collection_info": null
    },
    {
        "uuid": "8965b7c251c22977b350514fd90da484",
        "title": "题石恪画机织图",
        "author": "黄庭坚",
        "content": "荷锄郎在田，行饷儿未返。\n终日弄鸣机，恤纬不思远。",
        "dynasty": "宋",
        "collection_info": null
    },
    {
        "uuid": "151284802bc5ffcf02cf6e65a60b7409",
        "title": "以皮鞋底赠石推官三首  其一",
        "author": "黄庭坚",
        "content": "道人不凋琢，万镜自明己。\n愿公勤此履，深彻法源底。",
        "dynasty": "宋",
        "collection_info": null
    },
    {
        "uuid": "1f106874943bd1aa36dc263a18ace24c",
        "title": "以皮鞋底赠石推官三首  其二",
        "author": "黄庭坚",
        "content": "毗卢足趺光，照耀世界海。\n旋岚黑风起，到岸得自在。",
        "dynasty": "宋",
        "collection_info": null
    },
    {
        "uuid": "a7505510258fcd51ff5d5a0b7c12a525",
        "title": "以皮鞋底赠石推官三首  其三",
        "author": "黄庭坚",
        "content": "鼻孔随人走，日中忽见斗。\n踏定太衝脉，壁上挂着口。",
        "dynasty": "宋",
        "collection_info": null
    },
    {
        "uuid": "ad58e6da0ae8a20d6f3f9de51c22de51",
        "title": "次韵钱德循鹿苑滩舣舟有作",
        "author": "黄庭坚",
        "content": "鹿苑滩头秋月明，使君辍棹爱江清。\n尘埃一段思归路，已听荆州渔鼓鸣。",
        "dynasty": "宋",
        "collection_info": null
    },
    {
        "uuid": "721fd6dc6975658af4f46db17f11fcf9",
        "title": "范德孺须笔裒诸工佳者共成十枝分送",
        "author": "黄庭坚",
        "content": "临池闻道学书成，已许家鸡胜伯英。\n雪竹霜毛分一束，开包何异五侯鲭。",
        "dynasty": "宋",
        "collection_info": null
    },
    {
        "uuid": "e49e13c1bc0752adb2174ae39d38ac1b",
        "title": "予去岁在长沙数与处度元实相从把酒自过岭来不復有此乐感叹之余戏成一绝",
        "author": "黄庭坚",
        "content": "玄霜捣尽音尘绝，去作湖南万里春。\n想见山川佳绝地，落花飞絮转愁人。",
        "dynasty": "宋",
        "collection_info": null
    },
    {
        "uuid": "5d228f5d558d1d9c2e1af9f035e3d4b8",
        "title": "江氏家藏仁宗皇帝墨蹟赞",
        "author": "黄庭坚",
        "content": "昭陵仁圣，与天同功。\n不刻不雕，万国文明。\n日月照临，无有隠侧。\n一滴之雨，泽及万物。\n简言易从，易言易知。\n皇祖有训，信如四时。\n雷声不作，天地渊默。\n遗黎怀仁，霣泣翰墨。",
        "dynasty": "宋",
        "collection_info": null
    },
    {
        "uuid": "43f4be05cac683cb4ae4cf7a7a618e2f",
        "title": "钱忠懿王画像赞",
        "author": "黄庭坚",
        "content": "文武忠懿，堂堂如春。\n中有樗里，不以示人。\n雷行八区，震惊听闻。\n提十五州，共为帝民。\n送君者自崖而反，以安乐其子孙。\n九万里则风斯在下，眇大物而成仁。",
        "dynasty": "宋",
        "collection_info": null
    },
    {
        "uuid": "9fcc170d527970ed8f2beee2c6656bd9",
        "title": "王元之真赞",
        "author": "黄庭坚",
        "content": "天赐王公，佐我太宗。\n学问文章，致于匪躬。\n四方来庭，上稍宴衎。\n公舍瓦石，责君尧舜。\n采芝商山，以切直去。\n惟是文章，许以独步。\n白髮还朝，泣思轩辕。\n鸡犬舔鼎，群飞上天。\n真宗好文，且大用公。\n太阿出柙，公挺其锋。\n龙怒鳞逆，在廷岌岌。\n万物并流，砥柱中立。\n古之遗直，叔向以之。\n呜呼王公，其尚似之。",
        "dynasty": "宋",
        "collection_info": null
    },
    {
        "uuid": "cbe8186981d15a852f88899186d15d93",
        "title": "东坡先生真赞三首  其一",
        "author": "黄庭坚",
        "content": "子瞻堂堂，出于峨眉，司马班扬。\n金马石渠，阅士如墙。\n上前论事，释之冯唐。\n言语以为阶，而投诸云梦之黄。\n东坡之酒，赤壁之笛。\n嬉笑怒駡，皆成文章。\n解羁而归，紫微玉堂。\n子瞻之德，未变于初尔。\n而名之曰元佑之党，放之珠厓儋耳。\n方其金马石渠，不自知其东坡赤壁也。\n及其东坡赤壁，不自意其紫微玉堂也。\n及其紫微玉堂，不自知其珠厓儋耳也。\n九州四海，知有东坡。\n东坡归矣，民笑且歌。\n一日不朝，其间容戈。\n至其一丘一壑，则无如此道人何。",
        "dynasty": "宋",
        "collection_info": null
    },
    {
        "uuid": "02e56fcd041ecda070ed34ce4fa1d7d7",
        "title": "东坡先生真赞三首  其二",
        "author": "黄庭坚",
        "content": "岌岌堂堂，如山如河。\n其爱之也，引之上西掖銮坡。\n是亦一东坡，非亦一东坡。\n槁项黄馘，触时干戈。\n其恶之也，投之于鲲鲸之波。\n是亦一东坡，非亦一东坡。\n计东坡之在天下，如太仓之一稊米。\n至于临大节而不可夺，则与天地相终始。",
        "dynasty": "宋",
        "collection_info": null
    },
    {
        "uuid": "46eb66dc19ee3ad5d04c2811ce2032c9",
        "title": "东坡先生真赞三首  其三",
        "author": "黄庭坚",
        "content": "眉目云开月静，文章豹蔚虎炳。\n逢世爱憎怡怡，五朝公忠炯炯。",
        "dynasty": "宋",
        "collection_info": null
    },
    {
        "uuid": "04ba8314c6c069742f81c2d2bf5baedb",
        "title": "写真自赞五首  其一",
        "author": "黄庭坚",
        "content": "饮不过一瓢，食不过一箪。\n田夫亦不改其乐，而夫子不谓之能贤，何也。\n颜渊当首出万物，而奉以四海九州。\n而享之若是，故曰人不堪其忧。\n若余之于山泽，鱼在深藻。\n鹿得丰草，伊其野性则然。\n盖非抱陆沈之屈，怀迷邦之宝。\n既不能诗成无色之画，画出无声之诗。\n又白首而不闻道，则奚取于似摩诘为。\n若乃登山临水，喜见清扬。\n岂以优孟为孙叔敖，虎贲似蔡中郎者耶。",
        "dynasty": "宋",
        "collection_info": null
    },
    {
        "uuid": "70046b941bf0976bfe4e54725845ad6a",
        "title": "写真自赞五首  其二",
        "author": "黄庭坚",
        "content": "吏能精密，里行婣恤。\n则不如兄元明，而无元明忧疑万事之敝。\n斟酌世故，铨品人物。\n则不如其弟知命，而无知命强项好胜之累。\n盖元明以寡过，而知命以傲世。\n如鲁直者，欲寡过而未能，以傲世则不敢。\n自江南乘一虚舟，又安知乘流之与遇坎者哉。",
        "dynasty": "宋",
        "collection_info": null
    },
    {
        "uuid": "cd9547c10316d12a29c840c8bc66b5fd",
        "title": "写真自赞五首  其三",
        "author": "黄庭坚",
        "content": "或问鲁直似不似，似与不似，是何等语。\n前乎鲁直，若甲若乙，不可胜纪。\n后乎鲁直，若甲若乙，不可胜纪。\n此一时也，则鲁直而已矣。\n一以我为牛，予因以渡河而彻源底。\n一以我为马，予因以日千里计。\n鲁直之在万化，何翅太仓之一稊米。\n吏能不如赵张三王，文章不如司马班扬。\n颀颀以富贵酖毒，而酖毒不能入其城府。\n投之以世故豺虎，而豺虎无所措其爪角。\n则于数子，有一日之长。",
        "dynasty": "宋",
        "collection_info": null
    },
    {
        "uuid": "ba63b0bd598e21edf8656564df36659d",
        "title": "写真自赞五首  其四",
        "author": "黄庭坚",
        "content": "道是鲁直亦得，道不是鲁直亦得。\n是与不是，且置勿道。\n唤那箇作鲁直，若要斩截一句，藏头白海头黑。",
        "dynasty": "宋",
        "collection_info": null
    },
    {
        "uuid": "d9544415e0774eceaafe797bd1fc38ee",
        "title": "写真自赞五首  其五",
        "author": "黄庭坚",
        "content": "似僧有髮，似俗无尘。\n作梦中梦，见身外身。",
        "dynasty": "宋",
        "collection_info": null
    },
    {
        "uuid": "304cbc77be941d74a99ef2b02aaff3bb",
        "title": "张大同写予真请自赞",
        "author": "黄庭坚",
        "content": "秀眉广宇，不如鲁山。\n槁项黄馘，不如漆园。\n韬光匿名，将在双井。\n谈玄说妙，热谩两川。\n枯木突兀，死灰不然。\n虚舟送物，成百漏船。",
        "dynasty": "宋",
        "collection_info": null
    },
    {
        "uuid": "84bc0db94429d5354913116aadcbc6e3",
        "title": "张子谦写予真请自赞",
        "author": "黄庭坚",
        "content": "见人金玉满堂而不贪，看人凤阁鸾台而不妬。\n自疑是南岳懒瓒师，人言是前身黄叔度。",
        "dynasty": "宋",
        "collection_info": null
    },
    {
        "uuid": "165368f4187895ed17324ea6cc9b0c72",
        "title": "故僰道廖君画像赞",
        "author": "黄庭坚",
        "content": "廖君朴遬，卒享五福。\n其艰其勤，天畀戬谷。\n治生之材，可以治邦。\n知子之智，可以使能。\n耋老于乡，以福孙曾。\n在尔后人，思其艰勤。\n思其好贤，维衣食之源。\n瞻像思孝，勿堕其教。",
        "dynasty": "宋",
        "collection_info": null
    },
    {
        "uuid": "9facd361bc587d590696f836f93b832a",
        "title": "故江阳杨君画像赞",
        "author": "黄庭坚",
        "content": "显允临邛，吏师文宗。\n能者述之，德宇恢恢。\n疏而不失，有物实之。\n于义当然，确乎不夺。\n强者屈之，爱民如子。\n曰予用威，谁其恤之。\n图像如生，虽不能言，谁敢忽之。\n其事在人，岁月其逝，勿坠失之。\n后有南董，询事考言，尚其笔之。",
        "dynasty": "宋",
        "collection_info": null
    },
    {
        "uuid": "add5a016c209bb68eb3bf2017f3962c2",
        "title": "故陈氏画像赞",
        "author": "黄庭坚",
        "content": "女归能妇，义止宜家。\n谁其向道，探深见遐。\n入古人室，立妙法句。\n自履实地，告人悟处。\n忽尔心疾，累岁狂痴。\n为忘我难，使人厌之。\n迨其解化，庄语告戒。\n堂堂夫人，凌郑同派。",
        "dynasty": "宋",
        "collection_info": null
    },
    {
        "uuid": "a34ab33ae37a6b4ca88c7d883a7acdf8",
        "title": "乔令真赞",
        "author": "黄庭坚",
        "content": "抱璞而居，其谁别玉。\n乔君不献，自尊两足。\n窥其狱户，视其邑庭。\n吏无重糈，民有颂声。\n提平如砥，持廉如水。\n观其中，公清有余。\n相其貌，固凡人耳。",
        "dynasty": "宋",
        "collection_info": null
    },
    {
        "uuid": "4182659152c0cbfd5807bf5735e1dd08",
        "title": "文勋真赞",
        "author": "黄庭坚",
        "content": "荣如辱如，谁丧谁得。\n萃如嗟如，不见声色。\n为吏不残，去其败羣。\n好贤喜士，黾勉而勤。\n子克家，吾税驾。\n舍几而寝，漠然即化。\n眉目在图，慰尔时思。\n蔼然粹温，似无恙时。",
        "dynasty": "宋",
        "collection_info": null
    },
    {
        "uuid": "591f905fdf294144901467abc58c08ad",
        "title": "李冲元真赞",
        "author": "黄庭坚",
        "content": "冶百炼之金，而中黄钟之宫。\n琢无瑕之玉，而成夜光之璧。\n可用飨帝，可用活国。\n师旷不世而无闻，韫椟藏之而无闷。\n士亦何得于山林，元勋而荩谷也故肥遯。",
        "dynasty": "宋",
        "collection_info": null
    },
    {
        "uuid": "a64e8d54ac379798c706bec1d4971318",
        "title": "宋乔年真赞",
        "author": "黄庭坚",
        "content": "士之坎壈，以其智多。\n因坎壈以为师，用其多以见己。\n相遭于功名之会，图像麒麟。\n独行于寂寞之滨，照影溪壑。\n大者四时尔，小者风雨尔，岂真我哉。",
        "dynasty": "宋",
        "collection_info": null
    },
    {
        "uuid": "5a61cc5432a766f0743254e132e2a774",
        "title": "宋宗儒真赞",
        "author": "黄庭坚",
        "content": "宋子勃窣，心有古镜。\n朝四暮三，为笑不竞。\n放一捻一，犹着禅病。\n探丸起死，味药知性。\n忧患不入乎杯中，抱胡琴而风听。\n若乃脱冠袒裼，扪蝨应客。\n目如愁胡，拊髀而呼。\n是必追橡栗于云杪，探水月于江湖，然后怏于心与。",
        "dynasty": "宋",
        "collection_info": null
    },
    {
        "uuid": "83ae78586a2d7d2c62eff9210252339d",
        "title": "陶兀居士赞",
        "author": "黄庭坚",
        "content": "兀兀陶陶，借书借不得。\n陶陶兀兀，问字问不得。\n是醒是醉，佛也会不得。\n布衣簪绂，有人扶便得。",
        "dynasty": "宋",
        "collection_info": null
    },
    {
        "uuid": "24d949bc8fda4c401b82a938c1bc9b02",
        "title": "史应之赞",
        "author": "黄庭坚",
        "content": "眉山史应之，爱酒而滑稽。\n对鄙不肖，醉眼一笑。\n司马德操，万事但好。\n东方戏嘲，惊动汉朝。\n穷则德操，达则方朔。\n天地一壶，不胶者卓。\n应之老矣，似愚不愚。\n江安食不足，江阳酒有余。",
        "dynasty": "宋",
        "collection_info": null
    },
    {
        "uuid": "bf3d05a7237d6f77ea76e1f16fbca8ff",
        "title": "麟趾赞",
        "author": "黄庭坚",
        "content": "麟有趾而不踶，仁哉麟哉。\n有定而不抵，仁哉麟哉。\n有角而不触，仁哉麟哉。\n今之人，一朝之忿以触人，灭身辱亲。\n呜呼，人中有兽，兽中有人。",
        "dynasty": "宋",
        "collection_info": null
    },
    {
        "uuid": "2ef45eec4d1261631ac6c1cc110bd4a1",
        "title": "筇竹杖赞",
        "author": "黄庭坚",
        "content": "厉廉隅而不刿，故窃比于彭耽之寿。\n屈曲而有直体，能独立于雪霜之后。\n伯夷食薇而清，陈仲嚥李而瘦。\n涪翁昼寝，苍龙挂壁。\n涪翁履危，心如铁石。\n穷山独行，解两虎争。\n终不使卞庄乘间，而孺子成名。",
        "dynasty": "宋",
        "collection_info": null
    },
    {
        "uuid": "855eeed62998469cffc1c0cd075e873f",
        "title": "义松赞",
        "author": "黄庭坚",
        "content": "西山之松，有岁寒之质。\n怀其同气耶，既分矣復合而为一。\n涔露云雨，老大霜雪。\n匠石辍斤，樵夫叹息。\n人之同气，去本未远。\n宰上之杞，蔽芾成阴。\n有其干戈日寻，余不知其何心。",
        "dynasty": "宋",
        "collection_info": null
    },
    {
        "uuid": "7dd63f82634e381f874c6b9689049d1e",
        "title": "三笑图赞",
        "author": "黄庭坚",
        "content": "二豪之所争，不满三隠之一笑。\n三隠之所笑，不解耶舍之颜。\n耶舍之印，雾锁云埋。\n九年面壁，此印方开。",
        "dynasty": "宋",
        "collection_info": null
    },
    {
        "uuid": "d13fb2f64350d79d7ddd787cabea104c",
        "title": "倦鹤图赞",
        "author": "黄庭坚",
        "content": "伟万里之仙骥，羾九关而天翱。\n亦倦飞而归止，矧人生之嗟劳。\n饥食北山之薇蕨，寒缉江南之落毛。\n安能作河中之桴木，宁为篱落之繫匏。",
        "dynasty": "宋",
        "collection_info": null
    },
    {
        "uuid": "dbccc8d33d6c4cec4562649cdcc31fcf",
        "title": "席子泽槃礴图赞",
        "author": "黄庭坚",
        "content": "百遇毒而成医，九折臂而信道。\n慈子而长人之幼，爱亲而寿人之老。\n盖尝饮长桑之丸，而得耆域之草。\n此天地之仁气也，而席子以游方之内。\n知万化之如今，忘一世之遗我。\n临流濯足，脱帽箕坐。\n寄槁竹以孤唳，哂秋叶之惊堕。\n此天地之义气也，而席子以游方之外。\n观壑若陵，对卿若兵。\n客或箴之曰：俯仰之间，祸之橐也。\n虎不可暴，河不可乘。\n席子笑而应之曰：此天地之强阳气也，谁能以久生于是方。\n嘘竹莩，緻膜眼。\n吟弄风月，使客忘返。\n吾但怪其多能不穷，不知去方朔之近远。",
        "dynasty": "宋",
        "collection_info": null
    },
    {
        "uuid": "94aa3e2376913c359e1c2a9f13519c97",
        "title": "赵景仁弹琴舞鹤图赞",
        "author": "黄庭坚",
        "content": "无山而隠，不褐而禅。\n听松风以度曲，按舞鹤而忘年。\n铿尔舍琴而对吏，忽坌入而来前。\n察朱墨之如蚁，初不病其超然。",
        "dynasty": "宋",
        "collection_info": null
    },
    {
        "uuid": "544c019da9f68e2bb93a62ab7654789f",
        "title": "胡逸老吴生画屏赞",
        "author": "黄庭坚",
        "content": "两虎戏搏文章露，千林号风雷欲雨。\n慎勿私斗伤爪距，豺狼野子即当路。",
        "dynasty": "宋",
        "collection_info": null
    },
    {
        "uuid": "1510c83ab624afa35b84b84719edba24",
        "title": "易生画麞猿猴貛赞",
        "author": "黄庭坚",
        "content": "穴居木处，相安以饮食生。\n渴饥爱憎，无师而自能。\n其皮之美也，自立辟。\n其肉之肴也，故多兵。\n风林露壑，伐木丁丁。\n雄雌同声，去之远而犹鸣。\n彼其不同臭味，故眴目而相惊。\n惟虫能虫，惟虫能天。\n余是以观万物之情。",
        "dynasty": "宋",
        "collection_info": null
    },
    {
        "uuid": "33b5e4fb80f76614f774ab3923a67b3d",
        "title": "画墨竹赞",
        "author": "黄庭坚",
        "content": "人有岁寒心，乃有岁寒节。\n何能貌不枯，虚心听霜雪。",
        "dynasty": "宋",
        "collection_info": null
    },
    {
        "uuid": "0181db8d854c67f33f2219d7f3ff7c24",
        "title": "画牧牛赞",
        "author": "黄庭坚",
        "content": "鼻之柔也，以绳牧之。\n心之柔也，以道牧之。\n纵而不蹊人之田，其谁早服之。",
        "dynasty": "宋",
        "collection_info": null
    },
    {
        "uuid": "38742be915ca5551d7ce4d724e321f28",
        "title": "画马赞",
        "author": "黄庭坚",
        "content": "御与马相得，维予止作，万里不日而復。\n士志于学，则亦无息。\n以师友为辔策，及其至焉维尔力。",
        "dynasty": "宋",
        "collection_info": null
    },
    {
        "uuid": "c25364374e32985b455687fa8e66fd2f",
        "title": "黄庭画赞",
        "author": "黄庭坚",
        "content": "君诵黄庭内外篇，本欲洗心不求仙。\n夜视片月堕我前，黑气剥尽朝日鲜。\n一暑一寒久自坚，体中风行上通天，亭亭孤立孰旁缘。\n至哉道师昔云然，既已得之戒不传。\n知我此心未亏骞，指我婴儿藏谷渊。\n言未绝口行已旋，我记其言夜不眠。",
        "dynasty": "宋",
        "collection_info": null
    },
    {
        "uuid": "17b6e41ba9620b14f594cfb7698e323a",
        "title": "观世音赞六首  其一",
        "author": "黄庭坚",
        "content": "海岸孤绝补陀岩，有一众生圆正觉。\n八万四千清浄眼，见尘劳中华藏海。\n八万四千母陀臂，接引有情到彼岸。\n涅槃生死不二见，是则名为施无畏。\n八风吹播老病死，无一众生得安稳。\n心华照了十方空，即见观世音慈眼。\n设欲真见观世音，金沙滩头马郎妇。",
        "dynasty": "宋",
        "collection_info": null
    },
    {
        "uuid": "1ac84ff514a8e1b1831d7d7219e54d52",
        "title": "观世音赞六首  其二",
        "author": "黄庭坚",
        "content": "自心海岸孤绝处，戒定慧香补陀伽。\n观身实相浄圣果，自度众生大悲愿。\n一一浮沤镜本空，八万四千垂手处。\n梦时捉得水中月，亲与猕猴观古镜。",
        "dynasty": "宋",
        "collection_info": null
    },
    {
        "uuid": "4c9fa88ff4b5d1dd6dfe6991a1d1ad95",
        "title": "观世音赞六首  其三",
        "author": "黄庭坚",
        "content": "圣慈悲愿观自在，海岸孤绝补陀岩。\n贯花缨络普庄严，度生如幻现微笑。\n有一众生起圆觉，即现三十二应身。\n壁立千仞无依倚，住空还以自念力。",
        "dynasty": "宋",
        "collection_info": null
    },
    {
        "uuid": "743cb6a4eef6074d066017c303dcb177",
        "title": "观世音赞六首  其四",
        "author": "黄庭坚",
        "content": "以法界印，印诸善根。\n以平等印，普印诸业。\n八万四千母陀臂，诸佛承我称提力。\n八万四千清浄眼，众生依我成正觉。\n补陀岩下白花风，月照海漩三昧底。",
        "dynasty": "宋",
        "collection_info": null
    },
    {
        "uuid": "c93b95e88a70c3f5e700409b2cbfa068",
        "title": "观世音赞六首  其五",
        "author": "黄庭坚",
        "content": "圣慈悲愿观自在，小白花山住道场。\n海漩三昧觉澄圆，三十二应施无畏。\n有一众生发大心，愿度我身及舍识。\n万仞峰前撒手过，观音岂復异人乎。",
        "dynasty": "宋",
        "collection_info": null
    },
    {
        "uuid": "8fcf1c629ba5d5e6f01eb36320fcccc7",
        "title": "观世音赞六首  其六",
        "author": "黄庭坚",
        "content": "敬礼补陀，岩下水边。\n十方三世，无不现前。\n愿我亦证，空觉极圆。\n处处悲救，火中生莲。",
        "dynasty": "宋",
        "collection_info": null
    },
    {
        "uuid": "bca3eae83b6a9efe91500c5702c8d066",
        "title": "江南李后主梦观世音像赞",
        "author": "黄庭坚",
        "content": "补陀岩中大慈圣，沧浪石上观生死。\n南州么圣师子王，感梦白衣施无畏。\n梦回洒笔具光相，照镜还与我面同。\n当时若会照镜句，放下江南作閒客。",
        "dynasty": "宋",
        "collection_info": null
    },
    {
        "uuid": "343227165dc1dfc1dff99f9d25e5bbc3",
        "title": "了观师绣观音赞",
        "author": "黄庭坚",
        "content": "六合内外，若有不观音处。\n则此丝缕，不能坚固。\n横此三十二应，共此一光明聚。\n了观观音，自知金针落处。\n知落处，女娲补天夜夜雨。",
        "dynasty": "宋",
        "collection_info": null
    },
    {
        "uuid": "6105f8e75504ace60de6b3fde20214ef",
        "title": "庞道者绣观音赞",
        "author": "黄庭坚",
        "content": "八万四千唯两臂，三十二应无来往。\n悲观一切造诸业，慈观诸业炽然住。\n清浄观时无本根，幻影重重蒙古佛。\n有能出世自观音，即受老翁无畏施。",
        "dynasty": "宋",
        "collection_info": null
    },
    {
        "uuid": "6f929197fdc2eaa8b633d1f48215cc95",
        "title": "南山罗汉赞十六首  其一",
        "author": "黄庭坚",
        "content": "大阿罗汉宾度罗，奉持末后如来印。\n日中一钵千家饭，处处作佛事饶益。\n以我身心五分香，作光明云雨大千。\n取火燃香世界主，能遍法界唯心办。",
        "dynasty": "宋",
        "collection_info": null
    },
    {
        "uuid": "a9500c62beef7d1c064d927cb595748d",
        "title": "南山罗汉赞十六首  其二",
        "author": "黄庭坚",
        "content": "佛记一切贤圣众，皆以无为有差别。\n如来乃至阿罗汉，同入涅槃三昧海。\n二乘设不见此理，是则波旬颠倒想。\n稽首迦诺迦伐蹉，看花结印同无相。",
        "dynasty": "宋",
        "collection_info": null
    },
    {
        "uuid": "2df0b7e327891381d1955dfb6b02db37",
        "title": "南山罗汉赞十六首  其三",
        "author": "黄庭坚",
        "content": "驾羊超出风火宅，跨兔求度生死河。\n者乘如来初方便，自彻海漩三昧底。\n三乘如来悲愿力，身如光影现十方。\n持经不染文字相，是名第一离欲者。",
        "dynasty": "宋",
        "collection_info": null
    },
    {
        "uuid": "7aebd691ccec6ef801941d38c59c9031",
        "title": "南山罗汉赞十六首  其四",
        "author": "黄庭坚",
        "content": "斑斑之兽本山林，升堂入室作舆卫。\n小僧奉施军持水，弭耳来受救渴供。\n胸中猛虎自调服，是故异物成一家。\n我观阎浮提众生，同床猜忌若冰炭。",
        "dynasty": "宋",
        "collection_info": null
    },
    {
        "uuid": "9119d60fd8f22f8aea222eb9aa28c80d",
        "title": "南山罗汉赞十六首  其五",
        "author": "黄庭坚",
        "content": "稽首具六波罗密，稽首得无生法忍。\n稽首佛敕久住世，稽首救世不倦者。\n天上人间福田施，心无高下依佛慧。\n遍与有情作功德，故受孔雀堕尾供。",
        "dynasty": "宋",
        "collection_info": null
    },
    {
        "uuid": "f3848b356ba4ecd7730ab324717cf88f",
        "title": "南山罗汉赞十六首  其六",
        "author": "黄庭坚",
        "content": "能以一切声闻佛，能以法忍出世法。\n宴坐分身应十方，不取涅槃自饶益。\n伏住泥沙观止水，中有菩萨清凉月。\n无明风起作浪波，方会如来同觉海。",
        "dynasty": "宋",
        "collection_info": null
    },
    {
        "uuid": "2e12350c28f0307d94e741f8955c6d6d",
        "title": "南山罗汉赞十六首  其七",
        "author": "黄庭坚",
        "content": "佛光影中大杜多，八万细行灭尘劳。\n爱护有情如眼目，胡奴来供滤水囊。\n手持白拂起清风，奉持所闻佛直指。\n小根魔子欲横戈，弓折箭尽皆消霣。",
        "dynasty": "宋",
        "collection_info": null
    },
    {
        "uuid": "a2885ceff4f9d202b3c5047446812e8c",
        "title": "南山罗汉赞十六首  其八",
        "author": "黄庭坚",
        "content": "百和香中本无我，光透尘劳一一法。\n佛法本从空处起，炳然字义照太空。\n以此一香应发心，东方出日西方雨。\n我今稽首伐阇罗，是真离欲阿罗汉。",
        "dynasty": "宋",
        "collection_info": null
    },
    {
        "uuid": "24b728dc6c167e1093ebf42f4eda22bb",
        "title": "南山罗汉赞十六首  其九",
        "author": "黄庭坚",
        "content": "香醉山中夏木阴，来禽磊磊承风雾。\n山鸟衝飞堕圣前，小僧澡雪羞时供。\n胡奴知是说法时，故奉金炉听时事。\n有说法相无言说，无说无闻是真说。",
        "dynasty": "宋",
        "collection_info": null
    },
    {
        "uuid": "42237980ff0817d8414c2d91278819de",
        "title": "南山罗汉赞十六首  其一○",
        "author": "黄庭坚",
        "content": "庞眉寂默坐空禅，万年一念无缘促。\n手珠犹作奢摩他，寄迹普贤修万行。\n梵天来献瑜伽具，问人亲见世尊来。\n拨开眉目示梵王，诸天皆得法眼浄。",
        "dynasty": "宋",
        "collection_info": null
    },
    {
        "uuid": "cbb0e28088b0a74e64eb38688afec408",
        "title": "南山罗汉赞十六首  其一一",
        "author": "黄庭坚",
        "content": "一身入定多身出，屈申臂顷四天下。\n如世箧藏诸有物，及以丝缕舞工木。\n小儿赞叹或恐怖，耆老智者但袖手。\n佛说神通方便力，度脱众生具功德。",
        "dynasty": "宋",
        "collection_info": null
    },
    {
        "uuid": "351d93ea0fc93c4297cf586628c99554",
        "title": "南山罗汉赞十六首  其一二",
        "author": "黄庭坚",
        "content": "四十九年大教主，波旬请故入涅槃。\n佛身常寻法界住，非其境界故不见。\n未法众生尠福田，众魔染衣汗戒律。\n稽首那迦住世间，令我常生遇佛想。",
        "dynasty": "宋",
        "collection_info": null
    },
    {
        "uuid": "73a9ff3eed7e7da4a9d67a43b5e66692",
        "title": "南山罗汉赞十六首  其一三",
        "author": "黄庭坚",
        "content": "如来宝仗降魔相，慈悲威怒震十方。\n毒龙帖耳收雷霆，逆鳞可摩若家狗。\n我法未尝恼众生，不令肆毒生恐怖。\n但以本来悲愿力，情与无情共一家。",
        "dynasty": "宋",
        "collection_info": null
    },
    {
        "uuid": "c7939dc17e82cc9275c38e8ddd207c2d",
        "title": "南山罗汉赞十六首  其一四",
        "author": "黄庭坚",
        "content": "八万四千宝浮图，不如一念心清浄。\n惟此有相擅施福，三涂八难所依怙。\n佛以一花示迦叶，笑中有刀世不解。\n而以法尽付诸人，深藏宝骨待梅里。",
        "dynasty": "宋",
        "collection_info": null
    },
    {
        "uuid": "e5b500bc44fe7fa36bb45408694ce113",
        "title": "南山罗汉赞十六首  其一五",
        "author": "黄庭坚",
        "content": "万山相倚碧巑岏，灵鹫一峰圣贤宅。\n如来往昔经行处，林泉鸟兽皆逆向。\n清浄眷属千五百，无日不闻钟磬音。\n阎浮提中大福田，莲花会上菩提记。",
        "dynasty": "宋",
        "collection_info": null
    },
    {
        "uuid": "ded9f4abc17644e2feb70541750d188b",
        "title": "南山罗汉赞十六首  其一六",
        "author": "黄庭坚",
        "content": "持轴山中大慈圣，普应诸供作佛事。\n虽设大铃金刚杵，如世休马櫜弓矢。\n龙女来献九渊珠，无心奉施无心受。\n清浄之众见寻常，相视还如土木偶。",
        "dynasty": "宋",
        "collection_info": null
    },
    {
        "uuid": "6fc9740249f2780dba8d32e0cec8026e",
        "title": "见翰林苏公马祖庞翁赞戏书",
        "author": "黄庭坚",
        "content": "一口吸尽西江水，磨却马师三尺觜。\n马驹蹋杀天下人，惊雷破浪非凡鳞。\n马祖庞公，水泄不通。\n游鯈方乐，科斗生角。",
        "dynasty": "宋",
        "collection_info": null
    },
    {
        "uuid": "723f086e75f2f987ab68a11c787f1b87",
        "title": "清凉国师真赞",
        "author": "黄庭坚",
        "content": "宝月清凉，寂照法界。\n以沙门相，藏世间解。\n谷响入耳，性不可为。\n青莲出水，深不可窥。\n万象纷披，花开古锦。\n启迫羣氓，与甘露饮。\n哲人去矣，资何所参。\n即事之理，塔锁终南。",
        "dynasty": "宋",
        "collection_info": null
    },
    {
        "uuid": "280fd75948c09f53e726db88c4b56658",
        "title": "木平和尚真赞",
        "author": "黄庭坚",
        "content": "一尺三寸汗脚，草鞋挂龙床角。\n他日清凉半座，果然未忘礼乐。\n一一沤裏木平，稽首一沤前觉。",
        "dynasty": "宋",
        "collection_info": null
    },
    {
        "uuid": "8942123562e25498754651dee72d4e7c",
        "title": "南安岩主大严禅师真赞",
        "author": "黄庭坚",
        "content": "石出山而韵自丘壑，松不春而骨立冰霜。\n今得云门柱杖，打破鬼窟灵床。\n其石也，将能万里出云雨。\n其松也，欲与三界作阴凉。\n此似昔人非昔人也，山中故友任商量。",
        "dynasty": "宋",
        "collection_info": null
    },
    {
        "uuid": "8696b3c9656955fa98cb46fc6a117379",
        "title": "南安岩主定应大师真赞",
        "author": "黄庭坚",
        "content": "定光古佛，不显其光。\n古锥透穿，大千以为囊。\n卧像出家，西峰参道。\n亦俗亦真，一体三宝。\n彼逆我顺，彼顺我逆。\n过即追求，虚空鸟迹。\n驱使草木，教诲蛇虎。\n愁霖出日，枯旱下雨。\n无男得男，无女得女。\n法法如是，谁夺谁予。\n令君威怒，免我伽梨。\n既而释之，遂终白衣。\n白帽素履，须髮皤皤。\n寿八十二，与世同波。\n穷岩草木，枯腊风雨。\n七闽香光，家以为祖。\n萨埵御天，宋有万姓。\n乃锡象服，名曰定应。",
        "dynasty": "宋",
        "collection_info": null
    },
    {
        "uuid": "16172b014b811d111abdea3718c53e06",
        "title": "黄龙南禅师真赞",
        "author": "黄庭坚",
        "content": "我手何似佛手，日中见斗。\n我脚何似馿脚，锁却狗口。\n生缘在甚么处，黄茆裏走。\n乃有北溟之鲲，揭海生尘。\n以长觜鸟啄其心肝肺，乃退藏于密。\n待其化而为鹏，与之羽翼，九万里则风斯在下矣。\n自为鑪而镕凡圣之铜，乃将图南也。\n道不虚行，是谓无功之功。\n徧得其道者，一子一孙而已矣。\n得其一者，皆为万物之宗。\n工以丹墨，得皮得骨。\n我以无舌，赞水中月。",
        "dynasty": "宋",
        "collection_info": null
    },
    {
        "uuid": "5c53c8ca8dcb412797f2652c177e224d",
        "title": "大沩喆禅师真赞",
        "author": "黄庭坚",
        "content": "即邪是正，即药是病。\n乞水指井，乞饭与甑。\n杀人如麻，出邪命定。\n而得正命，尸罗清浄。\n而八万四千清浄，是谓毗卢遮那正法眼藏。\n以平等印封之，以僧伽梨蒙之。\n无心者来，弹指门开。\n圣凡不尽，金锁生苔。\n丹青回互，南北呈露。\n影落千江，谁知月处。",
        "dynasty": "宋",
        "collection_info": null
    },
    {
        "uuid": "2337cd6bf1b2bbcbac7370668274161e",
        "title": "五祖演禅师真赞",
        "author": "黄庭坚",
        "content": "问道白云端，蹋着自家底。\n无心万事禅，一月千江水。\n路逢摩登伽，石上漫浇水。\n赤土画簸箕，也有第一义。\n谁言川藞䕢，具相三十二。",
        "dynasty": "宋",
        "collection_info": null
    },
    {
        "uuid": "ed9c92aa1f814ac2192fb58c185a5ea7",
        "title": "慧林中禅师真赞",
        "author": "黄庭坚",
        "content": "廓然豁尔，师不自知。\n工何能写，晬然衎尔。\n工以为真，师不谓之假。\n金然玉尔，物自宾之。\n木然石尔，孰能亲之。\n维丹青不能新之，其孰能陈之。",
        "dynasty": "宋",
        "collection_info": null
    },
    {
        "uuid": "de713a92d74db8c0b9f4d3f6eea193ac",
        "title": "法云秀禅师真赞",
        "author": "黄庭坚",
        "content": "法云大士，天骨岩岩。\n如来津梁，我实荷担。\n手捉日月，断取庄严。\n国士入此佛土，位置城南。\n有目无目，疑圣疑凡。\n击大雷霆，布洒甘露。\n大圆镜中，慈悲威怒。\n维此象法，依正法住。\n后五百岁，亦莫予敢侮。\n谁为请主，世界主女。",
        "dynasty": "宋",
        "collection_info": null
    },
    {
        "uuid": "6e4c96e046d299bda24e1a092a49dde0",
        "title": "泐潭干和尚真赞",
        "author": "黄庭坚",
        "content": "平常心是道，南泉只眨得眼，庵内人不见庵外事。\n赵州犹是担扳，秋毫不稳。\n方丈前万仞深坑，但到牢关柱杖子。\n天下横行，平如镜面，实如石师子。\n借问是谁，泐潭道人，萍乡老子。",
        "dynasty": "宋",
        "collection_info": null
    },
    {
        "uuid": "fe78c30bcb9e8e8b24ab35a36a386655",
        "title": "泐潭我和尚真赞",
        "author": "黄庭坚",
        "content": "枯木突兀，傲睨万物。\n顶门上眼，正法中骨。",
        "dynasty": "宋",
        "collection_info": null
    },
    {
        "uuid": "48b44d794343f6687c4a96a78773f0d8",
        "title": "长芦夫和尚真赞",
        "author": "黄庭坚",
        "content": "松枯竹瘦，是其岁寒也。\n山高水深，不可犯干也。\n取多国士，庄严此土，如陶家手也。\n拂除方丈，置榻而坐，一不受也。\n首出万物，渊默雷吼，寂寥者之参也。\n若夫以法界印，印毛印海，则惊僧繇而走巫咸也。",
        "dynasty": "宋",
        "collection_info": null
    },
    {
        "uuid": "e6cc7dd90b597ef844519bfcf2534269",
        "title": "云盖智和尚真赞",
        "author": "黄庭坚",
        "content": "哆哆啝啝，搭猱左科。\n吃十方饭，唱快活歌。\n任疏慵，没礼数。\n赶则去，招则住。\n住似着衫，去如脱袴。\n禅徒苦口劝和光，捏聚虚空要泊路。",
        "dynasty": "宋",
        "collection_info": null
    },
    {
        "uuid": "0368ee84012bf3c0c33d2676471b04e1",
        "title": "仰山简和尚真赞",
        "author": "黄庭坚",
        "content": "不戒而六和恭敬，不禅而十方清浄。\n不学而文理井井，不吏而施于有政。\n寿八十余，阅人三世。\n孝于塔庙，勤力勤礼。\n百室崇成，檀者亹亹。\n齐始如终，薪穷于指。\n耋老而精明，丰肉而神清。\n和同而不浊，退屈而不陵。\n是谓大雅之士，惜乎其不发诸朝廷。",
        "dynasty": "宋",
        "collection_info": null
    },
    {
        "uuid": "cfcb8e0cae9c715b2a144aea17eee323",
        "title": "黄龙清和尚真赞",
        "author": "黄庭坚",
        "content": "黄河彻底冻，白髮通心白。\n虽有顾陆手，百巧画不得。",
        "dynasty": "宋",
        "collection_info": null
    },
    {
        "uuid": "cc1a6baa07f98bc91602ab907f19fdd8",
        "title": "大通禅师真赞",
        "author": "黄庭坚",
        "content": "前波法涌，后波大通。\n大通法涌，彻底澄空。\n圆照愿海，千沤一实。\n圆通法流，滔天沃日。\n三世一念，十方见前。\n铜崖铁壁，不可攀缘。\n见即弹指，蹉过万千。\n大则偏圆异位，通则真假同源。\n观者着眼，是传非传。",
        "dynasty": "宋",
        "collection_info": null
    },
    {
        "uuid": "8959117c6ebbe4366d34ff24b4c922de",
        "title": "宝梵大师真赞",
        "author": "黄庭坚",
        "content": "穆然而肃，毗尼藏也。\n熙然而温，同尘相也。\n默然而说，法中龙象也。\n知文知武，染衣将相也。\n渊然而深，饱儒术也。\n悠然而思，入诗律也。\n钵囊如空，不受实也。\n室中生光，无长物也。\n十有七年，为法城堑也。\n五十八夏，圭璋无玷也。\n斩然而秀，出火宅也。\n漻然而化，薪火息也。\n子孙绳绳，奉承丹青。\n眸子睟明，吾观其役物之智。\n袖手微笑，人挹其临财之清。",
        "dynasty": "宋",
        "collection_info": null
    },
    {
        "uuid": "9c06eacb7e8b908bb6a4f675c3636fab",
        "title": "具茨颂",
        "author": "黄庭坚",
        "content": "帝省具茨，在国南屏。\n笃生韩公，补天子圣。\n文武韩公，其德庭方。\n靡职不宜，乃宣力四方。\n四方维则，归补我衮职。\n西羌不庭，王师濯濯。\n奏功不时，公请命行。\n公出抚师，王师矫矫。\n羌戎震惊，其薮泽是狩。\n復我王土，将筑于河之浒。\n人亦有言，功不在初，其溃于成。\n阴有齿牙，以猾覆城。\n天子圣神，知我公孔武。\n公虽归止，四方以无侮。\n京师之屏，公曰维许乐土。\n赫赫王命，北门是处。\n公治北门，有条有叶。\n夷根披节，蟊贼是伐。\n惠及鳏寡，日用饮酒。\n万有千载，乐公寿考。\n公御宴喜，乐酒温克。\n宾秩醉饱，柔嘉维则。\n维公之德，万有千岁。\n畀公遐福。\n陟彼具茨，松柏孔硕。\n若济巨川，维舟檝是度。\n瞻彼具茨，有渰其阴。\n如彼岁旱，视公作霖。\n公至北门，河润九里。\n公归本朝，万物露雨。\n帝顾具茨，公归庙堂。\n为天下师傅，于大隗有光。\n于大隗有光，公寿考无疆。",
        "dynasty": "宋",
        "collection_info": null
    },
    {
        "uuid": "b11ffe90f7f10f560cb2831d2f1c26c6",
        "title": "曹侯善政颂",
        "author": "黄庭坚",
        "content": "曹侯辍耕，学于上国。\n进士起家，为吏有绩。\n虽窭人子，孔武且硕。\n我惠我威，养我如子。\n我勤我暇，不借吏史。\n虎暴人境，肆作机穽。\n侯曰彻之，病在乎政。\n惟此戾虫，乃与政通。\n风林岑蔚，征夫不逢。\n我作颂声，与民歌之。\n不诬方将，俾勿磨之。",
        "dynasty": "宋",
        "collection_info": null
    },
    {
        "uuid": "8b5ea52e9b7ea567b6fcfe38e22d6abb",
        "title": "清闲处士颂",
        "author": "黄庭坚",
        "content": "至乐山中，嘉木之樾。\n有人天游，风云为马，鸥鹭为舟。\n有诗客李发，字之曰清閒处士。\n而蜀有豪士王当，以为盖谢敷之流。\n其清也不登市井之陇，其閒也不齅王公之鈎。\n傲睨万物，逍遥一丘。\n身与长松共老，名与北斗俱休。\n涪翁曰名之不称实也久矣，吾子何以是为哉。\n书潞则失涿，谓鹰则化鸠。\n故一以我为马，一以我为牛。\n盖有有其实而不受，亦有无其实而固求者也。\n常试为吾子道清閒之致乎。\n水之为物，甚寒而极清。\n鬰为坚冰，得温而释，遍利诸生。\n云之为物，无心而出岫穴。\n风休雨息，反一无迹。\n我观古人，以是为则。\n若夫污泥浊水，与蛙同生，不溷其清。\n自操井臼，日耕荒徼，未尝不閒。\n惟有道者能藏于天，吾子何处焉。\n清閒曰我无所用于世，而从所好。\n惟水云与之忘老，何敢以为有道。\n涪翁曰舐痔十乘，曹商自优，非君清流。\n商财计得白圭，拟国以閒为慝。\n虽然同一大梦，达者先觉。\n方在蚁垤，忧乐计校也。\n世无公孙侨孔仲尼，谁辨梦觉。\n亦曰举世溷浊，惟我独清。\n万法本閒，而人自扰扰尔。",
        "dynasty": "宋",
        "collection_info": null
    },
    {
        "uuid": "e2e4426a27247c4d1d6375fb8ff10832",
        "title": "王厚颂二首  其一",
        "author": "黄庭坚",
        "content": "八风动摇人不闲，五羖自鬻鬓毛斑。\n文章书画当富贵，惟有如今至乐山。",
        "dynasty": "宋",
        "collection_info": null
    },
    {
        "uuid": "c2b3ba30a83ecb5b2e7e9d5b73314e26",
        "title": "王厚颂二首  其二",
        "author": "黄庭坚",
        "content": "夕阳尽处望清闲，想见千岩细菊斑。\n人得交游是风月，天开图画即江山。",
        "dynasty": "宋",
        "collection_info": null
    },
    {
        "uuid": "9f38e0affb5eed62e08aca41c2138955",
        "title": "答杨明叔送米颂",
        "author": "黄庭坚",
        "content": "买竹为我打篱，更送米来作饭。\n用此回光反照，佛事一时成办。\n不须天下求佛，问取弄臭脚汉。",
        "dynasty": "宋",
        "collection_info": null
    },
    {
        "uuid": "0ad529e9c1d0e5d0843d019b1c810e91",
        "title": "谢张宽夫送椶耳颂",
        "author": "黄庭坚",
        "content": "菜茹之品椶耳君，乖龙割耳鼈脱裙。\n张子羞我助贫餐，桑鹅楮鸡不足云。\n曲肱一饱南风熏，万事于我如浮云。",
        "dynasty": "宋",
        "collection_info": null
    },
    {
        "uuid": "d7eca91022ced36c0e724fe4620ba074",
        "title": "乞笋于廖宣叔颂",
        "author": "黄庭坚",
        "content": "龙蜕骨，掉苍尾。\n余戢戢，漫蛇虺。\n弃雨中，心烂死。\n携长镵，戴篢子。\n可尽髠，馘左耳。",
        "dynasty": "宋",
        "collection_info": null
    },
    {
        "uuid": "e949f2f072c6bf17dc853414f3121ff7",
        "title": "奉约宣叔颂",
        "author": "黄庭坚",
        "content": "贵魁梧，贱琐尾。\n强分别，蚿怜虺。\n雨新霁，月未死。\n欲循城，将数子。\n烦置酒，摘苍耳。",
        "dynasty": "宋",
        "collection_info": null
    },
    {
        "uuid": "4ea5bdd4fc6bdb3b4309d9f26dac0e13",
        "title": "戏答宣叔颂",
        "author": "黄庭坚",
        "content": "探龙渊，履虎尾。\n别狐貉，辨蚖虺。\n头雪白，心灰死。\n老斲轮，不教子。\n君闻此，当洗耳。",
        "dynasty": "宋",
        "collection_info": null
    },
    {
        "uuid": "4cc82e835042ff9cbf4a03a48aceffc2",
        "title": "清醇酒颂",
        "author": "黄庭坚",
        "content": "清如秋江寒月，风休波静而无云。\n醇如春江永日，游丝落花之困人。\n借之以涪翁清閒，鉴此杯面渌。\n本之以李叟孝友，成此瓮中春。",
        "dynasty": "宋",
        "collection_info": null
    },
    {
        "uuid": "823766d27e3500769b50c967ce085e4c",
        "title": "醇碧颂",
        "author": "黄庭坚",
        "content": "田子绿曲，妙在蒸蓼。\n女酒兀者，美生其手。\n挹彼而清，注兹无声。\n其香馥郁，悦可饮者。\n如春霢霂，清不病醨。\n多不疾人，谁其吐之。\n百室之醅，醇碧惟师。\n老夫不饮，评以鼻慧。",
        "dynasty": "宋",
        "collection_info": null
    },
    {
        "uuid": "fc110731931eb08882a600f2e1c12287",
        "title": "安乐泉颂",
        "author": "黄庭坚",
        "content": "姚子雪曲，杯色争玉。\n得汤郁郁，白云生谷。\n清而不薄，厚而不浊。\n甘而不哕，辛而不螫。\n老夫手风，须此晨药。\n眼花作颂，颠倒淡墨。",
        "dynasty": "宋",
        "collection_info": null
    },
    {
        "uuid": "e6cd2d629b7c0375ee0d8edbc982f8cb",
        "title": "玉醴颂",
        "author": "黄庭坚",
        "content": "北郭子，竹林居。\n醖玉醴，拨浮蛆。\n味橘露，色鹅雏。\n春盎盎，想可𣂏。\n鱼枕蕉，正阙渠。\n来问字，傥借书。\n扫三径，待双鱼。",
        "dynasty": "宋",
        "collection_info": null
    },
    {
        "uuid": "044df96287486741ee6b80b808924628",
        "title": "荔支绿颂",
        "author": "黄庭坚",
        "content": "王墙东之美酒，得妙用于六物。\n三危露以为味，荔支绿以为色。\n哀白头而投裔，每倾家以继酌。\n忘螭鬽之躨触，见醉乡之城郭。\n扬大夫之拓落，陶征君之寂寞。\n惜此士之殊时，常生尘于尊勺。",
        "dynasty": "宋",
        "collection_info": null
    },
    {
        "uuid": "3e513bc45150e337d06db2811cf9faa7",
        "title": "筇竹颂",
        "author": "黄庭坚",
        "content": "伟邛崃之美竹，初发迹于䍧牱。\n有山而不险，有水而无波。\n金声而玉节，故贯四时而不改其柯。\n郭子遗我，扶余涧阿。\n坐则倚胡床棐几，行则随青笠绿蓑。\n吾衰也久矣，视尔畏友。\n予琢予磨，百世以俟圣人而不惑，则涪皤不负筇竹。\n危而不扶，颠而不持，惟筇竹之负涪皤。",
        "dynasty": "宋",
        "collection_info": null
    },
    {
        "uuid": "d18d22f14dbe1cadb93dda653dd9c238",
        "title": "澄心亭颂",
        "author": "黄庭坚",
        "content": "菩萨清凉月，游于毕究空。\n众生心水浄，菩提影现中。\n忍观伏尘劳，波澄泥着底。\n八风动地来，尘劳还復起。\n觉海性澄圆，浪时无不浑。\n即浑即澄彻，箇是涅槃门。",
        "dynasty": "宋",
        "collection_info": null
    },
    {
        "uuid": "101e6888e72384a60934305f65978193",
        "title": "白莲庵颂",
        "author": "黄庭坚",
        "content": "入泥出泥圣功，香光透尘透风。\n君看根元种性，六窗九窍玲珑。",
        "dynasty": "宋",
        "collection_info": null
    },
    {
        "uuid": "6823f58f1e230f615b7a60b5730b858c",
        "title": "了了庵颂",
        "author": "黄庭坚",
        "content": "方广庵名了了，了了更着庵遮。\n又要涪翁作颂，且图锦上添花。\n若问只今了未，更须侍者煎茶。",
        "dynasty": "宋",
        "collection_info": null
    },
    {
        "uuid": "0c6613bbd7d0b3f8b84fd04e4bc0c869",
        "title": "休堂颂",
        "author": "黄庭坚",
        "content": "头上安头，如何得休。\n杀佛杀祖，方得按堵。\n北鬰单越，西瞿耶尼。\n事同一家，吃饭着衣。\n向上一路，千圣眨眼。\n韩信打关，张良烧栈。",
        "dynasty": "宋",
        "collection_info": null
    },
    {
        "uuid": "233567a4630ddd995d9b19e30bf88c42",
        "title": "退堂颂",
        "author": "黄庭坚",
        "content": "愚者日进，智士日退。\n象蹋恒河彻底过，大千世界百杂碎。\n愚人寻文弄章句，更觅中间及内外。",
        "dynasty": "宋",
        "collection_info": null
    },
    {
        "uuid": "a184dd88eac2600f375fde1bbd89a151",
        "title": "拙轩颂",
        "author": "黄庭坚",
        "content": "觅巧了不可，得拙从何来。\n打破沙盆一问，狂子因此眼开。\n弄巧成拙，为蛇画足。\n何况头上安头，屋下盖屋。\n毕竟巧者有余，拙者不足。",
        "dynasty": "宋",
        "collection_info": null
    },
    {
        "uuid": "72559373016eb985d777f19b201a6e6c",
        "title": "赠嗣直弟颂十首  其一",
        "author": "黄庭坚",
        "content": "饥渴随时用，悲欢触事真。\n十方无壁落，中有昔怨人。",
        "dynasty": "宋",
        "collection_info": null
    },
    {
        "uuid": "375fc1f54312c1404f08a1640e13bdb4",
        "title": "赠嗣直弟颂十首  其二",
        "author": "黄庭坚",
        "content": "去日撒手去，来时无与偕。\n若将来去看，还似不曾斋。",
        "dynasty": "宋",
        "collection_info": null
    },
    {
        "uuid": "cca983896a1d6d146f5155142082d96b",
        "title": "赠嗣直弟颂十首  其三",
        "author": "黄庭坚",
        "content": "正观心地时，丝髮亦无有。\n却来观世间，冬后数九九。",
        "dynasty": "宋",
        "collection_info": null
    },
    {
        "uuid": "08e3fbc8b316344f1b6f8f24444bf29e",
        "title": "赠嗣直弟颂十首  其四",
        "author": "黄庭坚",
        "content": "涪陵萨埵子，且道也旁行。\n亦嚼横陈蜡，不爱孔方兄。",
        "dynasty": "宋",
        "collection_info": null
    },
    {
        "uuid": "d178a8cdf5fb414126d1e38f862a9bb0",
        "title": "赠嗣直弟颂十首  其五",
        "author": "黄庭坚",
        "content": "江南鸿雁行，人言好兄弟。\n无端风忽起，纵横不成字。",
        "dynasty": "宋",
        "collection_info": null
    },
    {
        "uuid": "f4e010b65ab63df5e74b58a5aabf917b",
        "title": "赠嗣直弟颂十首  其六",
        "author": "黄庭坚",
        "content": "万里唯将我，回观更有谁。\n初无卓锥地，今日更无锥。",
        "dynasty": "宋",
        "collection_info": null
    },
    {
        "uuid": "651470f1800215ea46e00b8ff57c84f6",
        "title": "赠嗣直弟颂十首  其七",
        "author": "黄庭坚",
        "content": "江南十兄弟，长被时一共。\n梦时各自境，独与君同梦。",
        "dynasty": "宋",
        "collection_info": null
    },
    {
        "uuid": "326d2afea1590afe79836613a1bcfa34",
        "title": "赠嗣直弟颂十首  其八",
        "author": "黄庭坚",
        "content": "虽受然灯记，不从然灯得。\n若会翻身句，弥勒真弥勒。",
        "dynasty": "宋",
        "collection_info": null
    },
    {
        "uuid": "ebd7459d30efd7d424d92ba93e0003d8",
        "title": "赠嗣直弟颂十首  其九",
        "author": "黄庭坚",
        "content": "向上关捩子，未曾说似人。\n困来一觉睡，妙绝更通神。",
        "dynasty": "宋",
        "collection_info": null
    },
    {
        "uuid": "e04f4fd1383a2b95ef91c0293a3d6eb0",
        "title": "赠嗣直弟颂十首  其一○",
        "author": "黄庭坚",
        "content": "往日非今日，今年似去年。\n九关多虎豹，聊作地行仙。",
        "dynasty": "宋",
        "collection_info": null
    },
    {
        "uuid": "1f0d801d4c0140ce291acec6b2b88337",
        "title": "和程德裕颂五首  其一",
        "author": "黄庭坚",
        "content": "贫子还家作富儿，粪箕苕帚未曾遗。\n人人欲问草书意，怀素从来自不知。",
        "dynasty": "宋",
        "collection_info": null
    },
    {
        "uuid": "d1a83a2c665457ab14d34a7d92402c14",
        "title": "和程德裕颂五首  其二",
        "author": "黄庭坚",
        "content": "鹏飞逼塞满空虚，蚊睫安巢却有余。\n腊月火烧三界尽，从来灰裏拨真如。",
        "dynasty": "宋",
        "collection_info": null
    },
    {
        "uuid": "2369372ea5663f88b98e47a04f53cb01",
        "title": "和程德裕颂五首  其三",
        "author": "黄庭坚",
        "content": "山河大地目前机，横按吹毛更不疑。\n万里无人无寸草，冻山亭上与谁欺。",
        "dynasty": "宋",
        "collection_info": null
    },
    {
        "uuid": "db39789679919e1b40ebd63e856ee922",
        "title": "和程德裕颂五首  其四",
        "author": "黄庭坚",
        "content": "如来剎剎与尘尘，北斗南箕透法身。\n金粟默然轲好辩，唱歌须是帝乡人。",
        "dynasty": "宋",
        "collection_info": null
    },
    {
        "uuid": "8a25aa90b7d5e095b44a7484c9342fdb",
        "title": "和程德裕颂五首  其五",
        "author": "黄庭坚",
        "content": "石田耕种难成稻，荼蓼栽来只苦辛。\n万物一家真富贵，使君见后却清贫。",
        "dynasty": "宋",
        "collection_info": null
    },
    {
        "uuid": "fc0280e8278b2c9b59d46a61105ba7f1",
        "title": "赠刘静翁颂四首  其一",
        "author": "黄庭坚",
        "content": "念念皆空更莫疑，心王本自绝多知。\n艰勤长向途中觅，掉却甜桃摘醋梨。",
        "dynasty": "宋",
        "collection_info": null
    },
    {
        "uuid": "00383f7c4dca3cbad0fa46cc072d770f",
        "title": "赠刘静翁颂四首  其二",
        "author": "黄庭坚",
        "content": "一瓶一钵非难办，住得山时更莫来。\n千年粪扫堆头物，优钵罗花特地开。",
        "dynasty": "宋",
        "collection_info": null
    },
    {
        "uuid": "5d47a567e0f2b01331fb00ff71ed87bc",
        "title": "赠刘静翁颂四首  其三",
        "author": "黄庭坚",
        "content": "万缘空处真如佛，八面风中不动尊。\n困便横眠饥吃饭，十方无壁又无门。",
        "dynasty": "宋",
        "collection_info": null
    },
    {
        "uuid": "9daf493b14f6cfa944e2a7d625eba99e",
        "title": "赠刘静翁颂四首  其四",
        "author": "黄庭坚",
        "content": "浄名庞老摠垂鬚，君幸元无免破除。\n心若出家身若住，何须更觅剃头书。",
        "dynasty": "宋",
        "collection_info": null
    },
    {
        "uuid": "52db4b9c3b2a3d467a9b8a32c0282199",
        "title": "再答静翁并以筇竹一枝赠行四首  其一",
        "author": "黄庭坚",
        "content": "南鸿北雁年年客，有箇生涯主不知。\n撼动从来忧乐事，夜窗风叶响棠梨。",
        "dynasty": "宋",
        "collection_info": null
    },
    {
        "uuid": "d690b8ee40fb2552d8cbcb835d14c8e3",
        "title": "再答并简康国兄弟四首  其一",
        "author": "黄庭坚",
        "content": "瞿昙不解祖师机，却许貍奴白牯知。\n道人只要贫到骨，沈却黄金卖笊离。",
        "dynasty": "宋",
        "collection_info": null
    },
    {
        "uuid": "c0e024295fb66e0d05a3bdc70d43424d",
        "title": "再答并简康国兄弟四首  其二",
        "author": "黄庭坚",
        "content": "妙舌寒山一居士，浄居金粟几如来。\n玄关无键直须透，不得春风花不开。",
        "dynasty": "宋",
        "collection_info": null
    },
    {
        "uuid": "3dc313c9d6d8c7bb3bee03ea837fde32",
        "title": "再答并简康国兄弟四首  其三",
        "author": "黄庭坚",
        "content": "须弥椎打虚空鼓，撼得毗卢海月昏。\n四海无波安乐住，陈家松下小柴门。",
        "dynasty": "宋",
        "collection_info": null
    },
    {
        "uuid": "666ad8012bc532074a2e9a827ccde7a1",
        "title": "再答并简康国兄弟四首  其四",
        "author": "黄庭坚",
        "content": "日中一饭蒙头睡，黄叶堆门莫扫除。\n夜半枕前师子吼，起来烧却野狐书。",
        "dynasty": "宋",
        "collection_info": null
    },
    {
        "uuid": "cff240ca62b93e6cd5d502e08fc89366",
        "title": "晓贤师续佛寿颂",
        "author": "黄庭坚",
        "content": "养子续佛寿，非为养色身。\n棒打石师子，只要实头人。\n出家无正因，不得正命食。\n是真出家儿，不费秋毫力。\n讲得天雨花，说得石点头。\n人人是檀越，负命者上钩。",
        "dynasty": "宋",
        "collection_info": null
    },
    {
        "uuid": "65245439fb0cfb24cd41a274a8761a5a",
        "title": "觉范师种竹颂",
        "author": "黄庭坚",
        "content": "往在江南住竹山，道人两岁三来访。\n听风听雨看成龙，牛羊折角入朝饷。\n简州城东刮地寒，手种檀栾三两竿。\n竹成要作无孔笛，若有灵龟一任钻。",
        "dynasty": "宋",
        "collection_info": null
    },
    {
        "uuid": "b9899965b17b3465aacb259f06f91157",
        "title": "答雍熙光老颂",
        "author": "黄庭坚",
        "content": "独弄参军无鼓笛，右军池裏泛渔舟。\n岂知剑外雍熙老，收得黄巢折剑头。",
        "dynasty": "宋",
        "collection_info": null
    },
    {
        "uuid": "393051e39ca88f7feb4d30c3903f30d9",
        "title": "又答寄糖霜颂",
        "author": "黄庭坚",
        "content": "远寄蔗霜知有味，胜于崔浩水精盐。\n正宗扫地从谁说，我舌犹能及鼻尖。",
        "dynasty": "宋",
        "collection_info": null
    },
    {
        "uuid": "c7e6b6ca5d459cf57e511ff996f676bf",
        "title": "沙弥文信大悲颂",
        "author": "黄庭坚",
        "content": "通身是眼，不见自己。\n欲见自己，频掣馿耳。\n通身是手，不解着鞭。\n白牛懒惰，空打车辕。\n通身是佛，顶戴弥陀。\n头上安头，笑杀涪皤。",
        "dynasty": "宋",
        "collection_info": null
    },
    {
        "uuid": "2aed41af613fffcd80bea698b092f34e",
        "title": "铁罗汉颂",
        "author": "黄庭坚",
        "content": "人言怖魔像，非金亦非铁。\n若作世金铁，开士亦不现。\n禅坐应念往，一钵千家供。\n顺佛遗敕故，不宣示神通。\n有为中无为，火聚开莲花。\n无为中有为，甘露破诸热。\n魔子目怖畏，我无怖畏想。\n或欲坯镕之，为己富贵梯。\n頼世主慈观，虎兕失爪角。\n或得野狐书，有字不可读。\n狐涎着其心，字义皆炳然。\n却来观六经，全是颠倒想。\n今世青云士，慎莫作此解。",
        "dynasty": "宋",
        "collection_info": null
    },
    {
        "uuid": "8b8a967bbe94601373b69f3addd10343",
        "title": "枯骨颂",
        "author": "黄庭坚",
        "content": "清扬巧笑倾人城，骄气矜色增我慢。\n无始时来生死趣，八万苦业所依止。\n皮肤落尽露拴索，一切虚诳法现前。\n不见全牛可下刀，无垢光明本三昧。",
        "dynasty": "宋",
        "collection_info": null
    },
    {
        "uuid": "92141fcee63fef9c4e68c90da62bf734",
        "title": "髑髅颂",
        "author": "黄庭坚",
        "content": "黄沙枯髑髅，本是桃李面。\n如今不忍看，当时恨不见。\n业风相鼓击，美目巧笑倩。\n无脚又无眼，着便成一片。",
        "dynasty": "宋",
        "collection_info": null
    },
    {
        "uuid": "348c0b311c30c2644ce1417a4ffd6897",
        "title": "葫芦颂",
        "author": "黄庭坚",
        "content": "大葫芦干枯，小葫芦行酤。\n一居金仙宅，一往黄公垆。\n有此通大道，无此令人老。\n不问恶与好，两葫芦俱倒。",
        "dynasty": "宋",
        "collection_info": null
    },
    {
        "uuid": "e025e913ea23fd2430e5279eb2076215",
        "title": "缺月镜颂",
        "author": "黄庭坚",
        "content": "月坠镜中，无灭无生。\n月虽缺半，影像圆成。",
        "dynasty": "宋",
        "collection_info": null
    },
    {
        "uuid": "08e7bf87f69f63211d8ce1b69ca77ded",
        "title": "还神冈圆首座戒刀颂",
        "author": "黄庭坚",
        "content": "平生受用，三尺吹毛。\n欢喜斩新，拾得孟劳。\n梦中唤起，犹自忉忉。\n我王库中，无如是刀。",
        "dynasty": "宋",
        "collection_info": null
    },
    {
        "uuid": "0e63ed07091a80cf6c022a43d6d1f712",
        "title": "题永首座庵颂",
        "author": "黄庭坚",
        "content": "夺得胡儿马便休，休嗟李广不封侯。\n分明射得南山虎，子细看来是石头。",
        "dynasty": "宋",
        "collection_info": null
    },
    {
        "uuid": "162cb5826594c041d6d4022a33cd4190",
        "title": "劝石洞道真师染袈裟颂",
        "author": "黄庭坚",
        "content": "丈夫出家，当被坏色衣。\n蜀僧袈裟，多似苾蒭。\n轻罗绉縠，染成春柳丝。\n撩蜂引蝶，唯欠远山眉。",
        "dynasty": "宋",
        "collection_info": null
    },
    {
        "uuid": "e552a0e034b1ebd232caa556c0c54523",
        "title": "赠成都六祖沙弥文信颂",
        "author": "黄庭坚",
        "content": "尘是文信，界是沙弥。\n积尘成世界，析界作微尘。\n界喻人天果，尘为有漏因。\n尘因因不实，界果果非真。\n因果皆如幻，堂堂出世人。",
        "dynasty": "宋",
        "collection_info": null
    },
    {
        "uuid": "8b32784fdbce993b255e54ab056da61d",
        "title": "寄六祖范和尚颂",
        "author": "黄庭坚",
        "content": "范公头上着枷，涪翁脚上着杻。\n且共弥勒过冬，閒坐地炉数九。",
        "dynasty": "宋",
        "collection_info": null
    },
    {
        "uuid": "3688d3025a04da1ebc4ecdc14d59e4d3",
        "title": "罗汉南公升堂颂二首  其一",
        "author": "黄庭坚",
        "content": "宝积拾得漏贯钱，古佛堂前狗尿天。\n东山日出西山雨，露柱搥胸哭破船。",
        "dynasty": "宋",
        "collection_info": null
    },
    {
        "uuid": "1ece0d2f7109aad6e089872081ac38df",
        "title": "罗汉南公升堂颂二首  其二",
        "author": "黄庭坚",
        "content": "黑蚁旋磨千里错，巴蛇吞象三年觉。\n日光天子转须弥，失眼众生问演若。",
        "dynasty": "宋",
        "collection_info": null
    },
    {
        "uuid": "ed023da846e7ade9383d0778bbabbceb",
        "title": "罗汉南公塔颂",
        "author": "黄庭坚",
        "content": "一点墨漆，元无缝罅。\n罗汉云居，天上天下。\n出入奋迅，三界无家。\n以除恼禅，打鼓弄琵琶。\n沈却法船，留下戽斗。\n欲得不沈，戽干札漏。",
        "dynasty": "宋",
        "collection_info": null
    },
    {
        "uuid": "6c4479d6201e3cd54b3f801c4f285222",
        "title": "和朱宏夫真妄颂",
        "author": "黄庭坚",
        "content": "须弥说法大海听，南箕吹折北斗柄。\n蟭螟千眼照世间，保君通达真妄竟。",
        "dynasty": "宋",
        "collection_info": null
    },
    {
        "uuid": "3982e9639c546b59e5b73e56f120aba9",
        "title": "答檀君送含笑花颂",
        "author": "黄庭坚",
        "content": "檀郎惠我花含笑，借问凝情笑阿谁。\n一世茫茫走声利，阎公捉定始应知。",
        "dynasty": "宋",
        "collection_info": null
    },
    {
        "uuid": "1f2ca2a2d262d26d5caadfd29bdefa87",
        "title": "戏答宝胜甫长老颂",
        "author": "黄庭坚",
        "content": "易拔苍龙角，难参宝胜禅。\n林泉饱枯涩，烟月唱清绵。\n笑出黄龙手，慵扶阿卯肩。\n持刀欺寡妇，盗佛铸私钱。\n月黑踰城夜，风高放火天。\n解嗤招觉老，担屎污心田。",
        "dynasty": "宋",
        "collection_info": null
    },
    {
        "uuid": "e0743cc6c9a67635d0596e8582e682c8",
        "title": "和斌老悟道颂",
        "author": "黄庭坚",
        "content": "终日忙忙本圆觉，只为魔强令法弱。\n不疑更问决疑龟，无病还求除病药。\n昔人梦中见捕逐，两手无绳元自缚。\n黄鹂临梦啼一声，白日当窗始知错。",
        "dynasty": "宋",
        "collection_info": null
    },
    {
        "uuid": "be07e72996241e19f8c9d53f1b6db7f1",
        "title": "送贤师往泸州为两驱乌乞度牒钱颂",
        "author": "黄庭坚",
        "content": "一凤将两雏，往乞五色羽。\n谁有大势力，成此拮据心。\n若无出家心，勤苦难成就。\n但令发弘誓，谁不起慈悲。",
        "dynasty": "宋",
        "collection_info": null
    },
    {
        "uuid": "c08c0ebc30f68e137707473462149730",
        "title": "解瞌睡颂",
        "author": "黄庭坚",
        "content": "文殊吐酒卧，观音被杻械。\n普贤盗铸钱，释迦扇鑪鞴。\n范上座杀牛，黄鲁直害癞。",
        "dynasty": "宋",
        "collection_info": null
    },
    {
        "uuid": "30156351e9b09539db5b0ee87f23249b",
        "title": "字颂",
        "author": "黄庭坚",
        "content": "斋余睡兀兀，占尽檐前日。\n不与一瓯茶，眼前黑如漆。",
        "dynasty": "宋",
        "collection_info": null
    },
    {
        "uuid": "e9f5764aeb173baa6bc323fb9d8f1c3a",
        "title": "为慧林冲禅师烧香颂三首  其一",
        "author": "黄庭坚",
        "content": "昨夜三更狗吠雪，东家闭门推出月。\n是渠觉海性澄圆，衲子杀人须见血。",
        "dynasty": "宋",
        "collection_info": null
    },
    {
        "uuid": "a4d38bdf66057c970e6665c5477affe4",
        "title": "为慧林冲禅师烧香颂三首  其二",
        "author": "黄庭坚",
        "content": "多年破衲不胜针，一曲胡笳无古今。\n往日闻韶独忘味，守株人在月西沈。",
        "dynasty": "宋",
        "collection_info": null
    },
    {
        "uuid": "01e5750bc36d6d7a6d10afff0f468c1f",
        "title": "为慧林冲禅师烧香颂三首  其三",
        "author": "黄庭坚",
        "content": "西瞿耶尼开静，北鬰单越受粥。\n慧林也唱云门曲，去年腊月六十六。",
        "dynasty": "宋",
        "collection_info": null
    },
    {
        "uuid": "ad8a97eb3333e1e2f306376196ffa821",
        "title": "为黄龙心禅师烧香颂三首  其一",
        "author": "黄庭坚",
        "content": "老师身今七十六，老师心亦七十六。\n梦中沈却大法船，文殊顿足普贤哭。",
        "dynasty": "宋",
        "collection_info": null
    },
    {
        "uuid": "5f22aeaa691d469c941e9805930180d8",
        "title": "为黄龙心禅师烧香颂三首  其二",
        "author": "黄庭坚",
        "content": "一拳打破鬼门关，一笑吐却野狐涎。\n四海峥嵘龙象众，鼻头只用短绳牵。",
        "dynasty": "宋",
        "collection_info": null
    },
    {
        "uuid": "40fa0c9ef589ed9960947288a92d920c",
        "title": "为黄龙心禅师烧香颂三首  其三",
        "author": "黄庭坚",
        "content": "海风吹落楞伽山，四海山徒着眼看。\n一把柳丝收不得，和风搭在玉阑干。",
        "dynasty": "宋",
        "collection_info": null
    },
    {
        "uuid": "537710656a0ca45a8770741a3c605afa",
        "title": "雨花岩颂彭泽三岩",
        "author": "黄庭坚",
        "content": "孤峰中流分江南，马当大雷无一帆。\n波涛掀空鸟不度，天花雨我读书岩。",
        "dynasty": "宋",
        "collection_info": null
    },
    {
        "uuid": "c4b2ee7353bdff03c3c67085f7cfeb95",
        "title": "伏仙岩颂",
        "author": "黄庭坚",
        "content": "生死浪中涅槃宅，与人同黑非同白。\n谁令避世作聋盲，独来寒岩伏石壁。",
        "dynasty": "宋",
        "collection_info": null
    },
    {
        "uuid": "74bc2594d89c0b2417306f4ba655a796",
        "title": "补陀岩颂",
        "author": "黄庭坚",
        "content": "修罗身量等须弥，入藕丝孔逃追北。\n补陀岩下不战人，八万魔军皆解甲。",
        "dynasty": "宋",
        "collection_info": null
    },
    {
        "uuid": "353ed76ffb5b324a9e0438ffcc9a33e4",
        "title": "题高节亭颂",
        "author": "黄庭坚",
        "content": "松风竹雨共谈空，楼阁参差古迭重。\n急水滩头道人住，亦如前佛在因中。",
        "dynasty": "宋",
        "collection_info": null
    },
    {
        "uuid": "394a8e222458ceb7d3f8a35e66a9b187",
        "title": "彭女礼北斗图颂",
        "author": "黄庭坚",
        "content": "白足礼江沙，七星在云表。\n洗心无一尘，缺月西南晓。",
        "dynasty": "宋",
        "collection_info": null
    },
    {
        "uuid": "b0b68c7e3264ffaa35ef89146198b508",
        "title": "颂取之左右逢其原",
        "author": "黄庭坚",
        "content": "取之左右逢其原，香严腊月火烧山。\n对面谩人犹伫思，打得香严也是閒。",
        "dynasty": "宋",
        "collection_info": null
    },
    {
        "uuid": "61eeef9ddc6177fe3a0fa139be2c21b0",
        "title": "书蔡秀才屏风颂四首  其一",
        "author": "黄庭坚",
        "content": "武宁县中蔡老子，能棋能酒又能诗。\n胸中百万多罗藏，不向人间说是非。",
        "dynasty": "宋",
        "collection_info": null
    },
    {
        "uuid": "886c78f4118f926f1752a57405757125",
        "title": "书蔡秀才屏风颂四首  其二",
        "author": "黄庭坚",
        "content": "接人高下但唯唯，笑语相随不作难。\n此翁胸次有泾渭，事不可处执如山。",
        "dynasty": "宋",
        "collection_info": null
    },
    {
        "uuid": "d135c11511982168a0a8dd6d680fa065",
        "title": "书蔡秀才屏风颂四首  其三",
        "author": "黄庭坚",
        "content": "此翁家世印纍纍，平生俯视造物儿。\n堪笑痴人不省悞，犹说此翁真箇痴。",
        "dynasty": "宋",
        "collection_info": null
    },
    {
        "uuid": "f191f7d66a568330385b958bec62a5e3",
        "title": "书蔡秀才屏风颂四首  其四",
        "author": "黄庭坚",
        "content": "读经一字礼一拜，瘦骨棱棱心苦辛。\n看伊冷淡教人笑，定作阎浮百岁人。",
        "dynasty": "宋",
        "collection_info": null
    },
    {
        "uuid": "e33ca3f7c39ab687f16422c44ce1553d",
        "title": "龙眠操三章赠李元中  其一",
        "author": "黄庭坚",
        "content": "吾其行乎，道渺渺兮骖弱，石岩岩兮川横。\n日月兮在上，风吹雨兮昼冥。\n吾其止乎，曲者如几，直者如矢。\n我为直兮棘余趾，我为曲兮不如其已。\n吾耕石田兮为芝，乃三岁兮报我饥。\n嗣兹穑兮则以稼，从子于耜兮龙眠之下。",
        "dynasty": "宋",
        "collection_info": null
    },
    {
        "uuid": "5d60dad108d55cdfe247a7c5fa1ea7ce",
        "title": "龙眠操三章赠李元中  其二",
        "author": "黄庭坚",
        "content": "螳臂美兮当车，蟹螯强兮斗虎。\n我观兮上下四方，或锡予兮以大武。\n金石兮水波，松栢兮雨霜。\n有时女兮不春，我欲筮兮同床。\n筮告予以不好，予与居兮甚妩。\n秦人同炙兮徒欺予，予和羹兮众吐之。\n南山雾兮楚氛，其在兹兮斗日月。\n扬汤兮救暍，从子休兮龙眠之樾。",
        "dynasty": "宋",
        "collection_info": null
    },
    {
        "uuid": "1eac971159d97afb11bc9902e578db87",
        "title": "龙眠操三章赠李元中  其三",
        "author": "黄庭坚",
        "content": "朝百牢兮九饭，藜羹不糁兮共槃而笑。\n狐白裘兮豹袪，缊袍无裏兮亦见春。\n予何喜兮安乐此，曰有嘉人兮遗予履。\n发十袭兮示予，与予武兮合度。\n使羿兮隅立，使离朱兮诏之。\n若人兮无鹄，离朱茫然兮羿韔弓。\n牧牛兮于鼻，牧羊兮不歧。\n有若人兮可与归，因子问涂兮龙眠之蹊。",
        "dynasty": "宋",
        "collection_info": null
    },
    {
        "uuid": "cd6fa7767f66df209212d401875c3211",
        "title": "王圣涂二亭歌",
        "author": "黄庭坚",
        "content": "营丘之下，有宅有田。\n梨枣兮觞豆，耘耔兮为年。\n鷄栖埘兮羊豕在牧，课儿子兮蓺松菊。\n炙背兮墙东，梦覆舟兮涛且风。\n洋之回兮可以驾，孙甥扶舆兮父老同社。\n洋之水兮可以舟入，鸥鸟兮与之游。\n一世兮蜉蚁，桑榆兮慭可收。\n从此休兮，公谁黄髮之休。\n伟长松兮卧龙蛇，阅千岁兮不改其柯。\n震雷不惊兮，谁欲休之以蜩蛭。\n下有锦石兮可用杯勺，云月供帐兮万籁奏乐。\n石子磊磊兮涧谷纵横，春月桃李兮士女倾城。\n时雨霖兮忽若海潦收，无事兮我以观万物之情。\n儿时所蓺兮桃李纤纤，随世风波兮吹而北南。\n昔去兮拱把，今归兮与天参。\n与古人兮合契，树如此兮我何以堪。\n鸿雁嗸兮或在洲渚，有心于粒兮弋者所取。\n飞冥冥兮渺万里而绝，去薮泽之罗者兮官予落羽。",
        "dynasty": "宋",
        "collection_info": null
    },
    {
        "uuid": "b5d251a58962ff87108a294bd7a581c2",
        "title": "木之彬彬",
        "author": "黄庭坚",
        "content": "木之彬彬，非取异于人。\n可宫室则斩则伐，可笾豆则捋则撷。\n草之茸茸，非求显于世。\n中刍牧则刈则鉏，中医和则剥则枯。\n非以其材故耶，是非之歧，利害熏蒸。\n嗟人道之多患，彼草木尚无情。\n吾尝观于若人矣，巧于辨人，拙于自辨。\n好动乎天机，不周乎时变。\n罪莫惨于德有心，祸莫深于心有见。\n罪不在德，心其蟊贼，祸不在心。\n见其髠箝之人也，皦皦自鲜，行于众污之前。\n峣峣不让，立乎众埤之上。\n积小不当，是以亡其大当。\n悲夫！羿注矢以当物，十尝中其七八。\n引镆铘以自残，骇兕虎之窃发。\n祸集于所忽，怨栖于荣名。\n易其言则害智，用其智则害明。\n为君子则奈何，独见晓于冥冥。",
        "dynasty": "宋",
        "collection_info": null
    },
    {
        "uuid": "f43572f86c70cab68b8f24ac2fe9ac13",
        "title": "予欲金玉汝赠黄从善",
        "author": "黄庭坚",
        "content": "江山复重兮朋友失，长处幽篁兮隔离天日。\n鸟声无人兮我友来即，久矣不闻德人之言兮，为余发药。\n嘉若人兮甚好修，兰熏而时发兮，水刚德而用柔。\n有璞连城，方谟匠兮，忍其与斗筲议之。\n螫吾手而不砭兮，举百体而弃之。\n为民父母兮，灼子之肤，何能忍。\n顾白日临辰兮，臣何爱不与俱来。\n古之人偿责言兮，虽九死其犹未悔。\n虹气贯斗牛兮，岂用俗人之町畦。\n予爱兰而莫与予佩兮，曰斯其不情。\n帝关九牡兮，照下土孔明。\n予将观东海兮，蛙说予以坎井。\n盍尝视吾宝兮，兹有重于岑鼎。\n予欲金玉汝兮，汝既金玉。\n揭日月以适四方兮，殆而按剑以为戮。\n雁以不鸣烹，木以材而斲。\n天下皆羿兮，矢来无乡，惟应以无名之朴。",
        "dynasty": "宋",
        "collection_info": null
    },
    {
        "uuid": "8a6491af01d12c185870a3c0b21b777d",
        "title": "明月篇赠张文潜",
        "author": "黄庭坚",
        "content": "天地具美兮生此明月，升白虹兮贯朝日。\n工师告余曰斯不可以为佩，弃捐椟中兮三岁不会。\n霜露下兮百草休，抱此耿耿兮与日星游。\n山中人兮招招，耕而食兮无恤。\n榛艾蓁蓁前吾牛兮，疻不可更扶。\n浅耕兮病岁，深耕兮石婴耜。\n登山兮临川，雉得意兮鱼乐。\n小风兮吹波，从其友兮尾尾。\n日下兮川逝，射雉兮丧余一矢。\n佳人兮洁齐，怅何所兮行媒。\n南山有葛兮葛有本，我羞餔兮以君之鉏来。",
        "dynasty": "宋",
        "collection_info": null
    },
    {
        "uuid": "55f9b9f372ef5801329b8f5da565688f",
        "title": "悲秋",
        "author": "黄庭坚",
        "content": "有美一人兮，临清秋而太息。\n伤天形之缺然兮，与有足者同堂而并席。\n傥尝获罪于天兮，使而至于斯极。\n夫阴凝而阳化兮，冲气饪而为和。\n骈拇所以为少，枝指所以为多。\n谓天任汝以道兮，曾是形畸而貌独。\n天厌弃汝兮，修汝德而谓何。\n中无所考此耿耿兮，独遡风而浩歌。\n歌曰父耶母耶，人乎天乎。\n才之为祥，固不若不才之全乎。\n非天地之私兮，又非父母之愿也。\n慨伏思而不得兮，梦漂漂而行远。\n逆真人于轩台兮，请端策而征衍。\n遇水盈之坎坎兮，得山麓而为蹇。\n虽御良而马服兮，犹往蹇而来连。\n艮之初六来告休兮，艮其趾而无咎。\n如风日之过河兮，人谓守水而为耗。\n知水性之循环兮，曾何损益之足道。\n蚿百足之狂攘兮，夔踸踔以行地。\n蛇虺蔓延不自好兮，谓风蓬蓬而无似物。\n怜物之无穷兮，目尚为心之仆隶。\n夫精于形器之表兮，视四体百骸其在外。\n予将执汝手兮，游乎浩荡之会。\n凭天津而濯髮兮，揽日月以为佩。\n嗟不知去来之为我兮，天下莫予之为对。\n恐路远而多岐兮，聊赠汝以指南。\n将雍容于胜日兮，尝试为汝而妄谈。",
        "dynasty": "宋",
        "collection_info": null
    },
    {
        "uuid": "a49970985349d4f66a7d5dd3e8ed5c9c",
        "title": "至乐词寄黄几復",
        "author": "黄庭坚",
        "content": "余泛观于天下兮，何者乐而谁者足忧。\n忧于窘窘不得兮，乐尽万物而无求。\n翫声色而弊形性兮，维造化之螟蠹。\n将逍遥鑪锤之外兮，尚何俛首而婴此细故。\n百年存亡得失兮，吾既视奕棋与摴蒲。\n寒暑蚤夜极则迁兮，有满则有虚。\n应龙之不拘繫乎，宁与羸马帖耳而求刍。\n云升雨降兮，上下有无。\n入与神会兮，出与化俱。\n无对于天下兮，制命在予。\n贾羣嚣而我静兮，岂其跨一世以求直。\n乃有德人相与友兮，忘我于忘言之域。\n廓宇宙以为量兮，奚自适而不通，遂风休而水释。",
        "dynasty": "宋",
        "collection_info": null
    },
    {
        "uuid": "6c2a98fe215e369cf4ed45df0855fc5d",
        "title": "录梦篇  其一",
        "author": "黄庭坚",
        "content": "春风乱思兮吹管絃，春日醉人兮昏欲眠。\n却万物而观性兮，如处幽篁之不见天。\n试纵神而不御兮，如有顺心之洒然。\n委蜩甲而去化，乘白云而上仙。\n因天倪而造适，观众妙之玄玄。\n风门阊阖而进予，帝示予以化物之甄。\n予撼玄关而去牡，帝宴笑以忘言。\n吾见万灵朝明庭兮，冠佩如云烟。\n名声毁誉之观兮，差无以异乎人间。\n息心于慕羶之蚁，会理于止水之渊。\n与我游物之初兮，曰是可以解而县。\n不知其所以得兮，而冷然似有所存。\n归占梦灵兮，盖天振吾过。\n矫心以循理兮，殆其沃水而胜火。\n故喜曲辕之栎以得祥，惊主人之雁以近祸。\n离水火而天兮，乃得使实自我。\n荡然肆志兮，又乌知可乎不可。",
        "dynasty": "宋",
        "collection_info": null
    },
    {
        "uuid": "717efae4eb381fe85775b4dd5736caa1",
        "title": "录梦篇  其二",
        "author": "黄庭坚",
        "content": "乱曰：刍狗万物兮，天地不仁。\n体止而用无穷兮，播生者于迷津。\n有形而致用者之谓器，无形而用道者之谓神。\n背昭昭而起见兮，聚墨墨而生身。\n犯有形而遗大观兮，动细习于游尘。\n彼至人而神凝兮，同予梦而先觉。\n顾天下孰不学兮，乃会归于无学。\n予心之不能忘兮，将波流风靡而奈何，唯镇之以无名之朴。",
        "dynasty": "宋",
        "collection_info": null
    },
    {
        "uuid": "9468f449779307b7a471d3f3fae3d1bf",
        "title": "秋思",
        "author": "黄庭坚",
        "content": "柴门扃兮，牛羊下来其已久。\n四壁立兮，蛩螀太息不可听。\n夜冉冉兮斗魁委柄若授人，天寥寥兮河汉风浪西南倾。\n山川悠远兮，谁独不共此明月。\n维德人不见兮，采薇蕨于江之南。\n风露寒兮，薇蕨既老而苦涩。\n江道险难兮，不知先生之何食。\n往予窥道而见兮，俯甘井以解渴。\n天地施我生兮，先生厚我德。\n水波无津兮，既拯我舟杭。\n路微径绝兮，又翦我荆棘。\n秉道要而置对兮，一与而九夺。\n曾不更刀兮，破肯綮于胸中。\n湛湛兮如长江之吐月，霏霏兮若旋盘之落屑。\n会鉏铻于一堂兮，曾不侮予以色辞。\n星翻翻其争光兮，观北斗之运四时。\n维回首之日浅兮，又穿鼻而伏皂。\n乘流下兮，忽不自识其阙遗。\n悲去日之既往兮，爱是日之方来。\n有玉于橐兮，师以为王所之□□□□不谟献之，维令之莫予琢之。\n起望天极南兮，□□□□予马。\n恐蓍龟之远兮，入鲍肆不知其化。\n子歌犁□□余心兮，为而三叹其一和。\n微子之昌言兮，殆莫振余过。\n已矣乎，芳兰无泽兮岁遒，众芳歇兮曷予佩之求。\n绝万里兮吾以子牛，横大川兮吾以子舟。\n窃悲吾子之多暇日兮，愁嗟黄落如郢客之见秋。",
        "dynasty": "宋",
        "collection_info": null
    },
    {
        "uuid": "8d4801e453abd80c2ab5689a04ea8a80",
        "title": "悼往",
        "author": "黄庭坚",
        "content": "西风悲兮败叶索索，照陈根兮秋日将落。\n彷佛兮梦与神遇，顾瞻九泉兮岂其可作。\n俄有悲秋之羽虫兮，自伤时去物改，拥旧柯而孤吟。\n四郊莽苍声断裂兮，久而不胜其叹音。\n平生之梗槩兮欲萧萧而去眼，将绝之言语兮忽历历而经心。\n谓逝者有知兮，何喜而弃此去也。\n谓逝无知兮，谁职为此梦也。\n凭须臾之不再得兮，哀此言之不予听。\n回廊窈窕月皓白兮，无復曩时之履声。\n擥平生之余制兮，芗泽其犹未沫。\n虽飘飘其日败兮，吾不忍改其此佩。\n愁薨薨其中予兮，如醳酒之不化。\n欻别离之几时兮，谁与此夏日冬夜。\n自我先兮一无穷，在我后兮亦一无穷。\n六七十便了一生兮，何异木末之有狂风。\n待外物而造适兮，固不若放之自得之场。\n彼庄生之一缶兮，亦何异荀氏之神伤。\n吾固知藏于天者至精，交于物者甚粗。\n饮泣为昏瞳之媒，幽忧为白髮之母。\n忧来泣下不可安排兮，如孟津之捧土。\n彼寒暑之寖化兮，天地尚不能以朝莫。\n目茕茕而不寐兮，夜亹亹而过中。\n虽来者犹不可待兮，恐不及当时之从容。",
        "dynasty": "宋",
        "collection_info": null
    },
    {
        "uuid": "33cabd56489f1cc9ee1c8913b9649b41",
        "title": "听履霜操",
        "author": "黄庭坚",
        "content": "灵宫窈窕兮寒夜永，篁竹造天兮明月下影，木叶陨霜兮秋声动。\n我以岁莫起视夜兮，北山饮予斗柄。\n幽人拂琴而当予，曰夫子则钟期，尝试刳心而为之听。\n若有人兮亦既修，宴衽席之言兮不知其子之齐圣。\n嘉孝子之心终无已兮，不忍忘初之戒命。\n人则不语兮弦则语，客有变容而涕洟，奄不知哀之来处。\n悲乎痛哉！葛屦翦翦兮絺绤凉凉，衣则风兮车上霜，天云愁兮空山四野。\n竭九河湔涕痕兮，忽承睫其更下。\n嫠不忧其纬兮，恤楚社之不血食。\n尽子职而不我爱兮，终非父母之本心。\n天高地厚施莫报兮，固自有物以至今。\n雉雊鸡乳兮，麋鹿解角。\n天性则然兮，无有要约。\n哀号中野兮，于父母又何求。\n我行于野兮，不敢有履声。\n恐亲心为予动兮，是以有履霜之忧。\n古人之骨朽矣，匪斯今也。\n蹙然如动乎其指，浩然如生乎其心也。\n声音之发，鈎其深也。\n枯薪三尺，惟学林也。",
        "dynasty": "宋",
        "collection_info": null
    },
    {
        "uuid": "a65cd3f2d1cb58ad3bbac5aebd8b1752",
        "title": "邹操",
        "author": "黄庭坚",
        "content": "归欤怀哉，此邦不可以游。\n眷吾车而有柅，非河浒之无舟。\n政何君而莫与，君何国而莫求。\n岁荏荏而老至，慨时运之不逑。\n洋洋乎水哉，丘之不得济也。\n昊天不弔，仁者此无罪也。\n揽国辟而家擅，几何而不殆也。\n心病不可药，手足未有害也。\n鸟覆巢于主人，凤摩天而逝也。\n求所用生丧其生，吾不忍幪此虿也。\n岂曰如之何，然后求诸蔡也。\n已乎已乎！鸟兽山林，则以食也。\n天下有道，丘不与易也。\n归我休矣，奉帝则也。\n大同至小，天地德也。\n小物自私，智之贼也。\n国无知兮，我非伤悲兮。\n驺御委辔，四牡驰兮。\n心不慊于前驱，又欲下而走兮。\n中园有林，斧所相兮。\n大厦峨峨，不谋匠兮。\n往者不可及，来者吾犹望兮。",
        "dynasty": "宋",
        "collection_info": null
    },
    {
        "uuid": "d887a765da66eaceeb44a7463714ed8e",
        "title": "渡江",
        "author": "黄庭坚",
        "content": "行渡江兮吾无舟，荡荡东注兮褰裳不可以游。\n渔横舟兮不即渡，夐万里以在前兮无家反顾。\n云翳翳兮雨凄凄，不济此兮谁与归。\n行渡江兮我无楫，释吾马兮不可以涉。\n嗟行路之难兮，援琴以身忘。\n手不得于吾心兮，声久抑而不张。\n天涔涔兮又暮雨，不济此兮吾归何处。",
        "dynasty": "宋",
        "collection_info": null
    },
    {
        "uuid": "6615ca08f407056513301e45ad3f8626",
        "title": "毁璧",
        "author": "黄庭坚",
        "content": "毁璧兮陨珠，执手者兮问过。\n爱憎兮万世一轨，居物之忌兮，固常以好为祸。\n羞桃肴兮饭汝，有席兮不嫔汝坐。\n归来兮逍遥，采云英兮御饿。\n淑善兮清明，阳春兮玉冰。\n畸于世兮天脱其撄，爱骨人兮冥冥。\n弃汝阳侯兮遇汝曾不如生，未危可以去兮殆而其雏婴，众雏羽翼兮故巢倾。\n归来兮逍遥，西山浪波何时平。\n山涔涔兮猿鹤同舍，瀑垂天兮雷霆在下。\n云月为昼兮风雨为夜，得意山川兮不可绘画。\n寂寥无朋兮去道如咫，彼生坎兮可谢。\n归来兮逍遥，增胶兮不聊此暇。",
        "dynasty": "宋",
        "collection_info": null
    },
    {
        "uuid": "3a669a7aa3d4c99afd76ca5a2c1fb839",
        "title": "题万松亭",
        "author": "黄庭坚",
        "content": "天柱峰无比肩，鬰鬰高松满川。\n万身苍髯老禅，刳心忘义忘年。\n说法曾无间歇，松风寺后山前。\n四海五湖衲子，更于何处参玄。\n若觅向上关捩，灵龟石下流泉。\n太平堂中老将，家活都无一钱。\n会得佛头着地，不会佛脚梢天。",
        "dynasty": "宋",
        "collection_info": null
    },
    {
        "uuid": "ffd6ae527c3f8d2581655a8792690bfb",
        "title": "寄题钦之草堂",
        "author": "黄庭坚",
        "content": "河南有伏流，经营太行根。\n盛德不终晦，发为清济源。\n公家济源上，太行正当门。\n修竹带藩篱，百禽鸣朝暾。\n仰视浮云作，俯窥流水奔。\n相望有盘谷，李愿故居存。\n主人国之老，实惟商岩孙。\n斑行昔供奉，屡进逆耳言。\n天子色为动，群公声亦吞。\n肃肃冰霜际，不改白玉温。\n出处士所重，其微难具论。\n公勿怀草堂，朝庭待公尊。",
        "dynasty": "宋",
        "collection_info": null
    },
    {
        "uuid": "c0d056f9cfe6fdedbc3cfaacd3e02a45",
        "title": "东坡画竹赞",
        "author": "黄庭坚",
        "content": "孤生危苦，播荡风雨。\n岁不我与，誓将寻斧。\n刳心达节，万籁中发。\n黄钟同律，伟哉造物。",
        "dynasty": "宋",
        "collection_info": null
    },
    {
        "uuid": "66d60d7f026908016cffaf51558a143a",
        "title": "戏题戎州作余真",
        "author": "黄庭坚",
        "content": "前身寒山子，后身黄鲁直。\n颇遭俗人恼，思欲入石壁。",
        "dynasty": "宋",
        "collection_info": null
    },
    {
        "uuid": "802a2f3927a078009a7f700c38cbff6a",
        "title": "峨眉真人陈图南真赞",
        "author": "黄庭坚",
        "content": "一藤出山，来正人纪。\n见艺祖太宗，曰天下定矣。\n如月在天，去来无疵。\n巍巍颀颀，为帝王师。\n圣哲肺腑，天人眉目。\n三峰遶宅，岁晚松菊。",
        "dynasty": "宋",
        "collection_info": null
    },
    {
        "uuid": "ee3cbe10ff1478285b73b6c298c70f6a",
        "title": "弥陀赞",
        "author": "黄庭坚",
        "content": "弥陀愿满众生界，众生界是本来心。\n良由自心取自心，往来西方极乐国。\n蹔时敛念门户开，处处文殊入普贤。\n亲见本身无量寿，情与无情成正觉。",
        "dynasty": "宋",
        "collection_info": null
    },
    {
        "uuid": "0e65992b30c1b04a53352f3ad977134d",
        "title": "观音赞",
        "author": "黄庭坚",
        "content": "众生堕八难，身心俱丧失。\n惟有一念在，能呼观世音。\n火坑与刀山，猛兽诸毒药。\n众苦萃一身，呼者常不痛。\n何用呼菩萨，当自救痛者，不烦观音力。\n众生以二故，一身受众苦。\n若能真不二，则是观世音。\n八万四千人，同时俱起救。",
        "dynasty": "宋",
        "collection_info": null
    },
    {
        "uuid": "e2a446bf4e920466115ce406f9918d67",
        "title": "知命弟观音赞",
        "author": "黄庭坚",
        "content": "普陀岩大圣，应身三十二。\n慈悲视众生，八万四千眼。\n救一切苦难，八万四千声。\n依归观世音，是先得道者。\n南无黄居士，具足神通力。\n亦具智方便，何不自观音。\n瞿唐风浪中，归命施无畏。\n一人自归依，诸人皆解脱。",
        "dynasty": "宋",
        "collection_info": null
    },
    {
        "uuid": "81ec4aba01f43471b44edd34d3fdf3f9",
        "title": "维摩诘画赞  其一",
        "author": "黄庭坚",
        "content": "维摩无病自灼灸，不二门开休闯首。\n文殊赞叹辜负人，不如赵州放笤帚。",
        "dynasty": "宋",
        "collection_info": null
    },
    {
        "uuid": "b3fdd2eb802fc1e6d438e5171167bcc9",
        "title": "维摩诘画赞  其二",
        "author": "黄庭坚",
        "content": "不二法门无别路，诸方临水不敢渡。\n鹙子怕霑天女花，花前竹外是谁家。",
        "dynasty": "宋",
        "collection_info": null
    },
    {
        "uuid": "bcc389b658c3bc99edfad2f9e7339712",
        "title": "翠岩玑禅师真赞",
        "author": "黄庭坚",
        "content": "一步一弥勒，一句一释迦。\n逢人虽不杀，袖裏有青蛇。\n是翠岩则二，非翠岩则别。\n弥勒下生时，亦作如是说。",
        "dynasty": "宋",
        "collection_info": null
    },
    {
        "uuid": "a0258bd9f74d386c08ae8168559c190f",
        "title": "圆通玑禅师赞",
        "author": "黄庭坚",
        "content": "诸法坐处坐，诸佛行处行。\n如来无简择，清镜坦然平。\n有人借问谁家曲，眨目眉毛何似生。",
        "dynasty": "宋",
        "collection_info": null
    },
    {
        "uuid": "b5463a832f8629388bb223f4e4cc20b3",
        "title": "承天宝禅师赞",
        "author": "黄庭坚",
        "content": "灵山会上，得箇消息。\n达安城中，不落裷𩃫。\n黄抚路口，雪裏开花。\n九江渡头，无风起浪。",
        "dynasty": "宋",
        "collection_info": null
    },
    {
        "uuid": "253150569061c16e9517b3f03c250f38",
        "title": "郭功父得杨次公家金书细字经求予作赞",
        "author": "黄庭坚",
        "content": "为一□□□，□说妙莲华。\n清浄法光明，透彻十二部。\n我□□□□，□□□曾说。\n是故秘密藏，藏在微尘中。\n有大□□□，□□□□卷。\n字义皆炳然，堂堂而秘密。\n或以糅□□，□□□□□。\n以其翰墨切，微细作佛事。\n胜眼若千□，□□□□海。\n说法从心起，復以心庄严。\n非小亦非大，□□众心量。\n水牛生象牙，堕在诸佛数。",
        "dynasty": "宋",
        "collection_info": null
    },
    {
        "uuid": "13a3adbbc5afbd5a5f2f52c642a33b93",
        "title": "蒲团座赞",
        "author": "黄庭坚",
        "content": "谓余轮邪，吾不随尔驰逐；谓予扇邪，吾不乱尔寒燠。\n宽燥厚缓者，老人之养安；质朴自然者，野人之无欲。\n娱尔以贝叶铜瓶，文尔以绳床筇竹。\n跏趺主人百不能，一裘一葛□□□。",
        "dynasty": "宋",
        "collection_info": null
    },
    {
        "uuid": "24b816d3ea744f8e82cf5590a04bf594",
        "title": "庞道者名悟超赞",
        "author": "黄庭坚",
        "content": "悟道识性，超凡入圣。\n文殊一源，普贤万行。",
        "dynasty": "宋",
        "collection_info": null
    },
    {
        "uuid": "00416b815e4aad6d28866c43f932c601",
        "title": "芝赞",
        "author": "黄庭坚",
        "content": "不生甘泉铜池边，一茎九叶媚神天。\n伴余西去御魑魅，马湖江上看蛮船。",
        "dynasty": "宋",
        "collection_info": null
    },
    {
        "uuid": "0c279311eb3e0d68de41b51da5a421ef",
        "title": "画木石赞",
        "author": "黄庭坚",
        "content": "小山丛竹，到天古木。\n石下有人，定是山谷。",
        "dynasty": "宋",
        "collection_info": null
    },
    {
        "uuid": "3da953663f16d3ed163a35527ff158dd",
        "title": "题崇德君所画雀竹蜩螗图赞",
        "author": "黄庭坚",
        "content": "蒿下蹄间，斥鷃饮啄。\n争雄穹枝，竿网将作。\n蝉嘒竹间，自谓得己。\n螗螂从之，鸡鸣不已。",
        "dynasty": "宋",
        "collection_info": null
    },
    {
        "uuid": "d47c092c42ff33b5fa285b653acbf6d2",
        "title": "绿菜赞",
        "author": "黄庭坚",
        "content": "蔡蒙之下，彼江一曲。\n有茹生之，可以为蔌。\n蛙蠙之衣，采采盈掬。\n吉蠲洗泽，不溷沙砾。\n芼以辛咸，宜酒宜餗。\n在吴则紫，在蜀则绿。\n其臭味同，远故不录。\n谁其发之，班我旨蓄。\n维女博士，史君炎玉。",
        "dynasty": "宋",
        "collection_info": null
    },
    {
        "uuid": "288cb2d621ecd5819b55d839dfb6189d",
        "title": "刘元辅画马扇赞",
        "author": "黄庭坚",
        "content": "天材权奇，以龙为友。\n玄黄虺隤，以脚支柱。\n与物殊绝，笔墨易取。\n至于庸庸，殆难为工。\n然后知何时有古人之风。\n观其雄雌，矜顾不进。\n庸中俊佼，驽中骏⿰马旦邪。",
        "dynasty": "宋",
        "collection_info": null
    },
    {
        "uuid": "24adc64386b10dacb68ee2023124c91c",
        "title": "禅颂",
        "author": "黄庭坚",
        "content": "自古多如此，君今独奈何。\n可来白云裏，教汝紫芝歌。",
        "dynasty": "宋",
        "collection_info": null
    },
    {
        "uuid": "b5c3c279f3a827ce5c74eb0d8117dbc9",
        "title": "寿禅师悟道颂",
        "author": "黄庭坚",
        "content": "朴落非他物，纵横不是尘。\n山河及大地，全露法王身。",
        "dynasty": "宋",
        "collection_info": null
    },
    {
        "uuid": "9ba037a97e0207140831c5842819b5b7",
        "title": "与六祖长老颂",
        "author": "黄庭坚",
        "content": "昨夜三更，有人点烛。\n烧尽十方，天堂地狱。\n不知是谁家之子，都无面目。\n但只向深草中藏，莫向孤峰上宿。\n斋时有饭，天明有粥。\n自然而得，山青水绿。",
        "dynasty": "宋",
        "collection_info": null
    },
    {
        "uuid": "ad701e9c60f6292fc92afc3bd629e4a9",
        "title": "慈母岩亮长老颂",
        "author": "黄庭坚",
        "content": "敕书改律为禅，意在无力宗空。\n人欲破禅作律，羣儿更助之攻。\n莫恨塞翁失马，会取楚人亡弓。\n老夫亦不掩耳，我来自听松风。",
        "dynasty": "宋",
        "collection_info": null
    },
    {
        "uuid": "47cc50fd0cc6c3a4a637207be6c4b551",
        "title": "和宣叔乞笋伽陀二颂  其一",
        "author": "黄庭坚",
        "content": "笋充庖，日百尾。\n千角鹿，九首虺。\n心生窍，浑沌死。\n搜中林，撅稚子。\n腹便便，老饕耳。",
        "dynasty": "宋",
        "collection_info": null
    },
    {
        "uuid": "bec2b9ce51c61e902b5087a66d999ef6",
        "title": "和宣叔乞笋伽陀二颂  其二",
        "author": "黄庭坚",
        "content": "收夏筤，四月尾。\n雨斑斑，雷虺虺。\n茧栗幡，觳𧥆死。\n数持来，勤老子。\n或遭駡，墙有耳。",
        "dynasty": "宋",
        "collection_info": null
    },
    {
        "uuid": "00918cf9e34a06deed61a036690344c7",
        "title": "戏呈峨眉僧正简之颂",
        "author": "黄庭坚",
        "content": "普贤菩萨不来，山谷老人不去。\n夜来月上胜峰，说尽萨提露布。\n惊起峨眉衲子，脚酸不到中路。\n杜鹃识甚闹忙，刚道不如归去。",
        "dynasty": "宋",
        "collection_info": null
    },
    {
        "uuid": "dfba567ea19feb66dbc75a1d0235793c",
        "title": "明叔惠示二颂云见七佛偈似有警觉乃是向道之端发于此故以二颂为报  其一",
        "author": "黄庭坚",
        "content": "山川围燕坐，日月转庭隅。\n般若心常是，如来卧起俱。\n多闻成外道，只守即凡夫。\n欲听虚空鼓，须弥作鼓桴。",
        "dynasty": "宋",
        "collection_info": null
    },
    {
        "uuid": "afd38207684d94c6bd243ee1b4938423",
        "title": "明叔惠示二颂云见七佛偈似有警觉乃是向道之端发于此故以二颂为报  其二",
        "author": "黄庭坚",
        "content": "平生讨经论，苦行峻廉隅。\n僞契已无分，买山云自俱。\n身为廊庙宰，梦作种田夫。\n欲辨身兼梦，还如鼓与桴。",
        "dynasty": "宋",
        "collection_info": null
    },
    {
        "uuid": "8ec41bda5cb9c3d3e0b179c1f723ebac",
        "title": "化毡颂",
        "author": "黄庭坚",
        "content": "夺却羣生夏衣，成得衲僧卧具。\n为伊业识茫茫，所以一夺一与。\n三百四百野狐队，中有一两箇不瞌睡。\n十方虚空百杂碎，宁不打破悭皮袋。",
        "dynasty": "宋",
        "collection_info": null
    },
    {
        "uuid": "fa8ff3d9592c31429c6316fbc8fa3dda",
        "title": "失紫竹柱杖颂",
        "author": "黄庭坚",
        "content": "袁门西关失却柱杖，木平万载县裏拾得。\n恰似郑州却出曹门，何处待此左科禅客。",
        "dynasty": "宋",
        "collection_info": null
    },
    {
        "uuid": "b29516f2b4e74578c2e972f705cb315e",
        "title": "竹颂",
        "author": "黄庭坚",
        "content": "深根藏器时，寸寸抱奇节。\n遭时上风云，故可傲冰雪。",
        "dynasty": "宋",
        "collection_info": null
    },
    {
        "uuid": "4349e722c4c7ee39b47dc3a07242298b",
        "title": "为茭桥居士作念念即佛颂",
        "author": "黄庭坚",
        "content": "诸佛心内，众生心心作佛。\n众生心中，诸佛念念证真。\n君言诸佛无相，山鬼窟裏安葬。\n即今十二时中，是谁随波逐浪。",
        "dynasty": "宋",
        "collection_info": null
    },
    {
        "uuid": "6aaaf4836aac3130e7c206aaf99441c9",
        "title": "寄清新二禅师颂  其一",
        "author": "黄庭坚",
        "content": "石公来斲鼻端尘，无手人来斧凿亲。\n白牯貍奴心即佛，铜睛虎眼主中宾。\n自携瓶去沽村酒，幻着衫来作主人。\n万里相看如对面，死心寮裏有清新。",
        "dynasty": "宋",
        "collection_info": null
    },
    {
        "uuid": "8dcca9c9a8321371deda42d9703801ec",
        "title": "寄清新二禅师颂  其二",
        "author": "黄庭坚",
        "content": "死心寮裏有清新，把断黄河塞要津。\n一段风涛惊彻底，箇中无我尔无人。\n梦惊蛇咬慞惶走，痛学寻医□有神。\n此是如来正法藏，觉来床上笑番身。",
        "dynasty": "宋",
        "collection_info": null
    },
    {
        "uuid": "36078545d1749094b119b7b014f0afec",
        "title": "送黄龙晓禅师住观音颂",
        "author": "黄庭坚",
        "content": "黄龙一卧十五年，搅潭惊起旧头角。\n张公搅潭是好心，但向西江起风雹。\n河阳新妇画蛾眉，老婆不可重新学。\n长连体上铺棘针，满钵饭饤铁菱角。\n有能欢喜受供养，聪明一一安排着。\n张公若问解何宗，食月虾蟆救月弓。",
        "dynasty": "宋",
        "collection_info": null
    },
    {
        "uuid": "0c9a0b49c04d3e31a935e0de9968326b",
        "title": "云居佑禅师烧香颂",
        "author": "黄庭坚",
        "content": "一身入定千身出，云居不打这鼓笛。\n虎驮太华入高丽，波斯鼻孔撑白日。",
        "dynasty": "宋",
        "collection_info": null
    },
    {
        "uuid": "3de688a058a7f5d176853a7ebe7139e6",
        "title": "归宗茶堂森明轩颂",
        "author": "黄庭坚",
        "content": "万竹森然，莫非自己。\n作如是观，可谓明矣。\n菁菁翠竹，来者得眼。\n其不得者，我亦无简。\n助发此观，亦有风雨。\n若问轩名，请与竹语。",
        "dynasty": "宋",
        "collection_info": null
    },
    {
        "uuid": "d2937085d852f21e9332dfe86d180430",
        "title": "送慧林明茶头颂",
        "author": "黄庭坚",
        "content": "慧林有一老人，恰似银瓮盛雪。\n彻底元无渗漏，旁观但知皎洁。\n有徒三百二百，木钻漫钻盘石。\n或遇东海鲤鱼，一棒令生羽翼。\n其余两两三三，归堂又要茶吃。\n上人南来云水，因行不妨掉臂。\n凤山修水东西，灵草春来满地。\n但令己事相应，归日馿驮不起。",
        "dynasty": "宋",
        "collection_info": null
    },
    {
        "uuid": "f43027f95ac4db3f54138d7aeb303fce",
        "title": "题般若会疏颂",
        "author": "黄庭坚",
        "content": "六祖深禅独脚，与盲抉开眼膜。\n走人天下乞钱，涪翁放过一着。",
        "dynasty": "宋",
        "collection_info": null
    },
    {
        "uuid": "fbacaabb2f3f13b38a2b029d7cb70c33",
        "title": "因六祖举太和山语而成颂贵此话大行",
        "author": "黄庭坚",
        "content": "峨眉山中老，千颂自成集。\n持问太和山，鹘臭当风立。",
        "dynasty": "宋",
        "collection_info": null
    },
    {
        "uuid": "c267ecf1f9ea7b5f4874dbdfb55fa865",
        "title": "墨蛇颂",
        "author": "黄庭坚",
        "content": "此书惊蛇入草，书成不知绝倒。\n自疑怀素前身，今生笔法更老。",
        "dynasty": "宋",
        "collection_info": null
    },
    {
        "uuid": "f1d7185230c08236864fcdbe82cbf802",
        "title": "以香烛团茶琉璃献花碗供布袋和尚颂  其一",
        "author": "黄庭坚",
        "content": "一钵千家饭，孤身万里浮。\n知音若相问，不住涅槃州。",
        "dynasty": "宋",
        "collection_info": null
    },
    {
        "uuid": "b790464e585744d8213578031621fcf4",
        "title": "以香烛团茶琉璃献花碗供布袋和尚颂  其二",
        "author": "黄庭坚",
        "content": "弥勒真弥勒，分身千百亿。\n若问下生时，不打这鼓笛。",
        "dynasty": "宋",
        "collection_info": null
    },
    {
        "uuid": "4257058aa8527108a754cd2c49220096",
        "title": "玉泉长老不受承天衬因作颂",
        "author": "黄庭坚",
        "content": "达摩从西来，不受梁武衬。\n却面少林墙，衣钵一万贯。",
        "dynasty": "宋",
        "collection_info": null
    },
    {
        "uuid": "5888280bdfa19c5b0b8ecd3bf394074e",
        "title": "不俗轩耐閒轩颂",
        "author": "黄庭坚",
        "content": "不爱孔方乃不俗，放下利欲是耐閒。\n棒打石狮子，论实不论虚。",
        "dynasty": "宋",
        "collection_info": null
    },
    {
        "uuid": "13e856ae388f820ab61164421d9a1012",
        "title": "东禅长老梦偈",
        "author": "黄庭坚",
        "content": "伐木丁丁斧下鸣，隔溪便应谷中声。\n不因苹末微风起，漂影溪光本自明。",
        "dynasty": "宋",
        "collection_info": null
    },
    {
        "uuid": "ba275bc39ecece967a6b8758cb92ba10",
        "title": "次韵奉答南山禅师二颂兼呈琦上人  其一",
        "author": "黄庭坚",
        "content": "鱼吼钟鸣索饭钱，牧牛耕种别人田。\n淮师收得祖关在，一笛操江月满船。",
        "dynasty": "宋",
        "collection_info": null
    },
    {
        "uuid": "7934ca84f991fc732fff92a4c0cfeee2",
        "title": "次韵奉答南山禅师二颂兼呈琦上人  其二",
        "author": "黄庭坚",
        "content": "南山四至分明也，一日元来十二时。\n两箇泥牛齐着力，矛头淅米剑头炊。",
        "dynasty": "宋",
        "collection_info": null
    },
    {
        "uuid": "3299e4c90de3575e5f9e5050f89f3384",
        "title": "奉留楚金长老  其一",
        "author": "黄庭坚",
        "content": "长安甚闹不须惊，好与牛儿着鼻绳。\n方便把他悲愿满，斩新然佛大明灯。",
        "dynasty": "宋",
        "collection_info": null
    },
    {
        "uuid": "cce8bcca6473eceef45ce1939514aac8",
        "title": "奉留楚金长老  其二",
        "author": "黄庭坚",
        "content": "但将饭向无心椀，自有人扶折脚铛。\n不用重寻旧巢穴，胡蜂窠挂万年藤。",
        "dynasty": "宋",
        "collection_info": null
    },
    {
        "uuid": "9e2564daa1ccd6471d66c657584fc79e",
        "title": "长短星歌",
        "author": "黄庭坚",
        "content": "正月虎，七泽阴风无避处。\n少年射杀白额归，二十一岁赐旗鼓。\n二月兔，翰墨功名归四杜。\n中山毛遂定从还，十九上客谁復数。\n三月龙，定力降来一钵中。\n昇腾便欲致云雨，十六开士观云风。\n四月蛇，九蛇相辅成晋家。\n屈原离骚二十五，不及之推死怨嗟。\n五月马，十五国风多咏写。\n汉将西极天马来，二十五城不当价。\n六月羊，十岁小儿牧道傍。\n他年叱石金华路，二十年前身姓黄。\n七月猴，恒山八命列封侯。\n当年传国二十二，想是衣冠骑土牛。\n八月鸡，二妙灵台向晓啼。\n五更风雨十八九，残月昏昏信可期。\n九月狗，三窟深坑四荒走。\n暮归得兔十六七，黄卢朱雀皆在后。\n十月猪，白头一笑献士夫。\n杀身愿为鲁津伯，申封兰王十四都。\n十一月鼠，列十二辰配龙虎。\n二十二年看仙飞，一朝化作蝙蝠去。\n十二月牛，百户椎肥醉九州。\n角端围寸二十五，良弓之材牛带牛。",
        "dynasty": "宋",
        "collection_info": null
    },
    {
        "uuid": "f372545762159ce7f6348db5a6d08804",
        "title": "虚飘飘",
        "author": "黄庭坚",
        "content": "虚飘飘，虚飘飘，花飞不到地，虹起漫成桥。\n入梦云千迭，游空绛万条。\n蜃楼百尺耸沧海，雁字一行书绛霄。\n虚飘飘，北人生命犹坚牢。",
        "dynasty": "宋",
        "collection_info": null
    },
    {
        "uuid": "1081e510dae489698156fd5fced31c0a",
        "title": "南浦",
        "author": "黄庭坚",
        "content": "太守俱来此西山，楼观重复半烟间。\n高僧置酒林泉处，南浦名区望没环。",
        "dynasty": "宋",
        "collection_info": null
    },
    {
        "uuid": "777b4d8963aede16efa4bbf384d47dd1",
        "title": "结客",
        "author": "黄庭坚",
        "content": "结客结英豪，肯同儿女曹。\n黄金粧佩剑，猛兽画旗旄。\n北极狼星落，中原王气高。\n终令贺兰贼，不着赭黄袍。",
        "dynasty": "宋",
        "collection_info": null
    },
    {
        "uuid": "7d0b0f00bd9a377bed489a8cba19ceaa",
        "title": "贵耳贱目谜",
        "author": "黄庭坚",
        "content": "馿耳对轩轩，争酬价十千。\n眈眈两虎视，不值一文钱。",
        "dynasty": "宋",
        "collection_info": null
    },
    {
        "uuid": "5e0a982cf21ec636e21ea04be4a57b47",
        "title": "禅句二首  其一",
        "author": "黄庭坚",
        "content": "牵馿饮江水，鼻吹波浪起。\n岸上蹄踏蹄，水中嘴对嘴。",
        "dynasty": "宋",
        "collection_info": null
    },
    {
        "uuid": "2f3125a2289eb64a203465c4a192e614",
        "title": "禅句二首  其二",
        "author": "黄庭坚",
        "content": "予自钓鱼船上客，偶除鬚鬓着袈裟。\n佛祖位中留不住，夜来依旧宿芦花。",
        "dynasty": "宋",
        "collection_info": null
    },
    {
        "uuid": "26a312fbaa922a865a6ee1338f124065",
        "title": "题东丁水",
        "author": "黄庭坚",
        "content": "古人题作东丁水，自古东丁直到今。\n我为改名方响洞，要知山水有清音。",
        "dynasty": "宋",
        "collection_info": null
    },
    {
        "uuid": "744d50a310804c842e14a6da1a5eabf0",
        "title": "出池藕花",
        "author": "黄庭坚",
        "content": "惜丝不肯织宫鞋，花月仙人谪下来。\n河伯借泥封玉腕，风神翻浪沃香腮。\n无房不许僧归宿，有盖尝令鹭自开。\n何事冤他结青女，一朝收拾付尘灰。",
        "dynasty": "宋",
        "collection_info": null
    },
    {
        "uuid": "b06e859efbb0c8c904c2f9441c126a33",
        "title": "题孟浩然画像",
        "author": "黄庭坚",
        "content": "先生少也隠鹿门，爽气洗尽尘埃昏。\n赋诗真可凌鲍谢，短褐岂愧公卿尊。\n故人私邀伴禁直，诵诗不顾龙鳞逆。\n风云感会虽有时，顾此定知毋枉尺。\n襄江渺渺泛清流，梅残腊月年年愁。\n先生一往今几秋，后来谁復钓槎头。",
        "dynasty": "宋",
        "collection_info": null
    },
    {
        "uuid": "2f3a4c16eabae63bbc41cb76e3117c44",
        "title": "咏萍",
        "author": "黄庭坚",
        "content": "白髮已侵残梦境，绿苔应忆旧渔矶。\n桃源鸡犬尘凡隔，韦曲桑麻念想归。",
        "dynasty": "宋",
        "collection_info": null
    },
    {
        "uuid": "eaad469fe9cda24a2ac19c516ae3550f",
        "title": "钱塘旧游",
        "author": "黄庭坚",
        "content": "薄宦飘然笑漫郎，瑟洲花草弄幽芳。\n莫教景物添春色，转觉山川是异乡。\n南北峰岩空入梦，短长亭舍自相望。\n湖边山寺清明后，相见兰开禊水香。",
        "dynasty": "宋",
        "collection_info": null
    },
    {
        "uuid": "152fa9c61c596955374d87ce530a3761",
        "title": "中秋",
        "author": "黄庭坚",
        "content": "灏气才中兔魄圆，众躔韬彩独娟娟。\n魏宫乌绕空枝上，汉苑桐凋露井前。\n金液万重涵渤海，玉沙千里对江边。\n遥知此夕多情思，三级萧台枕碧涟。",
        "dynasty": "宋",
        "collection_info": null
    },
    {
        "uuid": "ea740dd4d85600fe53c1653655262aa6",
        "title": "和孙莘老",
        "author": "黄庭坚",
        "content": "上帝羣玉府，道家蓬莱山。\n延阁排霄起，图书擅荣观。\n宫槐绿葱葱，岑绝非世间。\n王度日修饬，文章丽朝班。\n国器攻杞梓，珍羣揜孔鸾。\n中台省符移，僚属礼数宽。\n品藻开英鉴，赏音发清弹。\n儒林数耆旧，少监髮新斑。",
        "dynasty": "宋",
        "collection_info": null
    },
    {
        "uuid": "1528c684882ff85169637680c651f2bf",
        "title": "宿钱塘尉廨",
        "author": "黄庭坚",
        "content": "平湖绕舍山无盗，官事长闲俸有金。\n安得终身为御寇，不辞儿女作吴音。",
        "dynasty": "宋",
        "collection_info": null
    },
    {
        "uuid": "cdb7ce543e9de3fd775ba154f8fac85b",
        "title": "吊死心禅师偈",
        "author": "黄庭坚",
        "content": "海风吹落楞伽山，四海禅徒着眼看。\n一把柳丝收不得，和烟搭在玉栏干。",
        "dynasty": "宋",
        "collection_info": null
    },
    {
        "uuid": "dc4057ef05367ef5698efc6a2912ccf7",
        "title": "衡山",
        "author": "黄庭坚",
        "content": "万丈融峰插紫霄，路当穷处架仙桥。\n上观碧落星辰近，下视红尘世界遥。\n螺簇山低青点点，线拖远水白迢迢。\n当门老桧枝难长，绝顶寒松叶不雕。\n纔到秋初霜已降，每逢春尽雪方消。\n猥岩老衲针常把，度夏禅僧扇懒摇。\n雷向池中兴雨泽，鸟于窗外奏箫韶。\n游人未必长居此，暂借禅房宿两宵。",
        "dynasty": "宋",
        "collection_info": null
    },
    {
        "uuid": "62ec9d9fabcc90fa40818832c398cbd6",
        "title": "清心院双清轩",
        "author": "黄庭坚",
        "content": "万劫千峰绕座隅，一泓澄澈见游鱼。\n谁家栏槛烟云裏，坐我潇湘水墨图。\n人物度桥疑海市，楼台拍水信蓬壶。\n潺湲枕底催乡梦，双井溪头有旧庐。",
        "dynasty": "宋",
        "collection_info": null
    },
    {
        "uuid": "ec63d65b2cc8a158010510c2792cbf28",
        "title": "香炉峰",
        "author": "黄庭坚",
        "content": "香炉不铸石陶甄，鼻不闻香眼见烟。\n上有文殊师利塔，好将一瓣此中燃。",
        "dynasty": "宋",
        "collection_info": null
    },
    {
        "uuid": "79a380ef631bc72134e189dcfcf8c554",
        "title": "白鹤观",
        "author": "黄庭坚",
        "content": "复殿重楼堕杳冥，故基乔木尚峥嵘。\n银河不改三千尺，铁马曾经十万兵。\n华表故应终化鹤，谪仙未解独骑鲸。\n林泉一二儿童旧，白髮衰颜只自惊。",
        "dynasty": "宋",
        "collection_info": null
    },
    {
        "uuid": "8187e5587581ab1780560c5d0821a131",
        "title": "游张公洞",
        "author": "黄庭坚",
        "content": "古洞深沉白昼间，烟霞出没绝尘寰。\n落红满地花初歇，啼鸟一声春自閒。\n丹竈苔荒仙去远，松坛月冷鹤飞还。\n我来几欲重登眺，削壁题诗兴不悭。",
        "dynasty": "宋",
        "collection_info": null
    },
    {
        "uuid": "960e242ae5ba1c53518f6407bf7bee24",
        "title": "东林寺二首  其一",
        "author": "黄庭坚",
        "content": "白莲种出凈无尘，千古风流社裏人。\n禅律定知谁束缚，过溪沽酒见天真。",
        "dynasty": "宋",
        "collection_info": null
    },
    {
        "uuid": "486153e4d61c54cae293261a78417fe9",
        "title": "东林寺二首  其二",
        "author": "黄庭坚",
        "content": "胜地东林十八公，庐山千古一清风。\n渊明岂是难拘束，正与白莲出处同。",
        "dynasty": "宋",
        "collection_info": null
    },
    {
        "uuid": "c439e0bf61a5be569244ec379ae499e5",
        "title": "玉笥山",
        "author": "黄庭坚",
        "content": "上天下地似探梯，怪石巉岩衬马蹄。\n拟是客程行不得，隔林犹听杜鹃啼。",
        "dynasty": "宋",
        "collection_info": null
    },
    {
        "uuid": "44e86bb0a82a91f1d618faef0396e680",
        "title": "诗一首",
        "author": "黄庭坚",
        "content": "石磴层层鸟道斜，仙家楼阁锁烟霞。\n丹砂已化黄金鼎，玉洞犹开白鹤花。\n铁简有云神永护，金钟无韵鬼曾楂。\n洞天福地阴阳合，胜事留传岂浪夸。",
        "dynasty": "宋",
        "collection_info": null
    },
    {
        "uuid": "0d8e8849552f2eb0bbc4accc784fb9ef",
        "title": "秀江亭",
        "author": "黄庭坚",
        "content": "因循不到此江头，匹马黄埃三十秋。\n旧舍只今人共老，清波常与月分流。\n羡君潇洒成佳趣，感我凄凉念旧游。\n沽酒买鱼终不负，何时相与泛扁舟。",
        "dynasty": "宋",
        "collection_info": null
    },
    {
        "uuid": "af08d78f97ac6f27b007aa19c26ab4a2",
        "title": "大秀宫",
        "author": "黄庭坚",
        "content": "玉笥山前大白峰，望仙桥下水溶溶。\n前溪流水后溪月，五步白云三步松。\n半夜佩环朝上阙，插天楼阁度疏钟。\n梦余彷佛钧天奏，如在蓬莱第几重。",
        "dynasty": "宋",
        "collection_info": null
    },
    {
        "uuid": "966672922c664f365acfe882f56f10fd",
        "title": "全州双松堂",
        "author": "黄庭坚",
        "content": "文殊堂下松，永日如鸣琴。\n我登双松堂，时步双松阴。\n中有寂莫人，安禅无古今。",
        "dynasty": "宋",
        "collection_info": null
    },
    {
        "uuid": "a0c9c7b844ee04f5d690c270a1da0717",
        "title": "古意",
        "author": "黄庭坚",
        "content": "太华峰头玉井莲，开花十丈藕如船。\n冷比雪霜甘比蜜，一片入口沉痾痊。\n我欲求之不惮远，青壁无路难夤缘。\n安得长梯上摘食，下种七泽根株连。",
        "dynasty": "宋",
        "collection_info": null
    },
    {
        "uuid": "9295a34e2773c96ac7dff6ca60246993",
        "title": "塞上曲",
        "author": "黄庭坚",
        "content": "十月北风燕草黄，燕人马肥弓力强。\n虎皮裁鞍鵰羽箭，射杀山阴双白狼。\n青毡帐高雪不湿，击鼓传觞令行急。\n戎王半醉拥貂裘，昭君犹抱琵琶泣。",
        "dynasty": "宋",
        "collection_info": null
    },
    {
        "uuid": "e51f87040d8d3a56d59962c6b01c8afc",
        "title": "次韵谢借观五老图",
        "author": "黄庭坚",
        "content": "五老天然一会閒，太平时节振儒冠。\n相君于理回天诏，辅国驱夷立塞桓。\n妖术图奸梁木坏，党碑雷震雹冰寒。\n丹心忠厚来安泰，惠泽垂流仰止看。",
        "dynasty": "宋",
        "collection_info": null
    },
    {
        "uuid": "be6202ebea51e04c6c41ec1605d99de4",
        "title": "杨凝式行书",
        "author": "黄庭坚",
        "content": "俗书祇识兰亭面，欲换凡骨无金丹。\n谁知洛阳杨风子，下笔便到乌丝阑。",
        "dynasty": "宋",
        "collection_info": null
    },
    {
        "uuid": "3b6b257a213d936040d192ecea6d9a44",
        "title": "法语",
        "author": "黄庭坚",
        "content": "兀然无事无改换，无事何须论一段。\n真心无散乱，他事不须断。\n过去已过去，未来何用算。\n兀然无事何曾有，人唤向外觅工夫，总是痴顽汉。\n粮不蓄一粒，逢饭但知駡。\n世间多事，人事相趁。\n浑不及我，不乐生天，亦不受福田。\n饥来一钵饭，困来展脚眠。\n愚人以为笑，智者谓之然。\n非愚亦非智，不是玄中玄。\n要去如是去，要住如是住。\n身披一破衲，脚着娘生袴。\n多言復多语，由来反相误。\n若欲度众生，无过且自度。\n莫漫求真佛，真佛不可见。\n妙性及灵台，何曾受熏炼。\n心是无事心，面是娘生面。\n劫石可动摇，箇中无改变。\n无事何须读文字，削除人我本，冥合箇中意。\n种种劳筋骨，不如林下睡兀兀。\n举头见日出，乞饭从头𢫫。\n将功用功，展转冥蒙。\n取即不得，不取自通。\n吾有一言，绝虑忘缘，巧说不得用心传。\n更有一语，无过直与。\n细极毫末，大无方所。\n本自圆成，不劳机杼。\n世事悠悠，不如山丘。\n青松蔽日，碧涧常秋。\n山云当幕，夜月为鈎。\n卧藤萝下，块石枕头。\n不朝天子，岂羡王侯。\n生死无虑，更復何忧。\n月水无形，我常只宁。\n万法皆尔，本自无生。\n兀然无事坐，春来草自青。",
        "dynasty": "宋",
        "collection_info": null
    },
    {
        "uuid": "773c7df24b69f082808c5b8622580491",
        "title": "慈竹",
        "author": "黄庭坚",
        "content": "门中何物灵，有竹慈为名。\n一丛涧数步，森森数十茎。\n长茎覆短茎，枝叶不峥嵘。\n去年笋已长，今年笋又生。\n高低相倚向，浑如长幼情。\n孝子侍父立，顺孙随祖行。\n居然抱慈孝，根底信天成。\n吾闻唐之人，孝行常欣欣。\n郓州张公艺，九代同一门。\n大帝闻其名，衡茅降至尊。\n冯宿丱岁时，随父庐祖坟。\n父子相随孝，灵芝特地春。\n北海吕元简，四世同家主。\n以至牛马羊，异母皆相乳。\n虞乡董公直，鞠养诸孤遗。\n鸜鹆与鸦鹊，同巢而共枝。\n孝行动天壤，鸟兽皆随时。\n又闻猓𤡮兽，死不相弃离。\n𧑒蝎与蛟鱼，子母长相随。\n兽面而人心，此兽信有之。\n兽心而人面，其人诚可悲。\n李钧为侍御，弃母在□州。\n母因殍饿死，世□何悠悠。\n光禄李□者，亦是斯人流。\n有母不侍养，异居经千秋。\n唐家法网宽，贷死流遐陬。\n崔湜为侍郎，天子赐瓜香。\n携归与爱妻，老母不得尝。\n一旦恶贯盈，杀之于路傍。\n越公钟绍京，至孝何殊常。\n小时得瓜果，先解进高堂。\n长大遇玄宗，一夕登岩廊。\n孝者名长新，逆者污人伦。\n人既不如竹，乃是一埃尘。\n夫为人子者，莫若事尊亲。\n夫为人父者，莫若训儿孙。\n积善与仁孝，可以立于身。\n我愿移此竹，栽于率土滨。\n使彼行人见，皆为慈孝人。\n樵童见此竹，且莫伐我薪。",
        "dynasty": "宋",
        "collection_info": null
    },
    {
        "uuid": "ed3684359eb69f8d035238b141925913",
        "title": "三言二首  其一",
        "author": "黄庭坚",
        "content": "寄岳云，安九夏。\n无间绿，实潇洒。\n碧溪头，古松下。\n卧槃陀，昼復夜。",
        "dynasty": "宋",
        "collection_info": null
    },
    {
        "uuid": "13336b40a6900ab2ebcaf2e5f81c034f",
        "title": "三言二首  其二",
        "author": "黄庭坚",
        "content": "八德水，清且美。\n荡精神，浸牙齿。\n乱云根，众峰裏。\n掬与斟，随器尔。",
        "dynasty": "宋",
        "collection_info": null
    },
    {
        "uuid": "b71bce97d0549c1402d92e4efbf826dd",
        "title": "头陀赞",
        "author": "黄庭坚",
        "content": "梵语头陀，华言抖擞。\n浄一真心，振三毒垢。\n如来亲试，迦叶称首。\n圣教推崇，哲人遵守。\n衣三食四，住处五名。\n曰十二行，对治修行。\n十三或八，要以三并。\n练磨三境，摄化三乘。\n起四欢喜，行四圣种。\n以戒为基，止观相踵。\n大矩崇规，炼金烹矿。\n号菩萨僧，志惟坚勇。\n知足少欲，伏我受根。\n无取无着，情绝所存。\n若有讚者，同讚世尊。\n续佛慧命，开佛正门。\n在昔能仁，嘱付弥勒。\n守护三宝，后五百岁。\n弥勒称扬，此行为最。\n适当其时，应身出世。\n阿兰若处，作众依归。\n则先贤轨，髮薙肩垂。\n白麻劫贝，不随染衣。\n表如玉雪，不受尘泥。\n心寂为禅，心浄为教。\n内外相应，方名修道。\n事贵简严，理惟幽奥。\n不具信根，玄关莫造。\n祈生兜率，天乐非贪。\n菩提熏种，慈氏言参。\n其或超越，罔假司南。\n十方法界，同我伽蓝。",
        "dynasty": "宋",
        "collection_info": null
    },
    {
        "uuid": "5c75cb8e643984d643ac81c5d5befe30",
        "title": "绝句",
        "author": "黄庭坚",
        "content": "花气熏人欲破禅，心情其实过中年。\n春来诗思何所似，八节滩头上水船。",
        "dynasty": "宋",
        "collection_info": null
    },
    {
        "uuid": "8c2819f26b0a58bf6da3e54d2034abef",
        "title": "题襄阳米芾祠  其一",
        "author": "黄庭坚",
        "content": "千峰映碧湘，真叟此中藏。\n饭不着石吃，眉应似髮长。\n枫梩搘酒瓮，鸐风落琴床。\n强效忘机者，斯人尚未忘。",
        "dynasty": "宋",
        "collection_info": null
    },
    {
        "uuid": "fbd37e55a4914a4b22a81df469673c3c",
        "title": "题襄阳米芾祠  其二",
        "author": "黄庭坚",
        "content": "万里莓苔地，不见驱驰踪。\n唯开文字窗，时写日月容。\n竹韵漫萧屑，草花徒织茸。\n披霜入众木，独自识青松。",
        "dynasty": "宋",
        "collection_info": null
    },
    {
        "uuid": "90fb10b52432fb9cac542d4de1272c68",
        "title": "次韵梨花",
        "author": "黄庭坚",
        "content": "桃花人面各相红，不及天然玉作容。\n总向风尘尘莫染，轻轻笼月倚墙东。",
        "dynasty": "宋",
        "collection_info": null
    },
    {
        "uuid": "bb71702784bb91bd52cfe33c4ddfb755",
        "title": "戒杀诗",
        "author": "黄庭坚",
        "content": "我肉众生肉，名殊体不殊。\n原同一种性，只是别形躯。\n苦恼从他受，肥甘为我须。\n莫教阎老断，自揣应何如。",
        "dynasty": "宋",
        "collection_info": null
    },
    {
        "uuid": "3bbf40fe2a2396040f463fc0cb6c8725",
        "title": "句  其一",
        "author": "黄庭坚",
        "content": "百家传本略相似，如月行天见诸水。",
        "dynasty": "宋",
        "collection_info": null
    },
    {
        "uuid": "fcd9355ec934a9977616b766b4ec41fe",
        "title": "句  其二",
        "author": "黄庭坚",
        "content": "拙者窃钩辄斩趾。",
        "dynasty": "宋",
        "collection_info": null
    },
    {
        "uuid": "c33d7ae3b13b856e3b9e68dbee2b5f7e",
        "title": "句  其四",
        "author": "黄庭坚",
        "content": "清鑑风流归贺八，飞扬跋扈付朱三。",
        "dynasty": "宋",
        "collection_info": null
    },
    {
        "uuid": "59a0743d8d77c2ae28c6f56236c2ef42",
        "title": "句  其五",
        "author": "黄庭坚",
        "content": "风外竹斜行。",
        "dynasty": "宋",
        "collection_info": null
    },
    {
        "uuid": "5287a9e398780ed3f46cd39b294a122c",
        "title": "句  其六",
        "author": "黄庭坚",
        "content": "为君写就黄庭了，不博山阴道士鹅。",
        "dynasty": "宋",
        "collection_info": null
    },
    {
        "uuid": "74d1b3df15deefd5b5c86397ee1189c8",
        "title": "句  其七",
        "author": "黄庭坚",
        "content": "琳琅触目路人惊。",
        "dynasty": "宋",
        "collection_info": null
    },
    {
        "uuid": "f4815309690b09320e85071d56094275",
        "title": "句  其八",
        "author": "黄庭坚",
        "content": "邻谈喧五更。",
        "dynasty": "宋",
        "collection_info": null
    },
    {
        "uuid": "53f163bd2efec338df334496900afc37",
        "title": "句  其九",
        "author": "黄庭坚",
        "content": "语妙何妨石作肠。",
        "dynasty": "宋",
        "collection_info": null
    },
    {
        "uuid": "d236fee4d11139e98b5f9e08bd13294b",
        "title": "句  其一○",
        "author": "黄庭坚",
        "content": "春将国艷熏花骨，日借黄金缕水纹。",
        "dynasty": "宋",
        "collection_info": null
    },
    {
        "uuid": "0a5ec78cfe6eba4a191013bf2ca86d6a",
        "title": "句  其一一",
        "author": "黄庭坚",
        "content": "浴泉秦虢流丹粉，临渚娥英冷佩衣。",
        "dynasty": "宋",
        "collection_info": null
    },
    {
        "uuid": "93486077e674f2009140c0e23dfd0cfb",
        "title": "句  其一二",
        "author": "黄庭坚",
        "content": "不夸西子锦为幄，肯道太真云想衣。",
        "dynasty": "宋",
        "collection_info": null
    },
    {
        "uuid": "6ccf22445d4ab92ed95adf40d88b9f18",
        "title": "句  其一三",
        "author": "黄庭坚",
        "content": "吾闻调羹槿，异味及粉榆。",
        "dynasty": "宋",
        "collection_info": null
    },
    {
        "uuid": "0568d0b75c492a70f28578662f90d1e5",
        "title": "句  其一四",
        "author": "黄庭坚",
        "content": "日颗曝干红玉软，风枝台动练罗鲜。",
        "dynasty": "宋",
        "collection_info": null
    },
    {
        "uuid": "5e4c5280d9d6fdce49d06e5f196d48da",
        "title": "句  其一五",
        "author": "黄庭坚",
        "content": "辰日宜种瓜。",
        "dynasty": "宋",
        "collection_info": null
    },
    {
        "uuid": "b06fa9d0ca34a3c91328f5081ecfaa4c",
        "title": "句  其一六",
        "author": "黄庭坚",
        "content": "便令脱帽管城公，小试玉堂挥翰手。",
        "dynasty": "宋",
        "collection_info": null
    },
    {
        "uuid": "5f3b2ae4dd6cc381c224deaa9a5495a5",
        "title": "句  其一七",
        "author": "黄庭坚",
        "content": "虎头食肉何足夸，阴德由来报宜奢。\n丹竈功成无跃兔，玉函方秘缘青蛇。",
        "dynasty": "宋",
        "collection_info": null
    },
    {
        "uuid": "0deb7f792910053f066649c7a3a2989c",
        "title": "句  其一八",
        "author": "黄庭坚",
        "content": "孔庙虞书贞观刻，千两黄金那购得。",
        "dynasty": "宋",
        "collection_info": null
    },
    {
        "uuid": "27be74826171a8663381f10cc142550b",
        "title": "题馿瘦岭马铺",
        "author": "黄叔达",
        "content": "老马饥嘶馿瘦岭，病人生入鬼门关。\n病人甘作五溪卧，老马犹思十二闲。",
        "dynasty": "宋",
        "collection_info": null
    },
    {
        "uuid": "e95f3bcb63ee82c5c5ef34ca31bdad1f",
        "title": "行次巫山宋懋宗遣骑送折花厨醖",
        "author": "黄叔达",
        "content": "攻许愁城终不开，青州从事斩关来。\n唤得巫山强项令，插花倾酒对阳台。",
        "dynasty": "宋",
        "collection_info": null
    },
    {
        "uuid": "0b0d1c8d030394cce06ef8faabdb1ad8",
        "title": "次韵懋宗送别二首  其一",
        "author": "黄叔达",
        "content": "一百八盘天上路，去年明日送流人。\n小诗话别堪垂泪，却道情亲不得亲。",
        "dynasty": "宋",
        "collection_info": null
    },
    {
        "uuid": "181a28b9f890c9f4711f8bd1a880b79d",
        "title": "次韵懋宗送别二首  其二",
        "author": "黄叔达",
        "content": "别驾柴门闭一春，艰难颠沛不忘君。\n何时幽谷回天日，教保余生出瘴云。",
        "dynasty": "宋",
        "collection_info": null
    },
    {
        "uuid": "fceba1ef49750f018bb618c4309d43be",
        "title": "戏答刘文学",
        "author": "黄叔达",
        "content": "人鲊瓮中危万死，鬼门关外更千岑。\n问君底事向前去，要试平生铁石心。",
        "dynasty": "宋",
        "collection_info": null
    },
    {
        "uuid": "6ee6308e21b80b5f70ba7ad4d346a55f",
        "title": "外侄李光祖往见尚垂髫今观寄嗣直小诗已可爱因次韵",
        "author": "黄叔达",
        "content": "昔别长安未裹头，如今诗句可消愁。\n外家未觉风流远，他日相期到益州。",
        "dynasty": "宋",
        "collection_info": null
    },
    {
        "uuid": "39c73df6f3cdec3748a99aa2af93061e",
        "title": "上南陵坡",
        "author": "黄叔达",
        "content": "风餐水宿六十里，蛇退猿啼百八盘。\n上得坡来总欢喜，摩围依约见峰峦。",
        "dynasty": "宋",
        "collection_info": null
    },
    {
        "uuid": "367bb68bce51bdc4609ad26b07b91e55",
        "title": "题小猿叫驿",
        "author": "黄叔达",
        "content": "大猿叫罢小猿啼，箐裏行人白昼迷。\n恶藤牵头石啮足，妪牵儿随泪录续，我亦下行莫啼哭。",
        "dynasty": "宋",
        "collection_info": null
    },
    {
        "uuid": "45e172e8b25d74beed95d45789ab731d",
        "title": "马上口号呈建始李令",
        "author": "黄叔达",
        "content": "驿亭新似眼波明，箐路开如掌样平。\n谁与长官歌美政，风摇松竹是欢声。",
        "dynasty": "宋",
        "collection_info": null
    },
    {
        "uuid": "26a4df5698d333310e22155eb9ae3c05",
        "title": "次浮塘驿见张施州小诗次其韵",
        "author": "黄叔达",
        "content": "叹息施州成老丑，当年玉雪莹相照。\n旧时去天一尺五，今日万里听猿叫。",
        "dynasty": "宋",
        "collection_info": null
    },
    {
        "uuid": "f0459f488e22b49a402728245e2b060a",
        "title": "将次施州先寄张十九使君三首  其一",
        "author": "黄叔达",
        "content": "书来日日觉情亲，今信施州是故人。\n许我投名重入社，放狂作恼未应嗔。",
        "dynasty": "宋",
        "collection_info": null
    },
    {
        "uuid": "277091cfd8d2c9a1d0275e7d35cc1a57",
        "title": "将次施州先寄张十九使君三首  其二",
        "author": "黄叔达",
        "content": "收拾从来古锦囊，今知老将敌难当。\n囊中尚有毛锥子，花底樽前作战场。",
        "dynasty": "宋",
        "collection_info": null
    },
    {
        "uuid": "089544cb6cd8408368f87e155a23a202",
        "title": "将次施州先寄张十九使君三首  其三",
        "author": "黄叔达",
        "content": "一别施州向十霜，传闻佳句望风降。\n空弮不易当坚敌，振臂犹思起病创。",
        "dynasty": "宋",
        "collection_info": null
    },
    {
        "uuid": "b3a62f8d00790878a20bdfd9bef0bc37",
        "title": "和张仲谋送别二首  其一",
        "author": "黄叔达",
        "content": "夜郎自古流迁客，圣世初投第一人。\n不是施州肯回首，五溪三峡更谁亲。",
        "dynasty": "宋",
        "collection_info": null
    },
    {
        "uuid": "7816030a1b0683f3fa860c2efbafdcfd",
        "title": "和张仲谋送别二首  其二",
        "author": "黄叔达",
        "content": "五溪三峡漫经春，百病千愁逢故人。\n何处看君岁寒后，欲将儿女更论亲。",
        "dynasty": "宋",
        "collection_info": null
    },
    {
        "uuid": "77714b4bdd98a79f7b24e8f632d80390",
        "title": "次韵答清江主簿赵彦成",
        "author": "黄叔达",
        "content": "日转溪山几百遭，厌闻虎啸与猿号。\n笙歌忽把二天酒，风雨犹惊三峡涛。\n已作齐民寻要术，安能痛饮读离骚。\n看君自是青田质，清唳犹堪彻九皋。",
        "dynasty": "宋",
        "collection_info": null
    },
    {
        "uuid": "5c0661c50ab5c5aadf76171cd4baa28f",
        "title": "答宋懋宗寄夔州五十诗三首  其一",
        "author": "黄叔达",
        "content": "五十清诗是碎金，试教掷地有余音。\n方今台阁称多士，且傍江山好处吟。",
        "dynasty": "宋",
        "collection_info": null
    },
    {
        "uuid": "6d3757447a4168ec982f8ae05873eafe",
        "title": "答宋懋宗寄夔州五十诗三首  其二",
        "author": "黄叔达",
        "content": "五十清诗一段冰，持来恰得慰愁生。\n自张壁间行坐看，更教儿诵醉时听。",
        "dynasty": "宋",
        "collection_info": null
    },
    {
        "uuid": "94b5a35afbd73f747efdeea58559bd65",
        "title": "答宋懋宗寄夔州五十诗三首  其三",
        "author": "黄叔达",
        "content": "碑同岘首千年石，诗到夔州十绝歌。\n他日巴人怀叔子，时时解着手摩挲。",
        "dynasty": "宋",
        "collection_info": null
    },
    {
        "uuid": "9a49725142f0319634614d6b001822fc",
        "title": "句",
        "author": "黄叔达",
        "content": "山头日日风和雨，行人归来石应语。",
        "dynasty": "宋",
        "collection_info": null
    },
    {
        "uuid": "fc0292e425f8fa532f26c3dcf7f8fb5d",
        "title": "梦中作",
        "author": "张举",
        "content": "楚峡云娇宋玉愁，月明溪浄印银鈎。\n襄王定是思前梦，又抱霞衾上玉楼。",
        "dynasty": "宋",
        "collection_info": null
    },
    {
        "uuid": "62b1899bfcbf5758f09fe597e9504a7b",
        "title": "游山寺",
        "author": "张举",
        "content": "冻仆堆堆依竈燎，山僧草草具盘飧。\n井丹已厌尝葱叶，庾亮何劳借薤根。",
        "dynasty": "宋",
        "collection_info": null
    },
    {
        "uuid": "b97a14861226c13212cfb7cc627e6f02",
        "title": "句  其一",
        "author": "张举",
        "content": "无限寒鸦冒雨飞，红树高高出粉墙。",
        "dynasty": "宋",
        "collection_info": null
    },
    {
        "uuid": "794732cab3b855c3e45539081b70d652",
        "title": "题胜业寺",
        "author": "释文政",
        "content": "山鸟无凡音，山云无俗状。\n引得白头僧，时时倚藜杖。",
        "dynasty": "宋",
        "collection_info": null
    },
    {
        "uuid": "c6c163d0703d0c8114a36ffd8add2f6b",
        "title": "送王棫",
        "author": "王崇拯",
        "content": "渭城杨柳已青青，强住行人听渭城。\n不问使车归路远，且从樽酒满杯倾。\n相逢洮塞休兵后，此去秦州照眼明。\n若立螭头借前箸，且教充国事春耕。",
        "dynasty": "宋",
        "collection_info": null
    },
    {
        "uuid": "97a1674258a6a280d997d3387cbedb96",
        "title": "诗一首",
        "author": "方泽",
        "content": "大帝仙乡列圣曹，蓬山分命镇波涛。\n瑶台影蘸天心冷，贝阙光浮海面高。\n五色灵霜浮玉籁，九清明月射金鰲。\n东方曼倩曾来此，偷折林中数颗桃。",
        "dynasty": "宋",
        "collection_info": null
    },
    {
        "uuid": "9a4fdfc1fc6246fe7c816d3465bb4712",
        "title": "斯美堂",
        "author": "方泽",
        "content": "丹雘鲜鲜郡郭西，檐牙高啄翠云齐。\n地形旧压重城峻，天势初围迭嶂低。\n晚市浮烟生万瓦，晓窗寒日度双溪。\n庭前更有青松路，岂似桃源使客迷。",
        "dynasty": "宋",
        "collection_info": null
    },
    {
        "uuid": "c5d4317a50e6e2f3d90b59a9c1424694",
        "title": "句  其一",
        "author": "张轸",
        "content": "山晓月初上，江鸣潮欲来。",
        "dynasty": "宋",
        "collection_info": null
    },
    {
        "uuid": "790d56e58e608a93b0d99712aa373439",
        "title": "句  其二",
        "author": "张轸",
        "content": "不辨越王台。",
        "dynasty": "宋",
        "collection_info": null
    },
    {
        "uuid": "0465b6addaeb76bee20b01d5bd857357",
        "title": "句",
        "author": "李秉彝",
        "content": "朋也老无能，淡如云水僧。",
        "dynasty": "宋",
        "collection_info": null
    },
    {
        "uuid": "31d542e78f2b28a919166b12f13562bb",
        "title": "句",
        "author": "李师聃",
        "content": "江边闲𫇢济川舟。",
        "dynasty": "宋",
        "collection_info": null
    },
    {
        "uuid": "cb66509489861b0406f97a214ebe7a1c",
        "title": "寄黄鲁直",
        "author": "释灵源",
        "content": "昔日对面隔千里，如今万里弥相亲。\n寂寥滋味同斋粥，快恬谈谐契主宾。\n室内许谁参化女，眼中休去觅瞳人。\n东西南北难藏处，金色头陀笑转新。",
        "dynasty": "宋",
        "collection_info": null
    },
    {
        "uuid": "6c36f18ac2f189f5a8fe30e434ffbd3d",
        "title": "偈三首  其一",
        "author": "释灵源",
        "content": "无地无锥彻骨贫，利生深媿乏余珍。\n廛中大施门难启，乞与青山养病身。",
        "dynasty": "宋",
        "collection_info": null
    },
    {
        "uuid": "04003f9588f5ddb964e12b040cf0dfb9",
        "title": "偈三首  其三",
        "author": "释灵源",
        "content": "东坡笑说吃龙肉，舌底那知已嚥津。\n能省嚥津真有味，会言龙肉不为珍。",
        "dynasty": "宋",
        "collection_info": null
    },
    {
        "uuid": "bb33524b22f923a9185a642cfdc11acd",
        "title": "偈三首  其四",
        "author": "释灵源",
        "content": "何知龙肉即猪肉，细语粗言尽入神。\n惜彼当年老居士，大机曾未脱根尘。",
        "dynasty": "宋",
        "collection_info": null
    },
    {
        "uuid": "bd054166df320ac8e6f54283f6aaa038",
        "title": "咏月",
        "author": "释灵源",
        "content": "玉兔步虚碧，冰轮碾太清。\n广寒宫有路，桂子落无声。",
        "dynasty": "宋",
        "collection_info": null
    },
    {
        "uuid": "fb8d3352bbb98fbf4dafd19b91faa8f3",
        "title": "书旅邸壁",
        "author": "王谹",
        "content": "雁外无书为客久，蛩边有梦到家多。\n画堂玉佩萦云响，不及桃源欵乃歌。",
        "dynasty": "宋",
        "collection_info": null
    },
    {
        "uuid": "6c849e4b3d895cfc07a016eb688ff866",
        "title": "句",
        "author": "王谹",
        "content": "水清居士涧，景好天王剎。",
        "dynasty": "宋",
        "collection_info": null
    },
    {
        "uuid": "366c3ae4b836f6efe600ed4456d7f074",
        "title": "江西泊舟后作",
        "author": "李才",
        "content": "江水冥冥沙石阴，一舸行尽春已深。\n浪花绿蔓曳锦带，短芦刺水抽玉簪。\n饥鱼未沈波面筒，小舫正横溪上风。\n清辉濯尽远山碧，白鸟飞入苍烟丛。",
        "dynasty": "宋",
        "collection_info": null
    },
    {
        "uuid": "c5420df733699b99d4b47e8d354ce186",
        "title": "题雪窦和尚亲书偈卷",
        "author": "徐文",
        "content": "老子休去歇去，遗墨今传古传。\n□见本来面目，不离堂处湛然。",
        "dynasty": "宋",
        "collection_info": null
    },
    {
        "uuid": "6fcf27e64509e942170e8bf988473aa3",
        "title": "句",
        "author": "李康年",
        "content": "可笑幽航载归梦，迟明身在武昌城。",
        "dynasty": "宋",
        "collection_info": null
    },
    {
        "uuid": "c37240f5726b50d6946ca123dfa83850",
        "title": "玉笥山",
        "author": "杨琳",
        "content": "亭扁江西太史诗，名垂诗逸几经时。\n聿来芹泮三章古，成此花封一段奇。\n翠琰影磨峰崒嵂，英辞光动水涟漪。\n先生多少凭栏思，寄径蓬山与凤池。",
        "dynasty": "宋",
        "collection_info": null
    },
    {
        "uuid": "4cc52db473a6367a5c005a6faa98e94d",
        "title": "句  其一",
        "author": "杨琳",
        "content": "涪翁句摘江山胜，赵令亭高星斗寒。",
        "dynasty": "宋",
        "collection_info": null
    },
    {
        "uuid": "3352de668e0ad9ad011fe2b027f302bd",
        "title": "句  其二",
        "author": "杨琳",
        "content": "宦情莫莫云生岫，诗思萧萧月满川。",
        "dynasty": "宋",
        "collection_info": null
    },
    {
        "uuid": "921da0d3690ffd60f69a54c487f93420",
        "title": "句  其三",
        "author": "杨琳",
        "content": "万迭远山青未了，一江流水意无穷。",
        "dynasty": "宋",
        "collection_info": null
    },
    {
        "uuid": "6013b40de9063e6b1b3a2ce9215bbb84",
        "title": "句  其四",
        "author": "杨琳",
        "content": "夜添风月无尽景，晓起烟云皆助诗。",
        "dynasty": "宋",
        "collection_info": null
    },
    {
        "uuid": "45b120d30cfb4ab916c871b5e01a6bac",
        "title": "句  其五",
        "author": "杨琳",
        "content": "水似人清光滴眼，山随天远翠浮眉。",
        "dynasty": "宋",
        "collection_info": null
    },
    {
        "uuid": "656a56f6d2c911f856045a325e413d2b",
        "title": "感时事作",
        "author": "晁载之",
        "content": "森森月裏栽丹桂，历历天边种白榆。\n虽未乘槎上霄汉，会须沈网取珊瑚。",
        "dynasty": "宋",
        "collection_info": null
    },
    {
        "uuid": "0cce7ee5a0b01641761aac109f43c222",
        "title": "昭灵夫人祠",
        "author": "晁载之",
        "content": "杀翁分我一杯羹，龙种由来事杳冥。\n安用生儿作刘季，暮年无骨葬昭灵。",
        "dynasty": "宋",
        "collection_info": null
    },
    {
        "uuid": "bc148c9ce6959b28d5d3627c777ecca1",
        "title": "北郊",
        "author": "吕大临",
        "content": "村北硗田久废耕，试投嘉谷望秋成。\n天时地力难前料，万粒须期一粒生。",
        "dynasty": "宋",
        "collection_info": null
    },
    {
        "uuid": "6bcd982d9befa0954bb2cc04efbd6762",
        "title": "送刘户曹",
        "author": "吕大临",
        "content": "学如元凯方成癖，文似相如反类俳。\n独立孔门无一事，惟传颜氏得心斋。",
        "dynasty": "宋",
        "collection_info": null
    },
    {
        "uuid": "24f848ac6ac64a97df5b60e1d7b667bb",
        "title": "南溪淡真阁閒望",
        "author": "吕大临",
        "content": "栏外溪光溪外峰，重重平远杳连空。\n长将两眼安高处，扰扰都归俯视中。",
        "dynasty": "宋",
        "collection_info": null
    },
    {
        "uuid": "8942773d4784e139d17e0437e7080720",
        "title": "春静",
        "author": "吕大临",
        "content": "花气自来深户裏，鸟声长在远林中。\n班班叶影垂新荫，曳曳丝光入素空。",
        "dynasty": "宋",
        "collection_info": null
    },
    {
        "uuid": "b918544467927b508bd2001d89a13771",
        "title": "探春",
        "author": "吕大临",
        "content": "摇曳风头欲振枯，柳梢垂髮不胜梳。\n从来轻薄纔先发，谁记秋霜坠叶初。",
        "dynasty": "宋",
        "collection_info": null
    },
    {
        "uuid": "1e2d77ebf096560650bc5f2c251db1b2",
        "title": "礼",
        "author": "吕大临",
        "content": "礼仪三百復三千，酬酢天机理必然。\n寒即加衣饥即食，孰为末后孰为先。",
        "dynasty": "宋",
        "collection_info": null
    },
    {
        "uuid": "b01e5da3511249d7442cb0f5eac9cfd1",
        "title": "寒食道中",
        "author": "吕大临",
        "content": "漠漠云浓阴欲坠，迢迢远路马行迟。\n春风境界无边畔，花下游人恐未知。",
        "dynasty": "宋",
        "collection_info": null
    },
    {
        "uuid": "42bccd63056c7d034c1baa4dbb9fdbd0",
        "title": "蓝田",
        "author": "吕大临",
        "content": "背负肩任几百斤，山蹊寸进仅容身。\n先难后获应如是，重愧端居饱食人。",
        "dynasty": "宋",
        "collection_info": null
    },
    {
        "uuid": "f8f09a5880f2f7cadf0a93832cca750b",
        "title": "克己",
        "author": "吕大临",
        "content": "克己功夫未肯加，吝骄封闭缩如蜗。\n试于清夜深思省，剖破藩篱即大家。",
        "dynasty": "宋",
        "collection_info": null
    },
    {
        "uuid": "6214d5bce9ff1d70ebcf60b9e4dbe6fc",
        "title": "经筵大雪不罢讲  其一",
        "author": "吕大临",
        "content": "水晶宫殿玉花零，点缀宫槐卧素屏。\n特敕下帘延墨客，不因风雪废谈经。",
        "dynasty": "宋",
        "collection_info": null
    },
    {
        "uuid": "4cedc04431df896243a04a7290705551",
        "title": "经筵大雪不罢讲  其二",
        "author": "吕大临",
        "content": "强记师承道古先，无穷新意出尘编。\n一言有补天颜动，全胜三军贺凯旋。",
        "dynasty": "宋",
        "collection_info": null
    },
    {
        "uuid": "baf6555e1eedd9e4e5590bc5dbdb1499",
        "title": "效尧夫体寄仲兄",
        "author": "吕大临",
        "content": "治非知务功何有，见必先几义始精。\n饭放不应论齿决，水来安可病渠成。\n高才况自当名世，大业终期至太平。\n可惜良时难再得，东山应不负苍生。",
        "dynasty": "宋",
        "collection_info": null
    },
    {
        "uuid": "1da8966d3ac5bb4a7754dc8b3f164272",
        "title": "三山阁",
        "author": "许敦仁",
        "content": "蓬莱方丈与瀛洲，东引长江欲尽头。\n几处坛场浑得道，万家楼阁半封侯。\n名□荔子尝三熟，负郭潮田插两收。\n七百年来遗谶事，钓台沙合瑞烟浮。",
        "dynasty": "宋",
        "collection_info": null
    },
    {
        "uuid": "08128a2111465c18e2d91827400207be",
        "title": "句",
        "author": "范纯粹",
        "content": "惯处贱贫知世态，饱谙迁谪见家风。",
        "dynasty": "宋",
        "collection_info": null
    },
    {
        "uuid": "ae188e17c2d593110c6579ef7d422607",
        "title": "刘仙岩和曹辅韵",
        "author": "梁子美",
        "content": "神仙灵异古今传，穷理修真本自然。\n遗址宛存疑谷口，苍崖乔木耸青天。",
        "dynasty": "宋",
        "collection_info": null
    },
    {
        "uuid": "2125244d6c3b1c05707d92aeab80ba54",
        "title": "县斋 弦歌堂",
        "author": "朱之纯",
        "content": "洋洋百里起呕吟，惠化熏陶谷水阴。\n明月诗函三岛秀，清风曲奏一堂深。\n武城浪说言游道，单父休夸子贱音。\n政敏谁知过齐国，想君真得古人心。",
        "dynasty": "宋",
        "collection_info": null
    },
    {
        "uuid": "a3748a38a2c59deeb99aeb2b15637667",
        "title": "县斋 三山亭",
        "author": "朱之纯",
        "content": "俗易风移古道还，县斋迭石作三山。\n因怜席上红尘少，赢得壶中白日闲。\n想见六鳌擎水下，坐看双鹤落云间。\n何须更叩黄金阙，只此幽亭是玉关。",
        "dynasty": "宋",
        "collection_info": null
    },
    {
        "uuid": "35421007c9a949e4a02b32a6e81440c2",
        "title": "县斋 艮阁",
        "author": "朱之纯",
        "content": "画阁峨然冠翠峦，更占艮地特巑岏。\n晓窗高揖东风暖，夜幕低垂北斗寒。\n突兀状惊青蜃吐，徘徊势若老龙蟠。\n嗟予劲节非徐子，那得陈侯一榻看。",
        "dynasty": "宋",
        "collection_info": null
    },
    {
        "uuid": "3d94f849d6d884007084752988e328e3",
        "title": "思吴堂",
        "author": "朱之纯",
        "content": "画堂重构一湖中，更述民思渤海公。\n自昔三年留惠政，至今百里诵清风。\n波间𨺗觉欢声别，陌上新传乐事同。\n从此邦人转怀德，悠悠谷水几时穷。",
        "dynasty": "宋",
        "collection_info": null
    },
    {
        "uuid": "8a89f431a39e90d9ad19c33e67eaad7c",
        "title": "湖斋",
        "author": "朱之纯",
        "content": "平湖十顷水汪洋，得意茅斋且屈藏。\n园种小桃今结子，池栽翠芰更闻香。\n六龟已兆千年瑞，双鹤看呈八月祥。\n居此倏然忘世味，此心尤懒去龙阳。",
        "dynasty": "宋",
        "collection_info": null
    },
    {
        "uuid": "7bdcd3b545cfa086459ae63eb49f4d66",
        "title": "客宛陵遇乡人作集句",
        "author": "王吉甫",
        "content": "扬子江头杨柳春，衣冠南渡多崩奔。\n柳条弄色不忍见，东西南北更堪论。\n谁谓他乡各异县，岂知流落復相见。\n青春作伴好还乡，为问淮南米贵贱。",
        "dynasty": "宋",
        "collection_info": null
    },
    {
        "uuid": "3a3bd17b58fd9ec10c2d9ecf156d70c5",
        "title": "送罗正之年兄出使二浙",
        "author": "范钺",
        "content": "紫泥封诏出蓬莱，且指东南倚宪台。\n千里忽惊霜斧去，百城争望锦衣来。\n淛江气象心先到，吴俗姦偷胆欲摧。\n天姥旧山还好在，应寻乡老一裴徊。",
        "dynasty": "宋",
        "collection_info": null
    },
    {
        "uuid": "a07218ceb139ac8c0662a5661f901583",
        "title": "碧光亭",
        "author": "程之邵",
        "content": "寺压高台最上头，一亭新就得清游。\n天连远岫交相碧，地枕长江分外幽。\n烟际晴光浑不断，望中诗思浩难收。\n公余幸有宾朋乐，聊把狂篇索唱酬。",
        "dynasty": "宋",
        "collection_info": null
    },
    {
        "uuid": "1b86130c6a229d8c87a1798be71bd5b6",
        "title": "遇雪偶书",
        "author": "程之邵",
        "content": "三伏登途彻盛寒，客程犹未解征鞍。\n明时用舍皆公道，自是非才进路难。",
        "dynasty": "宋",
        "collection_info": null
    },
    {
        "uuid": "ba4b173a7d6a6d3f2edb7d893ccab20a",
        "title": "游碧落洞",
        "author": "陈履",
        "content": "碧落传闻久，兹来列彦同。\n草沾游士屐，台挹大王风。\n一涧流元始，双崖凿混蒙。\n天然自奇绝，不惜五丁功。",
        "dynasty": "宋",
        "collection_info": null
    },
    {
        "uuid": "dcce2e40340c5d66620d8b427c8fdc12",
        "title": "句",
        "author": "廖蒙",
        "content": "迭嶂秋光浅，寒松古韵清。",
        "dynasty": "宋",
        "collection_info": null
    },
    {
        "uuid": "860d73c393c571be929cfe01f310f44d",
        "title": "崇宁乙酉元巳率同僚修禊于七星岩",
        "author": "张渐",
        "content": "妙意其谁运大钧，玲珑奥室闢天真。\n斗临北地精初结，龙去丹霄穴未湮。\n洪造故教虚待物，良辰赢得乐同民。\n我来禊有自然兴，岂羡兰亭曲水滨。",
        "dynasty": "宋",
        "collection_info": null
    },
    {
        "uuid": "4a807cf507c5f0da39e2e31813aa5f58",
        "title": "句",
        "author": "上官彝",
        "content": "虎头峭立何巉巉，下有百本松与杉。",
        "dynasty": "宋",
        "collection_info": null
    },
    {
        "uuid": "7974b98af6afe4e30432be844fd3b517",
        "title": "题方氏清芬阁",
        "author": "朱彦",
        "content": "干戈唐季风尘中，一代文章扫地空。\n先生诗鸣最晚出，句法未减元和工。\n玉壶藏冰不受垢，卜隠宛蹈严陵踪。\n至今名字照人目，直与山水为无穷。\n我舟南纪坐烦促，接岁风波仍转蓬。\n缅怀先生酌溪水，梅花如霰落晚风。\n清芬筑室家有法，亦见裔孙白云翁。\n叔今策得待三接，仲也昔跨御史骢。\n乃翁归来三十载，语笑但觉朱颜红。\n翁不见东飞百劳西飞燕，南飞乌鹊北飞鸿。\n人生游宦正如此，我欲买田归江东。",
        "dynasty": "宋",
        "collection_info": null
    },
    {
        "uuid": "e7468192840dfc3f1f7be4bf01bbff0a",
        "title": "题严子陵钓台",
        "author": "朱彦",
        "content": "泊舟钓台侧，敬谒严子陵。\n碧山如佩环，水作锵然声。\n定知千载后，尚復有遗灵。\n长啸明月下，缅怀今古情。\n世利浊于酒，末俗遭尘冥。\n毫髮不一直，戈矛岂相争。\n先生得高蹈，万钧独可轻。\n持钓偶自适，潜鱼不吞醒。\n清风在人耳，凛凛见典刑。\n不如台下水，方可濯尘缨。",
        "dynasty": "宋",
        "collection_info": null
    },
    {
        "uuid": "b19c2d3bd7df2e563d0ce851c41f873e",
        "title": "寒光阁",
        "author": "朱彦",
        "content": "驾舟掠杭越，小泊清溪门。\n平生江令尹，邀我溪南园。\n丹碧气成霞，楼疏何鬰盘。\n江城春事起，腊候已向残。\n的皪小梅花，暗香媚山樊。\n冰髯绝可爱，青士联苍官。\n君家艺兰畹，岁久兰有荪。\n我生真漫浪，嗜好无一存。\n尚作山水想，十年劳梦魂。\n历眼沧洲趣，兹盟那可寒。\n他年钓竿手，来傍沈郎滩。",
        "dynasty": "宋",
        "collection_info": null
    },
    {
        "uuid": "32c707b8d99dd40ef981e50ec08357da",
        "title": "麻姑山",
        "author": "朱彦",
        "content": "羽驾龙车旧宅，金炉玉简幽宫。\n双练亭前秋水，七星杉下春风。\n莲沼何年变白，桃源几度翻红。\n明月清阴轩上，星冠羽褐髯翁。\n一弄瑶池新曲，夜寒风入霜松。",
        "dynasty": "宋",
        "collection_info": null
    },
    {
        "uuid": "7363d3c91ff3d3ac1223a7ae2e07aae8",
        "title": "江楼",
        "author": "朱彦",
        "content": "麻源山压盱江水，江楼迥对江山起。\n波平月满千里空，金斗栏干露如洗。\n此时想见一尊开，杳杳征帆破浪来。\n挥毫写尽江山景，何有飘零庾信哀。\n自怜久作红尘客，梦断江南烟水白。\n会歌黄鹄赋前溪，不作区区吟越舄。",
        "dynasty": "宋",
        "collection_info": null
    },
    {
        "uuid": "2370fb74dab2b469f0540eb2bc972d70",
        "title": "安仁寺",
        "author": "朱彦",
        "content": "一洞寒云锁翠虬，水声长遶影边流。\n令人坐忆南泉路，满目春山几万秋。",
        "dynasty": "宋",
        "collection_info": null
    },
    {
        "uuid": "d998fb5b09ef76278934e32bc1e1bab4",
        "title": "游黄山",
        "author": "朱彦",
        "content": "三十六峰高插天，瑶台琼宇贮神僊。\n嵩阳若与黄山并，犹欠灵砂一道泉。",
        "dynasty": "宋",
        "collection_info": null
    },
    {
        "uuid": "8f48624df79d011ca3647e9a46a64bd1",
        "title": "读齐云院碑有感",
        "author": "朱彦",
        "content": "玉像传香火，金钟警旦昏。\n建蓝知有自，种德岂无门。\n善力归慈母，余波到远孙。\n拂碑今日泪，挥洒旧松根。",
        "dynasty": "宋",
        "collection_info": null
    },
    {
        "uuid": "c6b3305c6c1eecfa8f97e212176409d5",
        "title": "寄弟迪",
        "author": "徐遘",
        "content": "杜云姜被每相思，物换星移又一期。\n知汝再寻鹦鹉赋，起予深念鹡鸰诗。\n山寒久厌猿啼苦，水阔那堪雁到迟。\n好约春风共携手，玉壶沽酒繫青丝。",
        "dynasty": "宋",
        "collection_info": null
    },
    {
        "uuid": "cbc32500b780b527cb1305f68d367822",
        "title": "题李公麟画归去来图",
        "author": "陈师锡",
        "content": "百中神锋夸妙手，当时破敌祗因机。\n余花堕裓无人见，半偈流传岂易知。",
        "dynasty": "宋",
        "collection_info": null
    },
    {
        "uuid": "048e7b6ffaf34c94a2b41d0045f2ffef",
        "title": "句  其一",
        "author": "陈师锡",
        "content": "金马旧游三学士，玉麟交政两诸侯。",
        "dynasty": "宋",
        "collection_info": null
    },
    {
        "uuid": "375f4b02df218618c9894f1dc3b30fc7",
        "title": "句  其二",
        "author": "陈师锡",
        "content": "溪门寂寞无人到，只有清风独自来。",
        "dynasty": "宋",
        "collection_info": null
    },
    {
        "uuid": "7153aa554fe3f31664b9b1babafd9989",
        "title": "剑池",
        "author": "徐辅",
        "content": "剑去池空水自寒，游人到此凭栏桿。\n年来自是销磨尽，只有青山好静看。",
        "dynasty": "宋",
        "collection_info": null
    },
    {
        "uuid": "c1c1f277d7bef8cd9b30b84ebbc732f6",
        "title": "朱氏天和堂",
        "author": "徐铎",
        "content": "先生晦迹谷水东，志趣不与晋贤同。\n遥听鹤唳笑二陆，巢倾穴碎非为工。\n浩然养素远声利，脱去羁束离樊笼。\n醉隠亭中三十载，桃红李白摇春风。\n感时啸咏聊自适，谁知富贵为穷通。\n羡君高操超流俗，直疑变姓称朱公。",
        "dynasty": "宋",
        "collection_info": null
    },
    {
        "uuid": "615f2e743b03a5d0ad5b795afc1a19ca",
        "title": "咏东溪碧波亭",
        "author": "姚孳",
        "content": "頼简池台两蜀夸，东溪别是一仙家。\n令人却忆康王谷，坐看珠帘溅雨花。",
        "dynasty": "宋",
        "collection_info": null
    },
    {
        "uuid": "2cc2560dcb7be546e53f530049c51ca2",
        "title": "金鸡关",
        "author": "姚孳",
        "content": "甘露灵根不老，尔朱丹竈空存。\n三十六蒙好处，倚栏役破诗魂。",
        "dynasty": "宋",
        "collection_info": null
    },
    {
        "uuid": "5b950297f197d5d120e16b3f18d09275",
        "title": "石桥",
        "author": "姚孳",
        "content": "万派铿鞫走电车，跨岩蚴蟉玉虹斜。\n灵禽飞下传消息，五百瓯心结茗花。",
        "dynasty": "宋",
        "collection_info": null
    },
    {
        "uuid": "e621698bf9480ff95dc0821f65eb2bb3",
        "title": "国清寺",
        "author": "姚孳",
        "content": "梵宫四面五峰巑，兜率台高倚翠峦。\n会有寒山重到此，倩谁试与问丰干。",
        "dynasty": "宋",
        "collection_info": null
    },
    {
        "uuid": "5dfbea2ee26c731cbd98214dbd4030f8",
        "title": "鸣山岩",
        "author": "林豫",
        "content": "青山招隠桂丛高，五十年来姓字逃。\n春雨晴时星欲洗，晚雷殷处水生涛。\n关门不锁空玄室，花径无媒自碧桃。\n安得飘飖尘外事，胡麻白日饭吾曹。",
        "dynasty": "宋",
        "collection_info": null
    },
    {
        "uuid": "b34d5375c136c37d8f6b2ddd7e70576e",
        "title": "冷泉",
        "author": "林稹",
        "content": "一泓清可沁诗脾，冷暖年来只自知。\n流向西湖载歌舞，回头不似在山时。",
        "dynasty": "宋",
        "collection_info": null
    },
    {
        "uuid": "5263a82a28abcf4c60f2d86b06f004e3",
        "title": "石桥",
        "author": "楼光",
        "content": "溪流长卷千重玉，茗碗齐开五百花。\n方广只留方寸地，不须辛苦上仙槎。",
        "dynasty": "宋",
        "collection_info": null
    },
    {
        "uuid": "1bc2e6a393734c8930bf6dc539ee21fd",
        "title": "过临淄",
        "author": "李格非",
        "content": "击鼓吹竽七百年，临淄城阙尚依然。\n如今只有耕耘者，曾得当时九府钱。",
        "dynasty": "宋",
        "collection_info": null
    },
    {
        "uuid": "1c25395b72bb14f149c3b5943faae974",
        "title": "试院",
        "author": "李格非",
        "content": "斗暄成小疾，亦稍败吾勤。\n定是朱衣吏，乘时欲舞文。",
        "dynasty": "宋",
        "collection_info": null
    },
    {
        "uuid": "ce149895ed6208fddcdf9ce15528f335",
        "title": "初至象郡  其一",
        "author": "李格非",
        "content": "裨海环□□，□□□□国。\n世人持两足，遽欲穷畛域。\n心知禹分土，未尽舜所涉。\n吾迁桂岭外，仰亦见斗极。\n升高临大路，邮传数南北。\n山川来时经，草树略已识。\n枝床归梦长，乡堠行历历。",
        "dynasty": "宋",
        "collection_info": null
    },
    {
        "uuid": "004002b34f8c93f138b36a1ce4ebb5e7",
        "title": "初至象郡  其二",
        "author": "李格非",
        "content": "去日有近远，寒暑乃不同。\n手捉而喙饮，嗜慾南北通。\n是邦亦洙泗，人可牛与弓。\n良知尽虚市，妙质老耕农。\n彼时张曲江，此时余襄公。\n二子稍颖脱，一洗凡马空。\n斯文隔裔土，后生昧华风。\n闽中要常衮，剑外须文翁。",
        "dynasty": "宋",
        "collection_info": null
    },
    {
        "uuid": "1d748ff58a4eef3030947c494f8d3b6e",
        "title": "初至象郡  其三",
        "author": "李格非",
        "content": "秦扁不南游，医方略岚嶂。\n茅黄秋两淫，与疟盖同状。\n咒师乌能神，适市半扶杖。\n吾欲养黄婆，母壮子亦王。\n妙药只眼前，乞汝保无恙。",
        "dynasty": "宋",
        "collection_info": null
    },
    {
        "uuid": "97b7f1cbae72f71c31e2ed281d4e4ae9",
        "title": "初至象郡  其四",
        "author": "李格非",
        "content": "居近城南楼，步月时散策。\n小市早收灯，空山晚吹笛。\n儿呼翁可归，恐我意惨戚。\n从来坚道念，老去倦形役。\n天其卒相予，休以南荒谪。\n宴坐及此时，聊观鼻端白。",
        "dynasty": "宋",
        "collection_info": null
    },
    {
        "uuid": "aae1fbb3c0b5e7b21ce2fa1f469be60a",
        "title": "绝句  其一",
        "author": "李格非",
        "content": "步履江村雾雨寒，竹间门巷繫黄团。\n犹嫌骯脏惊鱼鸟，父老相呼拥道看。",
        "dynasty": "宋",
        "collection_info": null
    },
    {
        "uuid": "3ebba8b55c6dabc74c3a9a5427248b21",
        "title": "绝句  其二",
        "author": "李格非",
        "content": "八尺方床织白藤，含风漪裏睡瞢腾。\n若无万里还家梦，便是三湘退院僧。",
        "dynasty": "宋",
        "collection_info": null
    },
    {
        "uuid": "a78d61f97598d92af273105014ab6dfa",
        "title": "驾幸太学倡和",
        "author": "李格非",
        "content": "日月天回十二章，诏移清跸幸胶庠。\n六龙稳转桥门曲，多士横穿锦仗行。\n俎豆威仪瞻阙里，东西风教自周王。\n太平谁谓初无象，四海形容在一堂。",
        "dynasty": "宋",
        "collection_info": null
    },
    {
        "uuid": "82a704e6944f9bc49264996fa1b8852d",
        "title": "句  其一",
        "author": "李格非",
        "content": "邴吉勋劳犹未报，卫公精爽仅能归。",
        "dynasty": "宋",
        "collection_info": null
    },
    {
        "uuid": "d6274ea549624c79aa2e07cc0f234006",
        "title": "句  其二",
        "author": "李格非",
        "content": "鲁直今已矣，平生作小诗。",
        "dynasty": "宋",
        "collection_info": null
    },
    {
        "uuid": "a6fa503535970213a2d8be04229f80a8",
        "title": "武夷山昇真洞",
        "author": "陈觉民",
        "content": "昇真洞口接天门，灵草丹桃日日春。\n听说列仙来瑞世，三朝德业在斯民。",
        "dynasty": "宋",
        "collection_info": null
    },
    {
        "uuid": "725614996d3a7a898389655d5cdc9bf4",
        "title": "五仙观",
        "author": "陈觉民",
        "content": "古木修篁绝世间，越王台殿作仙坛。\n白羊常在玉虚远，玄鹤不来金井寒。",
        "dynasty": "宋",
        "collection_info": null
    },
    {
        "uuid": "7bb6e4ff2e2786f9f7654286343009c2",
        "title": "寄米元章二首  其一",
        "author": "陈觉民",
        "content": "汩汩尘埃阅岁华，青山相见认空花。\n清淮风月元无价，凭仗诗翁为我赊。",
        "dynasty": "宋",
        "collection_info": null
    },
    {
        "uuid": "2c4be92049d7b3b5d93e4e842ee3773b",
        "title": "寄米元章二首  其二",
        "author": "陈觉民",
        "content": "长淮千古自流东，六月城头日日风。\n天际玉潢无少处，夜山图在明月中。",
        "dynasty": "宋",
        "collection_info": null
    },
    {
        "uuid": "76c39b8f5d1a93a33ab3e3807912d46c",
        "title": "句  其一",
        "author": "陈觉民",
        "content": "却忆当年江处士，辞言秋色蔼人家。",
        "dynasty": "宋",
        "collection_info": null
    },
    {
        "uuid": "94bfee3fa460dbe73fd6c7398406f623",
        "title": "句  其二",
        "author": "陈觉民",
        "content": "弔江为处士。",
        "dynasty": "宋",
        "collection_info": null
    },
    {
        "uuid": "2255467e86fc6bf0cb1aef36f335fdb1",
        "title": "偶题雪窦和尚亲书偈卷",
        "author": "周仲仁",
        "content": "道人诗句从梁老，笔意峥嵘自一家。\n谁会林间相见事，莫都错看乱飘花。",
        "dynasty": "宋",
        "collection_info": null
    },
    {
        "uuid": "2579a45739c7108f512241753f0289dc",
        "title": "句",
        "author": "梁立曦",
        "content": "遗像梁朝佛。",
        "dynasty": "宋",
        "collection_info": null
    },
    {
        "uuid": "974b1e63293d0a94bdbfec1af2afa9cd",
        "title": "句",
        "author": "广州部人",
        "content": "三年清似镜。",
        "dynasty": "宋",
        "collection_info": null
    },
    {
        "uuid": "91cf8230be9a6f199060d1d5cb132ce3",
        "title": "贞女峡",
        "author": "欧阳经",
        "content": "退之雄文露天巧，梦得清诗挥秀格。\n迨今声名三百年，文字山水相辉赫。",
        "dynasty": "宋",
        "collection_info": null
    },
    {
        "uuid": "a016b8e38404285bf82b1394a4ced0ff",
        "title": "句  其一",
        "author": "欧阳经",
        "content": "林青乍听鶑声唤，花嫩初笼日影迟。",
        "dynasty": "宋",
        "collection_info": null
    },
    {
        "uuid": "1c642bd42372150da0f1bc8a5e84cd1c",
        "title": "句  其二",
        "author": "欧阳经",
        "content": "峰头华创占瓌奇，下视湖山迤逦卑。",
        "dynasty": "宋",
        "collection_info": null
    },
    {
        "uuid": "834f354d0e8fcf3a5e569110ea767720",
        "title": "句  其三",
        "author": "欧阳经",
        "content": "小桃斜映绿杨丝，激水泠泠漾日晖。",
        "dynasty": "宋",
        "collection_info": null
    },
    {
        "uuid": "aa4847ce44c83db8d0a0542b42846ce5",
        "title": "登幼山",
        "author": "罗畸",
        "content": "殿角纔余一握天，我来神骨自飘然。\n影移隠隠烟霞裏，身在亭亭日月边。\n脚底拥青寒树杪，面前凝翠乱峰颠。",
        "dynasty": "宋",
        "collection_info": null
    },
    {
        "uuid": "c71b290b5d529e20dc6db24aaff712d9",
        "title": "句  其一",
        "author": "罗畸",
        "content": "几疑银汉余波溢，浪衮黄金砌畔泉。",
        "dynasty": "宋",
        "collection_info": null
    },
    {
        "uuid": "69ad1ac720d8c592cbb75667a709741d",
        "title": "句  其二",
        "author": "罗畸",
        "content": "山围碧玉神仙岛，地涌黄金宰相沙。\n丹荔熟时堆锦绣，翠榕空裏起龙蛇。",
        "dynasty": "宋",
        "collection_info": null
    },
    {
        "uuid": "30035a535dce6bc45c372db55ee86899",
        "title": "句",
        "author": "李宋卿",
        "content": "潮来潮退东西渚，云起云收前后山。",
        "dynasty": "宋",
        "collection_info": null
    },
    {
        "uuid": "b843f297d84c190ae7dd5a743456d258",
        "title": "蛇首岩",
        "author": "求仲弓",
        "content": "石如蛇首隠林端，未得风雷且蛰蟠。\n俗眼莫嫌无变化，待生头角始堪观。",
        "dynasty": "宋",
        "collection_info": null
    },
    {
        "uuid": "de06d0d4c47c564814718ba3ae35a4fe",
        "title": "灵龟潭",
        "author": "求仲弓",
        "content": "江湖虽阔多罾网，幽涧清虚且勉旃。\n待我功成买双鹤，归来伴汝一千年。",
        "dynasty": "宋",
        "collection_info": null
    },
    {
        "uuid": "2c4befbbe66e79c37292181e27252051",
        "title": "江渎泛舟和吴中復韵",
        "author": "雍方知",
        "content": "火老金柔尚伏藏，快风收雨送新凉。\n人随竹马来方盛，酒入莲筩特地香。\n春草与谁占梦句，白云空自颂觥觞。\n欲知此日公之乐，正喜西城息亢阳。",
        "dynasty": "宋",
        "collection_info": null
    },
    {
        "uuid": "d29f200586aa5022ed7ed277b9c57491",
        "title": "句  其一",
        "author": "施子安",
        "content": "蝉唤翠阴声断续，鸟藏红叶响啁啾。",
        "dynasty": "宋",
        "collection_info": null
    },
    {
        "uuid": "591c887663a3a092f010f20d402cd552",
        "title": "句  其二",
        "author": "施子安",
        "content": "陇云飘软玉，江月洗寒金。",
        "dynasty": "宋",
        "collection_info": null
    },
    {
        "uuid": "45028d431eaad65098a0a79b8ffb0b8a",
        "title": "北山隠居",
        "author": "王拙",
        "content": "负郭萧然筑短墙，北山隠几意悠长。\n静看青草随时换，笑问白云何事忙。\n范蠡浮家终觉晚，刘伶荷锸信非狂。\n楮冠布褐安吾分，那有移文到草堂。",
        "dynasty": "宋",
        "collection_info": null
    },
    {
        "uuid": "46acd5bb401ae1b8c937adcd5917f789",
        "title": "送向综通判桂州",
        "author": "张镆",
        "content": "百里常淹展骥材，除书远自九天来。\n绿油车上扬旌去，画鹢舟中迭鼓催。\n桂岭花光纷似雪，荔江波色渌如苔。\n讼庭尘满无留事，惟伴登临燕席开。",
        "dynasty": "宋",
        "collection_info": null
    },
    {
        "uuid": "3c6cb02c2b01d689204b4df6e1197bbe",
        "title": "娇娘行",
        "author": "孙次翁",
        "content": "楚宫女儿身姓孙，十五绿鬓堆浓云。\n脸花歌笑艷杏发，肌玉纔近红琼温。\n仙源曾引刘郎悟，天教谪下风尘去。\n策金堤上起青楼，照水花间开绣户。\n山阳天下居要衝，春行处处皆香风。\n花名乐府三千辈，惟君第一娇姿容。\n画舫骄马日过门，过者知名求见君。\n侍君颜色肯一顾，方肯延入罗芳樽。\n遏云数声贯珠善，惊鸿舞态流风转。\n不是当朝朱紫人，歌舞筵中难得见。\n朝英国士相欢久，学诗染翰颜兼柳。\n卫尉卿男号富儿，黄金满载来见之。\n朝欢夕宴奉歌酒，春去秋来情愈厚。\n青丝偷剪结郎心，暗发深诚誓婚偶。\n深更不与家人露，藏头掩面随郎去。\n千里相从人不知，鸳鸯比翼凌云飞。\n帝城风物正春色，与郎遍赏游芳菲。\n郎去高堂负父意，父亲惜子情难制。\n六礼安排迎入门，且图继嗣延家世。\n铨行补吏任忠州，整袖长江同泝流。\n瞿塘滟滪遍经历，二年惟爱居蛮陬。\n解官入京重调转，空闺独坐居京辇。\n伤离感疾时召医，无何楚客皆闻知。\n急具高堂报阿母，母怒大发如风雨。\n来见娇娘大嗟怨，怒声肆駡千千遍。\n扶夺上马去如飞，争奈郎踪相去远。\n回到娘家三四春，双眸盈疾愁见人。\n蕙心兰性欲枯死，盘金匣玉都埃尘。\n阿母养身今已报，从今所得多金宝。\n誓心不嫁待郎音，烟波万里难寻耗。\n迩来泛迹渡金陵，住近仪真江外亭。\n北提征辔过花院，分明认得娇娘面。\n旧家云鬓慵理妆，泪裹罗襟金缕溅。\n灯前相顾问行年，一别音容何杳然。\n君今三十未为老，昔时青髮今华颠。\n君容若入襄王梦，我才曾试光明殿。\n秋江夜醉话平生，坐抱琵琶船上宴。\n娇娘娇娘真可惜，自小情多好风格。\n只恐情多悞尔身，休把身心乱抛掷。\n君不见乐天井底引银瓶，瓶沉簪折争奈何。",
        "dynasty": "宋",
        "collection_info": null
    },
    {
        "uuid": "166a40b493146927557f062524738459",
        "title": "句",
        "author": "石处雄",
        "content": "巨区形胜甲江东，可见全吴泽国雄。",
        "dynasty": "宋",
        "collection_info": null
    },
    {
        "uuid": "876a27094923e6ad62a6de8a0834804f",
        "title": "题招题院静照堂",
        "author": "任恬",
        "content": "门掩世喧外，幽栖向此堂。\n一心能自尽，万事即都忘。\n尘冷孤蟾白，庭空异草香。\n何须隠林壑，处处可韬光。",
        "dynasty": "宋",
        "collection_info": null
    },
    {
        "uuid": "a9f592da59e4b5f2a3fc25c6d99b5945",
        "title": "题招题院静照堂",
        "author": "牟景先",
        "content": "金色成千界，毫光独万缘。\n堂名斯拟象，法眼示通圆。\n座踞轩楹内，明观善恶前。\n吾当除滞见，清信奉周旋。",
        "dynasty": "宋",
        "collection_info": null
    },
    {
        "uuid": "6b01296277b0f3ee749a975ee5a4bd11",
        "title": "东溪",
        "author": "朱正民",
        "content": "阳安多胜概，刘子卜郊居。\n江流清牖户，山列围庭衢。",
        "dynasty": "宋",
        "collection_info": null
    },
    {
        "uuid": "dbc2db0fdde7a67c49de160800cdc897",
        "title": "忆秦望照湖二境",
        "author": "吴径",
        "content": "东南山水古驰名，合与骚人养性灵。\n秋色欲归云转白，潮痕不到草常青。\n岩房避暑堪长往，桂楫浮春几度经。\n何事深思无暇日，宿猨崖近狎鸥汀。",
        "dynasty": "宋",
        "collection_info": null
    },
    {
        "uuid": "6b64540bc70bb73d13bfdf031e8dfbd5",
        "title": "雁荡山",
        "author": "释惟一",
        "content": "四海名山曾过目，就中此景难图录。\n山前向见白头翁，自道一生看不足。",
        "dynasty": "宋",
        "collection_info": null
    },
    {
        "uuid": "fb45b9a96a3370ae72018da5ac4790a6",
        "title": "仙鱼驿",
        "author": "李处讷",
        "content": "少年常诵少陵诗，寤寐城南天下稀。\n锦屏山色行看远，阆苑风光愿与违。\n回首玉台山下路，黄粱初熟梦成非。",
        "dynasty": "宋",
        "collection_info": null
    },
    {
        "uuid": "824580bee8166a09d002cc450420f21d",
        "title": "和王微之使君齐山怀古韵",
        "author": "曹仁海",
        "content": "临风眺远夕阳开，雁阵横江一送哀。\n为感千秋森棨戟，不知何处是蓬莱。\n谪仙豪放空余韵，小杜风流擅治才。\n数点烟波今古思，尊前黄菊几低徊。",
        "dynasty": "宋",
        "collection_info": null
    },
    {
        "uuid": "448906294efd5d964eac536e1c147349",
        "title": "赋新繁周表权如诏亭",
        "author": "罗登",
        "content": "诗礼当年学此亭，先生题作义方名。\n岂知天诏加褒美，冥合君言被宠荣。\n银组郎曹新进秩，綵衣子舍贵专城。\n一门忠孝谁能继，官荫恩先及弟兄。",
        "dynasty": "宋",
        "collection_info": null
    },
    {
        "uuid": "04fbda93236be49dc929c07b663a7db7",
        "title": "题楼观南楼",
        "author": "王工部",
        "content": "常恨闲行少，匆匆忽解鞍。\n秋风尹家宅，更得暂盘桓。",
        "dynasty": "宋",
        "collection_info": null
    },
    {
        "uuid": "d6aa7132d974038168adfb767b4e2cb4",
        "title": "至楼观作",
        "author": "王工部",
        "content": "罢归关令存遗宅，羽驾真人有旧丘。\n水石自含仙气爽，烟云常许世人游。\n悠悠天道推终始，扰扰尘缨滞去留。\n君看一官容易舍，老来栖止占山陬。",
        "dynasty": "宋",
        "collection_info": null
    },
    {
        "uuid": "a9daddcb6cbe9592823c1fe554fb25ac",
        "title": "句",
        "author": "张献图",
        "content": "吾今为奉职，子莫怨鸾孤。",
        "dynasty": "宋",
        "collection_info": null
    },
    {
        "uuid": "d3554c5825a5217cbe5ff7e1d9769d4f",
        "title": "句  其一",
        "author": "陈智夫",
        "content": "花笑似留客，鸟啼如唤人。",
        "dynasty": "宋",
        "collection_info": null
    },
    {
        "uuid": "fafe11de9bce5464f50b608e06193b4f",
        "title": "句  其二",
        "author": "陈智夫",
        "content": "野花临水数枝恨，芳草连天千里情。",
        "dynasty": "宋",
        "collection_info": null
    },
    {
        "uuid": "4ba027cacf182bf8d5876e23cab3cf98",
        "title": "谐谑",
        "author": "刘郛",
        "content": "坐上若有一点红，斗筲之器成千钟。\n坐上若无油木梳，烹龙庖凤皆成虚。",
        "dynasty": "宋",
        "collection_info": null
    },
    {
        "uuid": "ff266bedeb2e7178435b19fa2dc1c265",
        "title": "夜宿仙都山闻松声作",
        "author": "胡志道",
        "content": "仙都古洞天，云阙高嵲嵲。\n新宫欣然成，碧瓦灿鳞列。\n我时宿{王禁}房，六月失烦热。\n松声起中夜，梦枕忽惊辍。\n天籁鸣虚徐，玉箫递泠彻。\n凤歌谐律吕，鹤舞想应节。\n安知非群仙，宴罢摇佩玦。\n从来筝笛耳，一洗万想灭。",
        "dynasty": "宋",
        "collection_info": null
    },
    {
        "uuid": "d54b031deaf5b722cd6ebf00b8b1eca2",
        "title": "黄帝祠宇",
        "author": "胡志道",
        "content": "李侯神仙才，宇宙在其手。\n古篆夸雄奇，铁柱贯金钮。\n标榜黄帝祠，字画气浑厚。\n想当落笔时，云梦吞八九。\n每传风雨夜，蜿蜿龙蛇走。\n光怪发岩窦，草木润不朽。\n鬼物烦撝诃，一旦忽失守。\n随烟遽飞腾，无復世间有。\n因访山中人，石刻尚仍旧。\n谁能一新之，易若运诸肘。",
        "dynasty": "宋",
        "collection_info": null
    }
]