[
    {
        "uuid": "5ebca355507f94d01d3802572b5293e9",
        "title": "浣溪沙 宝镜奁开素月空",
        "author": "陈允平",
        "content": "宝镜奁开素月空。\n晚妆慵结绣芙蓉。\n殢人娇语更憁憁。\n倦浴金莲轻衫步，捧笙玉笋半当胸。\n枕痕又露一丝红。",
        "dynasty": "宋",
        "collection_info": null
    },
    {
        "uuid": "edc7b4d05e0ac343f02ec40553b6645b",
        "title": "浣溪沙 双倚妆楼宝髻垂",
        "author": "陈允平",
        "content": "双倚妆楼宝髻垂。\n佩环依约下瑶池。\n鬓边斜插碧蝉儿。\n不嫁东风苏小恨，未圆明月柳娘悲。\n舞休愁叠缕金衣。",
        "dynasty": "宋",
        "collection_info": null
    },
    {
        "uuid": "ab38dc3e13cb64495b1d86c52e7230d6",
        "title": "浣溪沙 斗鸭阑干燕子飞",
        "author": "陈允平",
        "content": "斗鸭阑干燕子飞。\n一堤春水漾晴晖。\n女郎何处踏青归。\n生色鞋儿销凤稳，碧罗衫子唾花微。\n后期应待牡丹时。",
        "dynasty": "宋",
        "collection_info": null
    },
    {
        "uuid": "d0ef3ebe436d4efe3a86daca881bc2ef",
        "title": "浣溪沙 六幅蒲帆晓渡平",
        "author": "陈允平",
        "content": "六幅蒲帆晓渡平。\n一江星斗渐西倾。\n离家才是两三程。\n浦外野花如唤客，树头春鸟自呼名。\n五云深处锦官城。",
        "dynasty": "宋",
        "collection_info": null
    },
    {
        "uuid": "492a15d0679302e5cd910d448d46766e",
        "title": "浣溪沙 柳底征鞍花底车",
        "author": "陈允平",
        "content": "柳底征鞍花底车。\n两行香泪湿红襦。\n别来莺燕已春馀。\n梳洗楼台愁独倚，笙歌庭院醉谁扶。\n卷帘闲看玉储胥。",
        "dynasty": "宋",
        "collection_info": null
    },
    {
        "uuid": "31c08abdf10c5f824dbbe0a69db2e206",
        "title": "浣溪沙 十二珠帘绣带垂",
        "author": "陈允平",
        "content": "十二珠帘绣带垂。\n柳烟迷暗楚江涯。\n自携玉笛凭丹梯。\n写恨鸾笺凝粉泪，踏青鸳袜溅金泥。\n落红深处乱莺啼。",
        "dynasty": "宋",
        "collection_info": null
    },
    {
        "uuid": "b61c9225f7b8e16f33e944b0055997f5",
        "title": "浣溪沙 睡起朦腾小篆香",
        "author": "陈允平",
        "content": "睡起朦腾小篆香。\n素纨轻度玉肌凉。\n竹深荷净少炎光。\n雨过乱蝉嘶古柳，日斜双鹭立闲塘。\n更将心事自商量。",
        "dynasty": "宋",
        "collection_info": null
    },
    {
        "uuid": "2a59092ebc33be822d6f18ea414abeb3",
        "title": "点绛唇 眉叶颦愁",
        "author": "陈允平",
        "content": "眉叶颦愁，泪痕红透兰襟润。\n雁声将近。\n须带平安信。\n独倚江楼，落叶风成阵。\n情怀闷。\n蝶随蜂趁。\n满地黄花恨。",
        "dynasty": "宋",
        "collection_info": null
    },
    {
        "uuid": "3da14adcb062dcb8ae210cc6bf199831",
        "title": "点绛唇 别后长亭",
        "author": "陈允平",
        "content": "别后长亭，翠芜寂寞分襟地。\n雁书空寄。\n归梦频东里。\n一曲秋风，写尽渊明意。\n凝情际。\n雨襟烟袂。\n都是黄花泪。",
        "dynasty": "宋",
        "collection_info": null
    },
    {
        "uuid": "dd76d1f15017f4e8144bc52f59422c72",
        "title": "点绛唇 分袂情怀",
        "author": "陈允平",
        "content": "分袂情怀，快风一箭轻帆举。\n暮烟云浦。\n芳草斜阳路。\n输与闲鸥，朝暮潮来去。\n空凝伫。\n小桥樊素。\n金屋春深处。",
        "dynasty": "宋",
        "collection_info": null
    },
    {
        "uuid": "6b569d784a4e66984f9c1b3fd7fa8759",
        "title": "点绛唇 莺语愁春",
        "author": "陈允平",
        "content": "莺语愁春，海棠风里胭脂雨。\n酒怀慵举。\n闲扑亭前絮。\n漠漠斜阳，截断愁来路。\n凭阑伫。\n满怀离苦。\n分付楼南鼓。",
        "dynasty": "宋",
        "collection_info": null
    },
    {
        "uuid": "911563743276f3e2a6adf4e070bb1c47",
        "title": "夜游宫 愁厌眉峰成敛",
        "author": "陈允平",
        "content": "愁厌眉峰成敛。\n几回皱、落花钿点。\n镜里芳容自羞见。\n又黄昏，听南楼，度更箭。\n月引桐阴转。\n珠帘动、影摇花乱。\n雁过西风楚天远。\n待归来，把愁眉，印郎面。",
        "dynasty": "宋",
        "collection_info": null
    },
    {
        "uuid": "40809feccdfb9e19e37112ca53497fc4",
        "title": "夜游宫 窄索楼儿傍水",
        "author": "陈允平",
        "content": "窄索楼儿傍水。\n渐秋到、渔村橘里。\n薄幸江南倦游子。\n恣轻狂，恋高阳，歌酒市。\n独自帘儿底。\n香罗带、翠闲金坠。\n为恼情怀怕拈起。\n对西风，搵啼红，印窗纸。",
        "dynasty": "宋",
        "collection_info": null
    },
    {
        "uuid": "c8ef2a2305600de5b733a5bb89d2a222",
        "title": "诉衷情 绿云凤髻不忺盘",
        "author": "陈允平",
        "content": "绿云凤髻不忺盘。\n情味胜思酸。\n晓色露桃烟杏，空照脸霞丹。\n花渐老，径苔闲。\n锦斓斑。\n怨红一叶，流水东风，好去人间。",
        "dynasty": "宋",
        "collection_info": null
    },
    {
        "uuid": "5878d41248fee4bc5061f06af2d64122",
        "title": "诉衷情 嫩寒侵帐弄微霜",
        "author": "陈允平",
        "content": "嫩寒侵帐弄微霜。\n客泪不成行。\n料得黄花憔悴，何日赋归装。\n楼独倚，漏声长。\n暗情伤。\n凄凉况味，一半悲秋，一半思乡。",
        "dynasty": "宋",
        "collection_info": null
    },
    {
        "uuid": "49fe3cbe07cddd61fa5ad1904e8e591a",
        "title": "一落索 澹澹双蛾疏秀",
        "author": "陈允平",
        "content": "澹澹双蛾疏秀。\n为谁频皱。\n落花何处不春愁，料不是、因花瘦。\n锦字香笺封久。\n鳞鸿稀有。\n舞腰销减不禁愁，怕一似、章台柳。",
        "dynasty": "宋",
        "collection_info": null
    },
    {
        "uuid": "37c0e3ecbe2ca1104034be3deace2b97",
        "title": "一落索 欲寄相思情苦",
        "author": "陈允平",
        "content": "欲寄相思情苦。\n倩流红去。\n满怀写不尽离愁，都化作、无情雨。\n渺渺暮云春树。\n澹烟横素。\n夕阳西下杜鹃啼，怨截断、春归处。",
        "dynasty": "宋",
        "collection_info": null
    },
    {
        "uuid": "f1bb986b2f63693949d815bae3da66c1",
        "title": "迎春乐 垂杨影下黄金屋",
        "author": "陈允平",
        "content": "垂杨影下黄金屋。\n东风渐、粉香熟。\n恨当年、有约骖鸾速。\n误一枕、红云宿。\n带眼宽移腰似束。\n怪何事、褪红销绿。\n背面立秋千，羞人问、连环玉。",
        "dynasty": "宋",
        "collection_info": null
    },
    {
        "uuid": "3da11a7eebc7d81ee692943016ad2870",
        "title": "迎春乐 江湖十载疏狂迹",
        "author": "陈允平",
        "content": "江湖十载疏狂迹。\n红尘里、倦游客。\n驻雕鞍、问柳东风陌。\n花底帽、任敧侧。\n斗酒百篇呼太白。\n傲人世、醉中一息。\n何日归赋来，水之南、云之北。",
        "dynasty": "宋",
        "collection_info": null
    },
    {
        "uuid": "374600511586742f7b1fb0b76e1b05aa",
        "title": "迎春乐 依依一树多情柳",
        "author": "陈允平",
        "content": "依依一树多情柳。\n都未识行人手。\n对青青、共结同心就。\n更共饮、旗亭酒。\n褥上芙蓉铺软绣。\n香不散、彩云春透。\n今岁又相逢，是燕子、归来后。",
        "dynasty": "宋",
        "collection_info": null
    },
    {
        "uuid": "cd0e0d9161d5026c310e107ccab9d3f0",
        "title": "虞美人 春衫薄薄寒犹恋",
        "author": "陈允平",
        "content": "春衫薄薄寒犹恋。\n芳草连天远。\n嫩红和露入桃腮。\n柳外东边楼阁、燕飞来。\n霓裳一曲凭谁按。\n错□□重看。\n金虬闲暖麝檀煤。\n银烛替人垂泪、共心灰。",
        "dynasty": "宋",
        "collection_info": null
    },
    {
        "uuid": "a1eaf23e09268b64d27918d25b33ab0e",
        "title": "虞美人 夕阳楼上都凭遍",
        "author": "陈允平",
        "content": "夕阳楼上都凭遍。\n柳下风吹面。\n强搴罗袖倚重门。\n懒傍玉台鸾镜、暗尘昏。\n离情脉脉如飞絮。\n此恨凭谁语。\n一天明月一江云。\n云外月明、应照凤楼人。",
        "dynasty": "宋",
        "collection_info": null
    },
    {
        "uuid": "b50bc39b2cf985c0a13fa0f81b853354",
        "title": "虞美人 疏林远带寒山小",
        "author": "陈允平",
        "content": "疏林远带寒山小。\n月落霜天晓。\n棹歌初发浦烟中。\n自叹疏狂踪迹、似萍蓬。\n江边衰柳迷津堠。\n归兴浓于酒。\n断烟流水自寒塘。\n十里蒹葭、鸥鹭两三双。",
        "dynasty": "宋",
        "collection_info": null
    },
    {
        "uuid": "3337da01e9f54f1d2bd96f1b1ba85eaa",
        "title": "虞美人 彩云别后房栊悄",
        "author": "陈允平",
        "content": "彩云别后房栊悄。\n愁立西风晓。\n倚阑无语对黄花。\n惆怅玉郎应在、楚江涯。\n钿筝空贮芳尘满。\n寂寞朱弦断。\n夜来一点帐前灯。\n频吐银花双烬、照罗屏。",
        "dynasty": "宋",
        "collection_info": null
    },
    {
        "uuid": "88dca1a2df4a429da995749bcbf4a369",
        "title": "虞美人 玉奁香细流苏暖",
        "author": "陈允平",
        "content": "玉奁香细流苏暖。\n寒日花梢短。\n翠罗尘暗缕金销。\n□□东□华屋、自藏娇。\n当时携手鸳鸯径。\n一笑蔷薇影。\n如今眉黛镇愁封。\n欲问归期消息、望宾鸿。",
        "dynasty": "宋",
        "collection_info": null
    },
    {
        "uuid": "5bfe63e5d847a574d34f7b2c880ad6a7",
        "title": "醉桃源・阮郎归 金闺平帖被青青",
        "author": "陈允平",
        "content": "金闺平帖被青青。\n宝街球路绫。\n晓风吹枕泪成冰。\n梅梢霜露零。\n金鸭暖，宝熏腾。\n晴窗粘冻蝇。\n梦魂空趁断云行。\n江山千里程。",
        "dynasty": "宋",
        "collection_info": null
    },
    {
        "uuid": "359b0cdc45f91438887e9ea0ab26f181",
        "title": "醉桃源・阮郎归 青青杨柳拂堤沙",
        "author": "陈允平",
        "content": "青青杨柳拂堤沙。\n溪头沽酒家。\n吟成醉笔走龙蛇。\n春风双鬓华。\n歌楚女，舞吴娃。\n轻烟笼翠霞。\n倦春娇困宝钗斜。\n绿垂云髻鸦。",
        "dynasty": "宋",
        "collection_info": null
    },
    {
        "uuid": "5e11ee7f3ccbf6a382dd37d97f842f98",
        "title": "凤来朝 百媚春风面",
        "author": "陈允平",
        "content": "百媚春风面。\n凤箫催、绿么舞遍。\n玉鸾钗、半溜乌云乱。\n悄疑是、梦中见。\n曲叹弓弯袖敛。\n绣芙蓉、香尘未断。\n买一笑、千金拼。\n共醉倚、画屏暖。",
        "dynasty": "宋",
        "collection_info": null
    },
    {
        "uuid": "c72082db2e1ce3186828cae256f3f006",
        "title": "垂丝钓 鬓蝉似羽",
        "author": "陈允平",
        "content": "鬓蝉似羽。\n轻纨低映娇妩。\n凭阑看花，仰蜂粘絮。\n春未许。\n宝筝闲玉柱。\n东风暮。\n武陵溪上路。\n娉婷婀娜。\n刘郎依约曾遇。\n鸳俦凤侣。\n重记相逢处。\n云隔阳台雨。\n花解语。\n旧梦还记否。",
        "dynasty": "宋",
        "collection_info": null
    },
    {
        "uuid": "bd50e0a97192da8f04a493fa2390711a",
        "title": "芳草渡・系裙腰 芳草渡",
        "author": "陈允平",
        "content": "芳草渡。\n渐迤逦分飞，鸳俦凤侣。\n洒一枝香泪，梨花寂寞春雨。\n惜别情思苦。\n匆匆深盟诉。\n翠浪远，六幅蒲帆，缥缈东去。\n远顾。\n夕阳冉冉，恨逐潮回南浦路。\n漫空念、归来燕子，双栖旧庭户。\n市桥细柳，尚不减、少年张绪。\n渐瘦损，懒照秦鸾对舞。",
        "dynasty": "宋",
        "collection_info": null
    },
    {
        "uuid": "3ba8cbe0572c7842a3b2f5f9a6c09667",
        "title": "相思引 金谷园林锦绣香",
        "author": "陈允平",
        "content": "金谷园林锦绣香。\n踏青挑菜又相将。\n凤台人远，离思入三湘。\n花着雨添红粉重，柳随风曳碧丝长。\n薄情鸾燕，春去怎商量。",
        "dynasty": "宋",
        "collection_info": null
    },
    {
        "uuid": "f51e4bdc43cbc78c66b9b4bc43e3c3e7",
        "title": "谒金门 蛾黛浅",
        "author": "胡仲弓",
        "content": "蛾黛浅。\n只为晚寒妆懒。\n润逼镜鸾红雾满。\n额花留半面。\n渐次梅花开遍。\n花外行人已远。\n欲寄一枝嫌梦短。\n湿云和恨翦。",
        "dynasty": "宋",
        "collection_info": null
    },
    {
        "uuid": "635aa66488de0f006211cfafde9dfddb",
        "title": "水龙吟 翠鳌涌出沧溟",
        "author": "施岳",
        "content": "翠鳌涌出沧溟，影横栈壁迷烟墅。\n楼台对起，阑干重凭，山川自古。\n梁苑平芜，汴堤疏柳，几番晴雨。\n看天低四远，江空万里，登临处、分吴楚。\n两岸花飞絮舞。\n度春风、满城箫鼓。\n英雄暗老，昏潮晓汐，归帆过舻。\n淮水东流，塞云北渡，夕阳西去。\n正凄凉望极，中原路杳，月来南浦。",
        "dynasty": "宋",
        "collection_info": null
    },
    {
        "uuid": "167bc5c69affdc3a0cf62fc1277dc712",
        "title": "清平乐 水遥花瞑",
        "author": "施岳",
        "content": "水遥花瞑。\n隔岸炊烟冷。\n十里垂杨摇嫩影。\n宿酒和愁都醒。",
        "dynasty": "宋",
        "collection_info": null
    },
    {
        "uuid": "ef1480ac25eced347765f9a68edca7eb",
        "title": "解语花 云容冱雪",
        "author": "施岳",
        "content": "云容冱雪，暮色添寒，楼台共临眺。\n翠丛深窅。\n无人处、数蕊弄春犹小。\n幽姿谩好。\n遥相望、含情一笑。\n花解语，因甚无言，心事应难表。\n莫待墙阴暗老。\n称琴边月夜，笛里霜晓。\n护香须早。\n东风度、咫尺画阑琼沼。\n归来梦绕。\n歌云坠、依然惊觉。\n想恁时，小几银屏冷未了。",
        "dynasty": "宋",
        "collection_info": null
    },
    {
        "uuid": "5bdfd367946bc48351c11b273a8c15f7",
        "title": "曲游春 画舸西泠落",
        "author": "施岳",
        "content": "画舸西泠落，占柳阴花影，芳意如织。\n小楫冲波，度曲尘扇底，粉香帘隙。\n岸转斜阳隔。\n又过尽、别船箫笛。\n傍断桥、翠绕红围，相对半篙晴色。\n顷刻。\n千山暮碧。\n向沽酒楼前，犹系金勒。\n乘月归来，正梨花夜缟，海棠烟幕。\n院宇明寒食。\n醉乍醒、一庭春寂。\n任满身、露湿东风，欲眠未得。",
        "dynasty": "宋",
        "collection_info": null
    },
    {
        "uuid": "a1ea38309dd3c3c016277b7bd1865469",
        "title": "兰陵王 柳花白",
        "author": "施岳",
        "content": "柳花白。\n飞入青烟巷陌。\n凭高处，愁锁断桥，十里东风正无力。\n西湖路咫尺。\n犹阻仙源信息。\n伤心事，还似去年，中酒恹恹度寒食。\n闲窗掩春寂。\n但粉指留红，茸唾凝碧。\n歌尘不散蒙香泽。\n念鸾孤金镜，雁空瑶瑟。\n芳时凉夜尽怨忆。\n梦魂省难觅。\n鳞鸿，渺踪迹。\n纵罗帕亲题，锦字谁织。\n缄情欲寄重城隔。\n又流水斜照，倦箫残笛。\n楼台相望，对暮色，恨无极。",
        "dynasty": "宋",
        "collection_info": null
    },
    {
        "uuid": "82ee22239bb3c647dc19eb41e90244e5",
        "title": "步月 玉宇熏风",
        "author": "施岳",
        "content": "玉宇熏风，宝阶明月，翠丛万点晴雪。\n炼霜不就，散广寒霏屑。\n采珠蓓、绿萼露滋，嗔银艳、小莲冰洁。\n花痕在，纤指嫩痕，素英重结。\n枝头香未绝。\n还是过中秋，丹桂时节。\n醉乡冷境，怕翻成消歇。\n玩芳味、春焙旋熏。\n贮秾韵、水沉频爇。\n堪怜处，输与夜凉睡蝶。",
        "dynasty": "宋",
        "collection_info": null
    },
    {
        "uuid": "1c6af4f6edc32538d17a2c31a00e0890",
        "title": "醉落魄・一斛珠 单衣乍着",
        "author": "薛梦桂",
        "content": "单衣乍着。\n滞寒更傍东风作。\n珠帘压定银钩索。\n雨弄新晴，轻旋玉尘落。\n花唇巧借妆红约。\n娇羞才放三分萼。\n樽前不用多评泊。\n春浅春深，都向杏梢觉。",
        "dynasty": "宋",
        "collection_info": null
    },
    {
        "uuid": "6a01be1a16ae8df2bb6a3dc4a54ce084",
        "title": "眼儿媚 碧筒新展绿蕉芽",
        "author": "薛梦桂",
        "content": "碧筒新展绿蕉芽。\n黄露洒榴花。\n蘸烟染就，和云卷起，秋水人家。\n只因一朵芙蓉月，生怕黛帘遮。\n燕衔不去，雁飞不到，愁满天涯。",
        "dynasty": "宋",
        "collection_info": null
    },
    {
        "uuid": "c4d823bb4ab0b44b64167488fa89383d",
        "title": "三姝媚 蔷薇花谢去",
        "author": "薛梦桂",
        "content": "蔷薇花谢去。\n更无情、连夜送春风雨。\n燕子呢喃，似念人憔悴，往来朱户。\n涨绿烟深，早零落、点池萍絮。\n暗忆年华，罗帐分钗，又惊春暮。\n芳草凄迷征路。\n待去也，还将画轮留住。\n纵使重来，怕粉容销腻，却羞郎觑。\n细数盟言犹在，怅青楼何处。\n绾尽垂杨，争似相思寸缕。",
        "dynasty": "宋",
        "collection_info": null
    },
    {
        "uuid": "7748d5c18a31f67431c627e99c4d0386",
        "title": "浣溪纱・浣溪沙 柳映疏帘花映林",
        "author": "薛梦桂",
        "content": "柳映疏帘花映林。\n春光一半几销魂。\n新诗未了枕先温。\n燕子说将千万恨，海棠开到二三分。\n小窗银烛又黄昏。",
        "dynasty": "宋",
        "collection_info": null
    },
    {
        "uuid": "06bfe454f86c8504fba1fb43f06da20d",
        "title": "大有 戏马台前",
        "author": "潘希白",
        "content": "戏马台前，采花篱下，问岁华、还是重九。\n恰归来、南山翠色依旧。\n帘栊昨夜听风雨，都不似、登归时候。\n一片宋玉情怀，十分卫郎清瘦。\n红萸佩、空对酒。\n砧杆动微寒，暗欺罗袖。\n秋已无多，早是败荷衰柳。\n强整帽檐敧侧，曾经向、天涯搔首。\n几回忆、故国莼鲈，霜前雁后。",
        "dynasty": "宋",
        "collection_info": null
    },
    {
        "uuid": "f758f8db5b742d38aee9b76c4779a935",
        "title": "贺新郎 一勺西湖水",
        "author": "文及翁",
        "content": "一勺西湖水。\n渡江来、百年歌舞，百年酣醉。\n回首洛阳花世界，烟渺黍离之地。\n更不复、新亭坠泪。\n簇乐红妆摇画艇，问中流、击楫谁人是。\n千古恨，几时洗。\n余生自负澄清志。\n更有谁、磻溪未遇，传严未起。\n国事如今谁倚仗，衣带一江而已。\n便都道、江神堪恃。\n借问孤山林处士，但掉头、笑指梅花蕊。\n天下事，可知矣。",
        "dynasty": "宋",
        "collection_info": null
    },
    {
        "uuid": "0e2b442d07f2aa6fb918d4974ed5e9f0",
        "title": "失调名 朗吟飞过",
        "author": "文及翁",
        "content": "朗吟飞过。",
        "dynasty": "宋",
        "collection_info": null
    },
    {
        "uuid": "76d9663b8da6233c938a31e3a3001541",
        "title": "击梧桐 枫叶浓于染",
        "author": "李珏",
        "content": "枫叶浓于染。\n秋正老、江上征衫寒浅。\n又是秦鸿过，霁烟外，写出离愁几点。\n年来岁去，朝生暮落，人似吴潮展转。\n怕听阳关曲，奈短笛唤起，天涯情远。\n双屐行春，扁舟啸晚。\n忆昔鸥湖莺苑。\n鹤帐梅花屋，霜月后、记把山扉牢掩。\n惆怅明朝何处，故人相望，但碧云半敛。\n定苏堤、重来时候，芳草如翦。",
        "dynasty": "宋",
        "collection_info": null
    },
    {
        "uuid": "3b4d4fa43ddebc6616e3fd2050820e9e",
        "title": "木兰花慢 故人知健否",
        "author": "李珏",
        "content": "故人知健否，又过了、一番秋。\n记十载心期，暮苔茅屋，杜若芳洲。\n天遥梦飞不到，但滔滔、岁月水东流。\n南浦春波旧别，西山暮雨新愁。\n吴钩。\n光透黑貂裘。\n客思晚悠悠。\n更何处相逢，残更听雁，落日呼鸥。\n沧江白云无数，约他年、携手上扁舟。\n鸦阵不知人意，黄昏飞向城头。",
        "dynasty": "宋",
        "collection_info": null
    },
    {
        "uuid": "b723b4fcddc2b8e8ff7b5a1630e5745b",
        "title": "步蟾宫 东风又送酴醿信",
        "author": "钟过",
        "content": "东风又送酴醿信。\n早吹得、愁成潘鬓。\n花开犹似十年前，人不似、十年前俊。\n水边珠翠香成阵。\n也消得、燕窥莺认。\n归来沉醉月朦胧，觉花气、满襟犹润。",
        "dynasty": "宋",
        "collection_info": null
    },
    {
        "uuid": "4afe30a1b09b8d20c55e97ac2d99815f",
        "title": "水调歌头 富贵在何许",
        "author": "谭方平",
        "content": "富贵在何许，五十已平头。\n人生得失且笑，休遣两眉愁。\n管甚轮云世变，管甚风波世态，沙渚且盟鸥。\n止即尽教止，流即尽教流。\n田坷秫，山可簌，又何求。\n问天只觅穷健，游戏八千秋。\n好对梅花如粉，细剪烛花如豆，不改旧时游。\n翠袖更能舞，骑鹤上扬州。",
        "dynasty": "宋",
        "collection_info": null
    },
    {
        "uuid": "e41df1196bcf0fe0a9cae6ac1255526d",
        "title": "水调歌头 把酒对湘浦",
        "author": "马廷鸾",
        "content": "把酒对湘浦，独吊大夫醒。\n当年皇览初度，饮露更餐英。\n服以高冠长佩，扈以江蓠薜芷，御气独乘清。\n谁意椒兰辈，从臾武关盟。\n哭东门，哀郢路，悄无宁。\n人世纷纷起灭，遗臭与留馨。\n一笑还游轻举，三叹道长世短，晦朔自秋春。\n洗眼看物变，朝菌共灵椿。",
        "dynasty": "宋",
        "collection_info": null
    },
    {
        "uuid": "1387152cf490959743a912054c82a71f",
        "title": "齐天乐 老夫耄矣",
        "author": "马廷鸾",
        "content": "老夫耄矣，怪新年顿尔，□衰俱现。\n排闷篇诗，浇愁盏酒，自读离骚自劝。\n长安日远。\n怅旧国禾宫，故侯瓜畹。\n风景不殊，江涛如此世缘浅。\n莫莫休休□□，□□干坤毁，幽怀无限。\n弱羽填波，轻装浮海，其奈沧溟潋滟。\n年华婉娩。\n况六十平头，底须顽健。\n戏唱高词，作还丹九转。",
        "dynasty": "宋",
        "collection_info": null
    },
    {
        "uuid": "0ccbf69894766b6d53c26638bcf2bdd5",
        "title": "沁园春 杨柳依依",
        "author": "马廷鸾",
        "content": "杨柳依依，我生之辰，与公共之。\n叹袅娜章台，歌翻轻吹，飘零灞岸，影弄斜晖。\n花萼楼深，灵和殿古，人自凄凉柳自垂。\n相逢处，记吾侬坠地，嘉定明时。\n何须梦得君知。\n便稳道人生七十稀。\n笑桓大将军，枝条如此，陶潜处士，门巷归兮。\n几阵花飞，一池萍碎，又向先生把寿卮。\n年年好，祝东风万楼，老翠云齐。",
        "dynasty": "宋",
        "collection_info": null
    },
    {
        "uuid": "61be072c1d2020a3276a4e8091e3d325",
        "title": "水调歌头 老子早知退",
        "author": "马廷鸾",
        "content": "老子早知退，鸥鹭未盟寒。\n痴顽逾六望七，宁以寿为欢。\n风有黍离伤咽，雅有蓼莪憔悴，使我不能餐。\n更把南陔读，泪落广陵澜。\n踏峨峰，腾华顶，卧王宫。\n青山与汝卒岁，紫茹可登盘。\n乞得白翁归处，莫学缁郎更误，危梦倚栏干。\n多谢长生曲，颜面怕人看。",
        "dynasty": "宋",
        "collection_info": null
    },
    {
        "uuid": "52bc2fd948cd29e4f1dd9f3a86e6e2ff",
        "title": "失调名 东晋纤儿撞坏",
        "author": "马廷鸾",
        "content": "东晋纤儿撞坏，桑令人间受祸。",
        "dynasty": "宋",
        "collection_info": null
    },
    {
        "uuid": "76e88a84982adec16e5bbbac2dd2e8ac",
        "title": "桂殿秋 飞翠盖",
        "author": "李仁本",
        "content": "飞翠盖，走篮舆。\n乱山千叠为先驱。\n洞天迎目深且窈，满耳天风吹步虚。",
        "dynasty": "宋",
        "collection_info": null
    },
    {
        "uuid": "fca4032518c4aad0b587e52e5bde54e9",
        "title": "桂殿秋 巑兽石",
        "author": "李仁本",
        "content": "巑兽石，错虬松。\n黛岚终日下天风。\n杖藜携我恣遥望，缥缈霓裳飞碧空。",
        "dynasty": "宋",
        "collection_info": null
    },
    {
        "uuid": "4a458d4e6bb58670a7118ab32f2ccb10",
        "title": "桂殿秋 金带重",
        "author": "李仁本",
        "content": "金带重，紫袍宽。\n到头不似羽衣闲。\n君王若许供香火，神武门前早挂冠。",
        "dynasty": "宋",
        "collection_info": null
    },
    {
        "uuid": "905c17e0ee1660f8b481b439bd430a50",
        "title": "沁园春 十五年来",
        "author": "谢枋得",
        "content": "十五年来，逢寒食节，皆在天涯。\n叹雨濡露润，还思宰柏，风柔日媚，羞看飞花。\n麦饭纸钱，只鸡斗酒，几误林间噪喜鸦。\n天笑道，此不由乎我，也不由他。\n鼎中炼熟丹砂。\n把紫府清都作一家。\n想前人鹤驭，常游绛阙，浮生蝉蜕，岂恋黄沙。\n帝命守坟，王令修墓，男子正当如是邪。\n又何必，待过家上冢，画锦荣华。",
        "dynasty": "宋",
        "collection_info": null
    },
    {
        "uuid": "e5e427e74343dfad366205476aa2f3bf",
        "title": "满江红 法在先天",
        "author": "莫起炎",
        "content": "法在先天，玄妙处、无言可说。\n其要在、守乎中正，灵台莹彻。\n太极神居黄谷内，先天气在玄关穴。\n寂然不动感而通，凭刚烈。\n运风雷，祈雨雪。\n役鬼神，驱妖孽。\n只此是、非咒非符非罡诀。\n寂定神归元谷府，功成行满仙班列。\n玩太虚、稳稳驾祥云，朝金阙。",
        "dynasty": "宋",
        "collection_info": null
    },
    {
        "uuid": "811e8b9709d74b1dd03b1c9eef32bb87",
        "title": "木兰花慢 山城如斗大",
        "author": "牟巘",
        "content": "山城如斗大，君肯为、两年留。\n问读易堂前，け然松竹，留得君不。\n天边乍传消息，趁春风、归侍翠云裘。\n留取去思无限，江离香满汀洲。\n不妨无蟹有监州。\n臭味喜相投。\n怪底事朝来，骊歌催唱，唤起离愁。\n羡君戏衫脱却，一身轻、无事也无忧。\n昨夜梦随杖履，道林岳林同游。",
        "dynasty": "宋",
        "collection_info": null
    },
    {
        "uuid": "88a7312c483529c380d7722b672d49f1",
        "title": "千秋岁 平分敏手",
        "author": "牟巘",
        "content": "平分敏手。\n更觉山城小。\n聊岸帻，时舒啸。\n当年湓浦月，偏照香山老。\n头未白，而今半百才逾九。\n共说东园好。\n问春馀多少。\n红药晚，金沙早。\n花须风日耐，人看功名久。\n催洗盏，对花一笑为君寿。",
        "dynasty": "宋",
        "collection_info": null
    },
    {
        "uuid": "826aa4eb1698cd0044953a4973c1a459",
        "title": "鹧鸪天 鸠杖庞眉鹤发仙",
        "author": "牟巘",
        "content": "鸠杖庞眉鹤发仙。\n诗中有史笔如椽。\n爱莲自是平生趣，吟到梅花晚更坚。\n珍九鼎，食万钱。\n谁如有子采衣鲜。\n蜀陈旧事君须记，贵盛还当具庆年。",
        "dynasty": "宋",
        "collection_info": null
    },
    {
        "uuid": "242ed9aedcc19f06f0432650ca357d60",
        "title": "渔家傲 病枕逢逢惊晓鼓",
        "author": "牟巘",
        "content": "病枕逢逢惊晓鼓。\n那堪送客江头路。\n莫唱骊驹催客去。\n风又雨。\n花飞一片愁千缕。\n折柳凄然无胜语。\n加餐更把篝衣护。\n泥滑篮舆须稳度。\n云飞处。\n亲闱安问应旁午。",
        "dynasty": "宋",
        "collection_info": null
    },
    {
        "uuid": "1c6e628354e274b70be54cb1c6075a82",
        "title": "水调歌头 表海归来后",
        "author": "牟巘",
        "content": "表海归来后，眠食喜清安。\n身轻于鹄，上下山北与山南。\n何必交梨火枣，自是霜筠雪柏，岁晚越坚完。\n摩诘本无病，微笑指蒲团。\n天有意，留一老，殿诸贤。\n平生出处何似，试把二苏看。\n惟有黄门最贵，况是庞眉寿□，九秩阅人间。\n持此为公寿，即是寿元元。",
        "dynasty": "宋",
        "collection_info": null
    },
    {
        "uuid": "984f24a53a7b1a5bff8f3f80a01cb92b",
        "title": "念奴娇 山之天目",
        "author": "牟巘",
        "content": "山之天目，蔚苕峣、第一最佳泉石。\n见说老龙高卧处，正拥深深寒碧。\n独閟云扉，人思霖雨，未许无心出。\n苍崖赤子，而今谁为苏息。\n昨夜凉透西风，玉绳晚澹，喜见归鸿入。\n十二虚皇凝伫久，飞下陆离宸画。\n绣卣使名，洪枢衔位，催缀新班立。\n旗常婀娜，要陪沙路清跸。",
        "dynasty": "宋",
        "collection_info": null
    },
    {
        "uuid": "90d0b0dc18e976e5658fa08be2e67ad9",
        "title": "贺新郎 云拥油幢碧",
        "author": "牟巘",
        "content": "云拥油幢碧。\n眷蓬莱、宿缘一纪，竟须公出。\n上界清高仙地位。\n耿耿为民还切。\n此自是、平生愿力。\n雨后新飙凉如濯，喜湖山、千里皆生色。\n便乘此，问阊阖。\n殷勤好与摩铜狄。\n炯精神、依然未老，鹤标龟息。\n造物生贤非无意，偏近中元时节。\n试记取、平园莱国。\n况有盘洲当家样，酉年秋、拾级升枢极。\n继盛事，看今日。",
        "dynasty": "宋",
        "collection_info": null
    },
    {
        "uuid": "9ac187cff500ef0aa2eb503ad0a98ebb",
        "title": "满江红 七荚新春",
        "author": "牟巘",
        "content": "七荚新春，问底事、以人为日。\n记贞观、郑公恰至，名因人得。\n况是今朝生上相，老天着意尤端的。\n便唤为、人日岂徒哉，公人杰。\n宇宙要，公扶植。\n善类要，公收拾。\n愿我公千岁，长陪丹极。\n山立扬休人正健，耐寒彩胜篸华发。\n看年年、天际不曾阴，真奇特。",
        "dynasty": "宋",
        "collection_info": null
    },
    {
        "uuid": "94c0fb19db8601f839afbae4b1caa51f",
        "title": "水调歌头 叔父茅封贵",
        "author": "牟巘",
        "content": "叔父茅封贵，先帝棣华亲。\n平生为善最乐，夙德宛天人。\n玉叶金枝方茂，瑶沼丹壶如画，光景镇长新。\n五福一日寿，万象总皆春。\n正秋分，记初度，绂缠麟。\n传宣来自绛阙，瑞采蔚轮囷。\n乐有钧天九奏，尊有仙家九酝，翠釜紫驼珍。\n笑把南山指，还以祝严宸。",
        "dynasty": "宋",
        "collection_info": null
    },
    {
        "uuid": "2ab663c5a30f63ead80c118d298e82c7",
        "title": "瑞鹤仙 暮霞红映沼",
        "author": "徐理",
        "content": "暮霞红映沼。\n恨柳枝疏瘦，不禁风搅。\n投林数归鸟。\n更枯茎敲荻，糁红堆蓼。\n江寒浪小。\n雁来多、音书苦少。\n试看尽，水边红叶，不见有诗流到。\n烦恼。\n凭阑人去，枕水亭空，路遥天杳。\n情深恨渺。\n无计诉与伊道。\n漏声催，门外霜清风细，月色今霄最好。\n怎割舍，美景良时，等闲睡了。",
        "dynasty": "宋",
        "collection_info": null
    },
    {
        "uuid": "433416a9661a0754c6f94f12fcd58e6f",
        "title": "醉蓬莱 正淡烟疏雨",
        "author": "吴季子",
        "content": "正淡烟疏雨，梅子黄时，清和天气。\n阿母当年，暂辍瑶池会。\n霞帔星冠，霓旌羽纛，下碧霄云际。\n恰与瞿昙，同时共日，降人间世。\n裼寝开祥，斑衣祝寿，一种灵椿，两枝仙桂。\n满引玻璃，且向今霄醉。\n待看阶庭，蓝袍交映，奉板舆游戏。\n到得蟠桃，熟时归去，已三千岁。",
        "dynasty": "宋",
        "collection_info": null
    },
    {
        "uuid": "e2230fa2fd5fb51c9b6da2d31eee5690",
        "title": "念奴娇 雪罗初试",
        "author": "吴季子",
        "content": "雪罗初试，过赐衣时节，才三四日。\n记得延陵公子宅，麟角当年新绂。\n半刺名家，一经奥学，是青云人物。\n如何华发，蒲轮未聘遗逸。\n问讯怨鹤惊猿，不妨俱隐，且逍遥丈室。\n有子传家经可教，况有东皋种秫。\n醉里干坤，闲中日月，便是长生术。\n瑶池宴后，剩看几度桃实。",
        "dynasty": "宋",
        "collection_info": null
    },
    {
        "uuid": "a0315a7cd1f1123722930d309bd7887e",
        "title": "声声慢 人间六月",
        "author": "何梦桂",
        "content": "人间六月。\n好是王母瑶池，吹下冰雪。\n一片清凉，仙界蕊宫珠阙。\n金猊水沉未冷，看瑶阶、九开蓂荚。\n尚记得，那年时手种，蟠桃千叶。\n庭下阿儿痴绝。\n争戏舞、绿袍环玦。\n笑捧金卮，满砌兰芽初茁。\n七十古来稀有，且高歌、万事休说。\n天未老，尚看他、儿辈事业。",
        "dynasty": "宋",
        "collection_info": null
    },
    {
        "uuid": "4b2fff906729034c63aa628b9eded08b",
        "title": "八声甘州 对芙蓉峰晓",
        "author": "何梦桂",
        "content": "对芙蓉峰晓，雪初消、云□霭烟霏。\n是阿谁寿母，紫鸾笙里，玉液琼枝。\n元是云翘仙子，珥节度瑶池。\n手种碧莲子，长记年时。\n此地神仙宫阙，几花封玉诰，金帔霞衣。\n但寿星堂上，七十古来稀。\n捧寿觞、莫辞满饮，愿年年、对鹤发蛾眉。\n年年有，麻姑麟脯，王母玄梨。",
        "dynasty": "宋",
        "collection_info": null
    },
    {
        "uuid": "6704a4b65f5025447e8305e4d00cefc7",
        "title": "八声甘州 对千峰未晓",
        "author": "何梦桂",
        "content": "对千峰未晓，听西风、吹角下谯楼。\n拥貔貅千骑，旌□十里，送客芳洲。\n曾是灯棋月柝，赞画坐清油。\n折尽长亭柳，莫系行舟。\n忆昔相逢何处，看飞鸿雪迹，休更回头。\n百年心事，长逐水东流。\n愿君如游龙万里，我如云、终泊此林丘。\n相思梦，明年雁到，尚讯南州。",
        "dynasty": "宋",
        "collection_info": null
    },
    {
        "uuid": "6943a62175881fea71b372ef22bb0894",
        "title": "满庭芳 燕子芹干",
        "author": "何梦桂",
        "content": "燕子芹干，龙孙箨老，绿阴深锁林塘。\n午风庭院，人试薄罗裳。\n数尽落红飞絮，摘青梅、煮酒初尝。\n重门静，一帘疏雨，消尽水沉香。\n把当年团扇，恩情犹在，未是相忘。\n笑衰翁鬓发，早已苍苍。\n说与乘鸾彩女，看世间、多少炎凉。\n都休怨，百年一梦，且共醉霞觞。",
        "dynasty": "宋",
        "collection_info": null
    },
    {
        "uuid": "6386060e6946c55e2a26a6354d769c68",
        "title": "踏莎行 夜月楼台",
        "author": "何梦桂",
        "content": "夜月楼台，夕阳庭院。\n都将前事思量遍。\n当初识面待寻常，争知识后情如线。\n只怕梅梢，参横斗转。\n催人归去天涯远。\n断肠当在别离时，未曾说着肠先断。",
        "dynasty": "宋",
        "collection_info": null
    },
    {
        "uuid": "92f07f39e8e1a51dca7a82eb37065f23",
        "title": "摸鱼儿 记年时、人人何处",
        "author": "何梦桂",
        "content": "记年时、人人何处，长亭曾共尊酒。\n酒阑归去行人远，折不尽长亭柳。\n渐白首。\n待把酒送君，恰又清明后。\n青条似旧。\n问江北江南，离愁如我，还更有人否。\n留不住，强把蔬盘瀹韭。\n行舟又报潮候。\n风急岸花飞尽也，一曲啼红满袖。\n春波皱。\n青草外，人间此恨年年有。\n留连握手。\n叹人世相逢，百年欢笑，能得几回又。",
        "dynasty": "宋",
        "collection_info": null
    },
    {
        "uuid": "d621fbf9dc7a7f485a3922224255e160",
        "title": "摸鱼儿 把人间、古今勋业",
        "author": "何梦桂",
        "content": "把人间、古今勋业，一时都付杯酒。\n青山行遍人华发，老尽门前青柳。\n试回首。\n记晓雨征衫，又过年时候。\n相逢故旧。\n浪说南楼北，亭花纵好、能似少年否。\n还自笑，应是山林厌韭。\n忘却儿童迎候。\n兴来谩学长沙舞，要舞更无长袖。\n眉休皱。\n欢笑外，风涛世上时时有。\n共君握手。\n且尽日尊前，相拌一醉，醉后明朝又。",
        "dynasty": "宋",
        "collection_info": null
    },
    {
        "uuid": "a704a94ae0e6c2d07682ef6dff6371a0",
        "title": "意难忘 避暑林塘",
        "author": "何梦桂",
        "content": "避暑林塘。\n数元戎小队，一簇红妆。\n旌□云影动，帘幕水沉香。\n金缕彻，玉肌凉。\n慢拍舞轻扬。\n更一般，轻弦细管，孤竹空桑。\n风姨昨夜痴狂。\n向华峰吹落，云锦天裳。\n波神藏不得，散作满池芳。\n移彩鹢，柳阴傍。\n拚一醉淋浪。\n向晚来、歌阑饮散，月在纱窗。",
        "dynasty": "宋",
        "collection_info": null
    },
    {
        "uuid": "e763d3c63f18f855e91660479a3c6233",
        "title": "喜迁莺 留春不住",
        "author": "何梦桂",
        "content": "留春不住。\n又早是清明，杨花飞絮。\n杜宇声声，黄昏庭院，那更半帘风雨。\n劝春且休归去。\n芳草天涯无路。\n悄无语。\n倚阑干立尽，落红无数。\n谁诉。\n长门事，记得当年，曾趁梨园舞。\n霓羽香消，梁州声歇，昨梦转头今古。\n金屋玉楼何在，尚有花钿尘土。\n君不顾。\n怕伤心，休上危楼高处。",
        "dynasty": "宋",
        "collection_info": null
    },
    {
        "uuid": "622b8bb522b7e8d660f6def70dea3bd6",
        "title": "临江仙 十月江南风信早",
        "author": "何梦桂",
        "content": "十月江南风信早，梅枝早閟先春。\n田园剩得老来身。\n浪言陶处士，犹是晋朝臣。\n人道革爻居四九，谁知数在邅迍。\n明年五十志当伸。\n低头羞老妇，且结会稽盟。",
        "dynasty": "宋",
        "collection_info": null
    },
    {
        "uuid": "4c0b366e8d81f47a91e55862cbb2914d",
        "title": "满江红 春色三分",
        "author": "何梦桂",
        "content": "春色三分，怎禁得、几番风力。\n又早见、亭台绿水，柳摇金色。\n满眼春愁无着处，知心惟有幽禽识。\n望青山、目断夕阳边，孤云隔。\n琴酒我，成三一。\n湖外舫，山头屐。\n且莫教春去，乱红堆积。\n记得年时陪宴赏，重门深处桃花碧。\n待修书、欲寄楚天遥，无行客。",
        "dynasty": "宋",
        "collection_info": null
    },
    {
        "uuid": "155d9ddd1301b8b247615afe1ad9502c",
        "title": "忆秦娥 伤离别",
        "author": "何梦桂",
        "content": "伤离别。\n江南雁断音书绝。\n音书绝。\n两行珠泪，寸肠千结。\n伤心长记中秋节。\n今年还似前年月。\n前年月。\n那知今夜，月圆人缺。",
        "dynasty": "宋",
        "collection_info": null
    },
    {
        "uuid": "407e4d3a65ae4e272bbffe9acb76a93c",
        "title": "西江月 犹记春风庭院",
        "author": "何梦桂",
        "content": "犹记春风庭院，柳阴深锁帘帷。\n东君去后雨丝丝。\n空认紫骝嘶处。\n梦断箫台无据，十年往事休追。\n忽然拈起旧来书。\n依旧长亭双泪。",
        "dynasty": "宋",
        "collection_info": null
    },
    {
        "uuid": "1fcf5d22839431c238103f58ed6222c5",
        "title": "小重山 吹断笙箫春梦寒",
        "author": "何梦桂",
        "content": "吹断笙箫春梦寒。\n倚楼思往事，泪偷弹。\n别时容易见时难。\n相看处，惟有玉连环。\n人在万重山。\n近来应不似，旧时颜。\n重门深院柳阴间。\n曾携手，休去倚危阑。",
        "dynasty": "宋",
        "collection_info": null
    },
    {
        "uuid": "660df655c9eeba2219eee9a7273f750a",
        "title": "沁园春 光岳储精",
        "author": "何梦桂",
        "content": "光岳储精，宇宙呈祥，锺英俊材。\n想春秋夹谷，前生夫子，婆娑南赡，见在如来。\n龙角标辰，蟾胎煜丙，好是生朝华宴开。\n笙歌里，看儿童拜舞，春满行台。\n重重好事相催。\n便对把黄封酌寿罍。\n更愿公殿上，早纡衮绣，愿公堂下，长戏衣莱。\n昨夜瑶池，亲逢阿母，欲寄蟠桃桃始栽。\n三千岁，待开花结子，岁岁衔杯。",
        "dynasty": "宋",
        "collection_info": null
    },
    {
        "uuid": "1f6d26d57716eb31368349eee315dba6",
        "title": "满江红 睡起纱窗",
        "author": "何梦桂",
        "content": "睡起纱窗，问春信、几番风候。\n待去做、踏青鞋履，懒拈纤手。\n尘满翠微低ぢ叶，离愁推去来还又。\n把菱花、独对泪阑干，羞蓬首。\n回鸾子，空怀袖。\n金缕曲，无心奏。\n记碧桃花下，夜参横斗。\n六幅罗裙香凝处，痕痕都是尊前酒。\n到如今、肠断怕回头，长门柳。",
        "dynasty": "宋",
        "collection_info": null
    },
    {
        "uuid": "71a068aca17b134b03bc6ba2437830fd",
        "title": "沁园春 衮衣绣裳",
        "author": "何梦桂",
        "content": "衮衣绣裳，彤弓卢矢，山西将门。\n自雪岭蓬婆，夷成坦道，炎州蜓獠，刬去连营。\n吴越儿童，江淮草木，七见元戎识姓名。\n争知道，这一隅斗大，尚借麾旌。\n西风吹下天声。\n看万骑貔貅入井陉。\n彼山棚魍魉，雷霆震击，海濒赤子，天日开明。\n事业方来，干坤无尽，千古英雄不偶生。\n从兹去，看云台翼轸，麟阁丹青。",
        "dynasty": "宋",
        "collection_info": null
    },
    {
        "uuid": "dabbd7dc7a08c51fbe2ee4cc5501120f",
        "title": "水龙吟 倚窗闲嗅梅花",
        "author": "何梦桂",
        "content": "倚窗闲嗅梅花，霜风入袖寒初透。\n吾年如此，年年十月，见梅如旧。\n白发青衫，苍头玄鹤，花前尊酒。\n问梅花与我，是谁瘦绝，正风雨、年时候。\n不怕参横月落，怕人生、芳盟难又。\n高楼何处，寒英吹落，玉龙休奏。\n前日花魁，后来羹鼎，总归严岫。\n但逋仙流落，诗香留与，孤山同寿。",
        "dynasty": "宋",
        "collection_info": null
    },
    {
        "uuid": "8d31f375a93ab6fe7faa8fe1f6d21aa7",
        "title": "酹江月・念奴娇 三分春色",
        "author": "何梦桂",
        "content": "三分春色，更消得风雨，几番零落。\n年少不来春老去，空负省薇阶药。\n燕子飞忙，杜鹃啼杀，总为谁悲乐。\n临春结绮，旧家何处楼阁。\n一任年去年来，怅歌阑舞断，尘生帘幕。\n千古雷塘浑一梦，人世到头俱错。\n百岁心期，一春光景，付与闲杯酌。\n青蛇犹在，莫教雷雨飞却。",
        "dynasty": "宋",
        "collection_info": null
    },
    {
        "uuid": "30b929e91c7b05d774ee3e2922323806",
        "title": "酹江月・念奴娇 问春何去",
        "author": "何梦桂",
        "content": "问春何去，乱随风飞坠，杨花篱落。\n罗袜香囊无觅处，谁有返魂灵药。\n细柳重门，碧桃深巷，回首曾行乐。\n玉龙吟断，夜深人在江阁。\n因念壁月琼枝，对玉人何处，绣帘珠幕。\n一半青铜尘满匣，空抚鸾刀金错。\n薇露烟销，莲膏花凝，不寐还孤酌。\n一春心事，总将愁里消却。",
        "dynasty": "宋",
        "collection_info": null
    },
    {
        "uuid": "3cdb1a8e126f97607f2e34ca65850fbc",
        "title": "沁园春 老去无心",
        "author": "何梦桂",
        "content": "老去无心，看尽青山，山前暮云。\n问重来海燕，乌衣安在，乍归辽鹤，华表空存。\n世路悠悠，风尘渺渺，白发相催乌兔频。\n浮生事，算天涯海角，谁是闲人。\n几番甲子庚申。\n看青草年年秋又春。\n笑武陵源上，桃花未实，昆仑山下，瑶树长新。\n霓羽飘零，蛾眉萧飒，欲觅神仙隔两尘。\n草堂在，但休教山鬼，夜半移文。",
        "dynasty": "宋",
        "collection_info": null
    },
    {
        "uuid": "28268e7ddfc298add2b1f51a09c17860",
        "title": "摸鱼儿 把心期、半生孤负",
        "author": "何梦桂",
        "content": "把心期、半生孤负。\n玉堂元在何处。\n朱弦弹绝无人听，空操离鸾烈女。\n遇不遇。\n休更问、悠悠世事都如许。\n人生草露。\n看百岁勋名，青铜鬓影，抚剑泪如雨。\n知谁语。\n落落江空岁暮。\n人间一梦今古。\n雷塘十里斜阳外，野草寒鸦无数。\n身世寓。\n聊尔耳、江山有恨谁堪付。\n冰心更苦。\n都说与梅花，参横月落，一醉且归去。",
        "dynasty": "宋",
        "collection_info": null
    },
    {
        "uuid": "5b946514a3fef4a28f38b9f4df7832d8",
        "title": "洞仙歌 天涯何处",
        "author": "何梦桂",
        "content": "天涯何处，望苍江渺渺。\n纵算解飞人不到。\n笑双丸乌兔，两鬓霜蓬，聊尔耳，那是人间三岛。\n黄梁初梦觉，起看孤云，还自长歌自长啸。\n不记桃源何地，橘渚何年，生涯事、惟有炉烟茶灶。\n问先生谁友，有白石青松，共成三老。",
        "dynasty": "宋",
        "collection_info": null
    },
    {
        "uuid": "ffd182b4746077a854c7da5e8c1ff6e7",
        "title": "喜迁莺 东君别后",
        "author": "何梦桂",
        "content": "东君别后。\n见说道花枝，也成消瘦。\n夜雨帘栊，柳边庭院，烦恼有谁撋就。\n犹记旧看承处，梅子枝头如豆。\n最苦是，向重门人静，月明时候。\n知否。\n人不见，纵有音书，争似重携手。\n旧日沉腰，如今潘鬓，怎奈许多僝僽。\n极目万山深处，肠断不堪回首。\n情寸寸，到如今，只在长亭烟柳。",
        "dynasty": "宋",
        "collection_info": null
    },
    {
        "uuid": "eb4f8b475b924e6e77ab3b4c405f48e0",
        "title": "沁园春 尚书当年",
        "author": "何梦桂",
        "content": "尚书当年，蓬矢桑弧，初度佳期。\n是词林老虎，文场威凤，人中祥瑞，天下英奇。\n太守买臣，中书坡老，五十二年回首非。\n人间事，且开眉一笑，醉倒金卮。\n阿婆还忆年时。\n也曾趁鸿胪拜玉墀。\n念青衫荷叶，嫁衣尚在，青铜菱影，破镜犹遗。\n半席寒毡，一官俯首，造物还应戏小儿。\n问天道，看是他谁戏我，我戏他谁。",
        "dynasty": "宋",
        "collection_info": null
    },
    {
        "uuid": "3a4b2d183d8da6195098fdebc37c57f6",
        "title": "八声甘州 倚阑干立尽",
        "author": "何梦桂",
        "content": "倚阑干立尽，看东风、吹度柳绵飞。\n怕杜鹃啼杀，江南雁杳，游子何之。\n梦断扬州芍药，落尽簇红丝。\n歌吹今何在，一曲沾衣。\n往事不堪重省，记柳边深巷，花外幽墀。\n把菱花独照，脂粉总慵施。\n怅春归、留春未住，奈春归、不管玉颜衰。\n伤心事，都将分付，榆砌苔矶。",
        "dynasty": "宋",
        "collection_info": null
    },
    {
        "uuid": "a77101c0182e5d11921ad4aa859c981a",
        "title": "八声甘州 自辽东鹤去",
        "author": "何梦桂",
        "content": "自辽东鹤去，算何人、插得翅能飞。\n笑平生错铸，儒冠误识，者也焉之。\n谩道寒蚕冰底，瓮茧解成丝。\n何许丝千丈，补得龙衣。\n镜里不堪勋业，纵梦中八翼，不到天墀。\n看墦间富贵，妻妾笑施施。\n对青山、千年不老，但梅花、头白伴人衰。\n严陵路，年年潮水，不上渔矶。",
        "dynasty": "宋",
        "collection_info": null
    },
    {
        "uuid": "d0ea10eb35708763e3ca24c4a652e449",
        "title": "贺新郎 世事浑无定",
        "author": "何梦桂",
        "content": "世事浑无定。\n问人间、翻来覆去，阿谁能忍。\n海怒惊涛山相拍，选甚鱼龙不任。\n看今古、英雄销尽。\n坐对青山闲白日，付长江、流送千年恨。\n天有意，唯何甚。\n待将洗耳泉边枕。\n正梅花、霜寒月白，斗回西柄。\n自寿一觞花前醉，醉亸彩幡金胜。\n笑儿辈、汾阳中令。\n倚遍层楼干阑曲，慨干坤、渺渺青云影。\n无限事，尊前兴。",
        "dynasty": "宋",
        "collection_info": null
    },
    {
        "uuid": "d5a171295bcb44e051552130141a693f",
        "title": "贺新郎 花落风初定",
        "author": "何梦桂",
        "content": "花落风初定。\n倚危阑、衷情欲诉，踌躇不忍。\n把酒问春春无语，吹落游尘怎任。\n待泪雨、红妆蔫尽。\n不道燕衔春将去，误啼鹃、唤起年年恨。\n芳草路，人愁甚。\n浮生一梦黄梁枕。\n且不妨、狂歌醉舞，麈谈挥柄。\n金谷平泉俱尘土，谁是当年豪胜。\n但五柳、依然陶令。\n千古兴亡东流水，望孤鸿、没处残阳影。\n无限意，伤春兴。",
        "dynasty": "宋",
        "collection_info": null
    },
    {
        "uuid": "f6434f3d441b55d3e24155c16c8492d5",
        "title": "贺新郎 更静钟初定",
        "author": "何梦桂",
        "content": "更静钟初定。\n卷珠帘、人人独立，怨怀难忍。\n欲拨金猊添沉水，病力厌厌不任。\n任蝶粉、蜂黄消尽。\n亭北海棠还开否，纵金钗、犹在成长恨。\n花似我，瘦应甚。\n凄凉无寐闲衾枕。\n看夜深、紫垣华盖，低摇杠柄。\n重拂罗裳蹙金线，尘满双鸳花胜。\n孤负我、花期春令。\n不怕镜中羞华发，怕镜中、舞断孤鸾影。\n天尽处，悠悠兴。",
        "dynasty": "宋",
        "collection_info": null
    },
    {
        "uuid": "d24ed25463e96f73b7f06b9204a3ce55",
        "title": "八声甘州 叹人生聊尔",
        "author": "何梦桂",
        "content": "叹人生聊尔，便晨风、翼倦也回飞。\n况自骑款段，欲追骐骥，千里安之。\n种得玄芝瑶草，不染满头丝。\n一醉梅花下，笑舞青衣。\n说甚封侯万里，待朱门画战，大第崇墀。\n人世何时□足，造物任隆施。\n怪周公、如今不梦，意周公、政自怪吾衰。\n归来去，夕阳牛陇，夜月鸥矶。",
        "dynasty": "宋",
        "collection_info": null
    },
    {
        "uuid": "0e7fa95efda1fa4441b0d29f8465351e",
        "title": "洞仙歌 青衫白发",
        "author": "何梦桂",
        "content": "青衫白发，独倚江楼小。\n待欲题诗压崔颢。\n慨凤台今在否，白鹭沙洲，芳草外、剩得闲身江表。\n醉来疑梦里，梦入梅花，歌彻青衣听清窈。\n起着飞鸿没尽，白鸟玄驹，谁能数、曹瞒袁绍。\n待明年、七十问何如，笑只是今朝，浣花堂老。",
        "dynasty": "宋",
        "collection_info": null
    },
    {
        "uuid": "29f5fe7cb2f7b37720db34f37ee004d6",
        "title": "玉漏迟 问春先开未",
        "author": "何梦桂",
        "content": "问春先开未，江南野水，得春初小。\n独殿群芳，却道花前开早。\n长苦冰霜压尽，更说甚、风标清窈。\n些子好。\n孤香冷艳，有谁知道。\n年年吹落还开，听画角楼头，送他昏晓。\n何处玉堂，满地苍苔不扫。\n谁是肝肠铁石，与共说、岁寒怀抱。\n花未老。\n无奈酒阑情好。",
        "dynasty": "宋",
        "collection_info": null
    },
    {
        "uuid": "52f5ba3b23bfeed156c8ed3281228ac1",
        "title": "蓦山溪 飞仙欲下",
        "author": "何梦桂",
        "content": "飞仙欲下，水殿严妆早。\n娇湿怕春知，跨白虬、天门未晓。\n霓裳零乱，肌骨自清妍，梅檐月，柳桥风，世上红尘杳。\n重门深闭，忘却山阴道。\n呼酒嚼琼花，任醉来、玉山倾倒。\n无言相对，这岁暮心期，茅舍外，玉堂前，处处风流好。",
        "dynasty": "宋",
        "collection_info": null
    },
    {
        "uuid": "04f153a8d137f1d9631f52c8660c61cc",
        "title": "蓦山溪 春工未觉",
        "author": "何梦桂",
        "content": "春工未觉，何处琼英早。\n夜半翦银河，到人间、楼台初晓。\n霏霏脉脉，不是不多情，金帐暖，玉堂深，却怪音尘杳。\n天公谪下，暂落红尘道。\n颜色自还怜，怕轻狂、随风颠倒。\n冰心谁诉，但吹入梅花，明月地，白云阶，相照天寒好。",
        "dynasty": "宋",
        "collection_info": null
    },
    {
        "uuid": "c3e6f3c102b6c35e273159cd97490a8e",
        "title": "蓦山溪 蓬蓬窣窣",
        "author": "何梦桂",
        "content": "蓬蓬窣窣，睡梦惊回早。\n谁为散天花，遍人间，夜深分晓。\n虚空幻出，富贵照干坤，琼万顷，玉千株，莫道壶天杳。\n平明三尺，不拣江南道。\n只怕不坚牢，被天工、小儿翻倒。\n凝冰泮水，世态总无凭，明日事，昨朝人，谁丑还谁好。",
        "dynasty": "宋",
        "collection_info": null
    },
    {
        "uuid": "020824b71b78fdc5649e644bbee31c92",
        "title": "沁园春 孔盖霓旌",
        "author": "何梦桂",
        "content": "孔盖霓旌，月佩云裳，人间女仙。\n问韶光九十，何如今待，明朝最处，好是明年。\n戏舞称觞，一堂家庆，眼见儿孙曾又玄。\n奇绝处，看菱花白发，不改朱颜。\n当年。\n手种红莲。\n笑几度桑田沧海干。\n想蟾胎炼就，紫皇灵药，龙髯飞坠，玉女云軿。\n青鸟重来，红霞俨在，一曲云和犹未闲。\n羞尘世，把蛾眉蝉鬓，空为谁妍。",
        "dynasty": "宋",
        "collection_info": null
    },
    {
        "uuid": "ba6f22aea84628b444f3008737422759",
        "title": "浣溪沙 细柳连营绿荫重",
        "author": "何梦桂",
        "content": "细柳连营绿荫重。\n暖风旗影扬蛇龙。\n昼闲吟思入千峰。\n紫绶金牌人绿发，绣鞯丝辔马青骢。\n会将三箭取侯封。",
        "dynasty": "宋",
        "collection_info": null
    },
    {
        "uuid": "f455f940b7e084add2a78ab5d6aaa322",
        "title": "浣溪沙 金紫山前山万重",
        "author": "何梦桂",
        "content": "金紫山前山万重。\n山高云密下苍龙。\n春来好雨遍三峰。\n芳草郊原眠茧犊，垂杨营垒系花骢。\n趣归行有紫泥封。",
        "dynasty": "宋",
        "collection_info": null
    },
    {
        "uuid": "6c0b80f565fadc6f94d23c9ef65f47fb",
        "title": "蝶恋花 风信花残吹柳絮",
        "author": "何梦桂",
        "content": "风信花残吹柳絮。\n柳外池塘，乳燕时飞度。\n漠漠轻云山约住。\n半村烟树鸠呼雨。\n竹院深深深几许。\n深处人闲，谁识闲中趣。\n弹彻瑶琴移玉柱。\n苍苔满地花阴午。",
        "dynasty": "宋",
        "collection_info": null
    },
    {
        "uuid": "c67ffe52ebfe2bacce7b7ddef8bd77cd",
        "title": "大江东去・念奴娇 半生习气",
        "author": "何梦桂",
        "content": "半生习气，被风霜、销尽头颅如许。\n七十年来都铸错，回首邯郸何处。\n杜曲桑麻，柴桑松菊，归计成迟暮。\n一樽自寿，不妨沉醉狂舞。\n休问沧海桑田，看朱颜白发，转次全故。\n乌兔相催天也老，千古英雄坏土。\n汾水悲歌，雍江苦调，堕泪真儿女。\n兴亡一梦，大江依旧东注。",
        "dynasty": "宋",
        "collection_info": null
    },
    {
        "uuid": "303093c18a0e8e23cfedbb336a79b0f8",
        "title": "玉漏迟 青衫华发",
        "author": "何梦桂",
        "content": "青衫华发，对风霜、倚遍危楼孤啸。\n恶浪平波，看尽世间多少。\n忘却金闺故步，都付与、野花啼鸟。\n祗自笑。\n悠悠心事，无人知道。\n扰扰世路红尘，看销尽英雄，青山亦老。\n宇宙无穷，事业到头谁了。\n高楼一声画角，把千古、梦中吹觉。\n天欲晓。\n起看蕊梅春小。",
        "dynasty": "宋",
        "collection_info": null
    },
    {
        "uuid": "13461ac5f0f258fcaf327d898cddfd09",
        "title": "玉漏迟 自怜翠袖",
        "author": "何梦桂",
        "content": "自怜翠袖，向天寒、独倚孤篁吟啸。\n半世虚名，孤负白云多少。\n欲问梅翁旧约，怕误我、沙头鸥鸟。\n时一笑。\n行行且止，人间蜀道。\n休怪岁月无情，叹尘世浮生，闲忙闲老。\n待趁黑头，万里封侯都了。\n今古勋名一梦，听未彻、钧天还觉。\n羌管晓。\n楼角曙星稀小。",
        "dynasty": "宋",
        "collection_info": null
    },
    {
        "uuid": "6855c4c4aa10b71bf7c9848c4ecc8b90",
        "title": "水龙吟 分知白首天寒",
        "author": "何梦桂",
        "content": "分知白首天寒，千林摇落寻真隐。\n天工付与，冰肌雪骨，暗香寒凝。\n自许负心，肯教色界，软红尘近。\n怅绿衣舞断，参横梦觉，依稀旧家犹认。\n不为角声落，向花前、为伊悲恨。\n玉堂茅舍，风流随处，年年孤另。\n不是人间，肝肠铁石，相逢休问。\n算知心、只许东风，漏泄一分春信。",
        "dynasty": "宋",
        "collection_info": null
    },
    {
        "uuid": "0ccb6ab7707a0726f7f3a0e1d9815253",
        "title": "八声甘州 恨公来较晚",
        "author": "何梦桂",
        "content": "恨公来较晚，早归朝、骢马去难留。\n是朱轮华毂，联珪叠组，家世公侯。\n今在玉堂深处，借重护偏州。\n好把青毡拂，奕世勋猷。\n明日东津归路，正梅花霜暧，春上枝头。\n看连旗列鼓，送客下江楼。\n对云山、千年不老，向楼前、阅尽几行舟。\n留名在，严陵滩下，日夜东流。",
        "dynasty": "宋",
        "collection_info": null
    },
    {
        "uuid": "c806ba6026e80bb39b570fb17cf084de",
        "title": "传言玉女 阿母今朝",
        "author": "何梦桂",
        "content": "阿母今朝，飞下琼楼金阙。\n先教玉女，为传言细说。\n蟠桃手种，尚记此春时节。\n三千春后，开花初结。\n宴罢瑶池，洗娥眉、已半雪。\n九旬偷度，笑韶光一映。\n仙翁日月，算与人间全别。\n从今一岁，年年三月。",
        "dynasty": "宋",
        "collection_info": null
    },
    {
        "uuid": "a808bf2336fae6416e1b0e1e4aca718a",
        "title": "最高楼 南山老",
        "author": "何梦桂",
        "content": "南山老，还记少陵诗。\n七十古来稀。\n清池拥出红蕖坠，西风吹上碧梧枝。\n趁今朝，斟寿酒，记生时。\n也不羡、鲲鹏飞击水。\n也不羡、蛟龙行得雨。\n人世事，总危机。\n扶床正好看孙戏，舞衫不要笑儿痴。\n更埙篪，三老子，鬓如丝。",
        "dynasty": "宋",
        "collection_info": null
    },
    {
        "uuid": "296cb41fc576504969211e11bb8795ae",
        "title": "摸鱼子 倚西风、招鸿送燕",
        "author": "赵必",
        "content": "倚西风、招鸿送燕，年华今已如客。\n青奴一饷贪凉梦，昨夜酒红无力。\n愁似织。\n听鸣叶寒蝉，话到情无极。\n舞衣春入。\n欢带眼偷移，琴心不断，襟袖旧时窄。\n红尘陌。\n谁寄佳人消息。\n任他珠网瑶瑟。\n金钗两鬓霓裳曲，总是浪歌闲拍。\n长夜笛。\n且慢析轻匀，留醉酒垆侧。\n烟青雾白。\n望残照关河，晴云楼阁，何处是秋色。",
        "dynasty": "宋",
        "collection_info": null
    },
    {
        "uuid": "fd9eacd8b0bcdbee956535e1caa7e0dd",
        "title": "西江月 二十馀年访道",
        "author": "林自然",
        "content": "二十馀年访道，经游万水千山。\n明师未遇肯安闲。\n几度拈香一瓣。\n幸遇至人说破，虚无妙用循环。\n工夫只在片时间。\n遍体神光灿烂。",
        "dynasty": "宋",
        "collection_info": null
    },
    {
        "uuid": "5996ea2dadbc7a2405672f5201dc5b2f",
        "title": "酹江月・念奴娇 凿开混沌",
        "author": "林自然",
        "content": "凿开混沌，见钱塘南控、长江凝碧。\n今古词人图此景，谁解推原端的。\n岁去年来，日庚月甲，因甚无差忒。\n如今说破，要知天地来历。\n道散有一强名，五行颠倒，互列干坤历。\n坎水逆流朝丙户，随月盈亏消息。\n气到中秋，金能生水，倍涌千重雪。\n神仙妙用，与潮没个差别。",
        "dynasty": "宋",
        "collection_info": null
    },
    {
        "uuid": "0432d6b5ea55f4e13b22d0d66b62edd3",
        "title": "念奴娇 踏破秋痕",
        "author": "奚岊",
        "content": "踏破秋痕，向虚堂、细问新凉踪迹。\n野客从来无管领，独鹤自还空碧。\n红日重开，翠华曾到，应恨湖光窄。\n游龙别后，两山依旧南北。\n无语野草闲花，似嗔人问，万事今非昔。\n古木苍烟无限意，只有吟魂知得。\n歌舞百年，是非一醉，未必西风识。\n浩歌归去，满船风雨凄恻。",
        "dynasty": "宋",
        "collection_info": null
    },
    {
        "uuid": "d338f4d5d2053a2393b3f7bb3036f90d",
        "title": "长相思慢 日折霜檐",
        "author": "奚岊",
        "content": "日折霜檐，寒欺雾幕，晴枝浅弄春华。\n惊回绮梦，独拥绫衾，腮痕微印朝霞。\n倦起心情，念风移霜换，依旧天涯。\n雁影水云斜。\n算相思、一点愁赊。\n问橘楚橙吴，旧香犹在，别后襟袖输他。\n琴心知未许，想钿钗、流落谁家。\n怕上高楼，归思还、斜阳暮鸦。\n几多年、江湖浪识，知心只许梅花。",
        "dynasty": "宋",
        "collection_info": null
    },
    {
        "uuid": "331ae578515c1ee716e578f62089e734",
        "title": "声声慢 秋声淅沥",
        "author": "奚岊",
        "content": "秋声淅沥，楚棹吴鞭，相逢易老颜色。\n桐竹鸣骚音韵，水云空觅。\n炎凉自今自古，信浮生、有谁禁得。\n漫回首，问黄花还念，故人犹客。\n莫管红香狼籍。\n兰蕙冷，偏他露知霜识。\n木落山空心事，对秋明白。\n征衣暗尘易染，算江湖、随人宽窄。\n正无据，看寒蟾、飞上暮碧。",
        "dynasty": "宋",
        "collection_info": null
    },
    {
        "uuid": "ccd5da7fedc56a2e6760f3c715b8e82a",
        "title": "解连环 霁环新掠",
        "author": "奚岊",
        "content": "霁环新掠。\n正风回浪影，时摇城脚。\n叹天涯、春草无伦，似凝伫当时，柳颦花弱。\n步锦珠沉，谩一眸、千年如昨。\n信龙楼凤阁，无奈都由，笑歌休却。\n斜阳柳边自落。\n听幽禽两两，沙际停泊。\n道世问、多少闲愁，总输与扁舟，五湖游乐。\n便买蓑衣，又生怕、鱼龙风恶。\n把从前、万事对酒，且休问着。",
        "dynasty": "宋",
        "collection_info": null
    },
    {
        "uuid": "308a4917a2ed73b9d261102a55c7428c",
        "title": "醉蓬莱 又扁舟东下",
        "author": "奚岊",
        "content": "又扁舟东下，水树青圆，雨榴红薄。\n燕子愁多，在重重帘幕。\n杖屧山阴，而今休更问，月尖眉约。\n双杏盟寒，七香珠坠，歌尘飘泊。\n莫倚危阑，怨深黄竹，一鹤归来，乱峰飞落。\n笑色凌波，任雾抽烟邈。\n飘渺生香池冷，湘水外，片云如削。\n昨夜离人，游仙梦远，天风吹觉。",
        "dynasty": "宋",
        "collection_info": null
    },
    {
        "uuid": "8f015099f489e06df2bd34365934a644",
        "title": "永遇乐 一雁斜阳",
        "author": "奚岊",
        "content": "一雁斜阳，乱蛩衰草，天净秋远。\n独立西风，星星鬓影，疑被蕖霜染。\n蹇修何处，秋深湘水，隐约数峰青浅。\n想而今，亭亭皓月，共谁倚阑凄惋。\n瑶箱翠袭，玉奁芸剪，暗里泪化偷溅。\n一日思量，十年瘦削，春色回眸减。\n雕鸾好在，文箫重许，罍酒试香庭苑。\n正销魂，馀霞散碧，暮鸦数点。",
        "dynasty": "宋",
        "collection_info": null
    },
    {
        "uuid": "6a61ea73ebeeb04f82d52cae917fd346",
        "title": "宴瑶池・越江吟 紫鸾飞舞",
        "author": "奚岊",
        "content": "紫鸾飞舞，又东华宴罢，归步凝碧。\n缥缈天风吹送处，泠泠佩声清逸。\n青童两两，争笑拈、琪花半折。\n羽衣寒露香披，翠幢珠辂去云疾。\n西真还又传帝敕。\n霞城检校，问学仙消息。\n玉府高寒，有不老丹容，自然琼液。\n人间尘梦，应误认、烟痕雾迹。\n洞云依约开时，丹华飞素白。",
        "dynasty": "宋",
        "collection_info": null
    },
    {
        "uuid": "17347917a62cd8c2dde395d80bc3bb53",
        "title": "齐天乐 金飙吹净人间暑",
        "author": "奚岊",
        "content": "金飙吹净人间暑。\n连朝弄凉新雨。\n万宝功成，无人解得，秋入天机深处。\n闲中自数。\n几心酌干坤，手斟霜露。\n护了山河，共看元影在银兔。\n而今神仙正好，向青空觅个，冲澹襟宇。\n帝念群生，如何便肯，从我乘风归去。\n夷游洞府。\n把月抒云机，教他儿女。\n水逸山明，此情天付与。",
        "dynasty": "宋",
        "collection_info": null
    },
    {
        "uuid": "a8e0b55c893c09dd47acbefb8d4bbc95",
        "title": "芳草 笑湖山、纷纷歌舞",
        "author": "奚岊",
        "content": "笑湖山、纷纷歌舞，花边如梦如熏。\n响烟惊落日，长桥芳草外，客愁醒。\n天风送远，向两山、唤醒痴云。\n犹自有、迷林去鸟，不信黄昏。\n销凝。\n油车归后，一眉新月，独印湖心。\n蕊宫相答处，空岩虚谷应，猿语香林。\n正酣红紫梦，便市朝、有耳谁听。\n怪玉兔、金乌不换，只换愁人。",
        "dynasty": "宋",
        "collection_info": null
    },
    {
        "uuid": "d567cf5c1457d8991cf1d42655240863",
        "title": "华胥引 澄空无际",
        "author": "奚岊",
        "content": "澄空无际，一幅轻绡，素秋弄色。\n翦翦天风，飞飞万里，吹净遥碧。\n想玉杵芒寒，听佩环无迹。\n圆缺何心，有心偏向歌席。\n多少情怀，甚年年、共怜今夕。\n蕊宫珠殿，还吟飘香秀笔。\n隐约霓裳声度，认紫霞楼笛。\n独鹤归来，更无清梦成觅。",
        "dynasty": "宋",
        "collection_info": null
    },
    {
        "uuid": "729621a2580d8101c7acfc45ea5f305b",
        "title": "玉漏迟 絮花寒食路",
        "author": "赵闻礼",
        "content": "絮花寒食路。\n晴丝罥日，绿阴吹雾。\n客帽欺风，愁满画船烟浦。\n彩柱秋千散后，恨尘锁、燕帘莺户。\n从间阻。\n梦云无准，鬓霜如许。\n夜永绣阁藏娇，记掩扇传歌，剪灯留语。\n月约星期，细把花须频数。\n弹指一襟幽恨，谩空倩、啼鹃声诉。\n深院宇。\n黄昏杏花微雨。",
        "dynasty": "宋",
        "collection_info": null
    },
    {
        "uuid": "8b193c976fa0d8f21332354a9cc8fa20",
        "title": "法曲献仙音 花匣么弦",
        "author": "赵闻礼",
        "content": "花匣么弦，象奁双陆，旧日留欢情意。\n梦别银屏，恨裁兰烛，香篝夜闲鸳被。\n料燕子重来地，桐阴琐窗绮。\n倦梳洗。\n量芳钿、自羞鸳镜，罗袖冷，烟柳画兰半倚。\n浅雨压荼䕷，指东风、芳事馀几。\n院落黄昏，怕春莺、惊笑憔悴。\n倩柔红约定，唤取玉箫同醉。",
        "dynasty": "宋",
        "collection_info": null
    },
    {
        "uuid": "b61fba27070f6e3978fd8075a35790b8",
        "title": "瑞鹤仙 客边情味恶",
        "author": "赵闻礼",
        "content": "客边情味恶。\n花漏远、春静风鸣凤铎。\n空梁燕泥落。\n映柔红微罥，海棠帘箔。\n愁钟恨角。\n怕催人、黄昏索寞。\n拥吟袍、凭暖阑干，醉怯冷香罗薄。\n阿鹊。\n幽芳月淡，紫曲云昏，有人说着。\n名缰易缚。\n归鞭杳，误期约。\n记金泥卜画，银屏娱夜，弹指忽忽恨错。\n为情多、搀尽芳春，带围瘦觉。",
        "dynasty": "宋",
        "collection_info": null
    },
    {
        "uuid": "7cbf59fd101435617707bb4f6f16b5f0",
        "title": "瑞鹤仙 冻痕消梦草",
        "author": "赵闻礼",
        "content": "冻痕消梦草。\n又招得春归，旧家池沼。\n园扉掩寒悄。\n倩谁将花信，偏传深窈。\n追游趁早，便裁却、春衫短帽。\n任残梅、飞满溪桥，和月醉眠清晓。\n年少。\n青丝织手，彩胜娇环，赋情谁表。\n南楼信杳。\n江云重，雁归少。\n记冲香嘶马，流红回岸，几度绿杨残照。\n想暗黄、依旧东风，灞陵古道。",
        "dynasty": "宋",
        "collection_info": null
    },
    {
        "uuid": "892261b65e836c92d86797a51c64fcaa",
        "title": "好事近 人去绿屏闲",
        "author": "赵闻礼",
        "content": "人去绿屏闲，逗晓柳丝风急。\n帘外杏花微雨，罥春红愁湿。\n单衣催赐曲尘罗，中酒病无力。\n应是绣床慵困，倚秋千斜立。",
        "dynasty": "宋",
        "collection_info": null
    },
    {
        "uuid": "35be1bf39e7128064ab32473990dbc60",
        "title": "好事近 小枕梦催闲",
        "author": "赵闻礼",
        "content": "小枕梦催闲，飞雨时鸣高屋。\n挂起西窗人静，听春禽声续。\n鸭塘溪绿涨轻痕，烟柳媚新绿。\n谁伴瘦筇尊酒，弄岩泉飞瀑。",
        "dynasty": "宋",
        "collection_info": null
    },
    {
        "uuid": "bf5e75c0ab55c17f584b8f4a38c02093",
        "title": "鱼游春水 青楼临远水",
        "author": "赵闻礼",
        "content": "青楼临远水。\n楼上东风飞燕子。\n玉钩珠箔，密密锁红藏翠。\n剪胜裁幡春日戏。\n簇柳簪梅元夜醉。\n闲忆旧欢，暗弹新泪。\n罗帕啼痕未洗。\n愁见同心双凤翅。\n长安十日轻寒，春衫未试。\n过尽征鸿知几许，不寄萧娘书一纸。\n愁肠断也，那人知未。",
        "dynasty": "宋",
        "collection_info": null
    },
    {
        "uuid": "3d66d7db5d75737e5cf84786b2e266c5",
        "title": "千秋岁 莺啼晴昼",
        "author": "赵闻礼",
        "content": "莺啼晴昼，南国春如绣。\n飞絮眼，凭阑袖。\n日长花片落，睡起眉山斗。\n无个事，沉烟一缕腾金兽。\n千里空回首。\n两地厌厌瘦。\n春去也，归来否。\n五更楼外月，双燕门前柳。\n人不见，秋千院落清明后。",
        "dynasty": "宋",
        "collection_info": null
    },
    {
        "uuid": "fcf685bce68e75b827591c189847e89d",
        "title": "风入松 曲尘风雨乱春晴",
        "author": "赵闻礼",
        "content": "曲尘风雨乱春晴。\n花重寒轻。\n珠帘卷上还重下，怕东风、吹散歌声。\n棋倦杯频昼永，粉香花艳清明。\n十分无处着闲情。\n来觅娉婷。\n蔷薇误罥寻春袖，倩柔荑、为补香痕。\n苦恨啼鹃惊梦，何时翦烛重盟。",
        "dynasty": "宋",
        "collection_info": null
    },
    {
        "uuid": "2807dddb5010a05efbd09130c72e7dcc",
        "title": "水龙吟 几年埋玉蓝田",
        "author": "赵闻礼",
        "content": "几年埋玉蓝田，绿云翠水烘春暖。\n衣熏麝馥，袜罗尘沁，凌波步浅。\n钿碧搔头，腻黄冰脑，参差难翦。\n乍声沉素瑟，天风佩冷，蹁跹舞、霓裳遍。\n湘浦盈盈月满。\n抱相思、夜寒肠断。\n含香有恨，招魂无路，瑶琴写怨。\n幽韵凄凉，暮江空渺，数峰清远。\n粲迎风一笑，持花酹酒，结南枝伴。",
        "dynasty": "宋",
        "collection_info": null
    },
    {
        "uuid": "fc2ef785a1bb31b3160f669c111e5546",
        "title": "隔浦莲近・隔浦莲近拍 愁红飞眩醉眼",
        "author": "赵闻礼",
        "content": "愁红飞眩醉眼。\n日淡芭蕉卷。\n帐掩屏香润，杨花扑、春云暖。\n啼鸟惊梦远。\n芳心乱。\n照影收奁晚。\n画眉懒。\n微醒带困，离情中酒相半。\n裙腰粉瘦，怕按六么歌板。\n帘卷层楼探旧燕。\n肠断。\n花枝和闷重拈。",
        "dynasty": "宋",
        "collection_info": null
    },
    {
        "uuid": "8d9f9999f794a4dcc1e511eb0ba6443b",
        "title": "贺新郎 池馆收新雨",
        "author": "赵闻礼",
        "content": "池馆收新雨。\n耿幽丛、流光几点，半侵疏户。\n入夜凉风吹不减，冷焰微茫暗度。\n碎影落、仙盘秋露。\n漏断长门空照泪，袖纱寒、映竹无心顾。\n孤枕掩，残灯炷。\n练囊不照诗人苦。\n夜沉沉、拍手相亲，呆儿痴女。\n栏外扑来罗扇小，谁在风廊笑语。\n竞戏踏、金钗双股。\n故苑荒凉悲旧赏，怅寒芜、衰草隋宫路。\n同磷火，遍秋圃。",
        "dynasty": "宋",
        "collection_info": null
    },
    {
        "uuid": "362993e1b1b83c739a821293aad293e9",
        "title": "谒金门 人病酒",
        "author": "赵闻礼",
        "content": "人病酒。\n生怕日高催绣。\n昨夜新翻花样瘦。\n旋描双蝶凑。\n慵凭绣床呵手。\n却说新愁还又。\n门外东风吹绽柳。\n海棠花厮勾。",
        "dynasty": "宋",
        "collection_info": null
    },
    {
        "uuid": "0879a8260339bb90fc9771822895a1f0",
        "title": "踏莎行 照眼菱花",
        "author": "赵闻礼",
        "content": "照眼菱花，剪情菰叶。\n梦云吹散无踪迹。\n听郎言语识郎心，当时一点谁消得。\n柳暗花明，萤飞月黑。\n临窗滴泪研残墨。\n合欢带上旧题诗，如今化作相思碧。",
        "dynasty": "宋",
        "collection_info": null
    },
    {
        "uuid": "0af790606b5cbf298daf5cbf2da7ad58",
        "title": "摸鱼儿 倚熏风、画阑亭午",
        "author": "叶阊",
        "content": "倚熏风、画阑亭午。\n采莲柔橹如语。\n红裙溅水鸳鸯湿，几度云朝雨暮。\n游冶处。\n是好是、小桥芳树寻幽趣。\n绣帘低护。\n任凉入霜纨，月侵冰簟，长夏等闲度。\n都如梦，怅望游仙旧侣。\n遗踪今在何许。\n愁予渺渺潇湘浦。\n槛竹空敲朱户。\n黯无绪。\n念多情文园，曾草长门赋。\n酒酣自舞。\n笑满袖缁尘，数茎霜鬓，羞杀照溪鹭。",
        "dynasty": "宋",
        "collection_info": null
    },
    {
        "uuid": "2d90078e9f52f40fe74a89b6247a74ec",
        "title": "三姝媚 花浮深岸树",
        "author": "杜良臣",
        "content": "花浮深岸树。\n迎新曦窗影，细触游尘。\n映叶青梅，记共折南枝，又及尝新。\n驻屐危亭，烟墅杳、风物撩人。\n虹外斜阳留晚，莺边落絮催春。\n心事应辜桃叶，但自把新诗，遍写修筠。\n恨满芳洲，倩晚风吹梦，暗逐江云。\n慢拈轻拢，幽思切、清音谁闻。\n谩有鸳鸯结带，双垂绣巾。",
        "dynasty": "宋",
        "collection_info": null
    },
    {
        "uuid": "b191609a20a49ba4a0a2822f2d423a0f",
        "title": "齐天乐 翠箫声断青鸾翼",
        "author": "曹邍",
        "content": "翠箫声断青鸾翼，心期破钗谁表。\n夜烛银屏，春风粉袖，犹记琵琶斜抱。\n瑶池路杳。\n恨巫女回云，月娥沉照。\n谩说蓬莱，玉环花貌梦难到。\n严花亭院乍冷，更蛩吟风碎，鸿飞烟渺。\n绿玉弹棋，红牙按拍，乐事欢情终少。\n刘郎未老。\n要鬓翼堆玄，腕酥凝皓。\n莫忘香荐，绿罗裙带草。",
        "dynasty": "宋",
        "collection_info": null
    },
    {
        "uuid": "fd25abe045f44045aefebad27bbc57b7",
        "title": "瑞鹤仙 炉烟销篆碧",
        "author": "曹邍",
        "content": "炉烟销篆碧。\n对院落秋千，昼永人寂。\n浓春透花骨。\n正长红小白，晕香涂色。\n铜驼巷陌。\n想游丝、飞絮无力。\n念绣窗、深锁红鸾，虚度禁烟寒食。\n空忆。\n象床沉水，凤枕屏山，殢欢尤惜。\n粉香狼藉。\n海棠下、东风急。\n自秦台箫咽，汉皋佩冷，断雨零云难觅。\n但杏梁、双燕归来，似曾旧识。",
        "dynasty": "宋",
        "collection_info": null
    },
    {
        "uuid": "64a287695944945797b5b8f967978f43",
        "title": "兰陵王 杏花坼",
        "author": "曹邍",
        "content": "杏花坼。\n烟柳藏鸦翠陌。\n苏堤上、人正踏青，嫩草茸茸衬罗袜。\n游丝挂晴塔。\n十里酣红艳白。\n秋千外，娇靥笑春，一片笙箫绮霞碧。\n阿香妒倾国。\n把镜日深奁，丝雨愁织。\n崇桃积李无颜色。\n但蝶粉香渍，燕泥芹冷，紫钱芳晕翳宝瑟。\n怅还近寒食。\n岑寂。\n恨无极。\n更酒驿孤烟，棋院长日。\n梨花满地春狼藉。\n望凤阙波渺，燕楼云隔。\n凭阑干晚，吟袖湿，但笑拍。",
        "dynasty": "宋",
        "collection_info": null
    },
    {
        "uuid": "f8fcf699d6d7d147c4f1aaf980e850c1",
        "title": "玲珑四犯 一架幽芳",
        "author": "曹邍",
        "content": "一架幽芳，自过了梅花，独占清绝。\n露叶檀心，香满万条晴雪。\n肌素净冼铅华，似弄玉、乍离瑶阙。\n看翠蛟、白凤飞舞，不管暮烟啼鴂。\n酒中风格天然别。\n记唐宫、赐樽芳冽。\n玉蕤唤得馀春住，犹醉迷飞蝶。\n天气乍雨乍晴，长是伴、牡丹时节。\n夜散琼楼宴，金铺深掩，一庭香月。",
        "dynasty": "宋",
        "collection_info": null
    },
    {
        "uuid": "34d1d73b2ecd9e122592124a024836f6",
        "title": "惜馀妍・惜余妍 同根异色",
        "author": "曹邍",
        "content": "同根异色，看镂玉雕檀，芳艳如簇。\n秀叶玲珑，嫩条下垂修绿。\n禁华深锁清妍，香满架、风梳露浴。\n轻盈，便似觉、酴醿格调粗俗。\n蜂黄间涂蝶粉，疑旧日二乔，各样妆束。\n费却春工，斗合靓芳浓馥。\n翠华临槛清赏，飞凤斝、休辞醉玉。\n晴昼，镇贮春、瑶台金屋。",
        "dynasty": "宋",
        "collection_info": null
    },
    {
        "uuid": "a6a05da7418c2319730877a6b9322b34",
        "title": "宴山亭・燕山亭 香月玲珑",
        "author": "曹邍",
        "content": "香月玲珑，柔风镂刻，嫩绿枝头圆腻。\n绯桃院宇，絮柳池塘，独立万红尘外。\n戏舞千团，讶粉羽、留连春媚。\n非是。\n看滚雪抛琼，镜鸾相倚。\n唐昌仙观风流，有霞洞藏花，绀环玉蕊。\n雕阑占赏，禁苑承恩，难比太平瑶卉。\n遍插金瓶，更移近、宝猊烟翠。\n堪爱。\n只少个、鸳鸯绣带。",
        "dynasty": "宋",
        "collection_info": null
    },
    {
        "uuid": "b30b1384463bd21d175c5b631942f268",
        "title": "水调歌头 甫营亭子小",
        "author": "郑雪岩",
        "content": "甫营亭子小，花柳斩新裁。\n衰翁馀暇，何妨领客少徘徊。\n堪叹人生离合，恰似燕莺来往，光景暗中催。\n芦荻晚风起，明月满沙堆。\n去年秋，如此夜，有谁陪。\n欲挽天河无路，满眼总尘埃。\n未了痴儿官事，行止从来难定，又趣到苏台。\n不作别离句，共醉十分杯。",
        "dynasty": "宋",
        "collection_info": null
    },
    {
        "uuid": "ee15758aa06d6c1f2d9a8a09918de3bc",
        "title": "清平乐 锦屏香褪",
        "author": "赵汝",
        "content": "锦屏香褪。\n寒隐轻衫嫩。\n燕子护泥飞不稳。\n庭掩百花难认。\n双双绣带微风。\n海棠此夜帘栊。\n愁损一番寒食，小窗淡月残红。",
        "dynasty": "宋",
        "collection_info": null
    },
    {
        "uuid": "62696e6d16939e9bcc0a93a68b1de355",
        "title": "恋绣衾 柳丝空有千万条",
        "author": "赵汝",
        "content": "柳丝空有千万条。\n系不住、溪头画桡。\n想今宵、也对新月，过轻寒、何处小桥。\n玉箫台榭春多少，溜啼红、脸霞未消。\n怪别来、胭脂慵传，被东风、偷在杏梢。",
        "dynasty": "宋",
        "collection_info": null
    },
    {
        "uuid": "37ff6596378fe2a68f0511cf07c7441c",
        "title": "浣溪沙 笑摘青梅傍绮疏",
        "author": "赵汝",
        "content": "笑摘青梅傍绮疏。\n数枝花影漾前除。\n太湖石畔看金鱼。\n笋指晓寒慵出袖，翠鬟春懒不成梳。\n为君缝狭绣罗襦。",
        "dynasty": "宋",
        "collection_info": null
    },
    {
        "uuid": "4fa7a4ad35fa8a72fbd6e0fc82a1dad4",
        "title": "梅花引 对花时节不曾忺",
        "author": "赵汝",
        "content": "对花时节不曾忺。\n见花残。\n任花残。\n小约帘栊，一面受春寒。\n题破玉笺双喜鹊，香烬冷，绕银屏，浑是山。\n待眠。\n未眠。\n事万千。\n也问天。\n也恨天。\n髻儿半偏。\n绣裙儿、宽了还宽。\n自取红毡，重坐暖金船。\n惟有月知君去处，今夜月，照秦楼，第几间。",
        "dynasty": "宋",
        "collection_info": null
    },
    {
        "uuid": "b0174d103cc3d94e2bd837b3c03e22f6",
        "title": "摘红英 东风冽",
        "author": "赵汝",
        "content": "东风冽。\n红梅拆。\n画帘几片飞来雪。\n银屏悄。\n罗裙小。\n一点相思，满塘春草。\n空愁切。\n何年彻。\n不归也合分明说。\n长安道。\n箫声闹。\n去时骢马，谁家系了。",
        "dynasty": "宋",
        "collection_info": null
    },
    {
        "uuid": "9c94e57adc1e50932b20f1cf361cdc39",
        "title": "梦江南・忆江南 帘不卷",
        "author": "赵汝",
        "content": "帘不卷，细雨熟樱桃。\n数点霁霞山又晚，一痕凉月酒初消。\n风紧絮花高。\n闲处少，磨尽少年豪。\n昨梦醉骑白鹿，满湖春水段家桥。\n濯发听吹箫。",
        "dynasty": "宋",
        "collection_info": null
    },
    {
        "uuid": "bc5e1f8c71fb1061449c5ea05ad6d3b7",
        "title": "谒金门 羞说起",
        "author": "赵汝",
        "content": "羞说起。\n嚼破白桃花蕊。\n人在夕阳深巷里。\n燕儿来也未。\n一样半红半紫。\n双凤同心结子。\n分在郎边郎不记。\n为郎今拆碎。",
        "dynasty": "宋",
        "collection_info": null
    },
    {
        "uuid": "f585ac05daa6d7b4263e3b04d675ac08",
        "title": "如梦令 小砑红绫笺纸",
        "author": "赵汝",
        "content": "小砑红绫笺纸。\n一字一行春泪。\n封了更亲题，题了又还坼起。\n归未。\n归未。\n好个瘦人天气。",
        "dynasty": "宋",
        "collection_info": null
    },
    {
        "uuid": "8c2d07ac8b96d8fff1593b026c65ce1e",
        "title": "汉宫春 着破荷衣",
        "author": "赵汝",
        "content": "着破荷衣，笑西风吹我，又落西湖。\n湖间旧时饮者，今与谁俱。\n山山映带，似携来、画卷重舒。\n三十里、芙蓉步障，依然红翠相扶。\n一目清无留处，任屋浮天上，身集空虚。\n残烧夕阳过雁，点点疏疏。\n故人老大，好襟怀、消减全无。\n慢赢得、秋声两耳，冷泉亭下骑驴。",
        "dynasty": "宋",
        "collection_info": null
    },
    {
        "uuid": "ea3c989d5ba6136b21d4f0701a65d293",
        "title": "摸鱼儿 掩朱弦、住听金缕",
        "author": "谭宣子",
        "content": "掩朱弦、住听金缕。\n天涯同是羁旅。\n多情记把香罗袖，残粉半粘荆树。\n还信否。\n便忍道、石台暗寂春无主。\n分明间阻。\n那睡鸭嘘云，翔鸳溜月，此际更休语。\n人间世，谁识缄愁最苦。\n轻帆重解烟雨。\n而今翻笑周郎误。\n挑剔寒缸寻谱。\n游倦处。\n果因甚、亭亭瘦影如前度。\n无由寄与。\n待谢却梅花，东风为我，吹梦过淮浦。",
        "dynasty": "宋",
        "collection_info": null
    },
    {
        "uuid": "66b02faba3e4709949d1c8ebdad6e85d",
        "title": "西窗烛 春江骤涨",
        "author": "谭宣子",
        "content": "春江骤涨，晓陌微干，断云如梦相逐。\n料应怪我频来去，似千里迢遥，伤心极目。\n为楚腰、惯舞东风，芳草萋萋衬绿。\n燕飞独。\n知是谁家箫声多事，吹咽寻常怨曲。\n尽教衿袖香泥涴，君不见、扬州三生杜牧。\n待泪华、暗落铜盘，甚夜西窗剪烛。",
        "dynasty": "宋",
        "collection_info": null
    },
    {
        "uuid": "79153f5304e220bea490f6a87dea4862",
        "title": "侧犯 素秋渐爽",
        "author": "谭宣子",
        "content": "素秋渐爽，倚香曲枕情依旧。\n怀袖。\n浸数尺湘漪、簟纹皱。\n悲欢尽梦里，玉骨从消瘦。\n空又。\n思太液芙蓉未央柳。\n翔凤何在，乐府传孤奏。\n人病酒。\n有鸳鸯双字倩谁绣。\n拜月西楼，几声滴漏。\n应恐纨洁，已疏郎手。",
        "dynasty": "宋",
        "collection_info": null
    },
    {
        "uuid": "a351610108978d41128cb8d1a8fef5a1",
        "title": "春声碎 津馆贮轻寒",
        "author": "谭宣子",
        "content": "津馆贮轻寒，脉脉离情如水。\n东风不管，垂杨无力，总雨颦烟寐。\n栏干外。\n怕春燕掠天，疏鼓叠、春声碎。\n刘郎易憔悴。\n况是恹恹病起。\n蛮笺漫展，便写就新词，倩谁将寄。\n当此际。\n浑似梦峡啼湘，一寸相思千里。",
        "dynasty": "宋",
        "collection_info": null
    },
    {
        "uuid": "7c7e155305fd85f9a936eb277f91b42c",
        "title": "长相思 去路遥",
        "author": "谭宣子",
        "content": "去路遥。\n归路遥。\n灯月光中立小桥。\n魂萦紫玉箫。\n风萧萧。\n雨萧萧。\n此夜相思空寂寥。\n梅花落丽谯。",
        "dynasty": "宋",
        "collection_info": null
    },
    {
        "uuid": "3876c5d6260ebf739b4ee5ccc5000b4a",
        "title": "长相思 净亭亭",
        "author": "谭宣子",
        "content": "净亭亭。\n步盈盈。\n蝉影明绡傅体轻。\n水边无限情。\n翠尊倾。\n翠环倾。\n归去如何睡得成。\n西风吹酒醒。",
        "dynasty": "宋",
        "collection_info": null
    },
    {
        "uuid": "936b25552c8e76cd09f8e5824f5e225c",
        "title": "谒金门 银漏滴",
        "author": "谭宣子",
        "content": "银漏滴。\n午夜平康巷陌。\n双掩兽环人语寂。\n馀香无处觅。\n回首旧游踪迹。\n绀碧染衣犹湿。\n一饷沉吟谁会得。\n月明春店笛。",
        "dynasty": "宋",
        "collection_info": null
    },
    {
        "uuid": "5059fcb4e864c5886adf10e1b9bb4579",
        "title": "谒金门 人病酒",
        "author": "谭宣子",
        "content": "人病酒。\n生怕日高催绣。\n昨夜新翻花样瘦。\n旋描双蝶凑。\n闲凭绣床呵手。\n却说春愁还又。\n门外东风吹绽柳。\n海棠花厮勾。",
        "dynasty": "宋",
        "collection_info": null
    },
    {
        "uuid": "931a8947072b52ae1ff2851e96411818",
        "title": "浣溪沙 欲展吴笺咏杜娘",
        "author": "谭宣子",
        "content": "欲展吴笺咏杜娘。\n为停楚棹觅秦郎。\n藕花三十六湖香。\n珠颗翠檠饶宿泪，玉痕红退怯晨妆。\n小桥风月思凄凉。",
        "dynasty": "宋",
        "collection_info": null
    },
    {
        "uuid": "1aee14cf5472229443c4f70c5695ca48",
        "title": "玲珑四犯 碧黯塞榆",
        "author": "谭宣子",
        "content": "碧黯塞榆，黄销堤柳，危栏谁料重抚。\n才情犹未减，指点惊如许。\n当时共伊东顾。\n为辞家、怕吟鹦鹉。\n衮衮波光，悠悠云气，陶写几今古。\n生尘每怜微步。\n渺江空岁晚，知在何处。\n土花封玉树。\n恨极山阳赋。\n吹芗扇底馀欢断，怎忘得、阴移庭午。\n离别苦。\n那堪听、敲窗冻雨。",
        "dynasty": "宋",
        "collection_info": null
    },
    {
        "uuid": "ad18a972a62ba29ecf734fbf0089a149",
        "title": "鸣梭 织绡机上度鸣梭",
        "author": "谭宣子",
        "content": "织绡机上度鸣梭。\n年光容易过。\n萦萦情绪，似水烟山雾两相和。\n谩道当时何事，流盼动层波。\n巫影嵯峨。\n翠屏牵薜萝。\n不须微醉自颜酡。\n如今难凭么。\n烛花销艳，但替人、垂泪满铜荷。\n赋罢西城残梦，犹问夜如何。\n星耿斜河。\n候虫声更多。",
        "dynasty": "宋",
        "collection_info": null
    },
    {
        "uuid": "8c3a8a2fb5c39469e78778455be15b1e",
        "title": "江城子 嫩黄初染绿初描",
        "author": "谭宣子",
        "content": "嫩黄初染绿初描。\n倚春娇。\n索春饶。\n燕外莺边，想见万丝摇。\n便作无情终软美，天赋与，眼眉腰。\n短长亭外短长桥。\n驻金镳。\n系兰桡。\n可爱风流，年纪可怜宵。\n辨得重来攀折后，烟雨暗，不辞遥。",
        "dynasty": "宋",
        "collection_info": null
    },
    {
        "uuid": "ba9fbd277fef6f1bbeef84bde91a854f",
        "title": "渔家傲 深意缠绵歌宛转",
        "author": "谭宣子",
        "content": "深意缠绵歌宛转。\n横波停眼灯前见。\n最忆来时门半掩。\n春不暖。\n犁花落尽成秋苑。\n叠鼓收声帆影乱。\n燕飞又趁东风软。\n目力漫长心力短。\n消息断。\n青山一点和烟远。",
        "dynasty": "宋",
        "collection_info": null
    },
    {
        "uuid": "fe3ca52aa18f20f25d1a22840fa00be0",
        "title": "南乡子 柳色锁重楼",
        "author": "薛燧",
        "content": "柳色锁重楼。\n楼上轻寒不满钩。\n堆径落红深半指，悠悠。\n飞絮帘栊几许愁。\n逐日望归舟。\n暖藕全宽玉臂鞴。\n待得君来春去也，休休。\n未老鸳鸯早白头。",
        "dynasty": "宋",
        "collection_info": null
    },
    {
        "uuid": "9656d3a4117a271a6e8bdd35b9de26fa",
        "title": "伊州三台令・伊州三台 水村月淡云低",
        "author": "杨韶父",
        "content": "水村月淡云低。\n为爱寒香晚吹。\n瘦马立多时。\n是谁家、茅舍竹篱。\n三三两两芳蕤。\n未放琼铺雪堆。\n只这一些儿。\n胜东风、千枝万枝。",
        "dynasty": "宋",
        "collection_info": null
    },
    {
        "uuid": "1bfd6b6736e0bf50d6109bca93b3e65d",
        "title": "如梦令 凉月薄阴犹殢",
        "author": "杨韶父",
        "content": "凉月薄阴犹殢。\n红豆一枝秋思。\n门外几重山，山外行人千里。\n归未。\n归未。\n又是菊花天气。",
        "dynasty": "宋",
        "collection_info": null
    },
    {
        "uuid": "51e2a701be81278152bc1310c9954566",
        "title": "长相思 溪水清",
        "author": "杨韶父",
        "content": "溪水清。\n溪水浑。\n溪上人家数亩园。\n垂杨深闭门。\n青罗裙。\n白罗裙。\n采尽青蘩到白苹。\n江南三月春。",
        "dynasty": "宋",
        "collection_info": null
    },
    {
        "uuid": "47afd77ea64e7dc7ad3b10277cd8d6fb",
        "title": "玉漏迟 绿树深庭院",
        "author": "史深",
        "content": "绿树深庭院。\n侵帘暝草，沿砌幽藓。\n问讯馀芳，糁迳碎红千点。\n暗有芹香坠几，认杏栋、营巢新燕。\n晴思软。\n春光几许，费人裁翦。\n梅阴地湿无尘，但密袖熏虬，静看诗卷。\n半掬羁心，似翠蕉难展。\n花事因循过了，渐愁人、熏风团扇。\n屏昼掩。\n屏上数峰青远。",
        "dynasty": "宋",
        "collection_info": null
    },
    {
        "uuid": "5439e98eebfdd800082b94f1d1245e68",
        "title": "木兰花慢 画楼帘半卷",
        "author": "史深",
        "content": "画楼帘半卷，倩谁觅、凤箫音。\n记待月梅边，笼香酒后，私语屏阴。\n忽忽佩珠暗解，断归鸿、消息两沉沉。\n前度刘郎易老，旧时飞燕难寻。\n罗襟。\n薄有泪痕侵。\n钗股暗黄金。\n向宝奁密看，绫笺小字，长是惊心。\n登临漫劳眺远，但青山、杳隔暮云深。\n曾傍湾桥系马，紫骝嘶度平林。",
        "dynasty": "宋",
        "collection_info": null
    },
    {
        "uuid": "e0c87b71278dc39f5dae167e9069b19e",
        "title": "花心动 肌雪浮香",
        "author": "史深",
        "content": "肌雪浮香，见梅花清姿，漫劳凝伫。\n淡粉最娇，羞把春□，长记寿阳眉妩。\n绿苔深迳寻幽地，谁相伴、凌波微步。\n翠鸳冷，芳尘路杳，旧游何处。\n不信重城间阻。\n终没个因由，寄声传语。\n宝炬凝珠，彩笔呵冰，密写断肠新句。\n月寒烟瞑孤山下，羞吟□、断桥边去。\n遮愁绪。\n丹青怎生画取。",
        "dynasty": "宋",
        "collection_info": null
    },
    {
        "uuid": "c43c129b71a655d7be0111a966f2b214",
        "title": "齐天乐 两株烟柳荒城外",
        "author": "丁默",
        "content": "两株烟柳荒城外，依依暮帆曾驻。\n小扇障尘，轻舆贴岸，谁料重行吟处。\n流光暗度。\n怅兰溆春移，苇汀秋聚。\n可奈清愁，快呼艇子载将去。\n中年怀抱易感，甚风花水叶，犹似孤旅。\n伴鹤幽期，随莺乐事，还是情乖意负。\n衣尘帽土。\n但杜镜堪羞，贺囊偏□。\n待报山灵，莫教云壑妒。",
        "dynasty": "宋",
        "collection_info": null
    },
    {
        "uuid": "aedc27f272352ce597be92e59719b552",
        "title": "华胥引 论交眉语",
        "author": "丁默",
        "content": "论交眉语，惜别心啼，费情不少。\n蕙渺溱期，苹深汜约轻误了。\n几度金铸相思，又燕归鸿杳。\n谁料如今，被莺闲占春草。\n频把愁勾，惜鸦云、娇红犹绕。\n浑拚如梦，争奈枕酲屏晓。\n欲寄芙蓉香半握，怕不禁秋恼。\n重是亲逢，片帆双度天杪。",
        "dynasty": "宋",
        "collection_info": null
    },
    {
        "uuid": "2beec366f784b3afe3e9c3f757521384",
        "title": "齐天乐 倦云休雨风还作",
        "author": "丁默",
        "content": "倦云休雨风还作，交相醒花苏柳。\n字满吟灰，痕添坐席，赢得新愁痴守。\n归期未有。\n负小院移兰，故园尝韭。\n谩道春来，沉腰惟觉似秋瘦。\n烧灯时候是也，楚津留野艇，曾趁芳友。\n问月赊晴，凭春买夜，明月添香解酒。\n□知别久。\n怅帝陌论心，客尘侵首。\n戏鼓声中，旧情犹在否。",
        "dynasty": "宋",
        "collection_info": null
    },
    {
        "uuid": "8ab68cc4161fa0d68abf0961c80b6160",
        "title": "浣溪沙 落日蒸红山欲烧",
        "author": "曾栋",
        "content": "落日蒸红山欲烧。\n短筇行药过山腰。\n松声隐隐晚来潮。\n矮树依严无败叶，梅花当路少全梢。\n水村时有短长桥。",
        "dynasty": "宋",
        "collection_info": null
    },
    {
        "uuid": "dc3fe982b654f35ca7780e558dc57982",
        "title": "过秦楼 曙色开晴",
        "author": "曾栋",
        "content": "曙色开晴，轻飔敷暖，日影才经檐角。\n倦来芳径，且倚阑干，独地新愁粘着。\n长日如年，可堪恨雨丝丝，梦云漠漠。\n见鸣禽递响，乳莺梳翅，痴愁方觉。\n凝望处，初绿呈新，陈柯拆旧，忘了一春归却。\n不伤花老，只怕花开，解使朱颜销铄。\n宝扇轻摇，乱抛花片教飞，迎风低掠。\n忍重携素手，骤觉一分瘦落。",
        "dynasty": "宋",
        "collection_info": null
    },
    {
        "uuid": "93f0a0db592eaa9f6fb1396430a63930",
        "title": "玉楼春 风前帘幕沾飞絮",
        "author": "江开",
        "content": "风前帘幕沾飞絮。\n家在垂杨深处住。\n倚楼无语忆郎时，恰是去年今日去。\n帝城箫鼓青春暮。\n应有多情游治处。\n争知日日小阑干，望断斜阳芳草路。",
        "dynasty": "宋",
        "collection_info": null
    },
    {
        "uuid": "316d1c9e6ed2b97b9d139c923a64bb84",
        "title": "菩萨蛮 春时江上廉纤雨",
        "author": "江开",
        "content": "春时江上廉纤雨。\n张帆打鼓开船去。\n秋晚恰归来。\n看看船又开。\n嫁郎如未嫁。\n长是凄凉夜。\n情少利心多。\n郎如年少何。",
        "dynasty": "宋",
        "collection_info": null
    },
    {
        "uuid": "29be9520d631856a4fbc75039e2b40a1",
        "title": "浣溪沙 手拈花枝忆小苹",
        "author": "江开",
        "content": "手拈花枝忆小苹。\n绿窗空锁旧时春。\n满楼飞絮一筝尘。\n素约未传双燕语，离愁还入卖花声。\n十分春事倩行云。",
        "dynasty": "宋",
        "collection_info": null
    },
    {
        "uuid": "cd6ae5d760b7937bb79d49b5e1231efa",
        "title": "杏花天 谢娘庭院通芳径",
        "author": "江开",
        "content": "谢娘庭院通芳径。\n四无人、花梢转影。\n几番心事无凭准。\n等得青春过尽。\n秋千下、佳期又近。\n算毕竟、沉吟未稳。\n不成又是教人恨。\n待倩杨花去问。",
        "dynasty": "宋",
        "collection_info": null
    },
    {
        "uuid": "52aa577f8684145a8ea64f37355dd44a",
        "title": "鹧鸪天 笑擘黄柑酒半醒",
        "author": "戴平之",
        "content": "笑擘黄柑酒半醒。\n玉壶金斗夜生冰。\n开窗尽见千山雪，雪未消时月正明。\n兰烬短，麝煤轻。\n画楼钟鼓已三更。\n倚兰谁唱清真曲，人与梅花一样清。",
        "dynasty": "宋",
        "collection_info": null
    },
    {
        "uuid": "cc972672e2e39ff2da5460a18752d123",
        "title": "汉宫春 手拈黄花",
        "author": "王□□",
        "content": "手拈黄花，对西风无语，双鬓萧萧。\n韶华暗中过眼，零落心交。\n登临把酒，更谁伴、破橘持螯。\n惟只有，湖边鸥鹭，飞来如受人招。\n往事不禁重省，料绾罗分钿，翠减香销。\n空向画桥古树，犹系轻桡。\n西兴渡口，误归帆、几信寒潮。\n伤情处，淡烟残照，倚兰人共秋高。",
        "dynasty": "宋",
        "collection_info": null
    },
    {
        "uuid": "ce483ccba7d69bef4bc9770c2ed1373b",
        "title": "念奴娇 蜀江城远",
        "author": "程武",
        "content": "蜀江城远，想连云危栈，接天穷处。\n惆怅烟尘回首地，双阙觚棱犹故。\n龙扈星联，羽林风肃，未放鸾駣去。\n不堪掩面，泪沾宸袖如雨。\n底事当日昭阳，吹羌鸣羯，涴却霓裳舞。\n三十六宫春满眼，曾把色嗔香妒。\n芳草埋情，飞花陨怨，翻被蛾眉误。\n画图惊见，黯然魂断今古。",
        "dynasty": "宋",
        "collection_info": null
    },
    {
        "uuid": "ea2d2bcac021df9ed89d3638ad9a65bb",
        "title": "清平乐 曳云摇玉",
        "author": "程武",
        "content": "曳云摇玉。\n裙蹙秋绡幅。\n学得琵琶依约熟。\n贪按雁沙新曲。\n曲终满院春闲。\n清颦移上眉山。\n心事怕人猜破，折花背插云环。",
        "dynasty": "宋",
        "collection_info": null
    },
    {
        "uuid": "80c5d2ea24836bccb98cd575edde0731",
        "title": "小重山 香减鲛绡添泪痕",
        "author": "程武",
        "content": "香减鲛绡添泪痕。\n彩云长是恨，等闲心。\n玉笙犹记夜深闻。\n湘水杳，寂寞隔巫云。\n翠被冷重熏。\n做成归梦了，却销魂。\n垂杨浓处着朱门。\n依然是，风雨掩黄昏。",
        "dynasty": "宋",
        "collection_info": null
    },
    {
        "uuid": "4891442fe50dae0cf244a15cb499a473",
        "title": "齐天乐 夜来疏雨鸣金井",
        "author": "王月山",
        "content": "夜来疏雨鸣金井，一叶舞空红浅。\n莲渚收香，兰皋浮爽，凉思顿欺班扇。\n秋光苒苒。\n任老却芦花，西风不管。\n清兴难磨，几回有句到诗卷。\n长安故人别后，料征鸿声里，画阑凭遍。\n横竹吹商，疏砧点月，好梦又随云远。\n闲愁似线。\n甚系损柔肠，不堪裁翦。\n听着鸣蛩，一声声是怨。",
        "dynasty": "宋",
        "collection_info": null
    },
    {
        "uuid": "f1fb99518babfce0f26b184b1be74134",
        "title": "踏莎行 柳外寒轻",
        "author": "王万之",
        "content": "柳外寒轻，水边亭小。\n昨朝燕子归来了。\n天涯无数旧愁根，东风种得成芳草。\n亭畔秋千，当时欢笑。\n香肌不满和衣抱。\n那堪别后更思量，春来瘦得知多少。",
        "dynasty": "宋",
        "collection_info": null
    },
    {
        "uuid": "1efeb9043a128b752d0e0306fcfbd9b7",
        "title": "踏莎行 征雁云深",
        "author": "钱宀孙",
        "content": "征雁云深，乱蛩寒浅。\n惊心怕见年华晚。\n萧疏堤柳不禁霜，江梅瘦影清相伴。\n舞暗香茵，歌阑团扇。\n月明梦绕天涯远。\n断肠人在画楼中，东风不放珠帘卷。",
        "dynasty": "宋",
        "collection_info": null
    },
    {
        "uuid": "b4ffc61b7e6435e2194a33be1052a10f",
        "title": "踏莎行 江阔天低",
        "author": "陈璧",
        "content": "江阔天低，楼高思迥。\n春烟蘸淡如秋景。\n今年芳草去年愁，分明又报明年信。\n燕子还来，归期未定。\n可堪醉梦红尘境。\n世间万事尽消磨，水流不尽青山影。",
        "dynasty": "宋",
        "collection_info": null
    },
    {
        "uuid": "1102635680747484244e8e7451f328ef",
        "title": "多丽 敛吴云",
        "author": "赵时奚",
        "content": "敛吴云，翠奁推上红晴。\n渺澄流、鳞光寒碎，远峰螺绀低凝。\n杏香引、画船影湿，柳阴趁、骄马蹄轻。\n桥限宽平，堤横南北，去来人入绣围行。\n渐际晚，梅妆游困，十里曳歌声。\n苍烟润，飞鸦妒春，一梦催醒。\n认名园、当时宴幸，缆痕犹在危亭。\n露花浓、静迎直砌，雾藓冷、淡护飞甍。\n几对东风，留连丽景，年□□老越山青。\n夜深月、照人依旧，何处最关情。\n欢娱地，星移世换，客恨还盈。",
        "dynasty": "宋",
        "collection_info": null
    },
    {
        "uuid": "5570a7549dd91e7eccaf8f83b8bea249",
        "title": "汉宫春 霜皎千林",
        "author": "赵时奚",
        "content": "霜皎千林，正石桥人静，春满横塘。\n寒花自开自落，晓色昏黄。\n明沙暗草，对东风、深锁闲堂。\n金漏短，江南路远，梦回云冷潇湘。\n重到旧时花下，按玉笙歌彻，月正西廊。\n亭亭爱伊素影，粉薄新妆。\n经年瘦损，漫谁知、心事凄凉。\n休更听，城头画角，一声声断人肠。",
        "dynasty": "宋",
        "collection_info": null
    },
    {
        "uuid": "9fb08cf4da745ab8698f643a0fc480e0",
        "title": "恋绣衾 迢迢江路日又曛",
        "author": "赵时奚",
        "content": "迢迢江路日又曛。\n为春迟、长是怨春。\n小立马、千林下，寄寒香、归赠故人。\n相逢细说经年恨，早忽忽、吹散霁云。\n算惆怅、芳菲事，粉蝶知、应自魂断。",
        "dynasty": "宋",
        "collection_info": null
    },
    {
        "uuid": "c8a3793b85d3ac922ee9aee9e4c1f3be",
        "title": "恋绣衾 江南烟水几万重",
        "author": "赵时奚",
        "content": "江南烟水几万重。\n记玉人、花底旧容。\n待欲寄、飞鸿信，望前山、夕照冷红。\n塞笳月下声凄楚，怨百花、春事梦空。\n倩谁共、东君说，把阳和、分付朔风。",
        "dynasty": "宋",
        "collection_info": null
    },
    {
        "uuid": "f0b1c76a4867789bacb9a745616e0c2a",
        "title": "祝英台近 晓帘栊",
        "author": "向希尹",
        "content": "晓帘栊，晴院宇，空鸭冷沉水。\n翠被欺寒，娇困未忺起。\n厌厌两点眉峰，一痕酒晕，正人在、温柔乡里。\n甚情味。\n羞对钗燕筝鸿，胭脂暗弹泪。\n欲写吴笺，无处问双鲤。\n倩他轻薄杨花，与愁结伴，直吹到，那人根底。",
        "dynasty": "宋",
        "collection_info": null
    },
    {
        "uuid": "67985f5402e2420c9a757fdd1fe09af1",
        "title": "浪淘沙 结客去登楼",
        "author": "向希尹",
        "content": "结客去登楼。\n谁系兰舟。\n半稿清涨雨初收。\n把酒留春春不住，柳暗江头。\n老去怕闲愁。\n莫莫休休。\n晚来风恶下帘钩。\n试问落花随水去，还解西流。",
        "dynasty": "宋",
        "collection_info": null
    },
    {
        "uuid": "be7bac7624a2c4c42d4d379ffa182891",
        "title": "渡江云 流苏垂翠幰",
        "author": "萧元之",
        "content": "流苏垂翠幰，高低一色，红紫等泥沙。\n香山居士老，柳枝桃叶，飞梗属谁家。\n好音过耳，任啼鸟、怨入芳华。\n心情懒，笔床吟卷，醉墨戏翻鸦。\n堪嗟。\n雕弓快马，敕勒追踪，向夕阳坡下。\n休更忆，青丝络辔，红袖裁纱。\n司空见惯浑如梦。\n笑几回、索苇吹葭。\n山中乐，从渠恣赏莺花。",
        "dynasty": "宋",
        "collection_info": null
    },
    {
        "uuid": "879eb73486aa3e97972e0a193fc7376b",
        "title": "菩萨蛮 断红流水香难觅",
        "author": "萧元之",
        "content": "断红流水香难觅。\n行云一去无踪迹。\n杨柳漫遮阑。\n闲愁付远山。\n玉筝弹未了。\n倚柱人空老。\n青子摘来酸。\n酸心有几般。",
        "dynasty": "宋",
        "collection_info": null
    },
    {
        "uuid": "aa43a6bba4e5cd69f98fa1d3f5e01f44",
        "title": "水龙吟 人生何必求名",
        "author": "萧元之",
        "content": "人生何必求名，身闲便是名高处。\n卧云衣袂，何因自染，修涂尘土。\n世路羊肠，人情狙赋，翻云覆雨。\n把从前旧梦，倚阑重省，休更错、添笺注。\n况是吾庐江上，也抵得、封侯千户。\n高眠闲听，邻舟渔唱，倚阑农语。\n休望当年，溪边俱载，隆中三顾。\n怕群鸥微觉，见人欲起，背人飞去。",
        "dynasty": "宋",
        "collection_info": null
    },
    {
        "uuid": "16dcd9053edbbd671c2c8945d0e25dc1",
        "title": "小重山 恨入眉尖熨不开",
        "author": "陈成之",
        "content": "恨入眉尖熨不开。\n日高犹未肯，傍妆台。\n玉郎嘶骑不归来。\n梁间燕，犹自及时回。\n粉泪污香腮。\n纤腰成瘦损，有人猜。\n一春那识下香阶。\n春又去，花落满苍苔。",
        "dynasty": "宋",
        "collection_info": null
    },
    {
        "uuid": "39e73e82a6c4f6a627b28f33da4642ef",
        "title": "如梦令 竹上一楼凤翠",
        "author": "王师锡",
        "content": "竹上一楼凤翠。\n竹下一渠春水。\n中有隐人居，破屋数间而已。\n无事。\n无事。\n静夜月明千里。",
        "dynasty": "宋",
        "collection_info": null
    },
    {
        "uuid": "f72200090f1a121a4a682a6eab0764be",
        "title": "望江南・忆江南 霜月湿",
        "author": "赵时行",
        "content": "霜月湿，人睡矮篷秋。\n惊觉夜深儿女梦，渔歌风起白苹洲。\n别岸又潮头。",
        "dynasty": "宋",
        "collection_info": null
    },
    {
        "uuid": "2fd232ab78efb575208935c3ad3c927a",
        "title": "菩萨蛮 卖饧天气箫声软",
        "author": "郭□□",
        "content": "卖饧天气箫声软。\n午院水沉烟未断。\n睡起补残眉。\n红绵入镜迟。\n霎时开笑靥。\n花上看双蝶。\n新月上帘钩。\n相思不断头。",
        "dynasty": "宋",
        "collection_info": null
    },
    {
        "uuid": "b858bdaae7b6d7e90c2c8d62d5f534c8",
        "title": "浣溪沙 拂面凉生酒半醒",
        "author": "王大简",
        "content": "拂面凉生酒半醒。\n廉纤小雨晚初晴。\n过云无定月亏盈。\n庭户不关春悄悄，阑干倚遍夜深深。\n几回风竹误人听。",
        "dynasty": "宋",
        "collection_info": null
    },
    {
        "uuid": "03f7bff46332c85c19f6d8d6666a964e",
        "title": "更漏子 梦期疏",
        "author": "王大简",
        "content": "梦期疏，书约误。\n肠断夜窗风雨。\n灯晕冷，漏声遥。\n酒消愁未消。\n想天涯，芳草碧。\n人与芳春俱客。\n凭杜宇，向江城。\n好啼三两声。",
        "dynasty": "宋",
        "collection_info": null
    },
    {
        "uuid": "92e3c8f350bab1a6d3ed40e3a25b41f6",
        "title": "蓦山溪 醉魂离梦",
        "author": "刘菊房",
        "content": "醉魂离梦，捻合难成片。\n恶味怕黄昏，更西风，梧桐深院。\n蝉松翠妩，记那日相逢，情缱绻。\n语玲珑，人静凌波见。\n香云曾约，念阻题红怨。\n应是绿窗寒，也思郎、云衣谁换。\n郎今销黯，步楚竹江空，云缥缈，水弥茫，不抵相思半。",
        "dynasty": "宋",
        "collection_info": null
    },
    {
        "uuid": "b6597b1d5d10a65d820660f550171250",
        "title": "谒金门 阶露重",
        "author": "杜龙沙",
        "content": "阶露重。\n浥透寻花双凤。\n天色晴明风不动。\n薄衫金络缝。\n午枕高云斜纵。\n一觉风流春梦。\n起看翻翻帘影弄。\n夕阳归燕共。",
        "dynasty": "宋",
        "collection_info": null
    },
    {
        "uuid": "68d6e450b7eaafec56be9cbc3f898817",
        "title": "踏莎行 波暖芹汀",
        "author": "杜龙沙",
        "content": "波暖芹汀，风香兰圃。\n清尘几点茸茸雨。\n画船丝竹载梁州，彩旗绳板欢游女。\n修禊初三，禁烟百五。\n年华恰到风流处。\n一生只当百回春，一回春到休轻负。",
        "dynasty": "宋",
        "collection_info": null
    },
    {
        "uuid": "bab23aacd2dc05a7cc85dd0eddc4ed63",
        "title": "斗鸡回 莺啼人起",
        "author": "杜龙沙",
        "content": "莺啼人起，花露真珠洒。\n白苎衫，青骢马。\n绣陌相将，斗鸡寒食下。\n回廊瞑色愔愔，应是待、归来也。\n月渐高，门犹亚。\n闷剔银缸，漏声初入夜。",
        "dynasty": "宋",
        "collection_info": null
    },
    {
        "uuid": "2db7829995639cf594ef3cfc68b877be",
        "title": "雨淋铃 窗影珑璁",
        "author": "杜龙沙",
        "content": "窗影珑璁，画楼平晓，翳柳啼鸦。\n门巷渐有新烟，东风定、人扫桐花。\n峭寒斗减，看旅雁、争起蒹葭。\n溯断云，多少悲鸣，数行又下远汀沙。\n应是故园桃李谢。\n送清江、一曲阑干下。\n染翰为赋春羁，嗟双鬓、客舍成华。\n绣鞭绮陌，强携酒、来觅吴娃。\n听扇底、凄惋新声，醉里翻念家。",
        "dynasty": "宋",
        "collection_info": null
    },
    {
        "uuid": "558c6bfc3b8a88651791aefdab687eab",
        "title": "诉衷情 补成团扇绣残工",
        "author": "王苍",
        "content": "补成团扇绣残工。\n并蒂瑞芙蓉。\n花心欲就针折，赪玉唾残茸。\n寻断绪，怨西风。\n寂寥中。\n两般时候，旧月新霜，晓角昏钟。",
        "dynasty": "宋",
        "collection_info": null
    },
    {
        "uuid": "7d217fa5e91a76c7ba130fa046114cee",
        "title": "阮郎归 好风吹月过楼西",
        "author": "宋德广",
        "content": "好风吹月过楼西。\n楼前人影稀。\n杜鹃啼断绿杨枝。\n行人知不知。\n红叶字，断肠诗。\n从今懒再题。\n后园零落淡胭脂。\n似君初去时。",
        "dynasty": "宋",
        "collection_info": null
    },
    {
        "uuid": "44089719268b7b8ce9a810f0564c4fca",
        "title": "谒金门 花过雨",
        "author": "李好古2",
        "content": "花过雨。\n又是一番红素。\n燕子归来愁不语。\n旧巢无觅处。\n谁在玉关劳苦。\n谁在玉楼歌舞。\n若使胡尘吹得去。\n东风侯万户。",
        "dynasty": "宋",
        "collection_info": null
    },
    {
        "uuid": "437829926b2c4c10f724d97bca4b9d7d",
        "title": "解连环 乍寒帘幕",
        "author": "黄廷",
        "content": "乍寒帘幕。\n愁灯花正结，又还轻落。\n弄瘦影、瓶里梅梢，为谁缀陇头，向来新萼。\n万古千今，算惟有、别情难托。\n把潘郎鬓绿，尽付雁声，几度寥寞。\n扁舟暮江旧泊。\n记携觞就折，烟翠犹弱。\n漫过却、歌夕吟朝，问天道何时，素纤重握。\n想得文姬，近更苦、云衣香薄。\n待更阑、试寻梦境，梦回更恶。",
        "dynasty": "宋",
        "collection_info": null
    },
    {
        "uuid": "597ac24b3c198fbdd4256cfe3b7c669a",
        "title": "忆旧游 乍梅黄雨过",
        "author": "黄廷璹",
        "content": "乍梅黄雨过，遍倚层楼，时舞垂阳。\n暗绿知谁换，似烟浓雾薄，望眼偏妨。\n昔人画鹢无数，相引入横塘。\n纵细切香蒲，重开绛蕊，懒向清觞。\n凄凉。\n旧游地，谩赋减兰成，才退周郎。\n总把芳辰误，念纱窗深静，冰簟流光。\n凤笺试写新句，青羽碧天长。\n又隐隐城头，随风断角斜照黄。",
        "dynasty": "宋",
        "collection_info": null
    },
    {
        "uuid": "0c5de8e17b812cc5a124f953552119d7",
        "title": "宴清都 坠叶窥檐语",
        "author": "黄廷",
        "content": "坠叶窥檐语。\n风帘薄，递来幽恨无数。\n牙签倦展，银缸细剔，悄然归旅。\n声传漏阁偏长，更奈向、潇潇乱雨。\n想近日，舞袖翻云，吟笺度雪谁愿。\n当时翠缕吹花，东城绣陌，双燕何许。\n香罗唾碧，晴纱印粉，甚缘重睹。\n蓝桥镇隔芳梦，念骑省、悲秋漫赋。\n待倚阑，或遇宾鸿，殷勤寄与。",
        "dynasty": "宋",
        "collection_info": null
    },
    {
        "uuid": "2fa409033ddb81171e86745a8ee15d7e",
        "title": "兰陵王 絮花弱",
        "author": "黄廷",
        "content": "絮花弱。\n吹满斜阳院落。\n秋千外，无数小舟，绿水溶溶带城郭。\n流光漫暗觉。\n辜却。\n莺呼燕诺。\n欢游地，都在梦中，双蝶翩翩度帘幕。\n凭谁问康乐。\n又粉过新梢，红退残萼。\n阑干休倚东风恶。\n怜瑟韵空在，鉴容偷改，青青洲渚遍杜若。\n故交半廖寞。\n漂泊。\n镇如昨。\n念玉指频弹，珠泪还阁。\n孤灯隐隐巫云薄。\n奈别遽无语，恨深谁托。\n明朝何处，夜渐短，听画角。",
        "dynasty": "宋",
        "collection_info": null
    },
    {
        "uuid": "86e43d09196bb13ff38c474783b2d925",
        "title": "琐窗寒 驻马林塘",
        "author": "黄廷",
        "content": "驻马林塘，还寻旧迹，雨收秋晚。\n残蕉映牖，强把碧心偷展。\n记相逢、画堂宴开，乱花影入帘初卷。\n正小池涨绿，丝纶曾试，事随鸿远。\n凄断。\n情何限。\n料素扇尘深，怨娥碧浅。\n清宫丽羽，漫有苔笺题满。\n问低墙、双柳尚存，几时艳烛亲共剪。\n但凝眸，数点遥峰，春色青如染。",
        "dynasty": "宋",
        "collection_info": null
    },
    {
        "uuid": "cb39674950ec7ddb423498d4acb578ff",
        "title": "齐天乐 十年汉上东风梦",
        "author": "黄廷",
        "content": "十年汉上东风梦，依然淡烟莺晓。\n系马桥空，维舟岸易，谁识当时苏小。\n筹花斗草。\n任波浴斜阳，絮迷芳岛。\n笑底歌边，黛娥娇聚怕归早。\n京尘衣袂易染，旧游随雾散，新恨难表。\n燕子朱扉，梨英翠箔，留得春光多少。\n晴丝漫绕。\n料带角香销，扇阴诗杳。\n细倚秋千，片云天共渺。",
        "dynasty": "宋",
        "collection_info": null
    },
    {
        "uuid": "7d31f6e6039747ceb66dbe8124d6f5ef",
        "title": "塞翁吟 远碧秋痕瘦",
        "author": "陈坦之",
        "content": "远碧秋痕瘦，楚玉恨赋凄凉。\n荷雨碎，泣残妆。\n系愁在垂阳。\n秋衣拂叠仙栀露，裁云刀尺犹香。\n诗锦字，献明珰。\n肯容易相忘。\n思量。\n空掩抑，分宵缓枕，终不敌、凉谯漏长。\n自解佩、兰皋去后，渐消灭、香梅酝藉，小杜疏狂。\n年华驶水，鬓影西风，都付清觞。",
        "dynasty": "宋",
        "collection_info": null
    },
    {
        "uuid": "ded0c7292e945203f12f9a847bf6f238",
        "title": "沁园春 睡起闻莺",
        "author": "陈坦之",
        "content": "睡起闻莺，卷帘微雨，黄昏递愁。\n正青翰音断，离怀几摺，碧云暮合，千里双眸。\n思发花前，人归雁后，误记归帆天际舟。\n浑无据，但馀香绕梦，频到西楼。\n风流。\n翻是花讐。\n谩长遣眉山翠不流。\n想哀筝绕指，鸿移凤咽，残灯背泣，玉沁春柔。\n夜月精神，朝阳微艳，何处瑶台轻驻留。\n愁无际，被东风吹去，绿黯芳洲。",
        "dynasty": "宋",
        "collection_info": null
    },
    {
        "uuid": "609747e34a451d93c425a07cdb6d1187",
        "title": "柳梢青 绿弱红臞",
        "author": "陈坦之",
        "content": "绿弱红臞。\n暖云沁雨，乍有还无。\n破晓幽禽，平渠流水，春响庭除。\n梅酸初着花跗。\n似滴滴、新愁未舒。\n几信花风，一痕青烧，万里秦吴。",
        "dynasty": "宋",
        "collection_info": null
    },
    {
        "uuid": "60bf95f2efda2a0da2682c23776fe2d7",
        "title": "谒金门 归未卜",
        "author": "陈坦之",
        "content": "归未卜。\n频倒金彄纤玉。\n明月绡窗停剪烛。\n搦愁题蠹绿。\n秋水娟娟鱼目。\n腰素几分销缩。\n接得云笺无意读。\n雕鞍何处宿。",
        "dynasty": "宋",
        "collection_info": null
    },
    {
        "uuid": "d1b9e9c46a64be5268016874a0aa5731",
        "title": "夜飞鹊・夜飞鹊慢 霓裳按歌地",
        "author": "张艾",
        "content": "霓裳按歌地，凉影参差。\n还是佩解江湄。\n沧波正洗袜尘恨，流霞空沁铢衣。\n盈盈半输笑，向朱阑凝伫，欲诉心期。\n碧筒唤酒，恐娇娥、来下瑶池。\n未许西风吹断，环步障千重，镇护金猊。\n落晚文禽点镜，分香窃翠，却念幽羁。\n彩云惊散，暗伤情、不似芳时。\n待清歌招些，怜心问的，水杳舟移。",
        "dynasty": "宋",
        "collection_info": null
    },
    {
        "uuid": "d063e29345871c486919c1eb6e005e81",
        "title": "解语花 轻雷殷殷",
        "author": "张艾",
        "content": "轻雷殷殷，小枕惊回，帘影摇庭户。\n嫩凉遥度。\n江云堕、结作西窗暗雨。\n闲阶静伫。\n叹疏袂、愁宽一缕。\n凭画栏，润叶鸣条，总是安秋处。\n因唤扁舟晚渡。\n渐闻歌招得，采菱俦侣。\n临平归路。\n花无数、应识汀洲倦旅。\n飞红怨暮。\n长趁得、断鸿南浦。\n闲枕衾，谁更无聊，应最怜纨素。",
        "dynasty": "宋",
        "collection_info": null
    },
    {
        "uuid": "d81227d3abd8c113f15b0c68d20dace6",
        "title": "绕佛阁 渚云弄湿",
        "author": "张艾",
        "content": "渚云弄湿，烟缕际晚，江国遥碧。\n鸿过无迹。\n怕闻野寺孤钟动凄恻。\n小桥路窄。\n疏袖暗拂衰草，愁听蛩语还寂。\n可堪过了，龟纱负瑶席。\n荏苒露华白。\n一夜秋窗惊晓色。\n柳影孤危，残蝉空抱叶。\n想摇落关情，归梦频折。\n物华消歇。\n尽倒断寒塘，幽香先灭。\n怨红供、拒霜啼颊。",
        "dynasty": "宋",
        "collection_info": null
    },
    {
        "uuid": "77b07625f90c08bdfb3a7fa9d2f57bdd",
        "title": "真珠帘 落红几阵清明雨",
        "author": "徐□",
        "content": "落红几阵清明雨。\n忆花期、半被晴悭寒阻。\n新柳着春浓，早翠池波妒。\n粉雨香云消息远，漫旧日、秋千庭宇。\n凝伫。\n正春醒帘外，一声莺语。\n尘锁宝筝弦柱。\n自眉峰惹恨。\n六么慵舞。\n深院不成妆，有泪弹谁与。\n记得踏青归去后，细共说、花阴深处。\n心愫。\n怕当时飞燕，知人分付。",
        "dynasty": "宋",
        "collection_info": null
    },
    {
        "uuid": "8eb2e27a787524e3485dc2321cba2e33",
        "title": "桂枝香 西风满目",
        "author": "施翠岩",
        "content": "西风满目。\n渐院落悄清，愁近银烛。\n多少虫书堕翠，又随波縠。\n姮娥半露扶疏影，向虚檐、似知幽独。\n浦鸿声断，枝乌漏永，芳梦难续。\n记旧日、离亭细嘱。\n早归趁香边，频泛醽醁。\n谁遣而今，对景黛娥双蹙。\n玉鞭但共秋光远，漫空怜、如许金粟。\n露零襟冷，萧萧更兼，数竿修竹。",
        "dynasty": "宋",
        "collection_info": null
    },
    {
        "uuid": "0881cb6d32e918127c249511715d7537",
        "title": "沁园春 披紫菟裘",
        "author": "施翠岩",
        "content": "披紫菟裘，上白鹭亭，看吹洞箫。\n望长江庚鲸过，江横素练，回仙鹤度，月在青霄。\n依约淮山，清冷风露，如到瀛洲听海涛。\n浮图近，更玉铃金铎，初奏琅玕。\n人间梦境廖廖。\n问故国繁华能几朝。\n有千年枯井，龙沉凤怨，数邱黄壤，兔走猿嗥。\n莫问荣华，不如归去。\n短棹孤篷乘夜潮。\n翠岩下，耕白云二顷，胜种仙苗。",
        "dynasty": "宋",
        "collection_info": null
    },
    {
        "uuid": "759d8970b5f63d48935553d695293f74",
        "title": "念奴娇 砌红慵扫",
        "author": "续雪谷",
        "content": "砌红慵扫，问东风、应念西园廖落。\n帘卷垂阳莺啭巧，才见还因飞却。\n拈指光阴，关心节序，总在秋千索。\n翻翻双蝶，傍人争趁行乐。\n曾记步月归来，秦筝弹遍，共倚阑干角。\n别后池亭谁斗草，多少芳游担阁。\n世事升沈，人生聚散，俯仰空如昨。\n馀香犹在，绣帏清晓寒薄。",
        "dynasty": "宋",
        "collection_info": null
    },
    {
        "uuid": "ce6349314d5635e42d7aff55290596d4",
        "title": "南歌子 眼媚双波溜",
        "author": "续雪谷",
        "content": "眼媚双波溜，腰柔一搦纤。\n问伊何事放珠帘。\n笑道篆香销尽、要重添。\n数日宽金钏，梳云拂翠奁。\n梅妆依旧落虚檐。\n题起一春心事、两眉尖。",
        "dynasty": "宋",
        "collection_info": null
    },
    {
        "uuid": "f2c61b1b07947b95529241b730718d53",
        "title": "长相思 心悠悠",
        "author": "续雪谷",
        "content": "心悠悠。\n恨悠悠。\n谁剪青山两点愁。\n笙寒燕子楼。\n晓星稀。\n暮云飞。\n织就回文不下楼。\n花飞人未归。",
        "dynasty": "宋",
        "collection_info": null
    },
    {
        "uuid": "43287fc9bbdb711fc377140c0c3a684b",
        "title": "水调歌头 既难求富贵",
        "author": "荣樵仲",
        "content": "既难求富贵，何处没溪山。\n不成天也，不容我去乐清闲。\n短褐宽裁疏葛，柱杖横拖瘦玉，着个竹皮冠。\n弄影碧霞里，长啸翠微间。\n醉时歌，狂时舞，困时眠。\nけ然自得，了无一点俗相干。\n拟把清风明月，剪作长篇短阕，留与世人看。\n待倩月边女，归去借青鸾。",
        "dynasty": "宋",
        "collection_info": null
    },
    {
        "uuid": "f5b426dee78618d574952314b839fbc9",
        "title": "贺新凉・贺新郎 笛唤春风起",
        "author": "陆象泽",
        "content": "笛唤春风起。\n向湖边、腊前折柳，问君何意。\n孤负梅花立晴昼，一舸凄凉雪底。\n但小阁、琴棋而已。\n佳客清明留不住，为匡庐、只在家窗里。\n湓浦去，两程耳。\n草堂旧日谈经地。\n更从容、南山北水，庾楼重倚。\n万卷心胸几千古，仰首骎骎紫气。\n正江上、风寒如此。\n且趁霜天鲈鱼好，把貂裘、换酒长安市。\n明夜去，月千里。",
        "dynasty": "宋",
        "collection_info": null
    },
    {
        "uuid": "9c355890fe836c11fc27f20b754cfd5d",
        "title": "桂枝香 丁丁起处",
        "author": "鞠华翁",
        "content": "丁丁起处。\n在纵牧九京，经烧残树。\n时见鸟鸢饥噪，鸺鹠妖呼。\n数间老屋团荒堵。\n算何人、瓣香来注。\n淡烟斜照，闲花野棠，杳杳年度。\n世事几、番云覆雨，独此道嫌人，抛弃尘土。\n眼里长青，谁也解如山否。\n三三五五骑牛伴，望前村、吹笛归去。\n柳青梨白，春浓月淡，蹋歌椎鼓。",
        "dynasty": "宋",
        "collection_info": null
    },
    {
        "uuid": "e14a48ac0008845f37988311ccc618c9",
        "title": "绮寮怨 又见花阴如水",
        "author": "鞠华翁",
        "content": "又见花阴如水，两心犹未平。\n正坐久、主客成三，空无语、影落秋枰。\n千年人间事业，垂成处、一着容易倾。\n便解围、小住何妨，机锋在，瞬息天又明。\n甚似汉吴对营。\n纷纷不了，孤光照彻连城。\n又似残星，向零落，有馀情。\n姮娥笑人迟暮，念才力、底须争。\n从亏又成。\n何人正听隔壁声。",
        "dynasty": "宋",
        "collection_info": null
    },
    {
        "uuid": "ba600094c2d370a0ba1aa56d62d314be",
        "title": "贺新郎 富贵人间有",
        "author": "曾晞颜",
        "content": "富贵人间有。\n就如今，秤量阴德，还公最厚。\n一郡鹘崙全似旧，春满霜畴稻亩。\n近帐外、干将夜吼。\n直指禾川弄霆雷，从山阴、鹿健那能走。\n都算计，怎担负。\n单车曲曲穿岩窦。\n向迷途、分明一呼，散渠回首。\n夹路香花迎拜了，见说家家举酒。\n道公是、再生父母。\n活一口还添一岁，这一回、活几千千口。\n只此事，是公寿。",
        "dynasty": "宋",
        "collection_info": null
    },
    {
        "uuid": "00f021c903473e887bfa6999d13562b8",
        "title": "好事近 昨夜探寒梅",
        "author": "曾颜",
        "content": "昨夜探寒梅，先报一阳消息。\n天遣花神妆点，衬贤侯清白。\n试将玉蕊比修龄，算枝头千百。\n更有不凡风味，付调羹仙客。",
        "dynasty": "宋",
        "collection_info": null
    },
    {
        "uuid": "06f5cd24b5770dc6f186fe498a74dd7f",
        "title": "谒金门 风动竹",
        "author": "朱子厚",
        "content": "风动竹。\n清遍一窗梅溽。\n闻道小乔乘凤玉。\n仙裳飘雾縠。\n来嫁吾门公瑾叔。\n天上人间愿足。\n浓缭水沉燃宝烛。\n鬓长相对绿。",
        "dynasty": "宋",
        "collection_info": null
    },
    {
        "uuid": "0c56c125bf71f3892ca880932eacf34b",
        "title": "望江南・忆江南 朝朝暮",
        "author": "刘辰翁",
        "content": "朝朝暮，云雨定何如。\n花日穿窗梅小小，雪风洒雨柳疏疏。\n人唱晚晴初。",
        "dynasty": "宋",
        "collection_info": null
    },
    {
        "uuid": "84e4fa0e8cb3d78d8b7227a83e71298f",
        "title": "望江南・忆江南 春悄悄",
        "author": "刘辰翁",
        "content": "春悄悄，春雨不须晴。\n天上未知灯有禁，人间转似月无情。\n村市学箫声。",
        "dynasty": "宋",
        "collection_info": null
    },
    {
        "uuid": "ee0b75e7a7e472848018784d469b6644",
        "title": "望江南・忆江南 梧桐子",
        "author": "刘辰翁",
        "content": "梧桐子，看到月西楼。\n醋酽橙黄分蟹壳，麝香荷叶剥鸡头。\n人在御街游。",
        "dynasty": "宋",
        "collection_info": null
    },
    {
        "uuid": "2466426335511c3f2c08d9faf41521fe",
        "title": "望江南・忆江南 梧桐子",
        "author": "刘辰翁",
        "content": "梧桐子，人在御街游。\n凤宿云绡金缕带，龙池翠帐玉香球。\n宫女后庭秋。",
        "dynasty": "宋",
        "collection_info": null
    },
    {
        "uuid": "0acecaa104653d9fe5a820a6002d4eb0",
        "title": "望江南・忆江南 长欲语",
        "author": "刘辰翁",
        "content": "长欲语，欲语又蹉跎。\n已是厌听夷甫颂，不堪重省越人歌。\n孤负水云多。\n羞拂拂，懊恼自摩挲。\n残烛不教人径去，断云时有泪相和。\n恨恨欲如何。",
        "dynasty": "宋",
        "collection_info": null
    },
    {
        "uuid": "17f13d7f30cfe97bf84d8eda5a946b09",
        "title": "望江南・忆江南 前之夕",
        "author": "刘辰翁",
        "content": "前之夕，织女渡河边。\n天上一朝元五日，人间小住亦千年。\n相合降神仙。\n当富贵，掩鼻正高眠。\n欲语会稽仍小待，不知文举更堪怜。\n蔗境在顽坚。",
        "dynasty": "宋",
        "collection_info": null
    },
    {
        "uuid": "bcc0513d8f7eee4bf2176af578380b20",
        "title": "望江南・忆江南 添一岁",
        "author": "刘辰翁",
        "content": "添一岁，减一岁愁眉。\n若待一生昏嫁了，更须采药十年迟。\n昏嫁已随时。\n东家者，俎豆伴儿嬉。\n幸自少年场屋了，谁能匊淅数还炊。\n千岁是灵龟。",
        "dynasty": "宋",
        "collection_info": null
    },
    {
        "uuid": "83b96dbe1b4d20b9e3a5dbdd49b98ab2",
        "title": "望江南・忆江南 盘之所",
        "author": "刘辰翁",
        "content": "盘之所，春蝶舞晴暄。\n溪傍野梅根种玉，墙围修竹笋生鞭。\n深院待回仙。\n嘉熙好，四十二年前。\n犹记五星丁卯聚，更迟几岁甲申连。\n快活共千年。",
        "dynasty": "宋",
        "collection_info": null
    },
    {
        "uuid": "e18ee5af79452eb8632e5bdd5f44ea9b",
        "title": "望江南・忆江南 齐眉举",
        "author": "刘辰翁",
        "content": "齐眉举，彩侍紫霞卮。\n天上九朝凫冉冉，尊前一笑玉差差。\n人唱自家词。\n篱下菊，醉把一枝枝。\n花水乞君三十斛，秋风记我一联诗。\n留看晚香时。",
        "dynasty": "宋",
        "collection_info": null
    },
    {
        "uuid": "6c6768fb187dc39865b36f9d1a685f31",
        "title": "望江南・忆江南 七日后",
        "author": "刘辰翁",
        "content": "七日后，重会是星前。\n二月之间浑似此，馀年何止万三千。\n日拟醉华筵。\n歌白雪，除是雪儿传。\n看取长生瓢屡倒，眼前橘粟术何玄。\n自唱鹊桥仙。",
        "dynasty": "宋",
        "collection_info": null
    },
    {
        "uuid": "066af486abdbbc8bb11bf43e2ee0c7ad",
        "title": "南乡子 宽处略从容",
        "author": "刘辰翁",
        "content": "宽处略从容。\n华水华山自不同。\n旧日诸贤携手恨，匆匆。\n只说明年甚处重。\n几岁避辽东。\n茅竹秋风一并空。\n欲望辽东何处是，蒙蒙。\n也似秦楼一梦中。",
        "dynasty": "宋",
        "collection_info": null
    },
    {
        "uuid": "2d6ea60207d8f67aa5f33df3304d48d5",
        "title": "南乡子 香雪碎团团",
        "author": "刘辰翁",
        "content": "香雪碎团团。\n便合枝头带露餐。\n笑倒那人和玉屑，金丹。\n不在仙人掌上盘。\n千树碧阑干。\n山崦朱门梦里残。\n花下主人都在此，谁看。\n天上人间一样寒。",
        "dynasty": "宋",
        "collection_info": null
    },
    {
        "uuid": "1585fd1628c4d746715a60457d332edc",
        "title": "南乡子 去似赏花移",
        "author": "刘辰翁",
        "content": "去似赏花移。\n处处开尊亦不辞。\n梨栗又空醅又尽，方知。\n旧日骊驹劝客归。\n归路月相随。\n儿子门生个个迟。\n坐久不知无可待，堪疑。\n向道儿痴直是痴。",
        "dynasty": "宋",
        "collection_info": null
    },
    {
        "uuid": "45075590a501527b171ca34218d6fdcf",
        "title": "浪淘沙 无叶着秋声",
        "author": "刘辰翁",
        "content": "无叶着秋声。\n凉鬓堪惊。\n满城明月半窗横。\n惟有老人心似醉，未晓偏醒。\n起舞故无成。\n此恨难平。\n正襟危坐二三更。\n除却故人曹孟德，更与谁争。",
        "dynasty": "宋",
        "collection_info": null
    },
    {
        "uuid": "dd92dea34409d900d0f05f9ca8623142",
        "title": "浪淘沙 卷海海翻杯",
        "author": "刘辰翁",
        "content": "卷海海翻杯。\n倾动蓬莱。\n似嫌到处马头埃。\n雨洗御街流到我，吹向潮回。\n寒似雪天梅。\n安石榴开。\n绣衾重暖笑炉灰。\n料想东风还忆我，昨夜归来。",
        "dynasty": "宋",
        "collection_info": null
    },
    {
        "uuid": "fa77a9b05565144655c73d14a4d423b2",
        "title": "浪淘沙 无谓两眉攒",
        "author": "刘辰翁",
        "content": "无谓两眉攒。\n风雨春寒。\n池塘小小水漫漫。\n只为柳花无一点，忘了临安。\n何许牡丹残。\n客倚屏看。\n小楼面面是春山。\n日暮不知春去路，一带阑干。",
        "dynasty": "宋",
        "collection_info": null
    },
    {
        "uuid": "10636a02d33efb6da6b2b9925d3338d9",
        "title": "如梦令 比似寻芳娇困",
        "author": "刘辰翁",
        "content": "比似寻芳娇困。\n不是弓弯拍衮。\n无物倚春慵，三寸袜痕新紧。\n羞褪。\n羞褪。\n忽忽心情未稳。",
        "dynasty": "宋",
        "collection_info": null
    },
    {
        "uuid": "6eee9210d92951981f6a467c61cc3c4c",
        "title": "如梦令 寂历柳风斜倚",
        "author": "刘辰翁",
        "content": "寂历柳风斜倚。\n错莫梦云难记。\n花影为谁重，一握鲛人丝泪。\n何事。\n何事。\n历历脸潮羞起。",
        "dynasty": "宋",
        "collection_info": null
    },
    {
        "uuid": "3d36a456ef65f22c406229dcb8214e21",
        "title": "如梦令 睡眼青阴欲午",
        "author": "刘辰翁",
        "content": "睡眼青阴欲午。\n当户小风轻暑。\n倦近碧阑干，斜影却扶人去。\n无绪。\n无绪。\n落落一襟轻举。",
        "dynasty": "宋",
        "collection_info": null
    },
    {
        "uuid": "28393c191ec5a2b8ddc0c91e4e85e779",
        "title": "如梦令 落叶西风满地",
        "author": "刘辰翁",
        "content": "落叶西风满地。\n独宿琼楼丹桂。\n孤影抱蟾寒，寄与月明千里。\n休寄。\n休寄。\n粟粟蕊珠心碎。",
        "dynasty": "宋",
        "collection_info": null
    },
    {
        "uuid": "86d8c236514fc2ff38d14ea0db79c3f0",
        "title": "江城子 涌金门外上船场",
        "author": "刘辰翁",
        "content": "涌金门外上船场。\n湖山堂。\n众贤堂。\n到几凄凉，城角夜吹霜。\n谁识两峰相对语，天惨惨，水茫茫。\n月移疏影傍人墙。\n怕昏黄。\n又昏黄。\n旧日朱门，四圣暗飘香。\n驿使不来春又老，南共北，断人肠。",
        "dynasty": "宋",
        "collection_info": null
    },
    {
        "uuid": "387fd24206f25aa63cc1cc92f633ab91",
        "title": "江城子 一年春事几何空",
        "author": "刘辰翁",
        "content": "一年春事几何空。\n杏花红。\n海棠红。\n看取枝头，无语怨天公。\n幸自一晴晴太暖，三日雨，五更风。\n山中长自忆城中。\n到城中。\n望水东。\n说尽闲情，无日不忽忽。\n昨日也同花下饮，终有恨，不曾浓。",
        "dynasty": "宋",
        "collection_info": null
    },
    {
        "uuid": "7ff184b1ef522de0dcac99be3245c3d9",
        "title": "江城子 书题拂拂洞庭香",
        "author": "刘辰翁",
        "content": "书题拂拂洞庭香。\n孕云黄。\n粲珠光。\n唤谪仙人，除是贺知章。\n未老得闲闲到老，无一事，和诗忙。\n是中曾着老人双。\n送千觞。\n乐谁妨。\n世上输赢，不似烂柯长。\n晚入耆英年最少，空结客，少年场。",
        "dynasty": "宋",
        "collection_info": null
    },
    {
        "uuid": "253ae26da423536af58da16bdfa4d036",
        "title": "江城子 红敧醉袖殢阑干",
        "author": "刘辰翁",
        "content": "红敧醉袖殢阑干。\n夜将阑。\n去难拚。\n烧蜜调蜂，重照锦团栾。\n春到洞房深处暖，方知道，月宫寒。\n枝枝红泪不曾干。\n背人弹。\n语羞檀。\n欲睡心情，一似梦惊残。\n正自朦胧花下好，银烛里，几人看。",
        "dynasty": "宋",
        "collection_info": null
    },
    {
        "uuid": "534cade5eafff7dbf4815ade6b388af5",
        "title": "点绛唇 小阁横窗",
        "author": "刘辰翁",
        "content": "小阁横窗，倩谁画得梅梢远。\n那回半面。\n曾向屏间见。\n风雪空山，怀抱无荀倩。\n春堪恋。\n自羞片片。\n更逐东风转。",
        "dynasty": "宋",
        "collection_info": null
    },
    {
        "uuid": "302231fddbb1f8dd938a6bf7b4725c4d",
        "title": "点绛唇 一雪蹉跎",
        "author": "刘辰翁",
        "content": "一雪蹉跎，蹇驴不载吟鞭去。\n夜听春雨。\n踏雪差无苦。\n待得花晴，总是游人处。\n梅应许。\n小桥延伫。\n蜂蝶先成路。",
        "dynasty": "宋",
        "collection_info": null
    },
    {
        "uuid": "b9fb59a455875889fb32775c821f5845",
        "title": "点绛唇 醉里瞢腾",
        "author": "刘辰翁",
        "content": "醉里瞢腾，昨宵不记归时候。\n自疑中酒。\n耿耿还依旧。\n恨不能言，只是天相负。\n天知否。\n卷中人瘦。\n一似章台柳。",
        "dynasty": "宋",
        "collection_info": null
    },
    {
        "uuid": "57c91df25ebf5f32137a5b3982547361",
        "title": "点绛唇 燕子池塘",
        "author": "刘辰翁",
        "content": "燕子池塘，乱红过尽秋千晚。\n絮飞欲倦。\n正是帘初卷。\n睡起无情，犹道天涯远。\n羞匀面。\n乍惊红浅。\n梦自无人见。",
        "dynasty": "宋",
        "collection_info": null
    },
    {
        "uuid": "ca609df91a4114fed156ec863807cc67",
        "title": "点绛唇 鞴指春寒",
        "author": "刘辰翁",
        "content": "鞴指春寒，陇禽一片飞来雪。\n无言可说。\n暗啄相思结。\n双影年深，也作关山别。\n翻成拙。\n落花时节。\n倩子规声绝。",
        "dynasty": "宋",
        "collection_info": null
    },
    {
        "uuid": "423f62bbc919f6b9586fabf7fc70487f",
        "title": "点绛唇 虹玉横箫",
        "author": "刘辰翁",
        "content": "虹玉横箫，纤纤指按新声作。\n参差重约。\n昨夜梁伊错。\n几许闲愁，品字都忘却。\n沉吟觉。\n一声哀角。\n满院残花落。",
        "dynasty": "宋",
        "collection_info": null
    },
    {
        "uuid": "870e52d4ae6a53c38ebf156aba07b01a",
        "title": "浣溪沙 高卧何须说打乖",
        "author": "刘辰翁",
        "content": "高卧何须说打乖。\n小篱过雨翠长街。\n缃桃定有踏青鞋。\n晴日又思花处所，东风绝似柳情怀。\n人间安得酒如淮。",
        "dynasty": "宋",
        "collection_info": null
    },
    {
        "uuid": "8b08baba4aa4b9ef7591b3378eb59176",
        "title": "浣溪沙 身是去年人尚健",
        "author": "刘辰翁",
        "content": "身是去年人尚健。\n心知十日事如常。\n眼前杯酒是重阳。\n破帽簪萸携素手，长歌藉草慰寒香。\n儿童怪我老来狂。",
        "dynasty": "宋",
        "collection_info": null
    },
    {
        "uuid": "fc09e1914ed36bbbe78ca44bfd8af012",
        "title": "浣溪沙 春日春风掠鬓须",
        "author": "刘辰翁",
        "content": "春日春风掠鬓须。\n乱山相对拥寒炉。\n彩鞭金胜一时无。\n自缕青丝成细柳，更堆残雪当凝酥。\n儿童且莫唱皇都。",
        "dynasty": "宋",
        "collection_info": null
    },
    {
        "uuid": "87058ad92745c0912b7dd1fdafad72e7",
        "title": "浣溪沙 身是高人欲寝冰",
        "author": "刘辰翁",
        "content": "身是高人欲寝冰。\n引年可待进豨苓。\n无忧无患也身轻。\n雪里放囚天亦喜，平安骑鹤到家庭。\n今年春早为长生。",
        "dynasty": "宋",
        "collection_info": null
    },
    {
        "uuid": "d10e8fb1a4be8c90c8a9b0f4dac53bb5",
        "title": "浣溪沙 十日千机可复谐",
        "author": "刘辰翁",
        "content": "十日千机可复谐。\n郭郎感运岂仙才。\n人间自是少行媒。\n直上扶摇须九万，满前星斗共昭回。\n又传贾客向曾来。",
        "dynasty": "宋",
        "collection_info": null
    },
    {
        "uuid": "be5a8e806ad286205cc4b6117c45257a",
        "title": "浣溪沙 暮暮相望夕甫谐",
        "author": "刘辰翁",
        "content": "暮暮相望夕甫谐。\n针楼巧巧似身材。\n下头无数老人媒。\n昨夜竹林那得见，朝来干鹊是空回。\n人间五日后能来。",
        "dynasty": "宋",
        "collection_info": null
    },
    {
        "uuid": "379ffb30b3cc8dfaaf232dca92d23010",
        "title": "摊破浣溪沙・山花子 醉里微寒着面醒",
        "author": "刘辰翁",
        "content": "醉里微寒着面醒。\n天风不展帽敧倾。\n行过溪深松雪下，夜三更。\n白白野田铺似月，瑽瑽沙路踏如冰。\n不见剡溪三百曲，一舟横。",
        "dynasty": "宋",
        "collection_info": null
    },
    {
        "uuid": "12ebf2e46fbeb7e2d8f72b95d8bf5881",
        "title": "摊破浣溪沙・山花子 澹澹胭脂浅着梅",
        "author": "刘辰翁",
        "content": "澹澹胭脂浅着梅。\n温柔不上避风台。\n若比杏桃真未识，夺银胎。\n汗面试来慵传粉，酒香浓后暗潮腮。\n娇嫩不应醒似醉，倩谁猜。",
        "dynasty": "宋",
        "collection_info": null
    },
    {
        "uuid": "7dc82b748d6700b4938f0d6a8315616f",
        "title": "霜天晓角 柳梢欲雪",
        "author": "刘辰翁",
        "content": "柳梢欲雪。\n十里烟明灭。\n曲曲阑干转影，教人忆、夜来月。\n家人相对说。\n灯花还又结。\n冻雨村村□鼓，终不似、上元节。",
        "dynasty": "宋",
        "collection_info": null
    },
    {
        "uuid": "802347e74881ece4959fd0e78df678ac",
        "title": "霜天晓角 乌云汗漫",
        "author": "刘辰翁",
        "content": "乌云汗漫。\n浊浪翻河汉。\n过尽千重魔障，堂堂地、一轮满。\n秋光还又半。\n檐声初漏断。\n不管满身花露，已办着、二更看。",
        "dynasty": "宋",
        "collection_info": null
    },
    {
        "uuid": "c530954e177cad0412ffe539411ab087",
        "title": "霜天晓角 骑台千骑",
        "author": "刘辰翁",
        "content": "骑台千骑。\n有菊知何世。\n想见登高无处，淮以北、是平地。\n老来无复味。\n老来无复泪。\n多谢白衣迢递，吾病矣、不能醉。",
        "dynasty": "宋",
        "collection_info": null
    },
    {
        "uuid": "656b77add83b9d8f27d43499cd260c2e",
        "title": "霜天晓角 经年寂寞",
        "author": "刘辰翁",
        "content": "经年寂寞。\n已负花前约。\n忽向红梅侧畔，开点雪、有人觉。\n不开何似莫。\n百梢才一萼。\n欲问寿阳宫额，两三蕊、怎能着。",
        "dynasty": "宋",
        "collection_info": null
    },
    {
        "uuid": "d222954369249d01a27f6187245ab98b",
        "title": "霜天晓角 臞然如竹",
        "author": "刘辰翁",
        "content": "臞然如竹。\n自是天仙福。\n小小画堂锦样，听人唱、鹤飞曲。\n橙橘黄又绿。\n蟹到新篘熟。\n便做月三十斛，饮不尽、菊潭菊。",
        "dynasty": "宋",
        "collection_info": null
    },
    {
        "uuid": "05250a708f8978e8d8b50f0e5e06d3ef",
        "title": "霜天晓角 朝来微雪",
        "author": "刘辰翁",
        "content": "朝来微雪。\n又近长生节。\n造就一枝清绝，梅与雪、怎分别。\n两年心似月。\n除是天知得。\n手种春风千树，一颗颗、待儿摘。",
        "dynasty": "宋",
        "collection_info": null
    },
    {
        "uuid": "f0758b5d1a45fd009bbe3ba734aabf81",
        "title": "霜天晓角 明年七十",
        "author": "刘辰翁",
        "content": "明年七十。\n歌彩桥仙夕。\n见说严君平道，年年是、月初一。\n同时同里密。\n后今今又昔。\n便做伏生年纪，也未到、蹇吃吃。",
        "dynasty": "宋",
        "collection_info": null
    },
    {
        "uuid": "665ce31b5b1e6f3854f4a9e9df543a51",
        "title": "霜天晓角 良宵七七",
        "author": "刘辰翁",
        "content": "良宵七七。\n又近中元日。\n桥上老人有约，后五日、重来觅。\n婵娟银海出。\n木犀新雨湿。\n惟有延平剑气，箕斗外、广寒逼。",
        "dynasty": "宋",
        "collection_info": null
    },
    {
        "uuid": "c47cde762a5e29faade0c29d7e9b0014",
        "title": "霜天晓角 归来把菊",
        "author": "刘辰翁",
        "content": "归来把菊。\n春瓮今朝熟。\n苦苦留君不得，携孺子、到汾曲。\n庐山真面目。\n冰清还映玉。\n长笑欧公老懒，君且住，饮螺绿。",
        "dynasty": "宋",
        "collection_info": null
    },
    {
        "uuid": "e648ba5b2444df75022af23f9f2676ce",
        "title": "霜天晓角 问春来未",
        "author": "刘辰翁",
        "content": "问春来未。\n也似辛壬癸。\n如此男儿五十，又过却、孔融二。\n画堂孙子子。\n新桃如故垒。\n不管明朝后日，春满眼、是千岁。",
        "dynasty": "宋",
        "collection_info": null
    },
    {
        "uuid": "64135dc6d202dd1144d7f2200fa98871",
        "title": "霜天晓角 □□□□",
        "author": "刘辰翁",
        "content": "□□□□。\n□□□□□。\n□□□□□□，□□□、□□□。\n治中心似佛。\n治中心似日。\n人祝治中千岁，似翁福、似翁德。",
        "dynasty": "宋",
        "collection_info": null
    },
    {
        "uuid": "f968c2a7f5a11b72a5b49000e26a5b9e",
        "title": "卜算子 不是重看灯",
        "author": "刘辰翁",
        "content": "不是重看灯，重见河边女。\n长是蛾儿作队行，路转风吹去。\n十载废元宵，满耳番腔鼓。\n欲识尊前太守谁，起向尊前舞。",
        "dynasty": "宋",
        "collection_info": null
    },
    {
        "uuid": "d5df11a814608711dc38d4877d0ba514",
        "title": "卜算子 早已是三年",
        "author": "刘辰翁",
        "content": "早已是三年，父老依依借。\n顾与天公借几年，保我鸡豚社。\n□□□□□，□□□□□。\n□□□□□□□，□□□□□。",
        "dynasty": "宋",
        "collection_info": null
    },
    {
        "uuid": "ff185099e7b24590b7d3430dacf6f3c2",
        "title": "菩萨蛮 芭蕉叶上三更雨",
        "author": "刘辰翁",
        "content": "芭蕉叶上三更雨。\n人生只合随他去。\n便不到天涯。\n天涯也是家。\n屏山三五叠。\n处处飞胡蝶。\n正是菊堪看。\n东篱独自寒。",
        "dynasty": "宋",
        "collection_info": null
    },
    {
        "uuid": "329746752c664b838404d3d8eb02a9a3",
        "title": "菩萨蛮 黄鸡喔喔催人起",
        "author": "刘辰翁",
        "content": "黄鸡喔喔催人起。\n困不成眠窗似水。\n清露不曾寒。\n朝来起自难。\n家人当睡美。\n又忆归程几。\n不管湿阑干。\n芙蓉花自看。",
        "dynasty": "宋",
        "collection_info": null
    },
    {
        "uuid": "c5b637794c11e3f9f9ae3a605f6f542d",
        "title": "菩萨蛮 画梁语透帘栊晓",
        "author": "刘辰翁",
        "content": "画梁语透帘栊晓。\n坼桐风送杨花老。\n细雨绿阴寒。\n罗襟只似单。\n青门三里道。\n个个游芳草。\n比似嫁来看。\n踏青难更难。",
        "dynasty": "宋",
        "collection_info": null
    },
    {
        "uuid": "5ac4ab341033486d58df339de3e2dcae",
        "title": "菩萨蛮 江波何似西湖曲",
        "author": "刘辰翁",
        "content": "江波何似西湖曲。\n村烟相对峰南北。\n何处不青青。\n青青是汉茔。\n长亭芳草路。\n寒食谁家墓。\n旧日厌残红。\n人行九里松。",
        "dynasty": "宋",
        "collection_info": null
    },
    {
        "uuid": "76bebcb85e734db677e83ae995bdb0b3",
        "title": "菩萨蛮 殷勤欲送春归去",
        "author": "刘辰翁",
        "content": "殷勤欲送春归去。\n白首题将断肠句。\n春去自依依。\n欲归无处归。\n天涯同是寓。\n握手留春住。\n小住碧桃枝。\n桃根不属谁。",
        "dynasty": "宋",
        "collection_info": null
    },
    {
        "uuid": "d7fdb93e3462af3de4a902f6dc3c9f0f",
        "title": "菩萨蛮 八仙名姓当时少",
        "author": "刘辰翁",
        "content": "八仙名姓当时少。\n污尊牛饮同倾倒。\n惟有我公荣。\n旁人笑独醒。\n多年村落走。\n泥饮无升斗。\n入了玉门关。\n人生一醉难。",
        "dynasty": "宋",
        "collection_info": null
    },
    {
        "uuid": "c88e68d9ec74bdfe27ac186404ea6674",
        "title": "好事近 □后百年闲",
        "author": "刘辰翁",
        "content": "□后百年闲，元度自伤来暮。\n打破虚空无碍，共乘龙飞去。\n更参末后句如何，此事未能付。\n前遇小桥风雪，是君诗成处。",
        "dynasty": "宋",
        "collection_info": null
    },
    {
        "uuid": "e845fc9ea0c3218034987e03da13073a",
        "title": "谒金门 娇点点",
        "author": "刘辰翁",
        "content": "娇点点。\n困倚春光欲软。\n滴尽守宫难可染。\n浓欺红烛艳。\n寂寂露珠啼脸。\n翠袖不禁风飐。\n芳径相逢惊笑靥。\n日长初睡转。",
        "dynasty": "宋",
        "collection_info": null
    },
    {
        "uuid": "bee4af90e48ebcdd6889d90bb2559d0f",
        "title": "谒金门 花露湿",
        "author": "刘辰翁",
        "content": "花露湿。\n红泪裛成珠粒。\n比似昭阳恩未得。\n睡来添醉色。\n一笑娇波滴滴。\n再顾羞潮拂拂。\n恨血千年明的皪。\n千年人共忆。",
        "dynasty": "宋",
        "collection_info": null
    },
    {
        "uuid": "282cb53de71464280bb4a33af5848397",
        "title": "谒金门 游赏竞",
        "author": "刘辰翁",
        "content": "游赏竞。\n看取落红阵阵。\n花睡不成娇似病。\n春寒空受尽。\n旧日不知繁盛。\n欲饮如今无兴。\n恨满东风无绿鬓。\n东风还自恨。",
        "dynasty": "宋",
        "collection_info": null
    },
    {
        "uuid": "5fec09889c7bb9f3f570d576a07e38a8",
        "title": "长相思 上元晴",
        "author": "刘辰翁",
        "content": "上元晴。\n上元晴。\n待得晴时坐触屏。\n山禽三两声。\n欲归城。\n未归城。\n见说城中处处灯。\n明年处处行。",
        "dynasty": "宋",
        "collection_info": null
    },
    {
        "uuid": "89f681489691c446f58a747fe3ee9207",
        "title": "忆秦娥 烧灯节",
        "author": "刘辰翁",
        "content": "烧灯节。\n朝京道上风和雪。\n风和雪。\n江山如旧，朝京人绝。\n百年短短兴亡别。\n与君犹对当时月。\n当时月。\n照人烛泪，照人梅发。",
        "dynasty": "宋",
        "collection_info": null
    },
    {
        "uuid": "e3e8913abe69f8d1489f8f60fdaca686",
        "title": "忆秦娥 惊雷节",
        "author": "刘辰翁",
        "content": "惊雷节。\n梅花冉冉销成雪。\n销成雪。\n一年一度，为君肠绝。\n古人长恨中年别。\n馀年又过新正月。\n新正月。\n不堪临镜，不堪垂发。",
        "dynasty": "宋",
        "collection_info": null
    },
    {
        "uuid": "db62cc8e1579ffbe537b521052effd23",
        "title": "忆秦娥 梅花节",
        "author": "刘辰翁",
        "content": "梅花节。\n白头卧起餐毡雪。\n餐毡雪。\n上林雁断，上林书绝。\n伤心最是河梁别。\n无人共拜天边月。\n天边月。\n一尊对影，一编残发。",
        "dynasty": "宋",
        "collection_info": null
    },
    {
        "uuid": "042433304b20e77f2dc3f6231e0a7017",
        "title": "忆秦娥 收灯节",
        "author": "刘辰翁",
        "content": "收灯节。\n霖铃又似龟山雪。\n龟山雪。\n今宵清绝，今宵愁绝。\n老人似少终然别。\n痴痴更望春三月。\n春三月。\n花如人面，自羞余发。",
        "dynasty": "宋",
        "collection_info": null
    },
    {
        "uuid": "97e95455b9bbc0c2f992eda9ec63cdd9",
        "title": "忆秦娥 春如昨",
        "author": "刘辰翁",
        "content": "春如昨。\n晓风吹透胭脂阁。\n胭脂阁。\n满园茅草，冷烟城郭。\n青衫泪尽楼头角。\n佳人梦断花间约。\n花间约。\n黄昏细雨，一枝零落。",
        "dynasty": "宋",
        "collection_info": null
    },
    {
        "uuid": "feeec7208887f520f8ca09da8033463f",
        "title": "西江月 天上低昂似旧",
        "author": "刘辰翁",
        "content": "天上低昂似旧，人间儿女成狂。\n夜来处处试新妆。\n却是人间天上。\n不觉新凉似水，相思两鬓如霜。\n梦从海底跨枯桑。\n阅尽银河风浪。",
        "dynasty": "宋",
        "collection_info": null
    },
    {
        "uuid": "74df71498d80877b7bafb4d653935535",
        "title": "西江月 曾与回翁把手",
        "author": "刘辰翁",
        "content": "曾与回翁把手，自宜老子如龙。\n怀胎不敢问春冬。\n等待鞭鸾笞凤。\n昨夜又迟黄石，今朝重叩鸿蒙。\n碧桃花下醉相逢。\n说尽鹏游蝶梦。",
        "dynasty": "宋",
        "collection_info": null
    },
    {
        "uuid": "51ebba747845aa58243db62e466c1235",
        "title": "西江月 玉帐传心如镜",
        "author": "刘辰翁",
        "content": "玉帐传心如镜，青龙绕指成轮。\n尘中多少白头人。\n干里寻壬难认。\n世事说来都了，鬼神见也须瞋。\n迷槎问我是何津。\n向道先生昼困。",
        "dynasty": "宋",
        "collection_info": null
    },
    {
        "uuid": "6708c489d0fffcbcb94accce6938b860",
        "title": "清平乐 深红半面",
        "author": "刘辰翁",
        "content": "深红半面。\n一似墙头见。\n草树池塘青一片。\n独倚阑干几遍。\n更谁绛袖朱唇。\n火云相对英英。\n笑杀牡丹正午，离披不任看承。",
        "dynasty": "宋",
        "collection_info": null
    },
    {
        "uuid": "0ee810fa5e508bd079886c20f6f82d0f",
        "title": "清平乐 君词为寿",
        "author": "刘辰翁",
        "content": "君词为寿。\n绝妙孙辛妇。\n但恨杯无露添酒。\n空等待梅花久。\n喜君白首还玄。\n人间合信天缘。\n如此相从至老，我亦何倦馀年。",
        "dynasty": "宋",
        "collection_info": null
    },
    {
        "uuid": "07ddfc91913d9797cac8705cce8bc27a",
        "title": "归国遥 初雨歇",
        "author": "刘辰翁",
        "content": "初雨歇。\n照水绿腰裙带熟。\n杨花不做人情雪。\n风流欲过前村蝶。\n羞成别。\n回头却恨春三月。",
        "dynasty": "宋",
        "collection_info": null
    },
    {
        "uuid": "798871665c1037fb48bc3aecfd28dcc0",
        "title": "昭君怨 月出东山之上",
        "author": "刘辰翁",
        "content": "月出东山之上。\n长忆御街人唱。\n恨我不能琴。\n有琴心。\n徙倚秋波平莹。\n渐久玉肌清冷。\n待更下阑干。\n起来看。",
        "dynasty": "宋",
        "collection_info": null
    },
    {
        "uuid": "f47bbea825a222826b80835c75a62cec",
        "title": "浣溪沙 远远游蜂不记家",
        "author": "刘辰翁",
        "content": "远远游蜂不记家。\n数行新柳自啼鸦。\n寻思旧事即天涯。\n睡起有情和画卷，燕归无语傍人斜。\n晚风吹落小瓶花。",
        "dynasty": "宋",
        "collection_info": null
    },
    {
        "uuid": "c73b5ab329697bb5cbdda353113eb9c3",
        "title": "浣溪沙 点点疏林欲雪天",
        "author": "刘辰翁",
        "content": "点点疏林欲雪天。\n竹篱斜闭自清妍。\n为伊憔悴得人怜。\n欲与那人携素手，粉香和泪落君前。\n相逢恨恨总无言。",
        "dynasty": "宋",
        "collection_info": null
    },
    {
        "uuid": "9d6743f5e093ecb5e0206cf9d4c09670",
        "title": "减字木兰花 何须翦纸",
        "author": "刘辰翁",
        "content": "何须翦纸。\n依旧一团圆照水。\n莫倚空寒。\n柳下池边也只般。\n君何忽忽。\n宇宙人生都是客。\n月在云端。\n人自愁人不解看。",
        "dynasty": "宋",
        "collection_info": null
    },
    {
        "uuid": "91db917293cc601e3e979bfbc2dd189a",
        "title": "减字木兰花 旧游山路",
        "author": "刘辰翁",
        "content": "旧游山路。\n落在秋阴最深处。\n风雨重阳。\n无蝶无花更断肠。\n天知老矣。\n莫累门生与儿子。\n不用登高。\n高处风吹帽不牢。",
        "dynasty": "宋",
        "collection_info": null
    },
    {
        "uuid": "1f1bd5c59000ee8f3cea9dca35d0da0e",
        "title": "减字木兰花 东风似客",
        "author": "刘辰翁",
        "content": "东风似客。\n醉里落花南又北。\n客似东风。\n携手斜阳一笑中。\n佳人怨我。\n不寄江南春一朵。\n我怨佳人。\n憔悴江南不似春。",
        "dynasty": "宋",
        "collection_info": null
    },
    {
        "uuid": "e7823d34b8130a147be53bdf93eafdd9",
        "title": "减字木兰花 腊销三五",
        "author": "刘辰翁",
        "content": "腊销三五。\n月向雪山云外吐。\n烟水黄昏。\n梅柳依稀笛断魂。\n今宵豫赏。\n便作香尘随步想。\n莫待元宵。\n灯火零星雨寂寥。",
        "dynasty": "宋",
        "collection_info": null
    },
    {
        "uuid": "0057a65fd5ef4ed014feb8bdc2e6730b",
        "title": "减字木兰花 无灯可看",
        "author": "刘辰翁",
        "content": "无灯可看。\n雨水从教正月半。\n探茧推盘。\n探得千秋字字看。\n铜驼故老。\n说着宣和似天宝。\n五百年前。\n曾向杭州看上元。",
        "dynasty": "宋",
        "collection_info": null
    },
    {
        "uuid": "a65e8d66c50171064f9895e81ec185d2",
        "title": "减字木兰花 送春待晓",
        "author": "刘辰翁",
        "content": "送春待晓。\n春是五更先去了。\n我醉方知。\n春正怜伊怕别伊。\n留君不可。\n归到海边方忆我。\n做尽花归。\n欲赠君时少一枝。",
        "dynasty": "宋",
        "collection_info": null
    },
    {
        "uuid": "a9d8262c3a949e979c961e67f4cb0fd4",
        "title": "减字木兰花 相州锦好",
        "author": "刘辰翁",
        "content": "相州锦好。\n待到相州人已老。\n颍水归田。\n白鹭惊猜已十年。\n太师尚父。\n晚遇明时方用武。\n大笑相逢。\n把酒家乡是客中。",
        "dynasty": "宋",
        "collection_info": null
    },
    {
        "uuid": "012dc240ac63b1ca4df43da0bf9c3da5",
        "title": "减字木兰花 不能管得",
        "author": "刘辰翁",
        "content": "不能管得。\n欲雨能教天地黑。\n待得开晴。\n不用吾言也自行。\n一杯亦醉。\n万事无能吾欲睡。\n旧亦能诗。\n说旧时诗问是谁。",
        "dynasty": "宋",
        "collection_info": null
    },
    {
        "uuid": "12e95949bfbfa2f17b01b35adf4df41a",
        "title": "减字木兰花 清欢昨日",
        "author": "刘辰翁",
        "content": "清欢昨日。\n十事不如人六七。\n试数从前。\n素素相从得几年。\n子兮子兮。\n再拣一枝何处起。\n翠斧峰驼。\n客好其如良夜何。",
        "dynasty": "宋",
        "collection_info": null
    },
    {
        "uuid": "586efa6347d6ae5a38a09e997296aa09",
        "title": "减字木兰花 脾神喜乐",
        "author": "刘辰翁",
        "content": "脾神喜乐。\n寿酒一杯胜服药。\n过却明朝。\n顶上新霜也合销。\n小春三日。\n便觉春暄梅影出。\n醉把梅看。\n比似茱萸更耐寒。",
        "dynasty": "宋",
        "collection_info": null
    },
    {
        "uuid": "103acdd84009f6e213893527a5b69afc",
        "title": "山花子 东风解手即天涯",
        "author": "刘辰翁",
        "content": "东风解手即天涯。\n曲曲青山不可遮。\n如此苍茫君莫怪，是归家。\n阊阖相迎悲最苦，英雄知道鬓先华。\n更欲徘徊春尚肯，已无花。",
        "dynasty": "宋",
        "collection_info": null
    },
    {
        "uuid": "4b64e001a6db984814fa9e1183de735c",
        "title": "山花子 此处情怀欲问天",
        "author": "刘辰翁",
        "content": "此处情怀欲问天。\n相期相就复何年。\n行过章江三十里，泪依然。\n早宿半程芳草路，犹寒欲雨暮春天。\n小小桃花三两处，得人怜。",
        "dynasty": "宋",
        "collection_info": null
    },
    {
        "uuid": "2e7c72a95064cdba53bfdfa4d051d956",
        "title": "柳梢青 铁马蒙毡",
        "author": "刘辰翁",
        "content": "铁马蒙毡，银花洒泪，春人愁城。\n笛里番腔，街头戏鼓，不是歌声。\n那堪独坐青灯。\n想故国、高台月明。\n辇下风光，山中岁月，海上心情。",
        "dynasty": "宋",
        "collection_info": null
    },
    {
        "uuid": "a69862f0851ea518a012ffa50e6e9f71",
        "title": "南歌子 搔困麻仙爪",
        "author": "刘辰翁",
        "content": "搔困麻仙爪，含暄忍客衣。\n夜长窗月露成帏。\n不说明朝风雨、自当归。",
        "dynasty": "宋",
        "collection_info": null
    },
    {
        "uuid": "f9c8744575c12bb46f4ad8f77e3a3553",
        "title": "南歌子 篘熟双投美",
        "author": "刘辰翁",
        "content": "篘熟双投美，香飘一缕丝。\n霜前雁到蟹螯持。\n自试小窗醉墨、作新诗。",
        "dynasty": "宋",
        "collection_info": null
    },
    {
        "uuid": "eaddd1083c7c3c46db1f3f8bd24bfbb0",
        "title": "朝中措 炼花为露玉为瓶",
        "author": "刘辰翁",
        "content": "炼花为露玉为瓶。\n佳客为频倾。\n耐得风霜满鬓，此身合是金茎。\n墙头竹外，洞房初就，画阁新成。\n嚼得梅花透骨，何愁不会长生。",
        "dynasty": "宋",
        "collection_info": null
    },
    {
        "uuid": "e7b60a89f7753711f2f7a9ce4d76952a",
        "title": "太常引 便晴也是不曾晴",
        "author": "刘辰翁",
        "content": "便晴也是不曾晴。\n不怕金吾禁行。\n风雨动乡情。\n梦灯火、扬州化城。\n少年跌宕，谁家娇小，绕带到天明。\n昨夜月还生。\n但惊破、霓裳数声。",
        "dynasty": "宋",
        "collection_info": null
    },
    {
        "uuid": "a88cbdcde8701f15c450e9a8c209d27b",
        "title": "太常引 此公去暑似新秋",
        "author": "刘辰翁",
        "content": "此公去暑似新秋。\n吏毒一句句。\n行县胜监州。\n觉甘雨、随车应求。\n鹭清为酒，螺清为寿，起舞祝君侯。\n急召也须留。\n廿四考、中书到头。",
        "dynasty": "宋",
        "collection_info": null
    },
    {
        "uuid": "9d103455238efbfa0029143a1f042dea",
        "title": "玉楼春 霜风不动晴明好",
        "author": "刘辰翁",
        "content": "霜风不动晴明好。\n探梅有约城东道。\n桥边失却老仙期，城门落日人归早。\n野田一望迷芳草。\n除是腾空君后到。\n立马三周黛佛头，参差中路令人老。",
        "dynasty": "宋",
        "collection_info": null
    },
    {
        "uuid": "23b6dec5ec42ef48ce10a48e8c3f35c5",
        "title": "玉楼春 龙山歌舞无人道",
        "author": "刘辰翁",
        "content": "龙山歌舞无人道。\n只说先生狂落帽。\n秋风亦是可怜人，要令天意知人老。\n菊花不为重阳早。\n自爱古人诗句恼。\n与君郑重说□□，残年惟有重阳好。",
        "dynasty": "宋",
        "collection_info": null
    },
    {
        "uuid": "9318900ca358f9ed692fcc0db8d794db",
        "title": "乌夜啼 犹疑熏透帘栊",
        "author": "刘辰翁",
        "content": "犹疑熏透帘栊。\n是东风。\n不分榴花更胜、一春红。\n新雨过，绿连空。\n蝶飞慵。\n间过绿阴深院、小花浓。",
        "dynasty": "宋",
        "collection_info": null
    },
    {
        "uuid": "20da644a5ed1efe45378aeceb617af09",
        "title": "乌夜啼 素娥醉语曾留",
        "author": "刘辰翁",
        "content": "素娥醉语曾留。\n又中秋。\n待得重圆谁妒、两悠悠。\n向愁旱，今愁水，没中洲。\n看取明朝晴去、不须愁。",
        "dynasty": "宋",
        "collection_info": null
    },
    {
        "uuid": "831387da0ecef8460d90217c09ae32e8",
        "title": "乌夜啼 何年似永和年",
        "author": "刘辰翁",
        "content": "何年似永和年。\n记湖船。\n如此晴天无处、望新烟。\n江南女，裙四尺，合秋千。\n昨日老人曾见、久潸然。",
        "dynasty": "宋",
        "collection_info": null
    },
    {
        "uuid": "527483daf9112c64fa4479b1dce8021f",
        "title": "行香子 雪履无痕",
        "author": "刘辰翁",
        "content": "雪履无痕。\n溪影传神。\n着坡诗、请自清温。\n朝朝不去，夕夕空勤。\n似梦中云，云外雪，雪中春。\n四野昏昏。\n匹马巡巡。\n拣一枝、寄与芳尊。\n更谁兴到，于我情真。\n是白家宾，江南路，陇头人。",
        "dynasty": "宋",
        "collection_info": null
    },
    {
        "uuid": "14c9ae37c80d3ae7f76015e6a73a28f3",
        "title": "行香子 玉立风尘",
        "author": "刘辰翁",
        "content": "玉立风尘。\n光动黄银。\n便谈文、也到夜分。\n无人烛下，壁上传神。\n记老婆心，寒士语，道人身。\n极意形容，下语难亲。\n更万分、无一分真。\n醉翁去后，往往愁人。\n顾滴山泉，衔丘冢，化龙云。",
        "dynasty": "宋",
        "collection_info": null
    },
    {
        "uuid": "959f6e360c91325d58ee27983bb8d34d",
        "title": "行香子 海水成尘",
        "author": "刘辰翁",
        "content": "海水成尘。\n河水无银。\n恨幽明、我与公分。\n青山独往，回首伤神。\n叹魏阙心，磻石魄，汨罗身。\n除却相思，四海无亲。\n识风流、还贺季真。\n而今天上，笑谪仙人。\n但病伤春，愁厌雨，泪看云。",
        "dynasty": "宋",
        "collection_info": null
    },
    {
        "uuid": "1b5340c60539838fdbd3d50cceba4d6f",
        "title": "行香子 月露吾痕",
        "author": "刘辰翁",
        "content": "月露吾痕。\n雪得吾神。\n更荒寒、不傍人温。\n山人去后，车马来勤。\n但梦朝云，愁暮雨，怨阳春。\n说着东昏。\n记着南巡。\n泪盈盈、檀板金尊。\n怜君素素，念我真真。\n叹古来言，新样客，旧时人。",
        "dynasty": "宋",
        "collection_info": null
    },
    {
        "uuid": "5cd9802e349c0973d3aa55a8c9727e2e",
        "title": "品令 满庭芳草",
        "author": "刘辰翁",
        "content": "满庭芳草。\n更昨日、落红如扫。\n绿阴正似人怀抱。\n一声睍睆，春色何曾老。\n幸自不须人起早。\n寂寞如相恼。\n旧时闻处青门道。\n禁烟时候，柳下人家好。",
        "dynasty": "宋",
        "collection_info": null
    },
    {
        "uuid": "ed90ba8ac9fcfb62198a34e24a8cd560",
        "title": "鹊桥仙 乘鸾着色",
        "author": "刘辰翁",
        "content": "乘鸾着色，痴蝇误拂。\n不及羲之醉墨。\n偶然入手送东阳，便看取、熏时清适。\n清风去暑，闲题当日。\n宰相纱笼谁识。\n封丘门外定何人，这一点、瞒他不得。",
        "dynasty": "宋",
        "collection_info": null
    },
    {
        "uuid": "dcfc16e349b5ba5c5265833e300a0f40",
        "title": "鹊桥仙 看人掷果",
        "author": "刘辰翁",
        "content": "看人掷果，看人罢织。\n难得团栾七夕。\n蟠桃只在屋东头，庆西母、年开八ど。\n去年今日。\n今年今日。\n添个曾孙抱膝。\n人间乐事有多般，算此乐、人间第一。",
        "dynasty": "宋",
        "collection_info": null
    },
    {
        "uuid": "9bb6bde7d5776b0dd61d9ebacdf8d464",
        "title": "鹊桥仙 轻风澹月",
        "author": "刘辰翁",
        "content": "轻风澹月，年年去路。\n谁识小年初度。\n桥边曾弄碧莲花，悄不记、人间今古。\n吹箫江上，沾衣微露。\n依约凌波曾步。\n寒机何意待人归，但寂历、小窗斜雨。",
        "dynasty": "宋",
        "collection_info": null
    },
    {
        "uuid": "a731fde722565560918d8195881739dd",
        "title": "鹊桥仙 天香吹下",
        "author": "刘辰翁",
        "content": "天香吹下，烟霏成路。\n飒飒神光暗度。\n桥边犹记泛槎人，看赤岸、苔痕如古。\n长空皓月，小风斜露。\n寂寞江头独步。\n人间何处得飘然，归梦入、梨花春雨。",
        "dynasty": "宋",
        "collection_info": null
    },
    {
        "uuid": "f7ad3c01794bea50b5370dfbae2bb559",
        "title": "一翦梅 万事如花不可期",
        "author": "刘辰翁",
        "content": "万事如花不可期。\n花不堪持。\n酒不堪持。\n江天雪意使人迷。\n翦一枝枝。\n歌一枝枝。\n歌者不来今几时。\n姜影无词。\n张影无词。\n不歌不醉不成诗。\n歌也迟迟。\n雪也迟迟。",
        "dynasty": "宋",
        "collection_info": null
    },
    {
        "uuid": "e343e30602c9464d7134e0ff28bcfd7f",
        "title": "一翦梅 人生总受业风吹",
        "author": "刘辰翁",
        "content": "人生总受业风吹。\n三岁儿儿。\n八十儿儿。\n深闺空谷把还持。\n啼看人知。\n啼怕人知。\n客中自种绿猗猗。\n月下横枝。\n雪下横枝。\n尊前百岁且开眉。\n今岁今时。\n前岁今时。",
        "dynasty": "宋",
        "collection_info": null
    },
    {
        "uuid": "6ab337ca3ff401ca7a73ca13a4d40fd5",
        "title": "夜飞鹊・夜飞鹊慢 何曾见飞渡",
        "author": "刘辰翁",
        "content": "何曾见飞渡，年又年痴。\n今古相望犹疑。\n朱颜一去似流水，断桥魂梦参差。\n何堪更嗟迟暮，听旁人说与，此夕佳期。\n深深代籍，盼悠悠、北地胭脂。\n谁寄扬州破镜，遍海角天涯，空待人归。\n自小秦楼望巧，吴机回锦，歌舞为谁。\n星萍耿耿，算欢娱，未省流离。\n但秋衾梦浅，云闲曲远，薄命同时。",
        "dynasty": "宋",
        "collection_info": null
    },
    {
        "uuid": "e7765f925ee2a22ba3463f12bc8de5fb",
        "title": "疏影 香篝素被",
        "author": "刘辰翁",
        "content": "香篝素被。\n听花犯低低，瑶花开未。\n长记那时，炽炭围炉，瘦妻换酒行试。\n当家人在销金帐，约莫是、打围归际。\n又谁知、别忆烹茶，冷落故家愁思。\n闻道滕骄巽懒，今朝待檄与，翻云须易。\n白白不成，又不教晴，做尽黄昏情味。\n银河本是冰冰底。\n怎忍向、东风成水。\n待满城、玉宇琼楼，却报卧庐人起。",
        "dynasty": "宋",
        "collection_info": null
    },
    {
        "uuid": "9dcd3965369cb202da6c11ae62d36801",
        "title": "摘红英 花朝月",
        "author": "刘辰翁",
        "content": "花朝月。\n朦胧别。\n朦胧也胜檐声咽。\n亲曾说。\n令人悦。\n落花情绪，上坟时节。\n花阴雪。\n花阴灭。\n柳风一似秋千掣。\n晴未决。\n晴还缺。\n一番寒食，满村啼鴂。",
        "dynasty": "宋",
        "collection_info": null
    },
    {
        "uuid": "40a7656c421c50a1af72cc2ec5aa547a",
        "title": "千秋岁 新篘熟也",
        "author": "刘辰翁",
        "content": "新篘熟也，借问谁家早。\n梅影里，蜂儿绕。\n三更残月上，一夜霜天晓。\n溪桥小，春风有意年年到。\n当年青鸟去，落叶无人扫。\n铜柱仄，瑶池老。\n残钟长乐树，坠马咸阳道。\n空回首，御街人卖南京枣。",
        "dynasty": "宋",
        "collection_info": null
    },
    {
        "uuid": "120addbf0dd0ed9fcebf4ea3fbb0fff8",
        "title": "促拍丑奴儿 送岁可无诗",
        "author": "刘辰翁",
        "content": "送岁可无诗。\n得团栾、忍不开眉。\n不记去年今夕梦，江东怀抱，江西信息，舍北妻儿。\n五十扊扅炊。\n待五十、富贵成痴。\n百年苦乐乘除看，今年一半，明年一半，更似儿时。",
        "dynasty": "宋",
        "collection_info": null
    },
    {
        "uuid": "4ac1c0b86b1c4e8d7c65f0d94dea430a",
        "title": "促拍丑奴儿 世事莫寻思",
        "author": "刘辰翁",
        "content": "世事莫寻思。\n待说来、天也应悲。\n百年已是中年后，西州垂泪，东山携手，几个斜晖。\n也莫苦吟诗。\n苦吟诗，待有谁知。\n多□不是无才气，文时不遇，武时不遇，更说今时。",
        "dynasty": "宋",
        "collection_info": null
    },
    {
        "uuid": "ca5c87ed571230e6ee112f2df1fc2261",
        "title": "最高楼 银河水",
        "author": "刘辰翁",
        "content": "银河水，洗得世间清。\n山色雨馀青。\n老子纶巾棋别墅，人家鼾睡柝秋城。\n定谁劳，定谁福，定谁能。\n常恨着、景升儿不似。\n又恨着、景升牛小耳。\n空相望，愧平生。\n我欲临风扶玉树，自攀承露酌金茎。\n看昆明，鳞石长，海桑晴。",
        "dynasty": "宋",
        "collection_info": null
    },
    {
        "uuid": "ef1815045c5e657f9558148cdc7f49ac",
        "title": "最高楼 朱顶字",
        "author": "刘辰翁",
        "content": "朱顶字，八十正平头。\n添作八千秋。\n无能也自收郿坞，到今恨不贬潮州。\n看几人，炎又冷，老还羞。\n也不学、太公忙把火。\n也不学、申公轮转磨。\n休莫莫，莫休休。\n小迟授业何曾吃，更迟食乳不须愁。\n且从容，某水钓，某丘游。",
        "dynasty": "宋",
        "collection_info": null
    },
    {
        "uuid": "8fcf4fd42a06de859ca61f3fb4d4ffd9",
        "title": "最高楼 非是雪",
        "author": "刘辰翁",
        "content": "非是雪，只是玉楼成。\n屑不尽云英。\n东边老树颓然折，西头稚柳爆然声。\n试平安，松丈丈，竹兄兄。\n有谁向、金船呼小玉，又谁怜、纸帐梦飞琼。\n怪疏影，坠娉婷。\n唤起老张寒蔌蔌，好歌白雪与君听。\n但党家，人笑道，太粗生。",
        "dynasty": "宋",
        "collection_info": null
    },
    {
        "uuid": "00c694c2c5f607a62e54abbc7b8987ef",
        "title": "最高楼 花上雪",
        "author": "刘辰翁",
        "content": "花上雪。\n信手捻来成。\n屑不就琼英。\n昨朝已见诗成卷，今朝又试曲成声。\n更催催，莫不做，水仙兄。\n终须待、晴时携斗酒。\n更须待、老夫吟数首。\n休更叠，□娉婷。\n已无翠鸟传花信，又无羯鼓与花听。\n更催催，迟数日，是春生。",
        "dynasty": "宋",
        "collection_info": null
    },
    {
        "uuid": "3813d1729de39600c0ca6ace43ac313a",
        "title": "桂枝香 吹箫人去",
        "author": "刘辰翁",
        "content": "吹箫人去。\n但桂影徘徊，荒杯承露。\n东望鞭芙缥缈，寒光如注。\n去年夜半横江梦，倚危樯，参差曾赋。\n茫茫角动，回舟尽兴，未惊鸥鹭。\n情知道、明年何处。\n漫待客黄楼，尘波前度。\n二十四桥，颇有杜书记否。\n二三字者今如此，看使君、角巾东路。\n人间俯仰，悲欢何限，团圆如故。",
        "dynasty": "宋",
        "collection_info": null
    },
    {
        "uuid": "6ed483f6be4754a982090e54c0795343",
        "title": "临江仙 丞相衮衣朝戏彩",
        "author": "刘辰翁",
        "content": "丞相衮衣朝戏彩，年年庆事如新。\n尊前一笑共儿孙。\n人间传寿酒，天上送麒麟。\n缥缈祥烟连北阙，天颜有喜生春。\n蓬莱清浅海光平。\n今年初甲子，重试碧桃根。",
        "dynasty": "宋",
        "collection_info": null
    },
    {
        "uuid": "9a077d90f94584b7e219628b380b7509",
        "title": "临江仙 闻道城东鹤会",
        "author": "刘辰翁",
        "content": "闻道城东鹤会，欣然一笑乘风。\n不知一鹤在墙东。\n神仙人不识，未始出吾宗。\n弟子有年于此，先生之道如龙。\n碧桃花子落壶中。\n化为三五粒，元是北边松。",
        "dynasty": "宋",
        "collection_info": null
    },
    {
        "uuid": "5c50baf2c9b89ec6040370ef279abfc6",
        "title": "临江仙 天际何分南与北",
        "author": "刘辰翁",
        "content": "天际何分南与北，五更纵又成横。\n夜来拾得断河星。\n化为一片石，持去问君平。\n老大看天一笑，儿童问我须应。\n向来牛女本无名。\n要知天上事，亦似谤先生。",
        "dynasty": "宋",
        "collection_info": null
    },
    {
        "uuid": "a7a305b30da96d92c8577a9e107590a5",
        "title": "临江仙 二十年前此日",
        "author": "刘辰翁",
        "content": "二十年前此日，女兄庆我生儿。\n簪萱弄彩听孙啼。\n典衣沽美酒，数待冠昏时。\n乱后飘零独在，紫荆墓棘风吹。\n尊前万事莫寻思。\n儿童看有子，白发故应衰。",
        "dynasty": "宋",
        "collection_info": null
    },
    {
        "uuid": "9d497a017efd63c89d91ab4cd07db32c",
        "title": "临江仙 旧日诗肠论斗酒",
        "author": "刘辰翁",
        "content": "旧日诗肠论斗酒，风流怀抱如倾。\n几年不听渭城声。\n尊前无贺老，卷里少弥明。\n闻说语言都好，便应步履全轻。\n长生第一是风僧。\n额前书八十，能说又能行。",
        "dynasty": "宋",
        "collection_info": null
    },
    {
        "uuid": "eb4aca0d387c59110765122f4af8e8de",
        "title": "临江仙 西曲罥衣迷去路",
        "author": "刘辰翁",
        "content": "西曲罥衣迷去路，雪销断岸无痕。\n寻花不拟到前村。\n暖风初转袖，小径忽开门。\n却忆临塘桥下马，暗香不是黄昏。\n人生南北与谁论。\n岭梅花树下，闲听蜜蜂喧。",
        "dynasty": "宋",
        "collection_info": null
    },
    {
        "uuid": "9b74e7bed7ab6a78d5a9bd9a92ffe9c8",
        "title": "临江仙 老去尚呼张丈",
        "author": "刘辰翁",
        "content": "老去尚呼张丈，醉中自惜熊儿。\n越王台上鹧鸪啼。\n三朝臣不遇，无复好文时。\n情绪幽幽似结，鬓丝索索禁吹。\n病来魂不到相思。\n散人腰已散，倚杖叹吾衰。",
        "dynasty": "宋",
        "collection_info": null
    },
    {
        "uuid": "3f23afad51335a02d23c5b06c62a5959",
        "title": "临江仙 海日轻红通似脸",
        "author": "刘辰翁",
        "content": "海日轻红通似脸，小窗明丽新晴。\n满怀着甚是真情。\n不知春睡美，为爱晓寒轻。\n说似吴山楼万叠，雪销未尽宫城。\n湖边柳色渐啼莺。\n才听朝马动，一巷卖花声。",
        "dynasty": "宋",
        "collection_info": null
    },
    {
        "uuid": "bc74eeab657772001774d54767be0c49",
        "title": "临江仙 过雁天边信息",
        "author": "刘辰翁",
        "content": "过雁天边信息，两宫池上心情。\n沉思海角愤难平。\n山风欺客梦，耿耿到天明。\n幸自不争名利，闲愁夜夜如惊。\n明朝鬓白两三茎。\n世人都不念，似汝复何成。",
        "dynasty": "宋",
        "collection_info": null
    },
    {
        "uuid": "e7df87a6fe7bc30d4110f96a0b0fb115",
        "title": "临江仙 睡过花阴一丈",
        "author": "刘辰翁",
        "content": "睡过花阴一丈，愁深酒力千锺。\n梦魂不得似游蜂。\n瓶花无密约，到处自神通。\n天上西湖似锦，人间骄马如龙。\n今年不与去年同。\n飘零终不恨，难与故人逢。",
        "dynasty": "宋",
        "collection_info": null
    },
    {
        "uuid": "48bfdcc2d77eb822c1217d3f1731cfca",
        "title": "临江仙 幸自不须端帖子",
        "author": "刘辰翁",
        "content": "幸自不须端帖子，闲中一句如无。\n爱他午日午时书。\n惟应三五字，便是辟兵符。\n久雨石鲸未没，小风纨扇相疏。\n邀朋一笑共菖蒲。\n去年初禁酒，今日漫提壶。",
        "dynasty": "宋",
        "collection_info": null
    },
    {
        "uuid": "6699716e37d86c16c7af615566e5ea85",
        "title": "临江仙 我去就他甚易",
        "author": "刘辰翁",
        "content": "我去就他甚易，他来认我良难。\n悟时到处是壶天。\n古诗寻一句，危坐看香烟。\n金玉满堂不守，菁华岁月空迁。\n从今饱饭更安眠。\n丹经都不看，闲坐一千年。",
        "dynasty": "宋",
        "collection_info": null
    },
    {
        "uuid": "8d008ff0a5d6c9689c3fbfb9a658eb7e",
        "title": "临江仙 旧日采莲羞半面",
        "author": "刘辰翁",
        "content": "旧日采莲羞半面，至今回首忽忽。\n梦穿斜日水云红。\n痴心犹独自，等待郑公风。\n海上颓云潮不返，侧身空坠辽东。\n人间天上几时同。\n宫衣元不遇，无语醉醒中。",
        "dynasty": "宋",
        "collection_info": null
    },
    {
        "uuid": "e0f740e58f078fb3f354671d6e4bfae5",
        "title": "临江仙 昔走都门终夜雨",
        "author": "刘辰翁",
        "content": "昔走都门终夜雨，明朝泥淖堪惊。\n疏疏点点忽难鸣。\n数峰青似染，快活早来晴。\n十五年间春梦断，乱山寒食清明。\n无人挑菜踏青行。\n青鸠啼雨外，闲听寺中声。",
        "dynasty": "宋",
        "collection_info": null
    },
    {
        "uuid": "1eebd026822b80371cd30158c1409daa",
        "title": "鹧鸪天 白白江南一信霜",
        "author": "刘辰翁",
        "content": "白白江南一信霜。\n过都字不到衡阳。\n老嘉破帽并吹却，未省西风似此狂。\n攀北斗，酌天浆。\n月香满似菊花黄。\n神仙暗度龙山劫，鸡犬人间百战场。",
        "dynasty": "宋",
        "collection_info": null
    },
    {
        "uuid": "40f0ca8c0716dc9b523f75457f6740df",
        "title": "鹧鸪天 白发平津起褎然",
        "author": "刘辰翁",
        "content": "白发平津起褎然。\n燕飞定远望生还。\n世间最有团栾乐，又是平平过一年。\n银信近，玉鞭先。\n东来西去爵衔鳝。\n人生有命迟迟好，且喜称觞寿母前。",
        "dynasty": "宋",
        "collection_info": null
    },
    {
        "uuid": "9bdb0c83debec3910803f38e4d7f8796",
        "title": "鹧鸪天 占得春风五日先",
        "author": "刘辰翁",
        "content": "占得春风五日先。\n至今住处是开元。\n写真若遇丹元子，只着当时宫锦船。\n松戴雪，自苍然。\n八公花下少如前。\n看来天上多辛苦，且住人间五百年。",
        "dynasty": "宋",
        "collection_info": null
    },
    {
        "uuid": "95f4c915c8a57d86d2e500a5523f953c",
        "title": "鹧鸪天 自入孤山分外香",
        "author": "刘辰翁",
        "content": "自入孤山分外香。\n南枝不改旧时妆。\n为曾盘里承青眼，一见溪头道胜常。\n商山乐，又相羊。\n上方不复记传觞。\n橘中个个盘深窈，依倚东风局意长。",
        "dynasty": "宋",
        "collection_info": null
    },
    {
        "uuid": "45cecfed7e06e9df63bdb2c8f7f5f5b5",
        "title": "鹧鸪天 去年太岁田间土",
        "author": "刘辰翁",
        "content": "去年太岁田间土，明日香烟壁下尘。\n马上新人红又紫，眼前歌妓送还迎。\n钗头燕，胜金紃。\n燕歌赵舞动南人。\n遗民植杖唐巾起，闲伴儿童看立春。",
        "dynasty": "宋",
        "collection_info": null
    },
    {
        "uuid": "50a512cca86d24160f55212b0ff1659a",
        "title": "鹧鸪天 旧日桃符管送迎",
        "author": "刘辰翁",
        "content": "旧日桃符管送迎。\n灯毯爆竹斗先嬴。\n鹿门乱走团栾久，才到城门有鼓声。\n梅弄雪，柳窥晴。\n残年犹自冷如冰。\n欲知春色招人醉，须是元宵与踏青。",
        "dynasty": "宋",
        "collection_info": null
    },
    {
        "uuid": "529357461110a99de137a624249b0ffc",
        "title": "鹧鸪天 暖逼酥枝渐渐融",
        "author": "刘辰翁",
        "content": "暖逼酥枝渐渐融。\n双飞谁识蝶雌雄。\n歌声已逐行云去，花片偏来酒盏中。\n眉月冷，画楼空。\n酒阑犹未见情锺。\n直须把烛穿花帐，方见佳人玉面红。",
        "dynasty": "宋",
        "collection_info": null
    },
    {
        "uuid": "4fdd095ded311c7e2d21d2de721ee4e8",
        "title": "青玉案 稠塘旧是花千树",
        "author": "刘辰翁",
        "content": "稠塘旧是花千树。\n曾泛入、溪深误。\n前度刘郎重唤渡。\n漫山寂寂，年时花下，往往无寻处。\n一年一度相思苦。\n恨不抛人过江去。\n及至来时春未暮。\n兔葵燕麦，冷风斜雨，长恨稠塘路。",
        "dynasty": "宋",
        "collection_info": null
    },
    {
        "uuid": "f98825311c538a30ce057289b1a16a88",
        "title": "青玉案 雪销未尽残梅树",
        "author": "刘辰翁",
        "content": "雪销未尽残梅树。\n又风送、黄昏雨。\n长记小红楼畔路。\n杵歌串串，鼓声叠叠，预赏元宵舞。\n天涯客鬓愁成缕。\n海上传柑梦中去。\n今夜上元何处度。\n乱山茅屋，寒炉败壁，渔火青荧处。",
        "dynasty": "宋",
        "collection_info": null
    },
    {
        "uuid": "cbc8de018beaaaa916f8efc6f2f1b2e1",
        "title": "青玉案 里中上大人谁大",
        "author": "刘辰翁",
        "content": "里中上大人谁大。\n人上大、仁难作。\n八十六翁闲处坐。\n小生懒惰。\n近来高卧。\n忘却今朝贺。\n甲申还是连珠么。\n胜有老人星一个。\n白发朱颜堪婆娑。\n灵光殿火。\n昆明劫过。\n角绮园黄我。",
        "dynasty": "宋",
        "collection_info": null
    },
    {
        "uuid": "6565a8e4daffa939dc592b8774ef9da5",
        "title": "青玉案 无肠可断听花雨",
        "author": "刘辰翁",
        "content": "无肠可断听花雨。\n沉沉已是三更许。\n如此残红那得住。\n一春情绪。\n半生羁旅。\n寂寞空山语。\n霖铃不是相思阻。\n四十平分犹过五。\n渐远不知何杜宇。\n不如归去。\n不如归去。\n人在江南路。",
        "dynasty": "宋",
        "collection_info": null
    },
    {
        "uuid": "12159f2d2e57d82148a8a1fa7bf0d0ea",
        "title": "踏莎行 命薄佳人",
        "author": "刘辰翁",
        "content": "命薄佳人，情锺我辈。\n海棠开后心如碎。\n斜风细雨不曾晴，倚阑滴尽胭脂泪。\n恨不能开，开时又背。\n春寒只了房栊闭。\n待他晴后得君来，无言掩帐羞憔悴。",
        "dynasty": "宋",
        "collection_info": null
    },
    {
        "uuid": "27fe585ba5a66527707f348ab2eb803f",
        "title": "踏莎行 壁彩笼尘",
        "author": "刘辰翁",
        "content": "壁彩笼尘，金吾掠路。\n海风吹断楼台雾，无人知是上元时，一夜月明无着处。\n早是禁烟，朝来冻雨。\n东风自放银花树。\n雪晴须有踏青时，不成也待明年去。",
        "dynasty": "宋",
        "collection_info": null
    },
    {
        "uuid": "d38071a6bfbb8e1bc2c85906c69a876f",
        "title": "踏莎行 北望蝶山",
        "author": "刘辰翁",
        "content": "北望蝶山，西迷凤苑。\n忽忽醉里题诗满。\n黄花只似去年黄，去年人去黄花远。\n雨压城荒，丘园路断。\n却晴又恨公来晚。\n依稀自唱古人诗，明年此会知谁健。",
        "dynasty": "宋",
        "collection_info": null
    },
    {
        "uuid": "51833fbb563f7363b32233ac50c30a00",
        "title": "踏莎行 松偃成阴",
        "author": "刘辰翁",
        "content": "松偃成阴，荷香去暑。\n过溪似是东林路。\n不知宿昔有谁来，寺门同听催诗雨。\n北马依风，凉蝉咽暮。\n城门半带东陵圃。\n江南不是米元晖，无人更得沧洲趣。",
        "dynasty": "宋",
        "collection_info": null
    },
    {
        "uuid": "aebdf37620fb2b3ed4336cdd9c41f7d2",
        "title": "踏莎行 珠压相于",
        "author": "刘辰翁",
        "content": "珠压相于，胭脂同傅。\n樊家更共谁家语。\n梢头结取一番愁，玉箫不会双双侣。\n风送流莺，前歌后舞。\n并桃欲吐含来往。\n双飞燕子自相衔，会教唇舌调鹦鹉。",
        "dynasty": "宋",
        "collection_info": null
    },
    {
        "uuid": "df1044f5173708015fb82950d4fa8050",
        "title": "烛影摇红 老子婆娑",
        "author": "刘辰翁",
        "content": "老子婆娑，那回也上南楼去。\n素娥有恨隐云屏，元是娇痴故。\n惊扇徘徊未许。\n耿多情、为谁堪诉。\n使君愁绝，独倚阑干，后期无据。\n有酒如船，片云扫尽霓裳露。\n他时与客更携鱼，犹记临皋路。\n因念南羁北旅。\n醉乌乌、凭君楚舞。\n问君不见，璧月词成，楼西沉处。",
        "dynasty": "宋",
        "collection_info": null
    },
    {
        "uuid": "aa2e25c4259d71066835a2dcb71dbb54",
        "title": "烛影摇红 明月如冰",
        "author": "刘辰翁",
        "content": "明月如冰，乱云飞下斜河去。\n旋呼艇子载箫声，风景还如故。\n袅袅余怀何许。\n听尊前、呜呜似诉。\n近年潮信，万里阴晴，和天无据。\n有客秋风，去时留下金盘露。\n少年终夜奏胡笳，谁料归无路。\n同是江南倦旅。\n封婵娟、君歌我舞。\n醉中休问，明月明年，人在何处。",
        "dynasty": "宋",
        "collection_info": null
    },
    {
        "uuid": "744c58d15229a2177d315e6074223ee0",
        "title": "烛影摇红 春日江郊",
        "author": "刘辰翁",
        "content": "春日江郊，素娥吹下银幡舞。\n东风点点乱茶烟，留到明朝否。\n掩袖凝寒不语。\n漫粘酥、枝枝缕缕。\n断肠何似，飞絮多时，落梅深处。\n仙掌擎来，翠眉敛半看成露。\n惊沙马上面帘轻，谁贵毡庐主。\n多少高阳伴侣。\n到如今、沉冥几许。\n乘槎相问，万里银河，欲归无路。",
        "dynasty": "宋",
        "collection_info": null
    },
    {
        "uuid": "86aa506719c978bda7037bf5205155f2",
        "title": "念奴娇 先生自寿",
        "author": "刘辰翁",
        "content": "先生自寿，拥衾寒，重赋凌云游意。\n我有大儿孔文举，弱冠骎骎暮齿。\n桃已三偷，树犹如此，前度花开几。\n蓬莱可塞，还童却老无计。\n为此授笔翩翩，大江东去，好似歌头起。\n寄与两家孙又子，长看以文为戏。\n某所某公，同年同月，谁翦招魂纸。\n前三例好，不须举后三例。",
        "dynasty": "宋",
        "collection_info": null
    },
    {
        "uuid": "559a37410312a6e2da0497d2d6778de1",
        "title": "念奴娇 枯寒生晚",
        "author": "刘辰翁",
        "content": "枯寒生晚，复何似、张绪少年时意。\n薄命不逢何至此，满眼啼妆龋齿。\n城是城非，年来年去，万八千能几。\n半痴半了，更痴儿计孙计。\n回首仕已半生，仕何如已，已矣羞拈起。\n幸有橘丸丸日大，且复从公围戏。\n若论弹文，更书谤箧，吾历无馀纸。\n多年致仕，大都有甚恩例。",
        "dynasty": "宋",
        "collection_info": null
    },
    {
        "uuid": "78c0b15001b9b6a631f706c31a99c688",
        "title": "念奴娇 吾年如此",
        "author": "刘辰翁",
        "content": "吾年如此，更梦里、犹作狼居胥意。\n千首新诗千斛酒，管甚侯何侯齿。\n员峤波翻，瀛洲尘败，吾屐能销几。\n经丘寻壑，是他早计迟计。\n犹记辰巳嗟嗟，故人贺我，且勉呼君起。\n五十不来来过二，方悟人言都戏。\n以我情怀，借公篇韵，恨不天为纸。\n馀生一笑，不须邴曼容例。",
        "dynasty": "宋",
        "collection_info": null
    },
    {
        "uuid": "2cd42c0c656e7bc78d2c1f4afb5897d8",
        "title": "念奴娇 沧洲一叶",
        "author": "刘辰翁",
        "content": "沧洲一叶，待借君、回我炉亭春意。\n突兀灵光无立壁，八面江风寒齿。\n乡屐廊深，笼门槛赤，数月才几。\n千年未论，岂无数十年计。\n我本高卧墙东，何知人事，推枕为君起。\n憔悴庚寅何足记，不觉联翩宾戏。\n白雪阳春，黄鸡唱日，绝少澄心纸。\n我歌草草，和章有例还例。",
        "dynasty": "宋",
        "collection_info": null
    },
    {
        "uuid": "03ff0eba2a828e01f0592cab382c36f7",
        "title": "念奴娇 两丸日月",
        "author": "刘辰翁",
        "content": "两丸日月，细看来、也是樊笼中物。\n点点山河经过了，拔帜几番残壁。\n白是沙堤，苍然吴楚，一片成毡雪。\n此时把酒，旧词还是坡杰。\n歌罢公瑾当年，天长地久，柳与梅都发。\n几许闲愁斜照里，掌上沤生沤灭。\n沧海桑枯，东陵瓜远，总不关渠发。\n簪花起舞，可怜今夕无月。",
        "dynasty": "宋",
        "collection_info": null
    },
    {
        "uuid": "befacc87e72312d19112a58d4656c234",
        "title": "乳燕飞・贺新郎 赤壁之游乐",
        "author": "刘辰翁",
        "content": "赤壁之游乐。\n但古今、风清月白，更无坡作。\n矫首中洲公何许，共我横江孤鹤。\n把手笑、孙刘寂寞。\n颇有使君如今否，看青山、似我多前却。\n几见我、伴清酌。\n江心旧岂非城郭。\n抚千年、桑田海水，神游非昨。\n对影三人成六客，更倚归舟夜泊。\n尚听得、江城愁角。\n渺渺美人兮南浦，耿余怀、感泪伤离索。\n天正北，绕飞鹊。",
        "dynasty": "宋",
        "collection_info": null
    },
    {
        "uuid": "0d2eb006e182fd1f66798a4f6df8c174",
        "title": "乳燕飞・贺新郎 曾授茅山记",
        "author": "刘辰翁",
        "content": "曾授茅山记。\n共当年、二百七十，又三甲子。\n昨上云台占云物，占得景风南至。\n又恰是、封侯千岁。\n行遍神州河洛外，早归来、庭下槐阴翠。\n春万户，共生意。\n溪翁图是参同契。\n想金丹、圆成功行，活人相似。\n顾我尊前歌赤壁，生子当如此耳。\n笑华发、东坡年几。\n弟不如人今老矣，看龙头、霄汉雌龙尾。\n呼白石，为公起。",
        "dynasty": "宋",
        "collection_info": null
    },
    {
        "uuid": "a78dc07db689c768ca488b06f4067c8b",
        "title": "乳燕飞・贺新郎 过雨城西路",
        "author": "刘辰翁",
        "content": "过雨城西路。\n看轻云、弄日花间，微寒如雾。\n谁是宣华门守者，报我十分开五。\n便痛饮、能销几度。\n寄语后来看花客，待看花、莫待开成树。\n成树也，半为土。\n佺巢蜀锦今何许。\n记西湖、聚景村庄，王亭谢墅。\n冷落柯丘二三子，更问何园韩圃。\n悄一笑、回车竹所。\n点点守宫包红泪，纵倾城、一顾倾城顾。\n家国事，正何与。",
        "dynasty": "宋",
        "collection_info": null
    },
    {
        "uuid": "1197b6533a966ad799ddc3eb5a8acc63",
        "title": "瑞鹤仙 正丹翁初度",
        "author": "刘辰翁",
        "content": "正丹翁初度。\n对花满江城，晓莺欲语。\n崆峒在何处。\n渐雨过农郊，劝耕问路。\n州人争观。\n问坡老、重来是否。\n把看灯、传说风流，八境尽图新句。\n如许。\n老子文章，挥毫立马，脱靴嫌污。\n太平易作。\n听父老，歌襦裤。\n愿使君小住，五风十雨。\n重见一麸三黍。\n又天边、飞诏殷勤，说相将去。",
        "dynasty": "宋",
        "collection_info": null
    },
    {
        "uuid": "8fff3f8c43998e415072e6613739d12a",
        "title": "高阳台 雨枕莺啼",
        "author": "刘辰翁",
        "content": "雨枕莺啼，露班烛散，御街人卖花窠。\n过眼无情，而今魂梦年多。\n百钱曳杖桥边去，问几时、重到明河。\n便人问，无了东风，此恨难磨。\n落红点点入颓波。\n任归春到海，海又成涡。\n江上儿童，抱茅笑我重过。\n蓬莱不涨枯鱼泪，但荒村、败壁悬梭。\n对残阳，往往无成，似我蹉跎。",
        "dynasty": "宋",
        "collection_info": null
    },
    {
        "uuid": "1163a4e84b7d789fbb4249532ed8aa61",
        "title": "声声慢 西风坠绿",
        "author": "刘辰翁",
        "content": "西风坠绿。\n唤起春娇，嫣然困倚修竹。\n落帽人来，花艳乍惊郎目。\n相思尚带旧子，甚凄凉、未忺妆束。\n吟鬓底，伴寒香一朵，并簪黄菊。\n却待金盘华屋。\n园林静、多情怎禁幽独。\n蛱蝶应愁，明日落红难触。\n那堪雁霜渐重，怕黄昏、欲睡未足。\n翠袖冷，且莫辞、花下秉烛。",
        "dynasty": "宋",
        "collection_info": null
    },
    {
        "uuid": "c4b3296124e0fb0706168df73257fa3f",
        "title": "汉宫春 雨入轻寒",
        "author": "刘辰翁",
        "content": "雨入轻寒，但新篘未试，荒了东篱。\n朝来暗惊翠袖，重倚屏帏。\n明窗丽阁，为何人、冷落多时。\n催重顿，妆台侧畔，画堂未怕春迟。\n漫省茸香粉晕，记去年醉里，题字倾敧。\n红炉未深乍暖，儿女成围。\n茶香疏处，画残灰、自说心期。\n容膝好，团栾分芋，前村夜雪初归。",
        "dynasty": "宋",
        "collection_info": null
    },
    {
        "uuid": "2f89263cb48d57eb34f5c20cb8ac84d6",
        "title": "汉宫春 疏影横斜",
        "author": "刘辰翁",
        "content": "疏影横斜，似故人安道，只在前溪。\n年年望雪待月，漫倚吟矶。\n千红万紫，到春来、也是寻思。\n君不见，永阳江上，残梅冷雨丝丝。\n有几情人似我，漫骑牛卧笛，乱插繁枝。\n市门索笑憔悴，便作新知。\n城楼画角，又无花、只落空悲。\n但传说，寿阳一片，何曾迎面看飞。",
        "dynasty": "宋",
        "collection_info": null
    },
    {
        "uuid": "9410166690432b76451e12389ac3d8c5",
        "title": "洞仙歌 也曾海上",
        "author": "刘辰翁",
        "content": "也曾海上，啖如瓜大枣。\n海上归来相公老。\n画堂深、满引明月清风，家山好、一笑尘生蓬岛。\n六年春易过，赢得清阴，到处持杯藉芳草。\n看明年此日，人在黄金台上，早整顿、干坤事了。\n但细数斋年几人存，更宰相高年，几人能到。",
        "dynasty": "宋",
        "collection_info": null
    },
    {
        "uuid": "e8c46df0b09ec4fc709a9889fa30551b",
        "title": "洞仙歌 有客从余",
        "author": "刘辰翁",
        "content": "有客从余，不计余无酒。\n袖有蟠桃为君寿。\n叹此桃再熟，也须年后。\n甚辨得，转盼个偷桃手。\n菊潭三十斛，月又月添，天赋先生日更久。\n但黄杨长寸，闰年倒寸，似凭得到梧宫甚时候。\n客又道奇特是阳生，后七日相看，醉春风柳。",
        "dynasty": "宋",
        "collection_info": null
    },
    {
        "uuid": "07e34d59e377b3c0f62c1227186a9194",
        "title": "齐天乐 枝头雨是青梅泪",
        "author": "刘辰翁",
        "content": "枝头雨是青梅泪。\n翻作一江春水。\n鱼腹魂销，龙舟叫彻，不了湖亭张戏。\n满庭芳芷。\n正艾日高高，葛风细细。\n试比陈人，人间除我更谁似。\n浮沉君共我里。\n记熏廊待对，闻鸡蹴起。\n昨日蟾蜍，明朝蝇虎，身与渠衰更悴。\n老夫病已。\n任采绿采苓，为师为帝。\n但有昌阳，倩酤扶路醉。",
        "dynasty": "宋",
        "collection_info": null
    },
    {
        "uuid": "74054825ae3bcddc615c4a17eda0896b",
        "title": "齐天乐 海枯泣尽天吴泪",
        "author": "刘辰翁",
        "content": "海枯泣尽天吴泪。\n又涨经天河水。\n万古鱼龙，雷收电卷，宇宙刹那间戏。\n沉兰坠芷。\n想重整荷衣，顿惊腰细。\n尚有干将，冲牛射斗定何似。\n成都桥动万里。\n叹何时重见，鹃啼人起。\n孤竹双清，紫荆半落，到此吟枯神瘁。\n对床永已。\n但梦绕青神，尘昏白帝。\n重反离骚，众醒吾独醉。",
        "dynasty": "宋",
        "collection_info": null
    },
    {
        "uuid": "76f43f909992c89981ec5b50c2143e14",
        "title": "齐天乐 蒋陵故是簪花路",
        "author": "刘辰翁",
        "content": "蒋陵故是簪花路。\n风烟奈何秋暑。\n候馆凋梧，宫墙断柳，谁识当年倦旅。\n余怀何许。\n想上马人扶，翠眉愁聚。\n旧日方回，而今能赋断肠语。\n登高能赋最苦。\n叹高高难问，欲望迷处。\n蝶绕东篱，鸿翻上苑，那更画梁辞主。\n来今往古。\n漫湛辈同来，远公回去。\n我醉安归，黄花扶路舞。",
        "dynasty": "宋",
        "collection_info": null
    },
    {
        "uuid": "6232a7c26aae8ee80f71a5b5ecf5448d",
        "title": "江城梅花引 几年城中无看灯",
        "author": "刘辰翁",
        "content": "几年城中无看灯。\n夜三更。\n月空明。\n野庙残梅，村鼓自春声。\n长笑儿童忙踏舞，何曾见，宣德棚，不夜城。\n去年今年又伤心。\n去年晴。\n去年曾。\n不似今年，闲坐处、却不曾行。\n忆去年人、弹烛泪纵横。\n想见西窗窗下月，窗下月，是无情，是有情。",
        "dynasty": "宋",
        "collection_info": null
    },
    {
        "uuid": "b118aea81db70dde17796c9d5bfb9bd0",
        "title": "江城梅花引 相思无处着春寒",
        "author": "刘辰翁",
        "content": "相思无处着春寒。\n傍阑干。\n湿阑干。\n似我情怀，处处忆临安。\n想见夜深村鼓静，灯晕碧，为傍人，说上元。\n是花是雪无意看。\n雨摧残。\n雨摧残。\n探春未还。\n到春还、似不如闲。\n感恨千般、憔悴做花难。\n不惜与君同一醉，君不见，铜雀台，望老瞒。",
        "dynasty": "宋",
        "collection_info": null
    },
    {
        "uuid": "f5fa65bc4ef96958ba468424449ddbaf",
        "title": "兰陵王 雁归北",
        "author": "刘辰翁",
        "content": "雁归北。\n渺渺茫茫似客。\n春湖里，曾见去帆，谁遣江头絮风息。\n千年记当日。\n难得。\n宽闲抱膝。\n兴亡事，马上飞花，看取残阳照亭驿。\n哀拍。\n愿归骨。\n怅毡帐何匹，湩酪何食。\n相思青冢头应白。\n想荒坟酹酒，过车回首，香魂携手抱相泣。\n但青草无色。\n语绝。\n更愁极。\n漫一番青青，一番陈迹。\n瑶池黄竹哀离席。\n约八骏犹到，露桃重摘。\n金铜知道，忍去国，忍去国。",
        "dynasty": "宋",
        "collection_info": null
    },
    {
        "uuid": "ee4db301efa68cd7ee7f6600afd5476d",
        "title": "兰陵王 送春去",
        "author": "刘辰翁",
        "content": "送春去。\n春去人间无路。\n秋千外、芳草连天，谁遣风沙暗南浦。\n依依甚意绪。\n漫忆海门飞絮。\n乱鸦过，斗转城荒，不见来时试灯处。\n春去。\n最谁苦。\n但箭雁沉边，梁燕无主。\n杜鹃声里长门暮。\n想玉树凋土，泪盘如露。\n咸阳送客屡回顾。\n斜日未能度。\n春去。\n尚来否。\n正江令恨别，庾信愁赋。\n苏堤尽日风和雨。\n叹神游故国，花记前度。\n人生流落，顾孺子，共夜雨。",
        "dynasty": "宋",
        "collection_info": null
    },
    {
        "uuid": "b8514f20716f08fffb545e28f6c88e3e",
        "title": "琐窗寒 嫩绿如新",
        "author": "刘辰翁",
        "content": "嫩绿如新，娇莺似旧，今吾非故。\n空山过雨，睍睆留春春去。\n似尊前曲曲阳关，行人回首江南处。\n漫停云低黯，征衫憔悴，酒痕犹污。\n欲语。\n浑未住。\n记匹马经行，风林烟树。\n家山何在，想见绿窗啼雾。\n又何堪满目凄凉，故园梦里能归否。\n但数声、惊觉行云，重省佳期误。",
        "dynasty": "宋",
        "collection_info": null
    },
    {
        "uuid": "4f778b2e2a0c90d84d9216aa266269f4",
        "title": "归朝歌 最是一人称好处",
        "author": "刘辰翁",
        "content": "最是一人称好处。\n昨日小春留得住。\n梅花信信望东风，须待公归香满路。\n年时今已度。\n长是巴山深夜雨。\n宣又召，凯还簇簇，要见寿觞举。\n扫尽窝蜂闲绣斧。\n叠鼓春声欢岁暮。\n燕台剑履趣锋车，银信低低传好语。\n紫貂裘脱与。\n肘印累累映三组。\n但重省，西来斗水，忘却爱卿取。",
        "dynasty": "宋",
        "collection_info": null
    },
    {
        "uuid": "78abbe688fe5925e6ed25e40aff79396",
        "title": "大圣乐 芳草如云",
        "author": "刘辰翁",
        "content": "芳草如云，飞红似雨，卖花声过。\n况回首、洗马塍荒，更寒食、宫人斜闭，烟雨铜驼。\n提壶卢何所得酒，泥滑滑、行不得也哥哥。\n伤心处，斜阳巷陌，人唱西河。\n天下事，不如意十常八九，无奈何。\n论兵忍事，对客称好，面皱如靴。\n广武噫嘻，东陵反覆，欢乐少兮哀怨多。\n休眉锁。\n问朱颜去也，还更来么。",
        "dynasty": "宋",
        "collection_info": null
    },
    {
        "uuid": "99ee629f56674a493943fe7869f52e69",
        "title": "宝鼎现 红妆春骑",
        "author": "刘辰翁",
        "content": "红妆春骑。\n踏月影、竿旗穿市。\n望不尽、楼台歌舞，习习香尘莲步底。\n箫声断、约彩鸾归去，未怕金吾呵醉。\n甚辇路、喧阗且止。\n听得念奴歌起。\n父老犹记宣和事。\n抱铜仙、清泪如水。\n还转盼、沙河多丽。\n滉漾明光连邸第。\n帘影冻、散红光成绮。\n月浸葡萄十里。\n看往来、神仙才子。\n肯把菱花扑碎。\n肠断竹马儿童，空见说、三千乐指。\n等多时春不归来，到春时欲睡。\n又说向、灯前拥髻。\n暗滴鲛珠坠。\n便当日、亲见霓裳，天上人间梦里。",
        "dynasty": "宋",
        "collection_info": null
    },
    {
        "uuid": "e81f4cc00f554b130200e97bd22bca0d",
        "title": "祝英台近 昨朝晴",
        "author": "刘辰翁",
        "content": "昨朝晴，今朝雨。\n渺莽遽如许。\n厌听儿童，总是涨江语。\n是谁力挽天河，误他仙客，并失却、乘槎来路。\n断肠苦。\n翦烛深夜巴山，酒醒听如故。\n勃窣荷衣，堕泪少干土。\n从初错铸鸱夷，不如归去，到今此、欲归何处。",
        "dynasty": "宋",
        "collection_info": null
    },
    {
        "uuid": "484702995a2839f9bb06541c6dadd3a1",
        "title": "祝英台近 看师师、成蝶蝶",
        "author": "刘辰翁",
        "content": "看师师、成蝶蝶。\n蹙尽不成叠。\n欲试搔头，花重怎堪捻。\n是谁抛过东墙，今无赤凤，梦得似、那人身捷。\n年时腊。\n曾笑梅梢和豆，去月忽如荚。\n便向龙门，无复钏金接。\n待教开到琼林，阆仙重见，又谁念、昆明前劫。",
        "dynasty": "宋",
        "collection_info": null
    },
    {
        "uuid": "2aed971eaaa1c1aa3e3ff0c6e83fa7b9",
        "title": "忆旧游 渺山城故苑",
        "author": "刘辰翁",
        "content": "渺山城故苑，烟横绿野，林胜青油。\n甚相思只在，华清泉侧，凝碧池头。\n故人念我何处，坠泪水西流。\n念寒食如君，江南似我，花絮悠悠。\n不知身南北，对断烟禁火，蹇六年留。\n恨听莺不见，到而今又恨，睍睆成愁。\n去年相携流落，回首隔芳洲。\n但行去行来，春风春水无过舟。",
        "dynasty": "宋",
        "collection_info": null
    },
    {
        "uuid": "820558abb69ef5b19c207b6afed92d3c",
        "title": "唐多令 明月满沧洲",
        "author": "刘辰翁",
        "content": "明月满沧洲。\n长江一意流。\n更何人、横笛危楼。\n天地不知兴废事，三十万、八千秋。\n落叶女墙头。\n铜驼无恙不。\n看青山、白骨堆愁。\n除却月宫花树下，尘坱莽、欲何游。",
        "dynasty": "宋",
        "collection_info": null
    },
    {
        "uuid": "3b2f8171f65e509d4ac16340c012c65b",
        "title": "唐多令 风露小瀛洲",
        "author": "刘辰翁",
        "content": "风露小瀛洲。\n斜河倒海流。\n人间尘、不到琼楼。\n错向五陵陵上望，几回月、几回秋。\n落日太湖头。\n垂虹今是不。\n醉尊前、往往成愁。\n便有扁舟西子在，无汗漫、与君游。",
        "dynasty": "宋",
        "collection_info": null
    },
    {
        "uuid": "da261915b069cb7c7e8c4f836ae22944",
        "title": "唐多令 寒雁下荒洲",
        "author": "刘辰翁",
        "content": "寒雁下荒洲。\n寒声带影流。\n便寄书、不到红楼。\n如此月明如此酒，无一事、但悲秋。\n万弩落潮头。\n灵胥还怒不。\n满湖山、犹是春愁。\n欲向涌金门外去，烟共草、不堪游。",
        "dynasty": "宋",
        "collection_info": null
    },
    {
        "uuid": "7aadab3c1473a5bbfab5e261490d5237",
        "title": "唐多令 日落紫霞洲",
        "author": "刘辰翁",
        "content": "日落紫霞洲。\n兰舟稳放流。\n玉虹仙、如在黄楼。\n何必锦袍吹玉笛，听欸乃、数声秋。\n赤壁舞涛头。\n周郎还到不。\n倚西风、袅袅余愁。\n唤起横江飞道士，来伴我、月中游。",
        "dynasty": "宋",
        "collection_info": null
    },
    {
        "uuid": "d0adb7dfe9d910b637d8042189767b8f",
        "title": "唐多令 零露下长洲",
        "author": "刘辰翁",
        "content": "零露下长洲。\n云翻海倒流。\n素娥深、不到西楼。\n忽觉断潮归去也，饮不尽、一轮秋。\n城外土馒头。\n人能饮恨不。\n古人不见使吾愁，莫有横江孤鹤过，来伴我、醉中游。",
        "dynasty": "宋",
        "collection_info": null
    },
    {
        "uuid": "03ad0afc7ee47f9759a312a13f37c4af",
        "title": "唐多令 明月满河洲",
        "author": "刘辰翁",
        "content": "明月满河洲。\n星河带月流。\n料素娥、独倚琼楼。\n竟是何年何药误，魂梦冷、不禁秋。\n少日梦龙头。\n知君犹梦不。\n算虚名、不了闲愁。\n便有鹄袍三万辈，应不是、旧京游。",
        "dynasty": "宋",
        "collection_info": null
    },
    {
        "uuid": "3f02df3c78bcd58d6463f515d330f460",
        "title": "唐多令 残日下瓜洲",
        "author": "刘辰翁",
        "content": "残日下瓜洲。\n平安火又流。\n月高高、挂古城楼。\n回首少年真可笑，无一事、又悲秋。\n天在海边头。\n天风有意不。\n结桂枝、袅袅余愁。\n不是银河无去路，先不去、后难游。",
        "dynasty": "宋",
        "collection_info": null
    },
    {
        "uuid": "f1f1adb661831d51ed431902898325c5",
        "title": "唐多令 春雨满江城",
        "author": "刘辰翁",
        "content": "春雨满江城。\n汀洲春水生。\n更悲久雨似春酲。\n犹有一般天富贵，夜来雨、早来晴。\n年少总看灯。\n老来犹故情。\n便无灯、也自盈盈。\n说着春情谁不爱，今夜月、有人行。",
        "dynasty": "宋",
        "collection_info": null
    },
    {
        "uuid": "880a08a904ba3a95f2264bd1e86b5692",
        "title": "虞美人 空明一朵扬州白",
        "author": "刘辰翁",
        "content": "空明一朵扬州白。\n红紫无□色。\n是谁唤作水晶球。\n惹起高烧银烛、上元愁。\n去年一捧飞来雪。\n不似渠千叶。\n狂风一蹴过秋千。\n憔悴玉人和泪、望婵娟。",
        "dynasty": "宋",
        "collection_info": null
    },
    {
        "uuid": "adc84dde555864999558315f042e216d",
        "title": "虞美人 天香国色辞脂粉",
        "author": "刘辰翁",
        "content": "天香国色辞脂粉。\n肯爱红衫嫩。\nけ然自取玉为衣。\n似是银河水皱、织成机。\n寒欺薄薄春无力。\n月浸霓裳湿。\n一窠香雪世间稀。\n可惜不教留到、布衣时。",
        "dynasty": "宋",
        "collection_info": null
    },
    {
        "uuid": "605ffdea033d10410681903dd1fbefe4",
        "title": "虞美人 寿安楼子重重蕊",
        "author": "刘辰翁",
        "content": "寿安楼子重重蕊。\n少见如鱼尾。\n向来染得渭脂红。\n又自细摇花浪、动春风。\n赪鳞似是人谁信。\n但向残红认。\n若教随水去悠然。\n为报沙头玉鹭、莫贪鲜。",
        "dynasty": "宋",
        "collection_info": null
    },
    {
        "uuid": "2faca8412a06fbfb0cedf38c20de755a",
        "title": "虞美人 花心定有何人捻",
        "author": "刘辰翁",
        "content": "花心定有何人捻。\n晕晕如娇靥。\n一痕明月老春宵。\n正似酥胸潮脸、不曾销。\n当年掌上开元宝。\n半是杨妃爪。\n若教此掏到痴人。\n任是高墙无路、蝶翻身。",
        "dynasty": "宋",
        "collection_info": null
    },
    {
        "uuid": "3c4cefb62a00992c1ef425aa9abcb8c7",
        "title": "虞美人 无花敢与姚黄比",
        "author": "刘辰翁",
        "content": "无花敢与姚黄比。\n对对鸳鸯起。\n识他金带万钉垂。\n谁向麒麟楦里、卸猴绯。\n潜溪以上难为说。\n自是君恩别。\n后来西子避无盐。\n又道君王捉鼻、又何嫌。",
        "dynasty": "宋",
        "collection_info": null
    },
    {
        "uuid": "58ea5561cbada506b32e24aa642bd418",
        "title": "虞美人 魏家品是君王后",
        "author": "刘辰翁",
        "content": "魏家品是君王后。\n岂比昭容袖。\n风吹满院绣囊香。\n谁赐大师师号、退昭阳。\n飞霞一落无根蒂。\n空坠重华泪。\n离披正午盛时休。\n闲为思王重赋、洛神愁。",
        "dynasty": "宋",
        "collection_info": null
    },
    {
        "uuid": "b20e11bce7a2d87c5204fbd52bb637e2",
        "title": "虞美人 犹疑绿萼花微甚",
        "author": "刘辰翁",
        "content": "犹疑绿萼花微甚。\n难与青莲并。\n青莲朵朵是天人。\n又向天人想见、洛阳春。\n多情素质尘生步。\n况被潘妃污。\n此花仍是□微赪。\n却似娇波波外、两眉青。",
        "dynasty": "宋",
        "collection_info": null
    },
    {
        "uuid": "f160c7325cce6305b701a7860f956317",
        "title": "虞美人 楼台烟雨朱门悄",
        "author": "刘辰翁",
        "content": "楼台烟雨朱门悄。\n乔木芳云杪。\n半窗天晓又闻莺。\n比似当年春尽、最关情。\n客中自被啼鹃恼。\n况落春归道。\n满怀憔悴有谁知。\n犹记涌金门外、送人时。",
        "dynasty": "宋",
        "collection_info": null
    },
    {
        "uuid": "428bc251f36b8aa3a7115937434429cc",
        "title": "虞美人 黄柑擘破传春雾",
        "author": "刘辰翁",
        "content": "黄柑擘破传春雾。\n新酒如清露。\n城中也是几分灯。\n自爱城山堂上、两三星。\n枝头未便风和雨。\n寂寞无歌舞。\n天公肯放上元晴。\n自是六街三市、少人行。",
        "dynasty": "宋",
        "collection_info": null
    },
    {
        "uuid": "9f34d98581d48c8a45a8750f6fb4745e",
        "title": "虞美人 徐家破镜昏如雾",
        "author": "刘辰翁",
        "content": "徐家破镜昏如雾。\n半面人间露。\n等闲相约是看灯。\n谁料人间天上、似流星。\n朱门帘影深深雨。\n憔悴新人舞。\n天涯海角赏新晴。\n惟有桥边卖镜、是闲行。",
        "dynasty": "宋",
        "collection_info": null
    },
    {
        "uuid": "debc66801b4fd2a4eed8632f3c5d6771",
        "title": "虞美人 黄帘绿幕窗垂雾",
        "author": "刘辰翁",
        "content": "黄帘绿幕窗垂雾。\n表立如承露。\n夕郎偷看御街灯。\n归奔河边残点、乱如星。\n开园蒋李游春雨。\n蛱蝶穿人舞。\n如今烟草锁春晴。\n并与苏堤葛岭、不堪行。",
        "dynasty": "宋",
        "collection_info": null
    },
    {
        "uuid": "27be3da42f15c8d1e88af539b82dcfa6",
        "title": "虞美人 鞓红干色无光霁",
        "author": "刘辰翁",
        "content": "鞓红干色无光霁。\n须是鲜鲜翠。\nけ然一点系裙腰。\n不着人间金屋、恐难销。\n英英肯似焉支贵。\n漫脱红霞帔。\n落时且勿涴尘泥。\n留向天台洞口、泛吾诗。",
        "dynasty": "宋",
        "collection_info": null
    },
    {
        "uuid": "e48158cf20f62beaa9d230dbe028f456",
        "title": "虞美人 湿云待向三更吐",
        "author": "刘辰翁",
        "content": "湿云待向三更吐。\n更是沉沉雨。\n眼前儿女意堪怜。\n不说明朝后日、说明年。\n当年知道晴三鼓。\n便似佳期误。\n笑他拜月不曾圆。\n只是今朝北望、也凄然。",
        "dynasty": "宋",
        "collection_info": null
    },
    {
        "uuid": "c655b4eca2d6aac7b5bec31ad196c47d",
        "title": "虞美人 梅梢腊尽春归了",
        "author": "刘辰翁",
        "content": "梅梢腊尽春归了。\n毕竟春寒少。\n乱山残烛雪和风。\n犹胜阴山海上、窖群中。\n年光老去才情在。\n惟有华风改。\n醉中幸自不曾愁。\n谁唱春花秋叶、泪偷流。",
        "dynasty": "宋",
        "collection_info": null
    },
    {
        "uuid": "42b78a30871be85f5c11a319c2c5dbc1",
        "title": "虞美人 情知是梦无凭了",
        "author": "刘辰翁",
        "content": "情知是梦无凭了。\n好梦依然少。\n单于吹尽五更风。\n谁见梅花如泪、不言中。\n儿童问我今何在。\n烟雨楼台改。\n江山画出古今愁。\n人与落花何处、水空流。",
        "dynasty": "宋",
        "collection_info": null
    },
    {
        "uuid": "fa92817d6e49e09b086a0548d6b5d33b",
        "title": "虞美人 轻衫倚望春晴稳",
        "author": "刘辰翁",
        "content": "轻衫倚望春晴稳。\n雨压青梅损。\n皱绡池影泛红蔫。\n看取断云来去、似炉烟。\n愁春来暮仍愁暮。\n受却寒无数。\n年来无地卖花栽。\n向道明年花信、莫须来。",
        "dynasty": "宋",
        "collection_info": null
    },
    {
        "uuid": "9318411262c5742f1207ddbd23d42a58",
        "title": "虞美人 娟娟二八清明了",
        "author": "刘辰翁",
        "content": "娟娟二八清明了。\n犹说淮阳早。\n钱欧陆谱遍花光。\n红到寿阳、也不说淮阳。\n此花地望元非薄。\n回首伤流落。\n洛阳闲岁断春风。\n怎不当时道是、洛阳红。",
        "dynasty": "宋",
        "collection_info": null
    },
    {
        "uuid": "f23351a39750e8d2b888141afdbf48df",
        "title": "虞美人 秋阴团扇如人老",
        "author": "刘辰翁",
        "content": "秋阴团扇如人老。\n渐近中秋好。\n新凉远忆小楼边。\n自在一窗明月、傍人眠。\n多情谁到星河晓。\n只道圆时少。\n他年几处与君看。\n长是成愁成恨、不成欢。",
        "dynasty": "宋",
        "collection_info": null
    },
    {
        "uuid": "b9bb4a332be737304bf345ac5875c8b1",
        "title": "恋绣衾 胭脂不涴紫玉箫",
        "author": "刘辰翁",
        "content": "胭脂不涴紫玉箫。\n认宫中、银字未销。\n但凤去、台空古，比落花、无第二朝。\n天涯流落哀声在，听乌乌、不似内娇。\n漫身似、商人妇，泣孤舟、长夜寂寥。",
        "dynasty": "宋",
        "collection_info": null
    },
    {
        "uuid": "e2cbe78a47e0dbbd29f1050083d065a2",
        "title": "恋绣衾 困如宿酒犹未销",
        "author": "刘辰翁",
        "content": "困如宿酒犹未销。\n满华堂、羞见目招。\n忽折向、西邻去，教旁人、看上马娇。\n肉色似花难可得，但花如、肉色妖娆。\n谁说汉宫飞燕，到而今、犹带脸潮。",
        "dynasty": "宋",
        "collection_info": null
    },
    {
        "uuid": "72045b1569aec226bb768ef0b1b95a3b",
        "title": "恋绣衾 当年三五舞太平",
        "author": "刘辰翁",
        "content": "当年三五舞太平。\n醉归来、花影满庭。\n办永夜、重开宴，笑姑苏、万眼未明。\n而今绕市歌儿马，客黄昏、细雨满城。\n十年事、去如水，想家人、村庙看灯。",
        "dynasty": "宋",
        "collection_info": null
    },
    {
        "uuid": "a39351039540b3555b6920ec61dd9c9d",
        "title": "花犯 海山昏",
        "author": "刘辰翁",
        "content": "海山昏，寒云欲下，低低压吹帽。\n平沙浩浩。\n想关塞无烟，时动衰草。\n苏郎卧处愁难扫。\n江南春不到。\n但怅望、雪花夜白，人间憔悴好。\n谁知广寒梦无憀，丁宁白玉炼，不关怀抱。\n看清浅、桑田外，尘生热恼。\n待说与、天公知道。\n期腊尽春来事宜早。\n更几日、银河信断，梅花容易老。",
        "dynasty": "宋",
        "collection_info": null
    },
    {
        "uuid": "2bd25405bd7cbb4da766f063254e7f23",
        "title": "花犯 甚天花、纷纷坠也",
        "author": "刘辰翁",
        "content": "甚天花、纷纷坠也，偏偏着余帽。\n干坤清皓。\n任海角荒荒，都变瑶草。\n落梅天上无人扫。\n角吹吹不到。\n想特为、东皇开宴，琼林依旧好。\n看儿贪耍不知寒，须塑就玉狮，置儿怀抱。\n奈转眼、今何在，泪痕成恼。\n白发翁翁向儿道。\n那曲巷袁安爱晴早。\n便把似、一年春看，惜花花自老。",
        "dynasty": "宋",
        "collection_info": null
    },
    {
        "uuid": "d550b69c0d31de0ae05f0310320c8b4d",
        "title": "酹江月・念奴娇 冰肌玉骨",
        "author": "刘辰翁",
        "content": "冰肌玉骨，笑嫣然、总是风尘中物。\n谁扫一枝，流落到、绝域高台素壁。\n匹马南来，千山万水，为访林间雪。\n渊明爱菊，不知谁是花杰。\n憔悴梦断吴山，有何人报我，前村夜发。\n蜡屐霜泥烟步外，转入波光明灭。\n雪后风前，水边竹外，岁晚华余发。\n戴花人去，江妃空弄明月。",
        "dynasty": "宋",
        "collection_info": null
    },
    {
        "uuid": "e4af3935913e935a43ce06ce81d5a496",
        "title": "酹江月・念奴娇 四无谁语",
        "author": "刘辰翁",
        "content": "四无谁语，待推窗、初见江南风物。\n索笑巡檐无奈处，悄隔东邻一壁。\n有酒如船，招呼满载，只欠枝头雪。\n疏花冷眼，坐中都是词杰。\n堪恨几日西郊，寻消问息，肯向吟边发。\n着意相看，又恐是、六出幻成还灭。\n恼恨儿童，攀翻顶戴，不到先生发。\n明朝重省，初三知属谁月。",
        "dynasty": "宋",
        "collection_info": null
    },
    {
        "uuid": "1f8e1d29ec26517f3d7c47f38ff2cfe1",
        "title": "酹江月・念奴娇 五朝寿俊",
        "author": "刘辰翁",
        "content": "五朝寿俊，算生平占得、淳熙四四。\n三万六千三万了，剩有一千饶底。\n三百年间，和风丽日，几个能销此。\n约山山笑，先生不负山矣。\n今岁甲子重阳，待重数，五百十三甲子。\n吟万首诗更自和，岁岁寿诗自喜。\n若比潞公，如今年纪，犹是平章事。\n先生抚掌，问他闲日能几。",
        "dynasty": "宋",
        "collection_info": null
    },
    {
        "uuid": "e8ad8f3241f85742c1d9ed11fcf9d21e",
        "title": "酹江月・念奴娇 西风处士",
        "author": "刘辰翁",
        "content": "西风处士，例一枝团月，咸平印印。\n千古诗宗传不绝，至竟被渠道尽。\n雪返香魂，霜吹晓怨，肯受东君聘。\n罗浮梦转，兔环知是谁孕。\n未说烟雨江南，垂垂青子，须要调金鼎。\n愁绝西山明秀处，依旧鹤南飞影。\n我白君元，君词我和，各自为长庆。\n后来桃李，遥遥别是花信。",
        "dynasty": "宋",
        "collection_info": null
    },
    {
        "uuid": "226833c9ffe6971f227ad1503980debb",
        "title": "酹江月・念奴娇 棹歌齐发",
        "author": "刘辰翁",
        "content": "棹歌齐发，江云暮、吹得湘愁成雨。\n小酌千年，知他是、阿那年时沈午。\n日落长沙，风回极浦，黯不堪延伫。\n吴头楚尾，非关四面为楚。\n几度唤起醒累，淋漓痛饮，不学愁余句。\n踏鲤从鼋胥涛上，怎不化成龙去。\n越女吴船，燕歌赵舞，世世悠悠许。\n明朝寂寂，双双飞下鸣鹭。",
        "dynasty": "宋",
        "collection_info": null
    },
    {
        "uuid": "0ca759ea6041395bfe74c4fc870d4f96",
        "title": "酹江月・念奴娇 岁寒相命",
        "author": "刘辰翁",
        "content": "岁寒相命，算人间、除了梅花无物。\n窥宋三年又不是，草草东邻凿壁。\n偃蹇风前，沉吟竹外，直待天骄雪。\n白家人至，一枝横出终杰。\n寂寞小小疏篱，探花使断，知复何时发。\n北驿不来春又远，只向窗前埋灭。\n好在冰花，着些风筱，怎不清余发。\n补之去后，墨梅又有明月。",
        "dynasty": "宋",
        "collection_info": null
    },
    {
        "uuid": "98e7a75ff5218071f94966fede75c822",
        "title": "酹江月・念奴娇 遥怜儿女",
        "author": "刘辰翁",
        "content": "遥怜儿女，未解忆长安、十年前月。\n徙倚桂枝空延伫，无物同心堪结。\n冷落江湖，萧条门巷，犹着西楼客。\n恨无铁笛，一声吹裂山石。\n休说起舞登楼，那人已先我，渡江横楫。\n圆缺不销青冢恨，漠漠风沙如雪。\n西母长生，素娥好在，何皓当时发。\n山河如此，月中定是何物。",
        "dynasty": "宋",
        "collection_info": null
    },
    {
        "uuid": "4e497dbcb1e8e5994a4b7ad773c66e7f",
        "title": "酹江月・念奴娇 团团桂影",
        "author": "刘辰翁",
        "content": "团团桂影，怕人道、大地山河里许。\n旧日影娥池未缺，惊断霓裳歌舞。\n雪白长城，金明古驿，尽是乘槎路。\n少年白发，自无八骏能去。\n犹记流落荒滨，故人相过，共吹箫前度。\n无酒无鱼空此客，昨夜留之不住。\n睡起披衣，行吟坐对，又有重圆处。\n不知今夕，那人有甚佳句。",
        "dynasty": "宋",
        "collection_info": null
    },
    {
        "uuid": "d3a120cba8e5e139f1cffd77530c9e24",
        "title": "酹江月・念奴娇 城中十万",
        "author": "刘辰翁",
        "content": "城中十万，有何人、和我乌乌鸣瑟。\n对影姮娥成三处，谁料尊中无月。\n翦纸吹成，长梯摘取，儿戏那堪惜。\n洞庭夜白，一声聊破空阔。\n休说二十四桥，便一分无赖，有谁谁识。\n一枕秋衾南北梦，好好娟娟成雪。\n旧日少游，锦袍玉笛，醉卧藤阴石。\n萧然今夕，无鱼无酒无客。",
        "dynasty": "宋",
        "collection_info": null
    },
    {
        "uuid": "49a12e89646692701a72a6cb383d85c7",
        "title": "满江红 淡淡胭脂",
        "author": "刘辰翁",
        "content": "淡淡胭脂，似褪向、景阳鸳石。\n依然是、春睡未足，捧心犹癖。\n藉甚不禁君再顾，嫣然却记渠初拆。\n黯销魂、欲尽更堪怜，终难得。\n犹记是，卿卿惜。\n空复见，谁谁摘。\n但当时一笑，也成陈迹。\n我懒花残都已往，诗朋酒伴犹相觅。\n听连宵、又雨又还晴，鸠鸣寂。",
        "dynasty": "宋",
        "collection_info": null
    },
    {
        "uuid": "74424aec52c0bcf685eb40aae976c8f8",
        "title": "满江红 何许相求",
        "author": "刘辰翁",
        "content": "何许相求，且不是、南温北石。\n也欲学、绝交高论，自陈余癖。\n万里鱼书长记忆，十年波浪伤离拆。\n算此舟、不是剡溪舟，空回得。\n非出处，何须惜。\n非瑕颣，何须摘。\n看雪销鸿去，有何留迹。\n安石岂无同乐意，玄真不是朝廷觅。\n但眼前、真率暂相违，歌声寂。",
        "dynasty": "宋",
        "collection_info": null
    },
    {
        "uuid": "0090a4cdb9b1e698cf0a9b14e347919b",
        "title": "满江红 莺语依然",
        "author": "刘辰翁",
        "content": "莺语依然，但春去、人间无约。\n谁念我、吟情憔悴，醉魂落魄。\n尽日只将行卷续，有时自整残棋着。\n向黄昏、细雨闷无憀，青梅落。\n南又北，相思错。\n朝异暮，人情薄。\n漫踌躇在目，奢华如昨。\n海底月沉天上兔，辽东人化扬州鹤。\n记龙云、波浪岂能平，天难托。",
        "dynasty": "宋",
        "collection_info": null
    },
    {
        "uuid": "7605e827afdcc8ea4ba37825ecfb37d9",
        "title": "满江红 十岁儿童",
        "author": "刘辰翁",
        "content": "十岁儿童，看骑竹、花阴满城。\n与新第、桐乡孙子，高下齐生。\n倚枕不寻柯下梦，举头自爱橘中名。\n但有时、米价问如何，公助平。\n东西塾，听书声。\n长短卷，和诗成。\n总神仙清福，前辈家庭。\n试问凌烟图相国，何如洛寺写耆英。\n甚天公、属意富民侯，银信青。",
        "dynasty": "宋",
        "collection_info": null
    },
    {
        "uuid": "cf2d85b5a02e507d1d3eab8eddd5dfe4",
        "title": "八声甘州 问海棠花下",
        "author": "刘辰翁",
        "content": "问海棠花下，又何如、玄都观中游。\n叹佺巢蜀锦，常时不数，前度何稠。\n谁见宣华故事，歌舞簇遨头。\n共是西江水，不解西流。\n在处繁华如梦，梦占人年少，生死堪羞。\n任倾城倾国，风雨一春休。\n醉逢君、何须有约，醉留君、系不住扁舟。\n空又失，花前一笑，绿尽芳洲。",
        "dynasty": "宋",
        "collection_info": null
    },
    {
        "uuid": "dba55df9e785d697de129dc1251cc022",
        "title": "八声甘州 看团团、一物大如杯",
        "author": "刘辰翁",
        "content": "看团团、一物大如杯，时复几何秋。\n俯天涯海角，今来古往，人物如流。\n想见霓裳歌罢，无物与浇愁。\n惟有当时树，香满琼楼。\n谁念南楼老子，倚西风尘满，心事悠悠。\n便班姬袖里，明月一时休。\n叹年年、吹箫有约，又一番、鹤梦雪堂舟。\n池上久，满身风露，还索衣裘。",
        "dynasty": "宋",
        "collection_info": null
    },
    {
        "uuid": "717c47b6c4691e13d6ddb11e1b18bf99",
        "title": "八声甘州 记前朝、鹤会又重来",
        "author": "刘辰翁",
        "content": "记前朝、鹤会又重来，攀翻第三桃。\n看云华授策，麻姑擘脯，嬴女吹箫。\n寻思曲江旧事，宫锦胜龙标。\n奏罢清华梦，独立春宵。\n不数相州锦样，是调羹御手，重解金貂。\n但今年此日，疏了醉葡萄。\n闻老仙、衣冠皓伟，又丁宁、天语着儿招。\n都人望，回班赐第，赤舄飞朝。",
        "dynasty": "宋",
        "collection_info": null
    },
    {
        "uuid": "e4330300f991c9831877196d73b6bb0f",
        "title": "八声甘州 但秋风、年又一年深",
        "author": "刘辰翁",
        "content": "但秋风、年又一年深，不禁长年悲。\n自景阳钟断，馆娃宫闭，冷落心知。\n千树西湖杨柳，更管别人离。\n看取茂陵客，一去无归。\n都是旧时行乐，漫烟销日出，水绕山围。\n看人情荏苒，不似鹧鸪飞。\n听砧声、遥连塞外，问三衢、道上去人稀。\n销凝久，残阳短笛，似我歔欷。",
        "dynasty": "宋",
        "collection_info": null
    },
    {
        "uuid": "153ddc7b3a104dbb3a15f7e8ee1bd093",
        "title": "八声甘州 看飘飘、万里去东流",
        "author": "刘辰翁",
        "content": "看飘飘、万里去东流，道伊去如风。\n便锦缆危潮，青山御宿，烟雨啼红。\n愁是明朝酒醒，听着返魂钟。\n留得春如故，了不关侬。\n春亦去人远矣，是别情何薄，归兴何浓。\n但江南好□，未便到芙蓉。\n念今夜、初程何处，有何人、垂袖舞行宫。\n青青柳，留君如此，如此匆匆。",
        "dynasty": "宋",
        "collection_info": null
    },
    {
        "uuid": "9325aac779a305f649710490c11c29d2",
        "title": "八声甘州 甚花间、儿女笑盈盈",
        "author": "刘辰翁",
        "content": "甚花间、儿女笑盈盈。\n人添雪狮成。\n任踏青无路，凌波有地，步步光尘。\n招得梅妃魂也，好似去年春。\n柳亦何曾絮，都是云英。\n休道东皇诞漫，到茶烟歇后，谁浊谁清。\n赖谢娘好语，端胜解围兵。\n看昨朝、天公雨粟，定大家、快活社翁平。\n春晴好，溶溶雨尽，听卖花声。",
        "dynasty": "宋",
        "collection_info": null
    },
    {
        "uuid": "068ad38e19808bf92d76b33d995769d2",
        "title": "水龙吟 何须银烛红妆",
        "author": "刘辰翁",
        "content": "何须银烛红妆，菜花总是曾留处。\n流觞事远，绕梁歌断，题红人去。\n绕蝶东墙，啼莺修竹，疏蝉高树。\n叹一春风雨，归来抱膝，怀往昔、自凄楚。\n遥望东门柳下，梦参差、欲归幽路。\n断红芳草，连空积水，凭高坠雾。\n水洗铜驼，天清华表，升平重遇。\n但相如老去，江淹才尽，有何人赋。",
        "dynasty": "宋",
        "collection_info": null
    },
    {
        "uuid": "621c200911a520dc0ef284744c4cf8ae",
        "title": "水龙吟 多年袖瓣心香",
        "author": "刘辰翁",
        "content": "多年袖瓣心香，重新拈出为公寿。\n唤起老龙，如今正是，欠伸时候。\n弱语闻莺，轻阴转柳，弦熏未透。\n信江南，自有真孺未用，须待见、衮和绣。\n闻说锋车在道，更四辈、传宣来骤。\n蟠胸何限，天门夜对，春宫晨奏。\n梅子阴浓，菖蒲花老，枯槔闲后。\n但北关下泽，遗民社在，贺公归昼。",
        "dynasty": "宋",
        "collection_info": null
    },
    {
        "uuid": "f5f624b35ce7a0a4f77b2be6193fc1ea",
        "title": "水龙吟 看人削树成槎",
        "author": "刘辰翁",
        "content": "看人削树成槎，布帆海上秋风浪。\n白头坡老，知津水手，倚桄榔杖。\n九点齐州，半生髀肉，烟尘苍莽。\n但北窗梦转，青阴满眼，抚陈迹、玩新涨。\n世事艰难已遍，笑而今、不堪重想。\n龙筋虎骨，根深伏兔，擎空千丈。\n礼乐文章，终须梦卜，南人为相。\n问凌烟生面，他时彷佛，似何人像。",
        "dynasty": "宋",
        "collection_info": null
    },
    {
        "uuid": "8a2a8e2c371f0c8647dba3c77fb2a514",
        "title": "水龙吟 闲思十八年前",
        "author": "刘辰翁",
        "content": "闲思十八年前，依稀正是公年纪。\n铜驼陌上，乌衣巷口，臣清如水。\n是处风筝，满城昼锦，儿郎俊伟。\n但幅巾藜杖，低垂白鬓，用与绮、问何里。\n最忆他年甘旨。\n也曾经、三仕三已。\n至今结习，馀年未了，业多生绮。\n安得滕廛，移将近市，长熏晋鄙。\n望福星炯炯，西江千里，待公来社。",
        "dynasty": "宋",
        "collection_info": null
    },
    {
        "uuid": "cef122c99dcafd83af8911cc76d9ac07",
        "title": "水龙吟 多年绿幕黄帘",
        "author": "刘辰翁",
        "content": "多年绿幕黄帘，瓶花黯黯无谁主。\n荀陈迹远，燕吴路断，何人星聚。\n四圣楼台，水仙华表，冷烟和雨。\n但徘徊梦想，美人不见，空犹记、铁炉步。\n过尽凉风天末，坠华笺、行行飞翥。\n一端翠织，锦鲸茅屋，天吴惊舞。\n念我何辰，涸阴冰子，生怜金虎。\n恨儿痴不了，山川悠缅，共君黉宇。",
        "dynasty": "宋",
        "collection_info": null
    },
    {
        "uuid": "27e4be2ab2f0029063672b5bb5910d7c",
        "title": "水龙吟 征衫春雨纵横",
        "author": "刘辰翁",
        "content": "征衫春雨纵横，可曾湿得飞花透。\n知君念我，溪南徙倚，谁家红袖。\n藉草成眠，簪花倚醉，狂歌扶手。\n叹故人何处，闻鹃堕泪，春去也、到家否。\n说与东风情事，怕东风、似人眉皱。\n乱山华屋，残邻废里，不堪回首。\n寒食江村，牛羊丘陇，茅檐酤酒。\n笑周秦来往，与谁同梦，说开元旧。",
        "dynasty": "宋",
        "collection_info": null
    },
    {
        "uuid": "3fc2448f91d73b0d24159bc1d84bf0b3",
        "title": "水龙吟 孤烟澹澹无情",
        "author": "刘辰翁",
        "content": "孤烟澹澹无情，角声正送层城暮。\n伤怀绝似，龙山罢后，骑台沉处。\n珠履三千，金人十二，五陵无树。\n叹岐王宅里，黄公垆下，空鼎鼎、记前度。\n几许英雄文武。\n酒不到、故人坟土。\n平生破帽，几番摇落，受西风侮。\n昨日如今，明年此会，俯然怀古。\n便东篱甲子，花开花谢，不堪重数。",
        "dynasty": "宋",
        "collection_info": null
    },
    {
        "uuid": "1ffe549948320aee6385bfbb359abfb8",
        "title": "宴春台 五十三年",
        "author": "刘辰翁",
        "content": "五十三年，韶华刚度，今年夏五十三。\n瑞鹤朝来，待公弥月重探。\n人生贵寿多男。\n看斓斑室，添个荷衫。\n□□□，亭亭八面，醉倚红酣。\n承平故事，暇日清谈。\n云龙风虎，塞北江南。\n午桥午枕，羲皇白日如惔。\n手种蟠桃，明年看取，实大如柑。\n奈何堪。\n天妒人睡美，趣趁朝参。",
        "dynasty": "宋",
        "collection_info": null
    },
    {
        "uuid": "c6ae96ef8a9400251c2f069f4e45d1ab",
        "title": "扫花游・扫地游 春台路古",
        "author": "刘辰翁",
        "content": "春台路古，想店月潭云，鸡鸣关候。\n巾车尔久。\n记湘累降日，留词劝酒。\n不是行边，待与持杯论斗。\n算吾寿。\n已待得河清，万古晴昼。\n京国事转手。\n漫宫粉堆黄，髻妆啼旧。\n瑶池在否。\n自刘郎去后，宴期重负。\n解事天公，道是全无又有。\n浯溪友。\n笑浯溪、至今聱叟。",
        "dynasty": "宋",
        "collection_info": null
    },
    {
        "uuid": "1c2fbf4eafba75d58a1df2d6bf96c2fb",
        "title": "忆江南 花几许",
        "author": "刘辰翁",
        "content": "花几许，已报八分催。\n却问主人何处去，且容老子个中来。\n花外主人回。\n年时客，如今安在哉。\n正喜锦宫城烂漫，忽惊花鸟使摧颓。\n世事只添杯。",
        "dynasty": "宋",
        "collection_info": null
    },
    {
        "uuid": "639fadc0b7624cc317ab96fae93a9491",
        "title": "梅花引 酒熟未",
        "author": "刘辰翁",
        "content": "酒熟未。\n梅开未。\n去年迟待重来醉。\n笑当筵。\n舞当筵。\n惟有今年。\n八十是开年。\n参差野袂成归鹤。\n石鼎未开容剥啄。\n岁开尊。\n岁添孙。\n孙又开尊。\n福曜萃高门。",
        "dynasty": "宋",
        "collection_info": null
    },
    {
        "uuid": "1eb1601efabde439aa7fa7465ec6f076",
        "title": "蝶恋花 过雨新荷生水气",
        "author": "刘辰翁",
        "content": "过雨新荷生水气。\n高影参差，无谓思量睡。\n梦里不知轻别意。\n醒来竟是谁先起。\n去路夕阳芳草际。\n不论阑干，处处情怀似。\n记得分明羞掷蕊。\n自知不是天仙子。",
        "dynasty": "宋",
        "collection_info": null
    },
    {
        "uuid": "3ec7ffb5e70a944183f945c965101579",
        "title": "蝶恋花 八九十翁嬉入市",
        "author": "刘辰翁",
        "content": "八九十翁嬉入市。\n把菊簪萸，共说新篘美。\n何以祝公千百岁。\n寿潭自酌花间水。\n白鹭沉沉飞复起。\n杜老江头，不恨秋风里。\n欲种蟠根天上李。\n三千年看青青子。",
        "dynasty": "宋",
        "collection_info": null
    },
    {
        "uuid": "ce9ad86e03f7637a9e580642f818b1f8",
        "title": "霓裳中序第一 银河下若木",
        "author": "刘辰翁",
        "content": "银河下若木。\n暖涨一川春雾绿。\n白凤徘徊清淑。\n似沉水无烟，礜汤千斛。\n柔肌暗粟。\n想临流、娇喷轻触。\n空恨恨，何人热恼，却忆冷泉掬。\n酥玉。\n未谙汤沐。\n深又浅、荡摇心目。\n云蒸雨渍翻覆。\n泛影浮红，飘飘相逐。\n裳衣还未欲。\n蓦自怪、野鸳双浴。\n华清远，寒猿夜绕，落月可能漉。",
        "dynasty": "宋",
        "collection_info": null
    },
    {
        "uuid": "987921bb4766594694a264f662a83c97",
        "title": "瑞龙吟 老人语",
        "author": "刘辰翁",
        "content": "老人语。\n曾见昨日开炉，坠天花否。\n生年不合荒荒，枯根薄命，婵娟误汝。\n那知许。\n女乐如烟点点，江南处处。\n何时重到湖堧，淋漓载酒，依稀吊古。\n终待胭脂露掌，弄鸥招鹤，凭君画取。\n万柳漫堤，一丝一泪垂雨。\n蒙蒙絮里，又送金铜去。\n漫肠断、王孙望帝，呕心囊句。\n市隐今成趣。\n袖回地狭，天吴凤舞。\n莫是青州谱。\n怎不早，翩翩向青州住。\n回头蜃海，已沉花雾。",
        "dynasty": "宋",
        "collection_info": null
    },
    {
        "uuid": "e06e4300b9299e6e650f65ba5aac8f9b",
        "title": "满庭芳 千骑家山",
        "author": "刘辰翁",
        "content": "千骑家山，一觞父老，前有韩魏公来。\n青原上巳，才见寿筵开。\n欧公云间还见，忆相州、更自迟回。\n公知否，福星分野，飞骑不须排。\n留春亭下草，雪霜过了，依旧春荄。\n待留春千岁，日醉千杯。\n却怕催归丹诏，栋明堂、须要雄材。\n趋朝去，西风便面，只手障浮埃。",
        "dynasty": "宋",
        "collection_info": null
    },
    {
        "uuid": "38b969d137e3872fe74349d87428ec4d",
        "title": "满庭芳 空谷无花",
        "author": "刘辰翁",
        "content": "空谷无花，新篘有酒，去年穷胜今年。\n蛩吟蛩和，且省费蛮笺。\n闻说先生去也，江南岸、缚草为船。\n依然在，山栖寒食，路断却归廛。\n老人，三又两，清风作供，晴日生烟。\n但高高杜宇，不办行缠。\n几度披衣教我，二升内、煮石烧铅。\n休重道，玉龙无孔，夜夜叫穿天。",
        "dynasty": "宋",
        "collection_info": null
    },
    {
        "uuid": "0c2fce8b2ad71c5a0ee515469b9a5d52",
        "title": "木兰花慢 午桥清夜饮",
        "author": "刘辰翁",
        "content": "午桥清夜饮，花露重、烛光寒。\n约处处行歌，朝朝买酒，典却朝衫。\n尊前自堪一醉，但落红、枝上不堪安。\n归去柳阴行月，酒醒画角声残。\n王宫。\n难得似君闲。\n闲我见君难。\n记李陌看花，光阴冉冉，风雨番番。\n相逢故人又别，送君归、斜日万重山。\n江上愁思满目，离离芳草平阑。",
        "dynasty": "宋",
        "collection_info": null
    },
    {
        "uuid": "c42d64fc64dabf8b876df7de61cefc55",
        "title": "木兰花慢 自崆峒麦熟",
        "author": "刘辰翁",
        "content": "自崆峒麦熟，耕犊满、桔槔闲。\n笑吾党清谈，长衣櫑具，更进贤冠。\n仓皇庇公宇下，便秋风、江上不惊寒。\n雪夜入三城易，槐阴护一家难。\n东山。\n零雨几时还。\n领客竹林间。\n看满座空尊，轻裘缓带，绿鬓朱颜。\n风流一笑余事，定碑金、无恙庾家完。\n又赋南烹初食，明朝餐玉何山。",
        "dynasty": "宋",
        "collection_info": null
    },
    {
        "uuid": "f89dd035979993b496ef9376a8f6ec01",
        "title": "永遇乐 璧月初晴",
        "author": "刘辰翁",
        "content": "璧月初晴，黛云远澹，春事谁主。\n禁苑娇寒，湖堤倦暖，前度遽如许。\n香尘暗陌，华灯明昼，长是懒携手去。\n谁知道，断烟禁夜，满城似愁风雨。\n宣和旧日，临安南渡，芳景犹自如故。\n缃帙流离，风鬟三五，能赋词最苦。\n江南无路，鄜州今夜，此苦又谁知否。\n空相对，残釭无寐，满村社鼓。",
        "dynasty": "宋",
        "collection_info": null
    },
    {
        "uuid": "dc1e9ea0f05013d04caf82688cbc3e1e",
        "title": "永遇乐 灯舫华星",
        "author": "刘辰翁",
        "content": "灯舫华星，崖山碇口，官军围处。\n璧月辉圆，银花焰短，春事遽如许。\n麟洲清浅，鳌山流播，愁似汨罗夜雨。\n还知道，良辰美景，当时邺下仙侣。\n而今无奈，元正元夕，把似月朝十五。\n小庙看灯，团街转鼓，总是添恻楚。\n传柑袖冷，吹藜漏尽，又见岁来岁去。\n空犹记，弓弯一句，似虞兮语。",
        "dynasty": "宋",
        "collection_info": null
    },
    {
        "uuid": "5c580a8afb0f892102e9afc6e0b3e5b0",
        "title": "内家娇 结客少年场",
        "author": "刘辰翁",
        "content": "结客少年场。\n携高李、闻笛赋游梁。\n看汉水淮山，高楼共卧，融尊郑驿，飞盖相望。\n春风里，种他红与白，笑我懒中忙。\n供奉后来，玄都桃改，佳人好在，庾岭梅香。\n何处最难忘。\n会稽归鬓晚，空带吴霜。\n赢得黄冠野服，笑傲羲皇。\n看花外小车，出长生洞，橘中二老，斗智琼黄。\n称寿堂添十字，孙认三房。",
        "dynasty": "宋",
        "collection_info": null
    },
    {
        "uuid": "814c04463ce0fe8a53fa59fcc32917d5",
        "title": "六州歌头 向来人道",
        "author": "刘辰翁",
        "content": "向来人道，真个胜周公。\n燕然眇。\n浯溪小。\n万世功。\n再建隆。\n十五年宇宙，宫中膺。\n堂中伴。\n翻虎鼠，搏鹯雀，覆蛇龙。\n鹤发庞眉，憔悴空山久，来上东封。\n便一朝符瑞，四十万人同。\n说甚东风。\n怕西风。\n甚边尘起，渔阳惨。\n霓裳断。\n广寒宫。\n青楼杳。\n朱门悄。\n镜湖空。\n里湖通。\n大纛高牙去，人不见，港重重。\n斜阳外，芳草碧，落花红。\n抛尽黄金无计，方知道、前此和戎。\n但千年传说，夜半一声铜。\n何面江东。",
        "dynasty": "宋",
        "collection_info": null
    },
    {
        "uuid": "39c73234d74476a899403796db6a2925",
        "title": "六丑 看东风海底",
        "author": "刘辰翁",
        "content": "看东风海底，送落日、飞空如掷。\n醉游暮归，怕西州堕策。\n归路偏失。\n记上元时节，千门立马，望金坡残雪。\n素娥推下团栾辙。\n塞草惊尘，河水渡楫。\n悠悠雨丝风拂。\n但相随断雁，时度荒泽。\n回头紫陌。\n梦归归未得。\n憔悴江南，秋风旧客。\n去年说着今日。\n漫故人相命，玳筵鸣瑟。\n愁汗漫、全林杯窄。\n况飘泊相遇，当时老叟，梨园歌籍。\n高歌为我几回阕。\n似子规、落月啼乌悄，傍人泪滴。",
        "dynasty": "宋",
        "collection_info": null
    },
    {
        "uuid": "ef70827a5ade9352eb9260b00b206fac",
        "title": "百字令・念奴娇 少微星小",
        "author": "刘辰翁",
        "content": "少微星小。\n抚剑气横空，隐见林杪。\n夜来宋都如雨，更长得奇哉懰皎。\n与汝三龄，览余初度，一语占先兆。\n暮年喜见，甲申聚五星照。\n堪叹亡国馀民，老人孺子，尔汝霜桥晓。\n骑马听鸡朝寂寞，梦入南枝三绕。\n洛社耆英，行窝真率，着我真堪笑。\n与公试数，开禧嘉定宝绍。",
        "dynasty": "宋",
        "collection_info": null
    },
    {
        "uuid": "d36670e1807260266c449210243ac000",
        "title": "百字令・念奴娇 洞房停烛",
        "author": "刘辰翁",
        "content": "洞房停烛，似新岁，数到上元时节。\n一盏屠苏千岁酒，添得新人罗列。\n昨日迎长，今朝献寿，尝团团佳月。\n永和春好，用之不竭嘉客。\n见说海上归来，有如瓜大枣，无人分得。\n六十二三刘梦得，输与香山乐色。\n菱谷二绡，杨枝春草，歌舞琵琶笛。\n只愁元日，玉龙催上金驿。",
        "dynasty": "宋",
        "collection_info": null
    },
    {
        "uuid": "a97f110c0cd46c3122194baf61371253",
        "title": "莺啼序 匆匆何须惊觉",
        "author": "刘辰翁",
        "content": "匆匆何须惊觉，唤草庐人起。\n算成败利钝，非臣逆睹，至死后已。\n又何似、采桑八百，看蚕夜织小窗里。\n漫二升自苦，教人吊卧龙里。\n别有佳人，追桃恨李。\n拥凝香绣被。\n争知道、壮士悲歌，萧萧正度寒水。\n问荆卿、田横古墓，更谁载酒为君酹。\n过霜桥落月，老人不见遗履。\n置之勿道，逝者如斯，甚矣衰久矣。\n君其为吾归计，为耕计。\n但问某所泉甘，何乡鱼美。\n此生不愿多才艺。\n功名马上兜鍪出，莫书生、误尽了人间事。\n昔年种柳江潭，攀枝折条，噫嘻树犹如此。\n登高一笑，把菊东篱，且复聊尔耳。\n试回首、龙山路断，走马台荒，渭水秋风，沙河夜市。\n休休莫莫，毋多酌我，我狂最喜高歌去，但高歌、不是番腔底。\n此时对影成三，呼娥起舞，为何人喜。",
        "dynasty": "宋",
        "collection_info": null
    },
    {
        "uuid": "a4f6280a402a991373e631516831d895",
        "title": "莺啼序 闷如愁红着雨",
        "author": "刘辰翁",
        "content": "闷如愁红着雨，卷地吹不起。\n便故人渺渺，相逢前事，欲语还已。\n凝望久、荒城落日，五湖四海烟浪里。\n问而今何处，寄声旧时邻里。\n闲说那回，海上苏李。\n雪深夜如被。\n想携手、汉天不语，叫□不应疑水。\n待河梁、一尊落月，生非死别君如酹。\n望故人阁上，依稀长剑方履。\n古人已矣，垂名青史，谓当如此矣。\n又谁料浮沈，自得鱼计。\n赏心乐事，良辰美景，撞钟舞女，朱门大第。\n雕鞍骏马番装笠，笑虚名何与身前事。\n区区相望，饿死西山，悬目东门，人生何乐为此。\n古人已矣，天下英雄，使君与操耳。\n听喔喔、鸡鸣早起，屡舞徘徊，痛饮高楼，狂歌过市。\n苍苍万古，羲农周孔，文章事业星辰上，到而今、枯见银河底。\n笑他黄纸除君，红旗报我，为君助喜。",
        "dynasty": "宋",
        "collection_info": null
    },
    {
        "uuid": "450679c4421a0f62c8bb737cdf71074c",
        "title": "莺啼序 愁人更堪秋日",
        "author": "刘辰翁",
        "content": "愁人更堪秋日，长似岁难度。\n相携去、晼晚登高，高极正犯愁处。\n常是恨、古人无计，看今人痴绝如许。\n但东篱半醉，残灯自修菊谱。\n归去来兮，怨调又苦。\n有寒螀余赋。\n湖山外、风笛阑干，胡床夜月谁据。\n恨当时、青云跌宕，天路断、险艰如许。\n便桥边，卖镜重圆，断肠无数。\n是谁玉斧，惊堕团团，失上界楼宇。\n甚天误、婵娟余误。\n悔却初念，不合梦他，霓裳楚楚。\n而今安在，枫林关塞，回头忆着神仙处，漫断魂飞过湖江去。\n时时说与，地上群儿，青琐瑶台，阆风悬圃。\n琵琶往往，凭鞍劝酒，千载能胡语。\n叹自古、宫花薄命，汉月无情，战地难青，故人成土。\n江南憔悴，荒村流落，伤心自失梨园部，渺空江、泪隔芦花雨。\n相逢司马风流，湿尽青衫，欲归无路。",
        "dynasty": "宋",
        "collection_info": null
    },
    {
        "uuid": "7ee83568754821320b26a58340a8eaff",
        "title": "沁园春 六十一翁",
        "author": "刘辰翁",
        "content": "六十一翁，垂银带鱼，插四角轮。\n把百个今朝，重排花甲，十年前事，似臼齑辛。\n骰选功名，酒中富贵，管取当筵满劝旬。\n槐知道，待二郎做甚，父子封申。\n便应际会昌辰。\n怕林下相逢未是真。\n看焚芰裂荷，起锺山笑，卖田僦马，堕贡生贫。\n后六十年，有无穷事，是宰官身是报身。\n年来好，莫做他宰相，便是全人。",
        "dynasty": "宋",
        "collection_info": null
    },
    {
        "uuid": "d7cb340da1273b76f35ab81a82cd4fd1",
        "title": "沁园春 刘子生时",
        "author": "刘辰翁",
        "content": "刘子生时，当月下弦，输大半轮。\n记孤馆望云，朝饥讽午，寒炉拥雪，岁晚盘辛。\n比似先生，两壬相望，岂止参差一二旬。\n明年好，算乞浆得酒，酉胜如申。\n吾辰。\n定是雌辰。\n听穷鬼揶揄数得真。\n但鹤唳华亭，贵何似贱，珠沈金谷，富不如贫。\n明月清风，晴春暖日，出入千重云水身。\n吾老矣，叹臣之少也，已不如人。",
        "dynasty": "宋",
        "collection_info": null
    },
    {
        "uuid": "6277b78b70fbe62ea42e63fabc1f6208",
        "title": "沁园春 成佛生天",
        "author": "刘辰翁",
        "content": "成佛生天，自是两途，任祖生先。\n看二三大老，依稀吾榜，几多新进，小少齐年。\n紫陌相逢，青山独往，倚杖鹤鸣听布泉。\n百年里，但儿时难得，老后依然。\n吾牛已不耕田。\n更雨滑泥深自在鞭。\n叹十年波浪，悠悠何补，三生石上，种种无缘。\n白发来呵，朱颜去也，一曲狂歌落酒边。\n谁似我，似官奴出籍，散圣安禅。",
        "dynasty": "宋",
        "collection_info": null
    },
    {
        "uuid": "fe6b52ef38d809de858893c2f278361f",
        "title": "沁园春 十八年间",
        "author": "刘辰翁",
        "content": "十八年间，黄公垆下，崔九堂前。\n叹人生何似，飘花陌上，妾身难托，卖镜桥边。\n隔幔云深，绕梁声彻，不负杨枝旧日传。\n主人好，但留髡一石，空恼彭宣。\n不因浩叹明年。\n也不为青衫怆四筵。\n念故人何在，旧游如梦，清风明月，野草荒田。\n俯仰无情，高歌有恨，四壁萧条久绝弦。\n秋江晚，但一声河满，我自潸然。",
        "dynasty": "宋",
        "collection_info": null
    },
    {
        "uuid": "d1d725eff230dcd21b66f8cc7fa3d2cc",
        "title": "沁园春 九日黄花",
        "author": "刘辰翁",
        "content": "九日黄花，渊明之后，谁当汝俦。\n记龙山昨夜，寒泉九井，帽轻似叶，须戟如虬。\n庾扇西风，孔林落照，银海横波十二楼。\n闲笑道，那华亭上蔡，再见何由。\n人生似我何求。\n算惟有高人高处游。\n笑如今别驾，前时方外，尘埃半百，岁月如流。\n如此连墙，今年不见，一首犹胜万户侯。\n偷闲好，便明朝有约，莫莫休休。",
        "dynasty": "宋",
        "collection_info": null
    },
    {
        "uuid": "4c50c32083c0069827d9964daaa52a4a",
        "title": "沁园春 春汝归欤",
        "author": "刘辰翁",
        "content": "春汝归欤，风雨蔽江，烟尘暗天。\n况雁门厄塞，龙沙渺莽，东连吴会，西至秦川。\n芳草迷津，飞花拥道，小为蓬壶借百年。\n江南好，问夫君何事，不少留连。\n江南正是堪怜。\n但满眼杨花化白毡。\n看兔葵燕麦，华清宫里，蜂黄蝶粉，凝碧池边。\n我已无家，君归何里，中路徘徊七宝鞭。\n风回处，寄一声珍重，两地潸然。",
        "dynasty": "宋",
        "collection_info": null
    },
    {
        "uuid": "64e92dbb6bd45f011b1365e3a3ab4297",
        "title": "沁园春 笑贡生狂",
        "author": "刘辰翁",
        "content": "笑贡生狂，日日弹冠，西望王阳。\n待泥封屡下，蒲轮不至，卖琅琊产，办舍人装。\n厚绿故人，黄金有术，何不分伊肘后方。\n他年老，三千里外，八十思乡。\n何如吾寿华堂。\n在丞相东山旧第旁。\n任王人亲至，不妨高枕，吾州盛事，更短邻墙。\n我学希夷，邀公共坐，游戏壶中日月长。\n山僧道，成仙未晚，救火须忙。",
        "dynasty": "宋",
        "collection_info": null
    },
    {
        "uuid": "77aefa0c9abf043490e3ef87e9e8e274",
        "title": "法驾导引 棠阴日",
        "author": "刘辰翁",
        "content": "棠阴日，棠阴日，清美近花朝。\n共喜治中持福笔，春当霄汉布宽条。\n兰蕙雪初销。\n和气满，和气满，生意到渔樵。\n清彻已倾螺子水，黑头宜着侍中貂。\n天马拟归朝。",
        "dynasty": "宋",
        "collection_info": null
    },
    {
        "uuid": "f708d976fdeb2e95bc10e52844c6a6b1",
        "title": "法驾导引 蟠桃熟",
        "author": "刘辰翁",
        "content": "蟠桃熟，蟠桃熟，一熟一千年。\n比似相公正年少，朱颜绿鬓锦蝉连。\n肉色更光鲜。\n西江好，西江好，春雨碧黏天。\n见说内家消息近，佳人拜舞寿觞前。\n扶醉起金鞭。",
        "dynasty": "宋",
        "collection_info": null
    },
    {
        "uuid": "3e1ec60c7f8c9d156ed2f7b5f93ede6f",
        "title": "法驾导引 儿童喜",
        "author": "刘辰翁",
        "content": "儿童喜，儿童喜，献寿摘仙桃。\n篁峒鸣狐成鬼火，花村买犊卖蛮刀。\n惟有使君劳。\n燕山桂，燕山桂，犹带窦家香。\n月殿一枝金粟满，囊中玉屑捣成霜。\n和露入霞觞。",
        "dynasty": "宋",
        "collection_info": null
    },
    {
        "uuid": "507497c339b8681680048e76031a474d",
        "title": "法驾导引 金茎露",
        "author": "刘辰翁",
        "content": "金茎露，金茎露，绝胜九霞觞。\n挼碎菊花如玉屑，满盘和月咽风香。\n不老是丹方。\n六十七，六十七，七岁见端平。\n记得是秋除目好，近年大路到南京。\n楚制起诸生。",
        "dynasty": "宋",
        "collection_info": null
    },
    {
        "uuid": "68e6e8bd9dcf551c3249c8a673e6052b",
        "title": "法驾导引 春小小",
        "author": "刘辰翁",
        "content": "春小小，春小小，梅见着些些。\n未必神仙无白发，依然林下有黄花。\n潭影浸流霞。\n冬十十，冬十十，亥字雁斜斜。\n不用瑶池偷碧实，不须句漏博丹砂。\n阴德遍人家。",
        "dynasty": "宋",
        "collection_info": null
    },
    {
        "uuid": "358713c7f539bb0070670d4f2087cab9",
        "title": "法驾导引 臣尚少",
        "author": "刘辰翁",
        "content": "臣尚少，臣尚少，少似此翁些。\n点半点斑今似雪，飞来飞去自如花。\n醉眼看红霞。\n人间事，人间事，倒杖柱颐斜。\n冷冷清清冰下水，吞吞忍忍饭中砂。\n选到老人家。",
        "dynasty": "宋",
        "collection_info": null
    },
    {
        "uuid": "675cb97812047aeb6554f60947bbf19f",
        "title": "法驾导引 天正子",
        "author": "刘辰翁",
        "content": "天正子，天正子，亥正较差些。\n床下玉灵头戴九，手中铜叶锦添花。\n乞汝作飞霞。\n辽东鹤，辽东鹤，无语鹤头斜。\n尘土不知灰变缟，周遭会见顶成砂。\n城郭待还家。",
        "dynasty": "宋",
        "collection_info": null
    },
    {
        "uuid": "8cea655dcbaa88f5edebe9d50cde2858",
        "title": "法驾导引 盘之水",
        "author": "刘辰翁",
        "content": "盘之水，盘之水，清可濯吾缨。\n我与盘山疏一月，黄花满意绕荒城。\n怀抱向谁倾。\n十之十，十之十，十十到千龄。\n我与盘山同一月，不占甲子后先晴。\n携手看升平。",
        "dynasty": "宋",
        "collection_info": null
    },
    {
        "uuid": "9cde3e8b8926bbbf40236846bc11c55b",
        "title": "法驾导引 东风雨",
        "author": "刘辰翁",
        "content": "东风雨，东风雨，河汉洗蓬莱。\n只见丹山高万丈，不知古驿路傍埃。\n到海几时回。\n二月八，二月八，长见醉桃腮。\n天上玉堂怀旧草，面对金鼎又无梅。\n除是老翁来。",
        "dynasty": "宋",
        "collection_info": null
    },
    {
        "uuid": "d3cb9c8b399a3b8ea37520a2a3032794",
        "title": "法驾导引 五月五",
        "author": "刘辰翁",
        "content": "五月五，五月五，细雨绿菖蒲。\n早是高花开九节，花堪结子节堪扶。\n持此揆□初。\n长命缕，长命缕，儿女漫区区。\n何似屏星南极里，清如寒露在冰壶。\n一府号仙儒。",
        "dynasty": "宋",
        "collection_info": null
    },
    {
        "uuid": "344405cc07d2355613723de1a6e7de56",
        "title": "水调歌头 鹤会正阳后",
        "author": "刘辰翁",
        "content": "鹤会正阳后，又为此公来。\n向时圯上，不似魁梧出尘埃。\n少日河东赋手，醉里新丰对草，谈笑上金台。\n太子少灵气，马客岂仙才。\n紫貂裘，骇犀剑，鹦鹉杯。\n龙涎沈水是浅，薄命有人猜。\n闻说老仙清健，想见风姿皓伟，天语快行催。\n凫舄看双去，槐第似亲栽。",
        "dynasty": "宋",
        "collection_info": null
    },
    {
        "uuid": "0e4abf2a9670bce60a967dd9f1aa8f7d",
        "title": "水调歌头 五五复五五",
        "author": "刘辰翁",
        "content": "五五复五五，二八且重重。\n后天先甲如此，满月喜相逢。\n一日须倾三百，月小又输一日，不满九千锺。\n但愿客常满，莫问海尊空。\n赋长篇，赓短韵，剩谈丛。\n乱来风日自美，一橘两衰翁。\n几见东陵瓜好，又看西邻葵烂，半醉半醒中。\n偶得洞宾象，混混起相从。",
        "dynasty": "宋",
        "collection_info": null
    },
    {
        "uuid": "535e56dbdb5992ee6d10f5a87dcb15f4",
        "title": "水调歌头 夫子惠收我",
        "author": "刘辰翁",
        "content": "夫子惠收我，谓我古心徒。\n闲居有客无酒，有酒又无鱼。\n报道犀兵远坠，问讯陈人何似，陈似隔年萸。\n天壤亦大矣，知有孔融乎。\n白雪歌，丹元赞，赫蹄书。\n洪崖何自过我，便作授经图。\n教我天根骑月，规我扶摇去意，餐我白芝符。\n从此须溪里，更着赤松湖。",
        "dynasty": "宋",
        "collection_info": null
    },
    {
        "uuid": "b752594758182cea207ad2abcbbae758",
        "title": "水调歌头 先生岂我辈",
        "author": "刘辰翁",
        "content": "先生岂我辈，造物乃其徒。\n荷衣自放林壑，亦未弃银鱼。\n留得东篱晚节，笑倒龙山秃帽，一醉插茱萸。\n天下有大老，携手盍归乎。\n别头经，三昼梦，一编书。\n向之麟者止矣，且看老溪图。\n历遍后天既未，依约明朝三五，干体适当符。\n还以奉公寿，不是讲鹅湖。",
        "dynasty": "宋",
        "collection_info": null
    },
    {
        "uuid": "408e7d5df9d5ea37d5579d484af4a3bc",
        "title": "水调歌头 似似不常似",
        "author": "刘辰翁",
        "content": "似似不常似，似我一生徒。\n画工自画龙种，忽近海飞鱼。\n大笑北宫称弟，遂使西河疑女，同气自椒萸。\n且谓杜公者，即是老君乎。\n日给华，芎蓏本，薛羊书。\n马师真只这是，可是躄浮图。\n大小卢同马异，天下使君与操，但欠虎铜符。\n说甚左眼痣，已过洞庭湖。",
        "dynasty": "宋",
        "collection_info": null
    },
    {
        "uuid": "a8a3b6bb6a0c5d3cbc5f858cf233d5b4",
        "title": "水调歌头 不成三五夜",
        "author": "刘辰翁",
        "content": "不成三五夜，不放霎时晴。\n长街灯火三两，到此眼方明。\n把似每时庭院，传说个般障子，无路与君行。\n推手复却手，都付断肠声。\n漏通晓，灯收市，人下棚。\n中山铁马何似，遗恨杳难平。\n一落掺挝声愤，再见大晟舞罢，乐事总伤情。\n便有尘随马，也任雨霖铃。",
        "dynasty": "宋",
        "collection_info": null
    },
    {
        "uuid": "13e222fac77c1440c68bf2a35354c8ad",
        "title": "水调歌头 明月几万里",
        "author": "刘辰翁",
        "content": "明月几万里，与子共中秋。\n古今良夜如此，寂寂几时留。\n何处胡笳三弄，尚有南楼馀兴，风起木飕飕。\n白石四山立，玉露下平洲。\n醉青州，歌赤壁，赋黄楼。\n人间安得十客，谭笑发中流。\n看取横江皓彩，犹似沈河白璧，光气彻天浮。\n举首快哉去，灯火见神州。",
        "dynasty": "宋",
        "collection_info": null
    },
    {
        "uuid": "55e73668b58205f852b6c145d1fcbd21",
        "title": "水调歌头 群动各已息",
        "author": "刘辰翁",
        "content": "群动各已息，在汝梦中游。\n尘埃大地如水，儿女不堪愁。\n寂寂古人安在，冉冉吾年如此，何处有高楼。\n客有洞箫者，泪下不能收。\n庾楼坠，秦楼渺，楚楼休。\n知公所恨何事，不是为封侯。\n自有此山此月，说甚何年何处，重泛木兰舟。\n起舞酹英魄，馀愤海西流。",
        "dynasty": "宋",
        "collection_info": null
    },
    {
        "uuid": "80dd6e110230ec258c0c0958d78255fb",
        "title": "水调歌头 寂寂复寂寂",
        "author": "刘辰翁",
        "content": "寂寂复寂寂，此月古时明。\n银河也变成陆，灰劫断槎横。\n历落英雄孺子，灭没龙光牛斗，胜败黯然平。\n玉笛叫空阔，终有故人情。\n雁南飞，乌绕树，鹤归城。\n问君有酒，何不鼓瑟更吹笙。\n我饮呜呜起舞，我舞僛僛白发，顾影可怜生。\n旧日中秋客，几处几回晴。",
        "dynasty": "宋",
        "collection_info": null
    },
    {
        "uuid": "3a62a47823badbfe9139de1e5f5f4f20",
        "title": "水调歌头 此夕酹江月",
        "author": "刘辰翁",
        "content": "此夕酹江月，犹记濯缨秋。\n濯缨又去如水，安得主人留。\n旧日登楼长笑，此日新亭对泣，秃鬓冷飕飕。\n木落下极浦，渔唱发中洲。\n芙蓉阙，鸳鸯阁，凤凰楼。\n夜深白露纷下，谁见湿萤流。\n自有此生有客，但恨有鱼无酒，不了一生浮。\n重省看潮去，今夕是杭州。",
        "dynasty": "宋",
        "collection_info": null
    },
    {
        "uuid": "c31bc1b95cddd75733b2afc6c0b25ff1",
        "title": "水调歌头 不饮强须饮",
        "author": "刘辰翁",
        "content": "不饮强须饮，不饮奈何明。\n也曾劬秃当了，依旧滑如冰。\n一吸金波荡漾，再吸琼楼倾倒，吾杓亦长盈。\n试入壶中看，只似世间晴。\n饮连江，江连月，月连城。\n十年离合老矣，悲喜得无情。\n想见凄然北望，欲说明年何处，衣露为君零。\n同此大圆镜，握手认环瀛。",
        "dynasty": "宋",
        "collection_info": null
    },
    {
        "uuid": "5c463e1b67f5f3d1abe62bf6735acf7a",
        "title": "水调歌头 仙掌下驰道",
        "author": "刘辰翁",
        "content": "仙掌下驰道，清露滴芙蓉。\n无憀似酒初醒，身世笑颦中。\n万朵花灯夜宴，一叶扁舟海岛，寂寂五更风。\n误赏明妆靓，愁思满青铜。\n陂六六，三十六，渺何穷。\n江南曲曲烟雨，谁是醉施翁。\n但恨才情都老，无复风流曾梦，缥缈赋惊鸿。\n寄语清净社，小饮合相容。",
        "dynasty": "宋",
        "collection_info": null
    },
    {
        "uuid": "ad8cb69ea28cc460779e970d6eb085cb",
        "title": "水调歌头 不饮强须饮",
        "author": "刘辰翁",
        "content": "不饮强须饮，今日是重阳。\n向来健者安在，世事两茫茫。\n叔子去人远矣，正复何关人事，堕泪忽成行。\n叔子泪自堕，烟没使人伤。\n燕何归，鸿欲断，蝶休忙。\n渊明自无可奈，冷眼菊花黄。\n看取龙山落日，又见骑台荒草，谁弱复谁强。\n酒亦何有好，暂醉得相忘。",
        "dynasty": "宋",
        "collection_info": null
    },
    {
        "uuid": "1a94dc7865e9f92c0edb5d82f630a6c7",
        "title": "水调歌头 山水无宿约",
        "author": "刘辰翁",
        "content": "山水无宿约，村暗自当还。\n不知有客乘兴，载我弄沧湾。\n酒吸明河欲尽，月落三星在下，未放水风闲。\n影转松起舞，扶步入林间。\n恨无人，横野笛，叫关山。\n知君慷慨何事，惜得米阳关。\n看取大江东去，把酒凄然北望，说着泪潺湲。\n我饮自须尽，君唱有何难。",
        "dynasty": "宋",
        "collection_info": null
    },
    {
        "uuid": "85af5540c7bc2751801ed3b8610ba635",
        "title": "水调歌头 两声深院里",
        "author": "刘辰翁",
        "content": "两声深院里，歌扇小楼中。\n当时飞燕马上，妖艳为谁容。\n娇颤须扶未稳，腰袅轻笼小驻，玉女最愁峰。\n掠鬓过车骤，回首意冲冲。\n宝钗斜，云鬓乱，几曾逢。\n谁知去三步远，此痛与君同。\n玉箸残妆谁见，獭髓轻痕妙补，粉黛不须浓。\n重见为低诉，馀恨更匆匆。",
        "dynasty": "宋",
        "collection_info": null
    },
    {
        "uuid": "59fd61a0c393d5d605fc6c87c8727e05",
        "title": "水调歌头 未信仙都子",
        "author": "刘辰翁",
        "content": "未信仙都子，曾识老仙翁。\n卿卿少年去后，心与道人同。\n挥麈不须九锡，开阁苦无长物，闲日醉千锺。\n一笑欠伸起，儿戏大槐中。\n友彭聃，招园绮，傲乔松。\n年来多惯世事，莫莫恼司空。\n等得三朝好老，恰则而今虚左，梅信已先通。\n富贵正不免，从此学痴聋。",
        "dynasty": "宋",
        "collection_info": null
    },
    {
        "uuid": "10c1449ad6d08cb3b8fe18c30eb13c21",
        "title": "水调歌头 百千孙子子",
        "author": "刘辰翁",
        "content": "百千孙子子，八十老翁翁。\n人间天下清福，阅世苦难同。\n谁叹东门猎倦，谁笑南阳舞罢，万事五更钟。\n但愿人长久，聊复进杯中。\n故侯瓜，丞相柏，大夫松。\n诸公健者安在，春梦转头空。\n可笑先生无病，病在枕流漱石，福至自然通。\n聋者固多笑，一笑更治聋。",
        "dynasty": "宋",
        "collection_info": null
    },
    {
        "uuid": "4b00134408892e68ed70996e75f5b5fa",
        "title": "水调歌头 我有此客否",
        "author": "刘辰翁",
        "content": "我有此客否，难作主人翁。\n小年自不相似，偶与大年同。\n见说东厢诸少，正拥家君胜会，二八舞歌钟。\n亦欲得公重，公在画堂中。\n笑青蒿，真小草，倚长松。\n典衣欲作汤饼，家酿愧瓶空。\n公有潭州百斛，公有秫田二顷，贺客万钱通。\n小大不相似，但可似公聋。",
        "dynasty": "宋",
        "collection_info": null
    },
    {
        "uuid": "05c1d840501058ef011068aeaba00052",
        "title": "水调歌头 明月隔千里",
        "author": "刘辰翁",
        "content": "明月隔千里，风动帐纹开。\n故人锦字如梦，梦转雁初来。\n倚遍西山朝爽，行过石头旧渡，久别忽经怀。\n不得与之语，日夕独持杯。\n调绿水，歌白雪，有心哉。\n也知尻高啄俯，无计脱尘埃。\n狗尾貂蝉满座，贝带鵕鸃弄粉，一舆一臣台。\n岁晚不如愿，谁更忿灰堆。",
        "dynasty": "宋",
        "collection_info": null
    },
    {
        "uuid": "4920c46aed32ffe2e777598687a39f06",
        "title": "水调歌头 落日半亭榭",
        "author": "刘辰翁",
        "content": "落日半亭榭，山影没壶中。\n苍然欲不可极，迢递未归鸿。\n锦织家人何在，春寄故人不到，寂寞听疏钟。\n木末见江去，无雪着渔翁。\n词舂容，歌慷慨，语玲珑。\n岁云暮矣相见，明日是东风。\n远想使君台上，携手与人同乐，中夜说元龙。\n世事无足语，且看烛花红。",
        "dynasty": "宋",
        "collection_info": null
    },
    {
        "uuid": "c6d90692ef0e1343e4601d89bc60760f",
        "title": "水调歌头 不见古时月",
        "author": "刘辰翁",
        "content": "不见古时月，何似汉时秋。\n朱陈村里新样，新妇又骑牛。\n欲脱参前氐后，又说河边河鼓，此会没来由。\n何处设瓜果，香动帻沟窭。\n郭郎老，谁为理，岂情流。\n人间□睡五日，五日复何悠。\n吾腹空虚久矣，子有满堂锦绣，犊鼻若为酬。\n玉友此时好，空负葛巾篘。",
        "dynasty": "宋",
        "collection_info": null
    },
    {
        "uuid": "64617e2534b888778dd01cbe3dcffcb9",
        "title": "水调歌头 天地有中气",
        "author": "刘辰翁",
        "content": "天地有中气，第一是中元。\n新秋七七，月出河汉斗牛间。\n正是使君初度，如见中州河岳，绿鬓又朱颜。\n茎露一杯酒，清彻瑞人寰。\n大暑退，潢潦净，彩云斑。\n三壬三甲厚重，屹不动如山。\n从此五风十雨，自可三年一日，香寝镇狮蛮。\n起舞愿公寿，未可愿公还。",
        "dynasty": "宋",
        "collection_info": null
    },
    {
        "uuid": "512a4e4864230b3e5d9eb8eb80b3b3e1",
        "title": "水调歌头 夜看二星度",
        "author": "刘辰翁",
        "content": "夜看二星度，高会列群英。\n苍颜白发乌帽，风入古槐清。\n客有羽衣来者，仍是寻常百姓，坐觉孟公惊。\n且勿多酌我，未压我狂醒。\n金瓯启，银信喜，衮衣新。\n向来淮浙草木，隐隐有馀声。\n闻说井阑沙语，感念石壕村事，倾耳发惊霆。\n举酒奉公寿，天意厚苍生。",
        "dynasty": "宋",
        "collection_info": null
    },
    {
        "uuid": "eb6b240bb6ed9ed1f421c7fbf69fa411",
        "title": "水调歌头 造物反乎覆",
        "author": "刘辰翁",
        "content": "造物反乎覆，白首困耆英。\n吟风赏月石上，一笑再河清。\n一百八盘道路，二十四桥歌舞，身世梦堪惊。\n独酌未能醉，已醉蓦然醒。\n别与老，惊相见，几回新。\n来时燕栖未稳，满耳又蝉声。\n闲忆钱塘江上，两点青山欲白，血石起鞭霆。\n此事复安在，相对说平生。",
        "dynasty": "宋",
        "collection_info": null
    },
    {
        "uuid": "e77ce737f3476cfbc570ad2f27e4058b",
        "title": "金缕曲・贺新郎 晓殿龙光起",
        "author": "刘辰翁",
        "content": "晓殿龙光起。\n御香浓、新诗写就，云飞相第。\n一自骑箕承帝赉，千载君臣鱼水。\n端不负、当年弧矢。\n赤壁周郎神游处，料羞看、故垒斜阳里。\n今共看，更无比。\n尊前若说平生事。\n叹长江、几番风浪，几人胆碎。\n数载太平丰年瑞。\n三百年间又几。\n想皇揆、初心应喜。\n渐近中秋团团月，算人间天上、俱清美。\n祝千岁，似甲子。",
        "dynasty": "宋",
        "collection_info": null
    },
    {
        "uuid": "942e97f56b229efd4f589cc9add2d216",
        "title": "金缕曲・贺新郎 秋老寒香圃",
        "author": "刘辰翁",
        "content": "秋老寒香圃。\n自春来、桔槔闲了，去天尺五。\n陌上踏歌来何暮，收得黄云如土。\n但稽首、福星初度。\n不是使君人间佛，甚今朝、欲雨今朝雨。\n持寿酒，为公舞。\n虎头画手谁甚许。\n写天人、方瞳红颊，共宾笑语。\n卫戟连营三千士，簇簇满城箫鼓。\n早恐是、留公不住。\n飞去翩翩嫌白鹭，算来年、稀姓多登府。\n祝千岁，奉明主。",
        "dynasty": "宋",
        "collection_info": null
    },
    {
        "uuid": "a223796670aba44d685396fa0631f017",
        "title": "金缕曲・贺新郎 春入番江雨",
        "author": "刘辰翁",
        "content": "春入番江雨。\n满湖山、莺啼燕雨，前歌后舞。\n闻道行骢行且止，却听谯楼更鼓。\n正未卜，阴晴同否。\n老子胸中高小范，这精神、堪更开封府。\n新治足，旧民苦。\n扁舟浩荡乘风去。\n看莱衣、思贤堂上，寿觞朝举。\n六十二三前度者，敢望香山老傅。\n又过了、午年端午。\n采采菖蒲三三节，寄我公、矫矫扶天路。\n重归衮，到相圃。",
        "dynasty": "宋",
        "collection_info": null
    },
    {
        "uuid": "756b6aaa49f6c3c24cddea03575c6ba2",
        "title": "金缕曲・贺新郎 我误留公住",
        "author": "刘辰翁",
        "content": "我误留公住。\n看人间、犹是重阳，满城风雨。\n父老堂阴携孺子，记得元宵歌舞。\n但稽首、乌乌无语。\n我有桓筝千年恨，为谢公、目送还云抚。\n公不乐，尚何苦。\n吾侬心事凭谁诉。\n有谁知、闭户穷愁，欲从之去。\n闻道明朝生申也，满酌一杯螺浦。\n又知复、明年何处。\n天若有情西江者，便使君、骢马来当路。\n香瓣起，胜金缕。",
        "dynasty": "宋",
        "collection_info": null
    },
    {
        "uuid": "3ad5ff961e1a0d365f7323ef96709813",
        "title": "金缕曲・贺新郎 忘却来时路",
        "author": "刘辰翁",
        "content": "忘却来时路。\n恨苍苍、寒冰弃我，江南闲处。\n世事早知今如此，何不老农老圃。\n更种个、梅花深住。\n冻雨前朝浯溪石，对苍苔、堕泪怜臣甫。\n山似我，两眉聚。\n岁云暮矣如何度。\n但多情、寂寥相念，二三君子。\n越石暮年扶风赋，犹解闻鸡起舞。\n恨不减、二三十岁。\n一曲相思碧云合，醉凭君、为我歌如缕。\n君念我，似同祖。",
        "dynasty": "宋",
        "collection_info": null
    },
    {
        "uuid": "52ced1eaca33d08d70eb1b767fa0b6af",
        "title": "金缕曲・贺新郎 昨醉君家酒",
        "author": "刘辰翁",
        "content": "昨醉君家酒。\n从今十万八千场，未疏老友。\n人道水仙标格俊，不许梅花殿后。\n但赢得、一年年瘦。\n迤逦聚星楼上雪，待天风、浩荡重携手。\n酌君酒，献君寿。\n年前春入燕台柳。\n看联翩、四辈金鞭，长楸承受。\n岂有中朝瓯覆久，更落闽山海口。\n端自有、玉堂金斗。\n我喜明年申又酉，但乞浆、所得皆醇酎。\n拚醉里，送行昼。",
        "dynasty": "宋",
        "collection_info": null
    },
    {
        "uuid": "f970dbe06888f0e65be6a0b90d73fa4d",
        "title": "金缕曲・贺新郎 七十三年矣",
        "author": "刘辰翁",
        "content": "七十三年矣。\n记小人、四百四十，五番甲子。\n看到蓬莱水清浅，休说树犹日如此。\n但梦梦、昨非今是。\n一曲尊前离鸾操，抚铜仙、清泪如铅水。\n歌未断，我先醉。\n新来画得耆英似。\n似灞桥、风雪吟肩，水仙梅弟。\n里巷依稀灵光在，飞过劫灰如洗。\n笑少伴、乌衣馀几。\n老子平生何曾默，暮年诗、句句皆成史。\n个亥字，甲申起。",
        "dynasty": "宋",
        "collection_info": null
    },
    {
        "uuid": "c6716d881177b4d0b293b2b7f5255632",
        "title": "金缕曲・贺新郎 拍瓮春醅动",
        "author": "刘辰翁",
        "content": "拍瓮春醅动。\n洞庭霜、压绿堆黄，林苞堪贡。\n况有老人潭边菊，摇落赏心入梦。\n数百岁、半来许中。\n儿女牵衣团栾处，绕公公、愿献生申颂。\n公性歰，待重风。\n人生一笑何时重。\n奈今朝、有客无鱼，有鱼留冻。\n何似尊前斑斓起，低唱浅斟齐奉。\n也不待、烹龙炰凤。\n此会明年知谁健，说边愁、望断先生宋。\n醒最苦，醉聊共。",
        "dynasty": "宋",
        "collection_info": null
    },
    {
        "uuid": "7b0364af84981944d7e8210da6f13244",
        "title": "金缕曲・贺新郎 绝北寒声动",
        "author": "刘辰翁",
        "content": "绝北寒声动。\n渺黄昏、叶满长安，云迷章贡。\n最苦周公千年后，正与莽新同梦。\n五十国、纷纷入中。\n摇扬都人歌郿坞，问何如、昨日菘高颂。\n胪九锡，竟谁风。\n当初共道擎天重。\n奈天教、垓下风寒，滹沱兵冻。\n寂寞放翁南园记，带得园柑进奉。\n怅回首、何人修凤。\n寄语权门趋炎者，这朝廷、不是邦昌宋。\n真与赝，可能共。",
        "dynasty": "宋",
        "collection_info": null
    },
    {
        "uuid": "72655818da2a1edaaf3d7b50fcbd7a25",
        "title": "金缕曲・贺新郎 吾鬓如霜蕊",
        "author": "刘辰翁",
        "content": "吾鬓如霜蕊。\n自江南、西风尘起，倒骑秃尾。\n旧日汾阳中书令，何限门生儿子。\n到今也、陆沈草昧。\n醉里不行西州路，但斗间、看望成龙气。\n聊寂寞，自相慰。\n夫君自是人间瑞。\n叹生儿、当如异日，孙仲谋耳。\n健笔风云蛟龙起，人物山川形势。\n犹有封、狼居胥意。\n伐木嘤嘤出幽谷，问天之将丧斯文未。\n吾待子，望如岁。",
        "dynasty": "宋",
        "collection_info": null
    },
    {
        "uuid": "1dd27067999df42bd75e94a8403ab23e",
        "title": "金缕曲・贺新郎 何处从头说",
        "author": "刘辰翁",
        "content": "何处从头说。\n但倾尊、淋漓醉墨，疏疏密密。\n看取两轮东西者，也是樊笼中物。\n这光景、年来都别。\n白发道人隆中像，笑相逢、对拥炉边雪。\n又过了，上元节。\n纸窗旋补寒穿穴。\n柳黏窗、青青过雨，劝君休折。\n睡不成酣酒先醒，花底东风又别。\n夜复夜、吟魂飞越。\n典却西湖东湖住，十三年不出今朝出。\n容易得，二三月。",
        "dynasty": "宋",
        "collection_info": null
    },
    {
        "uuid": "030a2b5b9e43bb54ea4ce3423d97116c",
        "title": "金缕曲・贺新郎 岁事峥嵘甚",
        "author": "刘辰翁",
        "content": "岁事峥嵘甚。\n是当年、爆竹驱傩，插金幡胜。\n忽晓阑街儿童语，不为上元灯近。\n但笑拣、梅簪公鬓。\n莫恨青青如今白，愿年年、语取东君信。\n巾未堕，笑重整。\n他年不信东风冷。\n鼓连天、银烛花光，柳芽催迸。\n漫说沈香亭羯鼓，自着锦袍吟凭。\n待吹彻、玉箫人醒。\n不带汝阳天人福，便不教、百又馀年剩。\n歌此曲，休辞饮。",
        "dynasty": "宋",
        "collection_info": null
    },
    {
        "uuid": "0fee4a9250c8083db7f81ce657d9d29a",
        "title": "金缕曲・贺新郎 叶叶跳珠雨",
        "author": "刘辰翁",
        "content": "叶叶跳珠雨。\n里湖通、十里红香，画桡齐举。\n昨梦天风高黄鹄，下俯人间何许。\n但动地、潮声如鼓。\n竹阁楼台青青草，问木棉、羁客魂归否。\n盘泣露，寺钟语。\n梦回酷似灵均苦。\n叹神游、前度都非，明朝重五。\n满眼离骚无人赋，忘却君愁吊古。\n任醉里、乌乌缕缕。\n渺渺茂陵安期叟，共鄗池、夜别还于楚。\n采涧绿，久延伫。",
        "dynasty": "宋",
        "collection_info": null
    },
    {
        "uuid": "4b9d99a9c9189132637a0938b9f95937",
        "title": "金缕曲・贺新郎 襟泪涔涔雨",
        "author": "刘辰翁",
        "content": "襟泪涔涔雨。\n料骚魂、水解千年，依然轻举。\n还看吴儿胥涛上，高出浪花几许。\n绝倒是、东南旗鼓。\n风雨蛟龙争何事，问彩丝、香粽犹存否。\n溪女伴，采莲语。\n古人不似今人苦。\n漫追谈、少日风流，三三五五。\n谁似鄱阳鸱夷者，相望怀沙终古。\n待唤醒、重听金缕。\n尚有远游当年恨，恨南公、不见秦为楚。\n天又暮，黯凝伫。",
        "dynasty": "宋",
        "collection_info": null
    },
    {
        "uuid": "81571a52f25227085b775ee9e566218c",
        "title": "金缕曲・贺新郎 锦岸吴船鼓",
        "author": "刘辰翁",
        "content": "锦岸吴船鼓。\n问沙鸥、当日沈湘，是何端午。\n长恨青青朱门艾，结束腰身似虎。\n空泪落、婵媛嬃女。\n我醉招累清醒否，算平生、清又醒还误。\n累笑我，醉中语。\n黄头舞棹临江处。\n向人间、独竞南风，叫云激楚。\n笑倒两崖人如蚁，不管颓波千屡。\n忽惊抱、汨罗无柱。\n欸乃渔歌斜阳外，几书生、能办投湘赋。\n歌此恨，泪如缕。",
        "dynasty": "宋",
        "collection_info": null
    },
    {
        "uuid": "9ec01490aceab1612ba3ec4b1e6a3a8a",
        "title": "金缕曲・贺新郎 破帽吹愁去",
        "author": "刘辰翁",
        "content": "破帽吹愁去。\n绕郊墟、残灰败壁，冷烟斜雨。\n舞马梦惊城乌起，散作童妖灶语。\n漫说与、谢仙一句。\n犹记醉归西州路，问行人、望望骊烽误。\n几未失，丧公屦。\n高高况是兴亡处。\n望平沙、落日湖光，暗淮沈楚。\n寂寞西陵歌又舞，疑冢嵯峨新土。\n黯牛笛、参差归路。\n试问文君容赊否，待东篱、更就黄花浦。\n拚酩酊，涴蓝缕。",
        "dynasty": "宋",
        "collection_info": null
    },
    {
        "uuid": "9169b3ecdf1f62f3ea13c3ab1e447ad2",
        "title": "金缕曲・贺新郎 风雨东篱晚",
        "author": "刘辰翁",
        "content": "风雨东篱晚。\n渺人间、南北东西，平芜烟远。\n旧日携壶吹帽处，一色沈冥何限。\n天不遣、魂销肠断。\n不是苦无看山分，料青山、也自羞人面。\n秋后瘦，老来倦。\n惊回昨梦青山转。\n恨一林、金粟都空，静无人见。\n默默黄花明朝有，只待插花寻伴。\n又谁笑、今朝蝶怨。\n潦倒玉山休重醉，到簪萸、忍待人频劝。\n今又惜，几人健。",
        "dynasty": "宋",
        "collection_info": null
    },
    {
        "uuid": "bb51b9fff561dd98f0aae389e0bef491",
        "title": "金缕曲・贺新郎 与客携壶去",
        "author": "刘辰翁",
        "content": "与客携壶去。\n望高高、半山失却，满城风雨。\n何许白衣人邂逅，小立东篱共语。\n未怪是、催租断句。\n寂寞午鸡啼三四，悄老人、桥上前期误。\n卿且去，整吾屦。\n寒空旧是题诗处。\n莽云烟、缠蛟舞凤，东吴西楚。\n千古新亭英雄梦，泪湿神州块土。\n叹落日、鸿沟无路。\n一片沙场君不去，空平生、恨恨王夷甫。\n凭半醉，付金缕。",
        "dynasty": "宋",
        "collection_info": null
    },
    {
        "uuid": "b47775ecedf505302f484d4d36d1458f",
        "title": "金缕曲・贺新郎 携手登高赋",
        "author": "刘辰翁",
        "content": "携手登高赋。\n望前山、山色如烟，烟光如雨。\n少日凭阑峰南北，谁料美人迟暮。\n漫回首、残基冷绪。\n长恨中原无人问，到而今、总是经行处。\n书易就，雁难付。\n斜阳日日长亭路。\n倚秋风、洞庭一剑，故人何许。\n寂寞柴桑塞花外，还有白衣来否。\n但哨遍、长歌归去。\n尚有孔明英英者，怅孔明、自是英英误。\n歌未断，鬓成缕。",
        "dynasty": "宋",
        "collection_info": null
    },
    {
        "uuid": "074f21ae1ed3eb47d18a0c496273ae64",
        "title": "金缕曲・贺新郎 问何年种植",
        "author": "刘辰翁",
        "content": "问何年种植。\n独成蹊、秾花烂漫，锦开千步。\n花下老人犹记我，不似那回赏处。\n并吹却、道边谢墅。\n黄四娘家今何在，也飘零、偎向前村住。\n千万恨，寄红雨。\n携壶藉草行歌暮。\n记前宵、深盟止酒，况堪扶路。\n破手一杯花浮面，不觉二三四五。\n更竹里、颠狂崔护。\n试语看花诸君子，但如今、俯仰成前度。\n君不见，曲江树。",
        "dynasty": "宋",
        "collection_info": null
    },
    {
        "uuid": "b32819ae0d5ff29bad3bbd5e3e1d3eab",
        "title": "金缕曲・贺新郎 少日都门路",
        "author": "刘辰翁",
        "content": "少日都门路。\n听长亭、青山落日，不如归去。\n十八年间来往断，白首人间今古。\n又惊绝、五更一句。\n道是流离蜀天子，甚当初、一似吴儿语。\n臣再拜，泪如雨。\n画堂客馆真无数。\n记画桥、黄竹歌声，桃花前度。\n风雨断魂苏季子，春梦家山何处。\n谁不愿、封侯万户。\n寂暮江南轮四角，问长安、道上无人住。\n啼尽血，向谁诉。",
        "dynasty": "宋",
        "collection_info": null
    },
    {
        "uuid": "aaa48236121178a85313da6b9a7c0bdd",
        "title": "金缕曲・贺新郎 一笑披衣起",
        "author": "刘辰翁",
        "content": "一笑披衣起。\n笑昨宵、东风似梦，韩张卢李。\n白发红云溪上叟，不记儿孙年齿。\n但回首、秦亡汉驶。\n苦苦渔郎留不住，约扁舟、后日重来此。\n吾已老，尚能俟。\n少年未解留人意。\n恍出山、红尘吹断，落花流水。\n天上玉堂人间改，漫欸乃声千里。\n更说似、玄都君子。\n闻道酿桃堪为酒，待酿桃、千石成千醉。\n春有尽，瓮无底。",
        "dynasty": "宋",
        "collection_info": null
    },
    {
        "uuid": "49825fa13f11709153eded52b03362b2",
        "title": "金缕曲・贺新郎 灯共墙檠语",
        "author": "刘辰翁",
        "content": "灯共墙檠语。\n记昨朝、芒鞋蓑笠，冷风斜雨。\n月入宫槐槐影澹，化作槐花无数。\n恍不记、鳌头压处。\n不恨扬州吾不梦，恨梦中、不醉琼花露。\n空耿耿，吊终古。\n千蜂万蝶春为主。\n怅何人、老忆江南，北朝开府。\n看取当年风景在，不待花奴催鼓。\n且未说、春丁分俎。\n一曲沧浪邀吾和，笑先生、尚是邯郸步。\n如秉苘，续残炬。",
        "dynasty": "宋",
        "collection_info": null
    },
    {
        "uuid": "7b5ac632612a2fe7875a03a60c4e4689",
        "title": "摸鱼儿 渐无多、诗朋酒伴",
        "author": "刘辰翁",
        "content": "渐无多、诗朋酒伴，东林复几人许。\n旧时船子西湖柳，词与东风尘土。\n重记否。\n那月月下旬，且避何人疏。\n当朝自负。\n甚堕髻愁眉，滕鞴短后，一往似伧父。\n当年事，伤心说庾开府。\n人生无百年虑。\n虎头燕颔人间肉，不是蜜翁翁做。\n今又古。\n是楚对凡亡，为是凡亡楚。\n朝朝暮暮。\n听画角楼头，呜咽未断，重数五更鼓。",
        "dynasty": "宋",
        "collection_info": null
    },
    {
        "uuid": "006a1221e0fe0200ff530f17bac65495",
        "title": "摸鱼儿 记玄都、看花君子",
        "author": "刘辰翁",
        "content": "记玄都、看花君子，一生恨奈何许。\n青云紫陌悠悠者，几个玉人成土。\n今在否。\n但四海九州，屈指从头疏。\n吾年空负。\n看射虎南山，遭逢醉尉，何须饮田父。\n神清梦，也是堂堂欧府。\n此中无破头虑。\n种槐不隔鞭蛆恶，更祝二郎儿做。\n苍苍古。\n漫年又一年，老却南公楚。\n池塘春暮。\n笑步步鸣蛙，看成两部，正似未忘鼓。",
        "dynasty": "宋",
        "collection_info": null
    },
    {
        "uuid": "f1b55bfc69ec261f87fe89f0eb3fe702",
        "title": "摸鱼儿 三百年、人间天上",
        "author": "刘辰翁",
        "content": "三百年、人间天上，遽如许、遽如许。\n落花寒食东风雨，漠漠长陵抔土。\n魂归否。\n怕些不分明，又堕人笺疏。\n且无相负。\n记昔与诸贤，共谈洛下，曾识老人父。\n牛衣泪，冷落闻鸡东府。\n风尘曾独深虑。\n子规声断长门晓，春梦不堪重做。\n千万古。\n但目极心伤，宛转虞兮楚。\n江东日暮。\n想野草荒田，而今何处，不待雍门鼓。",
        "dynasty": "宋",
        "collection_info": null
    },
    {
        "uuid": "33d2bb4038b7f833a4bc3c81c3d48589",
        "title": "摸鱼儿 道醉乡、无边无岸",
        "author": "刘辰翁",
        "content": "道醉乡、无边无岸，一尊到彼殊径。\n是间转海人知处，尺地不教渠剩。\n尊亦瘿。\n问一斗消酲，一石犹难信。\n临风小等。\n记我友醒狂，相从有意，中路恨羌永。\n梅花晚，早已雪堆余鬓。\n此花宁复风韵。\n空寒独倚天为主，天又几时曾定。\n今为晋。\n看秦女山中，绿发垂垂顶。\n百年一瞬。\n叹高卧北窗，闲过五十，无说答形影。",
        "dynasty": "宋",
        "collection_info": null
    },
    {
        "uuid": "4edf9841434ebd24ecdf96641c158fe5",
        "title": "摸鱼儿 记歌头、辛壬癸甲",
        "author": "刘辰翁",
        "content": "记歌头、辛壬癸甲，乌乌能知谁晓。\n梅花不待元宵好，雪月交光独照。\n愁未老。\n更老似渠□，冷面迎相笑。\n君词定峭。\n但减十年前，偎桃傍李，肯独为梅好。\n山中好。\n可但一枝春早。\n道边无限花草。\n米嘉荣共何戡在，还忆永新娇小。\n明年了。\n又唤起流莺，又自愁鹃叫。\n东皇太昊。\n更不是琼花，香无半点，一笑使人倒。",
        "dynasty": "宋",
        "collection_info": null
    },
    {
        "uuid": "9e0afc4204da244ce8b11c32bc2de839",
        "title": "摸鱼儿 懒能看、海桑世界",
        "author": "刘辰翁",
        "content": "懒能看、海桑世界，风花过眼如传。\n月明昨夜庭流水，天色朝来都变。\n尘石烂。\n铢衣坏，和衣减尽谁能怨。\n秦亡楚倦。\n但翦烛西窗，秋声入竹，点点已如霰。\n当年事，本是泗亭沛县。\n却教绵蕝成殿。\n暮年八阵那曾用，付与江流石转。\n前楚辩。\n今哨遍，是乌乌者灯前劝。\n干坤较健。\n叹君已归休，吾方俯仰，种种未曾见。",
        "dynasty": "宋",
        "collection_info": null
    },
    {
        "uuid": "c08a704242f1e05fb970d9af851073cf",
        "title": "摸鱼儿 渺斜阳、村烟酒市",
        "author": "刘辰翁",
        "content": "渺斜阳、村烟酒市，独教王谢如此。\n渔翁梦入江头絮，寂寂平安西子。\n东风起。\n东风起。\n种桃千树皆流水。\n桥边万里。\n甚老子情锺，明朝后日，又洒送春泪。\n春过雨，历历远山如洗。\n暮云堪共谁倚。\n诸贤洛下风流散，轻薄纷纷馀几。\n聊尔尔。\n问世事。\n何如自嗅残花蕊。\n金铜剑履。\n但陌上相逢，摩挲一笑，铸此几时矣。",
        "dynasty": "宋",
        "collection_info": null
    },
    {
        "uuid": "768ca5fadbc6cd44f51c7cd5ba374772",
        "title": "摸鱼儿 又非他、今年晴少",
        "author": "刘辰翁",
        "content": "又非他、今年晴少，海棠也恁空过。\n清羸欲与花同梦，不似蝶深深卧。\n春怜我。\n我又自、怜伊不见侬赓和。\n已无可奈。\n但愁满清漳，君归何处，无泪与君堕。\n春去也，尚欲留春可可。\n问公一醉能颇。\n锺情剩有词千首，待写大招招些。\n休阿那。\n阿那看、荒荒得似江南么。\n老夫婆娑。\n问篱下闲花，残红有在，容我更簪朵。",
        "dynasty": "宋",
        "collection_info": null
    },
    {
        "uuid": "0c22cdf1c600a973d54a6e1be7f5df6a",
        "title": "摸鱼儿 是他家、绛唇翠袖",
        "author": "刘辰翁",
        "content": "是他家、绛唇翠袖，可容卿有功否。\n相思不到胭脂井，只隔东林烟柳。\n春去又。\n漫一夜东风，吹得花成旧。\n无人举酒。\n但照影堤流，图他红泪，飘洒到襟袖。\n人间事，大半归谋诸妇。\n不如意十八九。\n敲门夜半窥园李，赤脚玉川惊走。\n何处有。\n更炙烛风流，看到人归后。\n休休回首。\n笑旧日园林，佺巢蜀锦，处处可携手。",
        "dynasty": "宋",
        "collection_info": null
    },
    {
        "uuid": "f7180cf046254d9134c7ce93cab5dcc2",
        "title": "摸鱼儿 怎知他、春归何处",
        "author": "刘辰翁",
        "content": "怎知他、春归何处，相逢且尽尊酒。\n少年袅袅天涯恨，长结西湖烟柳。\n休回首。\n但细雨断桥，憔悴人归后。\n东风似旧。\n问前度桃花，刘郎能记，花复认郎否。\n君且住，草草留君翦韭。\n前宵更恁时候。\n深杯欲共歌声滑，翻湿春衫半袖。\n空眉皱。\n看白发尊前，已似人人有。\n临分把手。\n叹一笑论文，清狂顾曲，此会几时又。",
        "dynasty": "宋",
        "collection_info": null
    },
    {
        "uuid": "3ad4b235bd8012df290364beccb9da8b",
        "title": "摸鱼儿 正何须、阳关肠断",
        "author": "刘辰翁",
        "content": "正何须、阳关肠断，吴姬苦劝人酒。\n中年怀抱萦萦处，看取伴烟和柳。\n柳摇首。\n笑飞到家山，已是酴醿后。\n留连话旧。\n问溪上儿童，颇曾见我，有此故人否。\n相逢地，还忆今宵三韭。\n青山知了迎候。\n东风自送归帆去，吹得乱红沾袖。\n暮云皱。\n听杜宇高高，啼向无何有。\n江花垂手。\n任春色重来，江花更好，难可少年又。",
        "dynasty": "宋",
        "collection_info": null
    },
    {
        "uuid": "685440c404c6f65e589384f8734a07f9",
        "title": "摸鱼儿 待欲□、家山未得",
        "author": "刘辰翁",
        "content": "待欲□、家山未得，方知名不如酒。\n丹砂便做金句漏，难遣鬓青似柳。\n试搔首。\n记移竹南塘，又是三年后。\n情怀非旧。\n叹少日相如，垆边老去，能赋上林否。\n种兰处，赢得青青种韭。\n渊明中路相候。\n何须更待三三径，也自长拖衫袖。\n青袍皱。\n便持当金貂，赊取邻家有。\n小儿拍手。\n笑昨醉如泥，盟言止酒，何事醒来又。",
        "dynasty": "宋",
        "collection_info": null
    },
    {
        "uuid": "44766f7d47516e1fd6f749802c9e915b",
        "title": "摸鱼儿 更比他、东风前度",
        "author": "刘辰翁",
        "content": "更比他、东风前度，依然一榻如许。\n深深旧是谁家府，落日画梁燕语。\n帘半雨。\n记湖海平生，相遇忘宾主。\n阑珊春暮。\n看城郭参差，长空澹澹，沙鸟自来去。\n江山好，立马白云飞处。\n秦川终是吾土。\n登临笑傲西山笏，烟树高高杜宇。\n君且住。\n况双井泉甘，汲遍茶堪煮。\n歌残金缕。\n恰黄鹤飞来，月明三弄，仍是岳阳吕。",
        "dynasty": "宋",
        "collection_info": null
    },
    {
        "uuid": "10a709ceb6008e9a0cc2911d055c5730",
        "title": "摸鱼儿 是疑他、春来倏忽",
        "author": "刘辰翁",
        "content": "是疑他、春来倏忽，是疑岁别人去。\n古今守岁言无说，长是酒阑情绪。\n堪恨处。\n曾亲见都人，户户银花树。\n星河未曙。\n听朝马笼街，火城簇仗，御笔已题露。\n人间事，空忆桃符旧句。\n三茅钟自朝暮。\n严城夜禁故如鬼，况敢凭陵大呼。\n冬冬鼓。\n但画角声残，已是新人故。\n休思前度。\n叹五十加三，明朝领取，闲看五星聚。",
        "dynasty": "宋",
        "collection_info": null
    },
    {
        "uuid": "c69cd2eb8a9384986abd47a55c5c34d1",
        "title": "摸鱼儿 醒复醒、行吟泽畔",
        "author": "刘辰翁",
        "content": "醒复醒、行吟泽畔，焉能忍此终古。\n招魂过海枫林暝，招得魂归无处。\n朝又暮。\n但依旧，禁街人静冬冬鼓。\n画船沈雨。\n听欸乃渔歌，兴亡事远，咽咽未能句。\n君且住。\n能歌吾不如汝。\n悠悠鼓枻而去。\n沧洲揽结芳成艾，唤作张三李五。\n羌自苦。\n更闲却，玉堂端帖多多许。\n无人自语。\n把画扇鸾边，香罗雪底，题作午年午。",
        "dynasty": "宋",
        "collection_info": null
    },
    {
        "uuid": "5f7c9ffa083c8a1568f9ae0873fda285",
        "title": "摸鱼儿 想幼安、辽东归后",
        "author": "刘辰翁",
        "content": "想幼安、辽东归后，自羞年少龙首。\n长安市上垆边卧，枉却快行家走。\n空两袖。\n染醉墨淋漓，把似天香透。\n功名邂逅。\n便六一词高，君谟字伟，但见说行昼。\n人间事，苦似成丹无候。\n神清苔字如镂。\n明年六十闻歌后，颇记薄醺醺否。\n儿拍手。\n笑马上葛疆，也作家山友。\n烦伊起寿。\n更待复一中，毋多酌我，疏影共三嗅。",
        "dynasty": "宋",
        "collection_info": null
    },
    {
        "uuid": "375e6ee119bc8af6b8287e9a7a601a9e",
        "title": "摸鱼儿 也何须、晴如那日",
        "author": "刘辰翁",
        "content": "也何须、晴如那日，欣然且过江去。\n玄都纵有看花便，耿耿自羞前度。\n堪恨处。\n人道是，漫山先落坡翁句。\n东风绮语。\n但适意当前，来寻须赋，此土亦吾圃。\n海山石，犹记芙蓉城主。\n弹过飞种成土。\n是间便作仙客杏，谁与一栽千树。\n朝又暮。\n怅二十五年，临路花如故。\n人生自苦。\n只唤渡观桃，侵寻至此，世事奈何许。",
        "dynasty": "宋",
        "collection_info": null
    },
    {
        "uuid": "e1c77f3b20eb5632663dfb06f7103c0f",
        "title": "摸鱼儿 醉与君、狂歌又笑",
        "author": "刘辰翁",
        "content": "醉与君、狂歌又笑，不知当日何调。\n孤山梅下吟魂冷，说甚那时苏小。\n沧波眇。\n奈此岛，累累竟是谁家表。\n归欤白鸟。\n看四圣飘香，朱门金榜，化作竺飞峤。\n衰也久，旧游梦翠禽绕。\n坱兮轧、皎兮窈。\n相思一夜窗前白，谁识余怀渺渺。\n残年了。\n听画角，悲凉又是霜天晓。\n馀音杳缈。\n叹五十之年，我加八九，君隔几科诏。",
        "dynasty": "宋",
        "collection_info": null
    },
    {
        "uuid": "001457240f12a55c5dbd6560b9258da1",
        "title": "摸鱼儿 是耶非、吾年如此",
        "author": "刘辰翁",
        "content": "是耶非、吾年如此，更痴更悔今昨。\n狂吟近日疏于酒，转似秋山瘦削。\n浑未觉。\n恁儿子门生，前度登高弱。\n情怀又恶。\n叹亲友中年，不堪离别，况复久零落。\n长生乐。\n有分神仙难学。\n人生聊复行乐。\n百年半梦随流水，半在南枝北萼。\n妾命薄。\n但寂寞黄昏，时听城楼角。\n愁无可着。\n且取醉尊前，明朝休问，昨日已忘却。",
        "dynasty": "宋",
        "collection_info": null
    },
    {
        "uuid": "6d6741382c7720a940ce4a80e23aa92c",
        "title": "摸鱼儿 对尊前、簪花骑竹",
        "author": "刘辰翁",
        "content": "对尊前、簪花骑竹，老胡起起能舞。\n春风浩荡天涯去，惟有熏吟自语。\n槐正午。\n看万户蜂脾，帘幕双双乳。\n娇儿呆女。\n漫学得琵琶，依稀马上，总是主恩处。\n凌烟像，空倚临风玉树。\n升沈事遽如许。\n刘郎贯是瑶池客，又醉碧桃三度。\n花下数。\n记三度三千，结子多红雨。\n年年五五。\n共准拟阶庭，钗符献酒，袅袅缀双虎。",
        "dynasty": "宋",
        "collection_info": null
    },
    {
        "uuid": "c07ab68521af16aa19f4457df5e5db5e",
        "title": "摸鱼儿 待借留、几曾留得",
        "author": "刘辰翁",
        "content": "待借留、几曾留得，来鸿空怨秋老。\n至今父老依依恨，犹说李将军好。\n东门草。\n早不为东风，遮却长安道。\n馀民如槁。\n愿金印重来，洪都开府，定复几时到。\n秋江鹭，尤记当年潦倒。\n沧洲无复华皓。\n朝饥堕泪荒田雨，洗忆窝蜂败扫。\n天能报。\n看凤烛亭亭，玉树宽人抱。\n风霜善保。\n但逢驿寄书，无书寄语，要说趋朝早。",
        "dynasty": "宋",
        "collection_info": null
    },
    {
        "uuid": "67272aae694e9b53dd84959a1037b83c",
        "title": "金缕曲・贺新郎 世事如何说",
        "author": "刘辰翁",
        "content": "世事如何说。\n似举鞍、回头笑问，并州儿葛。\n手障尘埃黄花路，千里龙沙如雪。\n着破帽、萧萧馀发。\n行过故人柴桑里，抚长松、老倒山间月。\n聊共舞，命相瑟。\n春风五老多年别。\n看使君、神交意气，依然晚合。\n袖有玉龙提携去，满眼黄金台骨。\n说不尽、古人痴绝。\n我醉看天天看我，听秋风、吹动檐间铁。\n长啸起，两山裂。",
        "dynasty": "宋",
        "collection_info": null
    },
    {
        "uuid": "6dcdd248b789e4fc869d76a5eb41105a",
        "title": "意难忘 角动寒谯",
        "author": "刘辰翁",
        "content": "角动寒谯。\n看雨中灯市，雪意潇潇。\n星球明戏马，歌管杂鸣刁。\n泥没膝，舞停腰。\n焰蜡任风销。\n更可怜、红啼桃槛，绿暗杨桥。\n当年乐事朝朝。\n曾锦鞍呼妓，金屋藏娇。\n围香春斗酒，坐月夜吹箫。\n今老矣，倦歌谣。\n嫌杀杜家乔。\n漫三杯、踞炉觅句，断送春宵。",
        "dynasty": "宋",
        "collection_info": null
    },
    {
        "uuid": "28ab2730502b88a3a6b08a27d53bc03d",
        "title": "大 任琐窗深、重帘闭",
        "author": "刘辰翁",
        "content": "任琐窗深、重帘闭，春寒知有人处。\n常年笑花信，问东风情性，是娇是妒。\n冰柳成须，吹桃欲削，知更海堂堪否。\n相将燕归又，看香泥半雪，欲归还误。\n漫低回芳草，依稀寒食，朱门封絮。\n少年惯羁旅。\n乱山断，敧树唤船渡。\n正暗想、鸡声落月，梅影孤屏，更梦衾、千重似雾。\n相如倦游去。\n掩四壁、凄其春暮。\n休回首、都门路。\n几番行晓，个个阿娇深贮。\n而今断烟细雨。",
        "dynasty": "宋",
        "collection_info": null
    },
    {
        "uuid": "3862f342718816bbdef5797df854b260",
        "title": "谒金门 风又雨",
        "author": "刘辰翁",
        "content": "风又雨。\n春事自无多许。\n欲待柳花团作絮。\n柳花冰未吐。\n翠袖不禁春误。\n沈却绿烟红雾。\n将谓花寒留得住，一晴春又暮。",
        "dynasty": "宋",
        "collection_info": null
    },
    {
        "uuid": "f6115f8c745ca73dd715fa78613ee344",
        "title": "临江仙 过眼纷纷遥集",
        "author": "刘辰翁",
        "content": "过眼纷纷遥集，来归往往羝儿。\n草间塞口裤间啼。\n提携都不是，何似未生时。\n城上胡笳自怨，楼头画角休吹。\n谁人不动故乡思。\n江南秋尚可，塞外草先衰。",
        "dynasty": "宋",
        "collection_info": null
    },
    {
        "uuid": "0359b790a48dddf1f7b23f43e425b5c0",
        "title": "水调歌头 坐久语寂寞",
        "author": "刘辰翁",
        "content": "坐久语寂寞，泉响忽翻空。\n不知龙者为雨，雨者为成龙。\n看取交流万壑，不数飞来千丈，高屋总淙淙。\n是事等恶剧，裂石敢争雄。\n敲铿訇，扪滑仄，藉蒙茸。\n苍浪向来半掩，厚意复谁容。\n欲说正元旧事，未必玄都千树，得似洞中红。\n檐语亦颠倒，洗尔不平胸。",
        "dynasty": "宋",
        "collection_info": null
    },
    {
        "uuid": "db99d1035da913eacb64f4c2bbf7be85",
        "title": "绮寮怨 漫道十年前事",
        "author": "刘辰翁",
        "content": "漫道十年前事，闷怀天又阴。\n何须恨、典了西湖，更笑君、宴罢琼林。\n闲时数声啼鸟，凄然似、上阳宫女心。\n记断桥、急管危弦，歌声远，玉树金缕沈。\n看万年枝上禽。\n徊徨落月，断肠理绝弦琴。\n魂梦追寻。\n挥泪赋白头吟。\n当年未知行乐，无日夜、望乡音。\n何期至今。\n绿杨外、芳草庭院深。",
        "dynasty": "宋",
        "collection_info": null
    },
    {
        "uuid": "f83bb5aa17dae349ac0f09090d7066c7",
        "title": "失调名 忽忽早睡",
        "author": "吴蒙庵",
        "content": "忽忽早睡。",
        "dynasty": "宋",
        "collection_info": null
    },
    {
        "uuid": "ed99eb1f9aebae0895174eaa311d177e",
        "title": "醉太平 茶边水经",
        "author": "颜奎",
        "content": "茶边水经。\n琴边鹤经。\n小窗甲子初晴。\n报梅花小春。\n小冠晋人。\n小车洛人。\n醉扶儿子门生。\n指黄河解清。",
        "dynasty": "宋",
        "collection_info": null
    },
    {
        "uuid": "510d4676e84394dc7e36666ec9f8bdd0",
        "title": "清平乐 留君少住",
        "author": "颜奎",
        "content": "留君少住。\n且待晴时去。\n夜深水鹤云间语。\n明日棠梨花雨。\n尊前不尽馀情。\n都上鸣弦细声。\n二十四番风后，绿阴芳草长亭。",
        "dynasty": "宋",
        "collection_info": null
    },
    {
        "uuid": "3d5174b40fc0ad44bd5a58e8c0f81331",
        "title": "归平遥・归国遥 春□□拂拂",
        "author": "颜奎",
        "content": "春□□拂拂。\n檐花双燕入。\n少年湖上风日。\n问天何处觅。\n湖山画屏晴碧。\n梦华知夙昔。\n东风忘了前迹。\n上青芜半壁。",
        "dynasty": "宋",
        "collection_info": null
    },
    {
        "uuid": "d1e0d0c137776f01bcd3efa1a392d08a",
        "title": "浣溪沙 梦泊游丝画影移",
        "author": "颜奎",
        "content": "梦泊游丝画影移。\n水沈香宛紫烟微。\n玉笙才过画楼西。\n天上人间花事苦，镜中翠压四山低。\n又成春过据莺啼。",
        "dynasty": "宋",
        "collection_info": null
    },
    {
        "uuid": "66d3358464d9da44ec5b33b9e86103fb",
        "title": "菩萨蛮 燕姬越女初相见",
        "author": "颜奎",
        "content": "燕姬越女初相见。\n鬓云翻覆随风转。\n日日转如云。\n朝朝白发新。\n江南古佳丽。\n只绾年时髻，信手绾将成。\n从来懒学人。",
        "dynasty": "宋",
        "collection_info": null
    },
    {
        "uuid": "d137dae45b4c89975846ac72014de479",
        "title": "忆秦娥 水云幽",
        "author": "颜奎",
        "content": "水云幽。\n怕黄霜竹生新愁。\n生新愁。\n如今何处，倚月明楼。\n龙吟杳杳天悠悠。\n腾蛟起舞鸣箜篌。\n鸣箜篌。\n听吹短气，江上无秋。",
        "dynasty": "宋",
        "collection_info": null
    },
    {
        "uuid": "efe79427e303ddb8108c1e3e2dce9996",
        "title": "大 唱古荼䕷",
        "author": "颜奎",
        "content": "唱古荼䕷，新荷叶，谁向重帘深处。\n东风三十六，向园林都过，馀寒犹妒。\n公子狐裘，佳人翠袖，怎见此时情否。\n天上知音杳，怪参差律吕，世间多误。\n记画扇题诗，单衣试酒，梦归泥絮。\n嗟春如逆旅。\n送无路、远涉前无渡。\n回首住、凌波亭馆，待月楼台，满身花气凝香雾。\n度入南熏去。\n留燕伴、不教迟暮。\n但一点、芳心苦。\n生怕摇落，分付荷房收贮。\n晚妆又随过雨。",
        "dynasty": "宋",
        "collection_info": null
    },
    {
        "uuid": "8222322e6c96ae17752438bcf98a220f",
        "title": "摸鱼儿 对琴台、不堪尘涴",
        "author": "颜奎",
        "content": "对琴台、不堪尘涴，春风微露纤指。\n峥嵘鹤膝翘空势，取次着花安蕊。\n偏有意。\n把竹外一枝，飞洒轻烟里。\n月痕如洗。\n又底事丹青，何须水墨，虚白阚清泚。\n华堂暮，珍重休弹麈尾。\n静中留此佳致。\n桥西几度香浮处，回首都随流水。\n闲徙倚。\n叹汨没黄埃，变幻皆如此。\n蜚廉莫起。\n待别有神人，风斤一运，和影上窗纸。",
        "dynasty": "宋",
        "collection_info": null
    },
    {
        "uuid": "cfdadbd80ecd53e1f0d05d3a9d6cc95f",
        "title": "木兰花慢 渺渺怀芳意",
        "author": "尹济翁",
        "content": "渺渺怀芳意，苦对景、可怜生。\n记燕外莺边，柳深竹嫩，度密穿青。\n如今淡烟细雨，正午窗半梦酒初醒。\n乐事怎堪重省，起来一饷愁萦。\n悠然又把酒壶倾。\n摆不动离情。\n想闲却春游，绿阴深院，芳草长亭。\n干愁有谁解得，傍晚来，风起碎池萍。\n坐待晴云四卷，依然月上疏櫺。",
        "dynasty": "宋",
        "collection_info": null
    },
    {
        "uuid": "853cb42d8e763b5cbb2d3b77d66f1e40",
        "title": "玉蝴蝶 几许暮春清思",
        "author": "尹济翁",
        "content": "几许暮春清思，未知芍药，先拟荼蘼。\n老却东风，春去不与人期。\n似情多、何曾荀倩，便梦断、不为崔徽。\n且衔杯。\n暖风袭袭，淡日晖晖。\n怎知。\n怀芳心在，树花露泣，叶竹烟啼。\n满目青红，新愁成阵恨成围。\n画帘空、龙媒独倚，午阴静、燕子双飞。\n任春归。\n寻人柳下，梦句堂西。",
        "dynasty": "宋",
        "collection_info": null
    },
    {
        "uuid": "c686944aadbad18314ca2fa963dfe832",
        "title": "声声慢 雕鞍芳径",
        "author": "尹济翁",
        "content": "雕鞍芳径，翠管长亭，春酲不负妍华。\n几丈闲愁，寄风吹落天涯。\n深深小帘朱户，是何人、重整香车。\n愁未醒，记竹西歌吹，柳下人家。\n眉锁何曾舒展，看行人都是，醉眼横斜。\n寄语高阳，从今休唤流霞。\n残春又能几许，但相从、评水观茶。\n清梦远，怕东风、犹在杏花。",
        "dynasty": "宋",
        "collection_info": null
    },
    {
        "uuid": "3f44b09fd3010cc7c80b21b395548f09",
        "title": "风入松 曾闻几度说京华",
        "author": "尹济翁",
        "content": "曾闻几度说京华。\n愁压帽檐斜。\n朝衣熨贴天香在，如今但、弹指兰阇。\n不是柴桑心远，等闲过了元嘉。\n长生休说枣如瓜。\n壶日自无涯。\n河倾南纪明奎璧，长教见、寿气成霞。\n但得重携溪上，年年人共梅花。",
        "dynasty": "宋",
        "collection_info": null
    },
    {
        "uuid": "eb12e981ff82cede5ad58aef17d79c99",
        "title": "一萼红 玉搔头",
        "author": "尹济翁",
        "content": "玉搔头。\n是何人敲折，应为节秦讴。\n棐几朱弦，剪灯雪藕，几回数尽更筹。\n草草又、一番春梦，梦觉了、风雨楚江秋。\n却恨闲身，不如鸿雁，飞过妆楼。\n又是山枯水瘦，叹回肠难贮，万斛新愁。\n懒复能歌，那堪对酒，物华冉冉都休。\n江上柳、千丝万缕，恼乱人、更忍凝眸。\n犹怕月来弄影，莫上帘钩。",
        "dynasty": "宋",
        "collection_info": null
    },
    {
        "uuid": "b56599d5379d2d34fca28dc140a64e61",
        "title": "诉衷情 酒旗摇曳柳花天",
        "author": "郑楷",
        "content": "酒旗摇曳柳花天。\n莺语软于绵。\n碎绿未盈芳沼，倒影蘸秋千。\n奁玉燕，套金蝉。\n负华年。\n试问归期，是酴醿后，是牡丹前。",
        "dynasty": "宋",
        "collection_info": null
    },
    {
        "uuid": "61520848904068d6670c924e4ebc0cd7",
        "title": "谒金门 吟望直",
        "author": "赵淇",
        "content": "吟望直。\n春在阑干咫尺。\n山插玉壶花倒立。\n雪明天混碧。\n晓露丝丝琼滴。\n虚揭一帘云湿。\n犹有残梅黄半壁。\n香随流水急。",
        "dynasty": "宋",
        "collection_info": null
    },
    {
        "uuid": "c14ee18aa173c94b29b991003408f60a",
        "title": "绮罗香 浦月窥檐",
        "author": "张盘",
        "content": "浦月窥檐，松泉漱枕，屏里吴山何处。\n暗粉疏红，依旧为谁匀注。\n都负了、燕约莺期，更闲却、柳烟花雨。\n纵十分、春到邮亭，赋怀应是断肠句。\n青青原上荠麦，还被东风无赖，翻成离绪。\n望极天西，惟有陇云江树。\n斜照带、一缕新愁，尽分付、暮潮归去。\n步闲阶、待卜心期，落花空细数。",
        "dynasty": "宋",
        "collection_info": null
    },
    {
        "uuid": "88e76f8a208859b49c48b2e35d4bbd20",
        "title": "浣溪纱・浣溪沙 习习轻风破海棠",
        "author": "张盘",
        "content": "习习轻风破海棠。\n秋千移影上回廊。\n昼长蝴蝶为谁忙。\n度柳早莺分暖绿，过花小燕带春香。\n满庭芳草又斜阳。",
        "dynasty": "宋",
        "collection_info": null
    },
    {
        "uuid": "d507f038175e0867e93754e6999a19ff",
        "title": "唐多令 金勒鞚花骢",
        "author": "张林",
        "content": "金勒鞚花骢。\n故山云雾中。\n翠苹洲、先有西风。\n可惜嫩凉时枕簟，都付与、旧山翁。\n双翠合眉峰。\n泪华分脸红。\n向尊前、何太匆匆。\n才是别离情便苦，都莫问、淡和浓。",
        "dynasty": "宋",
        "collection_info": null
    },
    {
        "uuid": "7fba25cd0e2c8f4b4412309f7d963414",
        "title": "柳梢青 白玉枝头",
        "author": "张林",
        "content": "白玉枝头，忽看蓓蕾，金粟珠垂。\n半颗安榴，一枝秾杏，五色蔷薇。\n何须羯鼓声催。\n银釭里、春工四时。\n却笑灯蛾，学他蝴蝶，照影频飞。",
        "dynasty": "宋",
        "collection_info": null
    },
    {
        "uuid": "fece57f4df72080bdbd52e8411dcf6cd",
        "title": "江城子 夜香烧了夜寒生",
        "author": "曹良史",
        "content": "夜香烧了夜寒生。\n掩银屏。\n理银筝。\n一曲春风，都是断肠声。\n杜宇欲啼杨柳外，愁似海，思如云。\n背灯暗卸乳鹅裙。\n酒初酲。\n梦初醒。\n兰炷香篝，谁为暖罗衾。\n二十四帘人悄悄，花影碎，月痕深。",
        "dynasty": "宋",
        "collection_info": null
    },
    {
        "uuid": "d1d4735904de89b67201fb9de98bbb85",
        "title": "柳梢青 露冷仙梯",
        "author": "赵与仁",
        "content": "露冷仙梯。\n霓裳散舞，记取人归。\n月度层霄，雨连深夜，谁管花飞。\n金铺满地苔衣。\n似一片、斜阳未移。\n生怕清香，又随凉信，吹过东篱。",
        "dynasty": "宋",
        "collection_info": null
    },
    {
        "uuid": "1dc5fa7ad55bf7013cb85400afd4f51a",
        "title": "相思引 冰箔纱帘小院清",
        "author": "赵与仁",
        "content": "冰箔纱帘小院清。\n晴尘不动地花平。\n昨宵风雨，凉到木樨屏。\n香月照妆秋粉薄，水云飞佩藕丝轻。\n好天良夜，闲理玉靴笙。",
        "dynasty": "宋",
        "collection_info": null
    },
    {
        "uuid": "7b5c7def06308db66285059d3c9a7112",
        "title": "西江月 夜半河痕依约",
        "author": "赵与仁",
        "content": "夜半河痕依约，雨馀天气冥蒙。\n起行微月遍池东。\n水影浮花、花影动帘栊。\n量减难追醉白，恨长莫尽题红。\n雁声能到画楼中。\n也要玉人、知道有秋风。",
        "dynasty": "宋",
        "collection_info": null
    },
    {
        "uuid": "40436d4261d54c97f7ad781335cc26cb",
        "title": "清平乐 柳丝摇露",
        "author": "赵与仁",
        "content": "柳丝摇露。\n不绾兰舟住。\n人宿溪桥知那处。\n一夜风声千树。\n晓楼望断天涯。\n过鸿影落寒沙。\n可惜些儿秋意，等闲过了黄花。",
        "dynasty": "宋",
        "collection_info": null
    },
    {
        "uuid": "b996e99f371009e0c8ce8ac3ffb10513",
        "title": "好事近 春色醉酴醿",
        "author": "赵与仁",
        "content": "春色醉酴醿，昼永篆烟初绝。\n临水杨花千树，尽一时飞雪。\n穿帘度竹弄轻盈，东风老犹劣。\n睡起凭栏无绪，听几声啼鴂。",
        "dynasty": "宋",
        "collection_info": null
    },
    {
        "uuid": "77aa3954b384c8d33f768e3164b82b50",
        "title": "乌夜啼 月痕未到朱扉",
        "author": "陈逢辰",
        "content": "月痕未到朱扉。\n送郎时。\n暗里一汪儿泪、没人知。\n搵不住。\n收不聚。\n被风吹。\n吹作一天愁雨、损花枝。",
        "dynasty": "宋",
        "collection_info": null
    },
    {
        "uuid": "c252e9a404348de32a3c6a31410c3e81",
        "title": "西江月 杨柳雪融滞雨",
        "author": "陈逢辰",
        "content": "杨柳雪融滞雨，酴醿玉软欺风。\n飞英簌簌扣调栊。\n残蝶归来粉重。\n罨画扇题尘掩，绣花纱带寒笼。\n送春先自费啼红。\n更结疏云秋梦。",
        "dynasty": "宋",
        "collection_info": null
    },
    {
        "uuid": "c60b5ff45b211daf03471554b3d727ad",
        "title": "菩萨蛮 柳丝轻扬黄金缕",
        "author": "史介翁",
        "content": "柳丝轻扬黄金缕。\n织成一片沙窗雨。\n斗合做春愁。\n困慵熏玉篝。\n暮寒罗袖薄。\n社雨催花落。\n先自为诗忙。\n蔷薇一阵香。",
        "dynasty": "宋",
        "collection_info": null
    },
    {
        "uuid": "8192397e484a413ebc49527038d98736",
        "title": "谒金门 天似水",
        "author": "何光大",
        "content": "天似水。\n池上藕花风起。\n隔岸垂杨青到地。\n乱萤飞又止。\n露湿玉阑闲倚。\n人静自生凉意。\n泛碧沈朱供晚醉。\n月斜才去睡。",
        "dynasty": "宋",
        "collection_info": null
    },
    {
        "uuid": "24a2be30c4e74f35055a1431b9d655cf",
        "title": "霓裳中序第一 愁云翠万叠",
        "author": "应法孙",
        "content": "愁云翠万叠。\n露柳残蝉空抱叶。\n帘卷流苏宝结。\n乍庭户嫩凉，阑干微月。\n玉纤胜雪。\n委素纨、尘锁香箧。\n思前事、莺期燕约，寂寞向谁说。\n悲切。\n漏签声咽。\n渐寒炧、兰缸未灭。\n良宵长是闲别。\n恨酒凝红绡，纷涴瑶玦。\n镜盟鸾影缺。\n吹笛西风数阕。\n无言久，和衣成梦，睡损缕金蝶。",
        "dynasty": "宋",
        "collection_info": null
    },
    {
        "uuid": "1f2f60215e34873cdaceddd4d468879f",
        "title": "贺新郎 宿雾楼台湿",
        "author": "应法孙",
        "content": "宿雾楼台湿。\n晓清初、花明柳润，燕飞莺集。\n旧约重来歌舞地，留得艳香娇色。\n又梦草、东风吹碧。\n午困腾腾春欲醉，对文楸、玉子无心拾。\n看蝶舞，傍花立。\n酒痕未醒愁先入。\n记年时、翠楼寒浅，宝笙慵吸。\n想驻马河桥分别，恨轻竹风帆烟笠。\n早尘暗、华堂帘隙。\n倚尽黄昏人独自，望江南回雁归云急。\n凭付与，锦笺墨。",
        "dynasty": "宋",
        "collection_info": null
    },
    {
        "uuid": "edc2307e731b05ca64beff36a61baf49",
        "title": "高阳台 双桨敲冰",
        "author": "王亿之",
        "content": "双桨敲冰，低篷护冷，扁舟晓渡西泠。\n回首吴山，微茫遥带重城。\n堤边几树垂杨柳，早嫩黄、摇动春情。\n问孤鸿，何处飞来，共唤飘零。\n轻帆初落沙洲暝，渐潮痕雨渍，面色风皴。\n旅思羁愁，偏能老大行人。\n姮娥不管征途苦，甚夜深、尽照孤衾。\n想玉楼，犹凭栏干，为我销凝。",
        "dynasty": "宋",
        "collection_info": null
    },
    {
        "uuid": "0863a475f1f86ed50142328a49aeee13",
        "title": "高阳台 迟日烘晴",
        "author": "王茂孙",
        "content": "迟日烘晴，轻烟缕昼，琐窗雕户慵开。\n人独春闲，金猊暖透兰煤。\n山屏缓倚珊瑚畔，任翠阴、移过瑶阶。\n悄无声，彩翅翩翩，何处飞来。\n片时千里江南路，被东风误引，还近阳台。\n腻雨娇云，多情恰喜徘徊。\n无端枝上啼鸠唤，便等闲、孤枕惊回。\n恶情怀，一院杨花，一径苍苔。",
        "dynasty": "宋",
        "collection_info": null
    },
    {
        "uuid": "2c2ebb6cab635d8393d1d6269e520b0a",
        "title": "点绛唇 折断烟痕",
        "author": "王茂孙",
        "content": "折断烟痕，翠蓬初离鸳鸯浦。\n玉纤相妒。\n翻被专房误。\n乍脱青衣，犹着轻罗护。\n多情处。\n芳心一缕。\n都为相思苦。",
        "dynasty": "宋",
        "collection_info": null
    },
    {
        "uuid": "6251ef25e2da1b72e42b5b6534cbb403",
        "title": "真珠帘 春云做冷春知未",
        "author": "朱孙",
        "content": "春云做冷春知未。\n春愁在、碎雨敲花声里。\n海燕已寻踪，到画溪沙际。\n院落秋千杨柳外。\n待天气、十分晴霁。\n春市。\n又青帘巷陌，红芳歌吹。\n须这处处东风，又何妨对此，笼香觅醉。\n曲尽索馀情，奈夜航催离。\n梦满冰衾身似寄。\n算几度、吴乡烟水。\n无寐。\n试明朝说与，西园桃李。",
        "dynasty": "宋",
        "collection_info": null
    },
    {
        "uuid": "e1ab924694f1d07c1d1e7bc6ef62451e",
        "title": "新荷叶 乳鸭池塘",
        "author": "郑斗焕",
        "content": "乳鸭池塘，晴波漾绿鳞鳞。\n宿藕根香，夏来生意还新。\n蚨钱小、钿花贴翠，相间萍星。\n一番雨过，一番暗展圆青。\n鱼戏龟游，看来犹未胜情。\n因忆年时，垂钓曾约轻盈。\n玉人何处，关情是、半卷芳心。\n帘风一棹，鸳鸯催起歌声。",
        "dynasty": "宋",
        "collection_info": null
    },
    {
        "uuid": "4ccd20b46b9feb29939b0bab292f943b",
        "title": "市桥柳 欲寄意、浑无所有",
        "author": "蜀中妓",
        "content": "欲寄意、浑无所有。\n折尽市桥官柳。\n看君着上征衫，又相将，放船楚江口。\n后会不知何日又。\n是男儿、休要镇长相守。\n苟富贵、无相忘，若相忘，有如此酒。",
        "dynasty": "宋",
        "collection_info": null
    },
    {
        "uuid": "f1309b96c0bf6c286f0d9f08431d40b0",
        "title": "小重山 谢了梅花恨不禁",
        "author": "周容",
        "content": "谢了梅花恨不禁。\n小楼羞独倚，暮云平。\n夕阳微放柳梢明。\n东风冷，眉岫翠寒生。\n无限远山青。\n重重遮不断，旧离情。\n伤春还上去年心。\n怎禁得，时节又烧灯。",
        "dynasty": "宋",
        "collection_info": null
    },
    {
        "uuid": "515609620b1cae6a28ae23495175f838",
        "title": "祝英台近 一番风",
        "author": "张涅",
        "content": "一番风，连夜雨。\n收拾做春暮。\n艳冷香销，莺燕惨无语。\n晓来绿水桥边，青门陌上，不忍见、落红无数。\n怎分付。\n独倚红药栏边，伤春甚情绪。\n若取留春，欲去去何处。\n也知春亦多情，依依欲住。\n子规道、不如归去。",
        "dynasty": "宋",
        "collection_info": null
    },
    {
        "uuid": "4495d2a5c0f607d2003ab15664f6ea22",
        "title": "木兰花慢 恰芳菲梦醒",
        "author": "周密",
        "content": "恰芳菲梦醒，漾残月、转湘帘。\n正翠崦收钟，彤墀放仗，台榭轻烟。\n东园。\n夜游乍散，听金壶、逗晓歇花签。\n宫柳微开露眼，小莺寂妒春眠。\n冰奁。\n黛浅红鲜。\n临晓鉴、竞晨妍。\n怕误却佳期，宿妆旋整，忙上雕軿。\n都缘探芳起早，看堤边、早有已开船。\n薇帐残香泪蜡，有人病酒恹恹。",
        "dynasty": "宋",
        "collection_info": null
    },
    {
        "uuid": "9440e1d21bc4f004890d7e171fd668ed",
        "title": "木兰花慢 碧霄澄暮霭",
        "author": "周密",
        "content": "碧霄澄暮霭，引琼驾、碾秋光。\n看翠阕风高，珠楼夜午，谁捣玄霜。\n沧茫。\n玉田万顷，趁仙查、咫尺接天潢。\n彷佛凌波步影，露浓佩冷衣凉。\n明珰。\n净洗新妆。\n随皓彩、过西厢。\n正雾衣香润，云鬟绀湿，私语相将。\n鸳鸯。\n误惊梦晓，掠芙蓉、度影入银塘。\n十二栏干伫立，凤箫怨彻清商。",
        "dynasty": "宋",
        "collection_info": null
    },
    {
        "uuid": "4e71dcff989d0791725994ad620243ef",
        "title": "木兰花慢 觅梅花信息",
        "author": "周密",
        "content": "觅梅花信息，拥吟袖、暮鞭寒。\n自放鹤人归，月香水影，诗冷孤山。\n等闲。\n冸寒睍暖，看融城、御水到人间。\n瓦陇竹根更好，柳边小驻游鞍。\n琅玕。\n半倚云湾。\n孤棹晚、载诗还。\n是醉魂醒处，画桥第二，奁月初三。\n东阑。\n有人步玉，怪冰泥、沁湿锦鹓斑。\n还见晴波涨绿，谢池梦草相关。",
        "dynasty": "宋",
        "collection_info": null
    },
    {
        "uuid": "775cfe1c37cb2b9d8f4fd8da037e780b",
        "title": "木兰花慢 塔轮分断雨",
        "author": "周密",
        "content": "塔轮分断雨，倒霞影、漾新晴。\n看满鉴春红，轻桡占岸，叠鼓收声。\n帘旌。\n半钩待燕，料香浓、径远趱蜂程。\n芳陌人扶醉玉，路旁懒拾遗簪。\n郊垧。\n未厌游情。\n云暮合、谩消凝。\n想罢歌停舞，烟花露柳，都付栖莺。\n重闉。\n已催凤钥，正钿车、绣勒入争门。\n银烛擎花夜暖，禁街淡月黄昏。",
        "dynasty": "宋",
        "collection_info": null
    },
    {
        "uuid": "407fe073af3bb552f88c9840ec6a99ef",
        "title": "木兰花慢 软尘飞不到",
        "author": "周密",
        "content": "软尘飞不到，过微雨、锦机张。\n正荫绿池幽，交枝径窄，临水追凉。\n宫妆。\n盖罗障暑，泛青苹、乱舞五云裳。\n迷眼红绡绛彩，翠深偷见鸳鸯。\n湖光。\n两岸潇湘。\n风荐爽、扇摇香。\n算恼人偏是，萦丝露藕，连理秋房。\n涉江。\n采芳旧恨，怕红衣、夜冷落横塘。\n折得荷花忘却，棹歌唱入斜阳。",
        "dynasty": "宋",
        "collection_info": null
    },
    {
        "uuid": "53d1f729140b8d108fae143052ed19aa",
        "title": "木兰花慢 六桥春浪暖",
        "author": "周密",
        "content": "六桥春浪暖，涨桃雨、鳜初肥。\n正短棹轻蓑，牵筒荇带，萦网莼丝。\n依稀。\n岸红溯远，漾仙舟、误入武陵溪。\n何处金刀脍玉，画船傍柳频催。\n芳堤。\n渐满斜晖。\n舟叶乱、浪花飞。\n听暮榔声合，鸥沈暗渚，鹭起烟矶。\n忘机。\n夜深浪静，任烟寒、自载月明归。\n三十六鳞过却，素笺不寄相思。",
        "dynasty": "宋",
        "collection_info": null
    },
    {
        "uuid": "2c898ad922b441376e2c45f285626f60",
        "title": "木兰花慢 疏钟敲暝色",
        "author": "周密",
        "content": "疏钟敲暝色，正远树、绿愔愔。\n看渡水僧归，投林鸟聚，烟冷秋屏。\n孤云。\n渐沈雁影，尚残箫、倦鼓别游人。\n宫柳栖鸦未稳，露梢已挂疏星。\n重城。\n禁鼓催更。\n罗袖怯、暮寒轻。\n想绮疏空掩，鸾绡翳锦，鱼钥收银。\n兰灯。\n伴人夜语，怕香消、漏永着温存。\n犹忆回廊待月，画阑倚遍桐阴。",
        "dynasty": "宋",
        "collection_info": null
    },
    {
        "uuid": "0b0bbe4932b7f429a658670dec4c3931",
        "title": "木兰花慢 晴空摇翠浪",
        "author": "周密",
        "content": "晴空摇翠浪，昼禽静、霁烟收。\n听暗柳啼莺，新簧弄巧，如度秦讴。\n谁紬。\n翠丝万缕，扬金梭、宛转织芳愁。\n风袅馀音甚处，絮花三月宫沟。\n扁舟。\n缆系轻柔。\n沙路远、倦追游。\n望断桥斜日，蛮腰竞舞，苏小墙头。\n偏忧。\n杜鹃唤去，镇绵蛮、竟日挽春留。\n啼觉琼疏午梦，翠丸惊度西楼。",
        "dynasty": "宋",
        "collection_info": null
    },
    {
        "uuid": "9323fee34de4dca086f7efe6169923eb",
        "title": "木兰花慢 游船人散后",
        "author": "周密",
        "content": "游船人散后，正蟾影、印寒湫。\n看冷沁鲛眠，清宜兔浴，皓彩轻浮。\n扁舟。\n泛天镜里，溯流光、澄碧浸明眸。\n栖鹭空惊碧草，素鳞远避金钩。\n临流。\n万象涵秋。\n怀渺渺、水悠悠。\n念汉皋遗佩，湘波步袜，空想仙游。\n风收。\n翠奁乍启，度飞星、倒影入芳洲。\n瑶瑟谁弹古怨，渚宫夜舞潜虬。",
        "dynasty": "宋",
        "collection_info": null
    },
    {
        "uuid": "c0ca74d31214887268723d323bd7d57e",
        "title": "木兰花慢 碧尖相对处",
        "author": "周密",
        "content": "碧尖相对处，向烟外、挹遥岑。\n记舞鹫啼猿，天香桂子，曾去幽寻。\n轻阴。\n易晴易雨，看南峰、淡日北峰云。\n双塔秋擎露冷，乱钟晓送霜清。\n登临。\n望眼增明。\n沙路白、海门青。\n正地幽天迥，水鸣山籁，风奏松琴。\n虚楹。\n半空聚远，倚栏干、暮色与云平。\n明月千岩夜午，溯风跨鹤吹笙。",
        "dynasty": "宋",
        "collection_info": null
    },
    {
        "uuid": "3685b71c61ff5bafdf93b12d7f23ae61",
        "title": "失调名 商",
        "author": "周密",
        "content": "商，西风只在垂杨外。",
        "dynasty": "宋",
        "collection_info": null
    },
    {
        "uuid": "14ae423fe66441d8b01e3c2a5f1c5fa1",
        "title": "浪淘沙 新雨洗晴空",
        "author": "周密",
        "content": "新雨洗晴空。\n碧浅眉峰。\n翠楼西畔画桥东。\n柳线嫩黄才半染，眼眼东风。\n绣户掩芙蓉。\n帐减香筒。\n远烟轻霭弄春容。\n雁雁又归莺未到，谁寄愁红。",
        "dynasty": "宋",
        "collection_info": null
    },
    {
        "uuid": "6987d2128e1b7afeb47d21c5a8a46860",
        "title": "浣溪沙 几点红香入玉壶",
        "author": "周密",
        "content": "几点红香入玉壶。\n几枝红影上金铺。\n昼长人困斗樗蒱。\n花径日迟蜂课蜜，杏梁风软燕调雏。\n荼䕷开了有春无。",
        "dynasty": "宋",
        "collection_info": null
    },
    {
        "uuid": "7bccdd4e227aec092e43ba634adee435",
        "title": "浣溪沙 波影摇花碎锦铺",
        "author": "周密",
        "content": "波影摇花碎锦铺。\n竹风清泛玉扶疏。\n画屏纹枕小纱幮。\n合色麝囊分翠绣，夹罗萤扇缕金书。\n十分凉意淡妆梳。",
        "dynasty": "宋",
        "collection_info": null
    },
    {
        "uuid": "54d41505d9726ac9e6a630e95866f2c7",
        "title": "浣溪沙 浅色初栽试暖衣",
        "author": "周密",
        "content": "浅色初栽试暖衣。\n画帘斜日看花飞。\n柳摇蛾绿妒春眉。\n象局懒拈双陆子，宝弦愁按十三徽。\n试凭新燕问归期。",
        "dynasty": "宋",
        "collection_info": null
    },
    {
        "uuid": "0cec7ddbfebe28dde3d793ad30a4e021",
        "title": "东风第一枝 草梦初回",
        "author": "周密",
        "content": "草梦初回，柳眠未起，新阴才试花讯。\n雏鸳迎晓偎香，小蝶舞晴弄影。\n飞梭庭院，早已觉、日迟人静。\n画帘轻、不隔春寒，旋减酒红香晕。\n吟欲就、远烟催暝。\n人欲醉、晚风吹醒。\n瘦肌羞怯金宽，笑靥暖融粉沁。\n珠歌缓引。\n更巧试、杏妆梅鬓。\n怕等闲、虚度芳期，老却翠娇红嫩。",
        "dynasty": "宋",
        "collection_info": null
    },
    {
        "uuid": "f951da83dddc5a68674a6f9308f89a2c",
        "title": "楚宫春・楚宫春慢 香迎晓白",
        "author": "周密",
        "content": "香迎晓白。\n看烟佩霞绡，弄妆金谷。\n倦倚画阑，无语情深娇足。\n云拥瑶房翠暖，绣帐卷、东风倾国。\n半捻愁红，念旧游、凝伫兰翘，瑞鸾低舞庭绿。\n犹想沈香亭北。\n人醉里，芳笔曾题新曲。\n自翦露痕，移取春归华屋。\n丝障银屏静掩，悄未许、莺窥蝶宿。\n绛蜡良宵，酒半阑、重绕鸳机，醉靥争妍红玉。",
        "dynasty": "宋",
        "collection_info": null
    },
    {
        "uuid": "a7eaa01858dc571be7c73952f72a407d",
        "title": "大圣乐 娇绿迷云",
        "author": "周密",
        "content": "娇绿迷云，倦红颦晓，嫩晴芳树。\n渐午阴、帘影移香，燕语梦回，千点碧桃吹雨。\n冷落锦宫人归后，记前度兰桡停翠浦。\n凭栏久，谩凝想凤翘，慵听金缕。\n留春问谁最苦。\n奈花自无言莺自语。\n对画楼残照，东风吹远，天涯何许。\n怕折露条愁轻别，更烟暝长亭听杜宇。\n垂杨晚，但罗袖、暗沾飞絮。",
        "dynasty": "宋",
        "collection_info": null
    },
    {
        "uuid": "c9b21c6d71fbc5f632712883e6e33a0a",
        "title": "三犯渡江云・渡江云 冰溪空岁晚",
        "author": "周密",
        "content": "冰溪空岁晚，苍茫雁影，浅水落寒沙。\n那回乘夜兴，云雪孤舟，曾访故人家。\n千林未绿，芳信暖、玉照霜华。\n共凭高，联诗唤酒，暝色夺昏鸦。\n堪嗟。\n澌鸣玉佩，山护云衣，又扁舟东下。\n想故园、天寒倚竹，袖薄笼纱。\n诗筒已是经年别，早暖律、春动香葭。\n愁寄远，溪边自折梅花。",
        "dynasty": "宋",
        "collection_info": null
    },
    {
        "uuid": "8c5e38e413c82ee96d8f662bb55bae31",
        "title": "露华 暖消蕙雪",
        "author": "周密",
        "content": "暖消蕙雪，渐水纹漾锦，云淡波溶。\n岸香弄蕊，新枝轻袅条风。\n次第燕归将近，爱柳眉、桃靥烟浓。\n鸳径小，芳屏聚蝶，翠渚飘鸿。\n六桥旧情如梦，记扇底宫眉，花下游骢。\n选歌试舞，连宵恋醉珍丛。\n怕里早莺啼醒，问杏钿、谁点愁红。\n心事悄，春娇又入翠峰。",
        "dynasty": "宋",
        "collection_info": null
    },
    {
        "uuid": "0f25d048befaa3d6ab5d492a7ee48d6c",
        "title": "桃源忆故人 流苏静掩罗屏小",
        "author": "周密",
        "content": "流苏静掩罗屏小。\n春梦苦无分晓。\n一缕旧情谁表。\n暗逐馀响袅。\n相思谩寄流红杳。\n人瘦花枝多少。\n郎马未归春老。\n空怨王孙草。",
        "dynasty": "宋",
        "collection_info": null
    },
    {
        "uuid": "426e8205669d211befcd927d2a06f324",
        "title": "糖多令・唐多令 丝雨织莺梭",
        "author": "周密",
        "content": "丝雨织莺梭。\n浮钱点细荷。\n燕风轻、庭宇正清和。\n苔面唾茸堆绣径，春去也、奈春何。\n宫柳老青娥。\n题红隔翠波。\n扇鸾孤、尘暗合欢罗。\n门外绿阴深似海，应未比、旧愁多。",
        "dynasty": "宋",
        "collection_info": null
    },
    {
        "uuid": "91b96f0173c4c5dd80834ee9eae2d4ca",
        "title": "西江月 波影暖浮玉甃",
        "author": "周密",
        "content": "波影暖浮玉甃，柳阴深锁金铺。\n湘桃花褪燕调雏。\n又是一番春暮。\n碧柱情深凤怨，云屏梦浅莺呼。\n绣窗人倦冷熏垆。\n帘影摇花亭午。",
        "dynasty": "宋",
        "collection_info": null
    },
    {
        "uuid": "acfafdf02103d5d6924fe427c9986eba",
        "title": "菩萨蛮 霜风渐入龙香被",
        "author": "周密",
        "content": "霜风渐入龙香被。\n夜寒微涩宫壶水。\n滴滴是愁声。\n声声滴到明。\n梦魂随雁去。\n飞到颦眉处。\n雁已过西楼。\n又还和梦愁。",
        "dynasty": "宋",
        "collection_info": null
    },
    {
        "uuid": "d5db452fbe784971c6dc8622bdad7845",
        "title": "绣鸾凤花犯・花犯 楚江湄",
        "author": "周密",
        "content": "楚江湄，湘娥乍见，无言洒清泪。\n淡然春意。\n空独倚东风，芳思谁寄。\n凌波路冷秋无际。\n香云随步起。\n谩记得，汉宫仙掌，亭亭明月底。\n冰弦写怨更多情，骚人恨，枉赋芳兰幽芷。\n春思远，谁叹赏、国香风味。\n相将共、岁寒伴侣。\n小窗净、沈烟熏翠袂。\n幽梦觉，涓涓清露，一枝灯影里。",
        "dynasty": "宋",
        "collection_info": null
    },
    {
        "uuid": "8847342b10ad25cf8cafe4e7aba348ca",
        "title": "探春慢 彩胜宜春",
        "author": "周密",
        "content": "彩胜宜春，翠盘消夜，客里暗惊时候。\n翦燕心情，呼卢笑语，景物总成怀旧。\n愁鬓妒垂杨，怪稚眼、渐浓如豆。\n尽教宽尽春衫，毕竟为谁消瘦。\n梅浪半空如绣。\n便管领芳菲，忍孤诗酒。\n映烛占花，临窗卜镜，还念嫩寒宫袖。\n箫鼓动春城，竞点缀、玉梅金柳。\n厮句元宵，灯前共谁携手。",
        "dynasty": "宋",
        "collection_info": null
    },
    {
        "uuid": "b085b6e11c192b90d9530d82e3a7458d",
        "title": "瑶花慢 朱钿宝玦",
        "author": "周密",
        "content": "朱钿宝玦。\n天上飞琼，比人间春别。\n江南江北，曾未见，谩拟梨云梅雪。\n淮山春晚，问谁识、芳心高洁。\n消几番、花落花开，老了玉关豪杰。\n金壶翦送琼枝，看一骑红尘，香度瑶阙。\n韶华正好，应自喜、初识长安蜂蝶。\n杜郎老矣，想旧事、花须能说。\n记少年，一梦扬州，二十四桥明月。",
        "dynasty": "宋",
        "collection_info": null
    },
    {
        "uuid": "beb57c7d796a3481d85db8859b9dee89",
        "title": "玉京秋 烟水阔",
        "author": "周密",
        "content": "烟水阔。\n高林弄残照，晚蜩凄切。\n碧砧度韵，银床飘叶。\n衣湿桐阴露冷，采凉花、时赋秋雪。\n叹轻别。\n一襟幽事，砌蛩能说。\n客思吟商还怯。\n怨歌长、琼壶暗缺。\n翠扇恩疏，红衣香褪，翻成消歇。\n玉骨西风，恨最恨、闲却新凉时节。\n楚箫咽。\n谁倚西楼淡月。",
        "dynasty": "宋",
        "collection_info": null
    },
    {
        "uuid": "df16669a004861274347438459aba40e",
        "title": "鹧鸪天 燕子时时度翠帘",
        "author": "周密",
        "content": "燕子时时度翠帘。\n柳寒犹未褪香绵。\n落花门巷家家雨，新火楼台处处烟。\n情默默，恨恹恹。\n东风吹动画秋千。\n拆桐开尽莺声老，无奈春何只醉眠。",
        "dynasty": "宋",
        "collection_info": null
    },
    {
        "uuid": "5a4ce68364d9f8a341995dfc161492c9",
        "title": "夜行船 蛩老无声深夜静",
        "author": "周密",
        "content": "蛩老无声深夜静。\n新霜桀、一帘灯影。\n妒梦鸿高，烘愁月浅，萦乱恨丝难整。\n笙字娇娥谁为靓。\n香襟冷、怕看妆印。\n绣阁藏春，海棠偷暖，还似去年风景。",
        "dynasty": "宋",
        "collection_info": null
    },
    {
        "uuid": "3bd5dca9a6699b5978060e36ad084ce4",
        "title": "采绿吟 采绿鸳鸯浦",
        "author": "周密",
        "content": "采绿鸳鸯浦，画舸水北云西。\n槐熏入扇，柳阴浮桨，花露侵诗。\n点尘飞不到，冰壶里、绀霞浅压玻璃。\n想明珰、凌波远，依依心事寄谁。\n移棹舣空明，苹风度、琼丝霜管清脆。\n咫尺挹幽香，怅岸隔红衣。\n对沧洲、心与鸥闲，吟情渺、莲叶共分题。\n停杯久，凉月渐生，烟合翠微。",
        "dynasty": "宋",
        "collection_info": null
    },
    {
        "uuid": "ed9e85f5899e74c7145d14cd385a5489",
        "title": "解语花 晴丝罥蝶",
        "author": "周密",
        "content": "晴丝罥蝶，暖蜜酣蜂，重檐卷春寂寂。\n雨萼烟梢，压阑干、花雨染衣红湿。\n金鞍误约，空极目、天涯草色。\n阆苑玉箫人去后，惟有莺知得。\n馀寒犹掩翠户，梁燕乍归，芳信未端的。\n浅薄东风，莫因循、轻把杏钿狼藉。\n尘侵锦瑟。\n残日绿窗春梦窄。\n睡起折花无意绪，斜倚秋千立。",
        "dynasty": "宋",
        "collection_info": null
    },
    {
        "uuid": "4fb523b22020cb792c80dd48f9b049c6",
        "title": "曲游春 楚苑东风外",
        "author": "周密",
        "content": "楚苑东风外，扬暖丝情絮，春思如织。\n燕约莺期，恼芳情偏在，翠深红隙。\n漠漠香尘隔。\n沸十里、乱弦丛笛。\n看画船，尽入西泠，闲却半湖春色。\n柳陌。\n新烟凝碧。\n映帘底宫眉，堤上游勒。\n轻暝笼寒，怕梨云梦冷，杏香愁幂。\n歌管酬寒食。\n奈蝶怨、良宵岑寂。\n正满湖、碎月摇花，怎生去得。",
        "dynasty": "宋",
        "collection_info": null
    },
    {
        "uuid": "2296c0cfa787b48f49dbc10b323e2fb3",
        "title": "大圣乐 虹雨霉风",
        "author": "周密",
        "content": "虹雨霉风，翠萦苹渚，锦翻葵径。\n正小亭、曲沼幽深，簟枕梦回，苔色槐阴清润。\n暗忆兰汤初洗玉，衬碧雾笼绡垂蕙领。\n轻妆了，袅凉花绛缕，香满鸾镜。\n人闲午迟漏永。\n看双燕将雏穿藻井。\n喜玉壶无暑，凉涵荷气，波摇帘影。\n画舸西湖浑如旧，又菰冷蒲香惊梦醒。\n归舟晚，听谁家、紫箫声近。",
        "dynasty": "宋",
        "collection_info": null
    },
    {
        "uuid": "8b9cfffbf31220ccc001e2494be06f8b",
        "title": "桂枝香 岩霏逗绿",
        "author": "周密",
        "content": "岩霏逗绿。\n又凉入小山，千树幽馥。\n仙影悬霜粲夜，楚宫六六。\n明霞洞窅珊瑚冷，对清商、吟思堪掬。\n麝痕微沁，蜂黄浅约，数枝秋足。\n别有雕阑翠屋。\n任满帽珠尘，拼醉香玉。\n瘦倚西风，谁见露侵肌粟。\n好秋能几花前笑，绕凉云、重唤银烛。\n宝瓶空晓，珍丛怨月，梦回金谷。",
        "dynasty": "宋",
        "collection_info": null
    },
    {
        "uuid": "fb37b92df709251076d417a1cfa15380",
        "title": "杏花天 瑞云盘翠侵妆额",
        "author": "周密",
        "content": "瑞云盘翠侵妆额。\n眉柳嫩、不禁愁积。\n返魂谁染东风笔。\n写出郢中春色。\n人去后、垂杨自碧。\n歌舞梦、欲寻无迹。\n愁随两桨江南北。\n日暮石城风急。",
        "dynasty": "宋",
        "collection_info": null
    },
    {
        "uuid": "74359dd89cd301024b431e2b86d56566",
        "title": "杏花天 汉宫乍出慵梳掠",
        "author": "周密",
        "content": "汉宫乍出慵梳掠。\n关月冷、玉沙飞幕。\n龙香拨重春葱弱。\n一曲哀弦谩托。\n君恩厚、空怜命薄。\n青冢远、几番花落。\n丹青自是难描摸。\n不是当时画错。",
        "dynasty": "宋",
        "collection_info": null
    },
    {
        "uuid": "39d3e78f3d7a1315d1dc12e54b260baf",
        "title": "南楼令・唐多令 桂影满空庭",
        "author": "周密",
        "content": "桂影满空庭。\n愁更廿五声。\n一声声、都是消凝。\n新雁旧蛩相应和。\n禁不过、冷清清。\n酒与梦俱醒。\n病因愁做成。\n展红绡、犹有馀馨。\n暗想芙蓉城下路，花可可、雾冥冥。",
        "dynasty": "宋",
        "collection_info": null
    },
    {
        "uuid": "365bd602e23e668bd2db17b73b058d7e",
        "title": "南楼令・唐多令 敧沈听西风",
        "author": "周密",
        "content": "敧沈听西风。\n蛩阶月正中。\n弄秋声、金井孤桐。\n闲省十年吴下路，船几度、系江枫。\n辇路又迎逢。\n秋如归兴浓。\n叹淹留、还见新冬。\n湖外霜林秋似锦，一片片、忍题红。",
        "dynasty": "宋",
        "collection_info": null
    },
    {
        "uuid": "ef3f8eeef5820f4c811fcdc73944cef8",
        "title": "秋霁 重到西冷",
        "author": "周密",
        "content": "重到西冷，记芳园载酒，画船横笛。\n水曲芙蓉，渚边鸥鹭，依依似曾相识。\n年芳易失。\n段桥几换垂杨色。\n谩自惜。\n愁损庾郎，霜点鬓华白。\n残蛩露草，怨蝶寒花，转眼西风，又成陈迹。\n叹如今、才消量减，尊前孤负醉吟笔。\n欲寄远情秋水隔。\n旧游空在，凭高望极斜阳，乱山浮紫，暮云凝碧。",
        "dynasty": "宋",
        "collection_info": null
    },
    {
        "uuid": "85396c6aa7f60a3b2d4a7aea81ff8c6f",
        "title": "齐天乐 宫檐融暖晨妆懒",
        "author": "周密",
        "content": "宫檐融暖晨妆懒。\n轻霞未匀酥脸。\n倚竹娇颦，临流瘦影，依约尊前重见。\n盈盈笑靥。\n映珠络玲珑，翠绡葱茜。\n梦入罗浮，满衣清露暗香染。\n东风千树易老，怕红颜旋减，芳意偷变。\n赠远天寒，吟香夜永，多少江南新怨。\n琼疏静掩。\n任翦雪栽云，竞夸轻艳。\n画角黄昏，梦随春共远。",
        "dynasty": "宋",
        "collection_info": null
    },
    {
        "uuid": "6be914a341f7370a84ac7d0f723ee4e6",
        "title": "忆旧游 念芳钿委路",
        "author": "周密",
        "content": "念芳钿委路，粉浪翻空，谁补春痕。\n伫立伤心事，记宫檐点鬓，候馆沾襟。\n东君护香情薄，不管径云深。\n叹金谷楼危，避风台浅，消瘦飞琼。\n梨云已成梦，谩蝶恨凄凉，人怨黄昏。\n拈残枝重嗅，似徐娘虽老，犹有风情。\n不禁许多芳思，青子渐成阴。\n怕酒醒歌阑，空庭夜月羌管清。",
        "dynasty": "宋",
        "collection_info": null
    },
    {
        "uuid": "089750a6c1ed8b717aff78a4f53abac7",
        "title": "一枝春 碧淡春姿",
        "author": "周密",
        "content": "碧淡春姿，柳眠醒、似怯朝来酥雨。\n芳程乍数。\n唤起探花情绪。\n东风尚浅，甚先有、翠娇红妩。\n应自把、罗绮围春，占得画屏春聚。\n留连绣丛深处。\n爱歌云袅袅，低随香缕。\n琼窗夜暖，试与细评新谱。\n妆梅媚晚，料无那、弄颦佯妒。\n还怕里、帘外笼莺，笑人醉语。",
        "dynasty": "宋",
        "collection_info": null
    },
    {
        "uuid": "a55db0a88b98f6ba94cc25b43042c177",
        "title": "一枝春 帘影移阴",
        "author": "周密",
        "content": "帘影移阴，杏香寒、乍湿西园丝雨。\n芳期暗数。\n又是去年心绪。\n金花谩翦，倩谁画、旧时眉妩。\n空自想、杨柳风流，泪滴软绡红聚。\n罗窗那回歌处。\n叹庭花倦舞，香消衣缕。\n楼空燕冷，碎锦懒寻尘谱。\n么弦谩赋，记曾是、倚娇成妒。\n深院悄，闲掩梨花，倩莺寄语。",
        "dynasty": "宋",
        "collection_info": null
    },
    {
        "uuid": "179baffe8a2efa4d5301d046d8dac715",
        "title": "点绛唇 雪霁寒轻",
        "author": "周密",
        "content": "雪霁寒轻，兴来载酒移吟艇。\n玉田千顷。\n桥外诗情迥。\n重到孤山，往事何愁醒。\n东风紧。\n水边疏影。\n谁念梅花冷。",
        "dynasty": "宋",
        "collection_info": null
    },
    {
        "uuid": "a55736620073bbd405e0ed06c5207e1c",
        "title": "恋绣衾 粉黄衣薄沾麝尘",
        "author": "周密",
        "content": "粉黄衣薄沾麝尘。\n作南华、春梦乍醒。\n活计一生花里，恨晓房、香露正深。\n芳蹊有恨时时见，趁游丝、高下弄晴。\n生怕被春归了，赶飞红、穿度柳阴。",
        "dynasty": "宋",
        "collection_info": null
    },
    {
        "uuid": "d7b48c6d5a3375e85453e8879be0589a",
        "title": "江城子 玉肌多病怯残春",
        "author": "周密",
        "content": "玉肌多病怯残春。\n瘦棱棱。\n睡腾腾。\n清楚衣裳，不受一尘侵。\n香冷翠屏春意靓，明月淡、晓风轻。\n楼中燕子梦中云。\n似多情。\n似无情。\n酒醒歌阑，谁为唤真真。\n尽日琐窗人不到，莺意懒，蝶愁深。",
        "dynasty": "宋",
        "collection_info": null
    },
    {
        "uuid": "5812d6759cfd744270ddae2553d3064b",
        "title": "绿盖舞风轻・绿尽舞风轻 玉立照新妆",
        "author": "周密",
        "content": "玉立照新妆，翠盖亭亭，凌波步秋绮。\n真色生香，明珰摇淡月，舞袖斜倚。\n耿耿芳心，奈千缕、情思萦系。\n恨开迟、不嫁东风，颦怨娇蕊。\n花底谩卜幽期，素手采珠房，粉艳初退。\n雨湿铅腮，碧云深、暗聚软绡清泪。\n访藕寻莲，楚江远、相思谁寄。\n棹歌回，衣露满身花气。",
        "dynasty": "宋",
        "collection_info": null
    },
    {
        "uuid": "ab74e8c367570d52ba072e72c397bee2",
        "title": "玲珑四犯 波暖尘香",
        "author": "周密",
        "content": "波暖尘香，正嫩日轻阴，摇荡清昼。\n几日新晴，初展绮枰纹绣。\n年少忍负韶华，尽占断、艳歌芳酒。\n看翠帘、蝶舞蜂喧，催趁禁烟时候。\n杏腮红透梅钿皱。\n燕将归、海棠厮句。\n寻芳较晚，东风约、还在刘郎后。\n凭问柳陌旧莺，人比似、垂杨谁瘦。\n倚画阑无语，春恨远、频回首。",
        "dynasty": "宋",
        "collection_info": null
    },
    {
        "uuid": "ef418c0828f9dcf8d41898dda921c215",
        "title": "谒金门 花不定",
        "author": "周密",
        "content": "花不定。\n燕尾翦开红影。\n几点露香蜂赶趁。\n日迟帘幕静。\n试把翠蛾轻晕。\n愁满宝台鸾镜。\n屈指一春将次尽。\n归期犹未稳。",
        "dynasty": "宋",
        "collection_info": null
    },
    {
        "uuid": "0267b1c4811689a44533e512464ed7bb",
        "title": "眼儿媚 飞丝半湿惹归云",
        "author": "周密",
        "content": "飞丝半湿惹归云。\n愁里又闻莺。\n淡月秋千，落花庭院，几度黄昏。\n十年一梦扬州路，空有少年心。\n不分不晓，恹恹默默，一段伤春。",
        "dynasty": "宋",
        "collection_info": null
    },
    {
        "uuid": "a23d917303553639bb8d85fed640097e",
        "title": "拜星月慢 腻叶阴清",
        "author": "周密",
        "content": "腻叶阴清，孤花香冷，迤逦芳洲春换。\n薄酒孤吟，怅相如游倦。\n想人在、絮幕香帘凝望，误忍几许，烟樯风幔。\n芳草天涯，负华堂双燕。\n记箫声、淡月梨花院。\n砑笺红、谩写东风怨。\n一夜落月啼鹃，唤四桥吟缆。\n荡归心、已过江南岸。\n清宵梦、远逐飞花乱。\n几千万缕垂杨，翦春愁不断。",
        "dynasty": "宋",
        "collection_info": null
    },
    {
        "uuid": "3aec62418ce3d1b1f472aa82f6405ca6",
        "title": "好事近 秋水浸芙蓉",
        "author": "周密",
        "content": "秋水浸芙蓉，清晓绮窗临镜。\n柳弱不胜愁重，染兰膏微沁。\n下阶笑折紫玫瑰，蜂蝶扑云鬓。\n回首见郎羞走，罥绣裙微褪。",
        "dynasty": "宋",
        "collection_info": null
    },
    {
        "uuid": "e8050e44240113a32cd6adf10321815a",
        "title": "长亭怨慢 记千竹、万荷深处",
        "author": "周密",
        "content": "记千竹、万荷深处。\n绿净池台，翠凉亭宇。\n醉墨题香，闲箫横玉尽吟趣。\n胜流星聚。\n知几诵、燕台句。\n零落碧云空，叹转眼、岁华如许。\n凝伫。\n望涓涓一水，梦到隔花窗户。\n十年旧事，尽消得、庾郎愁赋。\n燕楼鹤表半飘零，算惟有、盟鸥堪语。\n谩倚遍河桥，一片凉云吹雨。",
        "dynasty": "宋",
        "collection_info": null
    },
    {
        "uuid": "5058382a94dbe7ff9d37a1f8c2f40f0c",
        "title": "齐天乐 东风又入江南岸",
        "author": "周密",
        "content": "东风又入江南岸，年年汉宫春早。\n宝屑无痕，生香有韵，消得何郎花恼。\n孤山梦绕。\n记路隔金沙，那回曾到。\n夜月相思，翠尊谁共饮清醥。\n天寒空念赠远，水边凭为问，春得多少。\n竹外凝情，墙阴照影，谁见嫣然一笑。\n吟香未了。\n怕玉管西楼，一声霜晓。\n花自多情，看花人自老。",
        "dynasty": "宋",
        "collection_info": null
    },
    {
        "uuid": "a432605be69293590c7c4641e6ec65c0",
        "title": "月边娇 酥雨烘晴",
        "author": "周密",
        "content": "酥雨烘晴，早柳盼颦娇，兰芽愁醒。\n九街月淡，千门夜暖，十里宝光花影。\n尘凝步袜，送艳笑、争夸轻俊。\n笙箫迎晓，翠幕卷、天香宫粉。\n少年紫曲疏狂，絮花踪迹，夜蛾心性。\n戏丛围锦，灯帘转玉，拚却舞勾歌引。\n前欢谩省。\n又辇路、东风吹鬓。\n醺醺倚醉，任夜深春冷。",
        "dynasty": "宋",
        "collection_info": null
    },
    {
        "uuid": "bc045c4137ae66f8a17747d449afeaa3",
        "title": "宴清都 老去闲情懒",
        "author": "周密",
        "content": "老去闲情懒。\n东风外、菲菲花絮零乱。\n轻鸥涨绿，啼鹃暗碧，一春过半。\n寻芳已是来迟，怕迤逦、华年暗换。\n应怅恨、白雪歌空，秋霜鬓冷谁管。\n凭阑自笑清狂，事随花谢，愁与春远。\n持杯顾曲，登楼赋笔，杜郎才减。\n前欢已隔残照，但耿耿、临高望眼。\n溯流红、一棹归时，半蟾弄晚。",
        "dynasty": "宋",
        "collection_info": null
    },
    {
        "uuid": "ff448375f9e8274b186339010bdbd711",
        "title": "梅花引 瑶妃鸾影逗仙云",
        "author": "周密",
        "content": "瑶妃鸾影逗仙云。\n玉成痕。\n麝成尘。\n露冷鲛房，清泪霰珠零。\n步绕罗浮归路远，楚江晚，赋宫斜，招断魂。\n酒醒。\n梦醒。\n惹新恨。\n褪素妆，愁涴粉。\n翠禽夜冷。\n舞香恼、何逊多情。\n委佩残钿，空想坠楼人。\n欲挽湘裙无处觅，倩谁为，寄江南，万里春。",
        "dynasty": "宋",
        "collection_info": null
    },
    {
        "uuid": "ccd7d8025c82fd09af059ff7274fa83f",
        "title": "瑞鹤仙 翠屏围昼锦",
        "author": "周密",
        "content": "翠屏围昼锦。\n正柳织烟绡，花易春镜。\n层阑几回凭。\n看六桥莺晓，两堤鸥暝。\n晴岚隐隐。\n映金碧、楼台远近。\n谩曾夸、万幅丹青，画笔画应难尽。\n那更。\n波涵月彩，露裛莲妆，水描梅影。\n调朱弄粉，凭谁写，四时景。\n问玉奁西子，山眉波盼，多少浓施浅晕。\n算何如、付与吟翁，缓评细品。",
        "dynasty": "宋",
        "collection_info": null
    },
    {
        "uuid": "6c861e3cac7df024ad54d4ce86a23b97",
        "title": "倚风娇近 云叶千重",
        "author": "周密",
        "content": "云叶千重，麝尘轻染金缕。\n弄娇风软、霞绡舞。\n花国选倾城，暖玉倚银屏，绰约娉婷，浅素宫黄争妩。\n生怕春知，金屋藏娇深处。\n蜂蝶寻芳无据。\n醉眼迷花映红雾。\n修花谱。\n翠毫夜湿天香露。",
        "dynasty": "宋",
        "collection_info": null
    },
    {
        "uuid": "6cf5696762c5ac044b8fe8d681b826d1",
        "title": "祝英台近 烛摇花",
        "author": "周密",
        "content": "烛摇花，香袅穗，独自奈春冷。\n过了收灯，才始作花信。\n无端雨外馀酲，莺边残梦，又还动、惜芳心性。\n忍重省。\n几多绿意红情，吟笺倩谁整。\n香减春衫，老却旧荀令。\n小楼深闭东风，曲屏斜倚，知他是、为谁成病。",
        "dynasty": "宋",
        "collection_info": null
    },
    {
        "uuid": "3b5aac937ebbbef3176b77d578a661f3",
        "title": "浪淘沙 芳草碧茸茸",
        "author": "周密",
        "content": "芳草碧茸茸。\n染恨无穷。\n一春心事雨声中。\n窄索宫罗寒尚峭，闲倚熏笼。\n犹记粉阑东。\n同醉香丛。\n金鞍何处骤骅骢。\n袅袅绿窗残梦断，红杏东风。",
        "dynasty": "宋",
        "collection_info": null
    },
    {
        "uuid": "a0dff98d84f2d7f6db7842416d228236",
        "title": "浣溪沙 不下竹帘怕燕瞋",
        "author": "周密",
        "content": "不下竹帘怕燕瞋。\n旋移芳槛引流莺。\n春光却早又中分。\n杏火无烟然绿暗，梨云如雪冷清明。\n冶游天气冶游心。",
        "dynasty": "宋",
        "collection_info": null
    },
    {
        "uuid": "0018a51474d811071a97f6403bfa9392",
        "title": "浣溪沙 丝雨笼烟织晚晴",
        "author": "周密",
        "content": "丝雨笼烟织晚晴。\n睡馀春酒未全醒。\n翠钿轻脱隐香痕。\n生怕柳绵萦舞蝶，戏抛梅弹打啼莺。\n最难消遣是残春。",
        "dynasty": "宋",
        "collection_info": null
    },
    {
        "uuid": "704b67e23963b11e78a713d81058059f",
        "title": "齐天乐 清溪数点芙蓉雨",
        "author": "周密",
        "content": "清溪数点芙蓉雨，苹飙泛凉吟艗。\n洗玉空明，浮珠沆瀣，人静籁沈波息。\n仙潢咫尺。\n想翠宇琼楼，有人相忆。\n天上人间，未知今夕是何夕。\n此生此夜此景，自仙翁去后，清致谁识。\n散发吟商，簪花弄水，谁伴凉宵横笛。\n流年暗惜。\n怕一夕西风，井梧吹碧。\n底事闲愁，醉歌浮大白。",
        "dynasty": "宋",
        "collection_info": null
    },
    {
        "uuid": "134934a7c64faee509057faf8a168e34",
        "title": "大 又子规啼",
        "author": "周密",
        "content": "又子规啼，荼䕷谢，寂寂春阴池阁。\n罗窗人病酒，奈牡丹初放，晚风还恶。\n燕燕归迟，莺莺声懒，闲罥秋千红索。\n三分春过二，尚剩寒犹凝，翠衣香薄。\n傍鸳径鹦笼，一池萍碎，半檐花落。\n最怜春梦弱。\n楚台远、空负朝云约。\n谩念想、清歌锦瑟，翠管瑶尊，几回沈醉东园酌。\n燕麦兔葵恨，倩谁访、画阑红药。\n况多病、腰如削。\n相如老去，赋笔吟笺闲却。\n此情怕人问着。",
        "dynasty": "宋",
        "collection_info": null
    },
    {
        "uuid": "471b9b4dd49ebc563767cec6a5fe4092",
        "title": "霓裳中序第一 湘屏展翠叠",
        "author": "周密",
        "content": "湘屏展翠叠。\n恨入宫沟流怨叶。\n釭冷金花暗结。\n又雁影带霜，蛩音凄月。\n珠宽腕雪。\n叹锦笺、芳宇盈箧。\n人何在，玉箫旧约，忍对素娥说。\n愁切。\n夜砧幽咽。\n任帐底、沈烟渐灭。\n红兰谁采赠别。\n洛汜分绡，汉浦遗玦。\n舞鸾光半缺。\n最怕听、离弦乍阕。\n凭阑久，一庭香露，桂影弄栖蝶。",
        "dynasty": "宋",
        "collection_info": null
    },
    {
        "uuid": "c484dc614e439f8633a2dca5d3ad668d",
        "title": "过秦楼 绀玉波宽",
        "author": "周密",
        "content": "绀玉波宽，碧云亭小，苒苒水枫香细。\n鱼牵翠带，燕掠红衣，雨急万荷喧睡。\n临槛自采瑶房，铅粉沾襟，雪丝萦指。\n喜嘶蝉树远，盟鸥乡近，镜奁光里。\n帘户悄、竹色侵棋，槐影移漏，昼永簟花铺水。\n清眠乍足，晚浴初慵，瘦约楚裙尺二。\n曲砌虚庭夜深，月透龟纱，凉生蝉翅。\n看银潢泻露，金井啼鸦渐起。",
        "dynasty": "宋",
        "collection_info": null
    },
    {
        "uuid": "d77860348ada5a53a40c4827018d26e1",
        "title": "声声慢 瑶台月冷",
        "author": "周密",
        "content": "瑶台月冷，佩渚烟深，相逢共话凄凉。\n曳雪牵云，一般淡雅梳妆。\n樊姬岁寒旧约，喜玉儿、不负萧郎。\n临水镜，看清铅素靥，真态生香。\n长记湘皋春晓，仙路迥，冰钿翠带交相。\n满引台杯，休待怨笛吟商。\n凌波又归甚处，问兰昌、何似唐昌。\n春梦好，倩东风、留驻琐窗。",
        "dynasty": "宋",
        "collection_info": null
    },
    {
        "uuid": "00cc2645e26ed15c4805eecc01d7fd43",
        "title": "声声慢 妆额黄轻",
        "author": "周密",
        "content": "妆额黄轻，舞衣红浅，西风又到人间。\n小雨新霜，萍池藓径生寒。\n输它汉宫姊妹，粲星钿、霞佩珊珊。\n凉意早，正金盘露洁，翠盖香残。\n三十六宫秋好，看扶疏仙影，伴月长闲。\n宝络风流，何如细蕊堪餐。\n幽香未应便减，傲清霜、正自宜看。\n吟思远，负东篱、还赋小山。",
        "dynasty": "宋",
        "collection_info": null
    },
    {
        "uuid": "e58669758ea7be86cb50fd71d33d817c",
        "title": "风入松 柳梢烟软已璁珑",
        "author": "周密",
        "content": "柳梢烟软已璁珑。\n娇眼试东风。\n情思又逐青丝乱，剩寒轻、犹恋芳栊。\n笋玉新栽早燕，杏钿时引晴蜂。\n当时兰柱系花骢。\n人在小楼东。\n莺娇戏索迎春句，爱露笺、新染香红。\n未信闲情便懒，探花拚醉琼锺。",
        "dynasty": "宋",
        "collection_info": null
    },
    {
        "uuid": "cb86eafa08173d9e37e7154e928d4715",
        "title": "浪淘沙 柳色淡如秋",
        "author": "周密",
        "content": "柳色淡如秋。\n蝶懒莺羞。\n十分春事九分休。\n开尽楝花寒尚在，怕上帘钩。\n京洛少年游。\n谁念淹留。\n东风吹雨过西楼。\n残梦宿酲相合就，一段新愁。",
        "dynasty": "宋",
        "collection_info": null
    },
    {
        "uuid": "c0be1573545e9efe9c14b09a191e7b39",
        "title": "鹧鸪天 相傍清明晴便悭",
        "author": "周密",
        "content": "相傍清明晴便悭。\n闭门空自惜花残。\n海棠半坼难禁雨，燕子初归不耐寒。\n金鸭冷，锦鹓闲。\n银缸空照小屏山。\n翠罗袖薄东风峭，独倚西楼第几阑。",
        "dynasty": "宋",
        "collection_info": null
    },
    {
        "uuid": "41831e282e8df96a21bb29193681c518",
        "title": "夜行船 寒菊敧风栖小蝶",
        "author": "周密",
        "content": "寒菊敧风栖小蝶。\n帘栊静、半规凉月。\n梦不分明，恨无凭据，肠断锦笺盈箧。\n哀角吹霜寒正怯。\n倚瑶筝、暗愁谁说。\n宝兽频添，玉虫时翦，长记旧家时节。",
        "dynasty": "宋",
        "collection_info": null
    },
    {
        "uuid": "adb837506b5149b6a188db6855937106",
        "title": "齐天乐 曲屏遮断行云梦",
        "author": "周密",
        "content": "曲屏遮断行云梦，西楼怕听疏雨。\n研冻凝华，香寒散雾，呵笔慵题新句。\n长安倦旅。\n叹衣染尘痕，镜添秋缕。\n过尽飞鸿，锦笺谁为寄愁去。\n箫台应是怨别，晓寒梳洗懒，依旧眉妩。\n酒滴垆香，花围坐暖，闲却珠鞲钿柱。\n芳心谩语。\n恨柳外游缰，系情何许。\n暗卜归期，细将梅蕊数。",
        "dynasty": "宋",
        "collection_info": null
    },
    {
        "uuid": "d6b8a9c5adf87102f24e7303630f9428",
        "title": "满庭芳 玉沁唇脂",
        "author": "周密",
        "content": "玉沁唇脂，香迷眼缬，肉红初映仙裳。\n湘皋春冷，谁翦茜云香。\n疑是潘妃乍起，霞侵脸、微印宫妆。\n还疑是，寿阳凝醉，无语倚含章。\n绛绡，清泪冷，东风寄远，愁损红娘。\n笑李凡桃俗，蝶喜蜂忙。\n莫把杏花轻比，怕杏花、不敢承当。\n飘零处，还随流水，应去误刘郎。",
        "dynasty": "宋",
        "collection_info": null
    },
    {
        "uuid": "1560d43558f5417b44422cc375862812",
        "title": "清平乐 吹梅声噎",
        "author": "周密",
        "content": "吹梅声噎。\n帘卷初弦月。\n一寸春霏消蕙雪。\n愁染垂杨带结。\n画桥平接金沙。\n软红浅隔儿家。\n燕子未归门掩，晚妆空对菱花。",
        "dynasty": "宋",
        "collection_info": null
    },
    {
        "uuid": "690a4aad7c896fc5e6ad54a8c44c3866",
        "title": "清平乐 晚莺桥噎",
        "author": "周密",
        "content": "晚莺桥噎。\n庭户溶溶月。\n一树湘桃飞茜雪。\n红豆相思渐结。\n看看芳草平沙。\n游鞯犹未归家。\n自是萧郎飘荡，错教人恨杨花。",
        "dynasty": "宋",
        "collection_info": null
    },
    {
        "uuid": "47fbdffad7bd2097790a204ae88360c8",
        "title": "乳燕飞・贺新郎 波影摇涟甃",
        "author": "周密",
        "content": "波影摇涟甃。\n趁熏风、一舸来时，翠阴清昼。\n去郭轩楹才数里，藓磴松关云岫。\n快屐齿、筇枝先后。\n空半危亭堪聚远，看洞庭、缥缈争奇秀。\n人自老，景如旧。\n来帆去棹还知否。\n问古今、几度斜阳，几番回首。\n晚色一川谁管领，都付雨荷烟柳。\n知我者、燕朋鸥友。\n笑拍阑干呼范蠡，甚平吴、却倩垂纶手。\n吁万古，付卮酒。",
        "dynasty": "宋",
        "collection_info": null
    },
    {
        "uuid": "bc4f3c86bfc9552e888c9f619f4b5f32",
        "title": "扫花游・扫地游 柳花扬白",
        "author": "周密",
        "content": "柳花扬白，又火冷饧香，岁时荆楚。\n海棠似语。\n惜芳情燕掠，锦屏红舞。\n怕里流芳，暗水啼烟细雨。\n带愁去。\n叹寂寞东园，空想游处。\n幽梦曾暗许。\n奈草色迷云，送春无路。\n翠丸荐俎。\n掩清尊谩忆，舞蛮歌素。\n怨碧飘香，料得啼鹃更苦。\n正愁伫。\n暗春阴、倦箫残鼓。",
        "dynasty": "宋",
        "collection_info": null
    },
    {
        "uuid": "0ef2782a22800b33b0aedb4cfb4bec02",
        "title": "龙吟曲・水龙吟 仙山非雾非烟",
        "author": "周密",
        "content": "仙山非雾非烟，翠微缥缈楼台亚。\n江芜海树，晴光雨色，天开图画。\n两岸潮平，六桥烟霁，晚钩帘挂。\n自玄晖去后，云情雪意，丹青手、应难写。\n花底朝回多暇。\n倚高寒、有人潇洒。\n东山杖屦，西州宾客，笑谈风雅。\n贮月杯宽，护香屏暖，好天良夜。\n乐闲中日月，清时钟鼓，结春风社。",
        "dynasty": "宋",
        "collection_info": null
    },
    {
        "uuid": "15c56e996e1ea9e376f143896b02b7f4",
        "title": "风入松 枇杷花老洞云深",
        "author": "周密",
        "content": "枇杷花老洞云深。\n流水泠泠。\n蓝田谁种玲珑玉，土华寒、晕碧云根。\n佳兴秋英春草，好音夜鹤朝禽。\n闲听天籁静看云。\n心境俱清。\n好风不负幽人意，送良宵、一枕松声。\n四友江湖泉石，二并钟鼎山林。",
        "dynasty": "宋",
        "collection_info": null
    },
    {
        "uuid": "dbd8a4f53fb47bac4d8964c7b5537a0e",
        "title": "凤栖梧・蝶恋花 竹窈花深连别墅",
        "author": "周密",
        "content": "竹窈花深连别墅。\n曲曲回廊，小小闲庭宇。\n忽地香来无觅处。\n杖藜闲趁游蜂去。\n老桂悬秋森玉树。\n涧底孤芳，苒苒吹诗句。\n一掬幽情知几许。\n钩帘半亩藤花雨。",
        "dynasty": "宋",
        "collection_info": null
    },
    {
        "uuid": "5f5515539e90bf70bb5381929d826ae1",
        "title": "少年游 松风兰露滴崖阴",
        "author": "周密",
        "content": "松风兰露滴崖阴。\n瑶草入帘青。\n玉凤惊飞，翠蛟时舞，喷薄溅春云。\n冰壶不受人间暑，幽碧咔珍禽。\n花外琴台，竹边棋墅，处处是闲情。",
        "dynasty": "宋",
        "collection_info": null
    },
    {
        "uuid": "136679320243b64fa6959bec15dd2d72",
        "title": "西江月 花气半侵云阁",
        "author": "周密",
        "content": "花气半侵云阁，柳阴近隔春城。\n画阑明月按瑶筝。\n醉倚满身芳影。\n翠格素虬晴雪，锦笼紫凤香云。\n东风吹玉满闲庭。\n二十四帘春靓。",
        "dynasty": "宋",
        "collection_info": null
    },
    {
        "uuid": "cac611646ac0eabb87bbe973a86798e7",
        "title": "清平乐 诗情画意",
        "author": "周密",
        "content": "诗情画意。\n只在阑干外。\n雨露天低生爽气。\n一片吴山越水。\n宫烟醉柳春晴。\n海风洗月秋明。\n唤取九霞飞佩，夜凉跨鹤吹笙。",
        "dynasty": "宋",
        "collection_info": null
    },
    {
        "uuid": "f102937ff85c74d220e9c83ad23c2f02",
        "title": "朝中措 桐阴薇影小阑干",
        "author": "周密",
        "content": "桐阴薇影小阑干。\n昼永琐窗闲。\n当日清谭赌墅，风流犹记东山。\n犀奁象局，惊回槐梦，飞雹生寒。\n自有仙机活着，未应袖手旁观。",
        "dynasty": "宋",
        "collection_info": null
    },
    {
        "uuid": "3b3b801b5fcfc761a607d73161c2c18f",
        "title": "闻鹊喜 天水碧",
        "author": "周密",
        "content": "天水碧。\n染就一江秋色。\n鳌戴雪山龙起蛰。\n快风吹海立。\n数点烟鬟青滴。\n一杼霞绡红湿。\n白鸟明边帆影直。\n隔江闻夜笛。",
        "dynasty": "宋",
        "collection_info": null
    },
    {
        "uuid": "36fe8dd58a3ae3555891f4a162c2b7ac",
        "title": "浣溪沙 竹色苔香小院深",
        "author": "周密",
        "content": "竹色苔香小院深。\n蒲团茶鼎掩山扃。\n松风吹尽世间尘。\n静养金芽文武火，时调玉轸短长清。\n石床闲卧看秋云。",
        "dynasty": "宋",
        "collection_info": null
    },
    {
        "uuid": "73f5c6fd45747926d295e1f9cc731f45",
        "title": "吴山青・长相思 山青青",
        "author": "周密",
        "content": "山青青。\n水泠泠。\n养得风烟数亩成。\n干坤一草亭。\n云无心。\n竹无心。\n我亦无心似竹云。\n岁寒同此盟。",
        "dynasty": "宋",
        "collection_info": null
    },
    {
        "uuid": "9ba700491481a03c7eaa522f0ac9a5ec",
        "title": "祝英台近 步玲珑",
        "author": "周密",
        "content": "步玲珑，寻窈窕，瑶草四时碧。\n小小蓬莱，花气透帘隙。\n几回翠水荷初，苍崖梅小，绮寮掩、玉壶春色。\n柳屏窄。\n芳槛日日东风，几醉几吟笔。\n曲折花房，莺燕似相识。\n最怜灯影才收，歌尘初静，画楼外、一声秋笛。",
        "dynasty": "宋",
        "collection_info": null
    },
    {
        "uuid": "593ed92137c9b8a77f402e02ed445610",
        "title": "长相思 灯辉辉",
        "author": "周密",
        "content": "灯辉辉。\n月微微。\n帐暖香深春漏迟。\n梦回闻子规。\n欲成诗。\n未成诗。\n生怕春归春又归。\n花飞花未飞。",
        "dynasty": "宋",
        "collection_info": null
    },
    {
        "uuid": "20a44feafe269c773d22cebf8bfc7255",
        "title": "清平乐 小桥萦绿",
        "author": "周密",
        "content": "小桥萦绿。\n密翠藏吟屋。\n千顷风烟森万玉。\n依约辋川韦曲。\n临流照影何人。\n悠然倚仗看云。\n柳色翠迷山色，泉声清和蝉声。",
        "dynasty": "宋",
        "collection_info": null
    },
    {
        "uuid": "325f6d745affd926844738cd2db397fd",
        "title": "清平乐 锦城春晓",
        "author": "周密",
        "content": "锦城春晓。\n苑陌芳菲早。\n可是杜陵人未老。\n日日酒迷花恼。\n归鞯困倚芳酲。\n醒来还有新吟。\n人与杏花俱醉，春风一路闻莺。",
        "dynasty": "宋",
        "collection_info": null
    },
    {
        "uuid": "694f467f45707f954b635e0737a5079e",
        "title": "清平乐 静香真色",
        "author": "周密",
        "content": "静香真色。\n花与人争白。\n属玉双飞烟月夕。\n点波一奁秋碧。\n翠罗袖薄天寒。\n笛声何处关山。\n手拈一枝春色，东风怨入江南。",
        "dynasty": "宋",
        "collection_info": null
    },
    {
        "uuid": "88bcd6f179ab8a209ce075db8de88a5d",
        "title": "柳梢青 约略春痕",
        "author": "周密",
        "content": "约略春痕。\n吹香新句，照影清尊。\n洗尽时妆，效颦西子，不负东昏。\n金沙旧事休论。\n尽消得、东风返魂。\n一段真情，风前孤驿，雪后前村。",
        "dynasty": "宋",
        "collection_info": null
    },
    {
        "uuid": "56d4e22d23f97065998a006b58705ba4",
        "title": "柳梢青 万雪千霜",
        "author": "周密",
        "content": "万雪千霜。\n禁持不过，玉雪生光。\n水部清多，杜郎老去，空恼愁肠。\n天寒野屿空廊。\n静倚竹、无人自香。\n一笑相逢，江南江北，竹屋山窗。",
        "dynasty": "宋",
        "collection_info": null
    },
    {
        "uuid": "359f022c26cd532518cb67682bdb2de4",
        "title": "柳梢青 映水穿篱",
        "author": "周密",
        "content": "映水穿篱。\n新霜微月，小蕊疏枝。\n几许风流，一声龙竹，半幅鹅溪。\n江头怅望多时。\n欲待折、相思寄伊。\n真色真香，丹青难写，今古无诗。",
        "dynasty": "宋",
        "collection_info": null
    },
    {
        "uuid": "64a1b3efbca1b7556fbda8bb609a5389",
        "title": "柳梢青 夜鹤惊飞",
        "author": "周密",
        "content": "夜鹤惊飞。\n香浮翠藓，玉点冰枝。\n古意高风，幽人空谷，静女深帏。\n芳心自有天知。\n任醉舞、花边帽敧。\n最爱孤山，雪初晴后，月未残时。",
        "dynasty": "宋",
        "collection_info": null
    },
    {
        "uuid": "e63e24402c498c68f0b39f24e2781408",
        "title": "南楼令・唐多令 开了木芙蓉",
        "author": "周密",
        "content": "开了木芙蓉。\n一年秋已空。\n送新愁、千里孤鸿。\n摇落江蓠多少恨，吟不尽、楚云峰。\n往事夕阳红。\n故人江水东。\n翠衾寒、几夜霜浓。\n梦隔屏山飞不去，随夜鹊、绕疏桐。",
        "dynasty": "宋",
        "collection_info": null
    },
    {
        "uuid": "3932f06fd4934c96e683b003510a17cc",
        "title": "南楼令・唐多令 好梦不分明",
        "author": "周密",
        "content": "好梦不分明。\n楚云千万层。\n带围宽、愁损兰成。\n玉杵玄霜才咫尺，青羽信、便沈沈。\n水调夜楼清。\n清宵谁共听。\n砑笺红、空赋倾城。\n几度欲吟吟不就，可煞是、没心情。",
        "dynasty": "宋",
        "collection_info": null
    },
    {
        "uuid": "32a38f46937cda2500dcc4d55130f150",
        "title": "声声慢 橙香小院",
        "author": "周密",
        "content": "橙香小院，桂冷闲庭，西风雁影涵秋。\n凤拨龙槽，新声小按梁州。\n莺吭夜深啭巧，凝凉云、应为歌留。\n慵顾曲，叹周郎老去，鬓改花羞。\n何事登临感慨，倩金蕉一洗，千古清愁。\n屡舞高歌，作成陶谢风流。\n人生最难一笑，拚尊前、醉倒方休。\n待醉也，带黄花、须带满头。",
        "dynasty": "宋",
        "collection_info": null
    },
    {
        "uuid": "2b55744bffc6149683defaadabdae80b",
        "title": "明月引・江城梅花引 舞红愁碧晚萧萧",
        "author": "周密",
        "content": "舞红愁碧晚萧萧。\n溯回潮。\n伫仙桡。\n风露高寒，飞下紫霞箫。\n一雁远将千万恨，怀渺渺，翦愁云，风外飘。\n酒醒未醒香旋消。\n采江蓠，吟楚招。\n清徽芳笔，梅魂冷、月影空描。\n锦瑟瑶尊，闲度可怜宵。\n二十四阑愁倚遍，空怅望，短长亭，长短桥。",
        "dynasty": "宋",
        "collection_info": null
    },
    {
        "uuid": "cccc3796ba5384016b7d60847d8bbead",
        "title": "明月引・江城梅花引 雁霜苔雪冷飘萧",
        "author": "周密",
        "content": "雁霜苔雪冷飘萧。\n断魂潮。\n送清桡。\n翠袖珠楼，清夜梦琼箫。\n江南江北云自碧，人不见，泪花寒，随雨飘。\n愁多病多腰素消。\n倚清琴。\n调大招。\n江空年晚，凄凉句、远意难描。\n月冷花阴，心事负春宵。\n几度问春春不语，春又到，到西湖，第几桥。",
        "dynasty": "宋",
        "collection_info": null
    },
    {
        "uuid": "4d92484f8c0b2f87526ad62354c74acc",
        "title": "六么令 痴云翦叶",
        "author": "周密",
        "content": "痴云翦叶，檐滴夜深悄。\n银城飞捷翠垅，占祥丰年报。\n白战清吟未了。\n寒鹊惊枝晓。\n鹤迷翠表。\n山阴今日，醉卧何人问安道。\n交映虚窗净沼。\n不许游尘到。\n谁念絮帽茸裘，叹幼安今老。\n玉鉴修眉未扫。\n白雪词新草。\n冰蟾光蛟。\n梅心香动，闲看春风上琼岛。",
        "dynasty": "宋",
        "collection_info": null
    },
    {
        "uuid": "9add1bf8f27262943b52394350231e70",
        "title": "六么令 回风带雨",
        "author": "周密",
        "content": "回风带雨，冻涩漏声悄。\n小窗照影虚白，几误邻鸡报。\n千树天花绽了。\n鹄立通明晓。\n眼空八表。\n宫袍带月，醉里应迷灞陵道。\n风静琼林翠沼。\n片片随春到。\n吟鞯十里新堤，怪四山青老。\n玉唾珠尘怕扫。\n句冷池塘草。\n白天寒蛟。\n飞琼何在，梦觅梨云度仙岛。",
        "dynasty": "宋",
        "collection_info": null
    },
    {
        "uuid": "0179969711a18a03704c2abfd3819faf",
        "title": "谒金门 芳事晚",
        "author": "周密",
        "content": "芳事晚。\n数点杏钿香浅。\n恻恻轻寒风翦翦。\n锦屏春梦远。\n稚柳拖烟娇软。\n花影暗藏深院。\n初试轻衫并画扇。\n牡丹红未展。",
        "dynasty": "宋",
        "collection_info": null
    },
    {
        "uuid": "1f1b086ba16a5be6f0994d4995578cbc",
        "title": "好事近 轻翦楚台云",
        "author": "周密",
        "content": "轻翦楚台云，玉影半分秋月。\n一饷凄凉无语，对残花么蝶。\n碧天愁雁不成书，郎意似秋叶。\n闲展鸳绡残谱，卷泪花双叠。",
        "dynasty": "宋",
        "collection_info": null
    },
    {
        "uuid": "1fd056d0d46ac68196ecd2a78c59c159",
        "title": "声声慢 燕泥沾粉",
        "author": "周密",
        "content": "燕泥沾粉，鱼浪吹香，芳堤十里新晴。\n静惹游丝，花边袅袅扶春。\n多情最怜飘泊，记章台、曾绾青青。\n堪爱处，是扑帘娇软，随马轻盈。\n长是河桥三月，做一番晴雪，恼乱诗魂。\n带雨沾衣，罗襟点点离痕。\n休缀潘郎鬓影，怕绿窗、年少人惊。\n卷春去，翦东风、千缕碎云。",
        "dynasty": "宋",
        "collection_info": null
    },
    {
        "uuid": "20b127e4bb746c3e56dbd16ad32808a3",
        "title": "忆旧游 记花阴映烛",
        "author": "周密",
        "content": "记花阴映烛，柳影飞梭，庭户东风。\n彩笔争春艳，任香迷舞袖，醉拥歌丛。\n画帘静掩芳昼，云翦玉璁珑。\n奈恨绝冰弦，尘消翠谱，别凤离鸿。\n莺笼。\n怨春远，但翠冷闲阶，坠粉飘红。\n事逐华年换，叹水流花谢，燕去楼空。\n绣鸳暗老薇径，残梦绕雕栊。\n怅宝瑟无声，愁痕沁碧，江上孤峰。",
        "dynasty": "宋",
        "collection_info": null
    },
    {
        "uuid": "ab464b8415bc9e2501c3a570df1d333a",
        "title": "水龙吟 燕翎谁寄愁笺",
        "author": "周密",
        "content": "燕翎谁寄愁笺，天涯望极王孙草。\n新烟换柳，光风浮蕙，馀寒尚峭。\n倚仗看云，翦灯听雨，几番诗酒。\n叹长安倦客，江南旧恨，飞花乱、清明后。\n堤上垂杨风骤。\n散香绵、轻沾吟袖。\n曲尘两岸，纹波十里，暖蒸香透。\n海阔云深，水流春远，梦魂难句。\n问莺边按谱，花前觅句，解相思否。",
        "dynasty": "宋",
        "collection_info": null
    },
    {
        "uuid": "dcfd9a8153f5bcca99067702c21222c1",
        "title": "水龙吟 舞红轻带愁飞",
        "author": "周密",
        "content": "舞红轻带愁飞，宝鞯暗忆章台路。\n吟香醉雨，吹箫门巷，飘梭院宇。\n立尽残阳，眼迷睛树，梦随风絮。\n叹江潭冷落，依依旧恨，人空老、柳如许。\n锦瑟华年暗度。\n赋行云、空题短句。\n情思系燕，么弦弹凤，文君更苦。\n烟水流红，暮山凝紫，是春归处。\n怅江南望远，苹花自采，寄将愁与。",
        "dynasty": "宋",
        "collection_info": null
    },
    {
        "uuid": "eaf3e10adcb8418f0d613bc3248a4336",
        "title": "征招 江蓠摇落江枫冷",
        "author": "周密",
        "content": "江蓠摇落江枫冷，霜空雁程初到。\n万景正悲凉，奈曲终人杳。\n登临嗟老矣，问今古、清愁多少。\n一梦东园，十年心事，恍然惊觉。\n肠断，紫霞深，知音远、寂寂怨琴凄调。\n短发已无多，怕西风吹帽。\n黄花空自好。\n问谁识、对花怀抱。\n楚山远，九辩难招，更晚烟残照。",
        "dynasty": "宋",
        "collection_info": null
    },
    {
        "uuid": "ec2a4e45fe23d13aa19bf3e7cff20e53",
        "title": "酹江月・念奴娇 奁霏净洗",
        "author": "周密",
        "content": "奁霏净洗，唤素娥睡起，平分秋色。\n雁背风高霜兔冷，露脚侵衣香湿。\n银浦流云，珠房迎晓，鬓影霜争白。\n玉尊良夜，与谁同醉瑶席。\n忍记倚桂分题，簪花筹酒，处处成陈迹。\n十二楼空环佩杳，惟有孤云知得。\n如此江山，依然风月，月底人非昔。\n知音何许，泪痕空沁愁碧。",
        "dynasty": "宋",
        "collection_info": null
    },
    {
        "uuid": "4e719c7d2f298bfd64874e58bdf17e79",
        "title": "夜合花 月地无尘",
        "author": "周密",
        "content": "月地无尘，珠宫不夜，翠笼谁炼铅霜。\n南州路杳，仙子误入唐昌。\n零露滴，湿微妆。\n逗清芬、蝶梦空忙。\n梨花云暖，梅花雪冷，应妒秋芳。\n虚庭夜气偏凉。\n曾记幽丛采玉，素手相将。\n青蕤嫩萼，指痕犹映瑶房。\n风透幕，月侵床。\n记梦回、粉艳争香。\n枕屏金络，钗梁绛缕，都是思量。",
        "dynasty": "宋",
        "collection_info": null
    },
    {
        "uuid": "8c3f8b6b6f6a23b727c7ca3381bef28c",
        "title": "水龙吟 素鸾飞下青冥",
        "author": "周密",
        "content": "素鸾飞下青冥，舞衣半惹凉云碎。\n蓝田种玉，绿房迎晓，一奁秋意。\n擎露盘深，忆君凉夜，暗倾铅水。\n想鸳鸯、正结梨云好梦，西风冷、还惊起。\n应是飞琼仙会。\n倚凉飙、碧簪斜坠。\n轻妆斗白，明珰照影，红衣羞避。\n霁月三更，粉云千点，静香十里。\n听湘弦奏彻，冰绡偷翦，聚相思泪。",
        "dynasty": "宋",
        "collection_info": null
    },
    {
        "uuid": "09db13e8d97839f598c469195833e2cb",
        "title": "天香 碧脑浮冰",
        "author": "周密",
        "content": "碧脑浮冰，红薇染露，骊宫玉唾谁捣。\n麝月双心，凤云百和，宝钏佩环争巧。\n浓熏浅注，疑醉度、千花春晓。\n金饼着衣馀润，银叶透帘微袅。\n素被琼篝夜悄。\n酒初醒、翠屏深窈。\n一缕旧情，空趁断烟飞绕。\n罗袖馀香馨渐少。\n怅东阁、凄凉梦难到。\n谁念韩郎，清愁渐老。",
        "dynasty": "宋",
        "collection_info": null
    },
    {
        "uuid": "b67225024f881dc0c6642fe6aea648a4",
        "title": "珍珠帘・真珠帘 宝阶斜转春宵永",
        "author": "周密",
        "content": "宝阶斜转春宵永，云屏敞、雾卷东风新霁。\n光动万星寒，曳冷云垂地。\n暗省连昌游冶事，照炫转、荧煌珠翠。\n难比。\n是鲛人织就，冰绡渍泪。\n独记梦入瑶台，正玲珑透月，琼钩十二。\n金缕逗浓香，接翠蓬云气。\n缟夜梨花生暖白，浸潋滟、一池春水。\n沈醉。\n归时人在，明河影里。",
        "dynasty": "宋",
        "collection_info": null
    },
    {
        "uuid": "7cbef63b38197494d5709f3ec0ec2514",
        "title": "疏影 冰条木叶",
        "author": "周密",
        "content": "冰条木叶。\n又横斜照水，一花初发。\n素壁秋屏，招得芳魂，彷佛玉容明灭。\n疏疏满地珊湖冷，全误却、扑花幽蝶。\n甚美人、忽到窗前，镜里好春难折。\n闲想孤山旧事，浸清漪、倒映千树残雪。\n暗里东风，可惯无情，搅碎一帘香月。\n轻妆谁写崔徽面，认隐约、烟绡重叠。\n记梦回，纸帐残灯，瘦倚数枝清绝。",
        "dynasty": "宋",
        "collection_info": null
    },
    {
        "uuid": "9cf609f283316855653268fbdb09dfc2",
        "title": "齐天乐 槐熏忽送清商怨",
        "author": "周密",
        "content": "槐熏忽送清商怨，依稀正闻还歇。\n故苑愁深，危弦调苦，前梦蜕痕枯叶。\n伤情念别。\n是几度斜阳，几回残月。\n转眼西风，一襟幽恨向谁说。\n轻鬟犹记动影，翠娥应妒我，双鬓如雪。\n枝冷频移，叶疏犹抱，孤负好秋时节。\n凄凄切切。\n渐迤逦黄昏，砌蛩相接。\n露洗馀悲，暮烟声更咽。",
        "dynasty": "宋",
        "collection_info": null
    },
    {
        "uuid": "7f9598cc621406d720e901602a3d87ad",
        "title": "满江红 秋水涓涓",
        "author": "周密",
        "content": "秋水涓涓，情渺渺、美人何许。\n还记得、东堂松桂，对床风雨。\n流水桃花西塞隐，茂林修竹山阴路。\n二十年、历历旧经行，空怀古。\n评砚品，临书谱。\n笺画史，修茶具。\n喜一愚天禀，一闲天赋。\n百战征求千里马，十年饾饤三都赋。\n问何如、石鼎约弥明，同联句。",
        "dynasty": "宋",
        "collection_info": null
    },
    {
        "uuid": "a693600c5715046b8b44cbdaa8591eb7",
        "title": "玉漏迟 老来欢意少",
        "author": "周密",
        "content": "老来欢意少。\n锦鲸仙去，紫霞声杳。\n怕展金奁，依旧故人怀抱。\n犹想乌丝醉墨，惊俊语、香红围绕。\n闲自笑。\n与君共是，承平年少。\n雨窗短梦难凭，是几番宫商，几番吟啸。\n泪眼东风，回首四桥烟草。\n载酒倦游甚处，已换却、花间啼鸟。\n春恨悄。\n天涯暮云残照。",
        "dynasty": "宋",
        "collection_info": null
    },
    {
        "uuid": "4222e32060acc92a4f47e2dfcd050319",
        "title": "西江月 万壑千岩剡曲",
        "author": "周密",
        "content": "万壑千岩剡曲，朝南暮北樵中。\n江潭杨柳几东风。\n犹忆当年手种。\n鬓雪愁侵秋绿，容华酒借春红。\n非非是是总成空。\n金谷兰亭同梦。",
        "dynasty": "宋",
        "collection_info": null
    },
    {
        "uuid": "355e3548848deff7968f173b9752cd75",
        "title": "杏花天 金池琼苑曾经醉",
        "author": "周密",
        "content": "金池琼苑曾经醉。\n是多少、红情绿意。\n东风一枕游仙睡。\n换却莺花人世。\n渐暮色、鹃声四起。\n正愁满、香沟御水。\n一色柳烟三十里。\n为问春归那里。",
        "dynasty": "宋",
        "collection_info": null
    },
    {
        "uuid": "1fdb34a0bec30a6b11c2123d65ccf5eb",
        "title": "四字令・醉太平 残月半篱",
        "author": "周密",
        "content": "残月半篱。\n残雪半枝。\n孤吟自款柴扉。\n听猿啼鸟啼。\n人归未归。\n无诗有诗。\n水边伫立多时。\n问梅花便知。",
        "dynasty": "宋",
        "collection_info": null
    },
    {
        "uuid": "5ee887a1c2eeea13fdbb8852ea1c7b21",
        "title": "醉落魄・一斛珠 寒侵径叶",
        "author": "周密",
        "content": "寒侵径叶。\n雁风击碎珊瑚屑。\n砚凉闲试霜晴帖。\n颂菊骚兰，秋事正奇绝。\n故人又作江西别。\n书楼虚度中秋节。\n碧阑倚遍愁谁说。\n愁是新愁，月是旧时月。",
        "dynasty": "宋",
        "collection_info": null
    },
    {
        "uuid": "cd7732eb76b63c89db5bfc8c6cb82d08",
        "title": "祝英台近 殢馀酲",
        "author": "周密",
        "content": "殢馀酲，寻旧雨，愁与病相半。\n绿意阴阴，丝竹静深院。\n绝怜事逐春移，泪随花落，似翦断、鲛房珠串。\n喜重见。\n为谁倦酒慵诗，筠屏掩双扇。\n白发潘郎，羞见看花伴。\n可堪好梦残时，新愁生处，烟月冷、子规声断。",
        "dynasty": "宋",
        "collection_info": null
    },
    {
        "uuid": "065d3779d45a93d258abed389e8d65a3",
        "title": "甘州・八声甘州 渐萋萋、芳草绿江南",
        "author": "周密",
        "content": "渐萋萋、芳草绿江南，轻晖弄春容。\n记少年游处，箫声巷陌，灯影帘栊。\n月暖烘炉戏鼓，十里步香红。\n敧枕听新雨，往事朦胧。\n还是江春梦晓，怕等闲愁见，雁影西东。\n喜故人好在，水驿寄诗筒。\n数芳程、渐催花信，送归帆、知第几番风。\n空吟想、梅花千树，人在其中。",
        "dynasty": "宋",
        "collection_info": null
    },
    {
        "uuid": "7f9ecaaa0bfef035fd4d181f9b26409a",
        "title": "甘州・八声甘州 信山阴、道上景多奇",
        "author": "周密",
        "content": "信山阴、道上景多奇，仙翁幻吟壶。\n爱一邱一壑，一花一草，窈窕扶疏。\n染就春云五色，更种玉千株。\n咳唾骚香在，四壁骊珠。\n曲折冷红幽翠，涉流花涧净，步月堂虚。\n羡风流鱼鸟，来往贺家湖。\n认秦鬟、越妆窥镜，倚斜阳、人在会稽图。\n图多赏，池香洗砚，山秀藏书。",
        "dynasty": "宋",
        "collection_info": null
    },
    {
        "uuid": "365435eba59beedded111320117a6dd0",
        "title": "齐天乐 护春帘幕东风里",
        "author": "周密",
        "content": "护春帘幕东风里，当年问花曾到。\n玉影孤搴，冰痕半拆，漠漠冻云迷道。\n临流更好。\n正雪意逢迎，阴光相照。\n梦入罗浮，古苔啁哳翠禽小。\n一枝空念赠远，溯波流不到，心事谁表。\n倚竹天寒，吟香夜冷，几度月昏霜晓。\n寻芳欠早。\n怕鹤怨山空，雁归书少。\n不恨春迟，恨春容易老。",
        "dynasty": "宋",
        "collection_info": null
    },
    {
        "uuid": "46c7c3f4295737511b03bf2b9dd27b02",
        "title": "忆旧游 记移灯翦雨",
        "author": "周密",
        "content": "记移灯翦雨，换火篝香，去岁今朝。\n乍见翻疑梦，向梅边携手，笑挽吟桡。\n依依故人情味，歌舞试春娇。\n对婉娩年芳，漂零身世，酒趁愁消。\n天涯未归客，望锦羽沈沈，翠水迢迢。\n叹菊荒薇老，负故人猿鹤，旧隐谁招。\n疏花漫撩愁思，无句到寒梢。\n但梦绕西泠，空江冷月，魂断随潮。",
        "dynasty": "宋",
        "collection_info": null
    },
    {
        "uuid": "b80f1205d10bbb286fe649eda45ab00f",
        "title": "声声慢 琼壶歌月",
        "author": "周密",
        "content": "琼壶歌月，白发簪花，十年一梦扬州。\n恨入琵琶，小怜重见湾头。\n尊前漫题金缕，奈芳情、已逐东流。\n还送远，甚长安乱叶，都是闲愁。\n次第重阳近也，看黄花绿酒，也合迟留。\n脆柳无情，不堪重系行舟。\n百年正消几别，对西风、休赋登楼。\n怎去得，怕凄凉时节，团扇悲秋。",
        "dynasty": "宋",
        "collection_info": null
    },
    {
        "uuid": "ed1a6af7d0b6ecf299e860038d8c8036",
        "title": "踏莎行 结客千金",
        "author": "周密",
        "content": "结客千金，醉春双玉。\n旧游宫柳藏仙屋。\n白头吟老茂陵西，清平梦远沈香北。\n玉笛天津，锦囊昌谷。\n春红转眼成秋绿。\n重翻花外侍儿歌，休听酒边供奉曲。",
        "dynasty": "宋",
        "collection_info": null
    },
    {
        "uuid": "eeca10de5f9a783d5a10a7006887e1bd",
        "title": "国香慢・国香 玉润金明",
        "author": "周密",
        "content": "玉润金明。\n记曲屏小几，翦叶移根。\n经年汜人重见，瘦影娉婷。\n雨带风襟零乱，步云冷、鹅管吹春。\n相逢旧京洛，素靥尘缁，仙掌霜凝。\n国香流落恨，正冰铺翠薄，谁念遗簪。\n水天空远，应念矾弟梅兄。\n渺渺鱼波望极，五十弦、愁满湘云。\n凄凉耿无语，梦入东风，雪尽江清。",
        "dynasty": "宋",
        "collection_info": null
    },
    {
        "uuid": "31589959e84d3b99f20567d53f93d60a",
        "title": "一萼红 步深幽",
        "author": "周密",
        "content": "步深幽。\n正云黄天淡，雪意未全休。\n鉴曲寒沙，茂林烟草，俯仰千古悠悠。\n岁华晚、漂零渐远，谁念我、同载五湖舟。\n磴古松斜，崖阴苔老，一片清愁。\n回首天涯归梦，几魂飞西浦，泪洒东州。\n故国山川，故园心眼，还似王粲登楼。\n最怜他、秦鬟妆镜，好江山、何事此时游。\n为唤狂吟老监，共赋销忧。",
        "dynasty": "宋",
        "collection_info": null
    },
    {
        "uuid": "69359dcb6b20828a00a12ff6bb583443",
        "title": "扫花游・扫地游 江蓠怨碧",
        "author": "周密",
        "content": "江蓠怨碧，早过了霜花，锦空洲渚。\n孤蛩自语。\n正长安乱叶，万家砧杵。\n尘染秋衣，谁念西风倦旅。\n恨无据。\n怅望极归舟，天际烟树。\n心事曾细数。\n怕水叶沈红，梦云离去。\n情丝恨缕。\n倩回纹为织，那时愁句。\n雁字无多，写得相思几许。\n暗凝伫。\n近重阳、满城风雨。",
        "dynasty": "宋",
        "collection_info": null
    },
    {
        "uuid": "3bda90d0069d9217b427349aa4b7ef31",
        "title": "三姝媚 浅寒梅未绽",
        "author": "周密",
        "content": "浅寒梅未绽。\n正潮过西陵，短亭逢雁。\n秉烛相看，叹俊游零落，满襟依黯。\n露草霜花，愁正在、废宫芜苑。\n明月河桥，笛外尊前，旧情消减。\n莫诉离肠深浅。\n恨聚散匆匆，梦随帆远。\n玉镜尘昏，怕赋情人老，后逢凄惋。\n一样归心，又唤起、故园愁眼。\n立尽斜阳无语，空江岁晚。",
        "dynasty": "宋",
        "collection_info": null
    },
    {
        "uuid": "12ad0d23e9a8f97d8ed8da25a77671a6",
        "title": "献仙音・法曲献仙音 松雪飘寒",
        "author": "周密",
        "content": "松雪飘寒，岭云吹冻，红破数椒春浅。\n衬舞台荒，浣妆池冷，凄凉市朝轻换。\n叹花与人凋谢，依依岁华晚。\n共凄黯。\n问东风、几番吹梦，应惯识当年，翠屏金辇。\n一片古今愁，但废绿、平烟空远。\n无语消魂，对斜阳、衰草泪满。\n又西泠残笛，低送数声春怨。",
        "dynasty": "宋",
        "collection_info": null
    },
    {
        "uuid": "ac6b12275eebf201f7351fdbeff80326",
        "title": "高阳台 照野旌旗",
        "author": "周密",
        "content": "照野旌旗，朝天车马，平沙万里天低。\n宝带金章，尊前茸帽风敧。\n秦关汴水经行地，想登临、都付新诗。\n纵英游，叠鼓清笳，骏马名姬。\n酒酣应对燕山雪，正冰河月冻，晓陇云飞。\n投老残年，江南谁念方回。\n东风渐绿西湖柳，雁已还、人未南归。\n最关情，折尽梅花，难寄相思。",
        "dynasty": "宋",
        "collection_info": null
    },
    {
        "uuid": "e649c2eecc7432d1e00ae4d176054831",
        "title": "庆宫春・高阳台 重叠云衣",
        "author": "周密",
        "content": "重叠云衣，微茫雁影，短篷稳载吴雪。\n霜叶敲寒，风灯摇晕，棹歌人语呜咽。\n拥衾呼酒，正百里、冰河乍合。\n千山换色，一镜无尘，玉龙吹裂。\n夜深醉踏长虹，表里空明，古今清绝。\n高台在否，登临休赋，忍见旧时明月。\n翠消香冷，怕空负、年芳轻别。\n孤山春早，一树梅花，待君同折。",
        "dynasty": "宋",
        "collection_info": null
    },
    {
        "uuid": "ae0ffa54520ed5d3c431bbe9451269b5",
        "title": "高阳台 小雨分江",
        "author": "周密",
        "content": "小雨分江，残寒迷浦，春容浅入蒹葭。\n雪霁空城，燕归何处人家。\n梦魂欲渡苍茫去，怕梦轻、还被愁遮。\n感流年，夜汐东还，冷照西斜。\n萋萋望极王孙草，认云中烟树，鸥外春沙。\n白发青山，可怜相对苍华。\n归鸿自趁潮回去，笑倦游、犹是天涯。\n问东风，先到垂杨，后到梅花。",
        "dynasty": "宋",
        "collection_info": null
    },
    {
        "uuid": "3401dfea805fe11e4ea5e2ee6d7e8e98",
        "title": "探芳讯 步晴昼",
        "author": "周密",
        "content": "步晴昼。\n向水院维舟，津亭唤酒。\n叹刘郎重到，依依谩怀旧。\n东风空结丁香怨，花与人俱瘦。\n甚凄凉，暗草沿池，冷苔侵甃。\n桥外晚风骤。\n正香雪随波，浅烟迷岫。\n废苑尘梁，如今燕来否。\n翠云零落空堤冷，往事休回首。\n最消魂，一片斜阳恋柳。",
        "dynasty": "宋",
        "collection_info": null
    },
    {
        "uuid": "9258fd4203be001cb1bc6502cfc4d5b7",
        "title": "四字令・醉太平 眉消睡黄",
        "author": "周密",
        "content": "眉消睡黄。\n春凝泪妆。\n玉屏水暖微香。\n听蜂儿打窗。\n筝尘半妆。\n绡痕半方。\n愁心欲诉垂杨。\n奈飞红正忙。",
        "dynasty": "宋",
        "collection_info": null
    },
    {
        "uuid": "c3acfc5957161abf379b164f37938a71",
        "title": "西江月 绿绮紫丝步障",
        "author": "周密",
        "content": "绿绮紫丝步障，红鸾彩凤仙城。\n谁将三十六陂春。\n换得两堤秋锦。\n眼缬醉迷朱碧，笔花俊赏丹青。\n斜阳展尽赵昌屏。\n羞死舞鸾妆镜。",
        "dynasty": "宋",
        "collection_info": null
    },
    {
        "uuid": "9d6ced32d6e0093f2bd46b8e72d9e568",
        "title": "江城子 罗窗晓色透花明",
        "author": "周密",
        "content": "罗窗晓色透花明。\n靘瑶笙。\n按瑶筝。\n试讯东风，能有几分春。\n二十四阑凭玉暖，杨柳月，海棠阴。\n依依愁翠沁双颦。\n爱莺声。\n怕鹃声。\n人自多情，春去自无情。\n把酒问花花不语，花外梦，梦中云。",
        "dynasty": "宋",
        "collection_info": null
    },
    {
        "uuid": "85fe6cea294cbca822ab1e3a93e5bec3",
        "title": "少年游 帘消宝篆卷宫罗",
        "author": "周密",
        "content": "帘消宝篆卷宫罗。\n蜂蝶扑飞梭。\n一样东风，燕梁莺院，那处春多。\n晓妆日日随香辇，多在牡丹坡。\n花深深处，柳阴阴处，一片笙歌。",
        "dynasty": "宋",
        "collection_info": null
    },
    {
        "uuid": "a7760bef24275bb69fbe1b2b92f4df4b",
        "title": "好事近 新雨洗花尘",
        "author": "周密",
        "content": "新雨洗花尘，扑扑小庭香湿。\n早是垂杨烟老，渐嫩黄城碧。\n晚帘都卷看青山，山外更山色。\n一色梨花新月，伴夜窗吹笛。",
        "dynasty": "宋",
        "collection_info": null
    },
    {
        "uuid": "93b38bb4ea89bf07faba25dc26e4b056",
        "title": "西江月 情缕红丝冉冉",
        "author": "周密",
        "content": "情缕红丝冉冉，啼花碧袖荧荧。\n迷香双蝶下庭心。\n一行愔愔帘影。\n北里红红短梦，东风雁雁前尘。\n称消不过牡丹情。\n中半伤春酒病。",
        "dynasty": "宋",
        "collection_info": null
    },
    {
        "uuid": "8c13334055f18333002087c636eb416f",
        "title": "醉落魄・一斛珠 忆忆忆忆",
        "author": "周密",
        "content": "忆忆忆忆。\n宫罗褶褶消金色。\n吹花有尽情无极。\n泪滴空帘，香润柳枝湿。\n春愁浩荡湘波窄。\n红兰梦绕江南北。\n燕莺都是东风客。\n移尽庭阴，风老杏花白。",
        "dynasty": "宋",
        "collection_info": null
    },
    {
        "uuid": "9f12f8a491ce45557c6bebb30eb57d54",
        "title": "朝中措 彩绳朱乘驾涛云",
        "author": "周密",
        "content": "彩绳朱乘驾涛云。\n亲见许飞琼。\n多定梅魂才返，香瘢半掐秋痕。\n枕函钗缕，熏篝芳焙，儿女心情。\n尚有第三花在，不妨留待凉生。",
        "dynasty": "宋",
        "collection_info": null
    },
    {
        "uuid": "d64d3dd4742293dd29962e5657bd289d",
        "title": "醉落魄・一斛珠 馀寒正怯",
        "author": "周密",
        "content": "馀寒正怯。\n金钗影卸东风揭。\n舞衣丝损愁千褶。\n一缕杨丝，犹是去年折。\n临窗拥髻愁难说。\n花庭一寸燕支雪。\n春花似旧心情别。\n待摘玫瑰，飞下粉黄蝶。",
        "dynasty": "宋",
        "collection_info": null
    },
    {
        "uuid": "45feec6d17c0c5aa9a8093bd84e31803",
        "title": "浣溪沙 蚕已三眠柳二眠",
        "author": "周密",
        "content": "蚕已三眠柳二眠。\n双竿初起画秋千。\n莺栊风响十三弦。\n鱼素不传新信息，鸾胶难续旧因缘。\n薄情明月几番圆。",
        "dynasty": "宋",
        "collection_info": null
    },
    {
        "uuid": "aa847ac3249967d8b76dd032797f1700",
        "title": "踏莎行 远草情锺",
        "author": "周密",
        "content": "远草情锺，孤花韵胜。\n一楼耸翠生秋暝。\n十年二十四桥春，转头明月箫声冷。\n赋药才高，题琼语俊。\n蒸香压酒芙蓉顶。\n景留人去怕思量，桂窗风露秋眠醒。",
        "dynasty": "宋",
        "collection_info": null
    },
    {
        "uuid": "c8dbcb36d8e542bd5ff111e21d098acb",
        "title": "酹江月・念奴娇 桐皋东去",
        "author": "林式之",
        "content": "桐皋东去，又依然、烟际云边柔橹。\n赖有双台知己耳，牢落孤怀欲吐。\n小倚云根，细商心事，提起千年语。\n九天飞梦，别来长记幽渚。\n试说北海归文，西山何事，犹不甘臣武。\n广大尧天箕颍小，绵上可能如许。\n举世真痴，先生长啸，尘海谁堪与。\n啸声吹送，刺天鸾鹤冲举。",
        "dynasty": "宋",
        "collection_info": null
    },
    {
        "uuid": "413ca9b039c84d60b134731965aa5e50",
        "title": "摸鱼儿 问梅花、几人邀咏",
        "author": "王奕",
        "content": "问梅花、几人邀咏，平生见外骚楚。\n相思一夜罗浮远，姑射仙姿何处。\n情未吐。\n□□□、雄蜂雌蝶空相遇。\n岁年孰与。\n叹皓首相看，冰心独抱，谩作广平赋。\n黄昏暮。\n半点酸辛谁诉。\n寿阳眉恨妖妩。\n南来北使无明眼，细认杏花真谱。\n私自语。\n道消息、孤根还有春风主。\n启明未举。\n听画角吹残，马头摇梦，人已山阳路。",
        "dynasty": "宋",
        "collection_info": null
    },
    {
        "uuid": "ca69b6a749f516404254581d4160dfd9",
        "title": "水调歌头 吾玄终不白",
        "author": "王奕",
        "content": "吾玄终不白，拗出老扬雄。\n近日青衿绿发，转盼忽成翁。\n缩首□天坠地，极力虞渊取日，直欲入冯宫。\n迂阔有如此，谁不笑王公。\n十年后，数椽屋，隐琊峰。\n人叹干坤许大，酰瓮老山中。\n于是泛淮航泗，于是沿邹过鲁，千古慕雩风。\n造物既生我，斯道岂终穷。",
        "dynasty": "宋",
        "collection_info": null
    },
    {
        "uuid": "1b82cf7423b5e29277a0840802aa8a05",
        "title": "沁园春 耳目肺肠",
        "author": "王奕",
        "content": "耳目肺肠，不由我乎，更由乎谁。\n也不必君平，不消詹尹，不疑何卜，不卜何疑。\n三径归来，一时有见，岂为黄初与义熙。\n天下事，但行其可，自合乎宜。\n大哉用易乘时。\n纵乌喙那能食子皮。\n叹失若塞翁，失为得本，赢如刘毅，赢乃输基。\n大黠小痴，有馀不足，谁必彭殇早与迟。\n眼前物，纵铜山金屋，一瞑全非。",
        "dynasty": "宋",
        "collection_info": null
    },
    {
        "uuid": "4c00a20a3eb21a66313c4f5e82b2b902",
        "title": "南乡子 搔首倚熏风",
        "author": "王奕",
        "content": "搔首倚熏风。\n一幅画图尘土中。\n鹤怨猿惊人去也，潜龙。\n谁绞香车起蛰松。\n岁月去熙丰。\n世味人情自淡浓。\n春去春来墩不竞，匆匆。\n蜀水吴山血又红。",
        "dynasty": "宋",
        "collection_info": null
    },
    {
        "uuid": "6293422ce35a591d8dd18a2fac0e99ff",
        "title": "霜天晓角 天无四壁",
        "author": "王奕",
        "content": "天无四壁。\n底用量江尺。\n徒把干坤分裂，谁与帝、扶民厄。\n几年樊圃缺。\n耳风腔转笛。\n此日双蛾空蹙，依然也，暮山碧。",
        "dynasty": "宋",
        "collection_info": null
    },
    {
        "uuid": "049077fe21028e186f75973f5bdc7925",
        "title": "贺新郎 有客过东鲁",
        "author": "王奕",
        "content": "有客过东鲁。\n自葛水、泛舟西下，帆开三楚。\n万里湖光磨水镜，际五老、落星烟渚。\n又飞过、二姑门户。\n彭泽柳青新旧色，望九华、依约池阳路。\n风雨庙，乌江羽。\n蛾眉牛渚皆如故。\n问缘何、鲁港汀洲，江声无语。\n采石书生勋业在，吊锦袍、公子魂何处。\n流恨下、秦淮商女。\n多景楼头吟北固，笑平山堂里谁为主。\n且烂饮，琼花露。",
        "dynasty": "宋",
        "collection_info": null
    },
    {
        "uuid": "09ffca5b9b5b0b3e2c90efe6e9ce4e07",
        "title": "贺新郎 醉醒琼花露",
        "author": "王奕",
        "content": "醉醒琼花露。\n买扁舟、邵伯津头，向秦邮去。\n流水孤村鸦万点，忆少游、回首斜阳树。\n又访着、山阳酒侣。\n细剔留城碑藓看，上歌舞、一啸江东主。\n望凫峄，过邹鲁。\n孔林百拜瞻茔墓。\n历四阜、少皞之墟，大庭之库。\n竟涉汶河登泰岱，候清光，夜半开玄圃。\n迤逦问、东平归路。\n蚩冢黄花吟笑罢，下新州，醉白楼头赋。\n复淮楚，寻故步。",
        "dynasty": "宋",
        "collection_info": null
    },
    {
        "uuid": "0d7c2a581c0881b11e645c2812883aee",
        "title": "贺新郎 帆卸西湾侧",
        "author": "王奕",
        "content": "帆卸西湾侧。\n望康庐、老峰面目，旧曾相识。\n岁岁滔滔江浪远，回首暮云空碧。\n今想见、发痕全白。\n眠鹿矶头茅屋烂，问草堂、谁管真泉石。\n还更有，青牛迹。\n老峰点首如招客。\n道十年、玉斗窗间，两成疏觌。\n赢得老夫谙阅世，不作少年太息。\n看雨馀、依旧青山色。\n汶上归来重过我，最峰头、新长芝堪摘。\n分半席、共横笛。",
        "dynasty": "宋",
        "collection_info": null
    },
    {
        "uuid": "f75aef0b60e59c8467ff41747ddffcd5",
        "title": "沁园春 八十日官",
        "author": "王奕",
        "content": "八十日官，浩然归去，知心者希。\n谓诗有招魂，姑言其概，注其述酒，亦特其微。\n不事小儿，惟书甲子，皆是先生杜得机。\n看时运，与天荣木，始识真归。\n黄唐邈不可追。\n慨四十无闻昨已非。\n故怀彼仙师，策夫名骥，志夫童冠，寤寐交挥。\n人表何时，谁生过鲁，愿企高风慕浴沂。\n兹行也，尚庶几短葛，不负公衣。",
        "dynasty": "宋",
        "collection_info": null
    },
    {
        "uuid": "325418094b6f7fc5348193b10d8fd8e7",
        "title": "八声甘州 诵公诗、大雅久不闻",
        "author": "王奕",
        "content": "诵公诗、大雅久不闻，吾衰竟谁陈。\n自晋宋以来，隋唐而下，旁若无人。\n光焰文章万丈，肯媚永王璘。\n卓有汾阳老，抱丈人贞。\n不是沈香亭上，谩题飞燕，蹴起靴尘。\n安得锦袍西下，明月堕江滨。\n青山冢、知几番风雨，雷霆走精神。\n因过鲁，携一尊吊古，疑是前身。",
        "dynasty": "宋",
        "collection_info": null
    },
    {
        "uuid": "8595298b006b73b4de0f691cdcd7288b",
        "title": "水调歌头 长江衣带水",
        "author": "王奕",
        "content": "长江衣带水，历代鼎彝功。\n服定衣冠礼乐，聊尔就江东。\n追忆金戈铁马，保以油幢玉垒，熢燧几秋风。\n更有当头着，全局倚元戎。\n攒万舸，开一棹，散无踪。\n到了书生死节，蜂蚁愧诸公。\n上有皇天白日，下有人心青史，未必竟朦胧。\n停棹抚遗迹，往恨逐冥鸿。",
        "dynasty": "宋",
        "collection_info": null
    },
    {
        "uuid": "5b493343c62b97b04f912d58a4893557",
        "title": "贺新郎 决眦斜阳里",
        "author": "王奕",
        "content": "决眦斜阳里。\n品江山、洛阳第一，金陵第二。\n休论六朝兴废梦，且说南浮之始。\n合就此、衣冠故址。\n底事轻抛形胜地，把笙歌、恋定西湖水。\n百年内，苟而已。\n纵然成败由天理。\n叹石城、潮落潮生，朝昏知几。\n可笑诸公俱铸错，回首金瓯瞥徙。\n漫涴了、紫云青史。\n老媚幽花栖断础，睇故宫、空拊英雄髀。\n身世蝶，侯王蚁。",
        "dynasty": "宋",
        "collection_info": null
    },
    {
        "uuid": "a137fdc996e6de3884167c936bc826db",
        "title": "酹江月・念奴娇 英雄老矣",
        "author": "王奕",
        "content": "英雄老矣，对江山、莫遣泪珠成斛。\n一箑西风休掩面，白浪黄尘迷目。\n凤去台空，鹭飞洲冷，几度斜阳木。\n欲书往事，南山应恨无竹。\n宁是商女当年，后来腔调，拍手铜鞮曲。\n偃蹇老松虽拗□，犹□一枰残局。\n乌巷垂杨，雀桥野草，今为谁家绿。\n赏心何处，浩歌归卧梅屋。",
        "dynasty": "宋",
        "collection_info": null
    },
    {
        "uuid": "95bbcc1e981a5820a9c212caf5c0c34f",
        "title": "法曲献仙音 九曲青溪",
        "author": "王奕",
        "content": "九曲青溪，千年陈迹，往事不堪依据。\n老我重来，海干石烂，那复断碑残础。\n应讶野王当日，三弄罢、乍无语。\n□□□。\n高牙大纛船如屋，又少甚笙歌，翠云箫鼓。\n流恨入寒筝，离合君臣良苦。\n花落几春□，无此一番风雨。\n是何人、尚秦淮门馆，柳桥荷浦。",
        "dynasty": "宋",
        "collection_info": null
    },
    {
        "uuid": "b19055ba4b275e242136c0df91c84ed6",
        "title": "贺新郎 惆怅秦淮路",
        "author": "王奕",
        "content": "惆怅秦淮路。\n慨当年、商女谁家，几多年数。\n死去方知亡国恨，尚激起、浪花如语，应不为、黍峰蒲缕。\n花隔青溪胭井湿，又谁省、此时情绪。\n云盖拥，翠阴午。\n汨罗无复灵均楚。\n到如今、荃蕙椒兰，尽成禾黍。\n疑是□龙穿王气，遗恨六朝作古。\n□留与、浮歌载醑。\n天外长江浑不管，也无春无夏无晴雨。\n流岁月、滔滔去。",
        "dynasty": "宋",
        "collection_info": null
    },
    {
        "uuid": "94539bdaf9a31728177ce9756cb95e51",
        "title": "木兰花慢 翠微亭上醉",
        "author": "王奕",
        "content": "翠微亭上醉，搔短发、舞缤纷。\n问六朝五姓，王姬帝胄，今有谁存。\n何似乌衣故垒，尚年年、生长儿孙。\n今古兴亡无据，好将往史俱焚。\n招魂。\n何处觅东山，筝泪落清樽。\n怅石城暗浪，秦淮旧月，东去西奔。\n休说清谈误国，有清谈，还有斯文。\n遥睇新亭一笑，漫漫天际江痕。",
        "dynasty": "宋",
        "collection_info": null
    },
    {
        "uuid": "c81240861da6b3a7fb048c6828976603",
        "title": "南乡子 豪杰说中州",
        "author": "王奕",
        "content": "豪杰说中州。\n及此见题多景楼。\n曹石当年徒浪耳，悠悠。\n岁月滔滔江自流。\n风雪老兜鍪。\n不混关河事不休。\n浪舞桃花颠又蹶，嬴刘。\n莫与武陵仙客谋。",
        "dynasty": "宋",
        "collection_info": null
    },
    {
        "uuid": "decb9c6a4e99587200a40425b27e26d2",
        "title": "水调歌头 迢迢嶓冢水",
        "author": "王奕",
        "content": "迢迢嶓冢水，直泻到东州。\n不拣秦淮吴楚，明月一家楼，何代非卿非相，底事柴桑老子，偏恁不推刘。\n半体鹿皮服，千古晋貔貅。\n过东鲁，登北固，感春秋。\n抵掌嫣然一笑，莫枉少陵愁。\n说甚萧锅曹石，古矣苏吟米画，黑白满盘收。\n对水注杯酒，为我向东流。",
        "dynasty": "宋",
        "collection_info": null
    },
    {
        "uuid": "5a0f0c9737f2cdb20bc53540da47a917",
        "title": "八声甘州 问苍天、苍天阒无言",
        "author": "王奕",
        "content": "问苍天、苍天阒无言，浩歌摘星楼。\n这茫茫禹迹，南来第一，是古扬州。\n当日双龙未渡，风月一家秋。\n中分胡越后，横断江流。\n□百年间春梦，笑槐柯蚁穴，多少王侯。\n谩平山堂里，棋局几边筹。\n是谁教、海干仙去，天地付浮沤。\n书生老，对琼花一笑，白发苍洲。",
        "dynasty": "宋",
        "collection_info": null
    },
    {
        "uuid": "b41a3095f83d0bb48a73e7a91d010a0b",
        "title": "临江仙 二十四桥明月好",
        "author": "王奕",
        "content": "二十四桥明月好，暮年方到扬州。\n鹤飞仙去总成休。\n襄阳风笛急，何事付悠悠。\n几阕平山堂上酒，夕阳还照边楼。\n不堪风景事回头。\n淮南新枣熟，应不说防秋。",
        "dynasty": "宋",
        "collection_info": null
    },
    {
        "uuid": "e5b3a602a87e6dd2f1fe0aa34acfb5f5",
        "title": "沁园春 唐李太白",
        "author": "王奕",
        "content": "唐李太白，访贺知章，浩歌此楼。\n想斗酒百篇，眼花落井，一时豪杰，千古风流。\n白骨青山，美人黄土，醉魄吟魂安在否。\n江南客，因来游胜践，稽首前修。\n悠悠。\n往事俱休，更莫遣兴亡狂白头。\n也莫论高皇、莫论项羽，谁为黄帝，谁为蚩尤。\n拶破愁城，吸干酒海，袖拂安梁舞暮秋。\n题未了，又笑骑白鹤，飞下扬州。",
        "dynasty": "宋",
        "collection_info": null
    },
    {
        "uuid": "6999311c4ca4aa3029379167d86483ee",
        "title": "婆罗门引 佳人鬓发",
        "author": "王奕",
        "content": "佳人鬓发，几回涂抹共蝉娟。\n又何止三千。\n拟待盈盈宝鉴，多少绮罗筵。\n恨妖蟆怪事，长夜中天。\n中河影圆。\n清泪落尊前。\n舞罢霓裳初服，肯为人妍。\n□□□□，算惟有、蕊宫天上仙。\n缑山鹤，亦欲蹁跹。",
        "dynasty": "宋",
        "collection_info": null
    },
    {
        "uuid": "584c57595cefb99802314f14953d2420",
        "title": "贺新郎 试问司花女",
        "author": "王奕",
        "content": "试问司花女。\n是何年、培植琼葩，分来何谱。\n禁苑岂无新雨露，底事刚移不去，偏恋定、鹤城抷土。\n却怕杏花生眼觑。\n先廿年、和影无寻处。\n遗草木，悴风雨。\n看花老我成迟暮。\n绕阑干、追忆沈吟，欲言难赋。\n根本已非枝叶异，谁把赝苗裨补。\n但认得、唐人旧句。\n明月楼前无水部。\n扣之梅、梅又全无语。\n询古柏，过东鲁。",
        "dynasty": "宋",
        "collection_info": null
    },
    {
        "uuid": "b9536250020b3fc3106749273d468a54",
        "title": "沁园春 醉面挟风",
        "author": "王奕",
        "content": "醉面挟风，携杜康酒，酹刘伶台。\n问漂母矶头，韩侯安在，钵山池下，乔鹊曾回。\n孝说仲车，忠传祖逖，忠孝如今亦可哀。\n清河口，但潮生潮落，帆去帆来。\n休呆。\n且饮三杯。\n莫枉教、东乌西兔催。\n更谁可百年，脱身不化，谁能五日，笑口长开。\n痛饮高歌，胡涂乱抹，快活斗山王秀才。\n今天下，曰利而已，何以平哉。",
        "dynasty": "宋",
        "collection_info": null
    },
    {
        "uuid": "799ba2268442da6cc8c866cdf5ddb67b",
        "title": "唐多令 直上倚天楼",
        "author": "王奕",
        "content": "直上倚天楼。\n怀哉古楚州。\n黄河水、依旧东流。\n千古兴亡多少事，分付与、白头鸥。\n祖逖与留侯。\n二公今在不。\n眉尖上、莫带星愁。\n笑拍危阑歌短阕，翁醉矣，且归休。",
        "dynasty": "宋",
        "collection_info": null
    },
    {
        "uuid": "48ff2b4326949570c7cf0a05ddb65ad8",
        "title": "沁园春 吾祖文中",
        "author": "王奕",
        "content": "吾祖文中，曾于夫子，受罔极恩。\n有宇宙以来，春秋而后，三纲所系，万古常存。\n列国何时，东吴何地，十哲之中尚有言。\n况今也、与圣闲邦域，同一干坤。\n卑飞难傍天阍。\n但勃窣衔香拜圣门。\n要水看黄河，山登岱岳，鲁求君子，学究中原。\n虽有他人，不如同姓，仰止文星出禁垣。\n又安得，借蒙庄大瓢，酌泗水之源。",
        "dynasty": "宋",
        "collection_info": null
    },
    {
        "uuid": "f8d22c01a532ebda786f37cd9210bd34",
        "title": "西河 江左地",
        "author": "王奕",
        "content": "江左地。\n兴亡旧恨谁记。\n腥风不搅洛山云，怒涛怎起。\n泪眶历落泫新亭，碑趺犹卧江际。\n古今事，天莫倚。\n废兴元有时系。\n女墙月色自荒荒，尽平寸垒。\n舞台歌谢草痕深，青溪弥望烟水。\n马蹄杂沓锦绣市。\n认乌衣六朝，东巷西里。\n景物已非人世。\n但长干铁塔，岿然相对。\n檐铃嘈囋熏风里。",
        "dynasty": "宋",
        "collection_info": null
    },
    {
        "uuid": "516759373c69fcf3bb17d00fb3abfa6b",
        "title": "满江红 楼倚虚空",
        "author": "蒲寿宬",
        "content": "楼倚虚空。\n觉人世、不知何处。\n人缥缈、半檐星斗，一窗风露。\n潮退沙平凫雁静，夜深月黑鱼龙怒。\n把清樽、独自笑馀生，成何事。\n尘埃外，谈高趣。\n烟波上，题诗句。\n这美景良宵，且休虚度。\n梦觉宦情甜似蜡，老来况味酸如醋。\n念儿曹、南北几时归，情朝暮。",
        "dynasty": "宋",
        "collection_info": null
    },
    {
        "uuid": "1313cc0b885662f825e2241adcf1b043",
        "title": "贺新郎 铁笛穿花去",
        "author": "蒲寿宬",
        "content": "铁笛穿花去。\n问长安、市上生涯，而今何似。\n破帽青衫尘满面。\n不识何人共语。\n且面壁、听风雨。\n惟我虚中元识破，笑人间、日月无停杼。\n名与利，莫轻许。\n人生穷达皆天铸。\n试灯前、为问灵龟，劝君休怒。\n心肯命通元有数，何幸知音记取。\n季主也、应留得住。\n百岁光阴弹指过，算伯夷、盗跖俱尘土。\n心一寸，人千古。",
        "dynasty": "宋",
        "collection_info": null
    },
    {
        "uuid": "28352e161660def0f00b3383be51f955",
        "title": "渔父词・渔父 万里长江一钓丝",
        "author": "蒲寿宬",
        "content": "万里长江一钓丝。\n萧萧蓬鬓任风吹。\n微雨过，片帆敧。\n青山浓淡更多奇。",
        "dynasty": "宋",
        "collection_info": null
    },
    {
        "uuid": "7aab7a2c56c8de1b5ba6e6b1a73c9d9b",
        "title": "渔父词・渔父 江渚春风澹荡时",
        "author": "蒲寿宬",
        "content": "江渚春风澹荡时。\n斜阳芳草鹧鸪飞。\n莼菜滑，白鱼肥。\n浮家泛宅不曾归。",
        "dynasty": "宋",
        "collection_info": null
    },
    {
        "uuid": "81137fdb4b44401f3d1201403cafe93f",
        "title": "渔父词・渔父 烟浦回环几百湾",
        "author": "蒲寿宬",
        "content": "烟浦回环几百湾。\n无人知此橛头船。\n风露冷，月娟娟。\n云间一过看飞仙。",
        "dynasty": "宋",
        "collection_info": null
    },
    {
        "uuid": "6dabcbd81408f6627850f8550ea9c0cb",
        "title": "渔父词・渔父 野缆闲移石笋江",
        "author": "蒲寿宬",
        "content": "野缆闲移石笋江。\n旁人争看老眉庞。\n铺月席，展风窗。\n飞来何处白鸥双。",
        "dynasty": "宋",
        "collection_info": null
    },
    {
        "uuid": "f39903de655339cca01c9f0d27b13d67",
        "title": "渔父词・渔父 葭荻横披众木东",
        "author": "蒲寿宬",
        "content": "葭荻横披众木东。\n浪花如雪晚来风。\n云母幌，水晶宫。\n莲花一叶白头翁。",
        "dynasty": "宋",
        "collection_info": null
    },
    {
        "uuid": "a5272de85394bfcf93f95f66c4b924b3",
        "title": "渔父词・渔父 飘忽狂风一霎间",
        "author": "蒲寿宬",
        "content": "飘忽狂风一霎间。\n长鱼吹浪势如山。\n牢系缆，蓼花湾。\n白鸥沙上伴人闲。",
        "dynasty": "宋",
        "collection_info": null
    },
    {
        "uuid": "844934b6b7698449eefb547382e5e40a",
        "title": "渔父词・渔父 清晓朦胧古渡头",
        "author": "蒲寿宬",
        "content": "清晓朦胧古渡头。\n烟中人语橹声柔。\n云五色，蜃成楼。\n鸡鸣日出似罗浮。",
        "dynasty": "宋",
        "collection_info": null
    },
    {
        "uuid": "cfd30eeac6a61608aa370bb42d5ac60e",
        "title": "渔父词・渔父 搔首推篷晓色新",
        "author": "蒲寿宬",
        "content": "搔首推篷晓色新。\n雪花飘瞥大江滨。\n渔父醉，不收缗。\n白髭红颊玉为人。",
        "dynasty": "宋",
        "collection_info": null
    },
    {
        "uuid": "5b7c4a978ec0098c379040007448f792",
        "title": "渔父词・渔父 明月愁人夜未央",
        "author": "蒲寿宬",
        "content": "明月愁人夜未央。\n篷窗如画水浪浪。\n何处笛，起凄凉。\n梅花喷作一天霜。",
        "dynasty": "宋",
        "collection_info": null
    },
    {
        "uuid": "9b668fc82fc550af9d1187e93524adf4",
        "title": "渔父词・渔父 白首渔郎不解愁",
        "author": "蒲寿宬",
        "content": "白首渔郎不解愁。\n长歌箕踞亦风流。\n江上事，寄蜉蝣。\n灵均那更恨悠悠。",
        "dynasty": "宋",
        "collection_info": null
    },
    {
        "uuid": "f6d3fc163e5e6f7bb65f0129586fddff",
        "title": "渔父词・渔父 琉璃为地水精天",
        "author": "蒲寿宬",
        "content": "琉璃为地水精天。\n一叶渔舟浪满颠。\n风肃肃，露娟娟。\n家在芦花何处边。",
        "dynasty": "宋",
        "collection_info": null
    },
    {
        "uuid": "e8df206d7ff5fecdaf62584b3d2c4396",
        "title": "渔父词・渔父 江上浪花飞洒天",
        "author": "蒲寿宬",
        "content": "江上浪花飞洒天。\n拍阶鞺鞳屋如船。\n月不夜，水无边。\n何处笛声人未眠。",
        "dynasty": "宋",
        "collection_info": null
    },
    {
        "uuid": "c134041716cfed2447cab1c80597331a",
        "title": "渔父词・渔父 远入茫茫无尽边",
        "author": "蒲寿宬",
        "content": "远入茫茫无尽边。\n渔舟来往似行天。\n敧枕看，不成眠。\n谁识人间太乙仙。",
        "dynasty": "宋",
        "collection_info": null
    },
    {
        "uuid": "d1bdd8896e9b6c3c7de16b8d1f014890",
        "title": "渔父词・渔父 白水塘边白鹭飞",
        "author": "蒲寿宬",
        "content": "白水塘边白鹭飞。\n龙湫山下鲫鱼肥。\n敧雨笠，着云衣。\n玄真不见又空归。",
        "dynasty": "宋",
        "collection_info": null
    },
    {
        "uuid": "7f5e802bba2101af014aaec7cff5f201",
        "title": "渔父词・渔父 岩下无心云自飞",
        "author": "蒲寿宬",
        "content": "岩下无心云自飞。\n塘边足雨水初肥。\n龟曳尾，绿毛衣。\n荷盘无数尔安归。",
        "dynasty": "宋",
        "collection_info": null
    },
    {
        "uuid": "4a45d6f42918e7d989bd66b1b0bbe374",
        "title": "乃词 白头翁",
        "author": "蒲寿宬",
        "content": "白头翁。\n白头翁。\n江海为田鱼作粮。\n相逢只可唤刘四，不受人呼刘四郎。",
        "dynasty": "宋",
        "collection_info": null
    },
    {
        "uuid": "da10c72f2191679da2da0219b01b2e03",
        "title": "喜迁莺 微雨后",
        "author": "吴龙翰",
        "content": "微雨后，落花天。\n娇态病恹恹。\n怕人猜着是相思，成日不开帘。\n宝钗横，蝉鬓乱。\n院宇待人归尽。\n缓移莲步玉阑前。\n纤手掐花钿。",
        "dynasty": "宋",
        "collection_info": null
    },
    {
        "uuid": "24a210a27e973b9d0496678b2f01d2b9",
        "title": "摸鱼儿 对西风、鬓摇烟碧",
        "author": "朱嗣发",
        "content": "对西风、鬓摇烟碧，参差前事流水。\n紫丝罗带鸳鸯结，的的镜盟钗誓。\n浑不记、漫手织回文，几度欲心碎。\n安花着蒂。\n奈雨覆云翻，情宽分窄，石上玉簪脆。\n朱楼外。\n愁压空云欲坠。\n月痕犹照无寐。\n阴晴也只随天意。\n枉了玉消香碎。\n君且醉。\n君不见、长门青草春风泪。\n一时左计。\n悔不早荆钗，暮天修竹，头白倚寒翠。",
        "dynasty": "宋",
        "collection_info": null
    },
    {
        "uuid": "bd096a83dafd4cec2a840687c86e5819",
        "title": "更漏子 妾倚门",
        "author": "陈达叟",
        "content": "妾倚门，君上马。\n残月晓星犹挂。\n眉黛敛，泪珠凝。\n别离多少情。\n翠翘横，云鬓乱。\n复入绮衾犹暖。\n人独自，枕成双。\n争教不断肠。",
        "dynasty": "宋",
        "collection_info": null
    },
    {
        "uuid": "86d2ef8f12fafb5bf11c5bb1ae837603",
        "title": "菩萨蛮 举头忽见衡阳雁",
        "author": "陈达叟",
        "content": "举头忽见衡阳雁。\n千声万字情何限。\n叵耐薄情夫。\n一行书也无。\n泣归香阁恨。\n和泪掩红粉。\n待雁却回时。\n也无书寄伊。",
        "dynasty": "宋",
        "collection_info": null
    },
    {
        "uuid": "68322a3ed01267844f5dc5e1d5dd9b46",
        "title": "齐天乐 南楼月转银河曙",
        "author": "文天祥",
        "content": "南楼月转银河曙，玉箫又吹梅早。\n鹦鹉沙晴，葡萄水暖，一缕燕香清袅。\n瑶池春透。\n想桃露霏霞，菊波沁晓。\n袍锦风流，御仙花带瑞虹绕。\n玉关人正未老。\n唤矶头黄鹤，岸巾谈笑。\n剑拂淮清，槊横楚黛，雨洗一川烟草。\n印黄似斗。\n看半砚蔷薇，满鞍杨柳。\n沙路归来，金貂蝉翼小。",
        "dynasty": "宋",
        "collection_info": null
    },
    {
        "uuid": "d6aedacaea9b68462ed011440a8cade3",
        "title": "齐天乐 夜来早得东风信",
        "author": "文天祥",
        "content": "夜来早得东风信，潇湘一川新绿，柳色含晴，梅心沁暖，春浅千花如束。\n银蝉乍浴。\n正沙雁将还，海鳌初矗。\n云拥旌旗，笑声人在画阑曲。\n星虹瑶树缥缈，佩环鸣碧落，瑞笼华屋。\n露耿铜虬，冰翻铁马，帘幕光摇金粟。\n迟迟倚竹。\n更为把瑶尊，满斟醽醁。\n回首宫莲，夜深归院烛。",
        "dynasty": "宋",
        "collection_info": null
    },
    {
        "uuid": "7d323c278d2c25f0c3ff7069c33f4fe4",
        "title": "酹江月・念奴娇 庐山依旧",
        "author": "文天祥",
        "content": "庐山依旧，凄凉处、无限江南风物。\n空翠晴岚浮汗漫，还障天东半壁。\n雁过孤峰，猿归危嶂，风急波翻雪。\n干坤未老，地灵尚有人杰。\n堪嗟漂泊孤舟，河倾斗落，客梦催明发。\n南浦闲云连草树，回首旌旗明灭。\n三十年来，十年一过，空有星星发。\n夜深愁听，胡笳吹彻寒月。",
        "dynasty": "宋",
        "collection_info": null
    },
    {
        "uuid": "68ee9d2e0a8ed0f0de69ff74ab55c883",
        "title": "酹江月・念奴娇 水天空阔",
        "author": "文天祥",
        "content": "水天空阔，恨东风不借、世间英物。\n蜀鸟吴花残照里，忍见荒城颓壁。\n铜雀春情，金人秋泪，此恨凭谁雪。\n堂堂剑气，斗牛空认奇杰。\n那信江海馀生，南行万里，属扁舟齐发。\n正为鸥盟留醉眼，细看涛声云灭。\n睨柱吞嬴，回旗走懿，千古冲冠发。\n伴人无寐。\n秦淮应是孤月。",
        "dynasty": "宋",
        "collection_info": null
    },
    {
        "uuid": "c75f0648fefe415976dce02f6710fd8c",
        "title": "酹江月・念奴娇 干坤能大",
        "author": "文天祥",
        "content": "干坤能大，算蛟龙、元不是池中物。\n风雨牢愁无着处，那更寒虫四壁。\n横槊题诗，登楼作赋，万事空中雪。\n江流如此，方来还有英杰。\n堪笑一叶漂零，重来淮水，正凉风新发。\n镜里朱颜都变尽，只有丹心难灭。\n去去龙沙，江山回首，一线青如发。\n故人应念，杜鹃枝上残月。",
        "dynasty": "宋",
        "collection_info": null
    },
    {
        "uuid": "dc0492f21bfd633e151d1948cd618091",
        "title": "满江红 燕子楼中",
        "author": "文天祥",
        "content": "燕子楼中，又捱过、几番秋色。\n相思处、青年如梦，乘鸾仙阙。\n肌玉暗消衣带缓，泪珠斜透花钿侧。\n最无端、蕉影上窗纱，青灯歇。\n曲池合，高台灭。\n人间事，何堪说。\n向南阳阡上，满襟清血。\n世态便如翻覆雨，妾身元是分明月。\n笑乐昌、一段好风流，菱花缺。",
        "dynasty": "宋",
        "collection_info": null
    },
    {
        "uuid": "d5ef9091d095423160919e31449c6519",
        "title": "满江红 试问琵琶",
        "author": "文天祥",
        "content": "试问琵琶，胡沙外、怎生风色。\n最苦是、姚黄一朵，移根仙阙。\n王母欢阑琼宴罢，仙人泪满金盘侧。\n听行宫、半夜雨淋铃，声声歇。\n彩云散，香尘灭。\n铜驼恨，那堪说。\n想男儿慷慨，嚼穿龈血。\n回首昭阳离落日，伤心铜雀迎秋月。\n算妾身、不愿似天家，金瓯缺。",
        "dynasty": "宋",
        "collection_info": null
    },
    {
        "uuid": "77375fda70b6f6afc9eda27a0d621b33",
        "title": "沁园春 为子死孝",
        "author": "文天祥",
        "content": "为子死孝，为臣死忠，死又何妨。\n自光岳气分，士无全节，君臣义缺，谁负刚肠。\n骂贼睢阳，爱君许远，留得声名万古香。\n后来者，无二公之操，百炼之钢。\n人生翕欻云亡。\n好烈烈轰轰做一场。\n使当时卖国，甘心降虏，受人唾骂，安得留芳。\n古庙幽沈，仪容俨雅，枯木寒鸦几夕阳。\n邮亭下，有奸雄过此，仔细思量。",
        "dynasty": "宋",
        "collection_info": null
    },
    {
        "uuid": "dd1b950ac1238dcdb9605fa268749fef",
        "title": "念奴娇 水天空阔",
        "author": "邓剡",
        "content": "水天空阔，恨东风不惜、世间英物。\n蜀鸟吴花残照里，忍见荒城颓壁。\n铜雀春情，金人秋泪，此恨凭谁雪。\n堂堂剑气，斗牛空认奇杰。\n那信江海馀生，南行万里，不放扁舟发。\n正为鸥盟留醉眼，细看涛声云灭。\n睨柱吞嬴，回旗走懿，千古冲冠发。\n伴人无寐，秦淮应是孤月。",
        "dynasty": "宋",
        "collection_info": null
    },
    {
        "uuid": "1f3a6757d7771d5666e2185d6a1831e2",
        "title": "满江红 王母仙桃",
        "author": "邓剡",
        "content": "王母仙桃，亲曾醉、九重春色。\n谁信道、鹿衔花去，浪翻鳌阙。\n眉锁娇娥山宛转，髻梳堕马云敧侧。\n恨风沙、吹透汉宫衣，馀香歇。\n霓裳散，庭花灭。\n昭阳燕，应难说。\n想春深铜雀，梦残啼血。\n空有琵琶传出塞，更无环佩鸣归月。\n又争知、有客夜悲歌，壶敲缺。",
        "dynasty": "宋",
        "collection_info": null
    },
    {
        "uuid": "11c1889e7b9336a2b6217b7e5dc586af",
        "title": "浪淘沙 疏雨洗天晴",
        "author": "邓剡",
        "content": "疏雨洗天晴。\n枕簟凉生。\n井梧一叶做秋声。\n谁念客身轻似叶，千里飘零。\n梦断古台城。\n月淡潮平。\n便携酒访新亭。\n不见当时王谢宅，烟草青青。",
        "dynasty": "宋",
        "collection_info": null
    },
    {
        "uuid": "c65ed95c805651619e3ac539a6211bc3",
        "title": "唐多令 雨过水明霞",
        "author": "邓剡",
        "content": "雨过水明霞。\n潮回岸带沙。\n叶声寒、飞透窗纱。\n堪恨西风吹世换，更吹我、落天涯。\n寂寞古豪华。\n乌衣日又斜。\n说兴亡、燕入谁家。\n惟有南来无数雁，和明月、宿芦花。",
        "dynasty": "宋",
        "collection_info": null
    },
    {
        "uuid": "ef3c66f9644a1f3f02b1b7e7111397f7",
        "title": "烛影摇红 郢雪歌高",
        "author": "邓剡",
        "content": "郢雪歌高，天教鹤子参鸣和。\n熏风旌节瑞华□，光动垂弧左。\n早是烟楼撞破。\n更明珠、重添一颗。\n镜容中夜，摩顶欣然，石麟天堕。\n未羡眉山，两峰儿子中峰我。\n推贤世世珥金貂，何况阴功大。\n欲写弄獐书贺。\n愧无功、难消玉果。\n摩挲老眼，曾识英雄，试啼则个。",
        "dynasty": "宋",
        "collection_info": null
    },
    {
        "uuid": "770d2e2de527011264a8696b1dca07a7",
        "title": "霜天晓角 蛮烟塞雪",
        "author": "邓剡",
        "content": "蛮烟塞雪。\n天老梅花骨。\n还着锦衣游戏，清江上、管风月。\n木兰归海北。\n竹梧侵户碧。\n三十六峰苍玉，驾白鹿、友仙客。",
        "dynasty": "宋",
        "collection_info": null
    },
    {
        "uuid": "df3732c4517be65ed1190573a1b69a6a",
        "title": "木兰花慢 步凉飔绿野",
        "author": "邓剡",
        "content": "步凉飔绿野，□锺鼓、□园林。\n有骑竹更生，扶藜未老，歌舞堂阴。\n金鞭半横玉带，烨神人、风度五云深。\n大耐自应鹤骨，活人总是天心。\n寿蒲香晚尚堪斟。\n梧竹对潇森。\n早问道燕城，衣裁绣衮，台筑黄金。\n天瓢正消几滴，化中原、焦土作甘霖。\n却伴赤松未晚，碧桃花下横琴。",
        "dynasty": "宋",
        "collection_info": null
    },
    {
        "uuid": "06babf7552b4018b32aaf5ab0999d7c1",
        "title": "摸鱼儿 问庐陵、米作何价",
        "author": "邓剡",
        "content": "问庐陵、米作何价。\n棠阴又绿今夏。\n活人手段依然在，独乐园中司马。\n初度也。\n算几处篝香，手额你多谢。\n风亭月榭。\n尽隐橘观棋，折荷筒酒，花竹秀而野。\n阶庭树，满目鱼鱼雅雅。\n千金难买清暇。\n纷纷征榷尘如梦，谁有似公闲者。\n天怎舍。\n趁绿鬓朱颜，须入凌烟画。\n海天不夜。\n管岁岁安期，采蒲为寿，高宴碧桃下。",
        "dynasty": "宋",
        "collection_info": null
    },
    {
        "uuid": "429d0fa15121fa352f4178268e11a56d",
        "title": "促拍丑奴儿 睡起怯春寒",
        "author": "邓剡",
        "content": "睡起怯春寒。\n海棠花、开未开间。\n莫言春色三分二，朱颜绿鬓，栽花种竹，谁似君闲。\n侯印旧家毡。\n早天边、飞诏催还。\n从今岁岁称觞处，人如玉雪，花如锦绣，福寿如山。",
        "dynasty": "宋",
        "collection_info": null
    },
    {
        "uuid": "b22eda432324c31141d9e67c8abfb41b",
        "title": "八声甘州 笑钗符、恰正带宜男",
        "author": "邓剡",
        "content": "笑钗符、恰正带宜男。\n还将寿花簪。\n早风熏竹醉，松凉鹤健，午坐存庵。\n三十六峰玉立，隔尘听玄谈。\n何似人难老，三十才三。\n闻得天边好语，第一流人物，偏重江南。\n满玻璃春绿，十载爱棠甘。\n青青鬓、尽堪图画，趁紫岩、年纪作枢参。\n却归宴、瑶池未晚，荷日红酣。",
        "dynasty": "宋",
        "collection_info": null
    },
    {
        "uuid": "a3c07550ec76c42c785938ca5874f5ff",
        "title": "好事近 桃脸破初寒",
        "author": "邓剡",
        "content": "桃脸破初寒，笑问刘郎前度。\n为说正元朝上，缥缈午桥午。\n百年方半日来多，且醉且吟去。\n须信剑南万首，胜侯封千户。",
        "dynasty": "宋",
        "collection_info": null
    },
    {
        "uuid": "94e6db9607e4104a7890df7ed06a245b",
        "title": "摸鱼儿 笑平生、布帆无恙",
        "author": "邓剡",
        "content": "笑平生、布帆无恙，堂堂稳送君去。\n江声悲壮崖殷血，曾是英雄行处。\n今亦古。\n甚一点东风，天不周郎与。\n城幡夜竖。\n几铜爵春残，战沙秋冷，华发遽如许。\n东坡老，千载风流两赋。\n馀音不绝如缕。\n临皋一笑三生梦，还认岷峨乡语。\n挥玉麈。\n尽不碍灯前，痛饮檐花雨。\n雪堂在否。\n管驾鹤归来，为君细赏，蝴蝶上阶句。",
        "dynasty": "宋",
        "collection_info": null
    },
    {
        "uuid": "5efb93dfb869bf5180b814cdebc7c759",
        "title": "疏影 瑶尊蘸翠",
        "author": "邓剡",
        "content": "瑶尊蘸翠。\n短长亭送别，风恋晴袂。\n腊树迎春，一路清寒，能消几日羁思。\n霜华不惜阳关柳，悄莫系、行人嘶骑。\n对梅花、一笑分携，胜约别来相寄。\n人物仙蓬妙韵，瑞鸾敛迅翼，聊憩香枳。\n见说使君，好语先传，付与芙蓉清致。\n客来欲问荆州事，但细语、岳阳楼记。\n梦故人、剪烛西窗，已隔洞庭烟水。",
        "dynasty": "宋",
        "collection_info": null
    },
    {
        "uuid": "7edf717177db21c756ecf020473fac3b",
        "title": "贺新郎 曾作莺迁贺",
        "author": "刘鉴",
        "content": "曾作莺迁贺。\n道玉皇、久敕薇垣，分君星颗。\n只待好年好时日，约束东风吹堕。\n到今日、看来真个。\n恰好丁年翁七十，五云间、太乙吹藜火。\n青一点，杉溪左。\n太翁阴隲天来大。\n后隆山、层一层高，层层突过。\n簪绂蝉联孙又子，眼里人家谁那。\n算只有、臞翁恁么。\n孙陆机云翁卫武，便履声、毡复尚书坐。\n拚几许，犀钱果。",
        "dynasty": "宋",
        "collection_info": null
    },
    {
        "uuid": "dbc4a93ee2853840e6db90c8d799b1ec",
        "title": "满江红 袅袅春幡",
        "author": "刘鉴",
        "content": "袅袅春幡，恰十日、又逢元夕。\n人正在、景清堂上，金樽娱客。\n蜡炬红摇花外竹，宝香情透梅边石。\n听儿童、父老说青原，东风国。\n平易政，人皆悦。\n真实念，天知得。\n想旌旗一路，又添春色。\n满眼变成金色界，举头身近琼楼月。\n问明年、何处着鳌山，蓬莱北。",
        "dynasty": "宋",
        "collection_info": null
    },
    {
        "uuid": "1f47d56ce4fdb0bb72dfc4686680b684",
        "title": "满江红 祷雨文昌",
        "author": "翁",
        "content": "祷雨文昌，只全靠、心香一瓣。\n才信宿，沛然膏泽，来从方寸。\n早稻含风香旖旎，晚秧饱水青葱茜。\n问螺江、恰见线来流，今平岸。\n君作事，看天面。\n天有眼，从君愿。\n信瑞莲芝草，几曾虚献。\n此雨千金无买处，丰年饱吃君侯饭。\n管酿成、春酒上公堂，人人献。",
        "dynasty": "宋",
        "collection_info": null
    },
    {
        "uuid": "23edbf2896fca6d783f1e630b29f1ac4",
        "title": "糖多令・唐多令 雁荡接台山",
        "author": "王洧",
        "content": "雁荡接台山。\n秋来最好看。\n寿星明、高现云端。\n八月初弦三日里，□二老、福人间。\n玉节近天颜。\n东西两路安。\n祝苍松、节劲根蟠。\n相汉元勋萧第一，留次位、着曹参。",
        "dynasty": "宋",
        "collection_info": null
    },
    {
        "uuid": "95e35b0546fe9e3bb1b862269dea077c",
        "title": "南乡子 西北有神州",
        "author": "汪梦斗",
        "content": "西北有神州。\n曾倚斜阳江上楼。\n目断淮南山一抹，何由。\n载泪东风洒汴流。\n何事却狂游。\n直驾驴车度白沟。\n自古幽燕为绝塞，休愁。\n未是穷荒天尽头。",
        "dynasty": "宋",
        "collection_info": null
    },
    {
        "uuid": "36670ae775eca44241656caeacbd52e4",
        "title": "朝中措 人言楼观似寥阳",
        "author": "汪梦斗",
        "content": "人言楼观似寥阳。\n巍倚太清傍。\n便有二京赋手，也须费力铺张。\n客窗梦断，星稀月澹，一枕凄凉。\n旧日春风汴水，□□多少垂杨。",
        "dynasty": "宋",
        "collection_info": null
    },
    {
        "uuid": "715e69d2e5eb2a11349e16dff914bc58",
        "title": "人月圆 寻常一样窗前月",
        "author": "汪梦斗",
        "content": "寻常一样窗前月，人只看中秋。\n年年今夜，争寻诗酒，共上高楼。\n一奁明镜，能圆几度，白了人头。\n良辰美景，赏心乐事，输少年游。",
        "dynasty": "宋",
        "collection_info": null
    },
    {
        "uuid": "af7b9e95d6bc93b5e8711dc013f0a088",
        "title": "金缕曲・贺新郎 满目飞明镜",
        "author": "汪梦斗",
        "content": "满目飞明镜。\n忆年时、呼朋楼上，畅怀觞咏。\n圆到今宵依前好，诗酒不成佳兴。\n身恰在、燕台天近。\n一段凄凉心中事，被秋光、照破无馀蕴。\n却不是，诉贫病。\n宫庭花草埋幽径。\n想夜深，女墙还有，过来蟾影。\n千古词人伤情处，旧说石城形胜。\n又今说、断桥风韵。\n客里蝉娟都相似，只后朝、不见潮来信。\n且喜得，四边静。",
        "dynasty": "宋",
        "collection_info": null
    },
    {
        "uuid": "d87a23f7b361d95bba45c1cd91b015b1",
        "title": "摸鱼儿 忆旧时、东方□郡",
        "author": "汪梦斗",
        "content": "忆旧时、东方□郡，东原尽是佳处。\n梁都破了寻南渡，几遍狐号鳝舞。\n君试觑。\n环一抹荒城，草色今如许。\n芳华旧地。\n曾一上飞云，歌台酒馆，落日乱鸦度。\n吟情苦。\n滴尽应雄老泪。\n凄酸非是儿女。\n西湖似我西湖否。\n只怕不如西子。\n秋欲暮。\n要一看秋波，又自催归计。\n休□浪语。\n待过江说与，高车驷马，今是朝天路。",
        "dynasty": "宋",
        "collection_info": null
    },
    {
        "uuid": "46bddd2ad2e991fc67bc93755b6c2885",
        "title": "踏莎行 选得官归",
        "author": "汪梦斗",
        "content": "选得官归，黄埃满面。\n难于奏赋明光殿。\n秋帆落日渡淮来，三杯酒浊凭谁劝。\n旧日佳词，自吟一遍。\n绿袍不是嫦娥翦。\n红楼十里古扬州，无人为把珠帘卷。",
        "dynasty": "宋",
        "collection_info": null
    },
    {
        "uuid": "987597800f839b176649bac6d863a7c0",
        "title": "汉宫春 十日春风",
        "author": "彭元逊",
        "content": "十日春风，又一番调弄，怕暖愁阴。\n夜来风雨，摇得杨柳黄深。\n熏篝未断，梦旧寒、浅醉同衾。\n便是闻灯见月，看花对酒惊心。\n携手满身花影，香物霏霏，露湿罗襟。\n笙歌行人归去，回首沈沈。\n人间此夜，误春光、一刻千金。\n明日问、红巾青鸟，苍苔自拾遗簪。",
        "dynasty": "宋",
        "collection_info": null
    },
    {
        "uuid": "c847093beb4ffe618bbbbcda4b416dd3",
        "title": "满江红 翠袖馀寒",
        "author": "彭元逊",
        "content": "翠袖馀寒，早添得、铢衣几重。\n何须怪、妍华都谢，更为谁容。\n衔尽吴花成鹿苑，人间不恨雨和风。\n便一枝、流落到人家，清泪红。\n山雾湿，倚熏笼。\n垂ぢ叶，鬓酥融。\n恨宫云一朵，飞过空同。\n白日长闲青鸟在，杨家花落白苹中。\n问故人、忍更负东风，尊酒空。",
        "dynasty": "宋",
        "collection_info": null
    },
    {
        "uuid": "f0f90ac5b70ca92c965779f471308176",
        "title": "解佩环・疏影 江空不渡",
        "author": "彭元逊",
        "content": "江空不渡，恨蘼芜杜若，零落无数。\n远道荒寒，婉娩流年，望望美人迟暮。\n风烟雨雪阴晴晚，更何须，春风千树。\n尽孤城、落木萧萧，日夜江声流去。\n日晏山深闻笛，恐他年流落，与子同赋。\n事阔心违，交淡媒劳，蔓草沾衣多露。\n汀洲窈窕馀醒寐，遗佩浮沈沣浦。\n有白鸥淡月，微波寄语，逍遥容与。",
        "dynasty": "宋",
        "collection_info": null
    },
    {
        "uuid": "0f0245576d63b0d16c5f4533eaf555e6",
        "title": "征招 人间无欠秋风处",
        "author": "彭元逊",
        "content": "人间无欠秋风处，偏到霜痕月杪。\n风雨船篷，日夜风波未了。\n忽潮生海立，又天阔、江清欲晓。\n孤迥幽深，激扬悲壮，浮沈浩渺。\n行路古来难，貂裘敞、匹马关山人老。\n锦字未成，寒到君边书到否。\n倚门回首，儿女灯前娭笑。\n早斟酌、万里封侯，镜迟霜照。",
        "dynasty": "宋",
        "collection_info": null
    },
    {
        "uuid": "4cb7c602e16959d84be55eea8b9d62fd",
        "title": "子夜歌 视春衫、箧中半在",
        "author": "彭元逊",
        "content": "视春衫、箧中半在，浥浥酒痕花露。\n恨桃李、如风过尽，梦里故人成雾。\n临颍美人，秦川公子，晚共何人语。\n对人家、花草池台，回首故园咫尺，未成归去。\n昨宵听、危弦急管，酒醒不知何处。\n飘泊情多，衰迟感易，无限堪怜许。\n似尊前眼底，红颜消几寒暑。\n年少风流，未谙春事，追与东风赋。\n待他年、君老巴山，共君听雨。",
        "dynasty": "宋",
        "collection_info": null
    },
    {
        "uuid": "7782b8a6c0a698cac49d0914eac8104b",
        "title": "临江仙 红袖乌丝失酒",
        "author": "彭元逊",
        "content": "红袖乌丝失酒，金钗银烛销春。\n柳边桃下复清晨。\n帽风回马旋，扇雨拂花情。\n白帝空惊旧曲，阳关只梦行人。\n碧云何处认芳尘。\n紫荆花作荚，青杏核生仁。",
        "dynasty": "宋",
        "collection_info": null
    },
    {
        "uuid": "eaf4e6dc1c0946c89d182ca86b59a3f0",
        "title": "临江仙 自结床头麈尾",
        "author": "彭元逊",
        "content": "自结床头麈尾，角巾坐枕孤松。\n片云承日过山东。\n起听荷叶雨，行受芷花风。\n无客同羹莼菜，有人为剥莲蓬。\n东墙年少未从容。\n何因知我意，吹笛月明中。",
        "dynasty": "宋",
        "collection_info": null
    },
    {
        "uuid": "8a8f1ba15d99b6105f044cb6e9ba370e",
        "title": "瑞鹧鸪 背人西去一莺啼",
        "author": "彭元逊",
        "content": "背人西去一莺啼。\n拍手还惊百舌飞。\n浅雨微寒春有思，宿妆残酒欲忺时。\n鵁鶄浪起蒲茸暖，翡翠风来柳絮低。\n故遣苍头寻杏子，凭肩小语只心知。",
        "dynasty": "宋",
        "collection_info": null
    },
    {
        "uuid": "434a1be79d62ce11c196ce42528f38b2",
        "title": "瑞鹧鸪 东洲游伴寄兰苕",
        "author": "彭元逊",
        "content": "东洲游伴寄兰苕。\n人日晴时不用招。\n微雨来看杨柳色，故人相遇浴龙桥。\n愁如春水年年长，老共东风日日消。\n几欲作笺无可寄，双鱼犹自等归潮。",
        "dynasty": "宋",
        "collection_info": null
    },
    {
        "uuid": "8b1417924293f323d2f61a7ba41040e9",
        "title": "蝶恋花 微雨烧香馀润气",
        "author": "彭元逊",
        "content": "微雨烧香馀润气，新绿愔愔，乳燕相依睡。\n无复卷帘知客意，杨柳更欲因风起。\n旧梦苍茫云海际。\n强作欢娱，不觉当年似。\n曾笑浮花并浪蕊。\n如今更惜棠梨子。",
        "dynasty": "宋",
        "collection_info": null
    },
    {
        "uuid": "81860908b5f9df8a59283f437404f67b",
        "title": "蝶恋花 日晚游人酥粉涴",
        "author": "彭元逊",
        "content": "日晚游人酥粉涴。\n四雨亭前，面面看花坐。\n扇拂游蜂青杏堕。\n新红一路秋千过。\n帘外清歌帘底和。\n自理琵琶，不用笙簧佐。\n八摺香罗馀碧唾。\n路花点笔轻题破。",
        "dynasty": "宋",
        "collection_info": null
    },
    {
        "uuid": "d667177582436d6e33582e294b1f45ea",
        "title": "如梦令 今夜故人独宿",
        "author": "彭元逊",
        "content": "今夜故人独宿。\n小雨梨花当屋。\n犹有未残枝，轻脆不堪人触。\n休触。\n休触。\n憔悴怕惊郎目。",
        "dynasty": "宋",
        "collection_info": null
    },
    {
        "uuid": "e66a1e46637a241ba3e90d6cc0993878",
        "title": "菩萨蛮 玉蛇踯躅流光卷",
        "author": "彭元逊",
        "content": "玉蛇踯躅流光卷。\n连珠合沓帘波远。\n花动见鱼行。\n红裳眩欲倾。\n人来惊翡翠。\n小鸭惊还睡。\n两岸绿阴生。\n修廊时听莺。",
        "dynasty": "宋",
        "collection_info": null
    },
    {
        "uuid": "6450388afc18ba41cc5edde24c288870",
        "title": "谒金门 春一点",
        "author": "彭元逊",
        "content": "春一点。\n透得酥温玉软。\n唇晕睡花连袖染。\n嫣红惊绝艳。\n日暮飞红扑脸。\n翠被夜寒波飐。\n梦断锦茵成堕靥。\n宫廊微月转。",
        "dynasty": "宋",
        "collection_info": null
    },
    {
        "uuid": "3552f50706a14e773b9ff7fc53984d51",
        "title": "月下笛 江上行人",
        "author": "彭元逊",
        "content": "江上行人，竹间茅屋，下临深窈。\n春风袅袅，翠鬟窥树犹小。\n遥迎近倚，归还愿、分付横枝未了。\n扁舟却去，中流回首，惊散飞鸟。\n重踏新亭屐齿，耿山抱孤城，月来华表。\n鸡听人语，隔江相伴歌笑。\n壮游历历，同高李、未拟诗成草草。\n长桥外，有醒人吹笛，并在霜晓。",
        "dynasty": "宋",
        "collection_info": null
    },
    {
        "uuid": "b03574385d78f2a62714f22a60ef1536",
        "title": "六丑 似东风老大",
        "author": "彭元逊",
        "content": "似东风老大，那复有、当时风气。\n有情不收，江山身是寄。\n浩荡何世。\n但忆临官道，暂来不住，便出门千里。\n痴心指望回风坠。\n扇底相逢，钗头微缀。\n他家万条千缕，解遮亭障驿，不隔江水。\n瓜洲曾舣，等行人岁岁。\n日下长秋，城乌夜起。\n帐庐好在春睡。\n共飞归湖上，草青无地。\n愔愔雨、春心如腻。\n欲待化、丰乐楼前，青门都废。\n何人念、流落无几。\n点点抟作，雪绵松润，为君裛泪。",
        "dynasty": "宋",
        "collection_info": null
    },
    {
        "uuid": "87b72a445586daab3288a658655f3484",
        "title": "隔浦莲近・隔浦莲近拍 夜寒晴早人起",
        "author": "彭元逊",
        "content": "夜寒晴早人起。\n见柳知新翠。\n撼树试花意。\n两蜂狂救堕蕊。\n见着羞懒避。\n春都在，时节到愁地。\n屏间字。\n香痕半掏，误期一一曾记。\n朱弦谩锁，不会近番慵脆。\n强踏秋千似醉里。\n扶下，眼花跕跕飞坠。",
        "dynasty": "宋",
        "collection_info": null
    },
    {
        "uuid": "a6c83d5b8218d86aaa1ffc6d57eeb254",
        "title": "忆旧游 记新楼试酒",
        "author": "彭元逊",
        "content": "记新楼试酒，上客回车，初识能歌。\n几许怜才意，觉援琴意动，授简情多。\n青鸾昼下缥缈，烟雾隔轻罗。\n还自有人猜，素巾承汗，微影双蛾。\n西陂千树雪，欲绝世乘风，下照沧波。\n怪倚春憔悴，扁舟月上，草草相过。\n少年翰墨相误，幽恨愧星河。\n谁为语伶玄，秋风并冷双燕窠。",
        "dynasty": "宋",
        "collection_info": null
    },
    {
        "uuid": "33d1d75f2f44b756cb0d1131085bb9ee",
        "title": "生查子 痴多故恼人",
        "author": "彭元逊",
        "content": "痴多故恼人，妆晚翻嫌趣。\n只为眼波长，嗔笑娇难触。\n春心不肯深，春睡何曾足。\n莫待柳花飞，飞去无拘束。",
        "dynasty": "宋",
        "collection_info": null
    },
    {
        "uuid": "6071d5b04a1a9f7f7680260872933bfb",
        "title": "玉女迎春慢・玉女迎春 浅入新年",
        "author": "彭元逊",
        "content": "浅入新年，逢人日、拂拂淡烟无雨。\n叶底妖禽自语。\n小啄幽香还吐。\n东风辛苦，便怕有、踏青人误。\n清明寒食，消得渡江，黄翠千缕。\n看临小帖宜春，填轻晕湿，碧花生雾。\n为说钗头袅袅，系着轻盈不住。\n问郎留否。\n似昨夜、教成鹦鹉。\n走马章台，忆得画眉归去。",
        "dynasty": "宋",
        "collection_info": null
    },
    {
        "uuid": "1a1a619e3fe6a3212eb0c8c133fe00ae",
        "title": "齐天乐 皇天眷佑中兴烈",
        "author": "方衡",
        "content": "皇天眷佑中兴烈。\n维岳共生鸿硕。\n镇抚精神，规恢调度，未数至言长策。\n中原徯望，总万里山河，尽归经画。\n更看旋干转坤，烦一指麾力。\n胡尘顿消海岱，倚天长啸处，兼惠南北。\n宝镇还朝，圣恩如海，趁得崧高华席。\n星晨步峻，看丹凤飞来，趣登枢极。\n□寿齐天，愿齐开寿域。",
        "dynasty": "宋",
        "collection_info": null
    },
    {
        "uuid": "75efbaf07fcf3015da801cf4911e4bfe",
        "title": "声声慢 捷书连昼",
        "author": "郭居安",
        "content": "捷书连昼，甘洒通宵，新来喜沁尧眉。\n许大担当，人间佛力须弥。\n年年八月八日，长记他、三月三时。\n平生事，想祗和天语，不遣人知。\n一片闲心鹤外，被干坤系定，虹玉腰围。\n阊阖云边，西风万籁吹齐。\n归舟更归何处，是天教、家在苏堤。\n千千岁，比周公、多个彩衣。",
        "dynasty": "宋",
        "collection_info": null
    },
    {
        "uuid": "49c726fac1e7899eea45a54f3b7a0b8a",
        "title": "木兰花慢 听都人共语",
        "author": "郭居安",
        "content": "听都人共语，又还是、岁逢庚。\n记今帖频催，衮衣将至，绣幰先迎。\n笙歌六宫齐奏，到而今、犹唱贺升平。\n千岁人间福本，天公着意看承。\n秋深。\n帘卷空明。\n问西子，最宜晴。\n喜新来多暇，玉醪龙炙，菊院花城。\n明年耳孙头上，更君王、亲点泥金。\n兜率摩耶住世，长看佛度众生。",
        "dynasty": "宋",
        "collection_info": null
    },
    {
        "uuid": "a41f2ab80c665e6e8f26e4274bc8cc24",
        "title": "摸鱼儿 指庭前、翠云金雨",
        "author": "赵从橐",
        "content": "指庭前、翠云金雨。\n霏霏香满仙宇。\n一清透彻浑无底，秋水也无流处。\n君试数。\n此样襟怀，顿得干坤住。\n闲情半许。\n听万物氤氲，从来形色，每向静中觑。\n琪花落，相接西池寿母。\n年年弦月时序。\n荷衣菊佩寻常事，分付两山容与。\n天证取。\n此老平生，可向青天语。\n瑶卮缓举。\n要见我何心，西湖万顷，来去自鸥鹭。",
        "dynasty": "宋",
        "collection_info": null
    },
    {
        "uuid": "02a15a10e86ee5ff0393676425c45e12",
        "title": "木兰花慢 请诸君着眼",
        "author": "廖莹中",
        "content": "请诸君着眼，来看我、福华编。\n记江上秋风，鲸漦涨雪，雁徼迷烟。\n一时几多人物，只我公、只手护山川。\n争睹阶符瑞象，又扶红日中天。\n因怀下走奉櫜鞬。\n磨盾夜无眠。\n知重开宇宙，活人万万，合寿千千。\n凫鹥太平世也，要东还、赴上是何年。\n消得清时钟鼓，不妨平地神仙。",
        "dynasty": "宋",
        "collection_info": null
    },
    {
        "uuid": "8be8e2325eb60a44fb9612232ab61a3d",
        "title": "个侬 恨个侬无赖",
        "author": "廖莹中",
        "content": "恨个侬无赖，卖娇眼、春心偷掷。\n苍苔花落，先印下一双春迹。\n花不知名，香才闻气，似月下箜篌，蒋山倾国。\n半解罗襟，蕙熏微度，镇宿粉、栖香双蝶。\n语态眠情，感多情、轻怜细阅。\n休问望宋墙高，窥韩路隔。\n寻寻觅觅。\n又暮雨凝碧。\n花径横烟，红扉映月，尽一刻、千金堪值。\n卸袜熏笼，藏灯衣桁，任裹臂金斜，搔头玉滑。\n更恨檀郎，恶怜深惜。\n尽颤袅、周旋倾侧。\n软玉香钩，怪无端、凤珠微脱。\n多少怕晓听钟，琼钗暗擘。",
        "dynasty": "宋",
        "collection_info": null
    },
    {
        "uuid": "bfea2a8689f5bcd67fffdd6cc03d1dfb",
        "title": "万年欢 葛井丹明",
        "author": "丁察院",
        "content": "葛井丹明，西来金母，霓旌云旆。\n移下瑶池，竹外一壶秋水。\n菊□香留宿醉。\n看后夜、冰轮满桂。\n貂蝉映、虹玉称觞，遂初堂上佳会。\n娇孙彩衣聚戏。\n指明年八十，儿额先记。\n要比庄椿，八数更加千倍。\n好是皇恩锡类。\n许东殿、首舆扶至。\n君臣庆、齐侍慈颜，万年欢对尧世。",
        "dynasty": "宋",
        "collection_info": null
    },
    {
        "uuid": "74bf9eec5cd9d4cd2d049202ea40bc51",
        "title": "卜算子 清晓听麻姑",
        "author": "黄右曹",
        "content": "清晓听麻姑，来约西王母。\n共取蟠桃簇玉盘，来劝摩耶酒。\n王母问摩耶，此意还知否。\n只为曾生我佛来，更与千千寿。",
        "dynasty": "宋",
        "collection_info": null
    },
    {
        "uuid": "ca959b36a9445047d6ba0f02fdbb8b9a",
        "title": "水龙吟 镇淮楼下旌旗",
        "author": "翁溪园",
        "content": "镇淮楼下旌旗，晶明辉映云山阁。\n宸旒倚重，折冲千里，无逾秋壑。\n缓带清裘，纶巾羽扇，从容筹略。\n使毡裘胆破，丁宁边吏，无生事，空沙漠。\n二十四桥风月，称迷楼、卷尽帘箔。\n绂麟华旦，饱吟玉蕊，款簪金药。\n驿骑朝驰，宝鞍赍赐，御筵宣押。\n更赐环促召，中书入令，作汾阳郭。",
        "dynasty": "宋",
        "collection_info": null
    },
    {
        "uuid": "1f2f70e5f8f4a17199cd4da1d0c7ee2a",
        "title": "水调歌头 丹鹤结青士",
        "author": "翁溪园",
        "content": "丹鹤结青士，玄鹿侍苍官。\n寿仙堂下，应伴凫舄戏莱斑。\n麟记当年绣绂，燕剪今朝彩胜，淑气逐椒盘。\n孕毓阳和粹，独占一春先。\n平淮了，勋业盛，傲东山。\n中原犹待经略，趣诏凤池还。\n更数尧阶五荚，又上华封三祝，千载圣须贤。\n即拜玉枝赐，长冠紫宸班。",
        "dynasty": "宋",
        "collection_info": null
    },
    {
        "uuid": "b9f46065b4b39ee691c11d738f876eec",
        "title": "沁园春 记得花筵",
        "author": "翁溪园",
        "content": "记得花筵，巧夕星河，初度女牛。\n更四双蓂荚，十分桂魄，中元佳致，妆点初秋。\n蔼蔼非烟，蒙蒙如雾，锦水郁葱佳气浮。\n人人道，是王孙帝胄，今日生朝。\n银潢万叶源流。\n见一点长庚辉绛霄。\n似东平为善，河间献雅，风流酝藉，西汉诸刘。\n恰遇称觞，蓬壶歌缓，满酌蒲萄双玉舟。\n椿松等算，年年醉傲，花马金裘。",
        "dynasty": "宋",
        "collection_info": null
    },
    {
        "uuid": "af60d87dc3bd11e7cf20fdbb9b760c50",
        "title": "洞仙歌 几番梅雨",
        "author": "翁溪园",
        "content": "几番梅雨，蒲风过、端阳后。\n细数月轮，犹待双蓂秀。\n戏彩华堂宴，设帨朱门右。\n酌金荷，争献寿。\n蟠桃新熟，阿母齐长久。\n一门奋建，攀桂客、无双手。\n好事来春在，杏苑联蓝绶。\n应继琼林董，却胜燕山窦。\n夸盛事、真罕有。\n金花封诰，管取重重受。",
        "dynasty": "宋",
        "collection_info": null
    },
    {
        "uuid": "7568d4362ae70123b5114ba76d3addf5",
        "title": "踏莎行 蓂荚飞双",
        "author": "翁溪园",
        "content": "蓂荚飞双，桂分缺二。\n金风已肃深秋意。\n萱庭戏彩恰称觞，蕊宫仙子天台裔。\n鹤发童颜，龟龄福备。\n孩儿书额添三字。\n常将机训付儿孙，取青行拥潘舆侍。",
        "dynasty": "宋",
        "collection_info": null
    },
    {
        "uuid": "5ac62439db9581c7f44804cdad177bb9",
        "title": "夜行船 年少疏狂今已老",
        "author": "倪君",
        "content": "年少疏狂今已老。\n筵席散、杂剧打了。\n生向空来，死从空去，有何喜、有何烦恼。\n说与无常二鬼道。\n福亦不作，祸亦不造。\n地狱阎王，天堂玉帝，看你去、那里押到。",
        "dynasty": "宋",
        "collection_info": null
    },
    {
        "uuid": "7997c9c3264fe893691734be0c030e50",
        "title": "一翦梅 襄樊四载弄干戈",
        "author": "杨佥判",
        "content": "襄樊四载弄干戈。\n不见渔歌。\n不见樵歌。\n试问如今事若何。\n金也消磨。\n谷也消磨。\n拓枝不用舞婆娑。\n丑也能多。\n恶也能多。\n朱门日日买朱娥。\n军事如何。\n民事如何。",
        "dynasty": "宋",
        "collection_info": null
    },
    {
        "uuid": "b1185c59963790dee917a118d8c14db8",
        "title": "沁园春 士籍令行",
        "author": "萧某",
        "content": "士籍令行，伯仲分明，逐一排连。\n问子孙何习，父兄何业，明经词赋，右具如前。\n最是中间，娶妻某氏，试问于妻何与焉。\n乡保举，那当着押，开口论钱。\n祖宗立法于前。\n又何必更张万万千。\n算行关改会，限田放籴，生民凋瘵，膏血既朘。\n只有士心，仅存一脉，今又艰难最可怜。\n谁作俑，陈坚伯大，附势专权。",
        "dynasty": "宋",
        "collection_info": null
    },
    {
        "uuid": "e0b76737eead682fca849d4d52e13fc4",
        "title": "乌夜啼 院静槐阴似水",
        "author": "赵文",
        "content": "院静槐阴似水，雨馀蝉语先秋。\n熟残梅子无人打，金弹满红沟。\n又送行人归去，谁怜倦客淹留。\n画船旗鼓江南岸，人倚夕阳楼。",
        "dynasty": "宋",
        "collection_info": null
    },
    {
        "uuid": "6f8f7c17975fc1f01f05e4cd55b8afe7",
        "title": "阮郎归 冰肌玉骨淡裳衣",
        "author": "赵文",
        "content": "冰肌玉骨淡裳衣。\n素云生翠枝。\n一生不晓谪仙诗。\n雪香应自知。\n微雨后，禁烟时。\n洗妆君莫迟。\n东风不解惜妍姿。\n吹成蝴蝶飞。",
        "dynasty": "宋",
        "collection_info": null
    },
    {
        "uuid": "5f3a611766eead8ff6c0811cfa695783",
        "title": "阮郎归 舞红一架欲生衣",
        "author": "赵文",
        "content": "舞红一架欲生衣。\n残英辞旧枝。\n雨生自唱惜春词。\n行人应未知。\n新火后，薄罗时。\n君归何太迟。\n镜中失却少年姿。\n年随花共飞。",
        "dynasty": "宋",
        "collection_info": null
    },
    {
        "uuid": "8c909d69f5365055a0470bc72937f5e6",
        "title": "苏幕遮 绿秧平",
        "author": "赵文",
        "content": "绿秧平，烟树远，村落声喧，凫雁归来晚。\n自倚阑干舒困眼。\n一架葡萄，青得池塘满。\n饮先愁，吟又懒。\n几许闲情，百计难消遣。\n客落不如归梦短。\n何况啼鹃，怎不教肠断。",
        "dynasty": "宋",
        "collection_info": null
    },
    {
        "uuid": "ddd6038b1826f1033e3abd5798e511e6",
        "title": "侧犯 恨花开尽",
        "author": "赵文",
        "content": "恨花开尽，夜深自敛胭脂颗。\n雨过。\n绕曲曲花篷锦围裹。\n浮空烧蜜矩，香雾霏霏堕。\n无那。\n倚滴滴娇红笑相亸。\n歌俦饮伴，花底围春坐。\n念满眼、少年人，谁更老于我。\n岁岁花时，洞门无锁。\n莫负东君，酒盟诗课。",
        "dynasty": "宋",
        "collection_info": null
    },
    {
        "uuid": "2934286215f3b27900b7f8dd553cb5ff",
        "title": "石州慢 京浙尘埃",
        "author": "赵文",
        "content": "京浙尘埃，闽峤风霜，不觉催老。\n封侯事付儿曹，懒把菱花频照。\n明光赋笔，那知白首山中，年年管领闲花草。\n叩角夜漫漫，问何时能晓。\n堪笑。\n空有传世千篇，正似病呻饥啸。\n欲傲王侯，早被王侯相傲。\n盖棺事定，即今老子犹龙，荣枯得丧浑难料。\n无酒不须愁，问黄花知道。",
        "dynasty": "宋",
        "collection_info": null
    },
    {
        "uuid": "aaed02696717a866c55782db3f98a4c1",
        "title": "望海潮 云外梅阴",
        "author": "赵文",
        "content": "云外梅阴，雨馀苔晕，嫩寒初沁罗裳。\n书几凝尘，琴丝带润，小窗幽梦生凉。\n新水涨银塘。\n恨王孙去后，烟草茫茫。\n记得湖山胜处，相对拆封黄。\n情笺思墨犹香。\n奈当时两鬓，都是吴霜。\n兔颖吟苦，鹴裘解尽，何意此□游梁。\n旧话不堪长。\n便倩熏风吹去，本地看风光。\n惟有青山，伴我耕钓老村庄。",
        "dynasty": "宋",
        "collection_info": null
    },
    {
        "uuid": "7640d07dce36680b9e1e447e99b3e03d",
        "title": "大 正宝香残",
        "author": "赵文",
        "content": "正宝香残，重帘静，飞鸟时惊花铎。\n沈思前梦去，有当时老泪，欲弹还阁。\n太一宫墙，菩提寺路，谁管纷纷开落。\n心情浑何似，似琵琶马上，晓寒沙漠。\n想筝雁频移，钏金度瘦，素肌清削。\n相思无奈着。\n重访旧、谁遣车生角。\n暗记省、刘郎前度，杜枚三生，为何人、顿乖芳约。\n试把菱花拭，愁来处、鬓丝先觉。\n念幽独、成荒索。\n何日重见，错拟扬州骑鹤，绿阴不妨细酌。",
        "dynasty": "宋",
        "collection_info": null
    },
    {
        "uuid": "4d8fa040b08885d3fa033fb98ee9e2fb",
        "title": "莺啼序 东风何许红紫",
        "author": "赵文",
        "content": "东风何许红紫，又匆匆吹去。\n最堪惜、九十春光，一半情绪听雨。\n到昨日、看花去处，如今尽是相思树。\n倚斜阳脉脉，多情燕子能语。\n自怪情怀，近日顿懒，忆刘郎前度。\n断桥外、小院重帘，那人正柳边住。\n问章台、青青在否。\n芳信隔、□魂无据。\n想行人，折尽柔条，滚愁成絮。\n闲将杯酒，苦劝羲和，揽辔更少驻。\n怎忍把、芳菲容易委路。\n春还倒转归来，为君起舞。\n寸肠万恨，何人共说，十年暗洒铜仙泪，是当时、滴滴金盘露。\n思量万事成空，只有初心，英英未化为土。\n浮生似客，春不怜人，人更怜春暮。\n君不见、青楼朱阁，舞女歌童，零落山丘，便房幽户。\n长门词赋，沈香乐府，悠悠谁是知音者，且绿阴多处修花谱。\n殷勤更倩啼莺，传语风光，后期莫误。",
        "dynasty": "宋",
        "collection_info": null
    },
    {
        "uuid": "687ee81d910fa978ac401c27287ce4a3",
        "title": "莺啼序 秋风又吹华发",
        "author": "赵文",
        "content": "秋风又吹华发，怪流光暗度。\n最可恨、木落山空，故国芳草何处。\n看前古、兴亡堕泪，谁知历历今如古。\n听吴儿唱彻，庭花又翻新谱。\n肠断江南，庾信最苦，有何人共赋。\n天又远，云海茫茫，鳞鸿似梦无据。\n怨东风、不如人意，珠履散、宝钗何许。\n想故人、月下沈吟，此时难诉。\n吾生已矣，如此江山，又何怀故宇。\n不恨赋归迟，归计大误。\n当时只合云龙，飘飘平楚。\n男儿死耳，嘤嘤昵昵，丁宁卖履分香事，又何如、化作胥潮去。\n东君岂是无能，成败归来，手种瓜圃。\n膏残夜久，月落山寒，相对耿无语。\n恨前此、燕丹计早，荆庆才疏，易水衣冠，总成尘土。\n斗鸡走狗，呼卢蹴鞠，平生把臂江湖旧，约何时、共话连床雨。\n王孙招不归来，自采黄花，醉扶山路。",
        "dynasty": "宋",
        "collection_info": null
    },
    {
        "uuid": "a7a7d5dbc7139e8aebcf5653f2662643",
        "title": "绮寮怨 绛阙珠宫何处",
        "author": "赵文",
        "content": "绛阙珠宫何处，碧梧双凤吟。\n为底事、一落人间，轻题破、隐韵天音。\n当时点云滴雨，匆匆处、误墨沾素襟。\n算人间、最苦多情，争知道、天上情更深。\n世事似晴又阴。\n罗褥甲帐，回头一梦难寻。\n虎啸ㄛ嵚，护遗迹、尚如今。\n斜阳落花流水，吹紫宇、澹成林。\n霜空月明，天风响、环佩飞翠禽。",
        "dynasty": "宋",
        "collection_info": null
    },
    {
        "uuid": "7534ac1d9d804275d76b7bbb34a07c9f",
        "title": "疏影 寒泉溅雪",
        "author": "赵文",
        "content": "寒泉溅雪，有环佩隐隐，飞度霜月。\n易水风寒，壮士悲歌，关山万里离别。\n杨花浩荡晴空转，又化作、云鸿霜鹘。\n耿石壕，夜久无言寂历，如闻幽咽。\n云谷山人老矣，江空又岁晚，相对愁绝。\n玉立长身，自是胎仙，舞我黄庭三叠。\n人间只惯丁当字，妙处在、一声清拙。\n待明朝、试拂菱花，老我一簪华发。",
        "dynasty": "宋",
        "collection_info": null
    },
    {
        "uuid": "6101445c34e6107a37a27b6f0ab9cbde",
        "title": "瑞鹤仙 绿杨深似雨",
        "author": "赵文",
        "content": "绿杨深似雨。\n西湖上、旧日情丝恨缕。\n风流似张绪。\n羡春风依旧，年年眉妩。\n宫腰楚楚。\n倚画阑、曾斗妙舞。\n想而今似我，零落天涯，却悔相妒。\n痛绝长秋去后，杨白花飞，旧腔难谱。\n年年暗度。\n凄凉事，不堪诉。\n记菩提寺路，段家桥水，何时重到梦处。\n况柔条老去，争奈系春不住。",
        "dynasty": "宋",
        "collection_info": null
    },
    {
        "uuid": "9fac47d8207fb2eeab72e144d94cb75c",
        "title": "法驾导引 云漠漠",
        "author": "赵文",
        "content": "云漠漠，云漠漠，云拥紫皇家。\n岩上神仙无一事，幅巾临水看桃花。\n点点是丹砂。",
        "dynasty": "宋",
        "collection_info": null
    },
    {
        "uuid": "14f68c494121a2fabb8f719508cd64d5",
        "title": "法驾导引 山中好",
        "author": "赵文",
        "content": "山中好，山中好，长日养婴儿。\n午夜独行金阙路，晴窗自写绿章词。\n闲有鹤相随。",
        "dynasty": "宋",
        "collection_info": null
    },
    {
        "uuid": "5605e9aa4e1ae83fc33cd03448bc7218",
        "title": "法驾导引 公度我",
        "author": "赵文",
        "content": "公度我，公度我，我是汉铜仙。\n惜我玉龙为觳觫，为公锄雨种芝田。\n留眼看千年。",
        "dynasty": "宋",
        "collection_info": null
    },
    {
        "uuid": "e09e525029f7108e320ac04f7d71cc99",
        "title": "八声甘州 是去年、春草又凄凄",
        "author": "赵文",
        "content": "是去年、春草又凄凄，尘生缕金衣。\n怅朱颜为土，白杨堪柱，燕子谁依。\n谩说漫漫六合，无地着相思。\n辽鹤归来后，城亦全非。\n更有延平一剑，向风雷半夜，何处寻伊。\n怪天天何物，堪作玉弹棋。\n到年年、无肠堪断，向清明、独自掩荆扉。\n何况又、禽声杜宇，花事酴醿。",
        "dynasty": "宋",
        "collection_info": null
    },
    {
        "uuid": "cd5df0658122b3c8659bc7c1e7895b13",
        "title": "塞翁吟 又海棠开后",
        "author": "赵文",
        "content": "又海棠开后，楼上倍觉春寒。\n绿叶润，雨初干。\n爱远树团团。\n当时剩买名花种，那信付与谁看。\n十载事，土花漫。\n但青得阑干。\n悲欢。\n思人世、真如一梦，留不住、城头日残。\n看眼底、西湖过了，又还见、赵舞燕歌，抹粉涂丹。\n凭君更酌，后日重来，直是晴难。",
        "dynasty": "宋",
        "collection_info": null
    },
    {
        "uuid": "32ad6e4234261119e21c737c063c971a",
        "title": "凤凰台上忆吹箫 白玉磋成",
        "author": "赵文",
        "content": "白玉磋成，香罗捻就，为谁特地团团。\n羡司花神女，有此清闲。\n疑是弓靴蹴鞠，刚一踢、误挂花间。\n方信道，酴醿失色，玉蕊无言。\n凭阑。\n几回淡月，怪天上冰轮，移下尘寰。\n奈堪同玉手，难插云鬟。\n人道转官球也，春去也，欲转何官。\n聊寄与、诗人案头，冰雪相看。",
        "dynasty": "宋",
        "collection_info": null
    },
    {
        "uuid": "2829d6ac88aaa849614dc0356849284e",
        "title": "玉烛新 梅花新霁后",
        "author": "赵文",
        "content": "梅花新霁后。\n正锦样华堂，一时装就。\n洞房花烛深深处，慢转铜壶银漏。\n新妆未了。\n奈浩荡、春心相侯。\n香篆里、簇簇笙歌，微寒半侵罗袖。\n侵晨浅捧兰汤，问堂上萱花，夜来安否。\n功名漫斗。\n漫赢得、万里相思清瘦。\n蓝袍俊秀。\n便胜却、登科龙首。\n春昼永、帘幕重重，箫声缓奏。",
        "dynasty": "宋",
        "collection_info": null
    },
    {
        "uuid": "8c1ccabaa050d80aef29f8597a20633d",
        "title": "花犯 绣帘深",
        "author": "赵文",
        "content": "绣帘深，刘郎一笑，风流胜前度。\n戟香门户。\n还别有祥云，檐外飞舞。\n洞底烛下应低语。\n晨妆须带曙。\n待献了、堂前罗袜，双双交祝付。\n从前茜桃与杨枝，如今便、合逊梅花为主。\n行乐处。\n西溪上、柳汀花屿。\n封侯事、看人漫苦。\n谁能向、黄河风雪路。\n且对取、锦屏金幕，双蛾新样妩。",
        "dynasty": "宋",
        "collection_info": null
    },
    {
        "uuid": "7d568c64c11fe25a7afe7a38b5aa0b0e",
        "title": "氐州第一 风雨山城",
        "author": "赵文",
        "content": "风雨山城，天意欲雪，梅花照影清峭。\n彩燕飞春，祥麟祓旦，当日文星高照。\n天地无情，向十载、风埃吹老。\n盖世科名，经邦事业，白衣苍狗。\n不是贪名求分表。\n漫猎较、逢场一笑。\n野外朝仪，城中马队，且暂淹才调。\n为斯文争一脉，斯文在、干坤未了。\n烂醉金尊，夜何其，东方渐晓。",
        "dynasty": "宋",
        "collection_info": null
    },
    {
        "uuid": "8360dd95a605aa922d1004f82c1102cd",
        "title": "莺啼序 初荷一番濯雨",
        "author": "赵文",
        "content": "初荷一番濯雨，锦云红尚卷。\n隘华屋、赋客吟仙，候望南极天远。\n还报道、飘然紫气，山奇水胜都行遍。\n却归来领客，水晶庭院开宴。\n窗户青红，正似京洛，按笙歌一片。\n似别有、金屋佳人，桃根桃叶清婉。\n倚熏风、虬须正绿，人似玉手挼纨扇。\n算风流，只有蓬瀛，画图曾见。\n谁知老子，正自萧然，于此兴颇浅。\n只拟问、金砂玉蕊，兔髓乌肝，偃月炉中，七还九转。\n今来古往，悠悠史传，神仙本是英雄做，笑英雄、到此多留恋。\n看看破晓耕龙，跨海骑鲸，千年依旧丹脸。\n便教乞与，万里封侯，奈朔风如箭。\n又何似、广山一任，种竹栽花，棋局思量，墨池挥染。\n天还记得，生贤初意，干坤正要人撑拄，便公能安稳天宁肯。\n待看佐汉功成，伴赤松游，恁时未晚。",
        "dynasty": "宋",
        "collection_info": null
    },
    {
        "uuid": "08f030b96f25a81e3834d91993e441c9",
        "title": "最高楼 春小小",
        "author": "赵文",
        "content": "春小小，和气满仙家。\n喜渐近春华。\n彩衣明媚人如玉，金杯潋滟酒成霞。\n寿诗翁，翁饮少，更添些。\n便万里传宣谁不羡。\n便万里封侯谁不愿。\n适意处，退为佳。\n田园尽可渊明栗，弓刀何似邵平瓜。\n但年年，清浅水，看梅花。",
        "dynasty": "宋",
        "collection_info": null
    },
    {
        "uuid": "85d1eea54fedfba0c463db5bfb5324f0",
        "title": "临江仙 如此中山如此酒",
        "author": "赵文",
        "content": "如此中山如此酒，何须更觅蓬瀛。\n江湖历□记平生。\n诗囊都束起，只好说丹经。\n家事付他儿辈，功名留待诸孙。\n维摩法喜鬓青青。\n日长深院里，时听读书声。",
        "dynasty": "宋",
        "collection_info": null
    },
    {
        "uuid": "020eb46bef2b1f0e46f8a130daa4821c",
        "title": "临江仙 恰好菊花前二日",
        "author": "赵文",
        "content": "恰好菊花前二日，寿星高照秋天。\n堂前王母鬓方玄。\n怀中娇凤小，已解祝公年。\n如此生涯如此屋，看看海亦成田。\n闲中多把酒杯传。\n长生无别诀，放下有神仙。",
        "dynasty": "宋",
        "collection_info": null
    },
    {
        "uuid": "a9180ece9659717ccf3f24328958c5c9",
        "title": "洞仙歌 千年鹭渚",
        "author": "赵文",
        "content": "千年鹭渚，持作须翁酒。\n剩有儿孙上翁寿。\n向玉和堂前，樽俎从容，笑此处，惯着丝纶大手。\n金丹曾熟未，熟得金丹，头上安头甚时了。\n便踢翻炉鼎，抛却蒲团，直恁俊鹘梢空时候。\n但唤取、心斋老门生，向城北城南，傍花随柳。",
        "dynasty": "宋",
        "collection_info": null
    },
    {
        "uuid": "b60ccac8af343d48f1b4f1f204cb5dbd",
        "title": "塞翁吟 坐对梅花笑",
        "author": "赵文",
        "content": "坐对梅花笑，还记初度年时。\n名利事，总成非。\n漫老矣何为。\n吴山夜月闽山雾，回首鬓影如丝。\n懒更问，斗牛箕。\n强凭醉成诗。\n闲思。\n嗟飘泊，浮云飞絮，曾跌荡、春风柘枝。\n便万里、金台筑就，已长分采药庞公，誓墓羲之。\n百年正尔，一笑尊前，儿女牵衣。",
        "dynasty": "宋",
        "collection_info": null
    },
    {
        "uuid": "c59dada60e6f0b4d6827a9496ac947ec",
        "title": "八声甘州 记年时、快马上青云",
        "author": "赵文",
        "content": "记年时、快马上青云，而今衮衣还。\n问公归何有，春风万斛，散满人间。\n闻道金銮召对，风采动朝班。\n宰相从来有，几个朱颜。\n梅雨槐风清润，正台星一点，光照龙湾。\n赴经纶馀暇，按行紫芝山。\n念江南、民生何似，把囊封、奏上九重关。\n须信道，济时功行，便是仙丹。",
        "dynasty": "宋",
        "collection_info": null
    },
    {
        "uuid": "61fca2d3f07b5e54253a3eadc4fb9da2",
        "title": "木兰花慢 鹭州江上水",
        "author": "赵文",
        "content": "鹭州江上水，望南浦、送将归。\n想陌上儿童，尊前父老，口口能碑。\n家声一琴一鹤，甚和他、琴鹤也无之。\n城市貔貅昼静，泮宫芹藻春迟。\n与公南北两天涯，渺再见何时。\n记楼月歌残，碧云句好，尽是相思。\n江南烧痕未补，倩春归、说与上天知。\n早晚洪钧一转，东风先到寒枝。",
        "dynasty": "宋",
        "collection_info": null
    },
    {
        "uuid": "1bfa214dcbc4ce9805cc5b39d8612ebd",
        "title": "扫花游・扫地游 结庐胜境",
        "author": "赵文",
        "content": "结庐胜境，似旧日曾游，玉莲佳处。\n万花织组。\n爱回廊宛转，楚腰束素。\n度密穿青，上有燕支万树。\n探梅去。\n正竹外一枝，春意如许。\n奇绝盘谷序。\n更碧皱沿堤，绮霏承宇。\n柳桥花坞。\n问何人解有，玉兰能赋。\n老子婆娑，长与春风作主。\n彩衣舞。\n看人间、落花飞絮。",
        "dynasty": "宋",
        "collection_info": null
    },
    {
        "uuid": "0688af138872e06dc0c10c9cb8fce3a7",
        "title": "八声甘州 渺平沙、莽莽海风吹",
        "author": "赵功可",
        "content": "渺平沙、莽莽海风吹，一寒气崔嵬。\n耿长天欲压，河流不动，云湿如灰。\n帝敕冰花剪刻，飞瑞上燕台。\n马上行人笑，万玉堆豗。\n滉漾天衔晴昼，料酒楼歌馆，都是春回。\n喜丰年有象，贺表四方来。\n仗下貂裘茸帽，拥千宫、齐上紫金杯。\n明朝起，江南驿史，来进宫梅。",
        "dynasty": "宋",
        "collection_info": null
    },
    {
        "uuid": "cf511417eed31eaddb24834a39765e65",
        "title": "氐州第一 杨柳楼深",
        "author": "赵功可",
        "content": "杨柳楼深，推梦乍起，前山一片愁雨。\n嫩绿成云，飞红欲雪，天亦留春不住。\n借问东风，甚飘泊、天涯何许。\n可惜风流，三生杜枚，少年张绪。\n陌上差差携手去。\n怕行到、歌台旧处。\n落日啼鹃，断烟荒草，吟不成谁语。\n听西河、人唱罢，何堪把、江南重赋。\n敲碎琼壶，又前村、数声钟鼓。",
        "dynasty": "宋",
        "collection_info": null
    },
    {
        "uuid": "fc4f96863398bad05efab2318e19166e",
        "title": "曲游春 千树玲珑罩",
        "author": "赵功可",
        "content": "千树玲珑罩，正蒲风微过，梅雨新霁。\n客里幽窗，算无春可到，和愁都闭。\n万种人生计。\n应不似、午天闲睡。\n起来踏碎松阴，萧萧欲动疑水。\n借问归舟归未。\n望柳色烟光，何处明媚。\n抖擞人间，除离情别恨，干坤馀几。\n一笑晴凫起。\n酒醒后、阑干独倚。\n时见双燕飞来，斜阳满地。",
        "dynasty": "宋",
        "collection_info": null
    },
    {
        "uuid": "debd77c8351403a048b2eaf599683af5",
        "title": "声声慢 情痴倦极",
        "author": "赵功可",
        "content": "情痴倦极，天阔归迟，吟魂无力随风。\n月落墙阴，一屏睡睫蒙蒙。\n邯郸平生难记，记花前、犹醉金锺。\n留连处，忽一声山外，吹度晴钟。\n觉来重重追忆，似游尘飞去，那拾遗踪。\n寄谢芳卿，向来曾主芙蓉。\n人间兴亡万感，看千年、与梦皆空。\n披衣起，倚阑干、人在笑中。",
        "dynasty": "宋",
        "collection_info": null
    },
    {
        "uuid": "df6a06ac4bd243e32905ffe07e70cc49",
        "title": "桂枝香 晓天凉露",
        "author": "赵功可",
        "content": "晓天凉露。\n天上玉箫吹，飞声如雨。\n金阙高寒，闲却一庭梅雨。\n漫漫八表尘埃梦，把文章、洗空千古。\n精神一似，风裳水佩，兰皋蘅浦。\n看万里、跳龙跃虎。\n甚花娇英气，剑清尘妩。\n憔悴江南，应念小窗贫女。\n朱楼十二春无际，倚苍寒、青袖如故。\n茶香酒熟，月明风细，试教歌舞。",
        "dynasty": "宋",
        "collection_info": null
    },
    {
        "uuid": "863a421ca770a3146bdde1479670ad1f",
        "title": "绮寮怨 忽忽东风又老",
        "author": "赵功可",
        "content": "忽忽东风又老，冷云吹晚阴。\n疏帘下、茶鼎孤烟，断桥外、梅豆千林。\n江南庾郎憔悴，睡未醒、病酒愁怎禁。\n倚阑干、一扇凉风，看平地、落花如雪深。\n千曲囊中古琴。\n平泉金谷，不堪旧事重寻。\n当日登临。\n都化作、梦销沈。\n元龙丘坟无恙，谁唤起，共论心。\n哀歌怨吟。\n问何似、啼鸟枝上音。",
        "dynasty": "宋",
        "collection_info": null
    },
    {
        "uuid": "c242752745a2e8d2e6c8f7a4c398eb3f",
        "title": "柳梢青 一健如仙",
        "author": "赵功可",
        "content": "一健如仙，东湖烟柳，坐拥吟翁。\n几许功名，百年身世，相见匆匆。\n别来三度秋风。\n怕看见、云间过鸿。\n酒醒灯寒，更残月落，吾美楼中。",
        "dynasty": "宋",
        "collection_info": null
    },
    {
        "uuid": "14637a827048c5e873433b37cc993444",
        "title": "柳梢青 客里凄凉",
        "author": "赵功可",
        "content": "客里凄凉，桐花满地，杜宇深山。\n幸自君来，谁教春去，剪剪轻寒。\n愁怀无语相看。\n谩写入、徽弦自弹。\n小院黄昏，前村风雨，莫倚阑干。",
        "dynasty": "宋",
        "collection_info": null
    },
    {
        "uuid": "00f92f9c41d5d23cdb2fde72911b4f56",
        "title": "满江红 检点春光",
        "author": "汪宗臣",
        "content": "检点春光，阴雨过、三分之一。\n从头数、元宵灯夕，都无晴日。\n不碍郊原肥草绿，但漫丘壑沈云黑。\n那东君、忒煞没纲维，春无力。\n燕忙甚，泥浑湿。\n蜂愁甚，脾无蜜。\n更两旬又是，梨花寒食。\n蔫红殷桃吾不较，岂堪浸烂东畴麦。\n望前村、白鹭衬霞红，探晴色。",
        "dynasty": "宋",
        "collection_info": null
    },
    {
        "uuid": "b976dbd6aceb50fdf68fee5c3b5a56f5",
        "title": "蝶恋花 年去年来来去早",
        "author": "汪宗臣",
        "content": "年去年来来去早。\n怪底不来，庭院春光老。\n知过谁家翻别调。\n家家望断飞踪窅。\n千里潇湘烟渺渺。\n不记雕梁，旧日恩多少。\n匝近清明檐外叫。\n故巢犹在朱檐晓。",
        "dynasty": "宋",
        "collection_info": null
    },
    {
        "uuid": "93c9b2d42d000229572de5a83f8972a5",
        "title": "酹江月・念奴娇 白蛇宵断",
        "author": "汪宗臣",
        "content": "白蛇宵断，逐鹿人、交趁罾鱼群起。\n赤帜雄张军缟素，龙种天生大器。\n堪鄙猴冠，自为狼藉，楚帐多尘垒。\n胆寒垓下，一鞭东窜休矣。\n亭长空舣扁舟，范增群辈，尽涂脂流髓。\n望断秦关无限恨，羞面江东山水。\n购首千金，若为名利，黯黯斜阳里。\n石炉灰冷，美人魂落烟翠。",
        "dynasty": "宋",
        "collection_info": null
    },
    {
        "uuid": "fba296313e39ef027fbd7f7f2d506d4e",
        "title": "水调歌头 候应黄锺动",
        "author": "汪宗臣",
        "content": "候应黄锺动，吹出百葭灰。\n五云重压头上，潜蛰地中雷。\n莫道希声妙寂，嶰竹雄鸣合凤，九寸律初裁。\n欲识天心处，请问学颜回。\n冷中温，穷时达，信然哉。\n彩云山外如画，送上笔尖来。\n一气先通关窍，万物旋生头角，谁合又谁开。\n官路春光早，箫落数枝梅。",
        "dynasty": "宋",
        "collection_info": null
    },
    {
        "uuid": "9534e8592e93d5ba6c875ef9ab24cb14",
        "title": "湘灵瑟 酸风泠泠",
        "author": "刘埙",
        "content": "酸风泠泠。\n哀笳吹数声。\n碎雨冥冥。\n泣瑶英。\n花心路，芙蓉城。\n相思几回魂惊。\n肠断坟草青。",
        "dynasty": "宋",
        "collection_info": null
    },
    {
        "uuid": "991b8c726595d2e20edbd044e4f49b51",
        "title": "醉思仙 琼楼几间",
        "author": "刘埙",
        "content": "琼楼几间。\n瑶徽几弹。\n觅花声绕回阑。\n悄微闻佩环。\n帘栊昼闲。\n炉熏昼残。\n午风摇曳屏山。\n露裙红一班。",
        "dynasty": "宋",
        "collection_info": null
    },
    {
        "uuid": "06abcbbc62f71c3bd87f333b1edcda5b",
        "title": "点绛唇 风卷游云",
        "author": "刘埙",
        "content": "风卷游云，梨云梦冷人何处。\n一溪烟雨。\n遮断垂杨路。\n恨入琴心，能写当时语。\n愁无绪。\n泪痕红蠹。\n犹带香如故。",
        "dynasty": "宋",
        "collection_info": null
    },
    {
        "uuid": "14773a3eec979f1e1ee01f1453ff7137",
        "title": "浣溪沙 已断因缘莫更寻",
        "author": "刘埙",
        "content": "已断因缘莫更寻。\n寻时烦恼不如心。\n从今休听世间音。\n鸾梦渐随秋水远，鹤情甘伴野云深。\n隔楼花月自阴阴。",
        "dynasty": "宋",
        "collection_info": null
    },
    {
        "uuid": "7ab277b7871db7e3d9c79b0c777749f6",
        "title": "菩萨蛮 长亭望断来时路",
        "author": "刘埙",
        "content": "长亭望断来时路。\n楼台杳霭迷花雾。\n山雨隔窗声。\n思君魂梦惊。\n泪痕侵褥锦。\n闲却鸳鸯枕。\n有泪不须垂。\n金鞍明月归。",
        "dynasty": "宋",
        "collection_info": null
    },
    {
        "uuid": "723d0dba6615b798b16bbfefc3485dfe",
        "title": "菩萨蛮 故园青草依然绿",
        "author": "刘埙",
        "content": "故园青草依然绿。\n故宫废址空乔木。\n狐兔穴岩城。\n悠悠万感生。\n胡笳吹汉月。\n北语南人说。\n红紫闹东风。\n湖山一梦中。",
        "dynasty": "宋",
        "collection_info": null
    },
    {
        "uuid": "b7a1803c0486948ebce262c14661dad1",
        "title": "谒金门 云薄薄",
        "author": "刘埙",
        "content": "云薄薄。\n人静黄梅院落。\n细数花期并柳约。\n新愁沾一握。\n梦醒从前多错。\n寄恨画檐灵鹊。\n明月欲西天寂寞。\n魂销连晓角。",
        "dynasty": "宋",
        "collection_info": null
    },
    {
        "uuid": "cb90f31fec2df7b84286f2559393a2c8",
        "title": "谒金门 花雾暖",
        "author": "刘埙",
        "content": "花雾暖。\n红逗海棠开半。\n毡坐谈经春四换。\n今朝官正满。\n好上鳌坡虎观。\n好近御屏香案。\n休笑吾侬行色缓。\n待君来作伴。",
        "dynasty": "宋",
        "collection_info": null
    },
    {
        "uuid": "b1ff7081a91c32a566dda17af6190a17",
        "title": "谒金门 眉月小",
        "author": "刘埙",
        "content": "眉月小。\n红烛画楼歌绕。\n唱到刘郎频笑道。\n古词今恰好。\n深夜银屏香袅。\n明日雕鞍尘杳。\n一饷春风容易晓。\n三生思不了。",
        "dynasty": "宋",
        "collection_info": null
    },
    {
        "uuid": "a841fa563413f376b32981c590253f3d",
        "title": "谒金门 春正媚",
        "author": "刘埙",
        "content": "春正媚。\n闲步武陵源里。\n千树霞蒸红散绮。\n一枝高插髻。\n飞过洞庭烟水。\n酩酊莫教花坠。\n铅鼎温温神谒帝。\n何曾真是醉。",
        "dynasty": "宋",
        "collection_info": null
    },
    {
        "uuid": "e342603423fde7565fe5cee3025d7b9f",
        "title": "清平乐 铿金戛玉",
        "author": "刘埙",
        "content": "铿金戛玉。\n弹就神仙曲。\n铁拨鵾弦清更熟。\n新腔浑胜俗。\n教坊尽道名师。\n声华都处俱知。\n指日内前宣唤，云韶独步丹墀。",
        "dynasty": "宋",
        "collection_info": null
    },
    {
        "uuid": "6711dd4a43dfd8d83c67b7fcaf4a95d1",
        "title": "太常引 甘棠春色满南丰",
        "author": "刘埙",
        "content": "甘棠春色满南丰。\n春好处、在黉宫。\n宫柳映墙红。\n对墙柳、常思耐翁。\n文章太守，词华哲匠，人与易居东。\n攀恋计无从。\n判行省、重临旧封。",
        "dynasty": "宋",
        "collection_info": null
    },
    {
        "uuid": "600682b2ef81763395e52709db3a79fa",
        "title": "柳梢青 青鸟西沈",
        "author": "刘埙",
        "content": "青鸟西沈，彩鸾北去，月冷河桥。\n梦事荒凉，垂杨暗老，几度魂销。\n云边音信迢迢。\n把楚些、凭谁为招。\n万叠清愁，西风横笛，吹落寒潮。",
        "dynasty": "宋",
        "collection_info": null
    },
    {
        "uuid": "e269e01697b32ed95937f57627d810df",
        "title": "恋绣衾 轻风吹雾月满廊",
        "author": "刘埙",
        "content": "轻风吹雾月满廊。\n芙蕖香、飘入隔窗。\n记旧月、闲庭院，擘碎红、蒙幂晓妆。\n如今两鬓秋凄恻，负凌波、万顷凄凉。\n花若惜、刘郎老，倩藕丝、牵住夕阳。",
        "dynasty": "宋",
        "collection_info": null
    },
    {
        "uuid": "3b218bf6f14666a0a591011f701fdd12",
        "title": "临江仙 朔雪驱将残腊去",
        "author": "刘埙",
        "content": "朔雪驱将残腊去，东风放出新晴。\n绣衣瑞彩照岩城。\n江天收宿霭，湖水动春声。\n要净狐嗥并鳝舞，未烦鹤怨猿惊。\n元龙老气正峥嵘。\n毫端肤寸润，野烧绿痕生。",
        "dynasty": "宋",
        "collection_info": null
    },
    {
        "uuid": "c5a86fe1080a219f8311275621ebc7f9",
        "title": "洞仙歌 津亭折柳",
        "author": "刘埙",
        "content": "津亭折柳，正秋光如画。\n绕路黄花拥朝马。\n叹市槐景淡，池藻波寒，分明是、三载春风难舍。\n军峰天际碧，云隔空同，无奈相思月明夜。\n薇药早催人，应占先春，休如我、醉卧水边林下。\n待来岁、今时庆除书，绣锦映宫花，玉京随驾。",
        "dynasty": "宋",
        "collection_info": null
    },
    {
        "uuid": "4eee055e68bf3b50e0be652c663c1973",
        "title": "西湖明月引・江城梅花引 江村烟雨暗萧萧",
        "author": "刘埙",
        "content": "江村烟雨暗萧萧。\n涨寒潮。\n送春桡。\n目断京尘，何日听鸾箫。\n金雀觚棱千里外，指天际，碧云深，魂欲飘。\n熏炉炷愁烟尽销。\n酒孤斟、谁与招。\n满怀情思，任吟笺、赋笔难描。\n惆怅山风、吹梦老秋宵。\n绿漾湖心波影阔，终待到，借垂杨、月半桥。",
        "dynasty": "宋",
        "collection_info": null
    },
    {
        "uuid": "b716501f02be86fd7e0099abd781c2b5",
        "title": "意难忘 汀柳初黄",
        "author": "刘埙",
        "content": "汀柳初黄。\n送流车出陌，别酒浮觞。\n乱山迷去路，空阁带馀香。\n人渐远，意凄凉。\n更暮雨淋浪。\n悔不办，窄衫细马，两两交相。\n春梁语燕犹双。\n叹晓窗新月，独照刘郎。\n寄笺频误约，临镜想慵妆。\n知几梦，恼愁肠。\n任更驻何妨。\n但只怜，绿阴匝匝，过了韶光。",
        "dynasty": "宋",
        "collection_info": null
    },
    {
        "uuid": "b963220fc6e8fd2d0cbfc3301d978c3a",
        "title": "六么令 晓来寒角",
        "author": "刘埙",
        "content": "晓来寒角，吹起愁相触。\n乱云黯淡江渚，疏柳双鸦宿。\n锦瑟银屏何处，花雾翻香曲。\n柔红娇绿。\n魂消往梦，羞向孤梅说幽独。\n燕支曾印素袂，绛艳收残馥。\n频问讯，道新来闷损纤腰束。\n多谢芳心惓恋，罗结文鸳蹴。\n前欢谁卜。\n云笺封蜡，就寄相思恨盈匊。",
        "dynasty": "宋",
        "collection_info": null
    },
    {
        "uuid": "a12e2e2c9e5be0b10fd17771871cd5b1",
        "title": "满庭芳 帘卷疏櫺",
        "author": "刘埙",
        "content": "帘卷疏櫺，楼平危堞，几回笋玉凭阑。\n觅花呼酒，更共理哀弹。\n暖日柔风好景，行云绕、莺燕翩翻。\n谁知道，冶游重到，已付解连环。\n乘云，行处去，花深隔院，应恨春闲。\n但紫骝嘶度，时望重关。\n长恨江楼柳老，女郎腰、又负眠三。\n东城路，一回一感，愁见月儿弯。",
        "dynasty": "宋",
        "collection_info": null
    },
    {
        "uuid": "85963c840baf473907b4fe68c545da9c",
        "title": "天香 雨秀风明",
        "author": "刘埙",
        "content": "雨秀风明，烟柔雾滑，魏家初试娇紫。\n翠羽低云，檀心晕粉，独冠洛京新谱。\n沈香醉墨，曾赋与、昭阳仙侣。\n尘世几经朝暮，花神岂知今古。\n愁听流莺自语，叹唐宫、草青如许。\n空有天边浩月，见霓裳舞。\n更后百年人换，又谁记、今番看花处。\n流水夕阳，断魂钟鼓。",
        "dynasty": "宋",
        "collection_info": null
    },
    {
        "uuid": "537b86a67ca4f6ae60ccd7c7bdfd906d",
        "title": "烛影摇红 院落黄昏",
        "author": "刘埙",
        "content": "院落黄昏，残霞收尽廉纤雨。\n天香富贵洛阳城，巧费春工作。\n自笑平生吟苦。\n写不尽、此花风度。\n玉堂银烛，翠幄画阑，万红争妒。\n那更深宵，寒光幻出清都府。\n嫦娥跨影下人间，来按红鸾舞。\n连夜杯行休驻。\n生怕化、彩云飞去。\n酒阑人静，月淡尘清，晓风轻露。",
        "dynasty": "宋",
        "collection_info": null
    },
    {
        "uuid": "12c0a98227c627f7dd0db66dfcc222cc",
        "title": "长相思 雾隔平林",
        "author": "刘埙",
        "content": "雾隔平林，风欺败褐，十分秋满黄华。\n荒庭人静，声惨寒蛩，惊回羁思如麻。\n庾信多愁，有中宵清梦，迢递还家。\n楚水绕天涯。\n黯消魂、几度栖鸦。\n对绿橘黄橙，故园在念，怅望归路犹赊。\n此情吟不尽，被西风、吹入胡笳。\n目极黄云，飞渡处、临流自嗟。\n又斜阳，征鸿影断，夜来空信灯花。",
        "dynasty": "宋",
        "collection_info": null
    },
    {
        "uuid": "d30a62bfc338acb1a12863d01fb55d1c",
        "title": "选冠子 暝霭迷红",
        "author": "刘埙",
        "content": "暝霭迷红，水天笼晓，帆去野潮声急。\n离鸾独倚，巧燕双飞，忍向东风飘拆。\n尘销紫曲阑干，筝雁成声，顿成孤臆。\n叹舟回人远，钿花芗泽，悄无痕迹。\n憔悴损，俊赏杜郎，多情荀令，欲写别愁无力。\n闽星南转，江月西沈，空拟梦来今夕。\n古驿荒村，谁怜腻粉风侵，松蝉云湿。\n但断魂烟浪，痴看桥西落日。",
        "dynasty": "宋",
        "collection_info": null
    },
    {
        "uuid": "d60812c907ed469bb66c68f81152331b",
        "title": "惜馀春慢・选冠子 玉勒丝鞭",
        "author": "刘埙",
        "content": "玉勒丝鞭，彩旗红索，总向愁中休了。\n偏怜景媚，为甚愁浓，都为雨多晴少。\n桃杏开到梨花，红印香印，绿平幽沼。\n也无饶、红药殿春，更作薄寒清峭。\n尘梦里、暗换年华，东风能几，又把一番春老。\n莺花过眼，蚕麦当头，朝日浓阴笼晓。\n休恨烟林杜鹃，只恨啼鸠，呼云声杳。\n到如今，暖霭烘晴，满地绿阴芳草。",
        "dynasty": "宋",
        "collection_info": null
    },
    {
        "uuid": "949f94447fb8a19b82f9473a220f1f15",
        "title": "买陂塘・摸鱼儿 暮云沈、凄凄花陌",
        "author": "刘埙",
        "content": "暮云沈、凄凄花陌，荒苔青润鸳甃。\n娇红一捻不胜春，苦雨酸雨僝僽。\n从别后。\n但暗忆娉婷，几把垂杨蹂。\n香销韩袖。\n念莺燕悲吟，凤鸾仙去，空负摘花手。\n铜铺掩，窥见文窗依旧。\n筝琶尘暗弦绉。\n欲圆春梦今犹未，怪得西飞太骤。\n凝伫久。\n拟待倩、鸿都羽客寻仙偶。\n青衫湿透。\n叹玉骨沈埋，芳魂缥缈，何处酹尊酒。",
        "dynasty": "宋",
        "collection_info": null
    },
    {
        "uuid": "db115c86911870090582800c6c9c0a6b",
        "title": "买陂塘・摸鱼儿 倚楼西、西风惊鬓",
        "author": "刘埙",
        "content": "倚楼西、西风惊鬓，吹回尘思萧瑟。\n碧桃花下骖鸾梦，十载雨沈云隔。\n空自忆。\n漫红蜡香笺，难写旧凄恻。\n烟村水国。\n欲闲却琴心，蠹残箧面，老尽看花客。\n河桥侧。\n曾试雕鞍玉勒。\n如今已忘南北。\n人间纵有垂杨在，欲挽一丝无力。\n君莫拍。\n浑不似、年时爱听酒边笛。\n湘帘巷陌。\n但斜照断烟，淡萤衰草，零落旧春色。",
        "dynasty": "宋",
        "collection_info": null
    },
    {
        "uuid": "a292fb43217d51927da00f6c52c14186",
        "title": "贺新郎 办着春游费",
        "author": "刘埙",
        "content": "办着春游费。\n奈狂风吹寒，禁定满城花事。\n天暝云深时度雨。\n院落秦筝未试。\n倩谁趱、杏娇桃媚。\n韶色三停今过一，只淡黄杨柳装愁思。\n芳径滑，绣窗闭。\n玉炉闷炷香温被。\n忆去年、匆匆胜赏，梦沈烟水。\n遥望秋千新彩索，难把旧痕重系。\n待暖入、香红十里。\n别拥双鸾迎素月，教明年、不恨今憔悴。\n莺共燕，汝知未。",
        "dynasty": "宋",
        "collection_info": null
    },
    {
        "uuid": "de709c07c97eaf42adbb80d22b75d4a0",
        "title": "贺新郎 莫笑刘郎老",
        "author": "刘埙",
        "content": "莫笑刘郎老。\n老刘郎平生，不是山林怀抱。\n梦里风云翻海岳，觉后狂歌坠帽。\n叹几度、荒鸡误晓。\n天际晴云开五色，纵今年、意气犹年少。\n机事远，有时到。\n凯歌檄笔凭谁道。\n对村中、一溪流水，半林斜照。\n赖有可人堪话旧，时共掀髯绝倒。\n也来问、衮衣茸帽。\n聊且问天占百岁，看干坤、此事如何了。\n肠断处，春城早。",
        "dynasty": "宋",
        "collection_info": null
    },
    {
        "uuid": "45e655eae0375e641c8abcf7b087a5a2",
        "title": "贺新郎 醉里江南路",
        "author": "刘埙",
        "content": "醉里江南路。\n问梅花、经年冷落，几番烟雨。\n玉骨冰肌终是别，犹带孤山瑞露。\n想蕴藉、和羹风度。\n万紫千红羡妒早，羡仙标、岂比人间侣。\n聊玩弄，六花舞。\n云寒木落山城暮。\n忽飘来、暗香万斛，春浮江浦。\n茅舍竹篱词客老，拟傍东风千树。\n看好月、亭亭当午。\n流水村中清浅处，称横斜疏影相容与。\n时索笑，想应许。",
        "dynasty": "宋",
        "collection_info": null
    },
    {
        "uuid": "e6ce255aa29819229ee632946a02aadb",
        "title": "太常引 邯郸梦里武陵溪",
        "author": "王清观",
        "content": "邯郸梦里武陵溪。\n春色醉冥迷。\n花压帽檐欹，谩赢得、红尘满衣。\n青蛇飞起，黄龙喝住，才是酒醒时。\n和露饮刀圭。\n待月满、长空鹤归。",
        "dynasty": "宋",
        "collection_info": null
    },
    {
        "uuid": "520dcf48523357da113fa843e1ab3c0e",
        "title": "满庭芳 波有颓澜",
        "author": "熊则轩",
        "content": "波有颓澜，渴无冷镬，谁言制邑为难。\n汾阳善政，只在笑谈间。\n三载刑清讼简，官事辨、俗阜民安。\n帘垂昼，焚香宴坐，犹得半清闲。\n西风，催入觐，声驰当道，名达朝端。\n任锦溪溪上，卧辙攀辕。\n从此燕辕北去，好官样、留与人看。\n扁舟稳，图书外，惟有月俱还。",
        "dynasty": "宋",
        "collection_info": null
    },
    {
        "uuid": "91c2bd7ece78ad42243bd30b9cb80a2f",
        "title": "大江乘・念奴娇 东阳四载",
        "author": "阮溪",
        "content": "东阳四载，但好事、一一为民做了。\n谈笑半闲风月里，管甚讼庭生草。\n瓯茗炉香，菜羹淡饭，此外无烦恼。\n问侯何苦，自饥只要民饱。\n犹念甘旨相违，白云万里，不得随昏晓。\n暂舍苍生归定省，回首又看父老。\n听得乖崖，交章力荐，道此官员好。\n且来典宪，中书还二十四考。",
        "dynasty": "宋",
        "collection_info": null
    },
    {
        "uuid": "89a899b6935a212880f706044362ee97",
        "title": "风流子 西风吹锦水",
        "author": "危西麓",
        "content": "西风吹锦水，朝天路、冉冉两凫飞。\n看父老袅花，苦遮去辙，儿童骑竹，争问归期。\n帐簇马前纷蔽日，实绩纪行碑。\n冰饮三年，从容官事，棠阴百里，悠久民思。\n圣明衿遐远，关山道，应是来骤华丝。\n画绣过家，莱庭彩舞斑衣。\n便稳奉安舆，江南向暖，早传言语，樵曲先知。\n重约旧临，倪耄迎候杭西。",
        "dynasty": "宋",
        "collection_info": null
    },
    {
        "uuid": "2d99058fca044bb43127979ecb0a6d38",
        "title": "满江红 一个兰舟",
        "author": "汪元量",
        "content": "一个兰舟，双桂桨、顺流东去。\n但满目、银光万顷，凄其风露。\n渔火已归鸿雁汊，棹歌更在鸳鸯浦。\n渐夜深、芦叶冷飕飕，临平路。\n吹铁笛，鸣金谷。\n丝玉脍，倾香醑。\n且浩歌痛饮，藕花深处。\n秋水长天迷远望，晓风残月空凝伫。\n问人间、今夕是何年，清如许。",
        "dynasty": "宋",
        "collection_info": null
    },
    {
        "uuid": "c3f8ee9d70c24266d84c4b71ac821a55",
        "title": "金人捧露盘 越山云",
        "author": "汪元量",
        "content": "越山云，越江水，越王台。\n个中景、尽可徘徊。\n凌高放目，使人胸次共崔嵬。\n黄鹂紫燕报春晚，劝我衔杯。\n古时事，今时泪，前人喜，后人哀。\n正醉里、歌管成灰。\n新愁旧恨，一时分付与潮回。\n鹧鸪啼歇夕阳去，满地风埃。",
        "dynasty": "宋",
        "collection_info": null
    },
    {
        "uuid": "737f2b2eba019fbb93574357da59d65c",
        "title": "相思引 晓拂菱花巧画眉",
        "author": "汪元量",
        "content": "晓拂菱花巧画眉。\n猩罗新翦作春衣。\n恐春归去，无处看花枝。\n已恨东风成去客，更教飞燕舞些时。\n惜花人醉，头上插花归。",
        "dynasty": "宋",
        "collection_info": null
    },
    {
        "uuid": "a1176c782781ad4a385fd930539f1624",
        "title": "长相思 吴山深",
        "author": "汪元量",
        "content": "吴山深。\n越山深。\n空谷佳人金玉音。\n有谁知此心。\n夜沈沈。\n漏沈沈。\n闲却梅花一曲琴。\n月高松竹林。",
        "dynasty": "宋",
        "collection_info": null
    },
    {
        "uuid": "abfc1d49eb0c1d1912343af60db6e0d1",
        "title": "传言玉女 一片风流",
        "author": "汪元量",
        "content": "一片风流，今夕与谁同乐。\n月台花馆，慨尘埃漠漠。\n豪华荡尽，只有青山如洛。\n钱塘依旧，潮生潮落。\n万点灯光，羞照舞钿歌箔。\n玉梅消瘦，恨东皇命薄。\n昭君流泪，手拈琵琶弦索。\n离愁聊寄，画楼哀角。",
        "dynasty": "宋",
        "collection_info": null
    },
    {
        "uuid": "031cb04b2902cc3bedb2346bb125a1df",
        "title": "好事近 独倚浙江楼",
        "author": "汪元量",
        "content": "独倚浙江楼，满耳怨笳哀笛。\n犹有梨园声在，念那人天北。\n海棠憔悴怯春寒，风雨怎禁得。\n回首华清池畔，渺露芜烟荻。",
        "dynasty": "宋",
        "collection_info": null
    },
    {
        "uuid": "7c5a04463b94e1d82da8c58d034086dc",
        "title": "洞仙歌 西园春暮",
        "author": "汪元量",
        "content": "西园春暮。\n乱山迷行路。\n风卷残花堕红雨。\n念旧巢燕子，飞傍谁家，斜阳外、长笛一声今古。\n繁华流水去。\n舞歇歌沈，忍见遗钿种香土。\n渐橘树方生，桑枝才长，都付与、沙门为主。\n便关防、不放贵游来，又突兀梯空，楚王宫宇。",
        "dynasty": "宋",
        "collection_info": null
    },
    {
        "uuid": "2d325e222d2524db264d61092d3913a2",
        "title": "莺啼序 金陵故都最好",
        "author": "汪元量",
        "content": "金陵故都最好，有朱楼迢递。\n嗟倦客、又此凭高，槛外已少佳致。\n更落尽梨花，飞尽杨花，春也成憔悴。\n问青山、三国英雄，六朝奇伟。\n麦甸葵丘，荒台败垒。\n鹿豕衔枯荠。\n正朝打孤城，寂寞斜阳影里。\n听楼头、哀笳怨角，未把酒、愁心先醉。\n渐夜深，月满秦淮，烟笼寒水。\n凄凄惨惨，冷冷清清，灯火渡头市。\n慨商女不知兴废。\n隔江犹唱庭花，馀音亹亹。\n伤心千古，泪痕如洗。\n乌衣巷口青芜路，认依稀、王谢旧邻里。\n临春结绮。\n可怜红粉成灰，萧索白杨风起。\n因思畴昔，铁索千寻，谩沈江底。\n挥羽扇、障西尘，便好角巾私第。\n清谈到底成何事。\n回首新亭，风景今如此。\n楚囚对泣何时已。\n叹人间、今古真儿戏。\n东风岁岁还来，吹入锺山，几重苍翠。",
        "dynasty": "宋",
        "collection_info": null
    },
    {
        "uuid": "b9b81690501d8c38b585606318009a5a",
        "title": "六州歌头 绿芜城上",
        "author": "汪元量",
        "content": "绿芜城上，怀古恨依依。\n淮山碎。\n江波逝。\n昔人非。\n今人悲。\n惆怅隋天子。\n锦帆里。\n环朱履。\n丛香绮。\n展旌旗。\n荡涟猗。\n击鼓挝金，拥琼璈玉吹。\n姿意游嬉。\n斜日晖晖。\n乱莺啼。\n销魂此际。\n君臣醉。\n貔貅弊。\n事如飞。\n山河坠。\n烟尘起。\n风凄凄。\n雨霏霏。\n草木皆垂泪。\n家国弃。\n竟忘归。\n笙歌地。\n欢娱地。\n尽荒畦。\n唯有当时皓月，依然挂、杨柳青枝。\n听堤边渔叟，一笛醉中吹。\n兴废谁知。",
        "dynasty": "宋",
        "collection_info": null
    }
]