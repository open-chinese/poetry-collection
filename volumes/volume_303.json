[
    {
        "uuid": "9d95684262433596ae95b097b55d2136",
        "title": "夏日游环碧亭",
        "author": "郭祥正",
        "content": "登山得斯亭，佳宾幸过从。\n取笋苍玉林，置酒黄金钟。\n愿言寿而康，泰运宁易逢。\n孔孟陟三事，尧舜乘六龙。\n民财皆辨析，田壤仍登丰。\n关关禽声和，剪剪木影浓。\n濯足就绿水，披衣揽清风。\n微吟百忧散，达道千古同。\n诸君况才豪，如罴復如熊。\n莫辞烂醉归，皓月还生东。",
        "dynasty": "宋",
        "collection_info": null
    },
    {
        "uuid": "097c9093fe290abb8a3f340ce2ffa5aa",
        "title": "和颖叔丁山黯字",
        "author": "郭祥正",
        "content": "寒日少晶光，山色亦惨惨。\n瀑泉冻不飞，啼鸟声顿减。\n传呼绣衣来，僧鼓击坎坎。\n石坐无毡裀，团团织蒲菼。\n比为泉石游，固已慕清淡。\n爱君神采莹，皎若白玉鑑。\n一登林际亭，毫髪无遗瞰。\n勇起发孤唱，四坐噤莫阚。\n君辞如太羮，我语效盐咸。\n卷旗促降敌，贤将释不斩。\n虽生已包羞，铅刀竟谁錾。\n却读道旁碑，往事增新感。\n功名能几何，回首岁时暂。\n胡为夺浩气，百忧煎一胆。\n趋时既迍邅，独往固勇敢。\n白云无人争，皓月从我揽。\n开樽直一醉，莫惊别袖掺。\n明发何所思，龙断坐汲黯。",
        "dynasty": "宋",
        "collection_info": null
    },
    {
        "uuid": "f1a325ca3ec73063f85e1e6fb6d50973",
        "title": "和梅谦叔丁山吃字",
        "author": "郭祥正",
        "content": "腊月衣未绵，两股冻成疾。\n谁復为我扶，平步时时蹶。\n文章那更论，精魄恐坠失。\n缘何御史君，相招傍寒日。\n迤逦造林泉，尘坌为披拂。\n霓幡云外垂，石虎草间出。\n深门窥泬漻，拱木递萧瑟。\n丹青与老碑，遗事知彷佛。\n僣迹已榛芜，新游论胶漆。\n主人才何如，骥足千里逸。\n梅君南昌后，襟韵犹凄溧。\n刘子亦可奇，彖象久精诘。\n顾予最空疏，百辨今已吃。\n谤言来戈矛，自量几不密。\n终甘首阳饿，岂效操瓢乞。",
        "dynasty": "宋",
        "collection_info": null
    },
    {
        "uuid": "4dfba68f7f9bb94f32c41eed88ad72c4",
        "title": "酬颖叔见寄",
        "author": "郭祥正",
        "content": "铿铿南华经，语意妙復妙。\n高能出苍旻，卑不厌藜藋。\n阴静偶暂处，影迹两莫弔。\n息踵真人徒，息喉愚者绍。\n方同造物言，万变领枢要。\n既能无怛化，勿凿混沌窍。\n百家拾其余，所得及遗溺。\n至音听以气，世或昧此调。\n不见杏坛讲，犹为渔父诮。\n君看泰山顶，半夜日先照。\n惟逢蒋颖叔，沉默造玄窔。\n落笔逾万言，严密若诰诏。\n嗟予久聋瘖，此道雅未剽。\n一昨闻君谈，神悟百骸疗。\n人忘道术游，鱼忘江海跳。\n昭亭果见期，为子发长啸。",
        "dynasty": "宋",
        "collection_info": null
    },
    {
        "uuid": "adca0be3563f6cb658517c82a48150df",
        "title": "秋水阁席上呈颖叔原道",
        "author": "郭祥正",
        "content": "吾爱秋水阁，水影照采椽。\n莹碧不知极，定与银汉连。\n荷花十丈开，白藕想如船。\n双鹤时一鸣，寒霄下迴旋。\n况復对羽客，岂异蓬莱仙。\n便当沽玉液，猛饮明月前。\n人生不嗜此，何物能逃年。\n请君倾醉耳，松风奏熏弦。\n身世能两忘，安用养浩然。\n梦觉事已殊，此道谁能全。\n驰驱冠剑徒，百岁犹倒悬。\n深深下于地，冥冥高出天。\n君语达已达，君歌玄復玄。\n大笑问刘子，细穷秋水源。\n秋水源可到，更寄琳琅篇。",
        "dynasty": "宋",
        "collection_info": null
    },
    {
        "uuid": "03663a72cbb2fc7c2d54fd0a9bd930ca",
        "title": "酬耿天隲见寄",
        "author": "郭祥正",
        "content": "追维平昔游，十几丧六七。\n与君虽尚在，踸踔各衰疾。\n功名无几何，岁月忽已失。\n伻来辱新诗，欲和久阁笔。\n文章老愈精，光彩烂星日。\n市门果神仙，参军真俊逸。\n又如闚沙漠，铁骑万余匹。\n一战孰与当，百胜得深术。\n有过惧不闻，愚恶志所嫉。\n言归洁其身，天命能自诘。\n知音我愈寡，深谷讵敢出。\n相望止一江，高议容接膝。\n请观商山皓，宁终守蓬荜。\n众人拉其华，君子俟其实。\n定当卜邻去，携手藏于密。",
        "dynasty": "宋",
        "collection_info": null
    },
    {
        "uuid": "bae29b6231d97dd0fd7b0ed6b504c338",
        "title": "酬李公择谢予赠范李猿獐",
        "author": "郭祥正",
        "content": "黄獐雄领雌，青猿母抱子。\n一落罝网中，城市就生死。\n不如图画上，山深石泉美。\n永无罝网忧，精神自全耳。\n爱之写横轴，容易披案几。\n动静适自感，物我忘表裏。\n犹疑跳踯去，毫端讵能止。\n易生名独擅，斯人嗟往矣。\n后来称李范，赠君君勿鄙。\n纵令笔未妙，犹胜负涂豕。",
        "dynasty": "宋",
        "collection_info": null
    },
    {
        "uuid": "21c2a84e6e43b0c56c17c59589c63461",
        "title": "同陈公彦推官登峨嵋亭",
        "author": "郭祥正",
        "content": "新亭彼谁构，名因翰林揭。\n惟南极空旷，朗咏佳兴发。\n倾盖忘形骸，辄莫叹华髪。\n归帆天外低，渡鸟云端没。\n中原峥嵘际，天堑限楚越。\n宁知承平来，但见山花歇。\n君相方圣贤，胡为念京阙。\n但穷林泉乐，蹑屐上崷崪。\n酒量孰先降，樽罍未云竭。\n欲寻太白坟，草间迷断碣。\n神交无古今，清风来飘忽。\n征辔还催人，东峰挂寒月。",
        "dynasty": "宋",
        "collection_info": null
    },
    {
        "uuid": "ce19df7c3710957a24a72b540f154ca0",
        "title": "颖叔见招赴何秀才家饮",
        "author": "郭祥正",
        "content": "鞭驴赴君招，十步九蹶促。\n相逢即忘劳，深围坐重褥。\n怳疑出尘寰，气象豁双目。\n名花散天香，仙露浥柔玉。\n寄乐方寸间，岂必待华屋。\n脱屣远市朝，散髪免羁束。\n更闻诵新作，字字芝兰馥。\n堆盘樱实红，满斝酦醅渌。\n幽欢未言归，酒令不须督。\n平时常卷舌，动静畏险俗。\n玄谈今尽倾，我难惬君欲。\n朝闻夕可死，悟矣无迟速。\n感君倾醍醐，洒我久饥腹。\n又如旱田禾，沛然甘雨沃。\n主人意殷懃，呼儿具灯烛。\n谁家有斯客，贳衣心亦足。\n明朝得长篇，调险不可续。",
        "dynasty": "宋",
        "collection_info": null
    },
    {
        "uuid": "d621ab94c1d6d973f922308d87497048",
        "title": "和公择观李煜书法喜禅师碑",
        "author": "郭祥正",
        "content": "五代迭凋丧，江南最偷安。\n三世弄翰墨，煜札尤可观。\n禅林榜法喜，妙势如飞鸾。\n尘埃一藏晦，皴斮脱羽翰。\n适逢集仙守，好古将模刊。\n振襟自披拂，涂饰粉与丹。\n呼僧辨遗像，彷佛存纤纨。\n作书究本末，风雨生毫端。\n精神还故物，霹雳惊蛰蟠。\n幽光亦焕发，令我復长叹。\n念彼士君子，穷年抱饥寒。\n不及稽古踪，冺默知遇难。",
        "dynasty": "宋",
        "collection_info": null
    },
    {
        "uuid": "1a61fec437e4397ab9d7ac80d25c6bf3",
        "title": "和樊希韩解元",
        "author": "郭祥正",
        "content": "君马一足病，琐琐阻行迈。\n况復梅雨天，坐卧不能快。\n空山无大脔，何以具君嘬。\n墻根采肥杞，湖漘买鲜鲙。\n开樽荐浊酒，高论幸忘惫。\n寸心拔茅塞，两耳抉双聩。\n文醇潜大和，诗险露幽怪。\n联吟极物象，君胜我屡败。\n东野久龙钟，多惭退之拜。\n奇才必自重，虽黜愈勿懈。\n卞璧未遇时，在璞岂能坏。\n鉴赏一日逢，青紫信如芥。\n君行且迟留，马病愿未差。\n贳衣亦何辞，庶用接嘉话。",
        "dynasty": "宋",
        "collection_info": null
    },
    {
        "uuid": "73e7d1f619eec533852d2edc1b04ab71",
        "title": "和公择游寿圣院啜茶题名",
        "author": "郭祥正",
        "content": "史君尚清净，携客无杯肴。\n茗酌诵佛经，尘缘顿沉抛。\n疏云堕檐际，微风泛林梢。\n吾心已皎皎，我学岂譊譊。\n濡毫题名姓，识此逍遥交。",
        "dynasty": "宋",
        "collection_info": null
    },
    {
        "uuid": "4f935c9b3a47913ea800e274779022c5",
        "title": "和法宗上人月下怀故人",
        "author": "郭祥正",
        "content": "山沉江海阔，月行天中央。\n游子宿何许，只应归梦长。\n浮云且莫生，星河助余光。\n徘徊问孤影，惆怅安可忘。",
        "dynasty": "宋",
        "collection_info": null
    },
    {
        "uuid": "6f0d3470fcd51a457afad3d2aaa06d4c",
        "title": "酬耿天隲见寄",
        "author": "郭祥正",
        "content": "我思昔人言，处世犹大梦。\n尘编堆床头，抚事聊一诵。\n兴衰繫时运，贾谊尔何恸。\n又思东方朔，为鼠知不用。\n谁怜胯下儿，能领百万众。\n势去竞诋排，功成乃歌颂。\n人情岂相远，此理古今共。\n桓桓耿夫子，策射金榜中。\n老彼涧底松，未作明堂栋。\n暂来令句曲，寻仙造深洞。\n摩挲瑶琪花，借问谁所种。\n开落既忘年，一奏熏风弄。\n诗言此归隐，不恋五斗俸。\n何时定挂冠，我愿为仆从。",
        "dynasty": "宋",
        "collection_info": null
    },
    {
        "uuid": "d12ae663929f257fa3399c67ba16e3ab",
        "title": "和韩求仁推官",
        "author": "郭祥正",
        "content": "终日汩城市，閒心眷犁锄。\n故登原上亭，解此尘中裾。\n芬香采薇蕨，驯狎怜麋狙。\n却愿物理变，四角生我车。",
        "dynasty": "宋",
        "collection_info": null
    },
    {
        "uuid": "e6e8de0b1cdfb1707d75438a432f4c93",
        "title": "樊山",
        "author": "郭祥正",
        "content": "汉室火符熄，羣雄起纵横。\n两京荡为墟，万里无农耕。\n曹操劫神器，欲窃禅让名。\n吴蜀耻北面，鼎峙方战争。\n杀人如鲙鱼，天地厌血腥。\n至今武昌邑，尚传吴主城。\n长江吞八极，圆坛窥杳冥。\n想当禋郊时，志勇扫搀抢。\n燔柴封玉牒，冠弁罗公卿。\n登山锡宴喜，日光烂旗旌。\n宁知后嗣弱，壮业竟无成。\n空余旧基址，千载未欹倾。\n常时屡掩卷，每读涕泗盈。\n而况泊舟檝，披榛自径行。\n霸图何所见，芳草与云平。\n晚浪淙石脚，犹疑兵甲声。",
        "dynasty": "宋",
        "collection_info": null
    },
    {
        "uuid": "e27dd3f5ad22ff6e80e8d95d2145f04f",
        "title": "观怡亭序铭",
        "author": "郭祥正",
        "content": "有唐三百年，绝出阳冰篆。\n最怜怡亭序，笔画兼众善。\n磨崕深云间，人迹到应鲜。\n亦如大君子，隐晦久而显。\n裂素印麝煤，字字未讹舛。\n冰冻垂瓦石，犀尖利刀剸。\n连环不可解，虬尾勇自卷。\n谁云模以刻，曾是玉工碾。\n铭辞志尤宏，云翼待风展。\n琳琅谐八音，雅重参二典。\n英豪逢一时，江山供广宴。\n遗踪逐飞鸟，旧址没榛藓。\n良朋信稀遇，古兴浩难遣。\n吾宋垂百年，教化固非浅。\n人人擅文翰，比唐殊媚软。\n作诗聊自惊，中道尚可勉。",
        "dynasty": "宋",
        "collection_info": null
    },
    {
        "uuid": "e111ea8fb3e3b26492d087c60d405cf2",
        "title": "殊亭",
        "author": "郭祥正",
        "content": "昔人才行殊，亭名至今在。\n何年復基构，势压鲸鳌背。\n中间鄙俗令，元碑遭睚眦。\n豺狼尔何营，龟螭手亲碎。\n甚哉憎疾心，曾不校异代。\n我将掇其余，补刻尚可再。\n仰瞻天宇寛，俯视江流大。\n危危一叶舟，故欲万里迈。\n差池想遗风，云山有殊态。",
        "dynasty": "宋",
        "collection_info": null
    },
    {
        "uuid": "0ddcffe138223a799d828e5efa0d976c",
        "title": "怡亭",
        "author": "郭祥正",
        "content": "英才欣会遇，旷怀各无瑕。\n二李妙分篆，裴铭语尤嘉。\n盘盘虬奋鳞，灼灼月吐华。\n天影望不尽，雁行飞屡斜。\n晴云依晚岫，芳草接平沙。\n东溟与西塞，吾宁辨渚涯。",
        "dynasty": "宋",
        "collection_info": null
    },
    {
        "uuid": "87e07c918136c0057a4e3adcb39a26e0",
        "title": "石门",
        "author": "郭祥正",
        "content": "双崕屹然起，剔藓认题识。\n乃知贤令尹，曾同漫叟醉。\n落景正西尽，长川自东逝。\n唯此两石门，不开亦不闭。",
        "dynasty": "宋",
        "collection_info": null
    },
    {
        "uuid": "8e3cceb6a83b8a6acee0991adee74c74",
        "title": "郎官湖",
        "author": "郭祥正",
        "content": "张公昔爱湖，湖名自公始。\n寥寥三百年，逢秋愈清泚。\n移船菱荇香，游鱼数頳尾。\n回望武昌郭，楼台碧天裏。\n石照泻灵光，湖波皓如洗。\n此景绝世无，爱之心不已。\n缅怀昔贤期，林表清风起。\n终当归结网，来此养衰鄙。",
        "dynasty": "宋",
        "collection_info": null
    },
    {
        "uuid": "090270bf98e073f109e4c5816784ca09",
        "title": "峰顶",
        "author": "郭祥正",
        "content": "登山不辞险，探景须穷幽。\n行彻五千仞，回首视九州。\n人寰莽何处，大野苍烟浮。\n更酌天池泉，古意空悠悠。",
        "dynasty": "宋",
        "collection_info": null
    },
    {
        "uuid": "54d4d293997c955bd4a8f4ac88e75613",
        "title": "醉石",
        "author": "郭祥正",
        "content": "裂嶂飞寒涧，绝壁散明珠。\n盘石偃中坞，修林阴翳敷。\n世道纷莫救，逸人此提壶。\n一酌寄干坤，回首忘车书。\n山花谩相笑，山鸟徒相呼。\n更逢山月来，夜响真笙竽。\n粹灵淘耳目，幽独宁贤愚。\n留踪千载间，游子空踟蹰。\n清风起木末，余凉生坐隅。\n浩歌歌去来，逸韵凌遥虚。",
        "dynasty": "宋",
        "collection_info": null
    },
    {
        "uuid": "8c0facbd27fb6d4bacba6d1b2372f0a9",
        "title": "洞庭阻风",
        "author": "郭祥正",
        "content": "南风吹炎蒸，岁望固已休。\n怒涛掀洞庭，信宿留归舟。\n沙场万马放，大壑羣龙投。\n阴灵孰尔职，曾无与天谋。\n崩山作深潭，深潭变高丘。\n上天有号令，岂汝可自由。\n朝蝇徒咂咂，暮蚊况啾啾。\n归兴邈以阻，触绪增新愁。\n安得跨白鹿，山行肆悠悠。\n谁能守荒浦，泛险终何求。",
        "dynasty": "宋",
        "collection_info": null
    },
    {
        "uuid": "9a84ac91a84074a38daeef857602b87e",
        "title": "濡须山头亭子",
        "author": "郭祥正",
        "content": "孤亭压危峰，绝景入平眺。\n双崕控巢水，禹力万古耀。\n林倾干象闢，涛淙地轴掉。\n茅茨数椽屋，噫哉魏武庙。\n心殊岐山伯，迹异甘棠召。\n荒戍传遗灵，血食岂亡诮。\n吞吴势虽壮，晋起国旋剽。\n楼船战士去，沧浪尽鱼钓。\n平时欲何为，览古谩长啸。\n愁烟起孤壑，白鸟聚残照。\n谁令五月来，不见万山烧。\n又復想大雪，下上玉岩峤。\n重游莫能期，将归且停趬。\n诗辞捜亦苦，物状竟难肖。\n终篇写亭壁，翻惭画师妙。",
        "dynasty": "宋",
        "collection_info": null
    },
    {
        "uuid": "5b0d26045c526456ea6bb4c3132cb8bf",
        "title": "谒桐乡张府君庙",
        "author": "郭祥正",
        "content": "桐乡富山水，此地最深秀。\n诸峰合屏围，二冈屹龙斗。\n谷暖禽语滑，岸束溪声逗。\n老木如巨贤，森衞备前后。\n神功金刻存，庙古何年构。\n衣冠近唐人，名字嗟莫究。\n悯旱鞭怒蛟，深潭此身仆。\n明诚动苍天，雷雨洗白昼。\n至今福斯民，血食固宜厚。\n予生本屯贱，窃位忧致寇。\n约身既多缺，何以抚耆旧。\n况瞻贤达迹，彼美松柏茂。\n芳醪荐樽爵，馨蔬实笾豆。\n悠悠神之思，余光破昏愗。\n归欤歌芜辞，聊用答灵佑。",
        "dynasty": "宋",
        "collection_info": null
    },
    {
        "uuid": "5c7784be8685a15bd78d179b90bf834e",
        "title": "大风",
        "author": "郭祥正",
        "content": "一鸟忽惊鸣，众鸟高下噪。\n飘风自南至，汹汹结阴瀑。\n须臾江涛翻，石裂巨木倒。\n禾麻安愗论，畦陇漭若扫。\n苍天本好仁，孰使风伯虣。\n有叟重咨嗟，吾年行已耄。\n此风未尝见，神理所诫告。\n我因谕彼侬，天地广覆焘。\n噫气亦偶然，何必泥应报。\n掉头不吾顾，植杖復悲悼。",
        "dynasty": "宋",
        "collection_info": null
    },
    {
        "uuid": "4174da64a0dcd39e8d8dd887ce97c0c0",
        "title": "兰陵请雨",
        "author": "郭祥正",
        "content": "夜半何所适，请雨之名山。\n兰陵古仙府，妙迹殊可攀。\n秘文呼蛰龙，舒雁荐层坛。\n屏气注诚想，百灵启玄关。\n绿章封事奏，金阙承恩还。\n林风生泠泠，涧溜添潺潺。\n遥峰霭冥雾，倏歘迷区寰。\n殷雷无猛威，激雨增微澜。\n宁独濡枯焦，永愿清尘烦。",
        "dynasty": "宋",
        "collection_info": null
    },
    {
        "uuid": "0d4cd7b3778fe07d04ac15946504cc87",
        "title": "观雨",
        "author": "郭祥正",
        "content": "不雨九十日，火气流郊郛。\n空山渴虎兕，涸泥困龙鱼。\n农事固骚屑，令人但长吁。\n渺思真宰意，反復竟何如。\n去岁百川溢，园田变江湖。\n南民遂乏食，十九弃路衢。\n那闻今秋旱，性命当无余。\n祀龙稽往法，撃鼓烦羣巫。\n殷殷百里雷，奋自东南隅。\n阴云随电合，密雨应时须。\n驰驱苍黄际，惨淡气色苏。\n登楼注远目，百忧聊涤除。\n银浪彻平地，玉绳迷太虚。\n日月洗尘坌，山川改焦枯。\n法宫朝大舜，冠佩皆鸿儒。\n况当礼乐新，百灵共持扶。\n和气自兹肇，风雨安敢逾。\n欲传千岁音，咏言愧蘼芜。",
        "dynasty": "宋",
        "collection_info": null
    },
    {
        "uuid": "1a9cc5e3b6c381d91151549db9887334",
        "title": "春日怀桐乡旧游",
        "author": "郭祥正",
        "content": "二年桐乡邑，乘春览荣芳。\n日日遶花树，与客倾壶觞。\n况有青涧泉，潺潺穿北墻。\n容为方广池，白虹卧危梁。\n谁磨青铜镜，朗照红粉妆。\n唯恐浮云来，遮我逍遥场。\n舞娥回皓雪，笛叟鸣凤凰。\n醉则卧花下，所惜徂春阳。\n作诗数十篇，素壁挥琳琅。\n诏书徙幕府，笼鸟无高翔。\n却治历川狱，幽忧坐空堂。\n有女杀其母，逆气凌穹苍。\n郡县失实辞，吏侮争持赃。\n辟刑固无赦，何以来嘉祥。\n高垣密阍禁，但觉白日长。\n茫然思旧游，今成参与商。\n世网未能脱，乐事安可常。\n咄嗟勿重陈，昏昏灯烛光。",
        "dynasty": "宋",
        "collection_info": null
    },
    {
        "uuid": "7adb3a3aad085e19941aebe4c0606752",
        "title": "东望",
        "author": "郭祥正",
        "content": "历阳望姑熟，抚掌衣带隔。\n却瞻天门山，落日一双碧。\n不如云中鸟，自在鼓两翼。\n冠裳漫羁绁，髪绿今已白。\n功名随浮烟，所得乃禄食。\n天兵下安南，獠穴须灭迹。\n腾山吼豺虎，跨海轰霹雳。\n杀气暗南溟，万古一洗涤。\n借令伏波在，缩手定叹息。\n男儿逢此时，弗往荷矛戟。\n胡为守文法，铢铢较朝夕。\n终当解官去，大舰挂长席。\n乘风捲云涛，载月奏玉笛。\n不作凌烟人，犹为钓鳌客。\n谁能对乡关，跬步归未得。",
        "dynasty": "宋",
        "collection_info": null
    },
    {
        "uuid": "8c0e8bc289cbcabe9acde5d9113b0067",
        "title": "把镜",
        "author": "郭祥正",
        "content": "念念递迁谢，新新来未停。\n把镜览素髪，不觉今年生。\n生世能几何，焰长烛愈短。\n劝吾杯中物，到手莫辞满。\n阳春纔烂漫，花片已飞舞。\n纷如晴后雪，半作燕巢土。\n尧舜竟何在，楚汉空战争。\n胜负一日事，寂寥千载名。\n隐几聊自悲，悲竟復长啸。\n真体元空无，谁与我同调。",
        "dynasty": "宋",
        "collection_info": null
    },
    {
        "uuid": "f2aa52d9f3553f8b6e6f00f7560ec54c",
        "title": "望白纻山",
        "author": "郭祥正",
        "content": "隔江望白纻，葱苍压牛渚。\n却忆跨黄犊，渡桥溪东去。\n悠悠登此山，直待圆蟾午。\n汗漫丹湖水，万顷浸天宇。\n北斗酌不干，光烱反吞吐。\n诸峰若案几，白云俯可取。\n览景壮我怀，长謡念前古。\n传闻桓将军，致酒领歌舞。\n雄风回秋霜，英声散鼍鼓。\n宁知千载后，荒榛老狐鼠。\n男儿及时乐，一饷亦足许。\n前年翰林公，绝顶构堂庑。\n我方客沅湘，盛事未能睹。\n及今佐肥幕，治狱历阳府。\n注目聊独吟，何时达庭户。",
        "dynasty": "宋",
        "collection_info": null
    },
    {
        "uuid": "0ee11045a715e1dfa7f41cb6d925cff7",
        "title": "合肥何公桧部使者杨公潜古命予赋之",
        "author": "郭祥正",
        "content": "合肥有老桧，得名自何公。\n何公何代人，名迹了莫穷。\n高枝偃羽盖，低枝卧苍龙。\n盘根彻厚地，疏影落寒空。\n荏苒九天碧，仍为烟雾蒙。\n相传魏武帝，解甲休铁骢。\n尝坐此桧下，吞吴未成功。\n至今晦暝夕，往往扬英风。\n我公心好古，清标耸千峰。\n鉴赏挥巨笔，丹青孰为工。\n璨璨发明玉，琤琤叩丝桐。\n谈笑走兵役，垣墻密泥封。\n拂拭枯折干，一助春风融。\n愿回拔山力，移植明光宫。",
        "dynasty": "宋",
        "collection_info": null
    },
    {
        "uuid": "1aa5a107336634382a1623218b5eb3bf",
        "title": "怀平云阁兼简明惠大师仙公",
        "author": "郭祥正",
        "content": "跨空起高阁，北望敬亭山。\n白云无根蔕，舒卷随风还。\n或堕溪水上，却萦松石间。\n就之既明灭，了然不可攀。\n谢公赛雨诗，千秋泻潺潺。\n李白弄月处，寒光湛清湾。\n神交自冥合，彷佛眉睫间。\n使我恋此境，每来终日閒。\n如何一挥手，失势落尘寰。\n功业復未就，但惊鬚鬓斑。\n沧浪不可濯，执热长汗颜。\n缅怀大道师，焚香坐玄关。\n悲心度羣苦，振锡鸣金镮。\n行当禀慈诲，惠照开昏顽。",
        "dynasty": "宋",
        "collection_info": null
    },
    {
        "uuid": "91d6333e23438a0476c309d2cd8a6e04",
        "title": "和耿天隲见寄二首  其一",
        "author": "郭祥正",
        "content": "熠熠阳气动，春事不可御。\n君家富林园，宴豆乐宾主。\n况当解官归，精魄还六腑。\n或乘青板船，纵缆东溪浒。\n溪光如碧玉，皓月无人取。\n信哉浴乎沂，点也丘所与。\n又闻全于天，卓越庄周语。\n我方治幽狱，归期日日数。\n读君新诗章，对面若吴楚。",
        "dynasty": "宋",
        "collection_info": null
    },
    {
        "uuid": "1f9c3d03b93d3659c9d37833d8da7d62",
        "title": "和耿天隲见寄二首  其二",
        "author": "郭祥正",
        "content": "猛风卷长江，惊湍势莫御。\n虬龙元喷薄，阴怪岂无主。\n扁舟未能往，何以慰心腑。\n想君东城居，林花烂溪浒。\n浊醪初酦醅，豚鲚又新取。\n论诗予素降，泛爱君独与。\n一闻韶濩奏，卷舌欲无语。\n却瞻项籍祠，绘画安足数。\n怅然歌虞兮，炎汉已得楚。",
        "dynasty": "宋",
        "collection_info": null
    },
    {
        "uuid": "91a890dc11df33fa31a02ba301b71e86",
        "title": "对酒爱月示客",
        "author": "郭祥正",
        "content": "谁云月无私，那知月有情。\n我住月亦住，君行月亦行。\n致此一壶酒，都忘千岁名。\n胸中各有月，莫遣暗云生。",
        "dynasty": "宋",
        "collection_info": null
    },
    {
        "uuid": "f0761c5ab3f3f9aa9aa0fb42ed2475da",
        "title": "望牛渚有感三首  其一",
        "author": "郭祥正",
        "content": "身滞历阳浦，心倾牛渚云。\n圣人开六合，于此渡三军。\n霸气扫无迹，神功千载闻。\n明朝有归兴，石上洗尘纷。",
        "dynasty": "宋",
        "collection_info": null
    },
    {
        "uuid": "1a10c55b0b703336a0aaaa34b1d7280a",
        "title": "望牛渚有感三首  其二",
        "author": "郭祥正",
        "content": "遥怜牛渚矶，柳带拖春绿。\n归思无时阑，断弦声自续。\n更听渔父吟，悠扬写心曲。\n何日效斯人，烟波洗双足。",
        "dynasty": "宋",
        "collection_info": null
    },
    {
        "uuid": "530dc3e6090fc1e87c93fc2b2cd5a087",
        "title": "望牛渚有感三首  其三",
        "author": "郭祥正",
        "content": "江迥偏留月，山空不住云。\n遥怜李太白，曾忆谢将军。\n帆影随潮上，樵声隔岸闻。\n柳花迷客眼，三月雪纷纷。",
        "dynasty": "宋",
        "collection_info": null
    },
    {
        "uuid": "09d28aa77f406a9fde3d6c1dfe4ae2f4",
        "title": "毂毂",
        "author": "郭祥正",
        "content": "毂毂復毂毂，怪禽安用啼。\n杏花已烂漫，月色正相宜。\n提壶取新酒，酌我金屈巵。\n行恐风雨来，乱红辞旧枝。\n尚恨碧城鏁，阻邀白雪姬。\n耳边无清歌，素饮方自怡。\n尔何骋鸣声，弹射不肯飞。\n初亦厌尔聒，既久不復疑。\n但能怖愚俗，又足惊童儿。\n天翁造尔躯，无乃私自欺。\n爪吻异鵰鹗，安能司祸机。\n又不似羣乌，凶报吉亦随。\n白日窜深棘，夜鸣殊不栖。\n劝尔勿毂毂，凤凰倏来仪。",
        "dynasty": "宋",
        "collection_info": null
    },
    {
        "uuid": "ee80345fe3e319170f4e1b491035e411",
        "title": "登历阳城望凌歊台",
        "author": "郭祥正",
        "content": "平昔登凌歊，西望历阳岸。\n江空芦苇阔，日落烟雾散。\n倏然别乡国，三载客淮甸。\n赏心无復有，离渚但纷乱。\n迩来治冤狱，文字堆几案。\n置之步城堞，山川却对面。\n崔嵬浮图出，巨笔插天半。\n秀色凌丹青，长毫蘸河汉。\n翻思宋武帝，此地尝壮观。\n美人厌烦暑，挥衣待霜霰。\n流芳千岁间，陵谷未云变。\n碑阴杜牧题，缺玉稍可辨。\n归魂招不得，旧土常情恋。\n时作梁甫吟，清风忽吹断。",
        "dynasty": "宋",
        "collection_info": null
    },
    {
        "uuid": "c401beed1169f74b2771dc4bb4b3c2af",
        "title": "怀当涂石城寺",
        "author": "郭祥正",
        "content": "城东二十里，寺有古石城。\n过尽绿桑野，还依流水行。\n水穷山亦合，老木一区平。\n藓留虎豹迹，岩多猿狖鸣。\n楼殿横涧阴，像塑铅黄剥。\n庭中有高花，碧叶抱丹渥。\n不知何岁年，舂容镇柔濯。\n山僧亦庞眉，发语颇真朴。\n却读罗泰碑，始知征战场。\n赤谷纳箭血，夜鬼嗥冷创。\n云雾第黯黪，英雄今则亡。\n谁建大法宇，救援弘津梁。\n每来即忘还，览古恣吟眺。\n沿崕采菖蒲，兴发辄长啸。\n偶随辟书起，末路遂难料。\n十年未能归，应为山僧诮。",
        "dynasty": "宋",
        "collection_info": null
    },
    {
        "uuid": "9e57c36e9959265426d712bbf17de17f",
        "title": "昨游寄徐子美学正",
        "author": "郭祥正",
        "content": "念昔未弱冠，与君昆弟游。\n各怀经纶业，壮气凌阳秋。\n知音得袁宰，鉴赏称琳璆。\n君家天地崩，泣血城南陬。\n释服就乡举，名姓必见收。\n数为礼部黜，考命宁怨尤。\n子山仅五十，感疾遽不瘳。\n子美如孤鸿，哀鸣大江头。\n其声最酸楚，闻者皆涕流。\n有才多困蒙，此理不可求。\n我初佐星子，老守如素仇。\n避之拂衣去，寓迹昭亭幽。\n篇章自此富，写咏穷欢忧。\n慈母待禄养，復尉湓浦州。\n随辟宰环峰，碌碌三载周。\n纔归遭酷罚，五体戕戈矛。\n旦夕期殒灭，余生安敢偷。\n粗能襄事毕，寒饿妻儿羞。\n復入湖外幕，万里浮扁舟。\n几葬江鱼腹，迍邅百端愁。\n到官未三月，开疆预参谋。\n招降五万户，给田使锄耰。\n论功辄第一，谤语达冕旒。\n得邑敢自诉，断木当沉沟。\n儿女相继死，泣多昏两眸。\n脱去殊未能，游鳞已吞鈎。\n春风吹痩颊，黄尘蒙弊裘。\n纔趋合肥府，又鞫历阳囚。\n荒庭忘岁月，忽见花枝柔。\n清明动乡思，一水嗟滞留。\n却忆藏云会，雕盘荐珍羞。\n高吟凌李杜，猛饮咍阮刘。\n野寺想如昨，游人今白头。\n倏忽三十年，老大功名休。\n日毂不暂止，吾生信如沤。\n有酒尚可醉，余事皆悠悠。",
        "dynasty": "宋",
        "collection_info": null
    },
    {
        "uuid": "3883f586694ebf0854b347672f90b433",
        "title": "送宋前之赴调",
        "author": "郭祥正",
        "content": "东冈送终毕，北堂待荣养。\n短棰跨羸驴，西风吹祖帐。\n玉盘堆鲙缕，金船倒新酿。\n劝君当勇去，回首勿悽怆。\n胸中五千卷，立事须少壮。\n扬名永不灭，孝节乃可尚。\n长安集纷华，出处慎所向。\n肯为声色惑，一婢百金偿。\n不知粉黛蠧，血气迷凋丧。\n胡为发斯言，期予以相将。",
        "dynasty": "宋",
        "collection_info": null
    },
    {
        "uuid": "15660f9c83ab6990a1bb37169312e4b5",
        "title": "浪士歌",
        "author": "郭祥正",
        "content": "江上浪如屋，海中浪如山。\n浪士乘浪舟，兀兀在浪间。\n浪头几时息，士心殊自閒。\n死生生死尔，浪歌聊破颜。",
        "dynasty": "宋",
        "collection_info": null
    },
    {
        "uuid": "9c406dce4f81c269f2d7f1a5c01480d7",
        "title": "戴氏鹿峰亭二首呈同游  其一",
        "author": "郭祥正",
        "content": "开亭面鹿峰，白鹿每经过。\n忽衔落花去，还来卧青莎。\n仙者不可见，孤峰但嵯峨。\n疏篁映秀木，好鸟鸣相和。\n飞泉洒天窗，六月凉气多。\n宾朋四五辈，饮酒朱颜酡。\n璆琳粲明质，芝术芬长哦。\n皆为廊庙器，偶会林泉阿。\n磻溪与桐庐，回旋竟如何。\n却笑晋右军，弄笔怜白鹅。",
        "dynasty": "宋",
        "collection_info": null
    },
    {
        "uuid": "256b6faf1569b4b7ba8af5f56435389c",
        "title": "戴氏鹿峰亭二首呈同游  其二",
        "author": "郭祥正",
        "content": "未能骑黄鹤，高飞出尘寰。\n且来跨白鹿，隐见苍崕间。\n谁为鹿峰亭，名闻戴氏园。\n仙者去已远，捲帘对青山。\n秀木染深坞，鸣泉挂危栏。\n春风吹绿鬓，皓月頽朱颜。\n宾朋合簪履，昆季芬芝兰。\n黄鹤安足骑，白鹿不须跨。\n但愿有浊酒，长啸此峰下。\n醉醒醒復醉，黄金任高价。",
        "dynasty": "宋",
        "collection_info": null
    },
    {
        "uuid": "304e7a465dfa368733c4695b1d2cbf89",
        "title": "陈安止迁居三首  其一",
        "author": "郭祥正",
        "content": "陈子勇于退，退无十椽屋。\n邻家颇好事，借宅并山隩。\n堂庑稍寛静，垣墻亦新筑。\n春渠涨朝雨，涓涓潄寒玉。\n呼童种瓜果，教仆洗松竹。\n身虽在城郭，志实寓磎谷。\n诵持方广经，一餐止蔬粟。\n所喜远羶腥，佛事要清肃。\n弗学陶长官，持杯媚秋菊。\n弗学屈大夫，含悲葬鱼腹。\n唯慕金粟老，不二常具足。\n若许浪士游，时时跨黄犊。",
        "dynasty": "宋",
        "collection_info": null
    },
    {
        "uuid": "957532f45129a45adebef3f9479b03c1",
        "title": "陈安止迁居三首  其二",
        "author": "郭祥正",
        "content": "陈子贫无居，东家借茅屋。\n达士宁羞贫，四方所居隩。\n平台荔阴下，天匠资尔筑。\n青分一畦兰，绿种万竿玉。\n幸遭文明运，志岂效孤竹。\n又非远人音，欲以逃空谷。\n翛然置藤榻，示疾肖金粟。\n呪饭施诸鬼，夜半风肃肃。\n嗟予在罗网，未暇亲杞菊。\n忧愁无端来，刀剑搅胸腹。\n渺思泛沧浪，期君濯双足。\n时或临大野，泥耕看健犊。",
        "dynasty": "宋",
        "collection_info": null
    },
    {
        "uuid": "7f922a74d7bf1d7229866ef5b2153e40",
        "title": "陈安止迁居三首  其三",
        "author": "郭祥正",
        "content": "彼美隐官隐，苍林映深屋。\n俗驾远庭除，佛像镇堂隩。\n兰芷稍扶疏，荆榛已锄筑。\n沉思第一义，修持若砻玉。\n觉城开迷云，魔军当破竹。\n接人有余地，拔我出坑谷。\n斋羞復招要，甘香蒸黍粟。\n永与羶荤辞，既饱精神肃。\n石坐衬枯蒲，茶瓯泛新菊。\n醍醐灌诸顶，饥火灭空腹。\n昔闻居士饭，一钵万人足。\n君若乘三车，愿为车下犊。",
        "dynasty": "宋",
        "collection_info": null
    },
    {
        "uuid": "4b9f74737125565ec6a8d68e40d8183c",
        "title": "喜雨",
        "author": "郭祥正",
        "content": "阴云海上来，飘风亦随至。\n填空翻猛雨，溢溜迸平地。\n岂惟滋稼穑，高视扫瘴疠。\n羣山各藏晦，万壑恣吞噬。\n蚊蝇暂驱除，草木起憔悴。\n榕枝碧如染，荔子红欲坠。\n呼儿索杯盘，四体袭凉气。\n丰年固有兆，此雨信嘉瑞。\n一人尧舜圣，三公夔卨备。\n阴阳兹调和，乐饮真吾事。",
        "dynasty": "宋",
        "collection_info": null
    },
    {
        "uuid": "24a9e8d8cd6318147fda6fd84f620cb8",
        "title": "月下怀留二君仪",
        "author": "郭祥正",
        "content": "默坐两股痹，幽行整头簪。\n无家不成寐，有酒何处斟。\n山色九秋静，月华中夜深。\n遥想端居人，焚香哦妙音。",
        "dynasty": "宋",
        "collection_info": null
    },
    {
        "uuid": "ff6483cbab3b46dd7c0dd36b8ed821d2",
        "title": "寄题留二君仪田园基石亭二首  其一",
        "author": "郭祥正",
        "content": "盘石发天巧，新亭君所营。\n席展瑶琪滑，坐久寒阴生。\n远瀑曳修幔，他山列苍屏。\n水田白鹭下，霜树青猿鸣。\n回首同安县，残阳楼观横。\n不逢车马来，时爱牛羊经。\n童仆种刈毕，父老樽罍倾。\n昇平信难遇，欢笑聊舒情。\n况攻李杜吟，字字无淫声。\n春来成几章，想有基石铭。",
        "dynasty": "宋",
        "collection_info": null
    },
    {
        "uuid": "31cb8c0374cc1738188db442e76195e0",
        "title": "寄题留二君仪田园基石亭二首  其二",
        "author": "郭祥正",
        "content": "人世无百岁，尘劳枉营营。\n岂如田园乐，歌啸送余生。\n况同盘石上，开亭石为屏。\n卷帘春雨足，洗耳松风鸣。\n孤鸟望中没，淡烟山际横。\n时復命儿息，讲道或传经。\n经罢哦五言，珠玑沧海倾。\n嗟我无羽翼，往适幽忧情。",
        "dynasty": "宋",
        "collection_info": null
    },
    {
        "uuid": "f70693c63b6a724bef3b7fadb204c7ff",
        "title": "同萧英伯登陈安止啸堂",
        "author": "郭祥正",
        "content": "食讫雨初霁，相将陟高台。\n缥缈临诸峰，幔卷浓云开。\n秀特不可掩，擎天碧崔嵬。\n漳流欲赴海，澎湃西南来。\n阴阴荔子木，合抱何年栽。\n幽鸟转枝语，清风与春回。\n佛宫四面出，绀碧疑蓬莱。\n寓隐得斯地，足以摅君怀。\n方庭有兰芷，近郭无虎豺。\n万事不挂虑，长年效僧斋。\n一为孙登啸，而与数子谐。\n顾我病且老，况復时运乖。\n儿归半道死，旅棺未葬埋。\n破甑已弃物，乃非君子侪。\n从游得无玷，泯默甘摈排。",
        "dynasty": "宋",
        "collection_info": null
    },
    {
        "uuid": "0f4c414a58453ccd4f8963d78e1fac49",
        "title": "送广东漕孙知损失官归汶上",
        "author": "郭祥正",
        "content": "平生爱东州，土厚人不罄。\n见公惜已晚，达论耸予听。\n五驰使者车，中道罹陷阱。\n开怀无怨尤，得失两以正。\n归程万余里，翛然一烟艇。\n乡关今非遥，踊跃理三径。\n进则仗忠义，退则乐温凊。\n高卧固无必，求才尧舜圣。\n亭亭南涧松，愈老节愈劲。\n柔柔水中蒲，涵春自严静。\n百年未阖棺，安之吾有命。",
        "dynasty": "宋",
        "collection_info": null
    },
    {
        "uuid": "b294c486216cf185e0e9ae5e3546e31b",
        "title": "读陶渊明传二首  其一",
        "author": "郭祥正",
        "content": "我爱陶渊明，超然遗世想。\n一奏无弦琴，妙曲寄玄响。\n翛然听以气，万籁应诸掌。\n舟车就所便，丘壑信孤往。\n泉涓木欣欣，酌酒助俯仰。\n酣醉頽云烟，舒啸逸罗网。\n斯人孰可见，梦寐期佛彷。\n兀如南山松，亭亭植千丈。",
        "dynasty": "宋",
        "collection_info": null
    },
    {
        "uuid": "2563a25aa2be4a1cfb74c08ae4a317d8",
        "title": "读陶渊明传二首  其二",
        "author": "郭祥正",
        "content": "陶潜真达道，何以避俗翁。\n萧然守环堵，褐穿瓢屡空。\n粱肉不妄受，菊杞欣所从。\n一琴既无弦，妙音默相通。\n造饮醉则返，赋诗乐何穷。\n密网悬众鸟，孤云送冥鸿。\n寂寥千载事，抚卷思冲融。\n使遇宣尼圣，故应颜子同。",
        "dynasty": "宋",
        "collection_info": null
    },
    {
        "uuid": "1b269678f725e7f0366edf23060804da",
        "title": "普利寺自周上人高明轩",
        "author": "郭祥正",
        "content": "世人孰无累，贵彼方外人。\n超然云霞趣，迥脱生死轮。\n周也漳南释，开轩瞰漳滨。\n山光并水影，二物长清新。\n尤爱明月夕，苍林变金银。\n焚香坐轩上，时或要静宾。\n幸无歌吟喧，得与麋鹿驯。\n尝茶煮山药，长养菩提因。\n岂慕富且贵，宁忧贱与贫。\n我来勿厌数，从尔陶天真。",
        "dynasty": "宋",
        "collection_info": null
    },
    {
        "uuid": "2486a82b4e717968acb30045dfb40e3b",
        "title": "同留二君仪登高明轩",
        "author": "郭祥正",
        "content": "羁客厌卑湿，登轩喜高明。\n红日檐下度，白云窗半生。\n并吞山川秀，映带楼殿平。\n舟航济吴楚，笑语落蓬瀛。\n春风时一来，百鸟相和鸣。\n隔墻酒可沽，千金为君倾。\n既绝世上趣，雅遂林中情。\n勿云暮霭合，更望孤蟾升。",
        "dynasty": "宋",
        "collection_info": null
    },
    {
        "uuid": "73ae46e3f55fb1c923e07e1bc75e2c17",
        "title": "同陈安止登高明轩",
        "author": "郭祥正",
        "content": "有客学清净，喜为林下游。\n兹轩高且明，驻策同其休。\n目界既朗彻，心官欣自由。\n弃禄慕居士，读经亲比丘。\n云树樵声远，石层春水流。\n鸟羽莹可数，花光暖争浮。\n已知隔人寰，日落山更幽。\n适此悟无生，余事安足求。",
        "dynasty": "宋",
        "collection_info": null
    },
    {
        "uuid": "d631a1e06bfd73473faf11b4435573b4",
        "title": "题净惠院",
        "author": "郭祥正",
        "content": "方塘水未涨，荷芰新展绿。\n游子惬轻衣，步与孤云逐。\n初临寺外桥，已听钟声肃。\n徐登山后亭，葱苍翳松竹。\n诸峰却罗列，龙蛇互奔触。\n红绡卷晴霞，白云落孤鹜。\n了然身世忘，岂念冠带束。\n平时谬持节，善地甘厚禄。\n更穷泉石乐，曾未伸启沃。\n何以报君恩，尧天漫凝目。",
        "dynasty": "宋",
        "collection_info": null
    },
    {
        "uuid": "87ded4f1e91411404a1f9d184f291348",
        "title": "题净众院赠蒙禅伯",
        "author": "郭祥正",
        "content": "南州三百寺，此寺最辉焕。\n石开千丈渠，泉飞日华乱。\n供僧无定员，连床接云汉。\n经营始十载，物物悉已换。\n上人固多才，不独悟禅观。\n其师老黄蘖，简肃众所惮。\n承音既亲切，妙顶醍醐灌。\n登门已清凉，定步济彼岸。\n融融接软语，羣疑自消泮。\n每游即忘还，微风洒尘汗。",
        "dynasty": "宋",
        "collection_info": null
    },
    {
        "uuid": "55078263bef97c57a58b4a6a8ff656a4",
        "title": "题月渊亭",
        "author": "郭祥正",
        "content": "仰攀明月轮，俯瞰沧海渊。\n干坤惜形胜，此池何其偏。\n灵溪九龙跃，仙山一峰圆。\n微红散晴绮，远碧衬瑶烟。\n幽香发野秀，接语皆老禅。\n缘何近城郭，了无人世諠。\n邂逅摄邦守，所乐多林泉。\n唯忧代者至，不得经残年。\n老矣宁復来，吟哦强留连。\n他时考陈迹，不灭斯亭篇。",
        "dynasty": "宋",
        "collection_info": null
    },
    {
        "uuid": "0bf923e041a3b9aa9f687db0afa21614",
        "title": "送范端仲推官",
        "author": "郭祥正",
        "content": "范君建阳客，读书过万卷。\n下笔又神速，数预贤能荐。\n省闼復擅场，声名动海县。\n一投红莲幕，阻上金銮殿。\n志气老不衰，苦柏冒霜霰。\n当涂少知已，薄禄势所恋。\n君子困下僚，佞士即华选。\n顾我驽散才，摄守颇优便。\n公庭可罗雀，云山復对面。\n坐卧临清风，吟哦挥羽扇。\n相逢始相乐，瞥去若惊电。\n君行我幽独，送君聊自喭。",
        "dynasty": "宋",
        "collection_info": null
    },
    {
        "uuid": "e48e82eb975922454d5976fb389aa514",
        "title": "池上晚景分得上字",
        "author": "郭祥正",
        "content": "秋风何处来，萧然洗炎瘴。\n时要二三子，临池倒嘉酿。\n逢辰既昇平，览景又清旷。\n寂无人世喧，颇觉神魄王。\n雪鹭集沧洲，金乌没青嶂。\n悠悠渔笛还，漫漫潮痕涨。\n黄蜂立莲叶，赪鲤吹萍浪。\n始信庄生言，观鱼乐濠上。",
        "dynasty": "宋",
        "collection_info": null
    },
    {
        "uuid": "92f47bf21e3a63de3f2ad47dc19e2e8d",
        "title": "漳南书事",
        "author": "郭祥正",
        "content": "元丰五年秋，七月十九日。\n猛风终夜发，拔木坏庐室。\n须臾海涛翻，倒注九溪溢。\n湍流崩重城，万户竞仓卒。\n万牛岂復辨，涯渚怳已失。\n婴老相携扶，迴首但悽栗。\n忧心漫如焚，救疹竟无术。\n忆昨摄印初，岁望颇云吉。\n田畴时雨足，秔糯各秀实。\n胡为兆阴怪，平地遭潏汨。\n尤嗟梁栋材，中道摧折毕。\n日月有常度，金行正萧瑟。\n畴咨风雨师，残害皆天物。\n天心本好仁，忍视久不恤。\n况今大上圣，治具严且密。\n骑马藏民间，教兵授神笔。\n四夷还旧疆，百辟奉新律。\n固宜集和气，祥瑞为时出。\n缘何漳南民，憔悴抱愁疾。\n终当呼长鲸，一吸见蓬荜。",
        "dynasty": "宋",
        "collection_info": null
    },
    {
        "uuid": "bc6b9f9635d17509ef01d2668a819c6a",
        "title": "临漳亭观水分得大字",
        "author": "郭祥正",
        "content": "忧民登危亭，注视万里外。\n溟蒙云气浮，势与江海汇。\n苍山恐低沉，况復问畎浍。\n禾麻安更论，老稚念颠狈。\n蛟鼍自出没，牛马失向背。\n雨师恣侵凌，人理亦可罪。\n殷殷非雷声，远近屋庐坏。\n君臣正逢时，上下宜交泰。\n驱云清白日，朗彻照幽怪。\n一雨即瀰漫，孰谓干坤大。",
        "dynasty": "宋",
        "collection_info": null
    },
    {
        "uuid": "06f42fee3b9fcecb44cd5996c9a17677",
        "title": "送孙公素朝奉还台",
        "author": "郭祥正",
        "content": "暑雨正鬰陶，流汗坐深甑。\n忽闻公素来，清风先满径。\n高谈别后事，琳琅发吾听。\n听之復何如，五月冰雪莹。\n况逢至治朝，日月开二圣。\n大臣用老成，羣辟要方正。\n如公亦几人，尚未擢谏诤。\n浮舟每经年，山川寓幽兴。\n皇皇岁华晚，曳屣漫吟咏。\n行矣勿徘徊，金门待新命。",
        "dynasty": "宋",
        "collection_info": null
    },
    {
        "uuid": "d21ca88610b0642428eadca2c6bed699",
        "title": "题妙胜院西轩并赠权师",
        "author": "郭祥正",
        "content": "老木不知年，苍藤已垂地。\n高枝生晚阴，低枝散凉气。\n好鸟时復来，鸣声似弦吹。\n道人开小轩，幽庭增广庇。\n庬眉霜雪顶，休焉释尘累。\n余功又及物，丹砂和灵剂。\n一粒愈沉疴，求者四方至。\n应接运真悲，平等均我施。\n相逢惜已晚，残光念如寄。\n何当择深山，同师乐禅味。",
        "dynasty": "宋",
        "collection_info": null
    },
    {
        "uuid": "67729d1bc36bd6426e0c10bb7b2e4b79",
        "title": "清江台致酒赠范希远龙图",
        "author": "郭祥正",
        "content": "行手出烟雾，致酒清江台。\n水浅横沙露，林疏远山来。\n白鸟一双落，青猿三叫哀。\n谁展摩诘图，而把渊明杯。\n妙娥始七岁，弹筝殷晴雷。\n或如鸾凤吟，唤得阳春回。\n主人亚父孙，卓荦王佐才。\n高谈使我听，明珠欲倾怀。\n爽魄超太虚，月窟无飞埃。\n一饮不知醉，浩歌忘草莱。\n迟明繫双棹，回首安在哉。\n尺水公自养，以待天门开。",
        "dynasty": "宋",
        "collection_info": null
    },
    {
        "uuid": "bbfa6d993cc8cece617c49ee2b010d8d",
        "title": "赠陈师道判官",
        "author": "郭祥正",
        "content": "自从梅老死，诗言失平淡。\n我欲回众航，力弱不可缆。\n栖迟二十年，时时漫孤噉。\n忽逢陈夫子，两目海水湛。\n为我聊一吟，粹芳超俗艷。\n又如赵氏璧，毫髪绝瑕玷。\n愈多愈精好，璀璀摘骊颔。\n借令李杜在，决敌未应敢。\n低头亟趋降，吞声就诛贬。\n招来君尚谦，且曰吾与点。\n穷朝把樽酒，金斝红浪飐。\n胡为眷幕府，半百尚壈坎。\n幽兰没萧艾，明珠混野芡。\n何当叩相阁，斯人愿收敛。\n置之翰林中，万丈看光焰。",
        "dynasty": "宋",
        "collection_info": null
    },
    {
        "uuid": "d40b27709ecdea296ce56cf142ec9efd",
        "title": "凤凰驿",
        "author": "郭祥正",
        "content": "晚泊凤凰驿，得名知谓何。\n凤凰不可见，篁竹空婆娑。\n四傍俱石崖，一径萦云萝。\n惨惨阴欲雨，淙淙涧跳波。\n驿吏指英州，两舍皆平坡。\n久寒无瘴疠，虚市饶鸡鹅。\n我行既已远，乐少忧常多。\n过江红叶舞，度岭黄鹂歌。\n时序逼衰老，羽翰惊网罗。\n一夕得佳处，休焉聊独哦。",
        "dynasty": "宋",
        "collection_info": null
    },
    {
        "uuid": "d7e449c8f8dc232707564997de5a88e6",
        "title": "轮石",
        "author": "郭祥正",
        "content": "轮石如车轮，削立万丈壁。\n湍流走其根，倒影翠雾滴。\n天公不推去，此意人莫识。\n虽无载輓功，免有圆转迹。\n隔江欲登临，赁舟终不得。\n既乏官长威，人事轻远客。\n胡为秀绝姿，往往在幽僻。\n童仆惊日晚，策马苦相逼。\n哀哉携妻子，未暇往栖息。\n沉吟復回首，舍旃欲何适。",
        "dynasty": "宋",
        "collection_info": null
    },
    {
        "uuid": "6cbc88586f0a645d44d68397d693862b",
        "title": "题清远峡广庆寺壁",
        "author": "郭祥正",
        "content": "平明下碧落，晚投清远峡。\n银潢注地来，翠壁连天插。\n中含五峰秀，寺载三车法。\n龙归石有痕，犀跃无遗柙。\n直钓谁得鱼，危矶待鸥狎。\n长廊览前题，习之最为甲。\n物理求其全，用材无乃狭。\n浑诗亦可取，小雨纔一霎。\n未能臻甫白，源长流不乏。\n持杯聊酌茗，清风为停箑。\n超然望日下，岚翠忽頽压。\n忍涕上孤舟，低头随雁鸭。",
        "dynasty": "宋",
        "collection_info": null
    },
    {
        "uuid": "b3c9b1ff7f1ab5722a73bd4ee1065834",
        "title": "次韵颖叔修撰游朱明及字",
        "author": "郭祥正",
        "content": "朱明洞天门，元戎要客入。\n谁云蓬莱远，浮丘果相挹。\n如超顿地禅，曾不假梯级。\n绿篁隔葱蒨，沆瀣朗呼吸。\n玉山有嘉禾，凤凰乃来集。\n桃李尔何知，濯濯红露泣。\n应嗟尘世人，窗间白驹急。\n行乐如之何，不乐嗟何及。",
        "dynasty": "宋",
        "collection_info": null
    },
    {
        "uuid": "efe5a21eaabd3cf4223fd0592fbf0c4b",
        "title": "五仙謡",
        "author": "郭祥正",
        "content": "番禺五仙人，骑羊各一色。\n手持六秬穗，翱翱遶城壁。\n翩然去乘云，诸羊化为石。\n至今留空祠，异像犹可识。\n曾闻经猛火，毫髪无痕迹。\n五仙宁復来，三说颇难测。\n只忧风雨至，半夜随霹雳。\n君不见羌庐刘越之洞天，万象森罗无一尺。",
        "dynasty": "宋",
        "collection_info": null
    },
    {
        "uuid": "46586bb23ecc310ce93a582b4d03361f",
        "title": "志游呈蒋帅颖叔",
        "author": "郭祥正",
        "content": "焚香瞻五仙，登楼瞰沧海。\n题轩名双林，却酒饭蔬菜。\n还趋法性寺，烂漫发幽晦。\n房公润经处，兰茝遗芳在。\n老木已千年，成林播佳话。\n危坛半頽缺，曾传祖师戒。\n达多与药止，古像各潇洒。\n归时已残阳，心渊生沆瀣。\n兰亭世俗饮，尚足传异代。\n佛境清净缘，浩劫永不坏。\n聊志一日游，结交向方外。",
        "dynasty": "宋",
        "collection_info": null
    },
    {
        "uuid": "ebe8542ddee2d19e5c1ed98232e2884d",
        "title": "再和颖叔志游",
        "author": "郭祥正",
        "content": "君为五羊仙，我效退之拜。\n默契如来禅，安用传画绘。\n沧海虽云阔，万里有限际。\n请从造物论，一瞬即破碎。\n灵龟胡为乎，钻灼烂腹背。\n生能发幽冤，神理助奇怪。\n晚投古寺食，荤味不如菜。\n摩挲庭下碑，百岁苍藓晦。\n忽逢润经处，房公俨如在。\n度人要成林，今已播禅话。\n忽为杀盗淫，佛勅所告戒。\n种子积无明，应须法雨洒。\n幸陪莲社缘，彼此吸清瀣。\n噫嗟絷轩冕，憔悴尘垢态。\n一朝趋地狱，苦恼孰肯代。\n莹如摩尼珠，谁使浊水坏。\n与公志斯游，浩荡形骸外。",
        "dynasty": "宋",
        "collection_info": null
    },
    {
        "uuid": "6a3c85af7b762d4b3bea4557738c4c27",
        "title": "独游药洲怀颖叔修撰",
        "author": "郭祥正",
        "content": "驱车何所适，独往观药洲。\n荒芦喧鸟雀，怪石森龙虬。\n大亭插层城，玉虹跨深沟。\n双门控西渚，九星聚中流。\n其名何壮哉，像貎俨可求。\n鋹王卷国去，故物惟此留。\n沧溟霸气灭，落日孤烟浮。\n空畦已无药，草蔓春柔柔。\n常年一百五，载酒倾城游。\n炎炎二圣作，德泽覃海陬。\n大帅用文儒，静镇十五州。\n诸公握鸿笔，刬藓挥戈矛。\n仍要水宫月，一笑挹浮丘。\n蓬莱自兹往，稳踏金鳌头。",
        "dynasty": "宋",
        "collection_info": null
    },
    {
        "uuid": "75e2aa63860f1a4e1230da6183cbebc9",
        "title": "九曜石奉呈同游蒋帅颖叔吴漕翼道",
        "author": "郭祥正",
        "content": "番禺西城偏，九石名九曜。\n危根插沧浪，古魄镇临眺。\n何人试巧手，凿此混沌窍。\n森森毛髪散，伟伟仪形肖。\n葱苍翠雾湿，玲珑秋月照。\n痕添海潮上，声酸朔风叫。\n龙归忧利剑，鳌泣怖长钓。\n曾非借霹雳，安得离岩峤。\n菱溪与太湖，所得信未妙。\n谁将置濠隍，我愿植廊庙。\n坚贞以类举，邪僻令遁趒。\n濡毫勒阴崕，卑语君莫诮。",
        "dynasty": "宋",
        "collection_info": null
    },
    {
        "uuid": "a7bc14225c82e344edf0f670c3dd89e0",
        "title": "和颖叔游浮丘观",
        "author": "郭祥正",
        "content": "潭潭洞天门，孰出朱明右。\n突疑云翼张，竦见冰骨痩。\n飞仙时往来，别有通海窦。\n此事仅传闻，世人岂能觏。\n欹檐榛棘合，坏壁青红旧。\n汲泉炼丹处，頽废无完甃。\n不逢博物人，妙迹谁復究。\n黄冠禀使者，乘时力营构。\n飞阁凌沧波，诛林逐羣狖。\n松萝翠欲滴，兰茝芬可嗅。\n秋蟾助余魄，蓬岛分小岫。\n披披宿霭散，泠泠诸籁奏。\n超然俗虑息，挥手出宇宙。\n况逢老集仙，气夺天下秀。\n落笔诚千言，霹雳震白昼。\n于兹惜分携，作恶须掺袖。",
        "dynasty": "宋",
        "collection_info": null
    },
    {
        "uuid": "9e811d7c08485776184872edce55e992",
        "title": "颖叔招饮吴圃",
        "author": "郭祥正",
        "content": "五鼓开画戟，平明出重闉。\n小桥分野径，吴圃会众宾。\n番禺二月尾，落花已无春。\n唯有蔷薇水，衣襟四时熏。\n短垣乃浮丘，楼观何斩新。\n我公发幽晦，输金走车轮。\n蓬莱飞一岛，云外拖晴绅。\n此景在眉睫，图绘未必匀。\n从来不弹弋，傍砌鸟雀驯。\n寄语北海若，停风护松筠。\n负才诗傲敌，纵酒吞湖漘。\n酩酊安足辞，不饮终成尘。\n逍遥一日事，浮脆百年身。\n何须跨黄鹤，追彼瑶池人。\n但当听公歌，卖交斥张陈。\n达道齐生死，笔端真有神。\n挥洒十八韵，一一无价珍。\n老彼杜工部，玄哉扬子云。",
        "dynasty": "宋",
        "collection_info": null
    },
    {
        "uuid": "43e351bb36a53e0d368abe7bcb3c546a",
        "title": "鹄奔亭呈帅漕二公",
        "author": "郭祥正",
        "content": "新江自南来，西与端江汇。\n寒光入灵羊，一碧浸罗带。\n屹然鹄奔亭，遗音溢千载。\n羽仪莫可见，窈窕想姝态。\n遭戕瘗同坎，襦布久不坏。\n诉冤如生平，隐显一何怪。\n讐人阖户戮，化质抟风快。\n且将忧患辞，浩荡烟霄外。\n舄飞并剑跃，类与神灵会。\n物变固难穷，抚事增感慨。\n周侯昔行部，美绩此尤最。\n江生引为言，建平平捐罪。\n宋兴跨唐虞，干坤正交泰。\n皇华命俊哲，枉横无纤芥。\n琳琅斯亭篇，证古欲陈戒。\n杀人贵灭口，覆族竟自败。\n姦谀诛既死，潜德发幽晦。\n坚珉可磨镌，荣光庶长在。",
        "dynasty": "宋",
        "collection_info": null
    },
    {
        "uuid": "b1d330ceaf3f60a5ef1b059b448e3550",
        "title": "端州逢故人刘暐光道致酒鹄奔亭作",
        "author": "郭祥正",
        "content": "贵池昔分袂，端江復倾盖。\n屈指十六秋，华髪惊老大。\n云霄邈功名，荆榛森患害。\n众人皆欲戮，出门即有碍。\n咄哉不復道，致酒强高会。\n苍梧帝魂寂，鹄化遗亭在。\n翠葆撄玉簪，金鳞跃罗带。\n风澄岚霭散，棹击天影碎。\n往古悉已空，来今竟何待。\n劳形百年间，投足万里内。\n秋水正瀰漫，醉胆逐澎湃。\n一丝携六鳌，猛掷沧溟外。",
        "dynasty": "宋",
        "collection_info": null
    },
    {
        "uuid": "390a45546d469a945781784641e97d78",
        "title": "将归三首  其一",
        "author": "郭祥正",
        "content": "春田岂不美，春园亦可佳。\n田水流决决，园禽语喈喈。\n荷笠復携锄，动作颇自谐。\n邻叟三五辈，击壤欢无涯。\n禄仕四十年，志运良已乖。\n许国既无补，陷穽几沈埋。\n皇恩湛昭洗，印绶蒙优差。\n内循齿髪衰，愧彼英俊偕。\n休焉保其终，飞章乞残骸。\n将归乐復乐，清风扫孤怀。",
        "dynasty": "宋",
        "collection_info": null
    },
    {
        "uuid": "8f4a8031521cd038ea5cdb1b2037f605",
        "title": "将归三首  其二",
        "author": "郭祥正",
        "content": "结庐谢山下，门荒萝径深。\n寂无车马迹，而有猿鸟音。\n高峰落日尽，远壑归云沉。\n死生一吾趣，长啸亡头簪。\n勇往復此乐，俛仰安可任。",
        "dynasty": "宋",
        "collection_info": null
    },
    {
        "uuid": "8f1f530442bf4098be9c8ae47d1c6450",
        "title": "将归三首  其三",
        "author": "郭祥正",
        "content": "垂老度庾岭，西江守端州。\n逾年忝禄食，归思忽惊秋。\n结庐丹湖边，种朮果屡收。\n挂冠已不早，玄花随两眸。\n休休保残龄，击壤歌皇猷。\n有儿集吏选，余事復何求。\n回首天地恩，瞑目终难酬。",
        "dynasty": "宋",
        "collection_info": null
    },
    {
        "uuid": "9d714f2b72f3a5635f544b2d75186936",
        "title": "赠上蓝晋禅师",
        "author": "郭祥正",
        "content": "泐潭月公晦，其禅妙诸方。\n传之晋伯明，独步入豫章。\n一登上蓝座，日月迥辉光。\n问法瞻丈室，方广不可量。\n人人得甘露，灌顶心清凉。\n又通世俗书，落笔皆文章。\n众鸟难悉名，卓然唯凤凰。\n羽仪下云霄，五色在山冈。\n先帝昔临御，京城开宝坊。\n明诏求法才，众老争低昂。\n惟师不妄念，安之如太行。\n乃知北远师，驾幸不下床。\n所传信匪讹，千载两相望。\n篁竹架清风，乔松裛寒霜。\n回心剃鬚髪，永愿陪翱翔。",
        "dynasty": "宋",
        "collection_info": null
    },
    {
        "uuid": "e88547f1cc8fddc06060a738b25fab9a",
        "title": "望庐山怀陶渊明",
        "author": "郭祥正",
        "content": "羌庐初在望，復忆柴桑翁。\n醉来卧盘石，闷默天地通。\n不入惠远社，自弹无弦桐。\n悠悠出谷云，漠漠栖林风。\n傍岩片月白，落磴寒泉洪。\n此意非眺听，遥知与君同。",
        "dynasty": "宋",
        "collection_info": null
    },
    {
        "uuid": "583ae151c1a0565d0601e939b2acf280",
        "title": "追和韦应物庐山西涧瀑布下作",
        "author": "郭祥正",
        "content": "徘徊西涧下，听泉濯烦襟。\n烦襟遂萧爽，妙音非世音。\n不知岐路绝，贪玩烟萝深。\n斧斤未尝入，高材自成林。\n鹤鸣岂有怨，云去本无心。\n寥寥陵涧寂，古意难追寻。",
        "dynasty": "宋",
        "collection_info": null
    },
    {
        "uuid": "45af3d6e9e5e76bc6d88fdc85154bb4a",
        "title": "宿栖贤寺",
        "author": "郭祥正",
        "content": "遥怜李太白，吟望瀑布水。\n不知三峡流，翠洒虚烟裏。\n雄声雷雨骤，远响松风靡。\n谁留千丈虹，长在云根倚。\n遂令车马来，朗瞻楼殿启。\n明明银色界，浩浩蟾波洗。\n居中梵天众，闻思悟玄理。\n长老乃摩诘，取供在弹指。\n普熏毛孔香，真宝超凡鄙。\n病夫寄一榻，清泠濯心耳。\n飘然睡乡去，策杖中夜起。\n不能跨鲸鱼，挥笔信非美。",
        "dynasty": "宋",
        "collection_info": null
    },
    {
        "uuid": "6c50e803f2f6aed0ae59ccb0e8176fb1",
        "title": "宿归宗寺",
        "author": "郭祥正",
        "content": "旷怀王逸少，宅地如翔鸾。\n池水至今黑，云是墨未干。\n施作金仙宫，楼殿排羽翰。\n银榜留飞乌，玉蜃吐惊湍。\n耶舍宝塔近，笔插青云端。\n贝叶五千书，两藏龙鳞蟠。\n钟磬递虚籁，松杉扶岁寒。\n护持不变灭，鑪烟昼漫漫。\n暂游寄僧榻，翛然心界寛。\n愧无惊绝草，付与苍崖刊。",
        "dynasty": "宋",
        "collection_info": null
    },
    {
        "uuid": "8be676ae29c998ad8aea929f08476058",
        "title": "新昌吟寄颖叔待制",
        "author": "郭祥正",
        "content": "元佑丙寅冬，新昌有狂寇。\n名探其姓岑，厥初善巫咒。\n南民欣尚鬼，来者争辐辏。\n经年惑羣众，诡术遂潜构。\n摧城止三阚，作蜂唯撒豆。\n竹竿变鎗旗，鋭兵莫吾斗。\n此事古未闻，造意无乃陋。\n蚩蚩彼何知，丁壮拥前后。\n长驱向城郭，尘土翳白昼。\n刺史亟闭户，神理默垂佑。\n城头无百兵，坐待五羊救。\n贼中众所见，戢戢罗甲胄。\n须臾薄寒阴，冻立多僵仆。\n平明若鸟散，贼本未遑究。\n权帅计仓卒，遣将速诛蹂。\n贪功恣杀戮，原野民血溜。\n婴儿与妇女，屠割仅遗脰。\n传报及南昌，新帅若烟走。\n入境亟止杀，渠恶用机购。\n逾旬果获探，腰斩余悉宥。\n朝廷方好仁，帅畧寔能副。\n台章请褒赏，诏语优以懋。\n抚绥聊借才，侍从尔来復。\n身居江湖上，名近日月右。\n麟儿随飞龙，阴隲资贵富。\n彼美南山松，落落千丈秀。\n终为廊庙器，未许连城售。\n吴毛持漕节，文彩烂锦绣。\n发为新昌行，洪钟待谁扣。\n我将磨苍珉，为公悉镵镂。",
        "dynasty": "宋",
        "collection_info": null
    },
    {
        "uuid": "5f809d77ab4f292dea4b4e7c5f82c0eb",
        "title": "送许栖墨道士",
        "author": "郭祥正",
        "content": "结庐守亲冢，淡食毕丧制。\n焚香诵宝经，倾悲拔冥滞。\n神明扶孝思，肌髪保阳气。\n支离仅不死，邻里为歔欷。\n倏然叩予门，殷勤谢铭志。\n袖携一幅图，离坎备形势。\n明堂正丘穴，松槚列新翠。\n身虽离冢旁，披图即流涕。\n拏舟遽言别，讳曰仲春至。\n酌水采嘉蔬，藉草具严祭。\n又言广栽植，薄取岁时利。\n事死如事生，终焉达斯志。\n儒者似君稀，况復褐冠类。\n谁为孝子传，吾诗信无僞。",
        "dynasty": "宋",
        "collection_info": null
    },
    {
        "uuid": "9f62a7508513b1fe614dc50b66883a62",
        "title": "送胡推官赴无锡丞",
        "author": "郭祥正",
        "content": "爱山不离山，君来访山间。\n山间只欠水，听君语潺潺。\n滋我山色秀，洗我尘心烦。\n如何遽言别，鸾骖欲翩翻。\n试才得佳邑，割鸡鸣刀镮。\n双亲尚未老，伯氏趋朝班。\n蓝田玉一双，浮出濡须湾。\n天作王者瑞，宁独名乡关。\n自怜困已甚，风流邈难攀。\n新诗倘可寄，秋雁无空还。",
        "dynasty": "宋",
        "collection_info": null
    },
    {
        "uuid": "cbf148da1cd730dc4a8da45261560f26",
        "title": "送胡与几被召赴阙",
        "author": "郭祥正",
        "content": "嗟我老已疲，挂冠归旧庐。\n素乏二顷田，无可把犁锄。\n穷年小山下，独伴千卷书。\n作止随古人，襟怀稍欣如。\n又无樽中酒，能延故人车。\n感君数相过，气豁眉宇疏。\n天马出月窟，回薄万里余。\n其才无不宜，禄仕犹拘拘。\n忽闻明廷诏，一节驰轻舆。\n往必陟台省，公言壮皇图。\n潜心救世弊，肯意为身谟。\n法密吏愈偷，食众财益虚。\n末大本渐弱，岂在专防胡。\n指瑕一二人，此事尤可吁。\n细碎何足论，纲举网不踰。\n譬彼脉已病，其身尚膏腴。\n要当速内究，珍丸应时须。\n良医望数公，润泽回焦枯。\n愿如范文正，挺持真丈夫。\n老死见太平，委弃甘路衢。",
        "dynasty": "宋",
        "collection_info": null
    },
    {
        "uuid": "6da619a963a23d6aca4fa18947a0ba5c",
        "title": "送马东玉朝散还朝",
        "author": "郭祥正",
        "content": "秋空若明镜，云物莹可数。\n临高送远发，况復瞰牛渚。\n崔嵬水帝宫，半出燃犀浦。\n桥基插波澜，王气逐龙虎。\n归艎岂能留，两浆几欲舞。\n重光瞻舜日，羣材入天罟。\n聃聃马东玉，松柏耐寒暑。\n五载佐吾邦，大匠善规矩。\n仁民而爱物，巨细各有补。\n宴閒集宾朋，风流照樽俎。\n能诗又敏速，往往造险语。\n交章久荐达，名声动寰宇。\n胸中蟠虹蜺，行矣须一吐。\n伊予百无堪，投老尚好古。\n垂竿鱼未食，茹蘗口忘苦。\n唯君最相知，称谓等鲍庾。\n君归我何适，形影守溪浒。\n时寄一行书，焦枯望霖雨。",
        "dynasty": "宋",
        "collection_info": null
    },
    {
        "uuid": "b11a6444eeddb766905a7e54ee1c2b92",
        "title": "谢泾川宋宰惠近诗",
        "author": "郭祥正",
        "content": "不到泾上邑，倏忽二十载。\n环山敞楼阁，金碧想未改。\n长溪拖翠玉，洗月发光彩。\n秋声咽松杉，夜气馥兰茝。\n白鸟自成羣，黄猿行作队。\n仙人控鲤去，岩下遗迹在。\n犹疑深云中，弹琴尚相待。\n唐儒工翰墨，石壁露璀璨。\n意有神明怜，尘藓不得浼。\n地胜来俊哲，宋子今出宰。\n公余缀吟笔，烂漫排珠琲。\n又如崆峒兵，百万森甲铠。\n寄我数十篇，翛然起沉痗。\n胸中强搜抉，旧学久荒馁。\n欲追天马踪，蹇蹶竟难逮。\n抚卷怀昔游，魂魄飞𩅝叆。\n何当裂云笺，看君吐江海。",
        "dynasty": "宋",
        "collection_info": null
    },
    {
        "uuid": "d8fc1cf8ea8c9d700522d26322c5f778",
        "title": "寄杭州天竺辨才大师",
        "author": "郭祥正",
        "content": "我闻辨才师，解空称第一。\n病子得摩顶，其疾顿若失。\n救物运真悲，了心非幻术。\n声名动寰宇，退身性愈密。\n峨峨龙井峰，篁竹不透日。\n终朝无来宾，笻枝自横膝。\n此道何寥寥，差肩佛摩诘。\n无生无不生，一以贯禅律。\n安得两羽翰，归飞参丈室。\n稽首慕高风，天地相终毕。",
        "dynasty": "宋",
        "collection_info": null
    },
    {
        "uuid": "35aca59e72568182c8653daf6d88f9a5",
        "title": "送外甥法真一师",
        "author": "郭祥正",
        "content": "仕禄不及养，勇往学金仙。\n弃家如脱屣，坏衣披稻田。\n见汝若见母，令我涕泗涟。\n我方齓龆时，巨狱遭摧颠。\n汝母挈我往，西江赴临川。\n爱育比其儿，衣食无颇偏。\n追随二三载，思亲我言还。\n是时汝未产，顾今三十年。\n汝壮我已老，死者归重泉。\n悠悠记昨梦，幻妄真可怜。\n汝能逃世累，趣尚固已贤。\n京华勿久栖，还当择深渊。\n返穷生死本，勿为言句纒。\n拭我衣上泪，赠汝金石篇。",
        "dynasty": "宋",
        "collection_info": null
    },
    {
        "uuid": "e988adc033da5bddc95f89a16445828d",
        "title": "送甥沈济秀才下第南归",
        "author": "郭祥正",
        "content": "炎风吹黄尘，去兴不可止。\n丈夫固有命，得失致悲喜。\n何当永相将，锡山酌泉水。",
        "dynasty": "宋",
        "collection_info": null
    },
    {
        "uuid": "7adedff0fc2c1ee17ae1e11978472ada",
        "title": "送胡子企大夫还台",
        "author": "郭祥正",
        "content": "联镳出梅山，倐然二十载。\n君尝佐天府，我遂泛云海。\n音书鱼雁绝，梦寐想风采。\n营车忽来过，笑语珠璀璀。\n故交悉相忘，而君独不改。\n天王尧舜资，化柄付良宰。\n网罗收鸿鹄，台阁茂兰茝。\n君归必殊显，发策救民痗。\n形容入凌烟，丹青永无浼。\n使我观太平，白首甘冻馁。",
        "dynasty": "宋",
        "collection_info": null
    },
    {
        "uuid": "e38056b80acb95839a58db429cc6fbe0",
        "title": "投宿繁昌徐氏水阁",
        "author": "郭祥正",
        "content": "东池种莲子，西池养肥鱼。\n盈缸酿美酒，满盘具新蔬。\n客来径一醉，疑是桃源图。\n此事未足议，弟兄皆业儒。\n大弟已登科，高名动乡闾。\n季弟復连荐，豹变应时须。\n长兄恬自养，云卧随卷舒。\n物至我则应，隐德良有余。\n客有醉吟叟，六月骑蹇驴。\n避暑寻名山，遂登君子居。\n饮弄池上月，一宿能清虚。\n相看不相厌，欲去且踟蹰。",
        "dynasty": "宋",
        "collection_info": null
    },
    {
        "uuid": "0fbee13897231c6e2f04a6be02e0185e",
        "title": "和姜伯辉见赠醉吟画诗",
        "author": "郭祥正",
        "content": "苍崖一万丈，中写白玉泉。\n飞鸟度不得，而我长攀缘。\n洗尽心地垢，吟成元化篇。\n更復有何物，一樽当我前。\n忽逢姜伯辉，爽量涵水渊。\n开谈了无迹，所得全于天。\n便欲脱青衫，泛我江东船。\n结交要终始，相忘復頽然。\n径呼妙手画，秋江霜景全。\n冰轮正卓午，照影无颇偏。\n谁能骑蹇驴，世路空流连。\n咄哉可以往，挥手从飞仙。",
        "dynasty": "宋",
        "collection_info": null
    },
    {
        "uuid": "951707d844a1caf756645ce37b53f3a1",
        "title": "观唐植夫所藏古墨",
        "author": "郭祥正",
        "content": "黑龙蟠黑云，久蛰黄金阙。\n缘何落人间，数饼若古月。\n虾蟆不敢蚀，利刀岂能截。\n温润比方玉，芬香麝脐裂。\n乃知廷珪名，桓桓久不灭。\n植夫名世俊，所蓄号奇绝。\n护以紫锦囊，箧之復扃鐍。\n渺思五季乱，江南颇偷逸。\n三主皆能书，拨镫耸痩骨。\n一朝归大明，流散余故物。\n金华座右铭，清凉自题佛。\n二宝藏予家，时时一披拂。\n及观植夫墨，清风愈飘忽。\n异国想尘劳，精灵岂沉没。\n聊为识古篇，分手各萧瑟。",
        "dynasty": "宋",
        "collection_info": null
    },
    {
        "uuid": "00b4ea47ba32a2451dd0d5b8110ddbf3",
        "title": "酬富仲容朝散见赠因以送之",
        "author": "郭祥正",
        "content": "牧之吟齐天，太白咏秋浦。\n至今三百年，光焰不埋土。\n我朝文愈盛，往往出前古。\n仲容生相门，璨然凤凰羽。\n作镇薄书閒，盈编金玉吐。\n牧之何足论，白也真尔汝。\n一朝解符归，暂泊采江浒。\n肩舆过蓬荜，高谈辰及午。\n洗我尘坌听，不觉欢欲舞。\n又如熟黄粱，连餐释饥苦。\n昔闻郑国公，片言戢狂虏。\n庙食配神宗，昭昭仲山甫。\n今逢族弟贤，家法中规矩。\n郎省宁淹回，往自结明主。\n不惟唐萧家，继踵登相府。\n请驱千里云，时作三日雨。",
        "dynasty": "宋",
        "collection_info": null
    },
    {
        "uuid": "614bbb4c8d4159a5cf4666df324a48d6",
        "title": "宿钟山赠泉禅师",
        "author": "郭祥正",
        "content": "夜半松柏响，绕岩鸾凤音。\n披衣送遐盼，明月方庭深。\n楼殿遍瑶层，宝塔楼中岑。\n定分付赤刀，世故仍痴淫。\n六朝遗破冢，四圣崇幽林。\n香厨饭玉粒，千岁闻于今。\n况逢大道师，妙传诸佛心。\n其徒五百人，坐忘静沈沈。\n宝光泳琉璃，永无尘垢侵。\n何以明归仰，顿首兴微吟。",
        "dynasty": "宋",
        "collection_info": null
    },
    {
        "uuid": "8054255826b1a391dcd07d788d81aacb",
        "title": "送倪敦復往池州决狱",
        "author": "郭祥正",
        "content": "忽领外台檄，离家不辞艰。\n破雪陟远道，侵星出重关。\n提刀聊四顾，决狱谈笑间。\n旦经五峰寺，遂发九华山。\n朗饮云泉秀，妙依松石闲。\n琳琅如得句，先寄南风还。",
        "dynasty": "宋",
        "collection_info": null
    },
    {
        "uuid": "cff63e175862fbcb66c52963bb520023",
        "title": "送敦復至观音寺再用前韵祝别",
        "author": "郭祥正",
        "content": "太道既如砥，安舆宁险艰。\n通沟水决决，出林鸟关关。\n紫诏下天外，黄气生眉间。\n归当趋玉陛，岂容眷名山。\n接物齐彼分，存诚肃吾闲。\n我心如路草，愿君与春还。",
        "dynasty": "宋",
        "collection_info": null
    },
    {
        "uuid": "570207dfe07fdeea2ea29cc722a1449a",
        "title": "陶然轩呈孔掾",
        "author": "郭祥正",
        "content": "我醉不在酒，心常醉于天。\n出处无固必，四时任陶然。\n世网谁拘拘，冥鸿自翩翩。\n隐凡乐吾乐，陶然名此轩。\n采掇富菊杞，芬香籍兰荃。\n啼鸟助春喜，相呼语涓涓。\n好风集清微，时写朱丝弦。\n秋月莹池上，腊雪堆檐前。\n客来亦把酒，客去醉还眠。\n为君发短调，意将千载传。",
        "dynasty": "宋",
        "collection_info": null
    },
    {
        "uuid": "23e9f95c1a39875f60d20794c77b9b31",
        "title": "安中尚书见招同诸公登雨华台",
        "author": "郭祥正",
        "content": "城南五里近，驱车稍停休。\n层台临古刹，欣陪清净游。\n凭高送远目，考古思名流。\n更读琳琅篇，叙事何其周。\n尸黎与法云，接迹居岩幽。\n趣将金仙谐，行匪邪径由。\n至今手植松，千丈腾龙虬。\n悟发特异众，妙龄已依刘。\n天华无根蒂，应讲来飞浮。\n帝释昔举手，此理谁可侔。\n迩来表前踪，新亭压鳌头。\n空渚栖古月，大江浴清秋。\n旷怀出十地，壮气横九州。\n三山连天门，水府卧金牛。\n故国罗绮灭，深宫榛莽留。\n兴亡千岁间，愁绪如缲抽。\n惟余北岭云，无心自悠悠。\n高鸿正飞冥，网罗安得收。\n公等真丈夫，问学皆渊丘。\n不应持使旄，归合登瀛洲。\n桓桓鼎鼐司，落落金马俦。\n君臣若尧舜，明良互赓酬。\n胡为慕瞿聃，玄微解而优。\n愿舒三日霖，慰此旱岁求。\n干坤涵润泽，使我醉两眸。\n咄嗟勿重陈，玉树后庭讴。",
        "dynasty": "宋",
        "collection_info": null
    },
    {
        "uuid": "6d5573c456bfab27d8914833acb54c5b",
        "title": "送李嘉甫朝散还台",
        "author": "郭祥正",
        "content": "春风连作恶，吹雪深尺五。\n元宵无灯火，闭关与谁语。\n忽闻营从过，倾盖挹眉宇。\n相亲如故人，坐久加循抚。\n蓬茅只数间，余无一丘土。\n半俸足以饱，未尝诣州府。\n白云寓远目，清溪照灵腑。\n趋閒已忘忧，浩歌唯汲古。\n明公志方壮，富贵何可取。\n高才孰能当，如罴亦如虎。\n致君为唐虞，泽民作霖雨。\n功名垂干坤，儿孙列簪组。\n于予一何辽，而能强相与。\n聊书送行章，欲以明出处。",
        "dynasty": "宋",
        "collection_info": null
    },
    {
        "uuid": "da8f45659213c2c60d296d60794e1673",
        "title": "前春雪",
        "author": "郭祥正",
        "content": "玄冥夺春令，连旬雪塞屋。\n嗷嗷何物声，云是饥民哭。\n来请义仓米，奈何久空腹。\n寒威如戈矛，命尽须臾速。\n忆昨去年水，云涛卷平陆。\n高村既无麦，低田又无谷。\n民间已乏食，租税仍未足。\n县令欲逃责，催科峻鞭朴。\n嗟哉吾邦民，何以保骨肉。\n昂头诉苍苍，和气待春育。\n春工本好生，此雪无乃酷。\n谁家敞园馆，草树变琼玉。\n美人学回风，欢笑列灯烛。\n不如万户寒，唯忧五更促。\n世无采诗官，悲歌寄鸿鹄。",
        "dynasty": "宋",
        "collection_info": null
    },
    {
        "uuid": "d8edc1aad56ecd94077727e667153279",
        "title": "后春雪",
        "author": "郭祥正",
        "content": "前雪深尺五，后雪深五尺。\n动地北风恶，连天冻云塞。\n通逵绝行人，万物同一色。\n烛龙爪生冰，阳乌觜插翼。\n牛羊何足论，虎豹饿无食。\n此雪昔未有，父老均叹息。\n况当长养时，玄冥翻怒赫。\n我欲请雷车，夜半轰霹雳。\n斗杓斡春阳，和气随甲拆。\n溶为大田水，青发龙头麦。\n南民少苏醒，白骨免堆积。\n朝廷方体仁，干坤应合德。\n有酒不敢饮，独乐神所责。\n悲歌闭空屋，写慰同心客。",
        "dynasty": "宋",
        "collection_info": null
    },
    {
        "uuid": "94375033df17294a7398aad7917a9c39",
        "title": "送黄吉老察院",
        "author": "郭祥正",
        "content": "积学久未遇，忠言今可施。\n请君略细故，吐出胸中奇。\n悉救当世弊，自结明主知。\n不唯振宪纲，进当司鼎彛。\n用广财已乏，官冗人愈卑。\n政寛法不举，将偄边无威。\n家家侈声乐，淳源变浇漓。\n土木绚金碧，佛仙竞新祠。\n此乃腹心疾，岂止为疮痍。\n言者曾未及，虽言多恚私。\n苟非大奸邪，恶足求瑕玼。\n举朝无完人，何以禆明时。\n尝读喜似篇，左右皆宜之。\n乃知荆山璧，天地终不道。\n去垩无变容，诚明达神祗。\n我方卧岩谷，所友鹿与麋。\n感君营从过，枯木春风吹。\n又如得黄粱，慰我久苦饥。\n承诏不敢留，欢言遽暌违。\n殷勤何以报，报君以芜辞。",
        "dynasty": "宋",
        "collection_info": null
    },
    {
        "uuid": "ad0752b5465edd2601ad3baac0514460",
        "title": "和敦復留题池州弄水序",
        "author": "郭祥正",
        "content": "我寄江南隐，数为弄水游。\n读君弄水篇，感慨攀巢由。\n赤脚踏云雨，投竿翫汀洲。\n鸥鸟不见猜，飞舞相应酬。\n谁倾百斛珠，跳踯无復收。\n一发海客秘，烂副贫家求。\n李杜缩光焰，王谢惭风流。\n开卷起予兴，飘欲乘桴浮。\n如观秋浦图，晚景入两眸。\n爱之不能舍，饥鱼适吞鈎。\n尝置几案间，出没窥岩幽。\n一别几何时，岁月已十周。\n迹滞若匣剑，绣涩不可抽。\n何当随君车，吟哦与君侔。",
        "dynasty": "宋",
        "collection_info": null
    },
    {
        "uuid": "c0a30fd43ae16eda810b203ce2fa4ecd",
        "title": "谢胡丞寄锡泉十瓶",
        "author": "郭祥正",
        "content": "怜我酷嗜茗，远分名山泉。\n兹山固多锡，泉味甘尤偏。\n幸遇佳客便，十缸附轻船。\n开缸潄清泠，不待同茗煎。\n想君民事休，时时造泉边。\n入碾龙凤碎，浮瓯乳花圆。\n一啜未能止，七杯夸玉川。\n两腋生清风，飞逐蓬莱仙。\n江心与谷帘，较之孰为妍。\n欲报吾子惠，仍思陆生贤。",
        "dynasty": "宋",
        "collection_info": null
    },
    {
        "uuid": "49313a75fc7f0316fdf3de97d9ea0d2c",
        "title": "谢魏户曹惠酒",
        "author": "郭祥正",
        "content": "官醪不许买，兵醖未尝得。\n愁杀避俗翁，甘为独醒客。\n缘何魏夫子，心仁生悯恻。\n双壶辄分送，涸鳞被甘泽。\n铛杓再施设，併欲醉君德。\n百川供长虹，叱咤天地窄。\n尽从秋水来，大笑问河伯。\n胡为辨牛马，灔灔浮月魄。",
        "dynasty": "宋",
        "collection_info": null
    },
    {
        "uuid": "a959fa273753024991f99e13a206791e",
        "title": "川涨",
        "author": "郭祥正",
        "content": "朱夏久不雨，川源条然涨。\n三潮渺相连，狂风蹴高浪。\n蛟龙递出没，鱼鼈随浩荡。\n羣山悄低徊，阡陌失背向。\n嗟嗟圩中田，一埂安可障。\n去年已大潦，十户九凋丧。\n幸頼官廪实，嚣嚣命所仰。\n官廪今已空，农事未敢望。\n理水竟无术，祈祷俟灵贶。\n退寸復进尺，潮势颇难量。\n彼苍罪斯民，杀戮不以杖。\n令人思禹功，巍巍百王上。",
        "dynasty": "宋",
        "collection_info": null
    },
    {
        "uuid": "e9331651f4eaa3ceaaca9a1b8116ab86",
        "title": "答魏掾招饮",
        "author": "郭祥正",
        "content": "我欲招魏子，小山尝白醪。\n月华虽未满，已觉秋风高。\n何物佑樽酌，肥鲈併蟹螯。\n一饮洗百忧，轩冕稍可逃。\n此语未及发，辱君先见要。\n乃知志趣同，盍簪皆俊僚。\n亦应唤舞娥，红云欲飞飘。\n不然避谤伤，谈话倾渔樵。\n期归一酩酊，世事如芭蕉。",
        "dynasty": "宋",
        "collection_info": null
    },
    {
        "uuid": "aea4ea395a9a3f83a0e1cfe2fa531b31",
        "title": "酬彭法曹留题小山用次来韵",
        "author": "郭祥正",
        "content": "读君小山诗，语势欲飞舞。\n乃知甘与贾，年少心则古。\n又如东方生，用之必为虎。\n予方坐空谷，屏息避烦暑。\n开缄揖清风，不觉生毛羽。\n携之出人间，瑶池赠王母。",
        "dynasty": "宋",
        "collection_info": null
    },
    {
        "uuid": "51987a790ea7321c85f1d1dacd227442",
        "title": "送黄彦发还台",
        "author": "郭祥正",
        "content": "予方寓小山，感君忽相过。\n风标夺莹玉，气语排悬河。\n君初佩金印，治蛮真有科。\n彼侮我即斩，威行济之和。\n使知朝廷尊，帖帖无愆讹。\n圣主方求才，四海张网罗。\n麒麟并凤凰，所获宁为多。\n如君必见取，为君吟菁莪。",
        "dynasty": "宋",
        "collection_info": null
    },
    {
        "uuid": "d5257b0d74791b36a117562491d2dd14",
        "title": "酬陈掾留题小山二首用次来韵  其一",
        "author": "郭祥正",
        "content": "我爱小山石，翩翩鸾凤姿。\n胡为不飞去，似与幽人期。\n志泽未及物，收身聊自嬉。\n不教三径荒，宁歌吾意词。\n旧交安在哉，岁晏逢子知。\n殷勤结惠好，琅玕分一枝。",
        "dynasty": "宋",
        "collection_info": null
    },
    {
        "uuid": "09178f8664f732309837bebc1e3f325a",
        "title": "酬陈掾留题小山二首用次来韵  其二",
        "author": "郭祥正",
        "content": "兹山何亭亭，鬰有高人姿。\n朝容白云过，夜与明月期。\n幽兰翠碧秀，好鸟鸣声嬉。\n更逢佳客来，惠好留美词。\n遂令一丘乐，能垂千载知。\n殷勤谢陈子，蒹葭倚琼枝。",
        "dynasty": "宋",
        "collection_info": null
    },
    {
        "uuid": "7b1b0938885a5ddc61593e985150bf50",
        "title": "和陈掾效陶斋",
        "author": "郭祥正",
        "content": "君欲效陶潜，超然异今趣。\n开斋即吾庐，欣欣同所慕。\n潜鱼不羣游，栖鸟不返顾。\n无意亦无我，何思復何虑。\n遂趋羲皇上，日息自休裕。\n百年能几何，不知岁云暮。\n终当随白云，悠悠此山去。",
        "dynasty": "宋",
        "collection_info": null
    },
    {
        "uuid": "5aa8a827821e8d197d43663b6c1674bf",
        "title": "喜钟山泉禅师见过",
        "author": "郭祥正",
        "content": "闻师飞锡来，七日远荤饮。\n欣谐清净谈，中夜未能寝。\n师提宝公刀，为我裁古锦。\n言归不须忙，溪上冰雪凛。",
        "dynasty": "宋",
        "collection_info": null
    },
    {
        "uuid": "55e8a18ec17abcdefec0fe469dc28cf0",
        "title": "送魏掾赴调",
        "author": "郭祥正",
        "content": "龆齓已承禄，资赋况超迈。\n三年莹无玼，一日忻有代。\n芳洲清风微，夕浦寒烟䨴。\n翩翩莫能留，逡巡远山外。\n浮生离合际，志士怀耿介。\n渺思岁月往，俯视天壤隘。\n人惊甘罗少，帝忆贾生对。\n竟言若为期，充实光辉大。",
        "dynasty": "宋",
        "collection_info": null
    },
    {
        "uuid": "c3a5bf6e701f6881b7d1068d1afe58bf",
        "title": "送喻明仲朝请还台",
        "author": "郭祥正",
        "content": "出驰使者星，岁月一何久。\n巨航始北归，华髪已盈首。\n读书过五车，满腹藏琼玖。\n行行赴金阙，朝帝见太母。\n干坤运元气，斟酌须北斗。\n愿如范文正，上疏发纩黈。\n明明纳忠谏，圣作古无有。\n道行且寄书，慰我穷老叟。",
        "dynasty": "宋",
        "collection_info": null
    },
    {
        "uuid": "a4c655b93c2eb24c989610e889335968",
        "title": "送倪敦復朝奉还台",
        "author": "郭祥正",
        "content": "有力乃致远，中道力不任。\n言归闭空屋，敢復求知音。\n君来监郡务，猥巷一见临。\n称褒借阳春，片砾成寸金。\n觞酌每追随，啸咏舒悰襟。\n不觉三岁过，启棹离江南。\n君怀有玉宝，未尝献于今。\n于今不往献，千岁惜湮沈。\n流景良可悲，鬚雪来侵侵。\n前途渐就窄，后会安可寻。\n屋梁见落月，殷忧存我心。\n犹期泽万物，霈然作商霖。",
        "dynasty": "宋",
        "collection_info": null
    },
    {
        "uuid": "e21a82c8d605b9f4c593062556ee7c04",
        "title": "邀敦復小酌为别",
        "author": "郭祥正",
        "content": "三年同赏梅，梅花烂晴雪。\n一日言北归，梅黄雨初歇。\n谁将金弹丸，缀在绿枝上。\n结实胜开花，邀君更同赏。\n食梅齿牙软，衔杯奈离忧。\n过江桃李熟，回首忆梅不。",
        "dynasty": "宋",
        "collection_info": null
    },
    {
        "uuid": "c405d160dfbd87a7042a40d3b79a7ae3",
        "title": "送杨缜供备还京",
        "author": "郭祥正",
        "content": "伯玉弘农后，轩轩真丈夫。\n首虽峨武弁，满腹藏诗书。\n三年监郡兵，一日云解符。\n考之闾井言，公廉卒如初。\n未尝害一物，纵舍乃有余。\n我方卧空屋，袒跣与世疏。\n感君数相过，晨坐定及晡。\n新诗并美酒，问遗无时无。\n老境重可惜，远别復何如。\n羡君五福全，客官奚拘拘。\n子孙俱禄仕，京城富园闾。\n精神趁强健，优游早悬车。\n祝君可以归，为君吟归欤。",
        "dynasty": "宋",
        "collection_info": null
    },
    {
        "uuid": "f09bf3e97dacccec7996cb287ad1612e",
        "title": "听惠守钱承议谈罗浮山因以赠之",
        "author": "郭祥正",
        "content": "久忆观沧海，喜君语罗浮。\n浮从会稽来，与罗相献酬。\n谁欲通两山，铁桥跨山头。\n笙箫响瑶台，佛仙栖石楼。\n灵光烛商舶，七星被林幽。\n飞泉难悉名，异草香气柔。\n危峰聚白鹿，深坞眠青牛。\n葛洪安期生，遗踪尚绸缪。\n攀巅瞰海水，湛碧纔一瓯。\n不见波涛翻，飓风驾龙虬。\n又云朱明天，飘然落遐陬。\n方广吞五岳，盘纡临十洲。\n不得预封禅，自起烟云羞。\n此理固莫测，胜境输君游。\n君语洗我耳，我诗莹君眸。\n罗浮杳何许，为我商声讴。",
        "dynasty": "宋",
        "collection_info": null
    },
    {
        "uuid": "d0043476f2d6c7c034e03d041693b679",
        "title": "送钱节七承议还台",
        "author": "郭祥正",
        "content": "平昔未识面，已景才业殊。\n及来公诩家，把酒情忻如。\n分携八换岁，益闻峻名誉。\n我方姑熟隐，君解惠国符。\n鹢舟始云泊，驾言过茅庐。\n倾谈洗尘听，积忧令我舒。\n凤窼无凡毛，龙窟多美珠。\n朝家正清明，往矣涉亨衢。\n泽民冀姚宋，致主优唐虞。\n史笔采循吏，非君復谁书。",
        "dynasty": "宋",
        "collection_info": null
    },
    {
        "uuid": "ee4a4ce41f92c85de5fc18c9404b9c6d",
        "title": "自释二首  其一",
        "author": "郭祥正",
        "content": "去日不可追，来日已无多。\n衰頽復自念，迁谢当奈何。\n贤达并贱愚，百岁同消磨。\n不如泳觞酌，徘徊眄庭柯。\n流翠自成幄，好风时经过。\n憎爱理兼忘，虚淡神所和。\n运尽即随尽，葬骨南山陂。",
        "dynasty": "宋",
        "collection_info": null
    },
    {
        "uuid": "222e668096880f1caa7868b3aab2e7f1",
        "title": "自释二首  其二",
        "author": "郭祥正",
        "content": "遭时如尧舜，击壤欢且歌。\n归田尚叨禄，天宠固已多。\n敢復邀长年，寓景随流波。\n有酒即觞酌，风日眷清和。\n俯悲秦晋士，含饥避干戈。",
        "dynasty": "宋",
        "collection_info": null
    },
    {
        "uuid": "3006d4468aaa4f16839487ce745509f7",
        "title": "怀友二首  其一",
        "author": "郭祥正",
        "content": "夕阳在窻户，凉气何处来。\n微风泛庭柯，萧萧历空阶。\n抱琴一写之，冰霜溅孤怀。\n但惜对樽酌，而无良友偕。\n聊将幽独思，滔滔寄长淮。",
        "dynasty": "宋",
        "collection_info": null
    },
    {
        "uuid": "6bbc49fa10a16084ea11e2e67042b5bc",
        "title": "怀友二首  其二",
        "author": "郭祥正",
        "content": "晚坐庭树下，凉飔经我怀。\n亦有樽中物，佳人殊未来。\n佳人隔重城，谁復为之侪。\n瞻云云行天，步月月满阶。\n想闻诵声作，崩腾泻江淮。",
        "dynasty": "宋",
        "collection_info": null
    },
    {
        "uuid": "47ef956ddabba3a84d66a4b60907e9c2",
        "title": "七月八日要阎公达承议晚酌二首  其一",
        "author": "郭祥正",
        "content": "河桥散灵鹊，曜景逾佳期。\n池华延舒月，尚可倾一巵。\n欲以要良宾，秋事言凄其。\n岁往岂再得，绿髮含霜滋。\n寓意不在饮，营驾君莫辞。",
        "dynasty": "宋",
        "collection_info": null
    },
    {
        "uuid": "1f8215054a0ec6f35495dda29e980820",
        "title": "七月八日要阎公达承议晚酌二首  其二",
        "author": "郭祥正",
        "content": "营驾君莫辞，寓饮不在酒。\n得酒亦可喜，话情庶延久。\n鹭白不翳尘，山光含美璞。\n霞绮映池葩，条蝉嘶露渥。\n时平无横愁，身退兹余裕。\n弹琴来薫风，高轩良可伫。",
        "dynasty": "宋",
        "collection_info": null
    },
    {
        "uuid": "ef9aaf955ff2cb6095d6b934c8628991",
        "title": "严氏西斋",
        "author": "郭祥正",
        "content": "立屋聚羣经，执经授诸儿。\n趋善务深畜，言行蹈前规。\n譬欲种嘉禾，春膏力锄犁。\n一朝秀而实，刈熟当如坻。\n遂为道德饱，用济斯民饥。\n庭木岂不美，凉阴奉遨嬉。\n池水岂不深，濯热临清漪。\n作止既可乐，左右皆宜之。\n瑶琴谁为弹，倚声奏吾诗。",
        "dynasty": "宋",
        "collection_info": null
    },
    {
        "uuid": "d41807d3eeb5f0a93d8c261dcd12b44d",
        "title": "志士吟二首  其一",
        "author": "郭祥正",
        "content": "羣材欣向荣，志士寂无託。\n独鸟千里飞，天末孤云泊。\n越女殊西子，秦声异别鹤。\n守贞不辞贫，怡怡内常乐。\n高歌戛金玉，其声震寥廓。",
        "dynasty": "宋",
        "collection_info": null
    },
    {
        "uuid": "9705a79151968a959a524789a9aed47e",
        "title": "志士吟二首  其二",
        "author": "郭祥正",
        "content": "岁华忽已晚，志士将奈何。\n摧车眷前修，停泽无余波。\n知命守穷贱，脱屣南山阿。\n出从麋鹿游，坐与猿鸟歌。\n采菊復采薇，聊以养天和。",
        "dynasty": "宋",
        "collection_info": null
    },
    {
        "uuid": "ce6893c839075df6fb426e095ab1972d",
        "title": "闻砧",
        "author": "郭祥正",
        "content": "天潢转斜白，庭菊泛团露。\n纨扇辞玉纤，云幄含幽素。\n湿萤递疏牖，寒螀鸣外户。\n南邻发砧响，凉夕敢虚度。\n不作舞衣裳，为君理缯絮。\n边碛多苦寒，先秋寄征戍。",
        "dynasty": "宋",
        "collection_info": null
    },
    {
        "uuid": "9ae17e4460ee1b8ce1becfbcd87c1894",
        "title": "秋扇",
        "author": "郭祥正",
        "content": "轻素裁团扇，投君掌握中。\n为君却烦暑，动摇挹凉风。\n一朝霜飈至，罗帏衾被重。\n辞君且屏迹，弃置随断蓬。\n物理古如此，用舍安可穷。\n愿君千万寿，执热还相逢。",
        "dynasty": "宋",
        "collection_info": null
    },
    {
        "uuid": "f102bf015a4ffa964faaa4d60a30e57e",
        "title": "庭竹",
        "author": "郭祥正",
        "content": "眷此庭中竹，罗生横十寻。\n疏疏挺高节，密密敷清阴。\n好风每相过，流尘讵能侵。\n其下无蔓草，其傍远修林。\n结根自得所，非高亦非深。\n谁復采笙箫，玉宇思和音。",
        "dynasty": "宋",
        "collection_info": null
    },
    {
        "uuid": "84da1a32776ab7f5ec9fda45671c4073",
        "title": "赏莲",
        "author": "郭祥正",
        "content": "濯濯水中华，香艷胜苹藻。\n英英泥中根，絜素常自保。\n房实又堪食，无一不为好。\n乃知金仙经，譬喻肆论讨。\n游宴集宾僚，赏咏固宜早。\n一朝霜飈至，茎叶变枯槁。\n抑亦如佳人，妍媚忽衰老。\n顾眄岂復怜，弃置不足道。\n幽怀向君开，芳樽为倾倒。\n木末谁能搴，愁烟起孤岛。",
        "dynasty": "宋",
        "collection_info": null
    },
    {
        "uuid": "1a85da70727b06bec9dae670a4c4fcb0",
        "title": "将至金陵谒曾子开侍郎",
        "author": "郭祥正",
        "content": "秋空久不雨，漠漠风卷沙。\n胡为起高兴，昨夜辞山家。\n明投金陵郭，府观凌紫霞。\n公解豫章榻，我停银汉槎。\n一倾别后言，电雹鸣交加。\n借公口中春，发我枝上花。\n又如出地雷，空山走龙蛇。\n公能结明主，我亦思无邪。\n但惊歧路别，进退各有涯。\n浮生能几时，鬓髮忽已华。\n会合岂易得，兵厨酒仍佳。\n慎勿学谢安，扪涕空戚嗟。",
        "dynasty": "宋",
        "collection_info": null
    },
    {
        "uuid": "ec99b9616ea97d428f27a6a02752e4d7",
        "title": "双泉轩赠太平守梁正叔",
        "author": "郭祥正",
        "content": "开池得双泉，因泉构华屋。\n池中种菱荇，池上列花竹。\n与春蘸新红，遇风摇净绿。\n轻鸥自飞舞，纤鳞随出缩。\n操舟往江海，端忧龙蜃触。\n卷衣入山林，而防虎狼欲。\n岂如一凭栏，俯仰快心目。\n朝吟吟有余，暮醉醉不足。\n双泉长涓涓，比公享天禄。\n公归民怀公，听我双泉曲。",
        "dynasty": "宋",
        "collection_info": null
    },
    {
        "uuid": "6add65144e2562a191dffee9f8cfe55b",
        "title": "徐子美杨君倚李元翰小酌言旧",
        "author": "郭祥正",
        "content": "南方多苦热，北地尤苦寒。\n徐子掾招宜，七载滨夷蛮。\n杨李仕并代，毳裘霜雪残。\n一朝相续归，相看涕汍澜。\n扪涕唤家僮，草草罗杯盘。\n念昔共庠序，垂髫竞痴顽。\n及今过六十，各各嗟衰颜。\n光阴信如驰，生死无百年。\n妻儿半凋丧，少喜多忧患。\n吾方慕陶潜，行歌眷南山。\n山气日夕佳，吾庐未尝关。\n猿鸟相与居，丝桐时一弹。\n三子方急禄，遑遑未能閒。\n努力佐州县，须防官长难。\n暂当陪我醉，余事不足言。",
        "dynasty": "宋",
        "collection_info": null
    },
    {
        "uuid": "80928519e6ce6904e6e38983373e3cd3",
        "title": "寄题九江陶子骏佚老堂",
        "author": "郭祥正",
        "content": "未老已先佚，构堂名佚老。\n与其宠辱惊，何似归未早。\n渊明乃吾祖，此道能自保。\n归来无一事，时时为酒恼。\n纸帐春气融，不寐听春鸟。\n关关枝上语，报我竹间晓。\n我醉未能起，尔音一何好。\n却笑世间人，忘忧种萱草。",
        "dynasty": "宋",
        "collection_info": null
    },
    {
        "uuid": "e4297c40d8b20fa7f5f1bdac32e2c986",
        "title": "復雪",
        "author": "郭祥正",
        "content": "连朝雪復雪，吾独拥红炉。\n樽中亦有酒，不为饥寒驱。\n目前奚所忧，所忧在村墟。\n去年旱兼水，二税多逃逋。\n十家九乏食，往往死路衢。\n空山嗥虎豹，深渊卧龙鱼。\n飞鸟各敛翼，康庄断行车。\n倚门独悲歌，阳气何时舒。",
        "dynasty": "宋",
        "collection_info": null
    },
    {
        "uuid": "8d67525f19a293400f94c2d7a465a6e4",
        "title": "将至寿阳谒朱行中龙图作",
        "author": "郭祥正",
        "content": "魏台公送我，春风花落尽。\n寿阳我访公，萧萧朔风紧。\n且復念残年，鬓髮安得鬒。\n高才久外补，惠爱益不泯。\n聊歌古柏行，歌罢仰天哂。\n长淮白鱼肥，冰壶酒堪引。",
        "dynasty": "宋",
        "collection_info": null
    },
    {
        "uuid": "01a26b4d8ee459f9240f973f356ce243",
        "title": "暮春之月谒庐守陈元舆待制作",
        "author": "郭祥正",
        "content": "百年悯秋霜，念念流运歇。\n一昨辞周行，于今鬓垂雪。\n幽独谁为扶，寸心徒自折。\n翻然驾柴车，宾闳重款谒。\n与公论襟期，及此阳春月。\n英英栏中花，滋露正妍发。\n浊浊瓮中醪，浮醅想芬冽。\n朝廷用直道，郡邑罕所阙。\n嬿婉我之友，皎若环与玦。\n良辰不同乐，衰暮空惜别。",
        "dynasty": "宋",
        "collection_info": null
    },
    {
        "uuid": "b8a882a322e9078f0afabc4d1b0aff57",
        "title": "庐陵乐府十首  其一",
        "author": "郭祥正",
        "content": "妾抬纤纤手，一拂白玉琴。\n琴声写三迭，寄妾万里心。\n朱弦断可续，妾心常不足。\n纔惊枫叶丹，又见杨枝绿。\n望君君未到，妾貌宁长好。\n云鬓懒重梳，从敎似秋草。",
        "dynasty": "宋",
        "collection_info": null
    },
    {
        "uuid": "7b270f44c19a79f5434300b54700eb67",
        "title": "庐陵乐府十首  其二",
        "author": "郭祥正",
        "content": "鸿雁殊未来，思君一弹琴。\n泠泠别鹤语，折尽幽兰心。\n蛛丝漫相续，难繫骅骝足。\n白日无时停，云鬓宁长绿。\n年华要不老，不若丹青好。\n对之虽无言，犹胜种萱草。",
        "dynasty": "宋",
        "collection_info": null
    },
    {
        "uuid": "aa7423b568c4cdaeb603e3c438ea94fd",
        "title": "庐陵乐府十首  其三",
        "author": "郭祥正",
        "content": "与子初执手，效彼瑟与琴。\n子去既不返，谁復知我心。\n宝刀能切玉，愿断金乌足。\n留住枝上春，花红叶长绿。\n懊恼復懊恼，憔悴变妍好。\n不见庭中兰，埋没随百草。",
        "dynasty": "宋",
        "collection_info": null
    },
    {
        "uuid": "fecb05a8b11b23591145a70aacd48acc",
        "title": "庐陵乐府十首  其四",
        "author": "郭祥正",
        "content": "妾身厌尘埃，专心託君子。\n感君一面眄，涸辙逢秋水。\n雍容未经年，结誓同生死。\n胡为忽言别，短书无一纸。\n愁思魂梦飞，鹊语不成喜。\n岁晚君不来，红妆为君洗。",
        "dynasty": "宋",
        "collection_info": null
    },
    {
        "uuid": "8eba11c7bbaacd1879aa87c6f1b9cdf5",
        "title": "庐陵乐府十首  其五",
        "author": "郭祥正",
        "content": "嵯峨姑射山，绰约飞行子。\n绛唇启皓玉，明眸漾寒水。\n方平与麻姑，相期永不死。\n手披黄庭经，金字写青纸。\n胡为谪人间，离合溢悲喜。\n妖桃凝露珠，东风任吹洗。",
        "dynasty": "宋",
        "collection_info": null
    },
    {
        "uuid": "ba9f8e5ddf9293ac2606c315a04781e4",
        "title": "庐陵乐府十首  其六",
        "author": "郭祥正",
        "content": "庭下幽花羃寒雾，金鸭冷烟无一缕。\n从君别妾驾红鸾，望断三山无觅处。\n平时曲调休重举，长袖空垂不成舞。\n醒眼牵愁送春去，独立残阳与谁语。",
        "dynasty": "宋",
        "collection_info": null
    },
    {
        "uuid": "98b69aabc35041b07ffb6a8750291d2d",
        "title": "庐陵乐府十首  其七",
        "author": "郭祥正",
        "content": "英英玉山禾，乃是凤凰食。\n凤凰殊未来，禾生亦何益。\n幽香眷春尽，孤根含露寂。\n委弃同蒿莱，咄嗟人莫识。",
        "dynasty": "宋",
        "collection_info": null
    },
    {
        "uuid": "126ac330b1194efa0d031696e9d18ef2",
        "title": "庐陵乐府十首  其八",
        "author": "郭祥正",
        "content": "自君之往矣，幽房守岁华。\n眉头匀翠淡，裙带缕金斜。\n魂魄空成梦，音书不到家。\n凭谁度庾岭，和泪寄梅花。",
        "dynasty": "宋",
        "collection_info": null
    },
    {
        "uuid": "9926a84b385742bb295f30ba3d46e14e",
        "title": "庐陵乐府十首  其九",
        "author": "郭祥正",
        "content": "粉黛元知假，丹青岂是真。\n桃花初过雨，溪水暗流春。\n眼眼随云断，书书託雁频。\n渔郎自迷路，狂杀武陵人。",
        "dynasty": "宋",
        "collection_info": null
    },
    {
        "uuid": "321f51fbfdcf499e07d0343bfceec948",
        "title": "庐陵乐府十首  其一○",
        "author": "郭祥正",
        "content": "不作巫山雨，螺川久住家。\n欲知冰未释，须信玉无瑕。\n对局拈棋子，开窻摘杏花。\n谁能谙此意，红日又西斜。",
        "dynasty": "宋",
        "collection_info": null
    },
    {
        "uuid": "643efcec60b5d2bb5828a67a29dc2e9a",
        "title": "妾薄命",
        "author": "郭祥正",
        "content": "雌凤始营巢，妖桃半敷萼。\n忆昔嫁君时，相逢一何乐。\n朱颜妾未变，白眼君先恶。\n君恩不下济，妾意正难託。\n空床春寂寥，孤灯夜萧索。\n哀弦时一弹，弹终泪还落。",
        "dynasty": "宋",
        "collection_info": null
    },
    {
        "uuid": "9aaf898ba8582eb3aa7cb8160247dc73",
        "title": "怨别二首  其一",
        "author": "郭祥正",
        "content": "渡江君别妾，恨不如桃叶。\n桃叶解随君，渡江不用楫。\n妾既不得随，渡江楫如飞。\n自怜妾命薄，江头还独归。\n一步一回首，碧云凝落晖。\n空将盈掬泪，和粉洒罗衣。",
        "dynasty": "宋",
        "collection_info": null
    },
    {
        "uuid": "cbe4ff0d35e3f24b518bb7519d10936c",
        "title": "怨别二首  其二",
        "author": "郭祥正",
        "content": "团扇不遮面，欲君永相见。\n胡为忽别妾，船逐南风便。\n君行妾独处，妾復谁为主。\n正似晚春花，零落随风雨。\n有情频寄书，莫令书更疏。\n却羡路傍草，到处逢君车。",
        "dynasty": "宋",
        "collection_info": null
    },
    {
        "uuid": "eb6752233ecfa816a668c3e381fd5488",
        "title": "代古相思",
        "author": "郭祥正",
        "content": "妾面如花开，妾心似兰死。\n花开色易衰，兰死香不已。\n愿持枯兰心，终焉託君子。\n君行胡不归，两见秋风起。\n鸿雁只空来，音书无一纸。\n夜夜梦见君，朝朝懒梳洗。\n不忆霜月前，丝桐为君理。\n千古万古悲，悠扬逐流水。",
        "dynasty": "宋",
        "collection_info": null
    },
    {
        "uuid": "7e0484e1461c433abf1194fb262ef1b7",
        "title": "拟桃花歌",
        "author": "郭祥正",
        "content": "酣酣桃始花，灼灼粉面笑。\n粉色射花光，夺尽丹青妙。\n蓝衫马上郎，风流亦年少。\n语言虽未通，精诚默相照。\n敛容缓步復掩门，只见桃花不见人。\n轻红浅白正含露，欲落半开将送春。\n凝心驻马日渐晚，隐忍时时下前坂。\n回头又不见桃花，唯有青山遮醉眼。\n扬鞭击镫歌团扇，相见不如不相见。\n逢人寄语问桃花，春残吹洗落谁家。",
        "dynasty": "宋",
        "collection_info": null
    },
    {
        "uuid": "f75524f28902402f2a1cec9515f4f583",
        "title": "怡轩吟赠番阳张孝子",
        "author": "郭祥正",
        "content": "古云蜀道难，蜀道之难难于上青天。\n孝子寻亲不辞远，草蹻负米离番川。\n西从荆州望夔国，扪萝蹑石穿林巅。\n峡山愈深人迹绝，但闻悲风泠涧声潺湲。\n汲溪钻火行復餐，夜宿茅屋衣裳单。\n迴看江南路九千，一见归客吞悲酸。\n寄声吾母形骸安，慎勿为语皮皴干。\n涪州城西遇征蛮，城门防盗白昼关。\n抚膺仰天涕汍澜，见亲之难难于蜀道难。\n成都渐近心稍寛，踊跃可得瞻耆颜。\n父昔离家子方孕，子得见父今壮年。\n胡弗归兮死敢请，慰我慈母心悬悬。\n三往三返又十载，孝子执辔方言还。\n番人闻归竞嗟喜，夫妇白首重团圆。\n诛茅立屋奉甘旨，陈侯篆榜名怡轩。\n春禽提壶助春饮，綵衣自舞春风前。\n腰金馔玉非我欲，但愿眉寿双松坚。\n朝熙熙，暮熙熙，谁将朱丝绳，奏我怡轩诗。",
        "dynasty": "宋",
        "collection_info": null
    },
    {
        "uuid": "bc54e1ecbf4814bbda5186199558a8fd",
        "title": "忆敬亭山作",
        "author": "郭祥正",
        "content": "忽忆敬亭山，翠碧千万寻。\n白云拂地弄晴影，黄猿啸晚清人心。\n桃花流水三月深，柳絮披烟辞故林。\n重楼复殿据山脚，像塑制度祠非淫。\n晋时谢守曾赛雨，至今石上镌遗吟。\n五言雅重参二典，琅琅一诵铿璆琳。\n绿潭无底白玉沈，千载何人知此音。\n李白骑鲸出沧海，回鞭曾宿岧嶤岑。\n却泛虚舟弄溪月，紫霞之杯倾不歇。\n醉来更约崔宗之，秋水玄谈清兴发。\n数公逸驾何当还，怅望英风不可攀。\n信道相看两不厌，古来只有敬亭山。",
        "dynasty": "宋",
        "collection_info": null
    },
    {
        "uuid": "b503a6de7033f8c92bccef22b6df63d1",
        "title": "神宗皇帝挽词二首  其一",
        "author": "郭祥正",
        "content": "物物皆成化，熙熙十九春。\n寿觞方奏乐，法座忽流尘。\n遗治前无古，称宗孰有神。\n烟霄歧路别，百辟共沾巾。",
        "dynasty": "宋",
        "collection_info": null
    },
    {
        "uuid": "34d9afa21fd41fdcbaa4957ec3f22a21",
        "title": "神宗皇帝挽词二首  其二",
        "author": "郭祥正",
        "content": "原庙工初毕，神游竟不还。\n鼎湖龙驭远，湘岸竹枝斑。\n谥号尊逾圣，陵基别有山。\n九重春忽暝，四海惨愁颜。",
        "dynasty": "宋",
        "collection_info": null
    },
    {
        "uuid": "25fc691a053e642531b40d3784afd970",
        "title": "王丞相荆公挽词二首  其一",
        "author": "郭祥正",
        "content": "间世君臣会，中天日月圆。\n裕陵龙始蛰，钟阜鹤随仙。\n畜德何人绍，成书阖国传。\n回头尽陈迹，麟石卧孤烟。",
        "dynasty": "宋",
        "collection_info": null
    },
    {
        "uuid": "f3ad6aa016b26b8032db8ef86d582a9b",
        "title": "王丞相荆公挽词二首  其二",
        "author": "郭祥正",
        "content": "公在神明聚，公亡泰华倾。\n文章千古重，富贵一毫轻。\n若圣丘非敢，犹龙耳强名。\n悲风白门路，啼血送铭旌。",
        "dynasty": "宋",
        "collection_info": null
    },
    {
        "uuid": "d8c2f06c72c8e2b340d227006c06ad32",
        "title": "哭梅直讲圣俞",
        "author": "郭祥正",
        "content": "生事念死隔，歘如过鸟飞。\n长空不留迹，清叫竟何之。\n死者固已矣，生者谩相思。\n昭亭雪塞山，相遇忘寒饥。\n解剑贳浊酒，果餚躬自携。\n扫除长少分，旷荡文章期。\n赠蒙以大白，自谓无復疑。\n及将起草茅，谨札还先驰。\n邀我采石渡，烂醉霜蟹肥。\n沉吟望夫曲，朗诵天门诗。\n险绝必使和，凡鱼岂龙追。\n篇篇被许可，当友不当师。\n凌晨挂高帆，公行我言归。\n一别三四秋，音问山中稀。\n去年集选曹，僮瘦马力羸。\n访公国东门，问我来何时。\n青刍与白饭，诸子争赍持。\n论新復谈故，谓我今逾奇。\n南还得长篇，万里衔光辉。\n此德未云报，讣音裂肝脾。\n桓桓万人英，不遇终愁羁。\n一官止太学，薄命吁可悲。\n所嗟吾道丧，斯文竟何为。\n譬彼卞子玉，弃置污浊泥。\n凤来无嘉禾，啄肉纷羣鸱。\n彼苍厥有主，此理安无欺。\n呜呼如之何，酸嘶復酸嘶。",
        "dynasty": "宋",
        "collection_info": null
    },
    {
        "uuid": "41bf1e37c1388e06fac5c493e37bbfed",
        "title": "哭夏寺丞公酉",
        "author": "郭祥正",
        "content": "齐山鬰愁烟，镜潭坠孤月。\n佳人去不还，生别成死别。\n有才曾未施，负冤终莫雪。\n世情多反覆，美玉不如铁。\n无路攀魂车，隔江寄清血。",
        "dynasty": "宋",
        "collection_info": null
    },
    {
        "uuid": "189632b768260d8844b31fe90c2e7dbf",
        "title": "哭子点",
        "author": "郭祥正",
        "content": "五岁养育恩，一朝随埃尘。\n琅琅读书声，在耳犹如新。\n哽哽临绝言，唤爷眉屡颦。\n永痛卑栖邑，医脉非良真。\n微疾遽夭殇，吾家失麒麟。\n嗥天天莫知，拊地地不闻。\n泪迸睛欲枯，肠断鼻愈辛。\n汝卧长夜台，我孤大梦身。\n后嗣復谁望，有车已摧轮。\n佳雏堕危巢，异芳零短春。\n黄泉无白日，青冢多愁云。\n哀弦写悲歌，弔汝冥漠魂。",
        "dynasty": "宋",
        "collection_info": null
    },
    {
        "uuid": "ddb14dacd81425e0255143bc963d3665",
        "title": "哭宗叔致政大将军",
        "author": "郭祥正",
        "content": "文锋困挫离场屋，武略纵横勤冕旒。\n国士传家虽有子，将军终老不封侯。\n抱冰末路垂三纪，埋玉空山第一秋。\n余派江东藉云荫，载瞻遗像涕交流。",
        "dynasty": "宋",
        "collection_info": null
    },
    {
        "uuid": "537b51faaa22f720025e344a203da051",
        "title": "故临川太守石公挽词二首  其一",
        "author": "郭祥正",
        "content": "忆昔江头别，悲欢失后期。\n姦言诬直节，枉狱累明时。\n白玉原无玷，青天孰可欺。\n有儿能雪耻，泉壤释余悲。",
        "dynasty": "宋",
        "collection_info": null
    },
    {
        "uuid": "f6ab2fc1b236195f6327e3fa503850d2",
        "title": "故临川太守石公挽词二首  其二",
        "author": "郭祥正",
        "content": "半道逢豺虎，吞声力已穷。\n命从冤狱丧，言有谏臣公。\n玉树埋长夜，金鱼委断蓬。\n旅魂虽获雪，千载起悲风。",
        "dynasty": "宋",
        "collection_info": null
    },
    {
        "uuid": "df2001620516ef27432bbaa5ef33d8d7",
        "title": "陈伯育承事挽词二首  其一",
        "author": "郭祥正",
        "content": "海鹤冰为骨，霜潭月作心。\n要宾唯饮酒，焚券不论金。\n相望萦离恨，何嗟得讣音。\n春回坟草绿，谁伴夜台吟。",
        "dynasty": "宋",
        "collection_info": null
    },
    {
        "uuid": "ad55e414300381aa4c55f834f0223d73",
        "title": "陈伯育承事挽词二首  其二",
        "author": "郭祥正",
        "content": "二子皆攀桂，一生唯好吟。\n夜台如得句，泉路孰知音。\n饮态思頽玉，交情失断金。\n奠刍何以报，折尽老夫心。",
        "dynasty": "宋",
        "collection_info": null
    },
    {
        "uuid": "04f28027ea518c0119ee17bd16842069",
        "title": "邹宣德挽词二首  其一",
        "author": "郭祥正",
        "content": "忆昔姑溪上，分携岁月赊。\n清标冰有骨，静德玉无瑕。\n不杀居为戒，传经大厥家。\n西山问仙籍，公合在烟霞。",
        "dynasty": "宋",
        "collection_info": null
    },
    {
        "uuid": "b070eaf2602d2463ca82b3034e59150d",
        "title": "邹宣德挽词二首  其二",
        "author": "郭祥正",
        "content": "静乐畴能匹，翛然几杖间。\n有儿专使节，无念落尘寰。\n流水归何处，孤云去不还。\n成仙应蜕骨，谁谓掩泉关。",
        "dynasty": "宋",
        "collection_info": null
    },
    {
        "uuid": "c9f0025a379b554fe1ea4ee3ab9ecb1f",
        "title": "哭漳州蔡温老秀才",
        "author": "郭祥正",
        "content": "交游气概如君少，患难扶持及我多。\n万里相思魂往返，一书报死泪滂沲。\n文场决策终难必，旅馆捐躯可奈何。\n犹得有儿传素业，几时归葬旧山坡。",
        "dynasty": "宋",
        "collection_info": null
    },
    {
        "uuid": "0214782a4f22e373d17a2c1f0e429c8b",
        "title": "杨次公侍讲挽词二首  其一",
        "author": "郭祥正",
        "content": "力学窥前古，扶经翊太平。\n乐成天地格，祧正祖宗明。\n知命穷犹达，趋玄死亦生。\n世无班马笔，谁为勒幽铭。",
        "dynasty": "宋",
        "collection_info": null
    },
    {
        "uuid": "5fe624931679c7ec7b21e1796cd653f8",
        "title": "杨次公侍讲挽词二首  其二",
        "author": "郭祥正",
        "content": "孤进终难达，文章误此生。\n纔趋王府讲，已梦玉楼成。\n遗箧书千卷，招魂酒一觥。\n空余淮上月，不到夜台明。",
        "dynasty": "宋",
        "collection_info": null
    },
    {
        "uuid": "69f9e0b1657368722625d4c9c99cec65",
        "title": "杨次思博士挽词",
        "author": "郭祥正",
        "content": "有志吞戎虏，成书达帝庭。\n长江倾学术，短炬速年龄。\n玉树埋蒿壤，泉台掩夜扃。\n功勋何可问，不得上丹青。",
        "dynasty": "宋",
        "collection_info": null
    },
    {
        "uuid": "778f3894fa385a0d15ff54cf865342db",
        "title": "亡友留君仪挽词二首  其一",
        "author": "郭祥正",
        "content": "信报君仪讣，将如吾道何。\n交游亡玉树，涕泪泻金波。\n三子先凋冺，一身纒病痾。\n人生谁不死，遗恨独君多。",
        "dynasty": "宋",
        "collection_info": null
    },
    {
        "uuid": "84f1ce096e5cf0345faff3803683ff69",
        "title": "亡友留君仪挽词二首  其二",
        "author": "郭祥正",
        "content": "壮子皆先陨，亲丧未启攒。\n病成终不愈，魂散若为安。\n结义从今冺，遗编忍復看。\n亭开基石处，云水想漫漫。",
        "dynasty": "宋",
        "collection_info": null
    },
    {
        "uuid": "c92357c7b7c531f7228b7f7de863813e",
        "title": "弔故友吴延之屯田",
        "author": "郭祥正",
        "content": "吴老归泉后，人间未有君。\n春深来阳草，月乱采江云。\n孤啸猿求侣，哀鸣雁失羣。\n姑溪一樽酒，遥酹五峰坟。",
        "dynasty": "宋",
        "collection_info": null
    },
    {
        "uuid": "d83093025d8ab95af237816727fe3ee9",
        "title": "哭亡友李公达",
        "author": "郭祥正",
        "content": "忽得凶音泪不收，可怜英气陨荒幽。\n天垂北斗夜台静，虎啸西风坟树愁。\n学道未行尝自信，高名虽在復何求。\n谩携一榼招魂酒，独对修江想献酬。",
        "dynasty": "宋",
        "collection_info": null
    },
    {
        "uuid": "4915d8d6794dc9be5729abb689fadf20",
        "title": "弔黄塘寺知白上人",
        "author": "郭祥正",
        "content": "今日黄塘寺，昔年知白师。\n悟禅兼悟律，能画亦能诗。\n旧卷春涵瞑，新坟月掩悲。\n余生我何有，骑马送衰迟。",
        "dynasty": "宋",
        "collection_info": null
    },
    {
        "uuid": "1fc34df693ca5628f015eda242855626",
        "title": "弔亡友袁世弼太博",
        "author": "郭祥正",
        "content": "自掩斯人骨，西山秀色低。\n文章惊早悟，寿夭理难齐。\n绝壑沉寒玉，空江没断霓。\n儿孙今卖宅，感旧只酸嘶。",
        "dynasty": "宋",
        "collection_info": null
    },
    {
        "uuid": "e9ffdf78591e9ddac80d8a9cf52fb576",
        "title": "三亡诗",
        "author": "郭祥正",
        "content": "荣翁苦于学，腹实五车书。\n尤明礼乐事，画就百幅图。\n献之神宗朝，不报还旧庐。\n白头着青衫，老愤犹欲舒。\n佐邑曾未赴，瞑目忽已殂。\n何子稍家富，恬不为利拘。\n执笔工词章，科第学有余。\n终遭有司黜，才命诚难俱。\n今闻亦长往，令我勤悲吁。\n二家各有子，素业传门闾。\n登科既同籍，奔丧又同途。\n李君出世胄，轩轩佩琼琚。\n计偕冠多士，场屋喧名誉。\n晚乃乐高隐，卖药荒村墟。\n愈贫愈自信，纯洁不可污。\n天胡夺其龄，否极泰则无。\n斯人皆旧游，想望空踟蹰。\n顾我虽未死，目眊霜盈鬚。\n近酒已先恶，趋时迹尤疏。\n飞章乞残骸，轻舟下重湖。\n将投永安泊，访旧相欢娱。\n那知死生隔，三秀同时枯。\n欲为招魂篇，悲风涕沾濡。",
        "dynasty": "宋",
        "collection_info": null
    },
    {
        "uuid": "dfb5945c90ba903b8e02fbf91ed77964",
        "title": "拟挽歌五首  其一",
        "author": "郭祥正",
        "content": "百年苦役役，一死已休休。\n惟我方自适，妻子空悲愁。\n满樽奠美酒，满盘荐珍羞。\n我终不可起，汝情谩悠悠。\n送我入蒿里，寂寞无春秋。",
        "dynasty": "宋",
        "collection_info": null
    },
    {
        "uuid": "97deae16c61e289eefe49b47c846e8ed",
        "title": "拟挽歌五首  其二",
        "author": "郭祥正",
        "content": "形坏影亦灭，有神竟何依。\n漠漠空木中，岂知经四时。\n以此为长年，谁人不同归。\n儿孙汝勿泣，朋旧汝勿悲。\n岁月易经过，冥默终相期。",
        "dynasty": "宋",
        "collection_info": null
    },
    {
        "uuid": "221b4caaa9e44809cfe4aa20d01d8834",
        "title": "拟挽歌五首  其三",
        "author": "郭祥正",
        "content": "生前势有殊，死去分始齐。\n且将耳目静，安用亲旧啼。\n鸿雁任南北，日月随东西。\n陵谷亦已变，道化復何为。",
        "dynasty": "宋",
        "collection_info": null
    },
    {
        "uuid": "7d9a90dd1e5b0100969f1e89d82373df",
        "title": "拟挽歌五首  其四",
        "author": "郭祥正",
        "content": "于生动以扰，既死静且潜。\n黄土假面目，青草为鬚髯。\n荣华春风吹，憔悴秋霜霑。\n迴嗟在世人，不识此理兼。",
        "dynasty": "宋",
        "collection_info": null
    },
    {
        "uuid": "04da48639cc4696f7c24f4bf0c6daede",
        "title": "拟挽歌五首  其五",
        "author": "郭祥正",
        "content": "枯骨蝼蚁余，空棺蔓草纒。\n欲诉既无路，欲窥不见天。\n休休可奈何，达道乃自然。",
        "dynasty": "宋",
        "collection_info": null
    },
    {
        "uuid": "1be236fe55d725f7b723a6882c81c6fc",
        "title": "四皓",
        "author": "郭祥正",
        "content": "彼美四贤老，高风万古寒。\n去逃秦鼎镬，归识汉衣冠。\n翼翼羽翰就，堂堂宗社安。\n商山弊庐在，还入白云端。",
        "dynasty": "宋",
        "collection_info": null
    },
    {
        "uuid": "f27524b27faa9f6188d6f01f974dec0a",
        "title": "晚望",
        "author": "郭祥正",
        "content": "久客心尝折，登楼望转迷。\n风倾苹叶乱，雨重柳条低。\n未得趋金马，何当似木鸡。\n细寻乡国路，愁听暝鸦啼。",
        "dynasty": "宋",
        "collection_info": null
    },
    {
        "uuid": "df76e8cdd8f6e95913cf53f04efdaeeb",
        "title": "即事",
        "author": "郭祥正",
        "content": "北户风欺幌，南桥水拍城。\n柳长无嫩色，莺老有新声。\n书帙看慵卷，茶瓯不厌擎。\n故园何日返，此地独含情。",
        "dynasty": "宋",
        "collection_info": null
    },
    {
        "uuid": "52217cc84ea6a78b3cf451800402b1ad",
        "title": "幽居",
        "author": "郭祥正",
        "content": "春晚堪行乐，幽居独闭门。\n忘形付诗酒，吾道委干坤。\n坏壁蜗涎乱，残经鼠迹翻。\n交游今已绝，孤坐欲何言。",
        "dynasty": "宋",
        "collection_info": null
    },
    {
        "uuid": "03c5988476556e993e76f24d8fc1a653",
        "title": "江亭",
        "author": "郭祥正",
        "content": "江亭孤坐久，野望眼偏明。\n映日浮云簿，摇风细柳轻。\n出墙新笋熟，拍岸晚潮生。\n遣仆沽春酒，幽欢取次成。",
        "dynasty": "宋",
        "collection_info": null
    },
    {
        "uuid": "091119a17cede77d24650dd0011b47bc",
        "title": "遣意",
        "author": "郭祥正",
        "content": "髮为烟岚秃，愁因患难添。\n径荒无过客，笋迸任穿檐。\n啅雀谁能遣，惊乌不用占。\n有巾堪漉酒，聊欲效陶潜。",
        "dynasty": "宋",
        "collection_info": null
    },
    {
        "uuid": "077b09a8bc72dea2421b792ea6b86b5d",
        "title": "春水",
        "author": "郭祥正",
        "content": "春水碧泱泱，平堤映绿杨。\n田畴资灌溉，鸥鸟共徜徉。\n放饵愁空掣，浮杯兴最长。\n晚风吹细浪，仍送落英香。",
        "dynasty": "宋",
        "collection_info": null
    },
    {
        "uuid": "b4411fa3900bf53823d7771ac95a7e11",
        "title": "早起",
        "author": "郭祥正",
        "content": "客愁偏早起，衰病惬晴明。\n索酒防春瘴，披衣听鸟声。\n旧书慵检阅，新客懒逢迎。\n何日笼樊启，再归溪上耕。",
        "dynasty": "宋",
        "collection_info": null
    },
    {
        "uuid": "2ca2e694cb597ade13c75712fbe79626",
        "title": "初夜",
        "author": "郭祥正",
        "content": "初月未成魄，瘴天云雾低。\n浦昏船竞入，林密鸟争栖。\n褊性怜幽独，香醪自挈携。\n布衾今夜冷，犹得避儿啼。",
        "dynasty": "宋",
        "collection_info": null
    },
    {
        "uuid": "10a896b1c33768d9b7c28e51b6a6404c",
        "title": "可惜",
        "author": "郭祥正",
        "content": "可惜花飞尽，春归客未归。\n艰难行路险，老大赏心稀。\n翰墨谁曾问，渔樵与愿违。\n江干空驻目，藜杖得相依。",
        "dynasty": "宋",
        "collection_info": null
    },
    {
        "uuid": "c4457dfbbbc09acd9aa64e5869aa6565",
        "title": "客禁",
        "author": "郭祥正",
        "content": "客禁何时释，惊魂梦裏归。\n深忧邻虎穴，那得并鱼矶。\n草色欣欣茂，萤光箇箇微。\n残生苦多难，搔首掩荆扉。",
        "dynasty": "宋",
        "collection_info": null
    },
    {
        "uuid": "e4be5a4c94c53768b6826947c91d6a01",
        "title": "卧柳",
        "author": "郭祥正",
        "content": "冉冉碧濠边，三株细柳眠。\n根欹元着水，叶大镇藏烟。\n不作栋梁用，岂忧斤斧先。\n春风任飘泊，客意亦留连。",
        "dynasty": "宋",
        "collection_info": null
    },
    {
        "uuid": "58988c5af59a7de2e7289481bee33f07",
        "title": "水涨",
        "author": "郭祥正",
        "content": "山雨连朝注，溪流没草亭。\n蛟鼍方汹汹，鸿雁自冥冥。\n只恐翻河汉，终当见日星。\n波澜平地作，嗟叹未曾经。",
        "dynasty": "宋",
        "collection_info": null
    },
    {
        "uuid": "c7830e9d31b9d2a9bb29817b5e93c02f",
        "title": "水花",
        "author": "郭祥正",
        "content": "水畔花饶笑，欹枝映小亭。\n日光烘欲醉，江色冷还醒。\n浅白浑迷鹭，残红尚衬萍。\n幽人颇萧索，此地要频经。",
        "dynasty": "宋",
        "collection_info": null
    },
    {
        "uuid": "4d9cacaeb6601677bf3453a4eb85a319",
        "title": "西斋二首  其一",
        "author": "郭祥正",
        "content": "西斋吾所构，檐角颇依林。\n潇洒松篁影，暄和燕雀音。\n青春那肯住，白髮任相侵。\n稍悟渊明乐，时时抚素琴。",
        "dynasty": "宋",
        "collection_info": null
    },
    {
        "uuid": "47e73d86a17677dd1bde4c6c020fe052",
        "title": "西斋二首  其二",
        "author": "郭祥正",
        "content": "西斋吾所爱，一径绿萝深。\n终日听新鸟，令人忘故林。\n地偏无客到，山润有苔侵。\n祸患须安命，优游不废吟。",
        "dynasty": "宋",
        "collection_info": null
    },
    {
        "uuid": "72f6b2cb3ec910a0c3b22074b47fc901",
        "title": "南楼",
        "author": "郭祥正",
        "content": "兀坐南楼夜，栏干俯列星。\n村遥喧瓦鼓，塔近震金铃。\n湿草埋昏瘴，飞虫接小萤。\n物生皆有理，吾亦委頽龄。",
        "dynasty": "宋",
        "collection_info": null
    },
    {
        "uuid": "9de8b3833ba5d63542d475f2cc2a2a94",
        "title": "自贻",
        "author": "郭祥正",
        "content": "自恨心肝拙，题诗愈不工。\n痴迷循磨蚁，辛苦打窻虫。\n妙道知何补，多言自取穷。\n不如长寂默，块尔白头翁。",
        "dynasty": "宋",
        "collection_info": null
    },
    {
        "uuid": "ebeb4f23e2d19d162a6f63099dce245f",
        "title": "溪岸",
        "author": "郭祥正",
        "content": "溪岸逢春暮，柔条尽意攀。\n轻鸥翔近渚，好鸟响空山。\n小艇长欹侧，孤云自往还。\n远游成底事，白首忆乡关。",
        "dynasty": "宋",
        "collection_info": null
    },
    {
        "uuid": "9ea9eee11f56420cd98c3b7204c568e6",
        "title": "要客",
        "author": "郭祥正",
        "content": "要客来何晚，重干漉酒巾。\n玉琴虚别操，藤榻恐流尘。\n山暗萧萧雨，花辞短短春。\n杖藜慵缓步，愁杀独游人。",
        "dynasty": "宋",
        "collection_info": null
    },
    {
        "uuid": "a15fb8c3ea47474021a18aa529fa23b7",
        "title": "城南",
        "author": "郭祥正",
        "content": "淡沲城南路，参差柳绊烟。\n稻秧纔一寸，蚕子始三眠。\n曲折藏花地，暄和载酒天。\n清江深有兴，只欲解归船。",
        "dynasty": "宋",
        "collection_info": null
    },
    {
        "uuid": "96153226b5fcfe1ebc4153cdd9b0e001",
        "title": "夜兴",
        "author": "郭祥正",
        "content": "日没草堂阴，收书復挂琴。\n闭门人迹绝，危坐客愁深。\n星汉光铓动，湖山气象沈。\n嫦娥如借月，蚊蚋莫相侵。",
        "dynasty": "宋",
        "collection_info": null
    },
    {
        "uuid": "8c4951132cb66228114076e5aac4e006",
        "title": "夕阳",
        "author": "郭祥正",
        "content": "夕阳沈谷口，海水接天南。\n归鸟自成阵，暝山如半酣。\n看云贪仰面，移杖忽遗簪。\n幽独谁相过，人情老始谙。",
        "dynasty": "宋",
        "collection_info": null
    },
    {
        "uuid": "60b20b6a0101ce14cca3ec8369a9f6c4",
        "title": "迁居",
        "author": "郭祥正",
        "content": "殊方留滞客，迁馆避諠譁。\n破榻依寒竹，疏窻对晚花。\n燕归疑识面，鸟噪默怀家。\n囊橐无书卷，新愁有五车。",
        "dynasty": "宋",
        "collection_info": null
    },
    {
        "uuid": "47e49aa2fad2e5f524e2f973fb8f3557",
        "title": "交游",
        "author": "郭祥正",
        "content": "一作闽南客，幽忧忽过春。\n交游半卿相，踪迹自埃尘。\n未附垂天翼，空成涸辙鳞。\n吾庐松菊在，怅望熟溪滨。",
        "dynasty": "宋",
        "collection_info": null
    },
    {
        "uuid": "ba965499de63cd184ee6d3ad42032fc3",
        "title": "微寒",
        "author": "郭祥正",
        "content": "广潦生寒夜，幽人独倚楼。\n渚涯迷海若，灯火想渔舟。\n雷鼓蛙争响，云天月暗流。\n未应时序变，初夏反如秋。",
        "dynasty": "宋",
        "collection_info": null
    },
    {
        "uuid": "da64c07e0ba31c5cc997a5ce71095ffa",
        "title": "旅食",
        "author": "郭祥正",
        "content": "旋煮青芹滑，新炊白稻香。\n僧居同淡泊，旅食幸康强。\n未拟沉湘水，深防死耒阳。\n上书终自达，圣世本虞唐。",
        "dynasty": "宋",
        "collection_info": null
    },
    {
        "uuid": "b80670d0a3be8735cdebdbc482f7c200",
        "title": "客问",
        "author": "郭祥正",
        "content": "来时麦未吐，今见秀盈畦。\n投穽还遭石，登云孰有梯。\n尔谗徒似锦，吾醉只如泥。\n行止无劳问，空山杜宇啼。",
        "dynasty": "宋",
        "collection_info": null
    },
    {
        "uuid": "c745dd2527888cf46606e0933781f5bb",
        "title": "废阁",
        "author": "郭祥正",
        "content": "迭甓基犹在，排空阁已摧。\n燕愁寻旧栋，蚁蠧傍新苔。\n月色閒圆缺，风声自去来。\n废兴何可问，劫火亦成灰。",
        "dynasty": "宋",
        "collection_info": null
    },
    {
        "uuid": "6240b10d5e9c59bbfa90d6c1ab0381d6",
        "title": "松风",
        "author": "郭祥正",
        "content": "夜寂松风度，魂清客枕寒。\n琴声传不尽，诗句写应难。\n骤雨倾瑶砌，真珠落玉盘。\n隐居如可访，吾欲跨翔鸾。",
        "dynasty": "宋",
        "collection_info": null
    },
    {
        "uuid": "197c157b4b6014d995a099259d053297",
        "title": "挥扇",
        "author": "郭祥正",
        "content": "四月长汀郭，晴多暑气浓。\n欲眠难藉草，选荫必依松。\n绿水遥思濯，青云底处逢。\n西岩残照尽，挥扇待疏钟。",
        "dynasty": "宋",
        "collection_info": null
    },
    {
        "uuid": "215d901afa3c277a112df06b5e11bcfd",
        "title": "寓馆",
        "author": "郭祥正",
        "content": "一径松阴合，重门院落深。\n客来听鹊喜，春过惜莺吟。\n风月时经槛，尘埃不到襟。\n黄庭看在手，白雪任盈簪。",
        "dynasty": "宋",
        "collection_info": null
    },
    {
        "uuid": "ceae7db21d6dfefdf0a310039d9ebe6f",
        "title": "松枥",
        "author": "郭祥正",
        "content": "婆娑松与枥，夹径碧蒙蒙。\n未辨雪霜操，同霑雨露功。\n低枝翻翠盖，垂叶密樊笼。\n他日为梁柱，抡材合至公。",
        "dynasty": "宋",
        "collection_info": null
    },
    {
        "uuid": "c0377827b4fcc9297b4d67b16bb078e8",
        "title": "立夏",
        "author": "郭祥正",
        "content": "岁旦辞江国，炎天客瘴乡。\n浴陂羣鸟白，含雾野梅黄。\n恨别山随眼，消愁酒满觞。\n残魂终易断，回首只茫茫。",
        "dynasty": "宋",
        "collection_info": null
    },
    {
        "uuid": "e3f9b8a744524a2dda908b8b149f1acc",
        "title": "深夜",
        "author": "郭祥正",
        "content": "四天垂翠碧，一水湛星辰。\n寂寞殊方夜，漂流片叶深。\n帝乡劳梦想，客路只风尘。\n钟鼓还催晓，深惭钓渭滨。",
        "dynasty": "宋",
        "collection_info": null
    },
    {
        "uuid": "f2f7d53642966e94655ae7bcc170d333",
        "title": "竞渡",
        "author": "郭祥正",
        "content": "竞渡传风俗，旁观亦壮哉。\n棹争飞鸟疾，标夺彩龙回。\n江影浑翻锦，歌声远震雷。\n轻生一饷乐，时序密相催。",
        "dynasty": "宋",
        "collection_info": null
    },
    {
        "uuid": "1a619057ade54e95f9c9ac4cbef1d21f",
        "title": "伤春二首  其一",
        "author": "郭祥正",
        "content": "腊月花开尽，中春不见花。\n柳阴空拂地，草色漫平沙。\n客路心常折，僧窻鬓自华。\n故乡何处是，瘴海暗天涯。",
        "dynasty": "宋",
        "collection_info": null
    },
    {
        "uuid": "3e16e9162b7255f996aeade14ec8ddc3",
        "title": "伤春二首  其二",
        "author": "郭祥正",
        "content": "春雨时时暗，春花眼未经。\n生涯随过鸟，世态委浮萍。\n瘴雾何由避，蛮歌不忍听。\n谁家有醇酎，吾欲醉兼醒。",
        "dynasty": "宋",
        "collection_info": null
    },
    {
        "uuid": "f3fc4d402a069af88fe2ad633f8b97cf",
        "title": "西池",
        "author": "郭祥正",
        "content": "雨涨西池水，微澜拍画桥。\n不愁莲芡没，唯恐栋梁漂。\n扶杖防危步，移床避晚潮。\n何当风日爽，一舞看纤腰。",
        "dynasty": "宋",
        "collection_info": null
    },
    {
        "uuid": "6c1197b7c95d3afc131e02bde67944a5",
        "title": "积潦",
        "author": "郭祥正",
        "content": "积潦连江海，舂撞说剑锋。\n郡城千丈拆，民食五年凶。\n雨脚悬麻直，云头泼墨浓。\n忘机唯白鸟，不解避蛟龙。",
        "dynasty": "宋",
        "collection_info": null
    },
    {
        "uuid": "1bdd1b72a7017a0627d07b3d03d81521",
        "title": "自笑",
        "author": "郭祥正",
        "content": "自笑姑溪客，还投瘴海边。\n不才无进路，多病復残年。\n欲种千竿竹，将求二顷田。\n人生底事足，且爱酒涓涓。",
        "dynasty": "宋",
        "collection_info": null
    },
    {
        "uuid": "9fa70995904edb42a5f5e36a1a9fbb21",
        "title": "喜晴",
        "author": "郭祥正",
        "content": "瘴乡仍久雨，生事念樵渔。\n江海云归尽，干坤日上初。\n短垣张澣服，幽圃理残蔬。\n佐国知无术，聊欣病体舒。",
        "dynasty": "宋",
        "collection_info": null
    },
    {
        "uuid": "38b12fbe333dcc1c1705c54568153a74",
        "title": "城上",
        "author": "郭祥正",
        "content": "危步欲何适，城头独杖藜。\n水归沧海后，云散暮天时。\n秋色长空淡，笳声迥野悲。\n泥沙埋熟稻，一穗亦无遗。",
        "dynasty": "宋",
        "collection_info": null
    },
    {
        "uuid": "20f1df7ee8e1a304681ac85a3a0415fd",
        "title": "独醒",
        "author": "郭祥正",
        "content": "野性惟怜酒，无聊遂独醒。\n风尘双白鬓，天地一青萍。\n鵩鸟宁须赋，离骚未是经。\n回头付陈迹，终欲醉冥冥。",
        "dynasty": "宋",
        "collection_info": null
    },
    {
        "uuid": "9ba78187f4dc8752eb8d662e2a76ae8b",
        "title": "邸报",
        "author": "郭祥正",
        "content": "立法新三省，论材只数公。\n簿书期会正，风俗见闻同。\n边塞疮痍后，朝廷气概中。\n不才思献赋，天路恐难通。",
        "dynasty": "宋",
        "collection_info": null
    },
    {
        "uuid": "70b19e73d92122b52828114c8408807d",
        "title": "宦情",
        "author": "郭祥正",
        "content": "宦情聊落甚，况在九溪边。\n瘴雾易成雨，飓风偏覆船。\n水残余盗贼，村迥少人烟。\n欲达中州信，迢迢路六千。",
        "dynasty": "宋",
        "collection_info": null
    },
    {
        "uuid": "896ef7617eeba0712dd65b417bc5ac99",
        "title": "自遣",
        "author": "郭祥正",
        "content": "骨相殊屯贱，无官只有阶。\n半生萍梗过，两鬓雪霜排。\n去国肠空断，求田心未谐。\n新交莫相笑，中立一枝柴。",
        "dynasty": "宋",
        "collection_info": null
    },
    {
        "uuid": "800d4b9ee5f218d488569c6bbd4a092d",
        "title": "西庵",
        "author": "郭祥正",
        "content": "一庵丹荔下，更与画桥邻。\n不许尘埃到，每期风月亲。\n好音闻度鸟，斜影辨疏筠。\n拂拭白藤榻，欹眠稳病身。",
        "dynasty": "宋",
        "collection_info": null
    },
    {
        "uuid": "4e037ead64a89349eb3c622708f06f6a",
        "title": "雨过",
        "author": "郭祥正",
        "content": "雨过添幽事，褰裳步暖沙。\n竹梢含凈雾，藤刺罥轻槎。\n鸂鶒双随浪，蜻蜓对觅花。\n老夫诗思惬，颇觉日沉车。",
        "dynasty": "宋",
        "collection_info": null
    },
    {
        "uuid": "407bf30c8fcc776b5f5b24f11826923d",
        "title": "野寺",
        "author": "郭祥正",
        "content": "野寺盘山腹，高秋雨霁天。\n拂檐云漫漫，穿竹水涓涓。\n接食怜驯鸟，搘笻慕老禅。\n经年无客到，门巷迭青钱。",
        "dynasty": "宋",
        "collection_info": null
    },
    {
        "uuid": "82bcb9db9968fce88124247c430cbec5",
        "title": "晚晴",
        "author": "郭祥正",
        "content": "川涨那堪雨，今朝喜晚晴。\n幽花萦露重，浊水止蛙鸣。\n圩稻应全刈，村醪可强倾。\n吾虽无一亩，亦足慰余生。",
        "dynasty": "宋",
        "collection_info": null
    },
    {
        "uuid": "b4ff3c08407e439bc6fe7464fb703d3a",
        "title": "屏迹",
        "author": "郭祥正",
        "content": "屏迹已恨晚，疲躯今自由。\n百年无七十，一日有千忧。\n觅酒开青眼，凭诗遣白头。\n莫言宾客少，池上两三鸥。",
        "dynasty": "宋",
        "collection_info": null
    },
    {
        "uuid": "8e11f8bb48095da80a464370f5f965bf",
        "title": "却卧",
        "author": "郭祥正",
        "content": "晓起梳头毕，开窻却卧时。\n素烟收枕席，红日上藩篱。\n仰面看书卷，移床近酒池。\n纷纷万方事，安用老夫知。",
        "dynasty": "宋",
        "collection_info": null
    },
    {
        "uuid": "2a772ce295964d8a1b59eaa021842eb0",
        "title": "无客",
        "author": "郭祥正",
        "content": "病久人情厌，经旬客不来。\n帘因风力卷，门待月华开。\n柳上新蝉咽，城头暮角哀。\n劳生随物化，孰免葬蒿莱。",
        "dynasty": "宋",
        "collection_info": null
    },
    {
        "uuid": "ad9be10bd7633c598f7224f730348d59",
        "title": "门巷",
        "author": "郭祥正",
        "content": "肃肃秋容凈，萧萧门巷深。\n荆榛元自合，车马少过寻。\n问婢催蔬熟，呼儿取酒斟。\n藤床未成寐，野鸟噪归林。",
        "dynasty": "宋",
        "collection_info": null
    },
    {
        "uuid": "3d3564ec3834c4b8c07f62536c20b0da",
        "title": "赋分",
        "author": "郭祥正",
        "content": "赋分从来薄，明时敢妄干。\n六年悲对狱，五十速休官。\n水送云天凈，山开洞壑寒。\n一枝能息影，何暇北溟寛。",
        "dynasty": "宋",
        "collection_info": null
    },
    {
        "uuid": "6da8c28b115f306e9ad4d79bd5740aa8",
        "title": "农事",
        "author": "郭祥正",
        "content": "三岁悲农事，官仓亦已贫。\n勅书虽赦狱，恩泽未苏民。\n南国供输大，中宵涕泗频。\n一心随草木，无復念沉沦。",
        "dynasty": "宋",
        "collection_info": null
    },
    {
        "uuid": "22356cb3789ebf024e88f0d17a52b65f",
        "title": "野望",
        "author": "郭祥正",
        "content": "暑雨收残候，秋云结薄阴。\n山光翠兼紫，水影凈还深。\n竹密羣鸦入，天空一雁沈。\n兴来搔白首，衰飒愧儒林。",
        "dynasty": "宋",
        "collection_info": null
    },
    {
        "uuid": "670d41574db19d4329caef0c53a9d342",
        "title": "日暮",
        "author": "郭祥正",
        "content": "倚杖孤亭久，无心辨俗讹。\n暮山青扫淀，秋汉白浮波。\n岸震归船鼓，村喧刈稻歌。\n未收西望眼，问罪有干戈。",
        "dynasty": "宋",
        "collection_info": null
    },
    {
        "uuid": "55d6115423b2e5377c21d6276aeb1d89",
        "title": "归燕",
        "author": "郭祥正",
        "content": "天外秋风劲，梁间燕羽稀。\n营巢雏未老，何地汝成归。\n蜃泽多楼阁，茅堂无穽机。\n故园春色动，还趁社前飞。",
        "dynasty": "宋",
        "collection_info": null
    },
    {
        "uuid": "f4a2777caee1201b6e5bd202c0b6586a",
        "title": "遣怀",
        "author": "郭祥正",
        "content": "节物惊心事，抟金菊放花。\n潜鱼防饵钓，高雁避城笳。\n南浦秋风冷，西江夕照斜。\n异乡消息断，林外更闻鸦。",
        "dynasty": "宋",
        "collection_info": null
    },
    {
        "uuid": "1be7fea62fcbb6d213a958bd791d54c4",
        "title": "捣衣",
        "author": "郭祥正",
        "content": "清秋送残暑，隔屋忽闻砧。\n远震星河夜，遥兴关塞心。\n欲知针缕密，即是泪痕深。\n他日功成后，逢人寄好音。",
        "dynasty": "宋",
        "collection_info": null
    },
    {
        "uuid": "d1f65e4945c4b04c449f557dab9c1a6c",
        "title": "植杖",
        "author": "郭祥正",
        "content": "独往怜渔艇，羣飞爱暮鸥。\n谁云天地窄，自伴水云游。\n荇叶青争老，蓼花红半收。\n江头人事绝，植杖我何忧。",
        "dynasty": "宋",
        "collection_info": null
    },
    {
        "uuid": "f094138e060f306166582011d46a2c6c",
        "title": "空囊",
        "author": "郭祥正",
        "content": "床有牛衣卧，厨供石髓餐。\n此身知是幻，卒岁不为难。\n冰合潜蛟冷，云深病鹤寒。\n青钱无得选，空挂一囊看。",
        "dynasty": "宋",
        "collection_info": null
    },
    {
        "uuid": "3557590bbfad636079323ad4576b60bd",
        "title": "秋笛",
        "author": "郭祥正",
        "content": "清秋闻笛弄，独立露霑衣。\n天外云留住，水中龙未归。\n悠扬声益苦，感激思何微。\n不似前春听，梅花片片飞。",
        "dynasty": "宋",
        "collection_info": null
    },
    {
        "uuid": "39a05e8c30ec14eac331d5c1a15fb492",
        "title": "黄山二首  其一",
        "author": "郭祥正",
        "content": "秋物已潇洒，临高念岁穷。\n阵收羣雁没，峰断片云空。\n月色山川内，笛声关塞中。\n西人未柔服，长策在诸公。",
        "dynasty": "宋",
        "collection_info": null
    },
    {
        "uuid": "e9870443d3856bc3db5c164154073118",
        "title": "黄山二首  其二",
        "author": "郭祥正",
        "content": "秋晚陟浮丘，西临古渡头。\n钟声沉断岸，桥影散中流。\n雪让芦花密，云排稻穗稠。\n干坤均帝力，草木岂能酬。",
        "dynasty": "宋",
        "collection_info": null
    },
    {
        "uuid": "2db26b7793c160a0af72e0263d553be2",
        "title": "柴门",
        "author": "郭祥正",
        "content": "水落烟村迥，柴门四五家。\n晚风回断雁，寒雨侧幽花。\n世事纷无已，人生自有涯。\n鲸鳌真可钓，吾兴欲乘槎。",
        "dynasty": "宋",
        "collection_info": null
    },
    {
        "uuid": "0f65e9c010f59b9fd27e319f95aadbc6",
        "title": "復寒",
        "author": "郭祥正",
        "content": "三月闽南国，阴寒变惨凄。\n市楼添酒价，山雨勒莺啼。\n田父忧春种，商人怯路泥。\n何当好风日，稚子浴清溪。",
        "dynasty": "宋",
        "collection_info": null
    },
    {
        "uuid": "418aeb3934fe266d9a0866ccea1e61db",
        "title": "元舆携酒见过三首  其一",
        "author": "郭祥正",
        "content": "永日门常掩，欣闻五马过。\n社余巢燕入，花散蜜蜂多。\n望断千山绿，愁来两鬓皤。\n肝肠思一濯，须藉酒为河。",
        "dynasty": "宋",
        "collection_info": null
    },
    {
        "uuid": "d00e8b5eede148151bee3c0250e4625c",
        "title": "元舆携酒见过三首  其二",
        "author": "郭祥正",
        "content": "酒味年来美，携觞约屡过。\n交情贫始见，诗思老仍多。\n许国心常赤，思家髮任皤。\n诵君新得句，秀色揽山河。",
        "dynasty": "宋",
        "collection_info": null
    },
    {
        "uuid": "ee11deedf7ffef65fc6a8e228c8f4fea",
        "title": "元舆携酒见过三首  其三",
        "author": "郭祥正",
        "content": "沉毅陈夫子，谈兵孰与过。\n运筹知必胜，善将不论多。\n汉阵千重黑，胡沙万里皤。\n如闻洗戈甲，谁为挽天河。",
        "dynasty": "宋",
        "collection_info": null
    },
    {
        "uuid": "0944066f73bd1c4488df2bb54313716e",
        "title": "雨中喜君仪要温老希圣同见过二首  其一",
        "author": "郭祥正",
        "content": "萧萧山寺雨，漠漠暮云寒。\n不恨麻衣薄，深愁酒盏干。\n离披花刺眼，容易雪衝冠。\n要客能相遇，宁辞湿锦鞍。",
        "dynasty": "宋",
        "collection_info": null
    },
    {
        "uuid": "2fc135f0344304cd23d7de6d2dd40206",
        "title": "雨中喜君仪要温老希圣同见过二首  其二",
        "author": "郭祥正",
        "content": "万里乡园别，一春风雨多。\n乱蛙声斗急，归燕舞缘何。\n石榻昏苔藓，柴门暗薜萝。\n橛株方自笑，忽枉故人过。",
        "dynasty": "宋",
        "collection_info": null
    },
    {
        "uuid": "876c0ea28cd3c25e1f35bc9f42074553",
        "title": "谢君仪携酒要客慰唁愁寂二首  其一",
        "author": "郭祥正",
        "content": "佳客过穷巷，良朋復可要。\n静缘棋局乱，愁逐酒杯销。\n花底莺声度，林间雨点飘。\n晚春频一醉，何必拟松乔。",
        "dynasty": "宋",
        "collection_info": null
    },
    {
        "uuid": "3027a09c88d9c30029b191ad97804801",
        "title": "谢君仪携酒要客慰唁愁寂二首  其二",
        "author": "郭祥正",
        "content": "谗人未投北，君子独相亲。\n岁月惊春晚，壶觞慰我贫。\n松声风外急，山色雨中新。\n一醉无归梦，宁论寂寞滨。",
        "dynasty": "宋",
        "collection_info": null
    },
    {
        "uuid": "bcdbafba7393d21c23ebb198b48bd180",
        "title": "白莲启日上人退避长老之命以四韵高之",
        "author": "郭祥正",
        "content": "结宇古城边，能诗復悟禅。\n钵分摩诘饭，池种远公莲。\n竹飐春烟静，禽歌夜月圆。\n洁身吾有趣，回首谢尘缘。",
        "dynasty": "宋",
        "collection_info": null
    },
    {
        "uuid": "13f38ef7383e3369b17141a9b60a2d57",
        "title": "送李绛伯华户曹",
        "author": "郭祥正",
        "content": "国士苟微禄，携家千里行。\n乡关寒食节，邮舍冷猿声。\n落日和云尽，离觞与泪倾。\n衔冤仍送别，何以慰浮生。",
        "dynasty": "宋",
        "collection_info": null
    },
    {
        "uuid": "4362c060f874f2ae23b20cc87c110015",
        "title": "和石声叔留题君仪基石亭二首  其一",
        "author": "郭祥正",
        "content": "高才摅远趣，凿石架危亭。\n宿鸟依林白，春苗接海青。\n云光随箒乱，泉响置琴听。\n况得少陵句，宜镌座右屏。",
        "dynasty": "宋",
        "collection_info": null
    },
    {
        "uuid": "c4cff1a13c49ada7e35f06368fc1a013",
        "title": "和石声叔留题君仪基石亭二首  其二",
        "author": "郭祥正",
        "content": "因山基大石，华榜揭高亭。\n畦稻翻新绿，山岚浮远青。\n鸟行云际度，松籁雨余听。\n安得吴生画，为予传小屏。",
        "dynasty": "宋",
        "collection_info": null
    },
    {
        "uuid": "553df3bd1980780e63c59898c9197b9c",
        "title": "谢君仪寄新茶二首  其一",
        "author": "郭祥正",
        "content": "建溪春物早，正月有新茶。\n得自参军掾，分来居士家。\n辗开黳玉饼，汤溅白云花。\n一啜清魂魄，醇醪岂足夸。",
        "dynasty": "宋",
        "collection_info": null
    },
    {
        "uuid": "7ebbbfd272b1b5454ee0805d8fb6e2ec",
        "title": "谢君仪寄新茶二首  其二",
        "author": "郭祥正",
        "content": "北苑藏和气，生成绝品茶。\n岂宜分旅馆，只合在仙家。\n点处成云蕊，看时变雪花。\n琳琅得新句，又胜玉川夸。",
        "dynasty": "宋",
        "collection_info": null
    },
    {
        "uuid": "e77b4df1993e19c922f24d813dcead6e",
        "title": "晓起闻禽寄元舆",
        "author": "郭祥正",
        "content": "幽鸟语清晨，窻间宅禁人。\n只知添白髮，不觉度青春。\n救过须三省，观空止一尘。\n贤交如未弃，时送浊醪醇。",
        "dynasty": "宋",
        "collection_info": null
    },
    {
        "uuid": "5f0865a116a628e8663de8f0c0ae8be9",
        "title": "寒食感怀示子焘二首  其一",
        "author": "郭祥正",
        "content": "柳暗青春暮，莺啼静院阴。\n乡关隔寒食，父子共沾襟。\n未举鹏天翼，聊为鵩舍吟。\n惊魂招不得，时节感人深。",
        "dynasty": "宋",
        "collection_info": null
    },
    {
        "uuid": "dd3d1a0ed32e58af4131d1c238cfe1a4",
        "title": "寒食感怀示子焘二首  其二",
        "author": "郭祥正",
        "content": "寒食金波泪，他乡此日心。\n草连天际色，泉断陇头音。\n先冢三年别，飞埃万里侵。\n只凭欹枕梦，时到谢山阴。",
        "dynasty": "宋",
        "collection_info": null
    },
    {
        "uuid": "eb6704d10fdd4e82a64d90c1c2bb90c7",
        "title": "寒食元舆见要南楼把酒",
        "author": "郭祥正",
        "content": "五马登城堞，平分载酒船。\n无家寒食客，小雨惜花天。\n循抚恩何厚，飘零命最邅。\n閒愁不用遣，一醉暂成仙。",
        "dynasty": "宋",
        "collection_info": null
    },
    {
        "uuid": "1e63a037641e01ef0e9575b67f09a8a0",
        "title": "夜雨感怀二首  其一",
        "author": "郭祥正",
        "content": "夜雨霪难霁，沟塍復乱蛙。\n轻寒侵病骨，余响答空阶。\n杜子嗟沾湿，庄生失渚涯。\n通宵不成寐，归思泻长淮。",
        "dynasty": "宋",
        "collection_info": null
    },
    {
        "uuid": "15fd8cf4695d7d35b541fcf2a37dc2dd",
        "title": "夜雨感怀二首  其二",
        "author": "郭祥正",
        "content": "羽毛零落易摧伤，父子同幽瘴疠乡。\n归梦不成残夜雨，空阶滴滴到愁肠。",
        "dynasty": "宋",
        "collection_info": null
    },
    {
        "uuid": "5172a211cd52b1a5c0a0ce906c2e42cc",
        "title": "忆小子鼎",
        "author": "郭祥正",
        "content": "元朝别家去，音信隔三春。\n读易应终卷，端居莫患贫。\n定交疏燕雀，养节慕松筠。\n冤狱何时辨，思儿泪满巾。",
        "dynasty": "宋",
        "collection_info": null
    },
    {
        "uuid": "b4126554ce8a7ee21de99d39eeb36309",
        "title": "排闷呈元舆",
        "author": "郭祥正",
        "content": "交态非今薄，人情自古难。\n敝裘甘我老，雄剑请君弹。\n魂逐云峰断，心依酒海寛。\n百年能几许，日月似跳丸。",
        "dynasty": "宋",
        "collection_info": null
    },
    {
        "uuid": "265e16930be755a9eda3c0c58455635d",
        "title": "怀天隲",
        "author": "郭祥正",
        "content": "筑室君先隐，穷途我正难。\n流莺春谷暖，别鹤玉琴寒。\n泉响经时听，云光抵暮看。\n异方空泪眼，何日共幽欢。",
        "dynasty": "宋",
        "collection_info": null
    },
    {
        "uuid": "86c25600553cf49d17dc490276812a22",
        "title": "元舆三月三十日致酒",
        "author": "郭祥正",
        "content": "衰病仍为客，相依过一春。\n和篇惊韵险，把酒沃愁频。\n紫燕巢方稳，黄鹂语尚新。\n何时公赴召，终欲託车轮。",
        "dynasty": "宋",
        "collection_info": null
    },
    {
        "uuid": "807f76a9334bff87572390a3db0c799e",
        "title": "元舆试北苑新茗",
        "author": "郭祥正",
        "content": "建溪虽接壤，春末始尝茶。\n旋汲邻僧水，同烹北苑芽。\n月圆龙隐鬣，云散乳成花。\n贡入明光殿，分来王谢家。",
        "dynasty": "宋",
        "collection_info": null
    },
    {
        "uuid": "53bffdf3be32a11fd55c6fc055aa116f",
        "title": "别南楼",
        "author": "郭祥正",
        "content": "寄榻六十日，朝朝上碧城。\n云光随近远，山色变阴晴。\n濠静鱼频跃，楼空燕不惊。\n他时那復到，欲去重含情。",
        "dynasty": "宋",
        "collection_info": null
    },
    {
        "uuid": "1476adb509ead5ff90f8c5c4e4b54f93",
        "title": "四月一日",
        "author": "郭祥正",
        "content": "有瘴从今始，斯须雨復晴。\n草蒸蛇肆毒，榛密鵩尝鸣。\n晚食宜防饱，村醪可强倾。\n何时击归镫，高视叹浮生。",
        "dynasty": "宋",
        "collection_info": null
    },
    {
        "uuid": "047add5854d3bfcabf442fde7105db10",
        "title": "别濠上",
        "author": "郭祥正",
        "content": "自得庄生乐，观鱼近碧濠。\n触萍时鼓鬣，防饵不投刀。\n柳挹春风静，鸥眠夜月高。\n舍旃吾有适，沧海钓鲸鳌。",
        "dynasty": "宋",
        "collection_info": null
    },
    {
        "uuid": "6248ab7dd4c2f2290a95ae277eec6ec6",
        "title": "闻旧居敎乐",
        "author": "郭祥正",
        "content": "昔作幽人宅，今为舞女场。\n燕惊弦管杂，草避绮罗香。\n諠静虽殊致，兴衰自有常。\n遥怜岩桂下，谁拂读书床。",
        "dynasty": "宋",
        "collection_info": null
    },
    {
        "uuid": "521c39bd6c6d2bd398b5c9390ef55d7a",
        "title": "登清音亭二首  其一",
        "author": "郭祥正",
        "content": "已别城楼景，还登树杪亭。\n地高邻北斗，山远接南溟。\n蟾影依云断，樵歌隔浦听。\n客愁安用遣，此处可忘形。",
        "dynasty": "宋",
        "collection_info": null
    },
    {
        "uuid": "08580768823a95184289a3812c81f687",
        "title": "登清音亭二首  其二",
        "author": "郭祥正",
        "content": "薄暮杳何适，高高登古亭。\n地无南国瘴，帘卷半空星。\n石痩长人立，潭春皓雪停。\n短才吟不就，终欲付丹青。",
        "dynasty": "宋",
        "collection_info": null
    },
    {
        "uuid": "36392a6d0626ff397c5a91f2685eb823",
        "title": "雨中怀元舆",
        "author": "郭祥正",
        "content": "暂阻龙山雨，还思凤阁人。\n凌云曾献赋，薄雾岂藏身。\n酒酿公田秫，羮调紫豉莼。\n稍晴应见过，酬唱莫辞频。",
        "dynasty": "宋",
        "collection_info": null
    },
    {
        "uuid": "5a7a19bcad12d7414af5b8cbd4bc2bb3",
        "title": "雨晴都按口号呈元舆",
        "author": "郭祥正",
        "content": "雨为华筵止，晴牵饮兴长。\n管弦随昼永，罗绮散风香。\n卫仗留春碧，宫衣想赭黄。\n明年今日事，归捧祝尧觞。",
        "dynasty": "宋",
        "collection_info": null
    },
    {
        "uuid": "27da8dca038ffd45df187589a85c8231",
        "title": "元舆怜我復有漳南之行以曲局不可出遂置一樽託公域弟酌发眷眷之情于此可见矣以四韵谢元舆并呈公域弟",
        "author": "郭祥正",
        "content": "怜我万里别，南荒多瘴埃。\n身为官事隔，酒託故人开。\n饮德知难报，论欢默可猜。\n宗家有毛女，冰洁胜寒梅。",
        "dynasty": "宋",
        "collection_info": null
    },
    {
        "uuid": "6796641d83c252a40af2b047344c4f45",
        "title": "与元舆论诗而风雨骤至",
        "author": "郭祥正",
        "content": "一作城头饮，重论别后诗。\n倐然云雨至，应有鬼神悲。\n叙事公偏富，求声我最知。\n赓酬三百首，余韵付咸池。",
        "dynasty": "宋",
        "collection_info": null
    },
    {
        "uuid": "ac27effc53007fd35d1ebb3650b34ea3",
        "title": "元舆近诗加妙用寄四韵",
        "author": "郭祥正",
        "content": "谁识子昂孙，新诗霭暮云。\n体兼诸谢备，名与少陵分。\n今去知无敌，从来自出羣。\n南山能射虎，只许李将军。",
        "dynasty": "宋",
        "collection_info": null
    },
    {
        "uuid": "bfbbd05b6c2e0e579c550a9ccee2337f",
        "title": "谢元舆送鲜鲤煮酒",
        "author": "郭祥正",
        "content": "鲜鲤江湖味，香醪日月春。\n抚循时有赠，饱暖遂忘贫。\n玉缕空投筯，金波漫入唇。\n交情今乃见，晚节共松筠。",
        "dynasty": "宋",
        "collection_info": null
    },
    {
        "uuid": "ba354edf189f8621964db6c716614341",
        "title": "招孜佑二长老尝茶二首  其一",
        "author": "郭祥正",
        "content": "无物滋禅味，来烹北苑茶。\n碾成云母粉，香溅碧松花。\n消渴梅何俗，安神术谩夸。\n清谈尝数椀，莫笑老卢家。",
        "dynasty": "宋",
        "collection_info": null
    },
    {
        "uuid": "72f5f69f12fd87cea194f4762c27bd42",
        "title": "招孜佑二长老尝茶二首  其二",
        "author": "郭祥正",
        "content": "昔人多嗜酒，今我酷怜茶。\n软玉裁成饼，轻云散作花。\n石泉助甘滑，肠胃涤烦邪。\n却怪少陵客，曾无新句夸。",
        "dynasty": "宋",
        "collection_info": null
    },
    {
        "uuid": "407261a7e04ca6c5687ba62a5e8c7aeb",
        "title": "追和故友袁世弼酬孜老四韵",
        "author": "郭祥正",
        "content": "坐讽汤休句，闽南朱夏时。\n碧云生海峤，清吹散松枝。\n救物宁论报，安禅不履危。\n江东饱芹蕨，肯赴野人期。",
        "dynasty": "宋",
        "collection_info": null
    },
    {
        "uuid": "02581e725d27bb0f65a1e5f9ce9f840e",
        "title": "寄题建阳王祖圣朝奉南涧楼",
        "author": "郭祥正",
        "content": "郎省辞荣早，楼居鹤髮翁。\n响分南涧水，清占北窻风。\n紫府云常近，黄尘路不通。\n何当陪杖屦，有意学冥鸿。",
        "dynasty": "宋",
        "collection_info": null
    },
    {
        "uuid": "a0a0d64cef50de43267650157a062139",
        "title": "壶公山方卿墓亭",
        "author": "郭祥正",
        "content": "鄞国棠阴在，壶山墓草黄。\n庆源长不竭，善训永无忘。\n燕雀春风裏，烟云碧瓦傍。\n命书何日下，潜德发幽光。",
        "dynasty": "宋",
        "collection_info": null
    },
    {
        "uuid": "bd5a9bcc4b43595eb51c717f8bbeea7e",
        "title": "至节日君仪见过诵思猿佳作",
        "author": "郭祥正",
        "content": "不赴郡楼宴，能过野寺门。\n抚循悲节物，飘泊任干坤。\n瘴雾经霜尽，溪潮向晚浑。\n思猿有佳作，敢为倒清樽。",
        "dynasty": "宋",
        "collection_info": null
    },
    {
        "uuid": "9e05e5c1459c8af26e730b2749b53f06",
        "title": "雨怀安止三首  其一",
        "author": "郭祥正",
        "content": "春雨霪难霁，春山阻俊游。\n绿迷芳草恨，红湿落花愁。\n古剑空弹铗，疏帘懒上鈎。\n何当生羽翼，一日似三秋。",
        "dynasty": "宋",
        "collection_info": null
    },
    {
        "uuid": "83c6d7f40dd3589a97df9fdf8a79f831",
        "title": "雨怀安止三首  其二",
        "author": "郭祥正",
        "content": "身隔空山雨，心同物外游。\n成篇超俗格，开卷释新愁。\n鸾凤翔青琐，蛟鼍挂玉鈎。\n重吟垂翼句，春气返如秋。",
        "dynasty": "宋",
        "collection_info": null
    },
    {
        "uuid": "34dca090a180e1b34732e110d9c50b85",
        "title": "雨怀安止三首  其三",
        "author": "郭祥正",
        "content": "雨隔陈夫子，僧坊懒独游。\n闭门谁復过，欲语已含愁。\n病翼深防弹，惊鳞远避鈎。\n交情君勿替，松柏挺霜秋。",
        "dynasty": "宋",
        "collection_info": null
    },
    {
        "uuid": "cb0877172686a02400b3a4f46887059b",
        "title": "闻惠休师将浮海如吴省宝觉禅师",
        "author": "郭祥正",
        "content": "去兴已翩翩，轻包赴海船。\n雾收山翠湿，月出浪华鲜。\n鼓动看风力，浮沈信佛缘。\n何时达钟阜，重省宝公禅。",
        "dynasty": "宋",
        "collection_info": null
    },
    {
        "uuid": "492c240756e735421c4047fff3f7404d",
        "title": "雨霁怀进醇老",
        "author": "郭祥正",
        "content": "宿雨洗林扃，开窻晓色清。\n池深鱼竞跃，花落鸟频惊。\n结友论三益，营居共一城。\n风骚真有意，世事久无情。",
        "dynasty": "宋",
        "collection_info": null
    },
    {
        "uuid": "1db1cde4c924d66ec7fc8eeae9f120e3",
        "title": "览进醇老诗卷",
        "author": "郭祥正",
        "content": "羁栖海上州，岁晚得师游。\n句泻碧潭月，篇成清夜秋。\n云根龙洞鏁，花气蜜房收。\n此理何人达，营营枉白头。",
        "dynasty": "宋",
        "collection_info": null
    },
    {
        "uuid": "74b8bf8bc7ef8ff1b73600c9acd1f6ed",
        "title": "同萧英伯登凈惠寺山亭二首  其一",
        "author": "郭祥正",
        "content": "策杖轻衣惬，凭栏远目明。\n清江排暮钓，绿野碎春耕。\n嗜酒今非勇，题诗尚有情。\n薄游攀俊德，唐相旧家声。",
        "dynasty": "宋",
        "collection_info": null
    },
    {
        "uuid": "a8b16a9e408e60e0b13d9f3796c2bb4e",
        "title": "同萧英伯登凈惠寺山亭二首  其二",
        "author": "郭祥正",
        "content": "一径穿林麓，幽人借杖扶。\n西山螺顶秀，南塔笔锋孤。\n好鸟当花语，轻烟衬草铺。\n登临情未足，暝色欲吞吴。",
        "dynasty": "宋",
        "collection_info": null
    },
    {
        "uuid": "d33d22d117e65f3ccd145d177e502bba",
        "title": "又和英伯四首  其一",
        "author": "郭祥正",
        "content": "亭出林峦表，春归气象明。\n江晴稚子浴，田暖老夫耕。\n弱柳禁风力，游丝奈客情。\n欲归归未得，愁听杜鹃声。",
        "dynasty": "宋",
        "collection_info": null
    },
    {
        "uuid": "92112f4f729d3d0de54b42fdbd303320",
        "title": "又和英伯四首  其二",
        "author": "郭祥正",
        "content": "野兴怜诗逸，春酲要酒扶。\n登临同俊哲，笑傲不羁孤。\n日落金霞卷，江翻雪浪铺。\n闽山又寒食，何日到东吴。",
        "dynasty": "宋",
        "collection_info": null
    },
    {
        "uuid": "d3d56f4ab714d5364239dbe14fd21e9d",
        "title": "又和英伯四首  其三",
        "author": "郭祥正",
        "content": "亭临天外构，春物望中明。\n客兴託诗酒，野心怜钓耕。\n露花如有恨，风柳自含情。\n何事子规鸟，故为肠断声。",
        "dynasty": "宋",
        "collection_info": null
    },
    {
        "uuid": "35d0f80c35ef1799edee5d2a37806fd1",
        "title": "又和英伯四首  其四",
        "author": "郭祥正",
        "content": "开亭当险绝，疑有百神扶。\n江静羣鸥集，天空一鹗孤。\n落英红锦碎，狂絮白毡铺。\n试问江南信，归帆至自吴。",
        "dynasty": "宋",
        "collection_info": null
    },
    {
        "uuid": "780f8b668612ac7cd8a914ea7e30f9f4",
        "title": "送惠休师浮海如吴",
        "author": "郭祥正",
        "content": "游吴兴不浅，真欲跨冥鸿。\n岂畏海波险，自明禅性空。\n柁楼瞻北斗，帆索张东风。\n我欲江南去，音书却易通。",
        "dynasty": "宋",
        "collection_info": null
    },
    {
        "uuid": "daadd25051b3f4fcb4b30fba85daa746",
        "title": "雨中酌君仪所送酒有怀",
        "author": "郭祥正",
        "content": "冬雷知不密，地震復如何。\n海角晴明少，客心忧虑多。\n白鸥欺浪舞，黄鸟挟春歌。\n幸有故人酒，门深掩薜萝。",
        "dynasty": "宋",
        "collection_info": null
    },
    {
        "uuid": "a1c28a20e7774626d31f54e2e1aefd86",
        "title": "午日送酒与元舆",
        "author": "郭祥正",
        "content": "前岁菖蒲酒，临汀共一樽。\n迴思当触网，犹有未招魂。\n抱义君偏厚，余生我尚存。\n都城酬此酌，佳节可重论。",
        "dynasty": "宋",
        "collection_info": null
    },
    {
        "uuid": "4e0ed054b760044c4abff444840c2df1",
        "title": "乐游轩呈运使陈大夫",
        "author": "郭祥正",
        "content": "狭径通萧寺，墙开薜荔阴。\n坐闻松籁奏，归待月华沈。\n雅有贤人乐，清无俗坌侵。\n一轩宁久驻，四海望为霖。",
        "dynasty": "宋",
        "collection_info": null
    },
    {
        "uuid": "c2e782a56ff7934ce2fd8565062bfde6",
        "title": "西池水漫莲叶资深劝予理之",
        "author": "郭祥正",
        "content": "短短芰荷叶，深深野水漫。\n何神能止雨，无术理惊湍。\n久客怀三径，包羞拘一官。\n赏心那復数，岁望骨毛寒。",
        "dynasty": "宋",
        "collection_info": null
    },
    {
        "uuid": "5849064ce3a89d27001ee8dd33eeca2e",
        "title": "稍霁二首  其一",
        "author": "郭祥正",
        "content": "稍止今朝雨，犹埋瘴岭云。\n乱流安可塞，故老未尝闻。\n阴怪羣难数，阳光晚渐分。\n仅能存井邑，不復念锄耘。",
        "dynasty": "宋",
        "collection_info": null
    },
    {
        "uuid": "84746dcb98928dc9ed3572f00cfefff5",
        "title": "稍霁二首  其二",
        "author": "郭祥正",
        "content": "霪霖霾昼夜，积潦接郊郛。\n小艇家家有，危椽处处扶。\n稍晴人共喜，却暖鸟争呼。\n海若一何暴，几翻天地枢。",
        "dynasty": "宋",
        "collection_info": null
    },
    {
        "uuid": "c073d19b0da525b1cde3dfd56e0e2eef",
        "title": "自和二首  其一",
        "author": "郭祥正",
        "content": "已喜收微雨，还愁合暮云。\n潮痕殊未减，屋拆厌频闻。\n天地溟蒙内，山川早晚分。\n吾民方乏食，何以慰耕耘。",
        "dynasty": "宋",
        "collection_info": null
    },
    {
        "uuid": "7ceb0dd9f574b9bfb2a29b3f17e04690",
        "title": "自和二首  其二",
        "author": "郭祥正",
        "content": "猛风来半夜，骇浪却平郛。\n避地忧桥断，登山借杖扶。\n马牛真不辨，老稚乱相呼。\n安得瞻晴景，苍苔绣户枢。",
        "dynasty": "宋",
        "collection_info": null
    },
    {
        "uuid": "f3fd9abb4bf182a587cfb5baca20a94e",
        "title": "凈惠桥亭为水所漂因劝寛老葺之二首  其一",
        "author": "郭祥正",
        "content": "怊怅风兼雨，西桥半夜摧。\n青龙真变化，白鸟漫惊猜。\n荡潏无遗迹，登临不再来。\n道师如好事，重为购良材。",
        "dynasty": "宋",
        "collection_info": null
    },
    {
        "uuid": "6b0211b9a3bb9dfbef3a8b769089ab94",
        "title": "凈惠桥亭为水所漂因劝寛老葺之二首  其二",
        "author": "郭祥正",
        "content": "水涨西桥折，重来路已差。\n檐牙翻骇浪，石脚没平沙。\n梦想追尘迹，湮沈叹物华。\n何人能起废，壮观老禅家。",
        "dynasty": "宋",
        "collection_info": null
    },
    {
        "uuid": "a30eabba85c79a84f6803d09966e32db",
        "title": "送陈辑都曹致仕还乡",
        "author": "郭祥正",
        "content": "赋笔惊场屋，高才叹陆沈。\n宦游今日尽，野兴暮年深。\n黄菊看看秀，青云处处阴。\n君怀能亢爽，吾意亦侵寻。",
        "dynasty": "宋",
        "collection_info": null
    },
    {
        "uuid": "952f342a810f42a87b23273c40a04913",
        "title": "舟经彭泽谒靖节祠",
        "author": "郭祥正",
        "content": "彭泽江边邑，萧疏靖节祠。\n烟昏鹿皮画，草暗菊花篱。\n咏德今千载，言归彼一时。\n男儿要出处，此道几人知。",
        "dynasty": "宋",
        "collection_info": null
    },
    {
        "uuid": "6af3bc93922950fb7b2dd3eef35c1b79",
        "title": "竹子滩逢广漕张公诩二首  其一",
        "author": "郭祥正",
        "content": "泗水初倾盖，西江再逆舟。\n策能诛贼灭，心不为身谋。\n夜永谈无寐，樽空幸少留。\n迟明还惜别，飞桨下滩头。",
        "dynasty": "宋",
        "collection_info": null
    },
    {
        "uuid": "d13209a7af41cf193280e882d74bc86f",
        "title": "竹子滩逢广漕张公诩二首  其二",
        "author": "郭祥正",
        "content": "会合嗟无酒，留连漫索茶。\n晚云随落日，归雁集寒沙。\n自达聊安命，多言任指瑕。\n吾宗有令弟，恩復出君家。",
        "dynasty": "宋",
        "collection_info": null
    },
    {
        "uuid": "75459bd765b145e6f4b15e71aa13d9cc",
        "title": "螺川送别王公济朝奉还台",
        "author": "郭祥正",
        "content": "亭上客送客，江头山映山。\n白醪须酌尽，彩凤欲飞还。\n帆转疏林外，烟生远渚间。\n离愁自堆积，辄莫唱阳关。",
        "dynasty": "宋",
        "collection_info": null
    },
    {
        "uuid": "5df9eee6ee3207affa916f2578b7c916",
        "title": "送郭晦叔知海州",
        "author": "郭祥正",
        "content": "凛凛汾阳秀，螺川旧徙居。\n文名动场屋，孝节冠乡闾。\n御史论才久，方州躐等除。\n朝廷终器使，宗庙得璠玙。",
        "dynasty": "宋",
        "collection_info": null
    },
    {
        "uuid": "2be4cdae14f8904551a6d340a7e2bdac",
        "title": "英州烟雨楼",
        "author": "郭祥正",
        "content": "江路分韶广，城楼压郡东。\n妓歌星汉上，客醉水云中。\n泼墨天涵暝，铺绡月映空。\n登临逢此景，不復念途穷。",
        "dynasty": "宋",
        "collection_info": null
    },
    {
        "uuid": "a4482fc5a5099f56a674a4b3fd31f732",
        "title": "南山禅院",
        "author": "郭祥正",
        "content": "栋宇新成寺，黄金贴翠微。\n山眉一双碧，江带两条飞。\n乱石森门戟，晴云作地衣。\n薫弦谁与奏，松响泻珠玑。",
        "dynasty": "宋",
        "collection_info": null
    },
    {
        "uuid": "1664cbe838b87cc8ea5b8f61a8bba009",
        "title": "廖华国史君致酒",
        "author": "郭祥正",
        "content": "飞盖穿林外，行厨就竹间。\n酒狂思海泻，歌响遏云还。\n逸骥方腾跃，疲驽强附攀。\n磨崖记名姓，长伴水潺潺。",
        "dynasty": "宋",
        "collection_info": null
    },
    {
        "uuid": "035ce5b6b33208f89e614cee18e0e1ad",
        "title": "同颖叔修撰游吴圃分得须字",
        "author": "郭祥正",
        "content": "地与浮丘接，花如锦帐铺。\n杜康倾琥珀，海若献珊瑚。\n老竹争抽笋，幽禽自引雏。\n人生行乐尔，富贵亦何须。",
        "dynasty": "宋",
        "collection_info": null
    },
    {
        "uuid": "2cb6f7d029269d8730186db17a6932be",
        "title": "即席和颖叔送别四韵",
        "author": "郭祥正",
        "content": "二月溟蒙雨，春寒反似秋。\n玉觥浮浊浪，兰楫拟沧洲。\n自顾驽骀困，宁攀逸骥游。\n楚歌弹未彻，归思已难留。",
        "dynasty": "宋",
        "collection_info": null
    },
    {
        "uuid": "64175dd1ae1293d539a278868ec24790",
        "title": "蔡梧州叙拜礼用四韵谢之兼送别",
        "author": "郭祥正",
        "content": "卓荦金闺客，经过慰老夫。\n能当韩子拜，深愧孟生愚。\n开卷诗千首，论交酒一壶。\n春风送和气，连夜入苍梧。",
        "dynasty": "宋",
        "collection_info": null
    },
    {
        "uuid": "6d74b96cad07c65e5699c15a4399b106",
        "title": "寄东莞李宰宣德",
        "author": "郭祥正",
        "content": "旧交几人在，宁嫌双鬓皤。\n一生长作客，九死漫悲歌。\n岁月惊秋速，关山恨别多。\n君须陟台省，吾欲隐松萝。",
        "dynasty": "宋",
        "collection_info": null
    },
    {
        "uuid": "9365b51b32078858759057e7a5ed5aaa",
        "title": "送象守贾正夫朝奉还台二首  其一",
        "author": "郭祥正",
        "content": "六载为南郡，归时雪满颠。\n一家纔度岭，单骑欲朝天。\n介洁终无玷，精神老尚全。\n十分愁别酒，魂断鹄亭前。",
        "dynasty": "宋",
        "collection_info": null
    },
    {
        "uuid": "eb2e38a455b0c207cc57558323746f7d",
        "title": "送象守贾正夫朝奉还台二首  其二",
        "author": "郭祥正",
        "content": "十载音书绝，扁舟忽见过。\n有樽倾别酒，无妓唱离歌。\n海阔春光少，城空瘴雾多。\n羡君先度岭，猿叫隔云萝。",
        "dynasty": "宋",
        "collection_info": null
    },
    {
        "uuid": "6a4923dcb681359b7c6d33a8df5005a4",
        "title": "追和李白金陵月下怀古",
        "author": "郭祥正",
        "content": "历览古都会，金陵冠南州。\n天开钟阜倚，江转玉绳流。\n异代有兴废，前贤归冢丘。\n草没乌衣巷，尘埋结绮楼。\n城空龙虎踞，台罢凤凰游。\n默想秦淮月，曾悲玉树秋。",
        "dynasty": "宋",
        "collection_info": null
    },
    {
        "uuid": "380697b6095c7c644ffc6b1507e989aa",
        "title": "和颖叔千岁枣",
        "author": "郭祥正",
        "content": "彼美祗园枣，珍同玉井船。\n后期千载熟，今日万珠圆。\n地润仍依佛，栏深自羃烟。\n结花虽最晚，藏核莫如坚。\n鸭脚看何小，鸡头美未全。\n种来谁共老，服久必成仙。\n大食移根远，番禺记蒂连。\n旧名稽药録，新赏着诗编。\n甜出诸饧上，香居百果前。\n黑腰虚羡尔，红皱岂为然。\n柔脆怜金凤，飘零难木绵。\n讽包丹荔赋，精夺宝刀篇。\n静夜风回海，清秋月蘸天。\n綵山要客集，翠颗绕枝骈。\n邂逅为公寿，婆娑与世延。\n暮钟催酒散，嘶马引旗旋。\n今作中州瑞，原从异国传。\n何当广栽植，欲以慰饥年。",
        "dynasty": "宋",
        "collection_info": null
    },
    {
        "uuid": "7b83939e9724f142b10809b2900fd5c7",
        "title": "同颖叔修撰登蕃塔",
        "author": "郭祥正",
        "content": "宝塔疑神运，擎天此柱雄。\n势分吴越半，影插斗牛中。\n拔地无层限，登霄有路通。\n三城依作镇，一海自横空。\n礼佛诸蕃异，焚香与汉同。\n祝尧齐北极，望舶请南风。\n瑞气凝仙露，灵光散玉虹。\n铎音争响亮，春色正冲融。\n视笔添清逸，凭栏洗困蒙。\n更当高万丈，吾欲跨冥鸿。",
        "dynasty": "宋",
        "collection_info": null
    },
    {
        "uuid": "83af8ae0c09ae569c41dc30aa10be70a",
        "title": "将至历阳先寄王纯父贤守",
        "author": "郭祥正",
        "content": "竹马交游早，星轺会遇难。\n行年均坎坷，抚己共悲酸。\n凤去钟山暝，龙沉洛水寒。\n朝廷新日月，风俗旧衣冠。\n佳郡分符印，修途振羽翰。\n樽醪千蚁泛，楼瓦万鳞蟠。\n直节坚逾柏，忠心赤夺丹。\n才华佥论着，功业鼎铭刊。\n贱子初投穽，收身即弃官。\n生涯添鬓雪，岁序走江湍。\n造膝思陈榻，论诗愧杜坛。\n鹪鹩信微物，聊假一枝寛。",
        "dynasty": "宋",
        "collection_info": null
    },
    {
        "uuid": "4fa3d88ffada3e4d34b1c65f64737f6c",
        "title": "郑致国宣义见过小山留饮叙旧",
        "author": "郭祥正",
        "content": "一见翰林子，怅然怀昨游。\n尽为泉下鬼，犹有水中沤。\n屏迹今虽久，惊魂恐未收。\n残年唯伏枕，几月不登楼。\n促榻开青眼，论诗慰白头。\n岭云遮薄暑，江雨湿新秋。\n蔬饭惭无味，星轺强少留。\n会难真可惜，老去只添愁。\n明岁闻官满，高才副帝求。\n功名随会遇，阀阅畅源流。\n养大应知损，安卑且尚柔。\n不孤将有託，吾说肯虚投。",
        "dynasty": "宋",
        "collection_info": null
    },
    {
        "uuid": "b3e037caf9590205ac918aafa5d36f08",
        "title": "得瑞金晖评上人书因以酬之",
        "author": "郭祥正",
        "content": "野寺三秋别，缄书一度收。\n青开今日眼，白尽昔年头。\n高义嗟难得，劳生苦远游。\n新亭名六以，真妄復何求。",
        "dynasty": "宋",
        "collection_info": null
    },
    {
        "uuid": "17835e0646a411919a3f1a0988113a51",
        "title": "寄题六以亭",
        "author": "郭祥正",
        "content": "以幻聊观幻，亭将六以名。\n隔林风籁息，满地月华清。\n不动超千劫，随缘度一生。\n有时拈榔标，划断野泉声。",
        "dynasty": "宋",
        "collection_info": null
    },
    {
        "uuid": "6969cc6afc00c086fa2415352db29a70",
        "title": "立夏日示陈安国宣义",
        "author": "郭祥正",
        "content": "昨日春归尽，轻衣畏暑侵。\n落花空眷影，新叶自成阴。\n书永惟便睡，蝉清稍伴吟。\n小团宫様茗，分酌莫辞深。",
        "dynasty": "宋",
        "collection_info": null
    },
    {
        "uuid": "8c7bd4049bf5386973dbefc038163f1f",
        "title": "携酒就陈安国隐居小酌",
        "author": "郭祥正",
        "content": "家住逍遥国，门无车马音。\n十分消睡茗，一寸已灰心。\n春去花应尽，潮生岸恐沉。\n径须携饮具，来傍荔支阴。",
        "dynasty": "宋",
        "collection_info": null
    },
    {
        "uuid": "de24857d7522073772567d1163c8cf03",
        "title": "同崔员外访陈安国隐居",
        "author": "郭祥正",
        "content": "共出尘埃外，来寻董监家。\n未能穿草屩，且欲驾柴车。\n谷断双桥险，门荒一径斜。\n客心聊为洗，石鼎煮新茶。",
        "dynasty": "宋",
        "collection_info": null
    },
    {
        "uuid": "bbf4f8918f4bc2425db23926c334b890",
        "title": "书寻真观王契元先生祠堂",
        "author": "郭祥正",
        "content": "久悟寻真诀，应为蜕骨仙。\n寿龄过九十，功行满三千。\n旧话皆如约，知心信有缘。\n相思一杯酒，和泪洒云泉。",
        "dynasty": "宋",
        "collection_info": null
    },
    {
        "uuid": "07cb1af22325b1a5d1c38bc0571984c8",
        "title": "寄九江陶子骏通直",
        "author": "郭祥正",
        "content": "家住庐山脚，堂开佚老名。\n清朝知止足，白髮慰平生。\n日月归千载，干坤付一觥。\n曾逢金马客，唤作小渊明。",
        "dynasty": "宋",
        "collection_info": null
    },
    {
        "uuid": "f2cb14e891afa83a598554a1a1095b00",
        "title": "寄题程信叔朝散先坟思成堂归真亭二首  其一",
        "author": "郭祥正",
        "content": "水聚山仍合，营祠构一堂。\n丹青瞻邃表，簪笏遍诸郎。\n烟雨和春暝，松篁浥野香。\n命书连岁下，潜德发幽光。",
        "dynasty": "宋",
        "collection_info": null
    },
    {
        "uuid": "6166e8f200e08a4c8797a055c578cb84",
        "title": "寄题程信叔朝散先坟思成堂归真亭二首  其二",
        "author": "郭祥正",
        "content": "世泽从今远，音容杳莫期。\n桃源春去后，华表鹤归时。\n月惨烟云晦，风生竹树悲。\n登亭还洒涕，千载景丰碑。",
        "dynasty": "宋",
        "collection_info": null
    },
    {
        "uuid": "6d8b0b844a40273f43ea3d4e233d9273",
        "title": "题赵康州石声编后",
        "author": "郭祥正",
        "content": "一贼鸣铜鼓，孤城陨使星。\n形骸糜矢石，忠义贯丹青。\n皎皎张巡传，新新李子铭。\n吾诗愧涓滴，何以助南溟。",
        "dynasty": "宋",
        "collection_info": null
    },
    {
        "uuid": "c268d2b165133f04b2ac4a6b4b403606",
        "title": "宿广善院",
        "author": "郭祥正",
        "content": "峻岭隔人世，深云藏宝坊。\n龙鳞蟠碧瓦，虹影卧雕梁。\n道济三涂苦，斋余七日香。\n炎天蚊蚋绝，此地信清凉。",
        "dynasty": "宋",
        "collection_info": null
    },
    {
        "uuid": "b6a4b397d3923739a3aac29fc80497de",
        "title": "谢贾明叔侍御见过弊庐",
        "author": "郭祥正",
        "content": "不是少陵客，宁烦谢守过。\n雨昏穷巷柳，风折小池荷。\n至论铿琼玉，幽情爱薜萝。\n朝廷容直道，予亦乐渔蓑。",
        "dynasty": "宋",
        "collection_info": null
    },
    {
        "uuid": "ddccafba8f5ef601f27644522d2f15fe",
        "title": "和胡与几承议藏云山云际寺留题",
        "author": "郭祥正",
        "content": "山路入云际，山深云更深。\n老龙方晦角，秀木不依林。\n溪溜冰生面，泉泓月赠心。\n何须长抱石，天下望成霖。",
        "dynasty": "宋",
        "collection_info": null
    },
    {
        "uuid": "d62a4c66c055070eec9ebfe044770b69",
        "title": "上巳席上有赠",
        "author": "郭祥正",
        "content": "眸子剪秋水，丹青画不真。\n谁知上巳日，忽见澣纱人。\n姑射长留月，桃源别有春。\n地衣新様锦，罗袜不生尘。",
        "dynasty": "宋",
        "collection_info": null
    },
    {
        "uuid": "cbf28c119f947ca909c17959bb93ec86",
        "title": "贾侍御同游石盆寺以白玉船酌酒",
        "author": "郭祥正",
        "content": "共访青山寺，仍翻白玉船。\n不忧身坠马，先觉口流涎。\n水镜初涵月，云峰半倚天。\n新堂虽未就，诗思已飘然。",
        "dynasty": "宋",
        "collection_info": null
    },
    {
        "uuid": "88d7e0dcbe0b51d8bef3a273babfe12a",
        "title": "寄漳州陈昌国解元",
        "author": "郭祥正",
        "content": "为问陈昌国，醇醪几度春。\n海中消息断，枕上梦魂频。\n旧恨随流水，新吟待故人。\n何当骑鹿去，重笑九溪滨。",
        "dynasty": "宋",
        "collection_info": null
    },
    {
        "uuid": "a88ad6e4b97033912405f5b8f4b1d9e3",
        "title": "送褚南翁赴浔幕",
        "author": "郭祥正",
        "content": "学行从来着，官临益有规。\n众人皆信谤，惟我独无疑。\n万里还趋幕，三年且待时。\n烟霄歧路在，晚达未为迟。",
        "dynasty": "宋",
        "collection_info": null
    },
    {
        "uuid": "d4bf618bdb65100769fb2be6a40f370b",
        "title": "送刘彦思推官",
        "author": "郭祥正",
        "content": "入幕三年久，还家万里遥。\n道孤谁汲引，政善众歌谣。\n北梦君方稳，南魂我未招。\n官醪不许买，别恨几时销。",
        "dynasty": "宋",
        "collection_info": null
    },
    {
        "uuid": "6300dd981dc2d7d9d18792ac0324dab9",
        "title": "谢倪敦復惠酒",
        "author": "郭祥正",
        "content": "江雨今朝霁，柴门爽气高。\n病余逢七夕，书至得双醪。\n饮德知无尽，论心敢惮劳。\n凤团分赐茗，持以报诗豪。",
        "dynasty": "宋",
        "collection_info": null
    },
    {
        "uuid": "64cdf19176ad555332d05a09dcd3426f",
        "title": "喜胡展诚改官南归",
        "author": "郭祥正",
        "content": "闻道扁舟至，南归得意人。\n拜官临百里，增禄慰双亲。\n所养应趋大，能廉不患贫。\n山家一樽酒，聊为拂京尘。",
        "dynasty": "宋",
        "collection_info": null
    },
    {
        "uuid": "87ceef430e11077f3869091f47dba26d",
        "title": "何明道宣德话所见龙作四韵志之",
        "author": "郭祥正",
        "content": "跬步双龙起，惊嗟莫遁藏。\n冰鳞摇白影，火鬣纵红光。\n穴地遗涎在，排云曳尾长。\n不逢吴手画，想咏独难忘。",
        "dynasty": "宋",
        "collection_info": null
    },
    {
        "uuid": "cc8965c656950eb75be06f8bc478b398",
        "title": "送南剑王倅奉议",
        "author": "郭祥正",
        "content": "何幸一身老，亲逢三世贤。\n文章吾已尽，阀阅尔能传。\n归剑光生夜，层楼影插天。\n课书登善最，汉殿席应前。",
        "dynasty": "宋",
        "collection_info": null
    },
    {
        "uuid": "bb178a9c54ae893118306fb5465eff81",
        "title": "和刘汉阳见寄郎官湖佳作",
        "author": "郭祥正",
        "content": "出郭湖光满，转山湖影凉。\n得名因太白，起废自刘郎。\n石镜三更见，荷花一丈长。\n客来筹往事，兰草死犹香。",
        "dynasty": "宋",
        "collection_info": null
    },
    {
        "uuid": "f39e6197e296dc8a998374ea63405675",
        "title": "和刘汉阳浩然亭",
        "author": "郭祥正",
        "content": "磴道通绝顶，登临怀弊庐。\n山云数峰断，江树一行疏。\n旧史名空在，新亭画不如。\n自迷姑孰钓，深愧汉阳书。",
        "dynasty": "宋",
        "collection_info": null
    },
    {
        "uuid": "5a0428af8ad364bdb276e61c5289324e",
        "title": "雨中怀倪敦復因以密云团寄之二首  其一",
        "author": "郭祥正",
        "content": "曲巷无人至，幽居觉日长。\n数声猜旧燕，一缕惜残香。\n着雨花枝困，欹风柳带忙。\n梦魂招不得，惟是到君傍。",
        "dynasty": "宋",
        "collection_info": null
    },
    {
        "uuid": "7222fe31b53fc2dcb608bf32196e9fea",
        "title": "雨中怀倪敦復因以密云团寄之二首  其二",
        "author": "郭祥正",
        "content": "三载久相依，看看叹别离。\n可堪江雨隔，空对野梅悲。\n息迹无人问，因禅与物违。\n密云新様茗，封送习家池。",
        "dynasty": "宋",
        "collection_info": null
    },
    {
        "uuid": "558b3bc95c742fa3dbe988f424e0cad9",
        "title": "和朱行中龙图游澄惠寺",
        "author": "郭祥正",
        "content": "一水碧漪漪，更逢烟雨微。\n草昏千步障，松挂六铢衣。\n冷翠光争滴，残红湿不飞。\n自怜诗句拙，空伴史君归。",
        "dynasty": "宋",
        "collection_info": null
    },
    {
        "uuid": "09d2af540a5ce8def085659813cd3e5e",
        "title": "夏寒",
        "author": "郭祥正",
        "content": "三伏当炎热，翻如九月天。\n晨兴重衣夹，夜宿尽防川。\n船撼江声怒，楼侵雨气纒。\n白头悲世态，何以度残年。",
        "dynasty": "宋",
        "collection_info": null
    },
    {
        "uuid": "6b321d7a0ad837c19654f9d1ae216d9e",
        "title": "元舆待制招饮衣锦亭",
        "author": "郭祥正",
        "content": "宿雨消残暑，嘶蝉引素秋。\n吟悲宋玉赋，醉倚仲宣楼。\n衣锦平时乐，藏舟战国愁。\n蜀山斜照尽，归兴尚迟留。",
        "dynasty": "宋",
        "collection_info": null
    },
    {
        "uuid": "ee47e7b475a9f8aa6fc0ef909fbf47b3",
        "title": "元舆待制藏舟浦宴集",
        "author": "郭祥正",
        "content": "圣世销兵久，楼船不復藏。\n清澜浮桂檝，红袖荐瑶觞。\n荇菜风牵碧，荷花雨迸香。\n孔融真爱士，宁厌祢生狂。",
        "dynasty": "宋",
        "collection_info": null
    },
    {
        "uuid": "46507419f1e102539f2f7ef496639a0b",
        "title": "合肥逢清琏上人",
        "author": "郭祥正",
        "content": "闽国衣冠后，羌庐法性师。\n江河倾辨说，冰雪凈容仪。\n塔影龙蛇护，松声猿鹤悲。\n门人忽相过，话旧涕空垂。",
        "dynasty": "宋",
        "collection_info": null
    },
    {
        "uuid": "d9d92ecd7d8aa1f158152ddd00e4077d",
        "title": "癸酉除夜呈邻舍刘秀才",
        "author": "郭祥正",
        "content": "六十明朝是，今年此夜除。\n劳生一樽酒，陈事数行书。\n腊逐灯缸尽，春回律管初。\n不愁家信断，安稳藉邻居。",
        "dynasty": "宋",
        "collection_info": null
    },
    {
        "uuid": "562de360bf1baace03d786cf22a05d17",
        "title": "夜泛麻湖",
        "author": "郭祥正",
        "content": "片片冰消后，盈盈月落初。\n舟轻风势急，水阔雁鸣疏。\n生事长飘泊，愁怀自卷舒。\n还凭过江梦，一为省吾庐。",
        "dynasty": "宋",
        "collection_info": null
    },
    {
        "uuid": "b2b827ebd05f65724a77ee2ff3b375ed",
        "title": "保宁寺静轩",
        "author": "郭祥正",
        "content": "隐几得真乐，此轩深復深。\n众喧从过耳，一法不关心。\n雨止溪添涨，风行竹乱阴。\n谁云非对动，吾欲写瑶琴。",
        "dynasty": "宋",
        "collection_info": null
    },
    {
        "uuid": "e7ff62c444a85e65b51236962c5d2375",
        "title": "风",
        "author": "郭祥正",
        "content": "飒飒来何处，空岩虎一声。\n荡摇神女态，飘忽楚王情。\n有力畴能御，无根长自生。\n扫除天际雾，为放日车明。",
        "dynasty": "宋",
        "collection_info": null
    },
    {
        "uuid": "c54face67ef3bf7715fccad57aa5e01e",
        "title": "冬夜泊金山",
        "author": "郭祥正",
        "content": "寒野云阴重，新冬客意忙。\n道途无处尽，岁月有时长。\n流落随江海，崩腾避雪霜。\n还投白莲社，清凈万缘忘。",
        "dynasty": "宋",
        "collection_info": null
    },
    {
        "uuid": "96d9cfb2df8841a6affcd5c22f955c98",
        "title": "寄致政徐丞二首  其一",
        "author": "郭祥正",
        "content": "为问徐夫子，归欤乐几何。\n宦情今日尽，野兴与云多。\n供佛延亲寿，开樽许客过。\n终期卜邻去，松下接长哦。",
        "dynasty": "宋",
        "collection_info": null
    },
    {
        "uuid": "b560734c3e2620a5a95e04976472c794",
        "title": "寄致政徐丞二首  其二",
        "author": "郭祥正",
        "content": "为问徐夫子，身閒心若閒。\n一樽陶令酒，十顷谢家山。\n云外冥鸿去，松颠独鹤还。\n令人起高兴，从此卜追攀。",
        "dynasty": "宋",
        "collection_info": null
    },
    {
        "uuid": "4769ebfb968d6ade42553b83beec2c10",
        "title": "送叔父入川",
        "author": "郭祥正",
        "content": "霰雪满江海，破帆风易吹。\n从今孤鸟兴，不及共巢时。\n谗谤宁须辨，神明岂易欺。\n峡山云木老，莫动故园悲。",
        "dynasty": "宋",
        "collection_info": null
    },
    {
        "uuid": "f41767519e3da3a6305845844801f66f",
        "title": "送人赴巫山尉",
        "author": "郭祥正",
        "content": "薄宦杳何所，令人重别离。\n暮天归鸟尽，湿橹渡江迟。\n神女十分色，襄王万古悲。\n到官无盗贼，览古数题诗。",
        "dynasty": "宋",
        "collection_info": null
    },
    {
        "uuid": "4805c129274eb499b51b0de0ccc7ad8f",
        "title": "送许秀才二首  其一",
        "author": "郭祥正",
        "content": "许子来何谓，还家兴未忘。\n青山聊自爱，白路不知长。\n皓雪飘诗句，寒星动剑铓。\n嗟予倦尘俗，无术接翱翔。",
        "dynasty": "宋",
        "collection_info": null
    },
    {
        "uuid": "a3093767a1d251f5a12fdbae622b0566",
        "title": "送许秀才二首  其二",
        "author": "郭祥正",
        "content": "西风吹落叶，片片旅人心。\n半夜有归兴，明朝雪满簪。\n浊醪聊惜别，精艺少知音。\n草店青山外，解鞍孤月沉。",
        "dynasty": "宋",
        "collection_info": null
    },
    {
        "uuid": "1028be4c7e941c1d104d6c3476ca38a4",
        "title": "送衡武陵赴阙",
        "author": "郭祥正",
        "content": "夫君老文学，国士尽知音。\n往奏相如赋，休怜阮籍吟。\n一樽江上酒，千里日边心。\n人问武陵事，桃花春水深。",
        "dynasty": "宋",
        "collection_info": null
    },
    {
        "uuid": "c982630943248f9fa5554cc4bc2792ec",
        "title": "采石观",
        "author": "郭祥正",
        "content": "江水流环合，山形到此孤。\n突然楼阁耸，疑有鬼神扶。\n门外桥踪在，沙边王气无。\n我来何所得，石上采菖蒲。",
        "dynasty": "宋",
        "collection_info": null
    },
    {
        "uuid": "3956b67d3c79b97ac7986c68d3629fae",
        "title": "康王观",
        "author": "郭祥正",
        "content": "路绝苍崖险，桥横大壑飞。\n花残啼鸟去，云重老龙归。\n剑佩尘埃化，冠缨绘塑非。\n客来空怅望，魂断夕阳西。",
        "dynasty": "宋",
        "collection_info": null
    },
    {
        "uuid": "d72c3c1fbf9e76ae193efd46c3bd076e",
        "title": "三妓顾予幽独戏作四韵",
        "author": "郭祥正",
        "content": "忤俗遭罗网，何缘即挂冠。\n闭门谁復过，独酌岂成欢。\n客久添衰疾，春余尚苦寒。\n幽花虽入眼，不似故园看。",
        "dynasty": "宋",
        "collection_info": null
    },
    {
        "uuid": "29685dde3012b92c4252eb0012f161fa",
        "title": "赠临江守范希远龙图",
        "author": "郭祥正",
        "content": "倾盖相逢晚，开樽上小楼。\n感时心尚壮，欲语涕难收。\n神主方思治，英才悉应求。\n邦畿分使节，玉陛迩宸旒。\n温密亲闻诏，精忠屡献谋。\n养兵能足食，行县必寛囚。\n舜日期无尽，尧云遽莫留。\n鼎湖龙化影，银海雁沈秋。\n事毕身先贬，名高众所尤。\n一麾甘去国，千里谩承流。\n兄弟皆朱绂，双亲未白头。\n遭谗虽坎坷，安命亦优游。\n雪意饶冬暖，滩声奈客愁。\n须君作霖雨，终附济川舟。",
        "dynasty": "宋",
        "collection_info": null
    },
    {
        "uuid": "6e6b343c76e2cfa4e1c4db0fbf1ab11b",
        "title": "淮南韩魏公新祠",
        "author": "郭祥正",
        "content": "新祠重见旧风标，仪凤无声立紫霄。\n富贵荣华垂四纪，功名事迹冠三朝。\n月移帘影灯长在，春散庭阴木未乔。\n何独斯民怀惠爱，帝词天篆刻琨瑶。",
        "dynasty": "宋",
        "collection_info": null
    },
    {
        "uuid": "5aaa8a8015f28c5d4ee49b8daf174147",
        "title": "韶州唐张文献公祠堂",
        "author": "郭祥正",
        "content": "文献颀颀学问该，可怜为相遇嫌猜。\n当年致主陈金镜，后世空祠见铁胎。\n武水直疑龙卧久，韶山时想鹤归来。\n我朝继有襄公出，谁道南方乏美材。",
        "dynasty": "宋",
        "collection_info": null
    },
    {
        "uuid": "ec9e21d63147a8a38f91ba69df7ffe20",
        "title": "谢发运颖叔宠寄新什",
        "author": "郭祥正",
        "content": "春风冉冉送流年，一望云霄一惨然。\n帝阁辍才闻出使，渔蓑终老不成仙。\n已甘荆棘填灵府，想见蛟龙走蜀笺。\n正是水深波浪阔，忽逢高雁寄华篇。",
        "dynasty": "宋",
        "collection_info": null
    },
    {
        "uuid": "b986c1d6f51c1e06e1e226ce4f0a4f1a",
        "title": "陈秀才惠示长歌答以四韵",
        "author": "郭祥正",
        "content": "世路飘零久愈羞，诗坛谁许结英游。\n身留海上三年梦，心寄江南一叶秋。\n已分羽毛藏枳棘，尽从谗谤起戈矛。\n真才合比骊珠贵，何事倾怀辄暗投。",
        "dynasty": "宋",
        "collection_info": null
    },
    {
        "uuid": "b95231c37a5f47c2b3c0312d16e30978",
        "title": "和君仪感时书事",
        "author": "郭祥正",
        "content": "海角逢春仔细看，一番莺燕展轻翰。\n约风柳带金争软，着雨梨花玉斗寒。\n陇笛不知何处咽，秦筝着意为谁弹。\n留郎更赋多情曲，直欲豪华将杜坛。",
        "dynasty": "宋",
        "collection_info": null
    },
    {
        "uuid": "45a981ad1c3db1215f24899147b11c23",
        "title": "阮希圣新轩即席兼呈同会君仪温老三首  其一",
        "author": "郭祥正",
        "content": "阮轩要客暮春时，淡荡晴丝日正迟。\n出屋花光红玛瑙，隔湖山色碧琉璃。\n老榕垂干侵疏箔，新鸭呼雏过短篱。\n我欲高吟还阁笔，坐中留蔡总能诗。",
        "dynasty": "宋",
        "collection_info": null
    },
    {
        "uuid": "728f8143920b2ef64ddac957a5d30aa6",
        "title": "阮希圣新轩即席兼呈同会君仪温老三首  其二",
        "author": "郭祥正",
        "content": "海边邂逅禁烟时，选胜携壶不可迟。\n日射山光如琥珀，水涵天影似琉璃。\n蝶随柳絮翻罗幕，人并桃花映竹篱。\n却忆绿槐阴下坐，曾寻宫叶为题诗。",
        "dynasty": "宋",
        "collection_info": null
    },
    {
        "uuid": "f45909b49b2d32f591f6cdff44db6a8e",
        "title": "阮希圣新轩即席兼呈同会君仪温老三首  其三",
        "author": "郭祥正",
        "content": "谁怜龃龉老明时，把酒寻春已恨迟。\n舟漾绿波飞舴艋，烟笼青瓦湿琉璃。\n狂嗟李白驱鲸海，醉笑陶潜倚菊篱。\n争似隔林闻一曲，与君重赋杜秋诗。",
        "dynasty": "宋",
        "collection_info": null
    },
    {
        "uuid": "9d3c694e3eb110e03eed2743bfda2234",
        "title": "闻陈伯育结綵舟行乐游湖戏寄三首  其一",
        "author": "郭祥正",
        "content": "湖波渺渺浸残春，东郭开筵迥不羣。\n闻结綵舟撑碧落，更携箫鼓度青春。\n自怜玉海终无敌，却忆琼浆竟未分。\n珠履难陪空怅望，且凭诗句张吾军。",
        "dynasty": "宋",
        "collection_info": null
    },
    {
        "uuid": "948379723c6c25a0f6fa319b41588be2",
        "title": "闻陈伯育结綵舟行乐游湖戏寄三首  其二",
        "author": "郭祥正",
        "content": "东陈风义旧传闻，鵰鹗鸾凰果逸羣。\n青竹题诗才倚马，画船槌鼓气凌云。\n赏心自向明时得，乐事应容下客分。\n敌饮会须翻玉海，背河决胜看齐军。",
        "dynasty": "宋",
        "collection_info": null
    },
    {
        "uuid": "3c1449b80999c5167f1ec5dee59ad547",
        "title": "闻陈伯育结綵舟行乐游湖戏寄三首  其三",
        "author": "郭祥正",
        "content": "临漳多士冠南闽，况復高才更出羣。\n笔下文章翻锦绣，坐中谈笑领风云。\n美名合预青钱选，邪党今从白眼分。\n闻欲高亭张雅宴，寂寥应悯旧将军。",
        "dynasty": "宋",
        "collection_info": null
    },
    {
        "uuid": "03a71e695aa1778fffa06ed6a9126163",
        "title": "次韵君仪风物可爱之什",
        "author": "郭祥正",
        "content": "二月风光着意看，莫思旅食久艰难。\n林间莺喜绵蛮语，水畔花愁料峭寒。\n游子牵衣拦道饮，美人携瑟上楼弹。\n少陵野老谁能继，君有新诗合筑坛。",
        "dynasty": "宋",
        "collection_info": null
    },
    {
        "uuid": "aebdae45488c489e3b2ea8c938fb34a2",
        "title": "凈惠山亭要客致酒",
        "author": "郭祥正",
        "content": "何处要宾入醉乡，窣云亭榭冠南漳。\n城随山阜龙蛇转，花覆园林锦绣香。\n三月风光聊酩酊，百年人世少康强。\n采薇甘饿箪瓢乐，安用须为画省郎。",
        "dynasty": "宋",
        "collection_info": null
    },
    {
        "uuid": "8f7f72845d3455c315c8de6a8f126208",
        "title": "感怀寄泉守陈君举大夫",
        "author": "郭祥正",
        "content": "柴门永日泪沾巾，事与心违渐失真。\n家住江南几万里，身留海上巳三春。\n明时枉作衔冤客，皓首翻为哭子人。\n多谢泉州贤府主，数将书札问悲辛。",
        "dynasty": "宋",
        "collection_info": null
    },
    {
        "uuid": "c276c6d0e5168684209509b77ad90d94",
        "title": "再和阮轩即事",
        "author": "郭祥正",
        "content": "游人随处踏青时，日永天低乐奏迟。\n水上往还多翠碧，盘中光洁尽琉璃。\n重山复岭争侵户，浅杏深桃半出篱。\n正是鲜春堪爱惜，劝君莫作送春诗。",
        "dynasty": "宋",
        "collection_info": null
    },
    {
        "uuid": "816eb21520e836ca531feb70dfdc86b6",
        "title": "和君仪高明轩",
        "author": "郭祥正",
        "content": "一轩华榜揭高明，檐角昭昭挂日星。\n鸥鹭翩翻下空渚，云烟时復起中庭。\n长萝却覆鲛绡帐，远岫争开翡翠屏。\n香篆半销尘念息，始知天地一浮萍。",
        "dynasty": "宋",
        "collection_info": null
    },
    {
        "uuid": "029bcd23859b7d0f53e3a3c338323751",
        "title": "携茶访徐彦醇助敎",
        "author": "郭祥正",
        "content": "蓬荜萧然一亩宫，生涯四壁有清风。\n乡闾高行终无玷，场屋遗才误至公。\n书卷五车心尽记，年华八十耳犹聪。\n满杯雪液聊分酌，别后音尘岂易通。",
        "dynasty": "宋",
        "collection_info": null
    },
    {
        "uuid": "77c36f92c13315d6bb6a581f26fbc51d",
        "title": "送饶守李泽民承议",
        "author": "郭祥正",
        "content": "倾盖论心古亦难，词源向我泻潺潺。\n番川共惜颜公去，汉室谁憎贾傅还。\n莫遣尘埃侵鬓髮，且张图画对云山。\n何时樽酒重相遇，魏北江东落照间。",
        "dynasty": "宋",
        "collection_info": null
    },
    {
        "uuid": "2771b2d8f5edac8dcf4ba38321e5f237",
        "title": "南楼有怀元舆",
        "author": "郭祥正",
        "content": "且欲临高遣百忧，故携笻杖立城头。\n田家隔水犬吠犬，天气新晴鸠唤鸠。\n靡迤物华春又尽，纷霏尘事老何求。\n史君閒暇须游乐，莫为愁人罢乐游。",
        "dynasty": "宋",
        "collection_info": null
    },
    {
        "uuid": "8a03e371962efe51cb415c9c42b15349",
        "title": "次韵元舆言怀",
        "author": "郭祥正",
        "content": "与君交臂每忘忧，用即三公尚黑头。\n美化流行非乳虎，新诗老重似雎鸠。\n箧中玑贝方论价，江上田园未足求。\n信道斵轮真妙手，只惭缧绁玷英游。",
        "dynasty": "宋",
        "collection_info": null
    },
    {
        "uuid": "013b45999b419ebdda2fcff70f9db03e",
        "title": "临江春晚",
        "author": "郭祥正",
        "content": "黯淡阴晴阁雨天，清明将近见秋韆。\n风高乔木莺初啭，水暖平沙鹭斗眠。\n身计只知忧陷穽，年华岂解老神仙。\n迢迢归路三千里，始信家书直万钱。",
        "dynasty": "宋",
        "collection_info": null
    },
    {
        "uuid": "26c2dfe2536d7bfe46c1bfa67e6be2a7",
        "title": "次韵元舆临汀书事三首  其一",
        "author": "郭祥正",
        "content": "福抚开山罢戍兵，我朝仁泽始流行。\n岚烟蒸湿同梅岭，地脉逶迤接赣城。\n花木藏春先腊拆，儿童要寿半岩名。\n如今太守真黄霸，里巷歌谣善治声。",
        "dynasty": "宋",
        "collection_info": null
    },
    {
        "uuid": "b46ad20027164a4b117e06cc9a14485e",
        "title": "次韵元舆临汀书事三首  其二",
        "author": "郭祥正",
        "content": "碧瓦参差几万间，重楼复阁更回环。\n城池影浸水边水，鼓角声传山外山。\n凿落斗倾元弛禁，秋韆争蹴未容閒。\n史君得意同民乐，日拥笙歌倒醉颜。",
        "dynasty": "宋",
        "collection_info": null
    },
    {
        "uuid": "53261a5f8bec942192d245f6374f2736",
        "title": "次韵元舆临汀书事三首  其三",
        "author": "郭祥正",
        "content": "近郭溪山最可游，雨晴天气返如秋。\n人携羽扇防浓雾，马惜鞯泥涉浅流。\n竹叶要翻金盏底，梨花偏称玉钗头。\n卧龙胜事堪图画，迥压闽南七八州。",
        "dynasty": "宋",
        "collection_info": null
    },
    {
        "uuid": "d019fc2579f76c953bbcd17a54a19dac",
        "title": "雨中南楼望西方僧舍要元舆同赋",
        "author": "郭祥正",
        "content": "残春丝雨洗氛埃，一日重城望数回。\n熟色浅深添草树，轻绡高下覆楼台。\n溪声远与钟声杂，山影分从电影开。\n不得画工如立本，史君吟写最多才。",
        "dynasty": "宋",
        "collection_info": null
    },
    {
        "uuid": "94b0549166a03a1f860f1f113e4dd080",
        "title": "东郊",
        "author": "郭祥正",
        "content": "东郊怅望惜春归，颇觉年来万事非。\n不奈离愁须觅酒，得闻歌响却沾衣。\n蜜蜂捕蕊穿花去，巢燕寻泥拍水飞。\n物态风光能几许，老无忧患世人稀。",
        "dynasty": "宋",
        "collection_info": null
    },
    {
        "uuid": "dcbd018af0d3d9366107c74b97d37bdd",
        "title": "雨霁",
        "author": "郭祥正",
        "content": "今朝晴日照柴扉，即看轻云捲翠微。\n燕子有情归旧栋，柳条牵恨拂征衣。\n故乡书信何时到，瘴地烟岚此处稀。\n白酒一杯聊强饮，物情人事恐相违。",
        "dynasty": "宋",
        "collection_info": null
    },
    {
        "uuid": "d0a86cd5e1e9916ba39fdb9a33b20b79",
        "title": "白莲院观蔡君谟要师遗迹",
        "author": "郭祥正",
        "content": "盘屈龙蛇未奋身，老禅当日亦知人。\n来趋莲幙文章客，去作金銮侍从臣。\n物外论交终不泯，壁间题字尚如新。\n年年杨柳春先绿，谁復多情与望春。",
        "dynasty": "宋",
        "collection_info": null
    },
    {
        "uuid": "eec0e7cac38bebcbe2bd8d403ff0fb2f",
        "title": "开元客馆",
        "author": "郭祥正",
        "content": "裂瓦欹椽五六间，地形高下颇依山。\n黄鹂相应雨初过，绿树成阴春已还。\n土竈有烟营饭饱，柴门无客任苔斑。\n却思一钓沧浪去，苹叶蓼花相伴閒。",
        "dynasty": "宋",
        "collection_info": null
    },
    {
        "uuid": "4e4be7132909e78314a2df2a362a691f",
        "title": "开元禅寺",
        "author": "郭祥正",
        "content": "三寺参差见刹竿，开元形胜据龙蟠。\n楼台影落青霄险，钟磬声传碧涧寒。\n物物有缘香供盛，尘尘无碍法筵寛。\n欲随大士披华藏，北斗容身不亦难。",
        "dynasty": "宋",
        "collection_info": null
    },
    {
        "uuid": "6df634b4fef7c5d97657c8a68ca25ab4",
        "title": "次韵元与雨中见怀二首  其一",
        "author": "郭祥正",
        "content": "屋漏沿窻玉篆斜，索居蒸湿度年华。\n衔冤欲诉中都狱，抱义难酬漂母家。\n地隔五湖秋雁绝，草荒三径晓猿嗟。\n幸君数送琼瑶句，枯枿蒙春亦吐花。",
        "dynasty": "宋",
        "collection_info": null
    },
    {
        "uuid": "868168dced9cc6ea67ba2fd6a89ff1e2",
        "title": "次韵元与雨中见怀二首  其二",
        "author": "郭祥正",
        "content": "雨鏁柴门一径斜，诗筒时復觇英华。\n自怜白髮非商叟，却对青山忆谢家。\n卞玉逢知终荐达，隋珠投暗只惊嗟。\n悲歌半夜弹雄剑，恨血千年变土花。",
        "dynasty": "宋",
        "collection_info": null
    },
    {
        "uuid": "8750a1b9647945e5a53a09530f6efe82",
        "title": "小阁夜眺",
        "author": "郭祥正",
        "content": "白日尘寰忧思深，夜登危阁解烦襟。\n空江云尽月涵璧，绝壑风生松奏琴。\n佳客不来分坐赏，浊醪谁为此时斟。\n疏钟辄莫催清晓，吾欲凭栏更一吟。",
        "dynasty": "宋",
        "collection_info": null
    },
    {
        "uuid": "ee249809c6d6ffebf6c8bb3f5799f382",
        "title": "南山晚步简自宣长老",
        "author": "郭祥正",
        "content": "雨过南山紫翠深，团团仙露洒衣襟。\n碧云影裏寒猿啸，玉涧声中怨鹤吟。\n期赴前林同茗酌，倦投盘石拣萝阴。\n凭谁寄语谢康乐，安用披榛故远寻。",
        "dynasty": "宋",
        "collection_info": null
    },
    {
        "uuid": "9d54455d505c3cfa7654f14caabbc845",
        "title": "次韵元舆题王祖圣南涧楼清斯亭二首  其一",
        "author": "郭祥正",
        "content": "平昔朱衣驾两轓，高楼归隐卧云泉。\n文章未许矜盘谷，水墨无劳画辋川。\n春日半晴花照地，秋风入夜雁连天。\n烧丹辟谷非吾事，能远尘寰即是仙。",
        "dynasty": "宋",
        "collection_info": null
    },
    {
        "uuid": "8b2b25748d54a58da4c11f3c4d2645db",
        "title": "次韵元舆题王祖圣南涧楼清斯亭二首  其二",
        "author": "郭祥正",
        "content": "松径沿溪溪水深，水光澄碧倒松阴。\n浮杯可酌刘伶酒，坐石仍弹靖节琴。\n无数轻鸥随出处，几番佳客伴登临。\n自嗟罗网何时脱，往濯尘缨为一吟。",
        "dynasty": "宋",
        "collection_info": null
    },
    {
        "uuid": "46186fecae49d2e1dfa7291b8d4780ef",
        "title": "赠武平许令",
        "author": "郭祥正",
        "content": "昔拜先翁汇水滨，存亡回首几经春。\n凤毛今喜为花县，鹤髮谁嗟困客尘。\n箧有赠篇长取读，心藏遗德尚如新。\n源源世泽来无尽，桂籍传家已四人。",
        "dynasty": "宋",
        "collection_info": null
    },
    {
        "uuid": "edbc398b09063bd41f886c3ae2f13e38",
        "title": "迁居西湖普贤院寄自省上人",
        "author": "郭祥正",
        "content": "十亩方塘四岸榕，夕阳初尽月生东。\n不嫌瘴地无家别，犹喜山房有路通。\n宁使五尘长我缚，得超三界与师同。\n迁居却作安居计，病入残年两耳聋。",
        "dynasty": "宋",
        "collection_info": null
    },
    {
        "uuid": "8bfb98354b023d13b1f5d34608088be3",
        "title": "梦游金山作四韵既觉止记一联因足成之",
        "author": "郭祥正",
        "content": "珠帘高卷倚危栏，望尽方知出世间。\n江海交流云缥缈，楼台相映月回环。\n熏成香界浑无地，化作天宫别有山。\n京口瓜洲竟安在，梦醒却欲泛舟还。",
        "dynasty": "宋",
        "collection_info": null
    },
    {
        "uuid": "f7d01689be47bd9c8aa969486de0a703",
        "title": "次韵无逸长老秋居见寄",
        "author": "郭祥正",
        "content": "榕树萧萧一径深，门庭秋静紫苔侵。\n能依幻质循元觉，默运真悲拔众沈。\n有想愿分香界饭，忘言求出世间心。\n旃檀谩把炉中爇，无尽无边结宝阴。",
        "dynasty": "宋",
        "collection_info": null
    },
    {
        "uuid": "8d308e82eb7b5557256fc1a9ca2372ef",
        "title": "追和紫霞翁记梦二首  其一",
        "author": "郭祥正",
        "content": "乘云亲到紫皇家，不是人间旧物华。\n四座散香春结盖，一墀栽玉晓生花。\n入盘仙李皆含露，出鼎騠金尚带砂。\n偶对吟笺追昔事，犹疑鸾凤数行斜。",
        "dynasty": "宋",
        "collection_info": null
    },
    {
        "uuid": "35b4d8f7b30ccee92802cbf0c8cf3fa3",
        "title": "追和紫霞翁记梦二首  其二",
        "author": "郭祥正",
        "content": "笑上蓬莱第一山，葱苍半落有无间。\n金云璧月夜何永，玉殿珠楼人斗閒。\n五岳已能超险路，九天从此造玄关。\n回头为问桃源客，底事鸡鸣便欲还。",
        "dynasty": "宋",
        "collection_info": null
    },
    {
        "uuid": "6e3eb9e7c57997c60192a816eff1c7ee",
        "title": "次韵元舆见寄二首  其一",
        "author": "郭祥正",
        "content": "不得陪公九日行，想提椽笔瞰西城。\n风流自可追王粲，憔悴犹能忆祢生。\n万里还家唯有梦，一身投狱岂忘情。\n何时共掷沧溟钓，醉倚三山欲鲙鲸。",
        "dynasty": "宋",
        "collection_info": null
    },
    {
        "uuid": "f711f6602f91fb66eafc544696bfb0a7",
        "title": "次韵元舆见寄二首  其二",
        "author": "郭祥正",
        "content": "霜雪萧然满鬓鬚，平生忧患更无如。\n强倾浊酒消尘事，每见荒榛忆旧居。\n倦鸟久摧千里翼，故人频枉数行书。\n城头高阁何时到，多在三春细雨余。",
        "dynasty": "宋",
        "collection_info": null
    },
    {
        "uuid": "db75c3ada16f9c20885b6eef61b11764",
        "title": "酬蔡温老秀才见寄",
        "author": "郭祥正",
        "content": "一庵聊寄碧岩阴，忽得新诗慰我心。\n俊逸自追天马健，崩腾还与海涛深。\n门前俗子无行迹，物外松风有好音。\n病起可能携杖屦，共寻明月到溪浔。",
        "dynasty": "宋",
        "collection_info": null
    },
    {
        "uuid": "94c46142e1c25d18e0a4bcbe29917d28",
        "title": "酬崇福长老见寄",
        "author": "郭祥正",
        "content": "寄榻西湖不掩关，残年犹得伴僧閒。\n身投罗网归无路，目送烟云幸有山。\n新句忽传文字外，旧游重想笑谈间。\n故人风义如师少，慰我忧愁两鬓斑。",
        "dynasty": "宋",
        "collection_info": null
    },
    {
        "uuid": "c2a38defde4a58e4bc825cd03a6429f3",
        "title": "再用前韵寄省上人",
        "author": "郭祥正",
        "content": "四壁萧然我亦空，更无归梦到江东。\n楼台不碍尘尘现，钟鼓相闻法法通。\n玉麈挥谈真契合，莲华分座夙缘同。\n回头重浊堪怜悯，妙性如何自瞽聋。",
        "dynasty": "宋",
        "collection_info": null
    },
    {
        "uuid": "a9f1978e8f0f7a284916d22a4cb114b7",
        "title": "和安止怀予北归怅然有作三首  其一",
        "author": "郭祥正",
        "content": "蒙蒙春气扑晴霄，游水登山望泬寥。\n旧学已荒三岁懒，故乡何处一身遥。\n沈沟断木思班匠，吹沫纤鳞待晚潮。\n君有高才当自奋，不应先我问耕樵。",
        "dynasty": "宋",
        "collection_info": null
    },
    {
        "uuid": "17972e8f16e0e6727a0bfd54b0dcf1ea",
        "title": "和安止怀予北归怅然有作三首  其二",
        "author": "郭祥正",
        "content": "雨余风物一番新，得句惭非画手亲。\n柳眼含烟如恨客，花心凝露欲啼春。\n黄鹂出谷方求友，紫燕营巢不避人。\n独我未沾青帝力，僧窻聊寄幻泡身。",
        "dynasty": "宋",
        "collection_info": null
    },
    {
        "uuid": "4c9ff52d6d9c6ade332dd0bd47f71cbf",
        "title": "和安止怀予北归怅然有作三首  其三",
        "author": "郭祥正",
        "content": "一读诗翁寄我篇，却思乡国醉瑶泉。\n数声玉树秦淮月，万里春江采石船。\n轩冕浮沈真外物，冤亲平等委前缘。\n杜陵子美知何意，更欲吹嘘送上天。",
        "dynasty": "宋",
        "collection_info": null
    },
    {
        "uuid": "fdfedc2f3457a39ff049bbd1636ad132",
        "title": "剑",
        "author": "郭祥正",
        "content": "不得公孙一舞看，空嗟尘渍血痕干。\n铸成星斗生光焰，化作龙蛇会屈盘。\n金匣藏时天地静，玉池磨处雪霜寒。\n谁为将相扶明主，此物能令社稷安。",
        "dynasty": "宋",
        "collection_info": null
    },
    {
        "uuid": "deba7254579704c11af91cb352acee35",
        "title": "赠裴泰辰先生",
        "author": "郭祥正",
        "content": "匣剑光铓射斗牛，提携天下洗人仇。\n英雄心胆老犹在，道路风尘行未休。\n名重更须完小节，义高何足论閒愁。\n蒙蒙细雨陵阳市，折取红梅上酒楼。",
        "dynasty": "宋",
        "collection_info": null
    },
    {
        "uuid": "396fc9173dd8932e39d3602fe96f93f4",
        "title": "次韵俞资深承事二首  其一",
        "author": "郭祥正",
        "content": "联车同入得仙山，下瞰重城指掌间。\n不愤青春添我老，且倾白酒伴君閒。\n三年共佐闽中郡，一檄谁招海上蛮。\n闻说天门新奏乐，帝枢佳气紫回环。",
        "dynasty": "宋",
        "collection_info": null
    },
    {
        "uuid": "f5e757f5d624e440b433b04f0f67ed6d",
        "title": "次韵俞资深承事二首  其二",
        "author": "郭祥正",
        "content": "春归漳岸扑晴岚，紫燕黄鹂若纵谈。\n自愧不才甘薄禄，喜逢佳客解羸骖。\n仙山有路终难继，海品论珍昔未谙。\n地胜人醇真可乐，梦魂无復忆江南。",
        "dynasty": "宋",
        "collection_info": null
    },
    {
        "uuid": "f58f1c1190d3c61b5cb6e7fc96cd0767",
        "title": "东湖",
        "author": "郭祥正",
        "content": "东湖北溆水相通，十里荷花半白红。\n冷艷已能消酷暑，暗香时復散清风。\n欲眠别浦无鱼艇，且倚疏栏学钓翁。\n云起仙庭飞晚雨，洒然身世出尘笼。",
        "dynasty": "宋",
        "collection_info": null
    },
    {
        "uuid": "044a397c532277df2cc38aeaebcfc487",
        "title": "圆山谢雨二首  其一",
        "author": "郭祥正",
        "content": "牲牷报祀入圆山，赫赫神功指顾间。\n水满大田甘雨足，龙归深涧宿云閒。\n乐声自和松声奏，玉色遥瞻酒色殷。\n安得梦魂陪逸驾，更传仙句落人寰。",
        "dynasty": "宋",
        "collection_info": null
    },
    {
        "uuid": "476e29d9b605bc7b37cd576254e11c81",
        "title": "圆山谢雨二首  其二",
        "author": "郭祥正",
        "content": "自挈壶浆款庙门，黄蕉丹荔荐清芬。\n沈烟未过盘中篆，电影已翻江上云。\n霈泽不惟滋稼穑，凉飈仍为扫岚氛。\n圆山信作漳南镇，想恋枇杷玉色醺。",
        "dynasty": "宋",
        "collection_info": null
    },
    {
        "uuid": "d1342638c30420401d187b2dbe899d7a",
        "title": "和留秀才秋日田舍",
        "author": "郭祥正",
        "content": "物幻非真只自知，却寻田舍度衰迟。\n漫为陶令柴桑乐，不学荆轲易水悲。\n午睡最能消永日，一巢长欲寄深枝。\n闻君亦有逍遥趣，可濯沧浪共赋诗。",
        "dynasty": "宋",
        "collection_info": null
    },
    {
        "uuid": "4820fca4377f008e13b6911da9c5a683",
        "title": "和宣守林子中修撰列岫亭",
        "author": "郭祥正",
        "content": "苏州方称白公才，又见宣城谢守来。\n两处溪山重秀发，一亭风月助徘徊。\n水光飐滟龙鳞活，岫影参差雁序开。\n不用红裙唱金缕，只题佳句殷春雷。",
        "dynasty": "宋",
        "collection_info": null
    },
    {
        "uuid": "a4d062c3ddfda0ad3d2c2f0be0c88d4d",
        "title": "列岫后题",
        "author": "郭祥正",
        "content": "谢公遗句惜湮沈，更作新亭一百寻。\n宿霭拥山眉敛翠，夕阳浮水带横金。\n黄鹂唤友鸣声软，白鸟窥鱼意思深。\n看尽物情俱是幻，要须携酒数登临。",
        "dynasty": "宋",
        "collection_info": null
    },
    {
        "uuid": "d51d9211363ee7e74708cd4250d578f8",
        "title": "赠子中修撰",
        "author": "郭祥正",
        "content": "承明厌直下天来，聊继昭亭小谢才。\n珠迸玉盘诗得句，月腾金浪酒盈杯。\n江城未许民心借，京国颙瞻召节回。\n试问行年俱乙亥，固应怜我困蒿莱。",
        "dynasty": "宋",
        "collection_info": null
    },
    {
        "uuid": "b50d3ddc7a8c3dabc0d8177958765f2b",
        "title": "子中修撰迭嶂楼致酒",
        "author": "郭祥正",
        "content": "重山复水碧相连，胜地欣逢太守贤。\n欲倒樽罍秋色裏，故邀宾客画图边。\n丹青迥压王摩诘，骚雅仍兼白乐天。\n莫恋宣城风物美，玉堂提取笔如椽。",
        "dynasty": "宋",
        "collection_info": null
    },
    {
        "uuid": "ebddfaf32ded4082f1d230289235ec8e",
        "title": "次韵子中修撰宠赠之什",
        "author": "郭祥正",
        "content": "声名入洛弟兄传，出拥旌旗老集仙。\n挹月珠玑光射海，凌秋鵰鹗气横天。\n文章落笔元无敌，器宇藏春岂有边。\n一见音容聊莞尔，却携樽酒共頽然。\n金门曾奏相如赋，水阁重吟杜牧篇。\n强驾蹇驴追逸骥，已知霄壤不相连。",
        "dynasty": "宋",
        "collection_info": null
    },
    {
        "uuid": "33ca076f925025378303c001856ceae6",
        "title": "次韵子中修撰塔院题竹",
        "author": "郭祥正",
        "content": "不是集仙来咏竹，更谁能继紫微吟。\n看随霜雪终吾老，寄语锄犂勿见侵。\n欲把一竿垂直钓，更须十亩广清阴。\n萧郎妙笔堪图写，添入蓬莱第几岑。",
        "dynasty": "宋",
        "collection_info": null
    },
    {
        "uuid": "a4d9618e8468ad93cb410cee8b6ce436",
        "title": "子中修撰示书有不得同游水晶宫之叹作唐格四韵寄别",
        "author": "郭祥正",
        "content": "西庵吟醉忆君同，忽得新诗思愈工。\n下笔捷才如阵马，接人和气似春风。\n敬亭姑孰犹为远，庾岭端山更几重。\n自叹鹪鹩无健翼，追飞不到水晶宫。",
        "dynasty": "宋",
        "collection_info": null
    },
    {
        "uuid": "42b1cd4df69d6da80f72d13ffbd8a659",
        "title": "寄凤凰山张居士",
        "author": "郭祥正",
        "content": "闻君深隐凤凰山，池水相通竹石间。\n一念报亲长不断，六经传子胜空閒。\n青猿摘果啼兼啸，白鸟穿云去復还。\n自愧尘埃行老矣，何时载酒伴酡颜。",
        "dynasty": "宋",
        "collection_info": null
    },
    {
        "uuid": "0cd84b9e6bfe389699832934477988ca",
        "title": "永安戴公纯秀才",
        "author": "郭祥正",
        "content": "鬖鬖鬓髮一衰翁，又泊仓头阻逆风。\n推去未应如谢令，重来终是愧司农。\n熙宁父老知谁在，元佑田园喜再丰。\n置酒高台要我醉，却寻陈迹喜君同。",
        "dynasty": "宋",
        "collection_info": null
    },
    {
        "uuid": "1dd910c7cbf77478049cd6751ecb7914",
        "title": "次韵陈思道见送之什",
        "author": "郭祥正",
        "content": "谁听袁宏夜半吟，一时倾盖便知心。\n疲驽自信难追骥，秀木从来忌出林。\n巧匠旁观应缩手，明珠所得已盈衿。\n岭头孤唱思君和，着月梅花似缕金。",
        "dynasty": "宋",
        "collection_info": null
    },
    {
        "uuid": "b5750652f049a363912545074fd9d91e",
        "title": "至万安寄吉守李献父大夫",
        "author": "郭祥正",
        "content": "江水成文地最奇，风流太守更能诗。\n送将腊尽梅花怨，唤得春回燕子知。\n一饷功勋真梦寐，千年名字付伤悲。\n盛携樽酒频赓唱，幕下高才似牧之。",
        "dynasty": "宋",
        "collection_info": null
    },
    {
        "uuid": "915553a2ca66b1e25283338c31d43f3b",
        "title": "将至五羊先寄颖叔修撰",
        "author": "郭祥正",
        "content": "句水分携二十年，却临南海望青天。\n元戎为解陈公榻，下客惭非孺子贤。\n冷艷一枝梅照眼，清光五斗酒盈船。\n朝廷近日无新事，只恐西戎尚扰边。",
        "dynasty": "宋",
        "collection_info": null
    },
    {
        "uuid": "659fc51c926bd33237fd253e701d77e1",
        "title": "南雄望远亭本朝章郇公所作公尝为郡太守种荔子二株今方茂实而后人所种皆不成东美要予致酒亭上为赋四韵",
        "author": "郭祥正",
        "content": "城角危亭面面开，尘侵丞相旧诗牌。\n凌江欲转鲸鱼活，荔子成阴玉树埋。\n庾岭乍过无瘴雾，长安不见奈愁怀。\n且倾浊酒承高论，秋水何由辨渚涯。",
        "dynasty": "宋",
        "collection_info": null
    },
    {
        "uuid": "64b374c579103f208b03cc56087dbd58",
        "title": "凌江立春日呈黎东美太守",
        "author": "郭祥正",
        "content": "斗杓东指斡春回，乐奏昇平助殷雷。\n鱼跃原无溪面冻，雪光散作岭头梅。\n主人和气均千里，北客归怀寄一杯。\n色满皇州三殿喜，琼林先放桂花开。",
        "dynasty": "宋",
        "collection_info": null
    },
    {
        "uuid": "9ea93ebd4402986aebf4e6c69b2b8cf6",
        "title": "韶州武溪亭",
        "author": "郭祥正",
        "content": "滔滔武溪一何深，鸟飞莫渡兽莫临。\n山色欲学翠凤舞，笛声自作苍龙吟。\n樽罍谩借春力暖，鬓髮未免霜华侵。\n形容不上凌烟阁，马革裹尸那可寻。",
        "dynasty": "宋",
        "collection_info": null
    },
    {
        "uuid": "1905c59a95578775c4c36a47ca85b79f",
        "title": "六祖南华寺",
        "author": "郭祥正",
        "content": "水转山来曲曲梯，参差楼殿占清辉。\n龙章凤袭藏天篆，玉索金鈎贲祖衣。\n春去不知庭柏老，月明谁棹钓船归。\n曹溪有路人人到，踏断玄关古亦稀。",
        "dynasty": "宋",
        "collection_info": null
    },
    {
        "uuid": "d53aa31434b904cd45291bdd389c5804",
        "title": "六祖大涌泉",
        "author": "郭祥正",
        "content": "金镮一卓透曹溪，禅祖心传上上机。\n流出山腰苍兕吼，涌开池面碧绡飞。\n应同霖雨能苏旱，莫比沧浪只濯衣。\n不愿夕阳催我去，要随幽鸟带云归。",
        "dynasty": "宋",
        "collection_info": null
    },
    {
        "uuid": "c65cde897fa7b3867db7cc4358a833d2",
        "title": "武溪亭劝顾归圣朝奉酒",
        "author": "郭祥正",
        "content": "邂逅穷荒遇俊才，故将怀抱向君开。\n功名未得金横带，老大空惊雪满腮。\n岭北嘉蔬无此笋，江南相识尚逢梅。\n夜阑莫作思乡梦，且听清歌更一杯。",
        "dynasty": "宋",
        "collection_info": null
    },
    {
        "uuid": "f7fafe0354bdffb5fc3e5c282d197107",
        "title": "雪夜宿月华寺",
        "author": "郭祥正",
        "content": "大庾南来山更佳，每逢古寺留柴车。\n曹溪衣传葛獠布，月岭树种苹婆花。\n千年不坏物稀有，一日寓赏心无涯。\n北人浪说瘴雾恶，行拥貂裘衝雪华。",
        "dynasty": "宋",
        "collection_info": null
    },
    {
        "uuid": "569d8d2a9e4c92a3cad8bb273baca706",
        "title": "补到难篇终别作八句寄吴圣与长官",
        "author": "郭祥正",
        "content": "结客元和六载春，探深碧落迹如新。\n寸量秋色三千丈，名写岚光十四人。\n文格迥欺韩愈老，字书尤逼小王真。\n近来好事谁能及，我续遗音君可嗔。",
        "dynasty": "宋",
        "collection_info": null
    },
    {
        "uuid": "526629c9c7b96ccdab2003d13712b0d7",
        "title": "广庆寺",
        "author": "郭祥正",
        "content": "寺当南北二禺间，合翠全清总见山。\n一石尚存垂钓处，五羊时载老仙还。\n金流月影真盘谷，黛涨岚光小剑关。\n安得鹊桥横绝顶，下临河汉泻潺潺。",
        "dynasty": "宋",
        "collection_info": null
    },
    {
        "uuid": "ae4efb65530deb60cdfa491bd2f3d6ed",
        "title": "次韵彭敎授送别",
        "author": "郭祥正",
        "content": "平生爱着五云裘，不爱身为万户侯。\n白石清泉随步到，断霞残月满怀收。\n故园已恨荒三径，皓首何堪困一州。\n邂逅逢君沧海上，涸鳞终欲借洪流。",
        "dynasty": "宋",
        "collection_info": null
    },
    {
        "uuid": "f08529dd3744e279014cd717e6e6d1aa",
        "title": "次韵湛判官送别",
        "author": "郭祥正",
        "content": "一朝倾盖若忘年，更把新诗物外传。\n侧望风流还入幕，应怜憔悴未成仙。\n离樽谩託春风裏，短棹行依瘴海边。\n十斛明珠君不惜，珊珊投掷满巴笺。",
        "dynasty": "宋",
        "collection_info": null
    },
    {
        "uuid": "ea36ca5627d7108eb2052f6dbc13df86",
        "title": "次韵广幕黄承事见寄二首  其一",
        "author": "郭祥正",
        "content": "不记西亭醉别时，别来佳句愈瑰奇。\n心随云影沈天角，梦逐滩声到海湄。\n满目青山谁共乐，何年黄卷得同披。\n遥怜严武能为帅，幕下争传杜老诗。",
        "dynasty": "宋",
        "collection_info": null
    },
    {
        "uuid": "07c98a3de58c99516d6957d7bf1c9243",
        "title": "次韵广幕黄承事见寄二首  其二",
        "author": "郭祥正",
        "content": "孤城寂寞瘴岚州，虎竹分符强少留。\n老钝不知今世巧，行藏犹愧古人修。\n暗天理钓船千丈，纱帽笼头茗一瓯。\n无奈北归忘未得，非君求友更谁求。",
        "dynasty": "宋",
        "collection_info": null
    },
    {
        "uuid": "e7be01f1b5edf4ab5880df98f9b42e99",
        "title": "石室后游",
        "author": "郭祥正",
        "content": "七星山色碧离离，山下空岩世所稀。\n不独雾深知豹隐，有时水长见龙归。\n方床莹洁仙人座，文石纵横织女机。\n旋剔苍苔辨陈迹，李邕词翰亦依稀。",
        "dynasty": "宋",
        "collection_info": null
    },
    {
        "uuid": "b541a5000f64f89269687b45996d3081",
        "title": "寄惠守苏元之",
        "author": "郭祥正",
        "content": "挥金爱士气尤雄，暂拥旌旗碧海东。\n十八素娥倾皓月，三千佳客倚春风。\n高才可惜经纶晚，把酒何时笑语同。\n霜落草枯应射虎，短衣匹马欲随公。",
        "dynasty": "宋",
        "collection_info": null
    },
    {
        "uuid": "0afa905214424d98bb221d923b21e5a3",
        "title": "寄题李封州宅生堂",
        "author": "郭祥正",
        "content": "鳞鳞鸳瓦构新堂，意在黔乌惠泽长。\n岘首去思闻堕泪，召南遗爱有甘棠。\n水光送月浮珍席，山势和云插画梁。\n安得才如张相国，为君重赋宅生章。",
        "dynasty": "宋",
        "collection_info": null
    },
    {
        "uuid": "fd358ca3e62a49ac41d276602c01e2a6",
        "title": "寄题贺州甑山亭",
        "author": "郭祥正",
        "content": "贺州城西丹甑山，一亭遥插紫云间。\n龙墀让策名犹在，鹤驭凌风去不还。\n善政再应来瑞物，胜游安得伴酡颜。\n元戎词翰镌金玉，千古长如碧涧潺。",
        "dynasty": "宋",
        "collection_info": null
    },
    {
        "uuid": "015c59002d468766dedb6e98e7e9e3ec",
        "title": "次韵宜掾徐子美见寄",
        "author": "郭祥正",
        "content": "去年与子别当涂，彼此形骸若梦余。\n怅望欲穷千里目，相思不寄一行书。\n青山归去容身好，白眼从来处世疏。\n桂水东流须入海，新诗时復委双鱼。",
        "dynasty": "宋",
        "collection_info": null
    },
    {
        "uuid": "cbd0da50cfae71d67cbe7b14a681b35c",
        "title": "故人李端夫赴廉州从事石室致酒留别二首  其一",
        "author": "郭祥正",
        "content": "注地银潢两峡开，云林冰凈不浮灰。\n新诗欲与何人论，旧友今从上国来。\n薄酒谩为仙室饮，归鞍无奈夕阳催。\n君怀自有骊珠富，合浦休将一颗迴。",
        "dynasty": "宋",
        "collection_info": null
    },
    {
        "uuid": "d1379b3bf567c7d5c780c9ef861a1f1b",
        "title": "故人李端夫赴廉州从事石室致酒留别二首  其二",
        "author": "郭祥正",
        "content": "才如吾子尚区区，羽檄从军万里余。\n白髮可怜归计晚，青衫只似拜恩初。\n一樽邀客非无酒，千卷随车幸有书。\n已把穷通推定分，故人达宦任情疏。",
        "dynasty": "宋",
        "collection_info": null
    },
    {
        "uuid": "5989ba847282f170889b16a5328f8988",
        "title": "留汤主簿小饮",
        "author": "郭祥正",
        "content": "穷荒得见故人稀，话旧还惊岁月飞。\n君有儿孙能力学，我无金谷可言归。\n灵仙观裏黄柑熟，采石江头白蟹肥。\n北望何时同此乐，暂留行棹莫相违。",
        "dynasty": "宋",
        "collection_info": null
    },
    {
        "uuid": "6e7c79c66729161f45cc336add310091",
        "title": "送刘光道赴桂幕",
        "author": "郭祥正",
        "content": "气吐虹蜺髮未皤，逢人辄莫叹蹉跎。\n边隅锋镝从今少，幕下篇章所得多。\n雨洗山光浮碧玉，春回江色熨青罗。\n元戎早晚归金阙，荐祢应先着述科。",
        "dynasty": "宋",
        "collection_info": null
    },
    {
        "uuid": "4f6283903140e6c3a084853a79c45c06",
        "title": "九日登北楼示客",
        "author": "郭祥正",
        "content": "九日登高可强欢，听歌莫放玉杯干。\n黄花烂漫宜新酒，白髮稀疏落小冠。\n桂水波光趋海急，峡山岚翠带云寒。\n故乡万里知何处，更凭朱栏向北看。",
        "dynasty": "宋",
        "collection_info": null
    },
    {
        "uuid": "62694a7d4918b40297b62c7bc417b050",
        "title": "次韵宜掾徐子美见寄",
        "author": "郭祥正",
        "content": "忽逢便翼寄新章，不惜明珠满斛量。\n姑孰万家花映竹，丹湖千顷月和霜。\n结庐已许陪吟社，衣锦应须返故乡。\n底事却言归未得，梦魂犹欲泛沧浪。",
        "dynasty": "宋",
        "collection_info": null
    },
    {
        "uuid": "167d75c23f70d70053d65dd5024167b3",
        "title": "次韵陈文思见寄",
        "author": "郭祥正",
        "content": "星湾高会岂能忘，万丈离愁寸寸量。\n东阁赋梅摅锦绣，南山射虎凛冰霜。\n功名未得封千户，耕凿何由共一乡。\n春蕨秋鲈味偏美，时听社鼓醉淋浪。",
        "dynasty": "宋",
        "collection_info": null
    },
    {
        "uuid": "828de3816fd1be1c9048549b0ab008ec",
        "title": "寄题罗池庙",
        "author": "郭祥正",
        "content": "种柳江边不得归，殁将灵魄寓罗池。\n名参韩子犹为幸，党入王生最可悲。\n帘卷瘴云灯断续，门荒秋雨菊离披。\n旱穰请祷年年事，瓦鼓巫歌奠一巵。",
        "dynasty": "宋",
        "collection_info": null
    },
    {
        "uuid": "e7092744a2b5febe79515586abcf3a07",
        "title": "送颖叔待制拜六路都运之命",
        "author": "郭祥正",
        "content": "朝闻紫诏下龙楼，夕卷红旌别海陬。\n六路理财烦侍从，一门传节继风流。\n诗如老杜犹为达，策似刘蕡稍见收。\n廊庙乏材终大用，愿均和气及岩幽。",
        "dynasty": "宋",
        "collection_info": null
    },
    {
        "uuid": "37733e9ef8eedc1aa5ad25780db5db12",
        "title": "次韵林辨之长官送别之什",
        "author": "郭祥正",
        "content": "十年相识迹非疏，今日江亭叹别车。\n牢落名声谗谤后，支离形影瘴氛余。\n重来仕路谁为援，却返家园欲自如。\n烟浪一舟无长物，罢官只似到官初。",
        "dynasty": "宋",
        "collection_info": null
    },
    {
        "uuid": "0030a93776efaca3fa50144848f1ef3c",
        "title": "谢洪府黄安中尚书惠双泉二首  其一",
        "author": "郭祥正",
        "content": "北风遮莫阻归舟，公有双泉慰客愁。\n玉斗贮来云尚冻，金蕉倾处蚁争浮。\n黄花遥想东篱畔，白浪正翻南浦头。\n醉魄忽成蝴蝶梦，却寻春色到皇州。",
        "dynasty": "宋",
        "collection_info": null
    },
    {
        "uuid": "fc3ea4fc3e8a7a75055028a4055fd94e",
        "title": "谢洪府黄安中尚书惠双泉二首  其二",
        "author": "郭祥正",
        "content": "北风变冷水归𤃩，南浦扁舟未得行。\n孤雁叫云诗胆碎，怒涛舂岸客魂惊。\n谁陪高论应悬榻，想有雄词欲鲙鲸。\n病骨支离难强起，尚蒙樽酒慰余生。",
        "dynasty": "宋",
        "collection_info": null
    },
    {
        "uuid": "666a5d330988a693483b2e335269ee2a",
        "title": "次韵黎东美江上偶作",
        "author": "郭祥正",
        "content": "帝庭江国屡相逢，不觉霜毛岁月空。\n君奏课书双阙下，我携纶钓五湖东。\n论归学海方无迹，吟到诗坛始有功。\n一任北风翻地起，且图樽酒暂时同。",
        "dynasty": "宋",
        "collection_info": null
    },
    {
        "uuid": "f802501fb73ed1241af2fbdcf9aa0aad",
        "title": "吉州仙都观览前守李献父留题",
        "author": "郭祥正",
        "content": "乍出锋铓赣石来，仙都忽见五云开。\n霓幡闪闪排真驭，珠网重重覆绛台。\n照水碧莲犹未变，遶坛红杏亦新栽。\n刘郎去后谁行乐，壁上龙蛇半紫苔。",
        "dynasty": "宋",
        "collection_info": null
    },
    {
        "uuid": "cfcd7de97c59a23b085bfdb68d79b433",
        "title": "贵池寺照远轩",
        "author": "郭祥正",
        "content": "碧瓦周遭映佛幢，更穷眼界敞轩窻。\n山光半拥初生日，天影寛围不尽江。\n诗思未容秋色乱，酒醺能使客愁降。\n陶潜肯忆东篱菊，且倚栏干倒一缸。",
        "dynasty": "宋",
        "collection_info": null
    },
    {
        "uuid": "4dfd561a5ddfb9fb9c32ad99f0fb8efd",
        "title": "追和梅侍读题贵池寺元韵",
        "author": "郭祥正",
        "content": "寺插孤峰压贵池，幽轩占胜敞双扉。\n阴生广野千山失，影落空江一雁归。\n安得有缘陪社客，更寻何处息尘机。\n南来北去无时尽，谁念沧浪可濯衣。",
        "dynasty": "宋",
        "collection_info": null
    },
    {
        "uuid": "8cf44237d6d903c440e5b4f3c6cf4b43",
        "title": "寄题吕得中先坟怀先亭",
        "author": "郭祥正",
        "content": "亭压全闽近冢丘，四时营祀想神游。\n毫添玉兔新成史，德合银潢不尽流。\n翼翼栋梁横蜃泽，林林松槚冒霜秋。\n荣名已往余阴隲，定有儿孙万户侯。",
        "dynasty": "宋",
        "collection_info": null
    },
    {
        "uuid": "5ae783e405123434e8d4737b606f9da4",
        "title": "送魏汝士宣德",
        "author": "郭祥正",
        "content": "隔江为宰便庭帏，归去青霄结主知。\n租赋寛平民共乐，文书清简吏常饥。\n始终不变温如玉，离别相怜醉似泥。\n上国故人应问我，为言耕钓老明时。",
        "dynasty": "宋",
        "collection_info": null
    },
    {
        "uuid": "07b2a27bc1049e820dd55b17d8e818ca",
        "title": "寄致政苏子平大夫",
        "author": "郭祥正",
        "content": "十年想见苏夫子，闻说腰金便弃官。\n云在皖山峰上住，龙归潜水窟中蟠。\n已无俗坌心休洗，更有春醪盏不干。\n我亦江南专一壑，忆君相伴把渔竿。",
        "dynasty": "宋",
        "collection_info": null
    },
    {
        "uuid": "17dc6d694430dbf8bb269b940e0b16e1",
        "title": "送叶圣参守九江郡",
        "author": "郭祥正",
        "content": "湓浦夜涛声动地，香炉晴影碧连天。\n楼中不负庾公赏，席上谁为陶令贤。\n且拥旌旗飞画鹢，行闻台阁选青钱。\n班春过我旧游处，门巷桃花应寂然。",
        "dynasty": "宋",
        "collection_info": null
    },
    {
        "uuid": "2266c8c6ceee760bdb0eb82bbef57fbf",
        "title": "送琳长老再游浙东",
        "author": "郭祥正",
        "content": "姑溪不是留君地，雪窦天台更一游。\n玉浪溅云泉尾活，金盘擎海月华秋。\n将心与客无痕迹，问疾何人敢对酬。\n我把钓竿相忆处，蓼花红影上丝头。",
        "dynasty": "宋",
        "collection_info": null
    },
    {
        "uuid": "881ac9b2f757539c36675a4103217eb3",
        "title": "姜希哲四照轩送别",
        "author": "郭祥正",
        "content": "幽轩邀客每凭栏，景物萧然世味閒。\n翠碧湿烟山匼匝，光明随夜月回环。\n一杯浊酒超尘外，几首新诗寄壁间。\n不得从容与君语，片帆却欲趁风还。",
        "dynasty": "宋",
        "collection_info": null
    },
    {
        "uuid": "bd0ac4a4776f46d91d6032574ca45fde",
        "title": "胡与几被召访别",
        "author": "郭祥正",
        "content": "已喜乘轺归玉阙，尚能骑马过柴门。\n离魂有底销千丈，残日无多寄一樽。\n得路看君终直节，闭关唯我守空言。\n霜风素髮频欹帽，泪对桓伊不可扪。",
        "dynasty": "宋",
        "collection_info": null
    },
    {
        "uuid": "552a551366a6a0f2ec07ac48458848fa",
        "title": "再游浮山呈璞禅老",
        "author": "郭祥正",
        "content": "当年寻胜已忘还，乘兴重来倍觉閒。\n赤脚敬瞻新宝藏，白髯羞对旧青山。\n禅翁昔授岭头衲，狂客今探树穴环。\n行把生涯付妻子，幻身长寄一岩间。",
        "dynasty": "宋",
        "collection_info": null
    },
    {
        "uuid": "44538b71ba9212d7a0f3c07e5640440a",
        "title": "寄题潘温叟林堂",
        "author": "郭祥正",
        "content": "有堂归去容身好，天上人间已徧游。\n远害果能超华左，忘情却欲继雷刘。\n松台风送晴空雨，荷沼云生画卷秋。\n浩气本来缘直养，百年等是寄浮沤。",
        "dynasty": "宋",
        "collection_info": null
    },
    {
        "uuid": "a480adf9ebcd714bcf205961bdb27919",
        "title": "和倪敦復观梅三首  其一",
        "author": "郭祥正",
        "content": "闻说观梅借烛光，今宵为我更开觞。\n月来枝上冰生艷，风过梢头玉有香。\n羌笛几声传旧曲，菱花一夜照繁妆。\n坐中老杜凌何逊，索酒题诗思欲狂。",
        "dynasty": "宋",
        "collection_info": null
    },
    {
        "uuid": "5989ef19b29a4b4d5f6202e1e8cf603f",
        "title": "和倪敦復观梅三首  其二",
        "author": "郭祥正",
        "content": "江月江梅斗冷光，就梅临月举瑶觞。\n素娥未许风摇影，青帝宁容蝶采香。\n迢递一声羌笛怨，轻盈千点玉人妆。\n出尘标格情多少，东阁曾令杜甫狂。",
        "dynasty": "宋",
        "collection_info": null
    },
    {
        "uuid": "27f33223583a96a9e4ddb48ae4c2946e",
        "title": "和倪敦復观梅三首  其三",
        "author": "郭祥正",
        "content": "月压江梅似雪光，史君要我共飞觞。\n不饶桂树轮中影，独占霜娥鑑裏香。\n信报春来先众卉，恨随人去入残妆。\n孔融爱客君能似，席上应容处士狂。",
        "dynasty": "宋",
        "collection_info": null
    },
    {
        "uuid": "8c9e083eb600c3743b86467453fe1d5d",
        "title": "又同赏落梅二首  其一",
        "author": "郭祥正",
        "content": "江梅千片惜离披，更向风前把一巵。\n冷艷不辞今日舞，清香还是隔年期。\n客经易水忘归处，云倚巫山欲散时。\n安得不吟仍不饮，满头华髮拟何为。",
        "dynasty": "宋",
        "collection_info": null
    },
    {
        "uuid": "3be89749d94468b916d52d4a369314c7",
        "title": "又同赏落梅二首  其二",
        "author": "郭祥正",
        "content": "谁惜东园玉树空，且携樽酒与君同。\n盈盈素艷辞寒萼，浥浥余香散晓风。\n已许冰霜分我莹，尽饶桃杏向人红。\n能诗自有倪夫子，何必滁阳觅醉翁。",
        "dynasty": "宋",
        "collection_info": null
    },
    {
        "uuid": "1cd1573451928fb9823d08b863bd85b3",
        "title": "题方处士卷尾",
        "author": "郭祥正",
        "content": "子陵独往已千年，处士重来把一竿。\n治乱不同非我计，文章聊许后人看。\n璞中美玉谁雕琢，潭底神龙会屈盘。\n七世有孙方遇主，风流长在泻惊湍。",
        "dynasty": "宋",
        "collection_info": null
    },
    {
        "uuid": "7d4ca1fed29927cb237841aa71095fc0",
        "title": "题谢氏双溪阁",
        "author": "郭祥正",
        "content": "谢家山下双溪阁，水远山深夏亦凉。\n霜练两条初合影，菱花一鑑泻余光。\n樽罍日日邀宾客，仓廪年年富稻粱。\n更约诸孙勤问学，桂科将见绿衣郎。",
        "dynasty": "宋",
        "collection_info": null
    },
    {
        "uuid": "3844390116f2298545b7de07d48cee4b",
        "title": "重阳怀历阳孙公素太守",
        "author": "郭祥正",
        "content": "重阳应与客登临，隔水无缘预盍簪。\n浊瓮拨醅初泛蚁，佳人纤手斗挼金。\n南来纵有鸡山赏，北望频兴魏阙心。\n安得快风吹我去，勇提椽笔伴君吟。",
        "dynasty": "宋",
        "collection_info": null
    },
    {
        "uuid": "918c691c2e81927d74ecea7ffd3f2c0e",
        "title": "公素送酒见及復次前韵和答",
        "author": "郭祥正",
        "content": "掺别城东秋未深，相思白髮已盈簪。\n远分酒味须頽玉，正是秋香欲散金。\n润泽生民公有志，浮沈末路我无心。\n扁舟明发穿南斗，聊学沧浪渔父吟。",
        "dynasty": "宋",
        "collection_info": null
    },
    {
        "uuid": "89ef4adcd94b80ca61ee7da4e7d3f0f8",
        "title": "送贾明叔侍御守宣",
        "author": "郭祥正",
        "content": "直节忠言久不闻，堂堂今见贾生孙。\n老姦去位朝廷正，圣母怜才德业尊。\n句水晓光尘不染，敬山秋色玉无痕。\n北楼把酒频邀客，紫诏传呼下国门。",
        "dynasty": "宋",
        "collection_info": null
    },
    {
        "uuid": "3f9a122745e5df483525f3c46ee4405e",
        "title": "次韵昭掾徐子美见寄二首  其一",
        "author": "郭祥正",
        "content": "居巷虽穷愧彼颜，门无车马任苔斑。\n冰将合沼光容凈，鸟不窥鱼意思闲。\n踪迹疏来唯梦往，音邮漫去得诗还。\n浮生七十今六十，早晚归飞寻旧山。",
        "dynasty": "宋",
        "collection_info": null
    },
    {
        "uuid": "bbc0905f4ded5eb4616e5f603a5ca889",
        "title": "次韵昭掾徐子美见寄二首  其二",
        "author": "郭祥正",
        "content": "侵侵白髮改朱颜，不比当年鬓始斑。\n五斗可怜须苟禄，一岩犹喜早偷閒。\n黄花篱下千枝秀，紫雁云中几度还。\n万里未归归便得，昭州何似谢家山。",
        "dynasty": "宋",
        "collection_info": null
    },
    {
        "uuid": "4f6e7aba0eb9c292791b7ec2e417d9b6",
        "title": "题金陵白鹭亭呈府公安中尚书二首  其一",
        "author": "郭祥正",
        "content": "青城突兀与云连，谁作高亭落日边。\n六代衣冠归寂寞，一番罗绮自华鲜。\n低徊斗柄斟秋水，飞舞芦花欲雪天。\n直上烟霄无尺五，欲要王母对宾筵。",
        "dynasty": "宋",
        "collection_info": null
    },
    {
        "uuid": "9916e9fffceeb801af0648e455b6ce87",
        "title": "题金陵白鹭亭呈府公安中尚书二首  其二",
        "author": "郭祥正",
        "content": "西望长安路几千，此亭更在赏心边。\n黄芦正耐风霜老，白鹭相将羽翼鲜。\n城竦鳌身山匝地，舟排笋柱水连天。\n龙吟一曲斜阳下，况是史君开别筵。",
        "dynasty": "宋",
        "collection_info": null
    },
    {
        "uuid": "beeef3409f0f73246d098a9621d8dfd0",
        "title": "次韵安中尚书钟阜轩",
        "author": "郭祥正",
        "content": "钟山鳞鬣奋晴雷，观裏幽轩选胜开。\n江水北流朝海去，斗杓东转斡春回。\n已将白雪传龙笛，何用黄金筑隗台。\n宝塔中天挂刀尺，层层鸳瓦不浮灰。",
        "dynasty": "宋",
        "collection_info": null
    },
    {
        "uuid": "b3cdc1186feb2dba91724a98fc9416e5",
        "title": "送钱朝请还台",
        "author": "郭祥正",
        "content": "铨选相逢弱冠前，竹符分得各皤然。\n开樽且喜君尤健，问舍应输我最先。\n北上有心思报国，南来无物载归船。\n冰清世泽源流大，须享人间五福全。",
        "dynasty": "宋",
        "collection_info": null
    },
    {
        "uuid": "4be28a5406754bd73377e4f00543a049",
        "title": "芜阴北寺桧轩",
        "author": "郭祥正",
        "content": "青幢碧盖俨天成，湿翠蒙蒙滴画楹。\n禅客自陪千岁老，游人时把一樽倾。\n耻随桃李春风短，夺尽松篁夜气清。\n安得鬼仙提巨笔，不容左纽独传名。",
        "dynasty": "宋",
        "collection_info": null
    },
    {
        "uuid": "f9844c6b9550676346fab1981f28b591",
        "title": "明叔致酒迭嶂楼",
        "author": "郭祥正",
        "content": "陵阳峰顶敞栏干，三伏登临冰骨寒。\n山卷宿云开紫府，水和明月泻金湍。\n谢公风味君能似，李白篇章我到难。\n幸有玉船腾酒浪，欲乘醉兴效鹏抟。",
        "dynasty": "宋",
        "collection_info": null
    },
    {
        "uuid": "f8f37a651579e1366dc5adbd5c12a22c",
        "title": "次韵邹几圣舟次芜江见寄",
        "author": "郭祥正",
        "content": "东风冉冉送年华，末路浮沈岂足嗟。\n身着朱衣行直道，手披黄卷悟空花。\n世尘扰扰原无实，客宦悠悠役有涯。\n尚喜甘棠遗爱在，画船先许过渔家。",
        "dynasty": "宋",
        "collection_info": null
    },
    {
        "uuid": "3cd9d207be57ab6a3603f79b93c41f32",
        "title": "寄题历阳王纯甫新作连云观二首  其一",
        "author": "郭祥正",
        "content": "久持使节别尧天，故起朱楼北斗边。\n势压江淮盘地厚，影分吴楚与云连。\n一声奏笛龙蛇晓，八法书牌剑戟悬。\n更借湓城庾家月，芟除桂树照樽前。",
        "dynasty": "宋",
        "collection_info": null
    },
    {
        "uuid": "6473737759027565dd26a23033ac8a42",
        "title": "寄题历阳王纯甫新作连云观二首  其二",
        "author": "郭祥正",
        "content": "闻道连云绝世无，急飞轻棹看规模。\n帘鈎低挂半轮月，江岸平分千里图。\n飐飐金船流玉液，森森珠履踏冰壶。\n高材自是明堂柱，试作斯楼雄楚都。",
        "dynasty": "宋",
        "collection_info": null
    },
    {
        "uuid": "4cf8aa63c18b0fa99cfb8bef3f4d93b6",
        "title": "送黄奉议知白州前宰清远",
        "author": "郭祥正",
        "content": "看君新作海边楼，气象雄兼四五州。\n把笔共题红粉壁，开樽仍泛玉蟾秋。\n喜分符竹行千里，莫羡渔蓑退一丘。\n此别定为生死隔，雪霜霑尽暮年头。",
        "dynasty": "宋",
        "collection_info": null
    },
    {
        "uuid": "670189da8e023e518b02c15a30716359",
        "title": "次韵朱世昌察院登钟山",
        "author": "郭祥正",
        "content": "盘龙首尾压西东，宝塔棱层位正中。\n万古林泉流王气，六朝冠盖入悲风。\n烟生城郭尘昏尽，月满沙汀雪映空。\n回首临川埋骨处，后来经纬付诸公。",
        "dynasty": "宋",
        "collection_info": null
    },
    {
        "uuid": "9a69d5a527d256f49c4f12ec5b65d943",
        "title": "次韵答光守杨公济见寄",
        "author": "郭祥正",
        "content": "一别成都扬子云，梦魂飞断每沾巾。\n金门赋奏龙蛇晓，原庙诗成锦绣春。\n顾我漫为长醉客，非君谁是广骚人。\n荣分符竹归无路，盛送佳篇慰病身。",
        "dynasty": "宋",
        "collection_info": null
    },
    {
        "uuid": "515f163d56cae997c3bb7a3950d1cc45",
        "title": "病中先寄慎宰阎公达承议",
        "author": "郭祥正",
        "content": "松槚相望孰俊名，高才暂屈浚遒城。\n公庭寂寂无留讼，四野熙熙有让耕。\n未作盐梅调鼎鼐，且铿金玉直蓬瀛。\n病骸尚阻趋东阁，怀抱思君为一倾。",
        "dynasty": "宋",
        "collection_info": null
    },
    {
        "uuid": "b0a8457a33cfbe0b216fe66cd1bb8f5e",
        "title": "陪朱行中龙图饮澄惠院二首  其一",
        "author": "郭祥正",
        "content": "寒烟淡日满沧洲，台榭相通一径幽。\n志欲吞吴嗟隔水，力能成魏密藏舟。\n纸窻趁晓开黄卷，蒲叶涵春付白鸥。\n千载废兴何可问，一樽浊酒更迟留。",
        "dynasty": "宋",
        "collection_info": null
    },
    {
        "uuid": "665f81d99c0f16f3dc3ba77cbf057404",
        "title": "陪朱行中龙图饮澄惠院二首  其二",
        "author": "郭祥正",
        "content": "岛屿回环水遶堤，碧芦青荇密相依。\n凌风战舰知何处，落日游人尚未归。\n细细佛香时入坐，双双沙鸟静忘机。\n史君自是蓬莱客，倚遍栏干恋翠微。",
        "dynasty": "宋",
        "collection_info": null
    },
    {
        "uuid": "76ac7002b05e9fe1b5ebe9d2863c04d8",
        "title": "再见吴渊卿长官时年八十一",
        "author": "郭祥正",
        "content": "十七年前载酒过，重来携手喜如何。\n寿齐八十君方健，思及妻儿我已多。\n对槛残花犹可赏，隔帘小妓且频歌。\n人间事了无忧患，头上光阴任掷梭。",
        "dynasty": "宋",
        "collection_info": null
    },
    {
        "uuid": "69736b688c138e142e8810aa3eb57282",
        "title": "渊卿席上和李天贶四韵时与钟离中散并予共四人",
        "author": "郭祥正",
        "content": "悠悠岁月走惊湍，四十三时便弃官。\n座上得陪诸老醉，樽前须尽一生欢。\n花含余恨春将去，棋算成功局未残。\n欲向金城传盛事，新诗聊代画图看。",
        "dynasty": "宋",
        "collection_info": null
    },
    {
        "uuid": "4eaf5ff04ea854a7e40858e49bb525a2",
        "title": "次韵行中龙图游后浦六首  其一",
        "author": "郭祥正",
        "content": "密竹疏松斗老苍，惊飞白鸟不成双。\n楼船飘忽随朝电，佛炬青荧彻夜窻。\n携酒且来寻岛屿，投竿那用忆湖江。\n君看雨过铺晴练，得句须令小谢降。",
        "dynasty": "宋",
        "collection_info": null
    },
    {
        "uuid": "b5bb72f90b5814aa1d16027da8b11ea6",
        "title": "次韵行中龙图游后浦六首  其二",
        "author": "郭祥正",
        "content": "每欲收吴势未任，遶城凿浦迹堪寻。\n不知战罢楼船散，空见春归荇菜深。\n一坐清风吹往事，四筵白酒洗烦襟。\n公提椽笔诗无敌，未必张辽善醉吟。",
        "dynasty": "宋",
        "collection_info": null
    },
    {
        "uuid": "476be8bef4ed334645658be388e9d701",
        "title": "次韵行中龙图游后浦六首  其三",
        "author": "郭祥正",
        "content": "细柳高松绿映苍，深沉台榭晚生凉。\n沙边宿鹭昏昏白，草际流萤点点光。\n投网舟移牵碧荇，采莲人去湿红裳。\n欲追逸调嗟何及，雨入杯盘归兴忙。",
        "dynasty": "宋",
        "collection_info": null
    },
    {
        "uuid": "07c2789aea3925a165eb679ea1dffa5a",
        "title": "次韵行中龙图游后浦六首  其四",
        "author": "郭祥正",
        "content": "巨镇还须济世才，要宾览古笑谈开。\n蜀山迥出千螺秀，肥水长萦一带迴。\n犹有金城藏后浦，不唯铜雀起高台。\n异时争战归何处，秋雁年年去復来。",
        "dynasty": "宋",
        "collection_info": null
    },
    {
        "uuid": "9bc828e12f3a67f5ae9eb3d6858c3ae7",
        "title": "次韵行中龙图游后浦六首  其五",
        "author": "郭祥正",
        "content": "锦棹飞飞画舫迎，焚香夹道看双旌。\n佳宾谈笑民同乐，善政循良鸟不惊。\n花岛可怜春自舞，柳洲遥觉月微明。\n史君一饮诗千句，掷地浑如金玉声。",
        "dynasty": "宋",
        "collection_info": null
    },
    {
        "uuid": "f856b602c572a6ae9718b2b897fa37ed",
        "title": "次韵行中龙图游后浦六首  其六",
        "author": "郭祥正",
        "content": "冠带淮西第一州，扬鞭得从史君游。\n木鱼声断东台晓，水荇香传后浦秋。\n双脊自磨铜雀瓦，密云时泛建溪瓯。\n才清思健知无敌，且与衰残作荫庥。",
        "dynasty": "宋",
        "collection_info": null
    },
    {
        "uuid": "27d4ec630609bbf1e18ff3d89437faae",
        "title": "次韵行中龙图思宣城",
        "author": "郭祥正",
        "content": "公爱宣城心不休，当年应梦似崔侯。\n两条溪水横穿市，十里昭山半在州。\n小杜一时夸俊逸，玄晖千载擅风流。\n青毡旧物虽勤请，金马新恩定再留。",
        "dynasty": "宋",
        "collection_info": null
    },
    {
        "uuid": "1d2b625605093d827efc0b04f258e5e9",
        "title": "寄题玉笥观兼简道正求逐马草草名逐马谓服之久则可以行逐良马",
        "author": "郭祥正",
        "content": "仙梁飞去有遗坛，融结工夫玉未干。\n一片碧烟鸾舞破，数枝红蕊鹿衔残。\n雨经梅涧芝田熟，路入萧家月屋寒。\n晚景自怜行六十，欲求逐马问黄冠。",
        "dynasty": "宋",
        "collection_info": null
    },
    {
        "uuid": "c9c6dcd31c63c11b0a332f280a99addd",
        "title": "端门肆赦",
        "author": "郭祥正",
        "content": "蔼蔼端门紫气浓，卷帘兰麝散和风。\n星环帝座天澄碧，伞映龙颜日透红。\n宝扇参差移仗裏，金鸡绰约下云中。\n恩覃草木先春力，万岁欢声阖国同。",
        "dynasty": "宋",
        "collection_info": null
    },
    {
        "uuid": "6efd67df6762e5ea966c61163d9b9eaf",
        "title": "王平甫下第南归",
        "author": "郭祥正",
        "content": "一番黄纸集羣材，南国儒英起草莱。\n至宝不逢知己鑑，束书重见下天来。\n壮心肯向明时屈，孤愤须临浊酒开。\n许有新诗令我听，夜堂还使鬼神哀。",
        "dynasty": "宋",
        "collection_info": null
    },
    {
        "uuid": "95d598c23c690519def8978a02625b5e",
        "title": "赠历溪张居士",
        "author": "郭祥正",
        "content": "七十人稀九十翁，数椽寒屋历溪东。\n俯窥声利非吾事，自得逍遥与古同。\n三迭琴心调夜月，一杯茗酌送春风。\n趋庭有子明诗礼，善泽源源未可穷。",
        "dynasty": "宋",
        "collection_info": null
    },
    {
        "uuid": "f7a14ecb8a1df162db58d36f48097f43",
        "title": "题濮阳氏新阁",
        "author": "郭祥正",
        "content": "宅据中洲四望寛，隔江山势舞青鸾。\n岧嶤更起千寻阁，汗漫平吞万里湍。\n传业有儿须折桂，开樽留客共弹冠。\n霜消冰泮春将暖，魏阙遥瞻独倚栏。",
        "dynasty": "宋",
        "collection_info": null
    },
    {
        "uuid": "73dbf66bb9aaf8cb68fe8f8b3fa2af1d",
        "title": "代先书奉迎庐帅元舆待制",
        "author": "郭祥正",
        "content": "倦提椽笔厌承明，帝与兵符帅十城。\n箫鼓裂云迎五马，山川收雨引双旌。\n藏舟浦暖鱼频跃，敎弩台空雁不惊。\n入境观风先可喜，秋田高下熟香秔。",
        "dynasty": "宋",
        "collection_info": null
    },
    {
        "uuid": "f8ac152857dfaf2a6585784d1dedab0f",
        "title": "许氏乐隐亭",
        "author": "郭祥正",
        "content": "曲水浮基竹遶檐，月华初度晚凉添。\n羽觞滟滟荷敷绿，象箸森森笋迸尖。\n白眼傲时饶阮籍，素琴调曲慕陶潜。\n城居乐隐能如此，中散风流友弟兼。",
        "dynasty": "宋",
        "collection_info": null
    },
    {
        "uuid": "3bcfd0f4a9a9de0199bd4765ea688214",
        "title": "重题严伯成秀才西斋喜其子高预乡荐",
        "author": "郭祥正",
        "content": "赋似相如不遇知，喜闻乡版荐麟儿。\n容身安稳书盈箧，与客翱翔酒满巵。\n夜月影摇杨柳径，秋风香散菊花篱。\n窦家千载传遗美，一树灵椿桂五枝。",
        "dynasty": "宋",
        "collection_info": null
    },
    {
        "uuid": "376b15bf7d38e095e930a5dc52a6c63a",
        "title": "刘交侍禁书报王君安改官监怀州武德镇铎以诗喜之",
        "author": "郭祥正",
        "content": "自得刘郎音信通，遂闻增秩喜无穷。\n江东子弟谁怜我，洛下文章只有公。\n形影萧条千里外，交游零落百年中。\n何当老境重相遇，不话风流话苦空。",
        "dynasty": "宋",
        "collection_info": null
    },
    {
        "uuid": "c4ac8d6fd815d98fad827fb762af9a46",
        "title": "雪中招徐子美秘校饮二首  其一",
        "author": "郭祥正",
        "content": "冰澌合砚漫书空，密雪飘余晓色通。\n万里云光同浩荡，四边山影隔溟蒙。\n明明月窟迷惊兔，阵阵桑林叫朔风。\n不惜金龟将贳酒，欲招南郭苦寒翁。",
        "dynasty": "宋",
        "collection_info": null
    },
    {
        "uuid": "e001aee6ae27a8c5e4b02cc12a9d7e45",
        "title": "雪中招徐子美秘校饮二首  其二",
        "author": "郭祥正",
        "content": "霏霏皓雪翳长空，南郭缘何有径通。\n访戴船归清兴逸，姓袁人卧冷光蒙。\n欲倾樽俎延高盖，忽得篇章迈古风。\n四十年前除夜乐，如今相对两衰翁。",
        "dynasty": "宋",
        "collection_info": null
    },
    {
        "uuid": "34191a2fb4af4b7e2f74807fb8ca15ff",
        "title": "史君梁奉议送客至高明轩为予言登览之胜作四韵戏寄",
        "author": "郭祥正",
        "content": "史君送客陟高台，天宇澄清四望开。\n一字横空霜雁去，两眉分碧楚江来。\n庙堂孰是调羮手，郡国犹淹济世才。\n新酒正香鲈蟹美，篮舆何日许重陪。",
        "dynasty": "宋",
        "collection_info": null
    },
    {
        "uuid": "3981a3995989f44ec9d0dac9db554863",
        "title": "次韵徐子美见怀兼简汤君材",
        "author": "郭祥正",
        "content": "阔别天涯每怆然，相思只欲学飞仙。\n君承交辟专民事，我慕高风谢世缘。\n南郭不辞三径远，东山长与五云连。\n会须载酒勤相过，齿髮萧条各暮年。",
        "dynasty": "宋",
        "collection_info": null
    },
    {
        "uuid": "5e2fb79edcf7c36bf3f1da02998d9f30",
        "title": "将至寿州先寄知府龙图三首  其一",
        "author": "郭祥正",
        "content": "感公招我欲论诗，故岁新年颇后期。\n冰塞大江舟渡晚，雪迷官道马行迟。\n深深画戟双开处，浅浅梅花半绽时。\n北阙除书应已到，愿陪祖帐捧琼巵。",
        "dynasty": "宋",
        "collection_info": null
    },
    {
        "uuid": "cb477238ef867691fb75aca8ceb6d1db",
        "title": "将至寿州先寄知府龙图三首  其二",
        "author": "郭祥正",
        "content": "短帽轻衫信马蹄，只愁吟社爽襟期。\n晓回谷口禽声软，寒束梅梢春思迟。\n幸挹清标怜野逸，肯将孤愤累明时。\n听公高论何由尽，应比醍醐灌漏巵。",
        "dynasty": "宋",
        "collection_info": null
    },
    {
        "uuid": "215f352ead6e71668a984c15d1f9eb84",
        "title": "将至寿州先寄知府龙图三首  其三",
        "author": "郭祥正",
        "content": "采石江边寂寞归，寿阳重到信前期。\n闻韶忘味宁非美，倾盖论交已恨迟。\n白凤文章元出众，青云歧路合逢时。\n杏花正怯清明雨，强欲留连更一巵。",
        "dynasty": "宋",
        "collection_info": null
    },
    {
        "uuid": "a3e1a58319bfa769320e316a40ebe52c",
        "title": "置酒寿阳楼呈主公龙图二首  其一",
        "author": "郭祥正",
        "content": "珠履缤纷宴寿阳，栏杆横出白云傍。\n清淮倒影长桥活，古垒无春峡石荒。\n小艇斗垂凹鼻钓，佳人犹学晓梅妆。\n史君笔力今谁敌，丽句须盈古锦囊。",
        "dynasty": "宋",
        "collection_info": null
    },
    {
        "uuid": "14a0dc17b8825a6d6283a270c0c904ef",
        "title": "置酒寿阳楼呈主公龙图二首  其二",
        "author": "郭祥正",
        "content": "置酒南楼瞰夕阳，逶迤淮影转城傍。\n画残数幅山川旧，棋散一枰洲渚荒。\n细柳倚风相并舞，飞梅着地不成妆。\n坐中佳句谁先就，我欲窥公倒智囊。",
        "dynasty": "宋",
        "collection_info": null
    },
    {
        "uuid": "3c344dd8661368e486a5c77196e13ebe",
        "title": "置酒西楼呈主公龙图",
        "author": "郭祥正",
        "content": "新楼与客一凭栏，眼界方惊阿堵寛。\n峡石倚天开玉垒，清淮浮日洗金丸。\n少陵才力吟非易，摩诘工夫画亦难。\n向晚西风吹坐急，欲凭鸿鹄借修翰。",
        "dynasty": "宋",
        "collection_info": null
    },
    {
        "uuid": "cda546269ce86b553d38fcc004add2c2",
        "title": "置酒思禹亭呈主公龙图",
        "author": "郭祥正",
        "content": "小亭危瞰二峰尖，禹迹千年气象炎。\n浪溅日华金沸鼎，云收山色镜开奁。\n持杯选胜吟谁敌，与客忘形德愈谦。\n浅量为公甘醉倒，扶头准拟病厌厌。",
        "dynasty": "宋",
        "collection_info": null
    },
    {
        "uuid": "245c14f2bc3c2eda65dbd66ec960bc28",
        "title": "别行中龙图",
        "author": "郭祥正",
        "content": "要登画戟发江南，千里春泥倦亦甘。\n力探禹工观骇浪，却寻佛迹宴圜庵。\n欲陈旧学羞茅塞，喜听新诗纵酒酣。\n归去忆公劳梦想，冷猿幽鸟语相参。",
        "dynasty": "宋",
        "collection_info": null
    },
    {
        "uuid": "522a52fce990460d9a716b3d1c01b1b1",
        "title": "送庐倅赵习之朝奉还台",
        "author": "郭祥正",
        "content": "洛阳名誉弟兄兼，雾拂青天幸一瞻。\n善政及瓜民惜去，美材如玉士称淹。\n风摇湖浪应须避，马溅春泥不用嫌。\n闻说朝廷图旧德，姓名交奏动宸严。",
        "dynasty": "宋",
        "collection_info": null
    },
    {
        "uuid": "6fd9ddc40fd5301f50cf98e0d835b692",
        "title": "闻宣州王左丞被召还阙拟送",
        "author": "郭祥正",
        "content": "熙宁治蹟俨如新，圣主今朝用旧臣。\n松冒秋霜方见节，玉经炉炭始知真。\n具瞻尽喜周公入，论道谁先孟子醇。\n试作云霖苏旱暵，西疆犹有未来人。",
        "dynasty": "宋",
        "collection_info": null
    },
    {
        "uuid": "76364e8561917e68b63b80c8abc80bc0",
        "title": "送王左丞移镇金陵",
        "author": "郭祥正",
        "content": "千艘飞橹入淮湾，竹马争迎旧帅还。\n牛酒未颁诸邑下，旌旗先谒两山间。\n武侯暂拥元戎节，裴度须归上宰班。\n精义入神遗像在，载瞻堂庑泪重潸。",
        "dynasty": "宋",
        "collection_info": null
    },
    {
        "uuid": "c13e14617e15ade568158e19b2576360",
        "title": "题史君梁正叔浩然堂",
        "author": "郭祥正",
        "content": "养浩深思孟氏醇，一堂窻户更清新。\n篆香未过日停午，蚁酒初浮莺弄春。\n枉尺直寻非我欲，仁民爱物任吾真。\n三年课绩书优最，此地谁来继后尘。",
        "dynasty": "宋",
        "collection_info": null
    },
    {
        "uuid": "74ddaf1c7088ea52ba050ba0dc87c63f",
        "title": "次韵和孔周翰侍郎洪州绝句十首  其一",
        "author": "郭祥正",
        "content": "谁知北客与春期，乍见山桃一两枝。\n却忆洛阳行乐处，卖花天气晚晴时。",
        "dynasty": "宋",
        "collection_info": null
    },
    {
        "uuid": "8325cc3448d4f3ebc853676dec831cfa",
        "title": "次韵和孔周翰侍郎洪州绝句十首  其二",
        "author": "郭祥正",
        "content": "渔船归尽晚江空，只有杨花罥细风。\n多少春愁与春恨，为君都付酒杯中。",
        "dynasty": "宋",
        "collection_info": null
    },
    {
        "uuid": "ce32194e4e8d4ee462c7a3e768b7449d",
        "title": "次韵和孔周翰侍郎洪州绝句十首  其三",
        "author": "郭祥正",
        "content": "楼居且欲趁虚凉，九月江风未变霜。\n强把一樽开醉眼，长安不见又残阳。",
        "dynasty": "宋",
        "collection_info": null
    },
    {
        "uuid": "dcfdcada49a62515218675dcb806e54e",
        "title": "次韵和孔周翰侍郎洪州绝句十首  其四",
        "author": "郭祥正",
        "content": "寸心无事自然灰，不是南柯一梦迴。\n水畔小楼无客到，独携笻杖等閒来。",
        "dynasty": "宋",
        "collection_info": null
    },
    {
        "uuid": "ca0a329c03a51ba5080746fd04702b1e",
        "title": "次韵和孔周翰侍郎洪州绝句十首  其五",
        "author": "郭祥正",
        "content": "行行杨柳古墙阴，摆尽春风绿转深。\n俯仰自能无一事，何须投迹向山林。",
        "dynasty": "宋",
        "collection_info": null
    },
    {
        "uuid": "ab71ad83401454728bbaca6d50c595f3",
        "title": "次韵和孔周翰侍郎洪州绝句十首  其六",
        "author": "郭祥正",
        "content": "江云凝雨疾风过，阵马争回万迭波。\n平地看时真一笑，鹏腾鳌倒欲如何。",
        "dynasty": "宋",
        "collection_info": null
    },
    {
        "uuid": "5437c4d6df12a20a02296f3df1037930",
        "title": "次韵和孔周翰侍郎洪州绝句十首  其七",
        "author": "郭祥正",
        "content": "为问荷华能白红，东湖遥想鑑湖同。\n金龟换酒要佳客，归棹须乘月下风。",
        "dynasty": "宋",
        "collection_info": null
    },
    {
        "uuid": "e80282486b33b2640c2c00ce8876d63a",
        "title": "次韵和孔周翰侍郎洪州绝句十首  其八",
        "author": "郭祥正",
        "content": "不到天门未肯回，重山复岭一时开。\n仙风桂露争飘洒，襟袖都无世俗埃。",
        "dynasty": "宋",
        "collection_info": null
    },
    {
        "uuid": "d73277f37eaeaf0a0d29206a2511eaf8",
        "title": "次韵和孔周翰侍郎洪州绝句十首  其九",
        "author": "郭祥正",
        "content": "可怜一雨洗焦枯，卷尽浮云日上初。\n独倚高楼聊写望，骨清神爽欲凌虚。",
        "dynasty": "宋",
        "collection_info": null
    },
    {
        "uuid": "ca212ffad4dcacf8d61b30170dd2e50b",
        "title": "次韵和孔周翰侍郎洪州绝句十首  其一○",
        "author": "郭祥正",
        "content": "东湖入望晚波平，蒲叶圆荷各自青。\n不用更寻徐孺宅，编茅搘竹一碑亭。",
        "dynasty": "宋",
        "collection_info": null
    },
    {
        "uuid": "cccf9740f0bbc97921acfa086e414f34",
        "title": "金陵",
        "author": "郭祥正",
        "content": "洗尽青春初变晴，晓光微散淡烟横。\n谢家池上无多景，只有黄鹂一两声。",
        "dynasty": "宋",
        "collection_info": null
    },
    {
        "uuid": "5b1384ab933a17ee8d0b6b2dbbfb38d6",
        "title": "渔者",
        "author": "郭祥正",
        "content": "从来生计託鱼鰕，卖得青钱付酒家。\n一醉不知波浪险，却垂长钓入芦花。",
        "dynasty": "宋",
        "collection_info": null
    },
    {
        "uuid": "bc5d25d060bd246906eed3404f426c72",
        "title": "琅琊道中",
        "author": "郭祥正",
        "content": "山头腊雪未全消，山下春泉响石桥。\n方丈不知深几许，马行时有冷香飘。",
        "dynasty": "宋",
        "collection_info": null
    },
    {
        "uuid": "f60dc84fed61d091cda98e0152f5f36d",
        "title": "怀文忠公",
        "author": "郭祥正",
        "content": "平生最爱醉翁诗，游遍琅琊想醉时。\n一代风流随手尽，谷泉岩鸟不胜悲。",
        "dynasty": "宋",
        "collection_info": null
    },
    {
        "uuid": "82584b38423acaad953b939af4f19934",
        "title": "日公绿萝庵",
        "author": "郭祥正",
        "content": "一庵春静绿萝舒，拂拂香风宴坐余。\n只恐乘云沧海去，未应池水老鲸鱼。",
        "dynasty": "宋",
        "collection_info": null
    },
    {
        "uuid": "150c57c9a3e3e4496ddaae3a2bcb1eb8",
        "title": "示秦医二首  其一",
        "author": "郭祥正",
        "content": "忧来何物可销除，幸与秦医校局图。\n白黑势成分胜负，不知柯烂得归无。",
        "dynasty": "宋",
        "collection_info": null
    },
    {
        "uuid": "3463c34a4cffd9b8458d4aadc2fa3ecc",
        "title": "示秦医二首  其二",
        "author": "郭祥正",
        "content": "门临池水静无风，绿树阴阴小径通。\n时有秦生来过我，一枰成败漫论功。",
        "dynasty": "宋",
        "collection_info": null
    },
    {
        "uuid": "9a55752ec17e91c69424cecc3299120a",
        "title": "和松长老龙井",
        "author": "郭祥正",
        "content": "龙蟠井底待风雷，谁谓无功洗旱埃。\n昨夜山前行雨足，收藏头角復归来。",
        "dynasty": "宋",
        "collection_info": null
    },
    {
        "uuid": "c11290b4553b64e408c0c81a5f5917f0",
        "title": "再至汀州倅宅南楼二首  其一",
        "author": "郭祥正",
        "content": "一岁登楼只欲归，得归人事信难知。\n重来跨马三千里，楼上春风为我悲。",
        "dynasty": "宋",
        "collection_info": null
    },
    {
        "uuid": "25dcac8c73ff28049267553160c48903",
        "title": "再至汀州倅宅南楼二首  其二",
        "author": "郭祥正",
        "content": "楼外青山似故人，雨余山色静无尘。\n青山依旧人还老，一片离愁挂晚春。",
        "dynasty": "宋",
        "collection_info": null
    },
    {
        "uuid": "4ffd31a1a63a7f79d9da111361f4abc7",
        "title": "闻笛",
        "author": "郭祥正",
        "content": "何处佳人玉笛吹，春风已过落梅时。\n行云不动残阳下，欢乐悲愁各自知。",
        "dynasty": "宋",
        "collection_info": null
    },
    {
        "uuid": "0635b3709f9e263ee57601af0872359c",
        "title": "再登南楼怀元舆三首  其一",
        "author": "郭祥正",
        "content": "欲上层楼足力微，世情尘事老方知。\n离骚一曲何人会，空使潇湘鬼物悲。",
        "dynasty": "宋",
        "collection_info": null
    },
    {
        "uuid": "c77f01bfb5970408cd0340e3f4372b4d",
        "title": "再登南楼怀元舆三首  其二",
        "author": "郭祥正",
        "content": "忧患欣逢贤故人，南楼解榻振衣尘。\n赤壶频送兵厨酒，满酌能回老病春。",
        "dynasty": "宋",
        "collection_info": null
    },
    {
        "uuid": "4c3eb188e28a03bc1eb692bb43fcf0bd",
        "title": "再登南楼怀元舆三首  其三",
        "author": "郭祥正",
        "content": "朽株难倚暖风吹，一日萌芽亦有时。\n试上高楼南北望，无私春力少人知。",
        "dynasty": "宋",
        "collection_info": null
    },
    {
        "uuid": "4216eee725449784e1d74e8715ebd937",
        "title": "书陶弘景传后",
        "author": "郭祥正",
        "content": "能辞朝市隐山中，爱种青松听好风。\n不学许由长洗耳，谬为图谶悦萧公。",
        "dynasty": "宋",
        "collection_info": null
    },
    {
        "uuid": "6a3f60c0eaf43e95ccf5c8e4b8edc919",
        "title": "次韵元舆十绝 睡起",
        "author": "郭祥正",
        "content": "睡觉纱厨酒尚醺，老来诗句怯题春。\n冥搜一夜添华髮，不认青铜鑑裏人。",
        "dynasty": "宋",
        "collection_info": null
    },
    {
        "uuid": "b977cc1261505dfb50fcff0d252fc96b",
        "title": "次韵元舆十绝 种竹二首 其一",
        "author": "郭祥正",
        "content": "旋斸墙根数十寻，琅玕移种碧林林。\n何须待得鸾凰食，且欲炎天布好阴。",
        "dynasty": "宋",
        "collection_info": null
    },
    {
        "uuid": "22366f554f4529916fa535054cc88250",
        "title": "次韵元舆十绝 种竹二首 其二",
        "author": "郭祥正",
        "content": "龙角犀尖一夜长，为怜刚节不须香。\n他时截作鲸鳌钓，岂止浓阴覆女墙。",
        "dynasty": "宋",
        "collection_info": null
    },
    {
        "uuid": "97656055a4710a98c770525200460a6d",
        "title": "次韵元舆十绝 春归四首 其一",
        "author": "郭祥正",
        "content": "九十日春今日归，丁宁莺蝶莫相疑。\n明年信到梅梢早，不似人心有改时。",
        "dynasty": "宋",
        "collection_info": null
    },
    {
        "uuid": "32694f80e44cbd64fb4172955eb8e30e",
        "title": "次韵元舆十绝 春归四首 其二",
        "author": "郭祥正",
        "content": "断送春归海水边，淡烟轻吹半晴天。\n东皇若问人间事，为报君王寿万年。",
        "dynasty": "宋",
        "collection_info": null
    },
    {
        "uuid": "bba0548e15417b411857b86221ddde28",
        "title": "次韵元舆十绝 春归四首 其三",
        "author": "郭祥正",
        "content": "青春归去岂无情，分付朱明事已成。\n为向残年问消息，再吹阳律到枯茎。",
        "dynasty": "宋",
        "collection_info": null
    },
    {
        "uuid": "a1445a1480897b5a85a8058f9a0b99e1",
        "title": "次韵元舆十绝 春归四首 其四",
        "author": "郭祥正",
        "content": "谁道青春去未回，我疑长在黄金杯。\n只嫌花片随流水，荡漾无情唤不来。",
        "dynasty": "宋",
        "collection_info": null
    },
    {
        "uuid": "996dfdd00408831e75eb7fb39727864b",
        "title": "次韵元舆十绝 答省师诗卷",
        "author": "郭祥正",
        "content": "手携诗卷屡相过，要把青铜垢尽磨。\n言说从来无实义，更寻佳句欲如何。",
        "dynasty": "宋",
        "collection_info": null
    },
    {
        "uuid": "844974bd3873860af0c07282bba83554",
        "title": "次韵元舆十绝 休师携茶相过二首 其一",
        "author": "郭祥正",
        "content": "世情弹指旋成尘，物外论交只与君。\n试拣松阴投石坐，一杯分我建溪云。",
        "dynasty": "宋",
        "collection_info": null
    },
    {
        "uuid": "19c6d4e614e77872f508faa11fb34c82",
        "title": "次韵元舆十绝 休师携茶相过二首 其二",
        "author": "郭祥正",
        "content": "晚风吹坐忽生凉，旋碾新茶与客尝。\n我本无心无所证，沉烟何事结圆光。",
        "dynasty": "宋",
        "collection_info": null
    },
    {
        "uuid": "5223cd05147f29be0b42e51a94f763b8",
        "title": "寄李伯华法曹",
        "author": "郭祥正",
        "content": "同异从来势所分，感君怜我屡过门。\n西风扫尽林间瘴，更欲相要倒一樽。",
        "dynasty": "宋",
        "collection_info": null
    },
    {
        "uuid": "e925be07b733553c833dfb1cad71eca1",
        "title": "食紫莼赤鲟示王博士二首  其一",
        "author": "郭祥正",
        "content": "辞家倐忽已残年，身世今为海上仙。\n饱食紫莼香味美，不知归路隔三千。",
        "dynasty": "宋",
        "collection_info": null
    },
    {
        "uuid": "aa78121e981386183dfeb73948e22f34",
        "title": "食紫莼赤鲟示王博士二首  其二",
        "author": "郭祥正",
        "content": "西湖寄榻绝逢迎，唯只云山似有情。\n底事却忘迁谪恨，江南无此赤鲟羮。",
        "dynasty": "宋",
        "collection_info": null
    },
    {
        "uuid": "6fd8db498cd1da98a2db0b18fc77cc9d",
        "title": "和休师见怀二首  其一",
        "author": "郭祥正",
        "content": "幽栖新卜野僧邻，憔悴谁怜旧史君。\n幸有松声吹骤雨，可须歌响遏行云。",
        "dynasty": "宋",
        "collection_info": null
    },
    {
        "uuid": "5bef678af2ae492562d9ebcdd157b76c",
        "title": "和休师见怀二首  其二",
        "author": "郭祥正",
        "content": "细路沿崖过女墙，压枝黄橘旋分尝。\n林间可乐无如此，更问嫦娥借月光。",
        "dynasty": "宋",
        "collection_info": null
    },
    {
        "uuid": "24a0993d285b79af3d8ee4bda08d0cb8",
        "title": "李伯华见过小饮二首  其一",
        "author": "郭祥正",
        "content": "伴我林间倒一樽，西湖紫翠变黄昏。\n鸟迁深树鱼依藻，客散樽空亦闭门。",
        "dynasty": "宋",
        "collection_info": null
    },
    {
        "uuid": "461fa4efa07100be21e438af44c3cd5f",
        "title": "李伯华见过小饮二首  其二",
        "author": "郭祥正",
        "content": "感君飞盖过云林，浊酒沽来取次斟。\n冠帻欹斜倾醉耳，水声松响洗尘心。",
        "dynasty": "宋",
        "collection_info": null
    },
    {
        "uuid": "17a11b5090d1264f6619fe91357d4389",
        "title": "陈老父携茶见访因留小饮二首  其一",
        "author": "郭祥正",
        "content": "有儿不娶似龎公，香火传家悟性空。\n父子相扶俱白髮，人间能有几人同。",
        "dynasty": "宋",
        "collection_info": null
    },
    {
        "uuid": "ae738f8037c1f9fc0c154209064de8e6",
        "title": "陈老父携茶见访因留小饮二首  其二",
        "author": "郭祥正",
        "content": "怜我非辜挂网罗，手携笻杖数相过。\n一杯得伴仙翁醉，谗喙虽长奈我何。",
        "dynasty": "宋",
        "collection_info": null
    },
    {
        "uuid": "596d0be3b84ceed2892093a559c93f86",
        "title": "病中寄休师三首  其一",
        "author": "郭祥正",
        "content": "南漳佛子素多闻，颖秀从来更出羣。\n无量宝台师化坐，一盂香饭我求分。",
        "dynasty": "宋",
        "collection_info": null
    },
    {
        "uuid": "fa15ef170e077603c8fe90b7129d86bc",
        "title": "病中寄休师三首  其二",
        "author": "郭祥正",
        "content": "元无一物不须空，寄语文殊任过从。\n辗转形骸聊示疾，坐分高广颇相容。",
        "dynasty": "宋",
        "collection_info": null
    },
    {
        "uuid": "b68393de8949ffcf050e604a2b86abb9",
        "title": "病中寄休师三首  其三",
        "author": "郭祥正",
        "content": "僧窻寄榻断来车，一饭供盘只野蔬。\n疠鬼见侵宁有智，我今皮骨已无余。",
        "dynasty": "宋",
        "collection_info": null
    },
    {
        "uuid": "d8f6feba009c2faf0faac1c9e108ad1f",
        "title": "所居",
        "author": "郭祥正",
        "content": "营居未就借僧居，贝篆翻寻颇食蔬。\n独步青苔人散后，旋收红柿鸟分余。",
        "dynasty": "宋",
        "collection_info": null
    },
    {
        "uuid": "304c284457b98f8c3f1c79e05853cf82",
        "title": "休师惠雪笋",
        "author": "郭祥正",
        "content": "雪竹生芽玉一簪，北人此味岂尝谙。\n病中得食胜牛乳，行矣阿难师勿惭。",
        "dynasty": "宋",
        "collection_info": null
    },
    {
        "uuid": "fdccae7f63a7f5a1173346b46771068c",
        "title": "谢阮几圣惠大蟹",
        "author": "郭祥正",
        "content": "感君风谊我何堪，问遗时时过草庵。\n今岁未知霜蟹美，一餐还似到江南。",
        "dynasty": "宋",
        "collection_info": null
    },
    {
        "uuid": "e2a5a752486e7fa4246c17eae4aae2e1",
        "title": "津梁方丈",
        "author": "郭祥正",
        "content": "转山楼阁路相通，屡得分经丈室中。\n六入循元无重浊，三缘故断出樊笼。",
        "dynasty": "宋",
        "collection_info": null
    },
    {
        "uuid": "e061d714d1793548a06d6f8e632ff95b",
        "title": "月下怀广胜华师",
        "author": "郭祥正",
        "content": "下方遥忆上方僧，素月青林隔几层。\n钟磬声沉香篆熄，只应诗思冷如冰。",
        "dynasty": "宋",
        "collection_info": null
    },
    {
        "uuid": "cc7092ef01b018c69a764b7c84037aaa",
        "title": "题华师院壁",
        "author": "郭祥正",
        "content": "邂逅营居得近僧，唯师更住最高层。\n半瓯香茗浮春雪，一饭寒蔬带晓冰。",
        "dynasty": "宋",
        "collection_info": null
    },
    {
        "uuid": "474f5b6e52b883bf074540206cdfcf9e",
        "title": "全师惠诗",
        "author": "郭祥正",
        "content": "十里湖山紫翠秋，师居独占一岩幽。\n谈经已许分吾坐，更有新诗索献酬。",
        "dynasty": "宋",
        "collection_info": null
    },
    {
        "uuid": "700d3c62fbc9190f6f6570ef0a70eab8",
        "title": "百岁王姥自云平生未尝服药",
        "author": "郭祥正",
        "content": "不服丹砂不养真，老来天与健精神。\n自怜五十头垂雪，始见人间百岁人。",
        "dynasty": "宋",
        "collection_info": null
    },
    {
        "uuid": "70f8c4814033e0e98203ab960ed532cf",
        "title": "酒海吾饮器也",
        "author": "郭祥正",
        "content": "红浪滔天玉海春，方壶有路可藏真。\n长鲸一吸桑田变，知是人间几岁人。",
        "dynasty": "宋",
        "collection_info": null
    },
    {
        "uuid": "efffdb0ba0ad187a9b188f4dc9c584af",
        "title": "寄陈显仁秀才二首  其一",
        "author": "郭祥正",
        "content": "君家大阮最能诗，又见麟孙出盛时。\n笔力纵横驱阵马，成才不患少人知。",
        "dynasty": "宋",
        "collection_info": null
    },
    {
        "uuid": "7cf49bdccce8708e915a679407df1f41",
        "title": "寄陈显仁秀才二首  其二",
        "author": "郭祥正",
        "content": "自怜破甑已无堪，况復经年卧瘴岩。\n忽得新诗慰牢落，却疑仙露洒尘衫。",
        "dynasty": "宋",
        "collection_info": null
    },
    {
        "uuid": "e67cbb90ad0db4d6204729fc6a1f9646",
        "title": "君仪惠玳瑁冠犀簪并分泉守茶六饼二首  其一",
        "author": "郭祥正",
        "content": "玳瑁裁冠犀作簪，正宜萧散野人心。\n从今顶戴抛乌帽，一任秋霜两鬓侵。",
        "dynasty": "宋",
        "collection_info": null
    },
    {
        "uuid": "e6bb805485110d2c99f76ef2cf6c6be8",
        "title": "君仪惠玳瑁冠犀簪并分泉守茶六饼二首  其二",
        "author": "郭祥正",
        "content": "分送泉州太守茶，团团紫饼社前芽。\n从今不復忧烦渴，时取甘泉煮雪华。",
        "dynasty": "宋",
        "collection_info": null
    },
    {
        "uuid": "7912c719bb0dae18291ed7d59c8caa4b",
        "title": "寄王丞相荆公",
        "author": "郭祥正",
        "content": "谢公投老宅钟山，门外江潮去復还。\n欲买扁舟都载月，一身和影伴公閒。",
        "dynasty": "宋",
        "collection_info": null
    },
    {
        "uuid": "d616c364e2ed414f5d62dc2f329e92da",
        "title": "次韵和上荆公",
        "author": "郭祥正",
        "content": "沟水迴环莲子多，小桥时有野禽过。\n移船更近东陂去，冉冉黄尘奈我何。",
        "dynasty": "宋",
        "collection_info": null
    },
    {
        "uuid": "2aed6b4631ae9fbcee9741332b045e4d",
        "title": "原武按堤  其一",
        "author": "郭祥正",
        "content": "堤防兴作几时休，自笑羸骖不少留。\n身与春风来郑国，心随汴水到扬州。\n无功便合归耕去，有命宁烦枉道求。\n白日西沉更回首，问人何处是重楼。",
        "dynasty": "宋",
        "collection_info": null
    },
    {
        "uuid": "a75180b22ccf2758cc75b80f74ccfa4b",
        "title": "原武按堤  其二",
        "author": "郭祥正",
        "content": "原武城西看杏花，纷纷红雪委黄沙。\n何如姑熟溪头见，照水蒙烟小谢家。",
        "dynasty": "宋",
        "collection_info": null
    },
    {
        "uuid": "42012a1ce79867f007e6200f78e500eb",
        "title": "原武按堤  其三",
        "author": "郭祥正",
        "content": "黄尘蔽日晚风高，两目昏花客思劳。\n却忆江南渔父乐，河鲀入网采蒌蒿。",
        "dynasty": "宋",
        "collection_info": null
    },
    {
        "uuid": "4a5081af0df422e5bad8d3f204ff7f38",
        "title": "原武按堤  其四",
        "author": "郭祥正",
        "content": "圣贤君相继虞唐，问罪戎夷復故疆。\n不得一军提将印，漫来淤地阅堤防。",
        "dynasty": "宋",
        "collection_info": null
    },
    {
        "uuid": "5a70b3f8046c29be54e99c30e3e2d9bd",
        "title": "原武按堤  其五",
        "author": "郭祥正",
        "content": "白驹驰隙鬓毛斑，簿领纷纷世愈难。\n安得一军提将印，横行西域斩楼兰。",
        "dynasty": "宋",
        "collection_info": null
    },
    {
        "uuid": "e3f281212e22f5fd50a830678bbf52d2",
        "title": "原武按堤  其六",
        "author": "郭祥正",
        "content": "云溶溶，风习习，桃花露点臙脂湿。\n青春归尽人未归，原武冈头时独立。",
        "dynasty": "宋",
        "collection_info": null
    },
    {
        "uuid": "63ba77d301c0e8200376e44f8cbc9043",
        "title": "书景德寺刑法试官题名后",
        "author": "郭祥正",
        "content": "刑场讫事欲分携，犹有残花恋故枝。\n更遶庭阴行数匝，九人重到定难期。",
        "dynasty": "宋",
        "collection_info": null
    },
    {
        "uuid": "4b65b26d200ad363c841f10bca34193e",
        "title": "君仪惠莆田陈紫荔干即蔡君谟谓之老杨妃者二首  其一",
        "author": "郭祥正",
        "content": "莆田干荔老杨妃，谁在开元得见之。\n却忆沉香亭北畔，轻红曾照赭黄衣。",
        "dynasty": "宋",
        "collection_info": null
    },
    {
        "uuid": "391130e9dedf826ac0022687fae75097",
        "title": "君仪惠莆田陈紫荔干即蔡君谟谓之老杨妃者二首  其二",
        "author": "郭祥正",
        "content": "红绡皮皱核丁香，日曝风凝玉露浆。\n不向海边为逐客，长安无此荔枝尝。",
        "dynasty": "宋",
        "collection_info": null
    },
    {
        "uuid": "a157ccf91a06e02e06b93c88985201c8",
        "title": "崇因老禅诠公携诗见访",
        "author": "郭祥正",
        "content": "禅定安详元契佛，年华八十尚能诗。\n何人断臂来求法，庭柏萧萧度岁时。",
        "dynasty": "宋",
        "collection_info": null
    },
    {
        "uuid": "4a4ca546f25d88262d85765f687d8f44",
        "title": "安止同登王园葆光阁二首  其一",
        "author": "郭祥正",
        "content": "清风吹坐冷萧萧，更有南溪透海潮。\n白酒一樽须酩酊，荔枝红映碧芽蕉。",
        "dynasty": "宋",
        "collection_info": null
    },
    {
        "uuid": "78b1ac0d179cf514aa8c278d6c0daacb",
        "title": "安止同登王园葆光阁二首  其二",
        "author": "郭祥正",
        "content": "海潮溪鹭绝纤尘，酒浪灯花自在春。\n醒眼莫嫌长醉客，回头俱是幻泡身。",
        "dynasty": "宋",
        "collection_info": null
    },
    {
        "uuid": "6ce59aec7b9cb7fa08531db0f8c95278",
        "title": "访林居士",
        "author": "郭祥正",
        "content": "门无车马绿生苔，今日轩窻为我开。\n邂逅同为方外客，得携笻杖等閒来。",
        "dynasty": "宋",
        "collection_info": null
    },
    {
        "uuid": "0cd2f5e82998ff5efd26f4997599940a",
        "title": "和安止登山",
        "author": "郭祥正",
        "content": "鬓髮鬖鬖一幅巾，可将身世等浮云。\n人间祸患无如我，物外逍遥只有君。",
        "dynasty": "宋",
        "collection_info": null
    },
    {
        "uuid": "27f426a77ca09c1686a46b211ca23a8d",
        "title": "白莲日师北轩",
        "author": "郭祥正",
        "content": "家风清白世相传，自小能吟晚好禅。\n潇洒一轩无长物，荔枝茶品写遗篇。",
        "dynasty": "宋",
        "collection_info": null
    },
    {
        "uuid": "c94bffa0e1227cff47bf8d442d135e71",
        "title": "齐公长老卧云轩二首  其一",
        "author": "郭祥正",
        "content": "云本无心师亦閒，閒身聊卧白云间。\n白云不灭身长在，时往香台请供还。",
        "dynasty": "宋",
        "collection_info": null
    },
    {
        "uuid": "f214ed4dd4ce8991c49aae43515ec3f5",
        "title": "齐公长老卧云轩二首  其二",
        "author": "郭祥正",
        "content": "安详禅定悟尘劳，放去收来没一毫。\n门掩白云聊昼卧，世间言说付儿曹。",
        "dynasty": "宋",
        "collection_info": null
    },
    {
        "uuid": "d42fdb9ec4b6b83db837b23be00af203",
        "title": "秀公见喜饭僧二首  其一",
        "author": "郭祥正",
        "content": "百年光景逐飞萤，会脱尘劳只有僧。\n一饭聊为清凈乐，福田求报我何能。",
        "dynasty": "宋",
        "collection_info": null
    },
    {
        "uuid": "d2566ff15da298928405f6cff30636b4",
        "title": "秀公见喜饭僧二首  其二",
        "author": "郭祥正",
        "content": "审观六入本来空，觉海迷波理亦同。\n满钵香秔聊共饱，此缘不落有为中。",
        "dynasty": "宋",
        "collection_info": null
    },
    {
        "uuid": "7e2a58bb929f50d7b30aeeac37ba5236",
        "title": "国清院",
        "author": "郭祥正",
        "content": "深深楼殿妙峰攒，竹露松风夏亦寒。\n莫道西湖近干浅，此中曾有老龙蟠。",
        "dynasty": "宋",
        "collection_info": null
    },
    {
        "uuid": "b15bbb7e7d7117957d99ef656aa1ecbf",
        "title": "送李伯华",
        "author": "郭祥正",
        "content": "患难相亲似子稀，倐然分手重伤悲。\n官闲肯忆西湖上，淡月寒梅只自知。",
        "dynasty": "宋",
        "collection_info": null
    },
    {
        "uuid": "398b393e791baa99d5ff91941ea58756",
        "title": "送吴山人二首  其一",
        "author": "郭祥正",
        "content": "邂逅相逢瘴海头，白云黄菊漫迟留。\n他年江浙能寻我，多在芦花拟钓舟。",
        "dynasty": "宋",
        "collection_info": null
    },
    {
        "uuid": "1fca88e825f97d5605d6ec011e5c8db5",
        "title": "送吴山人二首  其二",
        "author": "郭祥正",
        "content": "生死波中止一沤，离家失子已忘忧。\n只思北苑春芽熟，安得骑鲸逐俊游。",
        "dynasty": "宋",
        "collection_info": null
    },
    {
        "uuid": "55dd079f35ec602e09487363cfe27cdd",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其一",
        "author": "郭祥正",
        "content": "羣山高下漫湖漘，暝霭朝霞物物新。\n驿道更穿东北去，青铜影裏看行人。",
        "dynasty": "宋",
        "collection_info": null
    },
    {
        "uuid": "e49d198904395959a4d20184468af889",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其二",
        "author": "郭祥正",
        "content": "东湖水似鑑湖明，红白荷花自在生。\n只有香风吹客座，更无烦暑到檐楹。",
        "dynasty": "宋",
        "collection_info": null
    },
    {
        "uuid": "16bcc81c809e6bbd613b9dddf9749c1c",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其三",
        "author": "郭祥正",
        "content": "轩窻得地向湖开，要客登临共一杯。\n白鸟探鱼长不去，清风吹水等閒来。",
        "dynasty": "宋",
        "collection_info": null
    },
    {
        "uuid": "bd78cd835d1076ce0fe14e859ddb3492",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其四",
        "author": "郭祥正",
        "content": "一轩正在碧湖傍，莲子枯时荇菜香。\n最爱夜深鸥鹭散，钓船明月似潇湘。",
        "dynasty": "宋",
        "collection_info": null
    },
    {
        "uuid": "dd7b6faa6891e686316a4884478ed4b5",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其五",
        "author": "郭祥正",
        "content": "湖外青山案几横，卷帘幽坐少逢迎。\n一鈎香饵看鱼上，万顷金波待月生。",
        "dynasty": "宋",
        "collection_info": null
    },
    {
        "uuid": "43463aa7ed76a0740141a7cc0ac86504",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其六",
        "author": "郭祥正",
        "content": "一湖绿水当窻净，百里青山卷箔开。\n只恐夕阳催客去，不嫌幽鸟趁人来。",
        "dynasty": "宋",
        "collection_info": null
    },
    {
        "uuid": "ff4456fce4d7c35975242dc12f599b32",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其七",
        "author": "郭祥正",
        "content": "一炷沈烟一案书，怜君重葺紫霞居。\n溪山朝暮能新美，世虑尘缘併扫除。",
        "dynasty": "宋",
        "collection_info": null
    },
    {
        "uuid": "b04ca91b1b6375c81971bae7fb77910e",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其八",
        "author": "郭祥正",
        "content": "锄去蒿莱地势平，开轩潇洒瞰东城。\n湖山变尽朝昏景，只欠青猿一两声。",
        "dynasty": "宋",
        "collection_info": null
    },
    {
        "uuid": "4d8ff1075dd940c4b4e04f11af5a8f25",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其九",
        "author": "郭祥正",
        "content": "谁知城郭有山林，选胜营居遣壮心。\n一片远烟添暮色，数声归鸟变春音。",
        "dynasty": "宋",
        "collection_info": null
    },
    {
        "uuid": "d263f952639ecfb3a4320607e00d9449",
        "title": "阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句  其一○",
        "author": "郭祥正",
        "content": "仙庭射的斗崔嵬，紫翠飘飘落酒杯。\n更待春阴须一往，要看雷雨过湖来。",
        "dynasty": "宋",
        "collection_info": null
    },
    {
        "uuid": "cb8da8fd5fe426247af3f3a4e7419322",
        "title": "次韵安止春词十首  其一",
        "author": "郭祥正",
        "content": "寻春行过古城东，春气先从海角通。\n池草怯霜拳嫩绿，山桃迎日展新红。",
        "dynasty": "宋",
        "collection_info": null
    },
    {
        "uuid": "13a0e48e214df1e7e65738ef8c2ab5fb",
        "title": "次韵安止春词十首  其二",
        "author": "郭祥正",
        "content": "池塘新水碧泱泱，杨柳牵风绿线长。\n已信形骸随野马，不思功业到岩廊。",
        "dynasty": "宋",
        "collection_info": null
    },
    {
        "uuid": "e8dffb87acdedb59419e36f182893179",
        "title": "次韵安止春词十首  其三",
        "author": "郭祥正",
        "content": "一听春声只自悲，山山相应鹧鸪啼。\n却寻花岛看花处，水上红云数片低。",
        "dynasty": "宋",
        "collection_info": null
    },
    {
        "uuid": "006493f0bda1dfb81c706f9a15677449",
        "title": "次韵安止春词十首  其四",
        "author": "郭祥正",
        "content": "一杯浊酒览春光，人世纷纷任短长。\n细草自匀新岁绿，落梅犹散去年香。",
        "dynasty": "宋",
        "collection_info": null
    },
    {
        "uuid": "8bb47dce7af178dd9088e2539656c1ff",
        "title": "次韵安止春词十首  其五",
        "author": "郭祥正",
        "content": "云影暮时莺语低，花枝深处蝶魂迷。\n青楼不远要佳客，锦缆牵船更向西。",
        "dynasty": "宋",
        "collection_info": null
    },
    {
        "uuid": "9c127aefa1faadd60c53d51dfdecf809",
        "title": "次韵安止春词十首  其六",
        "author": "郭祥正",
        "content": "草色葱苍遍冢丘，花枝红白倚城头。\n凭谁唤取王摩诘，画出伤春一段愁。",
        "dynasty": "宋",
        "collection_info": null
    },
    {
        "uuid": "f814db67727f65c1d65531549f4b6f89",
        "title": "次韵安止春词十首  其七",
        "author": "郭祥正",
        "content": "茸茸绿芷香先吐，点点绯桃萼半敷。\n却忆江南江水满，一条晴练接天铺。",
        "dynasty": "宋",
        "collection_info": null
    },
    {
        "uuid": "626d255fa09223eaddd31c8786f3191d",
        "title": "次韵安止春词十首  其八",
        "author": "郭祥正",
        "content": "数行徙倚迎风柳，几树参差照水花。\n最惜去年梁上燕，会随春色到贫家。",
        "dynasty": "宋",
        "collection_info": null
    },
    {
        "uuid": "059d947dc797a59f0dda0efc1f30e470",
        "title": "次韵安止春词十首  其九",
        "author": "郭祥正",
        "content": "青春又送一年来，不道春霜两鬓催。\n春浅春深春自老，且将怀抱向春开。",
        "dynasty": "宋",
        "collection_info": null
    },
    {
        "uuid": "a1b5044b0163ce671563a2242da28ea4",
        "title": "次韵安止春词十首  其一○",
        "author": "郭祥正",
        "content": "花开游女斗明妆，马上谁怜白首郎。\n社叟从今歌击壤，诗人不用叹繁霜。",
        "dynasty": "宋",
        "collection_info": null
    },
    {
        "uuid": "8e11a7a25668c960feacccf6e35c030e",
        "title": "又和  其一",
        "author": "郭祥正",
        "content": "关关禽语弄轻风，决决田流上下通。\n行过小桥穿竹坞，山花时见一枝红。",
        "dynasty": "宋",
        "collection_info": null
    },
    {
        "uuid": "cc97db1304c332c8f14f654602b209fc",
        "title": "又和  其二",
        "author": "郭祥正",
        "content": "无数幽花覆水香，一条轻素引烟长。\n客情春恨都谙尽，把笔题诗独遶廊。",
        "dynasty": "宋",
        "collection_info": null
    },
    {
        "uuid": "6181cbb5eb4e7b86799df275ec5ab16a",
        "title": "又和  其三",
        "author": "郭祥正",
        "content": "新莺求友出林飞，谷谷催耕着处啼。\n野渡无人芳草碧，前山欲雨暮云低。",
        "dynasty": "宋",
        "collection_info": null
    },
    {
        "uuid": "982328174e98de920469c8b134dc2e05",
        "title": "又和  其四",
        "author": "郭祥正",
        "content": "斜日会扶岚气暖，好风能送笛声长。\n倦投芳草人人醉，流出残花涧涧香。",
        "dynasty": "宋",
        "collection_info": null
    },
    {
        "uuid": "a735d36e8381ee47417e2f5c38ce3a51",
        "title": "又和  其五",
        "author": "郭祥正",
        "content": "花枝自倚青春笑，客恨须凭浊酒迷。\n望断夕阳无问处，只今应照故园西。",
        "dynasty": "宋",
        "collection_info": null
    },
    {
        "uuid": "231dd9fb1e4b66bc1bd4d936d78e8ec3",
        "title": "又和  其六",
        "author": "郭祥正",
        "content": "春事须臾不可留，花枝争上少年头。\n欲乘舴艋凌波去，何处佳人似莫愁。",
        "dynasty": "宋",
        "collection_info": null
    },
    {
        "uuid": "a00ae79ad859d8ecd9866c694eb78e35",
        "title": "又和  其七",
        "author": "郭祥正",
        "content": "花笑莺啼酒可沽，山光水影淡烟敷。\n垂杨欲碍春归路，更放轻绵匝地铺。",
        "dynasty": "宋",
        "collection_info": null
    },
    {
        "uuid": "1169da7b8ab06193d43c1c4ef35b6620",
        "title": "又和  其八",
        "author": "郭祥正",
        "content": "营巢新燕惊垂幙，采蕊娇蜂避落花。\n着处风光浓似酒，行人何事苦思家。",
        "dynasty": "宋",
        "collection_info": null
    },
    {
        "uuid": "f3870ba70002aefefa23645040ffc434",
        "title": "又和  其九",
        "author": "郭祥正",
        "content": "寻春眷眷惜春回，四序相新一气催。\n桃李无言贪结子，野棠閒淡为谁开。",
        "dynasty": "宋",
        "collection_info": null
    },
    {
        "uuid": "33e17da572cd53a14c17b416bbef3bf1",
        "title": "又和  其一○",
        "author": "郭祥正",
        "content": "盈筐斗草红裙女，亸袖香毬白面郎。\n归去不嫌清夜冷，李花枝上月凝霜。",
        "dynasty": "宋",
        "collection_info": null
    },
    {
        "uuid": "b2457424cbb652f72e008766fac5dc8c",
        "title": "访隐者",
        "author": "郭祥正",
        "content": "一径沿崖踏苍壁，半坞寒云抱泉石。\n山翁酒熟不出门，残花满地无行迹。",
        "dynasty": "宋",
        "collection_info": null
    },
    {
        "uuid": "453af90bfda5a3568d07b317552589c1",
        "title": "题苏紫霞选仙集后二首  其一",
        "author": "郭祥正",
        "content": "六博成书意在仙，每要佳客造玄天。\n不由功行浑由彩，一局升沉亦偶然。",
        "dynasty": "宋",
        "collection_info": null
    },
    {
        "uuid": "20d81ac3afa301737ff4b8f5fb4dbbc7",
        "title": "题苏紫霞选仙集后二首  其二",
        "author": "郭祥正",
        "content": "知君本是紫霞仙，梦入瑶池泛酒船。\n功行已成真驭远，却嗟尘世阅遗篇。",
        "dynasty": "宋",
        "collection_info": null
    },
    {
        "uuid": "d275f691797839bd5cc4d71550544019",
        "title": "谢陈昌国惠酒二首  其一",
        "author": "郭祥正",
        "content": "平生爱酒养天真，醉眼聊为混俗人。\n玉斗贮来红浪溢，感君添我海中春。",
        "dynasty": "宋",
        "collection_info": null
    },
    {
        "uuid": "ea005b70c42ba7d5cf6f25b0fa1c7ce9",
        "title": "谢陈昌国惠酒二首  其二",
        "author": "郭祥正",
        "content": "欲泻琼浆洗我忧，玉壶分送不知休。\n醉来一觉还乡梦，看尽江南二十州。",
        "dynasty": "宋",
        "collection_info": null
    },
    {
        "uuid": "03811c915f913ed73e1032be52334762",
        "title": "半漳亭",
        "author": "郭祥正",
        "content": "飞檐赤白压层丘，见尽漳南一半州。\n倦步且来消午暑，穿云此去彻鳌头。",
        "dynasty": "宋",
        "collection_info": null
    },
    {
        "uuid": "0873b60cc724c3102a5f23d5514e872f",
        "title": "城东延福禅院避暑五首  其一",
        "author": "郭祥正",
        "content": "榕阴缺处见西山，步遍墙阴落照间。\n谁信史君无一事，只知终日与僧閒。",
        "dynasty": "宋",
        "collection_info": null
    },
    {
        "uuid": "fdb565aa2d91d4e8da1ee173e40bc67b",
        "title": "城东延福禅院避暑五首  其二",
        "author": "郭祥正",
        "content": "暑雨霏微湿翠岚，共投萧寺解尘骖。\n黄粱初熟鲟羮美，恰称嵇家七不堪。",
        "dynasty": "宋",
        "collection_info": null
    },
    {
        "uuid": "33adc3d7493bfa514da6f81a7e6ad17d",
        "title": "城东延福禅院避暑五首  其三",
        "author": "郭祥正",
        "content": "急手轻调北苑茶，未收云雾乳成花。\n灵襟习习清风起，归梦遥知不到家。",
        "dynasty": "宋",
        "collection_info": null
    },
    {
        "uuid": "64966a2f63bbdf2187ad208d3320dedf",
        "title": "城东延福禅院避暑五首  其四",
        "author": "郭祥正",
        "content": "碧玉枝柯柑橘林，开花结子未成金。\n何当烂熟经霜露，更约提壶一访寻。",
        "dynasty": "宋",
        "collection_info": null
    },
    {
        "uuid": "9d1cc57fba553569b38e69a8f4652ad4",
        "title": "城东延福禅院避暑五首  其五",
        "author": "郭祥正",
        "content": "隔涧人家通小桥，家家沽酒可相邀。\n深沈榕叶遮烦日，浩荡风头驾晚潮。",
        "dynasty": "宋",
        "collection_info": null
    },
    {
        "uuid": "aa420630e60fe4a3ef4b87723a67bbcd",
        "title": "荔枝二首  其一",
        "author": "郭祥正",
        "content": "枝条相轧碧云浓，衬出骊珠落照中。\n未说甘香消酷热，且看纤手擘轻红。",
        "dynasty": "宋",
        "collection_info": null
    },
    {
        "uuid": "53fb5845033c271dec8676d4a16dfacb",
        "title": "荔枝二首  其二",
        "author": "郭祥正",
        "content": "暑馆风沈睡眼醒，荔枝新熟暗香生。\n玉纤为剥红绡颗，甘露初凝湿水晶。",
        "dynasty": "宋",
        "collection_info": null
    },
    {
        "uuid": "f9795eb8f40ce3d4557d0c99881d0b5c",
        "title": "寄资深承事行营二首  其一",
        "author": "郭祥正",
        "content": "纵横才略领千兵，鵰鹗羣飞战舰轻。\n海浪掀天须破贼，始知名将是儒生。",
        "dynasty": "宋",
        "collection_info": null
    },
    {
        "uuid": "56ff886e935ee8ef695a21e165947e2f",
        "title": "寄资深承事行营二首  其二",
        "author": "郭祥正",
        "content": "黄梅欲落雨霏霏，想过重冈湿战衣。\n破贼有期先可喜，裂云箫鼓待君归。",
        "dynasty": "宋",
        "collection_info": null
    },
    {
        "uuid": "5dd4bf23fbb7affb362075bc87816c86",
        "title": "凈惠寺清轩二首  其一",
        "author": "郭祥正",
        "content": "枯笻坏衲老清时，万事纷纷久不知。\n隔屋荷香消午暑，红薇花影在深池。",
        "dynasty": "宋",
        "collection_info": null
    },
    {
        "uuid": "4f61b0aa4dcb9b05e9d927295ff938a8",
        "title": "凈惠寺清轩二首  其二",
        "author": "郭祥正",
        "content": "一轩潇洒静无尘，万柄荷花别是春。\n莫道南州无北客，壁间犹对洛阳人。",
        "dynasty": "宋",
        "collection_info": null
    },
    {
        "uuid": "d7e0ed440012faa86d362c222c5a01ea",
        "title": "七夕不饮",
        "author": "郭祥正",
        "content": "明河初月静涓涓，楼阁帘开斗管弦。\n不饮一樽当此夕，我心于巧久无缘。",
        "dynasty": "宋",
        "collection_info": null
    },
    {
        "uuid": "e2e9d1cf8bc669e9cd3fad8c79638efa",
        "title": "和子中修撰石盆题壁二首  其一",
        "author": "郭祥正",
        "content": "沉沉石室乱云间，万事都忘只有閒。\n暂辍玉堂挥翰手，一时吟遍谢家山。",
        "dynasty": "宋",
        "collection_info": null
    },
    {
        "uuid": "906ecf3249433c953e2952907cd24f01",
        "title": "和子中修撰石盆题壁二首  其二",
        "author": "郭祥正",
        "content": "青山重复路逶迤，虽近州城俗客稀。\n只有史君频得句，时时吟袖带云归。",
        "dynasty": "宋",
        "collection_info": null
    },
    {
        "uuid": "b6ad946fa0709d7928f083ecb53d5a79",
        "title": "和子中忘归轩",
        "author": "郭祥正",
        "content": "忘归归去尽强名，山鸟山花任送迎。\n未信史君长恋此，马头将逐诏书行。",
        "dynasty": "宋",
        "collection_info": null
    },
    {
        "uuid": "ba3b1049b568ddfd31f265af0125f103",
        "title": "和子中修撰石盆转轮藏",
        "author": "郭祥正",
        "content": "栖函藏轴一轮中，种种难名宝网丛。\n莫道石盆无大地，只今成就圣王宫。",
        "dynasty": "宋",
        "collection_info": null
    },
    {
        "uuid": "799ff85c255f48e9b65bf87c7b814b85",
        "title": "弔圣俞坟",
        "author": "郭祥正",
        "content": "平生怀抱只君知，想见音容涕泗垂。\n宅舍已荒儿女散，孤坟秋草自离离。",
        "dynasty": "宋",
        "collection_info": null
    },
    {
        "uuid": "8a4cd1cdbc995ba879e2f43e412d9d73",
        "title": "太平天庆观题壁五首  其一",
        "author": "郭祥正",
        "content": "缥缈朱楼浮绛烟，瀰漫碧酒泛金船。\n琼花满树春长在，知是人间换几年。",
        "dynasty": "宋",
        "collection_info": null
    },
    {
        "uuid": "8e027952616fdfdf42a3c825b0be4c23",
        "title": "太平天庆观题壁五首  其二",
        "author": "郭祥正",
        "content": "琳宫缓步独移时，世事纷纷不復知。\n且看满庭松上雨，碧瑶幢节覆青丝。",
        "dynasty": "宋",
        "collection_info": null
    },
    {
        "uuid": "e97da664ed1586926520e52b80f83b22",
        "title": "太平天庆观题壁五首  其三",
        "author": "郭祥正",
        "content": "一枰棋散復持杯，却遶长廊步懒回。\n且看满庭松下月，断金斜玉间苍苔。",
        "dynasty": "宋",
        "collection_info": null
    },
    {
        "uuid": "991b071d6971dbb60b6dd31f0e20748f",
        "title": "太平天庆观题壁五首  其四",
        "author": "郭祥正",
        "content": "风吹云雨霁，入门松桧香。\n何处有烦暑，心官自清凉。",
        "dynasty": "宋",
        "collection_info": null
    },
    {
        "uuid": "276e008327efcd28e4b611c4c62cadcb",
        "title": "太平天庆观题壁五首  其五",
        "author": "郭祥正",
        "content": "听君弹别鹤，别鹤怨离索。\n何以动干坤，六月秋霜落。",
        "dynasty": "宋",
        "collection_info": null
    },
    {
        "uuid": "3e2808e26ab08370736a921ff1638380",
        "title": "九月蓬莱亭周彦达节推酌发",
        "author": "郭祥正",
        "content": "万里行人辞故乡，登高回首更重阳。\n黄花折尽碧云晓，未听离歌未断肠。",
        "dynasty": "宋",
        "collection_info": null
    },
    {
        "uuid": "9fd236da66fbdee9e885e5248a9703c2",
        "title": "永安荣仲谋秘校访别三首  其一",
        "author": "郭祥正",
        "content": "感君随月跨征鞍，来访熙宁旧长官。\n莫讶髭鬚浑雪白，哭儿清泪不曾干。",
        "dynasty": "宋",
        "collection_info": null
    },
    {
        "uuid": "d32a929109084c45e4dfa27681bc297d",
        "title": "永安荣仲谋秘校访别三首  其二",
        "author": "郭祥正",
        "content": "相逢投老愈情深，不独开怀又吐心。\n更上高台同一醉，十年陈迹漫追寻。",
        "dynasty": "宋",
        "collection_info": null
    },
    {
        "uuid": "c3c60ea0d832646607f0570ec9180efc",
        "title": "永安荣仲谋秘校访别三首  其三",
        "author": "郭祥正",
        "content": "行义都无一点瑕，诗书满腹贮英华。\n老来方得青衫着，便近庐山五柳家。",
        "dynasty": "宋",
        "collection_info": null
    },
    {
        "uuid": "26339df4852a8946f3792d06668bc742",
        "title": "达观台黄鲁直名之二首  其一",
        "author": "郭祥正",
        "content": "戴氏山头一席平，集仙椽笔写台名。\n长江自与天为镜，不用风云变晦明。",
        "dynasty": "宋",
        "collection_info": null
    },
    {
        "uuid": "cb7b7b501e32537a1ed0649c1e151dcf",
        "title": "达观台黄鲁直名之二首  其二",
        "author": "郭祥正",
        "content": "高台千尺俯江干，达观宁论眼界寛。\n但见青山围远水，不知何处是长安。",
        "dynasty": "宋",
        "collection_info": null
    },
    {
        "uuid": "4c965c918c0848634f5f18e04fbb41ff",
        "title": "靖节真像乃庸画思得伯时貌之遂以一绝寄简",
        "author": "郭祥正",
        "content": "古帐萧萧画不真，空祠犹与狄公邻。\n凭君妙手重图貌，不是寻常行路人。",
        "dynasty": "宋",
        "collection_info": null
    },
    {
        "uuid": "5b7c96463884da0b2c4d3e4c9abcd02e",
        "title": "招德观见老道士李如海年八十六矣",
        "author": "郭祥正",
        "content": "弃官归去又重来，三十三年几人在。\n玉虹横截碧云溪，不见腾空见如海。",
        "dynasty": "宋",
        "collection_info": null
    },
    {
        "uuid": "852f6f3089da88eea889bd0f96d456f5",
        "title": "与吴子正言怀",
        "author": "郭祥正",
        "content": "山南山北屡相逢，年少今成二老翁。\n不向烟霄共飞舞，且来倾倒玉瓶空。",
        "dynasty": "宋",
        "collection_info": null
    },
    {
        "uuid": "d85f3d22342e098fb36bbfdf7313eb9f",
        "title": "承天院清辉阁",
        "author": "郭祥正",
        "content": "一轩谁与写清辉，地近城闉却少知。\n只待中秋深夜看，玉蟾低蘸碧琉璃。",
        "dynasty": "宋",
        "collection_info": null
    },
    {
        "uuid": "7132bbd9e4d8d8918ccd35dbbd388a51",
        "title": "丁卯十月十日游开先瀑布绝流",
        "author": "郭祥正",
        "content": "山源久涸旱尘飘，想见潺湲泻石桥。\n只道海风吹不断，为谁收起玉鲛绡。",
        "dynasty": "宋",
        "collection_info": null
    },
    {
        "uuid": "befccf64cafa041360ec4b67ca0c1026",
        "title": "寄吉守李献父二首  其一",
        "author": "郭祥正",
        "content": "半月樽罍为我开，琵琶围座殷晴雷。\n船头一转如天上，犹有新声入梦来。",
        "dynasty": "宋",
        "collection_info": null
    },
    {
        "uuid": "0f8c7c0de767cbfa06230aa774fd3d0f",
        "title": "寄吉守李献父二首  其二",
        "author": "郭祥正",
        "content": "昭亭交旧半存亡，只有君家近我乡。\n终约月明搥鼓过，贺公须爱李生狂。",
        "dynasty": "宋",
        "collection_info": null
    },
    {
        "uuid": "7d87e7f9fccd1c23b7dcb061aedac151",
        "title": "次芙蓉渡和颖叔修撰旧题",
        "author": "郭祥正",
        "content": "绰约芙蓉照碧湍，红绡衫薄不胜寒。\n吹香洗露情多少，只得元戎一饷看。",
        "dynasty": "宋",
        "collection_info": null
    },
    {
        "uuid": "c7cb87a69bb54c3defdbb73b636e199b",
        "title": "次南蛮驿和颖叔修撰旧题",
        "author": "郭祥正",
        "content": "南来匹马厌红尘，喜见梅花似玉人。\n都为岭头无腊雪，故敎六出占先春。",
        "dynasty": "宋",
        "collection_info": null
    },
    {
        "uuid": "841a72049987f4f872949dc96af52c6a",
        "title": "次凌江先寄太守黎东美二首  其一",
        "author": "郭祥正",
        "content": "去岁同班别帝庭，君先度岭我方行。\n纵横才力知无敌，到未期年政已成。",
        "dynasty": "宋",
        "collection_info": null
    },
    {
        "uuid": "604e660ca6dd528809ff0075d33b5187",
        "title": "次凌江先寄太守黎东美二首  其二",
        "author": "郭祥正",
        "content": "晖晖寒日溪云开，北客新过庾岭来。\n闻说凌江风物好，清香先见数枝梅。",
        "dynasty": "宋",
        "collection_info": null
    },
    {
        "uuid": "90bc6765877ccb7a8f3627aa18b8a3f6",
        "title": "次曲江先寄太守刘宜翁五首  其一",
        "author": "郭祥正",
        "content": "行彻凌江到曲江，史君才业世无双。\n前人俗政应除尽，盛赋新诗倒玉缸。",
        "dynasty": "宋",
        "collection_info": null
    },
    {
        "uuid": "8be7255d6e85986123f8dbd7ee975919",
        "title": "次曲江先寄太守刘宜翁五首  其二",
        "author": "郭祥正",
        "content": "路绝曹溪孰敢过，主君才辨泻悬河。\n一时风物应丕变，入眼山川秀气多。",
        "dynasty": "宋",
        "collection_info": null
    },
    {
        "uuid": "662fcc611e971bd4eea21ec417936bae",
        "title": "次曲江先寄太守刘宜翁五首  其三",
        "author": "郭祥正",
        "content": "韩愈莫吟泷吏问，梁鸿休赋五噫歌。\n百年荣辱能多少，且倒芳樽养粹和。",
        "dynasty": "宋",
        "collection_info": null
    },
    {
        "uuid": "69521fb863bf5cf647e3932363b51521",
        "title": "次曲江先寄太守刘宜翁五首  其四",
        "author": "郭祥正",
        "content": "学佛学仙君自悟，多愁多病我难任。\n兵厨酒熟青梅小，且置玄谈伴醉吟。",
        "dynasty": "宋",
        "collection_info": null
    },
    {
        "uuid": "3d635eada175895669140d7f77d39609",
        "title": "次曲江先寄太守刘宜翁五首  其五",
        "author": "郭祥正",
        "content": "落尽梅花君未归，且携樽酒赋新诗。\n逢人少说瑶台事，得道宁要俗子知。",
        "dynasty": "宋",
        "collection_info": null
    },
    {
        "uuid": "2c3095d395c9e2a2f226342c353b8a3f",
        "title": "次五羊先寄帅公颖叔",
        "author": "郭祥正",
        "content": "玉帐元戎金马儒，还同严武在成都。\n新诗欲得何人和，席上能容杜老无。",
        "dynasty": "宋",
        "collection_info": null
    },
    {
        "uuid": "3e5bc84c7abafeee344c549ad72f3de8",
        "title": "闻五羊今岁有雪口号寄颖叔修撰",
        "author": "郭祥正",
        "content": "南人不识白皑皑，直怪狂风舞乱梅。\n向道元戎召和气，岭云翻雪入城来。",
        "dynasty": "宋",
        "collection_info": null
    },
    {
        "uuid": "18a6b4c2e61325b1ead61bdb209c2a13",
        "title": "古羊江口",
        "author": "郭祥正",
        "content": "古羊江口两山阴，野客停挠为一吟。\n面逆寒风望苍翠，老来唯有爱山心。",
        "dynasty": "宋",
        "collection_info": null
    },
    {
        "uuid": "8f56b41a6d6a6d674da4ec08b2610257",
        "title": "四恩禅院",
        "author": "郭祥正",
        "content": "石斗双崖控碧溪，榕阴冉冉与云齐。\n寺门欲出浑无路，直上青天万丈梯。",
        "dynasty": "宋",
        "collection_info": null
    },
    {
        "uuid": "b8146c8d6b2dfe1cee6ce031ecfb3fd5",
        "title": "仙庭观",
        "author": "郭祥正",
        "content": "楼阁依稀踞凤凰，入门松桧自然香。\n蟠桃已熟桑田变，应与皇家共久长。",
        "dynasty": "宋",
        "collection_info": null
    },
    {
        "uuid": "6ad0a1a1b926a18f9c36b6c2bde49454",
        "title": "入清远峡",
        "author": "郭祥正",
        "content": "舟遶苍崖转碧津，层层云树画屏新。\n分明便是桃源路，底事无花不见人。",
        "dynasty": "宋",
        "collection_info": null
    },
    {
        "uuid": "653914fb4261a2061845f5bbc204b990",
        "title": "出清远峡",
        "author": "郭祥正",
        "content": "轧轧孤舟两橹鸣，悠悠山阔白沙平。\n回瞻苍峡来时路，只得银潢半日行。",
        "dynasty": "宋",
        "collection_info": null
    },
    {
        "uuid": "37fb808dce25f87aff3a04146814351f",
        "title": "双溪呈帅座颖叔",
        "author": "郭祥正",
        "content": "双溪流过碧湾湾，两带青罗遶玉环。\n入海未甘随咸卤，助公吟笔泻潺湲。",
        "dynasty": "宋",
        "collection_info": null
    },
    {
        "uuid": "e4dacd76f8356be3eae87bba450c21c4",
        "title": "和颖叔别后见寄",
        "author": "郭祥正",
        "content": "白头方得岭南麾，却望长安恨不飞。\n毒雾腥烟非我乐，未从公辟敢言归。",
        "dynasty": "宋",
        "collection_info": null
    },
    {
        "uuid": "a08e4d11d06587ac171359ab97f09990",
        "title": "雨霁小饮示曾令",
        "author": "郭祥正",
        "content": "岚云送雨一番凉，把酒休言忆故乡。\n荔子鲥鱼相伴熟，画船搥鼓下灵羊。",
        "dynasty": "宋",
        "collection_info": null
    },
    {
        "uuid": "4ae6a41ef672f783d083dde1abed6bb3",
        "title": "颖叔为余亲札补到难并和篇开刻既成以二绝句送上  其一",
        "author": "郭祥正",
        "content": "投老文章遇已知，感公书我到难诗。\n银鈎玉纽徒称妙，大庾岭南无此碑。",
        "dynasty": "宋",
        "collection_info": null
    },
    {
        "uuid": "3572da9e73b94e0063dec1b2e8c49092",
        "title": "颖叔为余亲札补到难并和篇开刻既成以二绝句送上  其二",
        "author": "郭祥正",
        "content": "英词妙翰两无双，彼有浯溪此北江。\n下视尘寰真一撮，到无难处为公降。",
        "dynasty": "宋",
        "collection_info": null
    },
    {
        "uuid": "03df18de52bb290fcf0323e7569ce013",
        "title": "送王侃主簿弃官归南城三首  其一",
        "author": "郭祥正",
        "content": "纷纷岚翠扑征衣，蒲酌离觞对落晖。\n忆着故园心已醉，更堪临水送人归。",
        "dynasty": "宋",
        "collection_info": null
    },
    {
        "uuid": "ca00479788df9588f4b73947452b2460",
        "title": "送王侃主簿弃官归南城三首  其二",
        "author": "郭祥正",
        "content": "侵侵尘土欲何为，满腹诗书不遇知。\n归去青山终我老，挂冠全胜拜官时。",
        "dynasty": "宋",
        "collection_info": null
    },
    {
        "uuid": "69b312c2b4f768e05f23c2f8449f44f9",
        "title": "送王侃主簿弃官归南城三首  其三",
        "author": "郭祥正",
        "content": "泠泠风露菊花时，有客言归便得归。\n自是不归归便得，灵羊峡口棹如飞。",
        "dynasty": "宋",
        "collection_info": null
    },
    {
        "uuid": "92dfec159caf621048304836a23a103e",
        "title": "再送颖叔待制度岭",
        "author": "郭祥正",
        "content": "迹滞端江心欲飞，要将清泪洒行衣。\n云间骥尾终难附，梅子黄时公自归。",
        "dynasty": "宋",
        "collection_info": null
    },
    {
        "uuid": "576915fb3e9fcf9395906299288d1573",
        "title": "蒙诏许归二首  其一",
        "author": "郭祥正",
        "content": "众人应笑乞归忙，自分生缘不久长。\n舞棹呈桡无伴侣，冷云寒水是家乡。",
        "dynasty": "宋",
        "collection_info": null
    },
    {
        "uuid": "a505c5fec599692a4218f1c385d0e400",
        "title": "蒙诏许归二首  其二",
        "author": "郭祥正",
        "content": "昨日恩书许拂衣，今朝着句咏将归。\n芦花明月无人占，一笑劳生早息机。",
        "dynasty": "宋",
        "collection_info": null
    },
    {
        "uuid": "66a2e1136f9b39f980b676d2cb960ece",
        "title": "别吴漕翼道",
        "author": "郭祥正",
        "content": "岁晚分符出瘴烟，樗材无用只公怜。\n此身乞得生前去，却向江南云水边。",
        "dynasty": "宋",
        "collection_info": null
    },
    {
        "uuid": "e7657761a3a117b767c86af5c8265af2",
        "title": "林和中家观画卷五首 寒芦飞雁仍和子中修撰旧韵",
        "author": "郭祥正",
        "content": "芦黄水落秋将暮，鼓翼各寻云外路。\n为问归飞归底处，我今亦向江南去。",
        "dynasty": "宋",
        "collection_info": null
    },
    {
        "uuid": "8ec3b036d7a31a713391bd156eafb931",
        "title": "林和中家观画卷五首 曹霸画马王荆公手写杜甫丹青引跋其尾",
        "author": "郭祥正",
        "content": "曹将军画少陵诗，林氏家藏相国题。\n不动精神瞻御座，风云万里入霜蹄。",
        "dynasty": "宋",
        "collection_info": null
    },
    {
        "uuid": "05337ba48dc771320175f58e0dfab246",
        "title": "林和中家观画卷五首 王摩诘捕鱼图",
        "author": "郭祥正",
        "content": "鱼跃鱼沉都不知，垂竿只要得鱼归。\n天寒浪急鱼难得，愁入芦花日又西。",
        "dynasty": "宋",
        "collection_info": null
    },
    {
        "uuid": "18d7d3d14d1bcf37f64c8eff2625b83d",
        "title": "林和中家观画卷五首 王昭君上马图",
        "author": "郭祥正",
        "content": "飘飘秀色夺仙春，只恐丹青画不真。\n能为君王罢征戍，甘心玉骨葬边尘。",
        "dynasty": "宋",
        "collection_info": null
    },
    {
        "uuid": "6154606399c8b3f7e6cc92bdf97e6898",
        "title": "林和中家观画卷五首 蕃马图",
        "author": "郭祥正",
        "content": "唐时胡马入长安，下马胡儿倚马鞍。\n今日昇平无此物，樽前聊写画图看。",
        "dynasty": "宋",
        "collection_info": null
    },
    {
        "uuid": "f6b8313566bc1d6ed7ec47d33a4dedf1",
        "title": "余八月十六日携家玉笥山观月览颖叔待制寄题绝句然公之往还终不暇游也故次其韵以寄颖叔",
        "author": "郭祥正",
        "content": "玉笥深深路更幽，骖鸾不到欲谁尤。\n公临瓠子方忧决，输我携家踏月游。",
        "dynasty": "宋",
        "collection_info": null
    },
    {
        "uuid": "681390ed43eb64dfaffb9a262b5ca8af",
        "title": "玉涧桥",
        "author": "郭祥正",
        "content": "桥名玉涧玉淙琤，覆水松阴两岸清。\n野草已香仙露湿，客从此去问长生。",
        "dynasty": "宋",
        "collection_info": null
    },
    {
        "uuid": "e23a4fb7814c3bdba486c7720c26a4d1",
        "title": "入承天观二首  其一",
        "author": "郭祥正",
        "content": "飘飘飞盖入仙山，楼阁初逢碧霭间。\n为问蟠桃今熟未，客来一食欲忘还。",
        "dynasty": "宋",
        "collection_info": null
    },
    {
        "uuid": "a69096c31ec8aa4d12a548eb35cfafeb",
        "title": "入承天观二首  其二",
        "author": "郭祥正",
        "content": "云舒云卷晓风凉，千尺松梢鹤唳长。\n昨夜月宫飘桂子，至今楼殿带天香。",
        "dynasty": "宋",
        "collection_info": null
    },
    {
        "uuid": "8e19b79355e72914d9d6b5d141ce3db8",
        "title": "出观",
        "author": "郭祥正",
        "content": "沉沉楼殿五云藏，草木长春水石香。\n一榻可能容我住，桃源迷路笑渔郎。",
        "dynasty": "宋",
        "collection_info": null
    },
    {
        "uuid": "26b6accc63b26f99a6de07b5efbd90ac",
        "title": "次新淦先寄刘中丈",
        "author": "郭祥正",
        "content": "平生志愿各怀归，今日江湖乐自知。\n一艇一蓑明月夜，竿头丝动得鱼时。",
        "dynasty": "宋",
        "collection_info": null
    },
    {
        "uuid": "d9f902eabb7ad48631e6f98504f2a8bb",
        "title": "新淦西禅绿野庵  其一",
        "author": "郭祥正",
        "content": "草心回暖春风香，柳眼半开春日长。\n老禅隐几万事毕，春去春归春自忙。",
        "dynasty": "宋",
        "collection_info": null
    },
    {
        "uuid": "0f35abd4a94ca0ffc668db9b3a49bf0c",
        "title": "新淦西禅绿野庵  其二",
        "author": "郭祥正",
        "content": "圆如鹄卵压沧洲，一榻欹眼颇自由。\n春色解回林野绿，如何只白老人头。",
        "dynasty": "宋",
        "collection_info": null
    },
    {
        "uuid": "e7f33cd95aef817dc0b8ab483a4d50ae",
        "title": "游生米施真君观阅李德素旧题五绝句遂次韵和之  其一",
        "author": "郭祥正",
        "content": "寄语人间学道人，无真可学乃为真。\n施郎昔日投竿处，直下寻纶透海滨。",
        "dynasty": "宋",
        "collection_info": null
    },
    {
        "uuid": "e571e8f94a1f742a0369dcecfe56f2fc",
        "title": "游生米施真君观阅李德素旧题五绝句遂次韵和之  其二",
        "author": "郭祥正",
        "content": "学道多年未得仙，漫将芝草种瑶田。\n索纶不起龙吞钓，为问渔翁直几钱。",
        "dynasty": "宋",
        "collection_info": null
    },
    {
        "uuid": "ebb2e6bd425d8455fdbcc80bbcfbee1e",
        "title": "游生米施真君观阅李德素旧题五绝句遂次韵和之  其三",
        "author": "郭祥正",
        "content": "水鸦山鹊语相传，风阻归航未得前。\n老桧一株坛石静，道人无事看残年。",
        "dynasty": "宋",
        "collection_info": null
    },
    {
        "uuid": "24761f855a97b74039ac0ec309dce349",
        "title": "游生米施真君观阅李德素旧题五绝句遂次韵和之  其四",
        "author": "郭祥正",
        "content": "来寻遗事问神仙，坐石垂纶不记年。\n水鸟自来云自去，月和蟾影几回圆。",
        "dynasty": "宋",
        "collection_info": null
    },
    {
        "uuid": "68cd0ea75f38a90e19c770b56c08c90e",
        "title": "游生米施真君观阅李德素旧题五绝句遂次韵和之  其五",
        "author": "郭祥正",
        "content": "晴云落日似横金，水鸟松风伴我吟。\n题壁高人竟何在，犹应施老笑无心。",
        "dynasty": "宋",
        "collection_info": null
    },
    {
        "uuid": "1f90f89642265f29a05920ba8254a21c",
        "title": "呈同行黎东美朝散",
        "author": "郭祥正",
        "content": "风日萧萧暑气无，橹声相逐转江湖。\n西山庐阜青如淀，应有新诗入画图。",
        "dynasty": "宋",
        "collection_info": null
    },
    {
        "uuid": "669e0e1f4c83534535a2cdfd74cef9c4",
        "title": "望庐山二首  其一",
        "author": "郭祥正",
        "content": "西山行彻见羌庐，碧玉棱棱奠一区。\n南去北来头白尽，不知五老鬓斑无。",
        "dynasty": "宋",
        "collection_info": null
    },
    {
        "uuid": "2a35ea8935eec2bd37875d6ad31adad3",
        "title": "望庐山二首  其二",
        "author": "郭祥正",
        "content": "三十年前湓浦尉，五千里外解符归。\n庐山相见应相笑，为借云泉一濯衣。",
        "dynasty": "宋",
        "collection_info": null
    },
    {
        "uuid": "271c3506afa60c633e777457642a875e",
        "title": "庙湾夜泊",
        "author": "郭祥正",
        "content": "薄昏洲渚鸥鳬静，照网渔家灯火红。\n尽道龙归井泉浊，明朝愿借一帆风。",
        "dynasty": "宋",
        "collection_info": null
    },
    {
        "uuid": "d1fff9ed0daf961c3de4dd84191f4ad9",
        "title": "槠溪怀亡友张慎微",
        "author": "郭祥正",
        "content": "秋风入夜透征衣，点点渔灯各自归。\n投老重来江上泊，庐山如旧故人非。",
        "dynasty": "宋",
        "collection_info": null
    },
    {
        "uuid": "e4bc1eeca739edd4bad377c1893c928d",
        "title": "九日游凈社院二首  其一",
        "author": "郭祥正",
        "content": "旋披榛棘寻山径，忽绕松篁入寺门。\n九日临高无此处，佛香禅味解尘昏。",
        "dynasty": "宋",
        "collection_info": null
    },
    {
        "uuid": "724fba913321ac56278d6e73dcec2c50",
        "title": "九日游凈社院二首  其二",
        "author": "郭祥正",
        "content": "前年九日别家时，黄菊纔开一两枝。\n今岁重阳归未得，却寻莲社步迟迟。",
        "dynasty": "宋",
        "collection_info": null
    },
    {
        "uuid": "5a8409b01795dc1802ba6081809b6fa7",
        "title": "罗汉院五老亭",
        "author": "郭祥正",
        "content": "五峰相向碧参差，插地擎天力不衰。\n要学世人头亦白，晴烟时起数条丝。",
        "dynasty": "宋",
        "collection_info": null
    },
    {
        "uuid": "7aeed5e059fd95e4705055a2bf301468",
        "title": "入万杉",
        "author": "郭祥正",
        "content": "翠霭纷纷蔽一岩，何年人种万株杉。\n天翁已许虬龙卧，匠石不劳斤斧劖。",
        "dynasty": "宋",
        "collection_info": null
    },
    {
        "uuid": "8cded14288812f0b633f78120821a6b0",
        "title": "出万杉",
        "author": "郭祥正",
        "content": "禅庭欲别更迟迟，犹恋凉风洒客衣。\n无力便分青嶂住，满怀空带白云归。",
        "dynasty": "宋",
        "collection_info": null
    },
    {
        "uuid": "351fe5d39a87da7d14521153ee59a6cd",
        "title": "香涧",
        "author": "郭祥正",
        "content": "涉溪攀磴兴何长，隔岸人家桃杏香。\n便是武陵迷路处，只无鸡酒劝渔郎。",
        "dynasty": "宋",
        "collection_info": null
    },
    {
        "uuid": "3db418668173e8668fd03fb2e051d3de",
        "title": "静明轩",
        "author": "郭祥正",
        "content": "道人得道万缘灰，栏下幽花手自栽。\n终日开轩无客到，清风时引竹声来。",
        "dynasty": "宋",
        "collection_info": null
    },
    {
        "uuid": "786c79f6f460673e05aa682a7abda9b9",
        "title": "无思轩",
        "author": "郭祥正",
        "content": "妙妙无心岂有思，一轩幽瞰碧涟漪。\n篆香销尽月华午，知是高僧定起时。",
        "dynasty": "宋",
        "collection_info": null
    },
    {
        "uuid": "18c2301cedc29fa681b25f6fea10f35b",
        "title": "别寻真观",
        "author": "郭祥正",
        "content": "寻真幽径入深源，一宿清虚寄洞天。\n归去姑溪度残日，无因重到五峰前。",
        "dynasty": "宋",
        "collection_info": null
    },
    {
        "uuid": "abeeb6902095907f264dcfdaab1930b7",
        "title": "逢东林旧僧",
        "author": "郭祥正",
        "content": "宝陀岩下种松篁，旧客欣逢煮术汤。\n忆着东林携手处，十年添得两眉霜。",
        "dynasty": "宋",
        "collection_info": null
    },
    {
        "uuid": "131858d309c4420713f67e5f0084caee",
        "title": "追和杜牧之贵池亭",
        "author": "郭祥正",
        "content": "悠悠江水绿于苔，杨柳迎风眼半开。\n行客不如沙上雁，每逢春暖即知回。",
        "dynasty": "宋",
        "collection_info": null
    },
    {
        "uuid": "86f3cb28f9546a9abc55f71fed6d24e6",
        "title": "观德亭画壁",
        "author": "郭祥正",
        "content": "画手非工本亦佳，四时景物寓天涯。\n最怜荷折秋容晚，双雁徘徊下软沙。",
        "dynasty": "宋",
        "collection_info": null
    },
    {
        "uuid": "6be7374cf8645661ae9b7d258c559e81",
        "title": "寄耿天隲二首  其一",
        "author": "郭祥正",
        "content": "海棠妍媚露桃红，高卧遥知锦绣中。\n欲问何时渡江去，看花准拟趁春风。",
        "dynasty": "宋",
        "collection_info": null
    },
    {
        "uuid": "f44629d6019d85494b16e6a8f6d6fe17",
        "title": "寄耿天隲二首  其二",
        "author": "郭祥正",
        "content": "北山曾赏浪山梅，梅蕊含冰一半开。\n国老自亡梅自发，送梅人在亦悲哀。",
        "dynasty": "宋",
        "collection_info": null
    },
    {
        "uuid": "8855698955b7c2961a81b1ea1a55f839",
        "title": "桐城青山裴山人枉步见寻兴尽遽归",
        "author": "郭祥正",
        "content": "门外青山是我山，手携笻杖只今还。\n岩花落尽莺啼懒，纸帐孤灯梦亦閒。",
        "dynasty": "宋",
        "collection_info": null
    },
    {
        "uuid": "824fded362055cff5f972a43bcfe845e",
        "title": "史充侍禁以简问予小舟摇兀绝句戏谢",
        "author": "郭祥正",
        "content": "渡江乘兴泊江干，草衬残花色未干。\n惯在钓鱼船上住，一蓑一笠伴春寒。",
        "dynasty": "宋",
        "collection_info": null
    },
    {
        "uuid": "875d83fd7e0fa321ed8a770a6d7b423d",
        "title": "寺壁史侍禁画竹",
        "author": "郭祥正",
        "content": "不假研磨丹与青，只将墨妙夺天成。\n始知春力无虚实，老竹横穿栋柱生。",
        "dynasty": "宋",
        "collection_info": null
    },
    {
        "uuid": "4682eac3caf2000be62103ecf1526b72",
        "title": "西轩看山怀荆公",
        "author": "郭祥正",
        "content": "长忆金陵数往还，诵公佳句伴公閒。\n如今不復闻公语，独自西轩卧看山。",
        "dynasty": "宋",
        "collection_info": null
    },
    {
        "uuid": "130df072667f9cf31dc4a20211b8f92a",
        "title": "雨霁看小山",
        "author": "郭祥正",
        "content": "一番遇雨碧生烟，移得蓬瀛在枕前。\n范蠡更閒吾不爱，风波摇兀钓鱼船。",
        "dynasty": "宋",
        "collection_info": null
    },
    {
        "uuid": "895234d557de6831583a80e46d579764",
        "title": "辨山亭二首  其一",
        "author": "郭祥正",
        "content": "迭径萦迂上小亭，云收天末数峰青。\n不嫌一鸟横空没，直恐纤埃点画屏。",
        "dynasty": "宋",
        "collection_info": null
    },
    {
        "uuid": "bd8340b5c1fbb57652a0091e6dbb1bdc",
        "title": "辨山亭二首  其二",
        "author": "郭祥正",
        "content": "小亭新得辨山名，云外峰峦画数层。\n太守引宾谋一醉，甘瓜不用集青蝇。",
        "dynasty": "宋",
        "collection_info": null
    },
    {
        "uuid": "73e49d47df69fb46a1d8b50a5f6241b1",
        "title": "永安再见裴材山人二首  其一",
        "author": "郭祥正",
        "content": "青布为巾白布裘，逢人不拜肯低柔。\n一缸浊酒凝春绿，只与云山相献酬。",
        "dynasty": "宋",
        "collection_info": null
    },
    {
        "uuid": "02d472c3bd6e5de8468bb789de18b653",
        "title": "永安再见裴材山人二首  其二",
        "author": "郭祥正",
        "content": "未到君家兴已阑，浮山十里望青山。\n梅花正似山阴雪，却棹孤舟夜半还。",
        "dynasty": "宋",
        "collection_info": null
    },
    {
        "uuid": "57200bcef1b94cefeaaa8860fb8b1a6b",
        "title": "重题公纯池亭",
        "author": "郭祥正",
        "content": "凭栏尽日看山色，欹枕连宵听水声。\n一点红尘无入处，戴家池馆近清明。",
        "dynasty": "宋",
        "collection_info": null
    },
    {
        "uuid": "b70b3b2ab555dce2edac0cb2b6942596",
        "title": "浮山阻雨二首  其一",
        "author": "郭祥正",
        "content": "寻山一日遍浮山，却望江南兴欲还。\n半夜神龙兴骤雨，故留閒客伴僧閒。",
        "dynasty": "宋",
        "collection_info": null
    },
    {
        "uuid": "f890a92101300faceb76a4b830c51f40",
        "title": "浮山阻雨二首  其二",
        "author": "郭祥正",
        "content": "云颙辞世几番春，老令霜髯未变尘。\n重拂旧题悲往事，幻身今幸作閒人。",
        "dynasty": "宋",
        "collection_info": null
    },
    {
        "uuid": "d29685773aadbde1f12d258f75d45006",
        "title": "喜雪呈守倅二首  其一",
        "author": "郭祥正",
        "content": "出门骑马踏黄尘，归路随鞭布黑云。\n一夜猛风吹大雪，玉华千里压妖氛。",
        "dynasty": "宋",
        "collection_info": null
    },
    {
        "uuid": "feffef5eabfa81476a52281bfc99bf0a",
        "title": "喜雪呈守倅二首  其二",
        "author": "郭祥正",
        "content": "四面岚光似玉光，满城和气贺丰穰。\n红炉底事不邀客，回雪落梅空断肠。",
        "dynasty": "宋",
        "collection_info": null
    },
    {
        "uuid": "1a3cb0caf0a9cb5cec369c3c1116447d",
        "title": "赠啸月岩吴居士",
        "author": "郭祥正",
        "content": "幅巾藜杖客浮山，便隐深岩避世喧。\n每见月华何事啸，此身聊欲伴孤猿。",
        "dynasty": "宋",
        "collection_info": null
    },
    {
        "uuid": "b929e82b307d3541495d1c93b65c472a",
        "title": "抚鸿亭",
        "author": "郭祥正",
        "content": "谁开岩户最高峰，更作栏干出半空。\n只道冥鸿远尘世，我今直下看冥鸿。",
        "dynasty": "宋",
        "collection_info": null
    },
    {
        "uuid": "214248bdc855f2cb7ae4aa05112a4560",
        "title": "游西岩寺二首  其一",
        "author": "郭祥正",
        "content": "西崖瀑布泻云中，移得匡庐一半工。\n要看玉潭千丈雪，莫敎江月照还空。",
        "dynasty": "宋",
        "collection_info": null
    },
    {
        "uuid": "bedfe319543f7b58bdb61847a78f28e6",
        "title": "游西岩寺二首  其二",
        "author": "郭祥正",
        "content": "三人同结静中缘，一到西岩思豁然。\n何必拥炉倾浊酒，且来攀树听寒泉。",
        "dynasty": "宋",
        "collection_info": null
    },
    {
        "uuid": "89caa1ae5c46c09ebf05f9fbd9a1567b",
        "title": "中方寺题壁",
        "author": "郭祥正",
        "content": "西岩晓起过中方，欲趁春归客思忙。\n不似野僧忘岁月，手披黄卷满头霜。",
        "dynasty": "宋",
        "collection_info": null
    },
    {
        "uuid": "a1334160d5443890d917eaf5a86d1296",
        "title": "题潘温叟家藏戴牛画卷二首  其一",
        "author": "郭祥正",
        "content": "不辞耕遍主家田，日暮归时欲饱眠。\n渡尽惊波莫回首，后来犹苦牧儿鞭。",
        "dynasty": "宋",
        "collection_info": null
    },
    {
        "uuid": "0a94549c9a41b5a6f9c6b1a8a3f0837e",
        "title": "题潘温叟家藏戴牛画卷二首  其二",
        "author": "郭祥正",
        "content": "茫茫陂水暮秋天，乍晚耕犂未得眠。\n矫首衝波方尽力，牧儿何用更挥鞭。",
        "dynasty": "宋",
        "collection_info": null
    },
    {
        "uuid": "0c2924c4325c422c3153e1a9c4d54b59",
        "title": "招陈守倪倅小酌",
        "author": "郭祥正",
        "content": "梅花落尽杏花迟，终日廉纤细雨霏。\n不倒一樽消客恨，可令醒眼送春归。",
        "dynasty": "宋",
        "collection_info": null
    },
    {
        "uuid": "b329ed332478febed69b7c4e1e820c08",
        "title": "书无想山先域屋壁二首  其一",
        "author": "郭祥正",
        "content": "东岭杉松手自栽，已成浓荫覆泉台。\n满头白髮行催死，能得生前几度来。",
        "dynasty": "宋",
        "collection_info": null
    },
    {
        "uuid": "59574eb28507c7ae18d1602154ee07c2",
        "title": "书无想山先域屋壁二首  其二",
        "author": "郭祥正",
        "content": "寒食年年一度来，伤心扪涕陟崔嵬。\n溪云欲雨还催去，更遶营丘百匝迴。",
        "dynasty": "宋",
        "collection_info": null
    },
    {
        "uuid": "61f1b0c3421603fb9abed55b27d8c04c",
        "title": "出城",
        "author": "郭祥正",
        "content": "篮舆投晓出重城，桃李无言似有情。\n淡白轻红能几日，可怜吹洗过清明。",
        "dynasty": "宋",
        "collection_info": null
    },
    {
        "uuid": "f718921ad48c0dd46c6acd98378ad5fa",
        "title": "敦復午节惠酒",
        "author": "郭祥正",
        "content": "双壶分送赤泥封，辟恶须令气吐虹。\n何用江心铸明镜，清樽照面似青铜。",
        "dynasty": "宋",
        "collection_info": null
    },
    {
        "uuid": "32c6a7b2cda7b8cd3d70243cb876b470",
        "title": "次韵杨侯见送游五峰",
        "author": "郭祥正",
        "content": "飘然忽作五峰游，三伏谁知冷似秋。\n为在深云更深处，手提白羽看泉流。",
        "dynasty": "宋",
        "collection_info": null
    },
    {
        "uuid": "119fca64f6046eb692b33ada17eb5cc6",
        "title": "舟经天门山",
        "author": "郭祥正",
        "content": "轻舟幸借东风便，帆挂危樯掣惊电。\n万羣白马度天门，谁道澄江静如练。",
        "dynasty": "宋",
        "collection_info": null
    },
    {
        "uuid": "eb72763ccc847db5ceb566662fbb42c7",
        "title": "宿芜湖口",
        "author": "郭祥正",
        "content": "菱荇芬香莲子熟，扁舟夜趁湖阴宿。\n一杯独酌未成歌，渔人解唱遗鞭曲。",
        "dynasty": "宋",
        "collection_info": null
    },
    {
        "uuid": "4b2f099c952d6ed75cc2d03d6b4da82f",
        "title": "晓发",
        "author": "郭祥正",
        "content": "欲就沧浪濯烦热，解缆莫愁潮信歇。\n阴云映日一帆风，信道长江无六月。",
        "dynasty": "宋",
        "collection_info": null
    },
    {
        "uuid": "726eb89649584ddcba2780ab6bff617d",
        "title": "代刺访历阳孙守公素",
        "author": "郭祥正",
        "content": "月洗晴江秋愈清，扁舟西渡历阳城。\n渔翁贽见无羔雁，满袖盈襟皆月明。",
        "dynasty": "宋",
        "collection_info": null
    },
    {
        "uuid": "681bb57c0a0506a35b5d7f61475db494",
        "title": "代刺别孙守公素",
        "author": "郭祥正",
        "content": "遏云歌阕酒樽空，离别情怀自古同。\n卷取西城吟袖月，却飞兰棹过江东。",
        "dynasty": "宋",
        "collection_info": null
    },
    {
        "uuid": "f011736607f9fc21e3127ed4fd261aa3",
        "title": "送菊与刘守汉臣",
        "author": "郭祥正",
        "content": "一年爱惜傍东篱，今日纔开四五枝。\n折与刘郎休叹老，嫩黄新白恰相宜。",
        "dynasty": "宋",
        "collection_info": null
    },
    {
        "uuid": "09d01248466a5af7e70ac997bb48e35a",
        "title": "送菊与倪倅敦復",
        "author": "郭祥正",
        "content": "重阳相近雁初飞，谁剪黄金撒翠微。\n莫学龙山空落帽，杜郎须插满头归。",
        "dynasty": "宋",
        "collection_info": null
    },
    {
        "uuid": "bae758007aaefafdd791dc50718aee89",
        "title": "望夫石",
        "author": "郭祥正",
        "content": "帆去帆来人不识，岁岁年年望无极。\n夕阳欲尽洲渚昏，犹见天门一双碧。",
        "dynasty": "宋",
        "collection_info": null
    },
    {
        "uuid": "3d4393f355a174ccaf2cb74383993baa",
        "title": "谢贾侍御惠酒",
        "author": "郭祥正",
        "content": "赤壶分送陵阳酒，黄菊犹开雨后花。\n一醉不知身世晚，却临河汉欲乘槎。",
        "dynasty": "宋",
        "collection_info": null
    },
    {
        "uuid": "cb929d9880ec747ed2e188b5781c02e1",
        "title": "再送贾明叔侍御",
        "author": "郭祥正",
        "content": "宣城重见谢玄晖，只恐斯民不久依。\n为报圣朝容谏诤，南床虚位待公归。",
        "dynasty": "宋",
        "collection_info": null
    },
    {
        "uuid": "37320a828105ad93b51e8b12914d8b97",
        "title": "宗公香莹轩二首  其一",
        "author": "郭祥正",
        "content": "酴醾洞口作新轩，香莹佳名自此传。\n要是酿为光禄酒，醉来骑鹤上青天。",
        "dynasty": "宋",
        "collection_info": null
    },
    {
        "uuid": "46c3d2d6a95b357ec2f07d1b867d2770",
        "title": "宗公香莹轩二首  其二",
        "author": "郭祥正",
        "content": "素质曾将兰麝熏，开轩有意待游人。\n请看一架晴空雪，又胜桃源洞裏春。",
        "dynasty": "宋",
        "collection_info": null
    },
    {
        "uuid": "bd2f56f374c56f7aab639f5f3b8a4161",
        "title": "次韵徐希皋解元送白莲栽兼寄昭掾子美三首  其一",
        "author": "郭祥正",
        "content": "吾家新迭小蓬莱，三尺青天一沼开。\n更得城南白莲种，花时留待月光来。",
        "dynasty": "宋",
        "collection_info": null
    },
    {
        "uuid": "a11fe2e9150bef9dad2f51a97db3297c",
        "title": "次韵徐希皋解元送白莲栽兼寄昭掾子美三首  其二",
        "author": "郭祥正",
        "content": "城南移得玉华栽，栽向方池两岁开。\n有酒有花无伴侣，良朋何日远方来。",
        "dynasty": "宋",
        "collection_info": null
    },
    {
        "uuid": "84637d1baa7b05bc79255e1598893064",
        "title": "次韵徐希皋解元送白莲栽兼寄昭掾子美三首  其三",
        "author": "郭祥正",
        "content": "玉莲移得手亲栽，要看中秋月下开。\n安得君归相伴饮，君家子弟亦尝来。",
        "dynasty": "宋",
        "collection_info": null
    },
    {
        "uuid": "1cf3d5a2d63edc6b9ec298c89c333971",
        "title": "藏云寺酌泉",
        "author": "郭祥正",
        "content": "不到藏云四十年，寺名重换屋新迁。\n清泠不变当时味，只有庭心一眼泉。",
        "dynasty": "宋",
        "collection_info": null
    },
    {
        "uuid": "01db2841d904098fc73aed12f3e1d2b8",
        "title": "次韵池守富仲容寄诗酒为别二首  其一",
        "author": "郭祥正",
        "content": "投老应须结主知，翱翔郎省已多时。\n南风一送轻舟去，更与何人细论诗。",
        "dynasty": "宋",
        "collection_info": null
    },
    {
        "uuid": "989f51dc296fdf42ead5ffbeb0375b30",
        "title": "次韵池守富仲容寄诗酒为别二首  其二",
        "author": "郭祥正",
        "content": "万事无心只自知，一庵高卧乐明时。\n池州太守能怜客，美酒分来更赠诗。",
        "dynasty": "宋",
        "collection_info": null
    },
    {
        "uuid": "c95add8e66f00a642e0fac04b90553a7",
        "title": "奠谒王荆公坟三首  其一",
        "author": "郭祥正",
        "content": "再拜孤坟奠浊醪，春风斜日漫蓬蒿。\n扶持自出轲雄上，光焰宁论万丈高。",
        "dynasty": "宋",
        "collection_info": null
    },
    {
        "uuid": "e62181b52bf5987d0211411ad57df73d",
        "title": "奠谒王荆公坟三首  其二",
        "author": "郭祥正",
        "content": "大手曾将元鼎调，龙沉鹤去事寥寥。\n寺楼早晚传钟响，坟草春回雪半消。",
        "dynasty": "宋",
        "collection_info": null
    },
    {
        "uuid": "fc8d371dec5bf234b8813f9a9ec924c4",
        "title": "奠谒王荆公坟三首  其三",
        "author": "郭祥正",
        "content": "平昔偏蒙爱小诗，如今吟就復谁知。\n箧中不忍开遗卷，矫矫龙蛇彼一时。",
        "dynasty": "宋",
        "collection_info": null
    },
    {
        "uuid": "6f39b85701ae6e3a3340b33fa53f222f",
        "title": "狄倅伯通席上二首  其一",
        "author": "郭祥正",
        "content": "梅山曾共听蛮鼙，又看汀洲白鹭飞。\n一榼琼浆要我醉，不忘交旧似君稀。",
        "dynasty": "宋",
        "collection_info": null
    },
    {
        "uuid": "9e941fa29a2f06b2b5e4640f88a13cfe",
        "title": "狄倅伯通席上二首  其二",
        "author": "郭祥正",
        "content": "小妓三娇舞玳筵，芙蓉照水一枝鲜。\n层冰赤脚真吾事，笑倚春风愧暮年。",
        "dynasty": "宋",
        "collection_info": null
    },
    {
        "uuid": "42dbbb8aca77f1c23bac71e785ed7b0a",
        "title": "寿宁禅院琼花",
        "author": "郭祥正",
        "content": "一种琼花内相栽，隔年琲𤫤待春开。\n谁知暖日留繁雪，更有清香引蝶来。",
        "dynasty": "宋",
        "collection_info": null
    },
    {
        "uuid": "ea278a095d0ac8f524ebc4909d82ade0",
        "title": "弔明惠师",
        "author": "郭祥正",
        "content": "平云寄隐尽成灰，三十年间一梦迴。\n言说已无形影在，屋梁残月送余哀。",
        "dynasty": "宋",
        "collection_info": null
    },
    {
        "uuid": "f89bdcf0dd7ad2b34b95dd010f6cf374",
        "title": "别贾侍御二首  其一",
        "author": "郭祥正",
        "content": "君正忙时我正闲，思君乘兴出青山。\n倚楼怀抱都倾尽，却驾柴车破雨还。",
        "dynasty": "宋",
        "collection_info": null
    },
    {
        "uuid": "3727d6cf29ef38e6214243da2aa4b371",
        "title": "别贾侍御二首  其二",
        "author": "郭祥正",
        "content": "连日持杯选胜游，今朝兴尽棹归舟。\n欲知魂梦思君处，却御清风过北楼。",
        "dynasty": "宋",
        "collection_info": null
    },
    {
        "uuid": "24d04953a2eff92ab8d88f2126a5d906",
        "title": "寄留二君仪",
        "author": "郭祥正",
        "content": "今岁看书眼觉昏，忆君待酒只销魂。\n临漳姑孰五千里，怀抱何时得再论。",
        "dynasty": "宋",
        "collection_info": null
    },
    {
        "uuid": "4849631d722cc6f40942451973ee71d4",
        "title": "寄新轩阮希圣",
        "author": "郭祥正",
        "content": "遥想新轩日日新，清风细细起青苹。\n后来诗客谁如我，定有新交胜故人。",
        "dynasty": "宋",
        "collection_info": null
    },
    {
        "uuid": "9206a3217e327d840dc272415138c0e0",
        "title": "予家小山四首 晓",
        "author": "郭祥正",
        "content": "晓光初透玉玲珑，迥与真山意思同。\n苍翠正含烟雾湿，一峰先占太阳红。",
        "dynasty": "宋",
        "collection_info": null
    },
    {
        "uuid": "3c664b3606d5962e1b12883b392dfe94",
        "title": "予家小山四首 雨",
        "author": "郭祥正",
        "content": "林林银竹注潺湲，迸玉跳珠乱壑间。\n不惜倚栏襟袖湿，为君吟出雨中山。",
        "dynasty": "宋",
        "collection_info": null
    },
    {
        "uuid": "f24ba93ab74af5bf0055555d087ba210",
        "title": "予家小山四首 月",
        "author": "郭祥正",
        "content": "小山凝望月明间，天与金银作小山。\n愿得月轮长不去，一山光景付吾閒。",
        "dynasty": "宋",
        "collection_info": null
    },
    {
        "uuid": "599293ab6435f293d5afb1f9f6db4325",
        "title": "予家小山四首 雪",
        "author": "郭祥正",
        "content": "皎皎羣峰照画栏，深深岩窦逼人寒。\n雪中更看玲珑雪，纵有丹青貌亦难。",
        "dynasty": "宋",
        "collection_info": null
    },
    {
        "uuid": "fd0a1736e60c9a1a189b9a9181683a42",
        "title": "西轩默怀敦復二首  其一",
        "author": "郭祥正",
        "content": "小盆小石小芭蕉，水面纹生暑气消。\n明眼客来时一眄，已知吾意在鹪鹩。",
        "dynasty": "宋",
        "collection_info": null
    },
    {
        "uuid": "e87f0e058cdc7a1d654d1448c486eb45",
        "title": "西轩默怀敦復二首  其二",
        "author": "郭祥正",
        "content": "山下无尘枕簟凉，绿池水满即潇湘。\n青蕉况有菖蒲伴，閒淡风标细细香。",
        "dynasty": "宋",
        "collection_info": null
    },
    {
        "uuid": "123acae0f5d0a3047a6b0133884e374f",
        "title": "出城至龙泉院",
        "author": "郭祥正",
        "content": "出城霜霰侵衣冷，入寺云山掠眼明。\n幸有青钱沽白酒，得閒行处即閒行。",
        "dynasty": "宋",
        "collection_info": null
    },
    {
        "uuid": "353a7f5c641e1e1ec4b2994d9d605609",
        "title": "院主老僧年八十三斋洁可喜遂赠二韵",
        "author": "郭祥正",
        "content": "八十余三老阿师，云山深僻少人知。\n不嫌野鹤水为伴，庭下閒松借一枝。",
        "dynasty": "宋",
        "collection_info": null
    },
    {
        "uuid": "003515aeb0cc5399ab91e3d3b6b37893",
        "title": "城西阻雨寄纯父太守",
        "author": "郭祥正",
        "content": "三春復作历阳游，倾听高谈洗我忧。\n已出重城望宾榻，暗天风雨泊孤舟。",
        "dynasty": "宋",
        "collection_info": null
    },
    {
        "uuid": "be0e15a6a23ce7d4a5dbc6be7b6e6866",
        "title": "浚遒卧病少愈言怀",
        "author": "郭祥正",
        "content": "入竹细风连阵暖，隔墙幽鸟数声和。\n病余斗惜春归速，枝上残红应不多。",
        "dynasty": "宋",
        "collection_info": null
    },
    {
        "uuid": "4c3ca126ba64b2415daacf2b16280ddb",
        "title": "玉蝶球",
        "author": "郭祥正",
        "content": "玉蝶交加翅羽柔，八仙琼萼并含羞。\n春残应恨无花采，翠碧枝间戏作球。",
        "dynasty": "宋",
        "collection_info": null
    },
    {
        "uuid": "5f7fe9ed8feab4276eeb98c79e82cf20",
        "title": "怀归",
        "author": "郭祥正",
        "content": "黄鹂出谷鸣声软，紫燕营巢意思和。\n欲问江南近消息，落花飞絮向人多。",
        "dynasty": "宋",
        "collection_info": null
    },
    {
        "uuid": "df2ab039504c12f9bc821c9d1b3f16a2",
        "title": "睡",
        "author": "郭祥正",
        "content": "窻户无风天气阴，屏山围枕鬓云深。\n秋波不动芙蓉暖，化蝶惊飞君莫寻。",
        "dynasty": "宋",
        "collection_info": null
    },
    {
        "uuid": "e2c45cbd1f8b82c4d4cb4ec56bbb40c0",
        "title": "笑",
        "author": "郭祥正",
        "content": "檀口微开皓齿香，眼波浮动脸生光。\n桃花未落燕脂浅，半飐春风半倚墙。",
        "dynasty": "宋",
        "collection_info": null
    },
    {
        "uuid": "0f04f0e9feca7354591fa4fab95f2606",
        "title": "元舆待制以书酒见招",
        "author": "郭祥正",
        "content": "驿骑东行得素书，便趋宾榻驾柴车。\n赋诗我未如陶令，养浩君能似子舆。",
        "dynasty": "宋",
        "collection_info": null
    },
    {
        "uuid": "40c62256dc87c125270b527a01763b10",
        "title": "奕",
        "author": "郭祥正",
        "content": "一枰相对漫怡神，白黑争先局局新。\n不觉斧柯从此烂，甘心谁是肯输人。",
        "dynasty": "宋",
        "collection_info": null
    },
    {
        "uuid": "d693fb6049587c6416961560f722f048",
        "title": "和北山泉老三首  其一",
        "author": "郭祥正",
        "content": "从来心照两相通，信饷瓶盛自在空。\n谁道钟山远姑熟，北窻时復揖清风。",
        "dynasty": "宋",
        "collection_info": null
    },
    {
        "uuid": "5100b24801348f65429b82833ce55825",
        "title": "和北山泉老三首  其二",
        "author": "郭祥正",
        "content": "蓼花红淡苇条黄，故有离人思抑扬。\n手眼不知相拗否，墨华时寄两三行。",
        "dynasty": "宋",
        "collection_info": null
    },
    {
        "uuid": "771720bbf74f9d4b6c666b4cc674e1fe",
        "title": "和北山泉老三首  其三",
        "author": "郭祥正",
        "content": "已将形影老江南，不饮情怀稍自谙。\n安得道人挥玉麈，一宵清语响圜庵。",
        "dynasty": "宋",
        "collection_info": null
    },
    {
        "uuid": "8255925199ceaad5eef14cb7b8de7102",
        "title": "和僧诜见怀二首  其一",
        "author": "郭祥正",
        "content": "城角蓬茅三亩居，空堂唯有一床书。\n感师相遇怜清淡，若比陶潜尚不如。",
        "dynasty": "宋",
        "collection_info": null
    },
    {
        "uuid": "642b6744e1ca441d9a4eb13e0a88a5e9",
        "title": "和僧诜见怀二首  其二",
        "author": "郭祥正",
        "content": "眉目棱棱有古风，却疑曾作钓鱼翁。\n一竿明月空抛掷，谁道烟波无处穷。",
        "dynasty": "宋",
        "collection_info": null
    },
    {
        "uuid": "0e16fdfa8aeffafcec8fcab58ac58d1c",
        "title": "访华阳隐者",
        "author": "郭祥正",
        "content": "小径斜分石磴通，萧萧古屋隔杉松。\n主人无事昼慵起，残雪满庭春未融。",
        "dynasty": "宋",
        "collection_info": null
    },
    {
        "uuid": "153808b26859c4323d8a0b133550e4b8",
        "title": "雪次大涧",
        "author": "郭祥正",
        "content": "连山接野冷光铺，望望村烟问道涂。\n不似在家蓬户闭，妻儿欢笑拥红炉。",
        "dynasty": "宋",
        "collection_info": null
    },
    {
        "uuid": "9c7f179e0ddc7be31a56f0520c8f4c6a",
        "title": "将至慎邑寄鼎",
        "author": "郭祥正",
        "content": "踏尽琼瑶百里山，欲投城郭暮云间。\n红炉速置一壶酒，故岁离家新岁还。",
        "dynasty": "宋",
        "collection_info": null
    },
    {
        "uuid": "035dfa991f94bb4509c776c7ccf7014b",
        "title": "峡石道中口占",
        "author": "郭祥正",
        "content": "淮日晖晖浴暖沙，小桥斜巷两三家。\n不知春色来多少，是处墙头见杏花。",
        "dynasty": "宋",
        "collection_info": null
    },
    {
        "uuid": "86eec12c900beb38693e5f9503628fbe",
        "title": "通惠寺小柏",
        "author": "郭祥正",
        "content": "周遭松桧漫为邻，翠碧婆娑未出羣。\n但愿盘根坚似石，不忧枝干不凌云。",
        "dynasty": "宋",
        "collection_info": null
    },
    {
        "uuid": "07b1af30cf19d88d47865c3e53179fd7",
        "title": "香社院",
        "author": "郭祥正",
        "content": "重阴消散日车明，社鼓村歌乐太平。\n行过柘塘萧寺宿，隔墙犹听卖花声。",
        "dynasty": "宋",
        "collection_info": null
    },
    {
        "uuid": "69188a960bbb1a2c13ebd57dee35b51e",
        "title": "院庭桧树",
        "author": "郭祥正",
        "content": "花开供蜜叶禁霜，老柏乔松气亦降。\n未遇李聃谁爱惜，柘塘西院碧油幢。",
        "dynasty": "宋",
        "collection_info": null
    },
    {
        "uuid": "83565f0b615717bd1a7d5d6ed508baac",
        "title": "三月三日",
        "author": "郭祥正",
        "content": "一盏扶头又半酣，久无归梦到江南。\n桃花欲发杏花谢，细雨斜风三月三。",
        "dynasty": "宋",
        "collection_info": null
    },
    {
        "uuid": "d30e756a08a074ac134d8c2f57a087f9",
        "title": "清明风雨怀光远",
        "author": "郭祥正",
        "content": "少年多难復遭忧，自昔王孙故倦游。\n愁见清明归未得，小山风雨想天愁。",
        "dynasty": "宋",
        "collection_info": null
    },
    {
        "uuid": "5d46ee43594cc9707943e715a1f67332",
        "title": "慎宰练德符招饮僧舍二首  其一",
        "author": "郭祥正",
        "content": "杂花开遍县城东，不惜提壶细雨中。\n应是花枝羞老客，故含春恨泣残红。",
        "dynasty": "宋",
        "collection_info": null
    },
    {
        "uuid": "96c2171edce6a45196a82eccd2d9be29",
        "title": "慎宰练德符招饮僧舍二首  其二",
        "author": "郭祥正",
        "content": "一庭寒柏寺荒凉，亦有花枝出短墙。\n善政得閒能唤客，春风相伴倒壶觞。",
        "dynasty": "宋",
        "collection_info": null
    },
    {
        "uuid": "a289b28d4a8011155978a5cc8dc49cff",
        "title": "月",
        "author": "郭祥正",
        "content": "安得妙画师，画取明月夜。\n将期月暗时，展向松窻下。",
        "dynasty": "宋",
        "collection_info": null
    },
    {
        "uuid": "cf8d3bf89c22e4c867e26a43dad37934",
        "title": "春草碧色",
        "author": "郭祥正",
        "content": "雪洗烧痕尽，春将碧色来。\n行人莫回首，渡口夕阳催。",
        "dynasty": "宋",
        "collection_info": null
    },
    {
        "uuid": "b948f40e6181897e3a65132bef5232f4",
        "title": "春水绿波",
        "author": "郭祥正",
        "content": "春江波自绿，不染木兰舟。\n只与岸边草，依依添客愁。",
        "dynasty": "宋",
        "collection_info": null
    },
    {
        "uuid": "d1cfa2d80c3ddef1ba3df9d72d27f66c",
        "title": "送君南浦",
        "author": "郭祥正",
        "content": "田园有余乐，道路有余悲。\n留君不肯住，君去欲何之。",
        "dynasty": "宋",
        "collection_info": null
    },
    {
        "uuid": "9bef36b7ed87d9d975e70843fe23b653",
        "title": "伤如之何",
        "author": "郭祥正",
        "content": "汉武事远征，征夫与家别。\n几人衣锦还，多为原上血。",
        "dynasty": "宋",
        "collection_info": null
    },
    {
        "uuid": "b6e3da7d03726c7dd8d000252fb2d866",
        "title": "广陶渊明四时  其一",
        "author": "郭祥正",
        "content": "春水满四泽，原田高下耕。\n熙熙随老农，志匪搴芳英。",
        "dynasty": "宋",
        "collection_info": null
    },
    {
        "uuid": "57ee63b0f2e28133db32e0a56872909a",
        "title": "广陶渊明四时  其二",
        "author": "郭祥正",
        "content": "夏云多奇峰，高低千万重。\n巫山何处是，神女竟难逢。",
        "dynasty": "宋",
        "collection_info": null
    },
    {
        "uuid": "3184b8592c56b9fe0f468bdb09f74a76",
        "title": "广陶渊明四时  其三",
        "author": "郭祥正",
        "content": "秋月扬明晖，大空碧无滓。\n鸿鹄正翱翔，燕雀方栖止。",
        "dynasty": "宋",
        "collection_info": null
    },
    {
        "uuid": "e8ba29ddd87986a418851e449b7c8e23",
        "title": "广陶渊明四时  其四",
        "author": "郭祥正",
        "content": "冬岭秀孤松，雪霜任飘泊。\n悲含太古风，清立九霄鹤。",
        "dynasty": "宋",
        "collection_info": null
    },
    {
        "uuid": "5b6a9de900a808fd103c774c8e284e19",
        "title": "定林洗心轩",
        "author": "郭祥正",
        "content": "翼翼粉墙断，修修绿径深。\n师心不用洗，聊用洗人心。",
        "dynasty": "宋",
        "collection_info": null
    },
    {
        "uuid": "34ac37574be75a343fe3f9dbae2c8d9c",
        "title": "简寂碧溪亭",
        "author": "郭祥正",
        "content": "山光与溪色，一碧泻云中。\n倚槛久未去，更听松上风。",
        "dynasty": "宋",
        "collection_info": null
    },
    {
        "uuid": "2b8dd7fb1009fe6b8c87104f24b8f5b8",
        "title": "看潮亭",
        "author": "郭祥正",
        "content": "缥缈孤亭出，深沈一径开。\n须当踏雨去，且欲看潮来。",
        "dynasty": "宋",
        "collection_info": null
    },
    {
        "uuid": "83d9dcc6a4703dae98f3f2c9e091c04f",
        "title": "西岩寺六题 归云岩",
        "author": "郭祥正",
        "content": "春田雨既足，幽岩云自归。\n归云无觅处，不共鹤争飞。",
        "dynasty": "宋",
        "collection_info": null
    },
    {
        "uuid": "0676ec5e63a9e11b63073366d09969f3",
        "title": "西岩寺六题 爱日岩",
        "author": "郭祥正",
        "content": "古刹盘深坞，幽岩傍径开。\n三冬藏暖气，留客待春回。",
        "dynasty": "宋",
        "collection_info": null
    },
    {
        "uuid": "de23bb5d7e8b71c26c4911db601b8ae6",
        "title": "西岩寺六题 看泉台",
        "author": "郭祥正",
        "content": "溪源深几里，绝壁泻惊湍。\n欲识下岩处，请君台上看。",
        "dynasty": "宋",
        "collection_info": null
    },
    {
        "uuid": "aceeb6a1a00fc10bd13285b7538113d3",
        "title": "西岩寺六题 定心塔",
        "author": "郭祥正",
        "content": "一塔倚云根，他山面面新。\n不须惊崄绝，自有定心人。",
        "dynasty": "宋",
        "collection_info": null
    },
    {
        "uuid": "d95a3a77dc193b907f9159026bef845e",
        "title": "西岩寺六题 小瀑布",
        "author": "郭祥正",
        "content": "石架千层险，泉飞百尺高。\n能苏旱田谷，何用作波涛。",
        "dynasty": "宋",
        "collection_info": null
    },
    {
        "uuid": "f25df1371bf5cb4f28e8c2bc39558e6e",
        "title": "西岩寺六题 雪台",
        "author": "郭祥正",
        "content": "一壑飞晴瀑，双崖控蛰龙。\n欲知台上雪，六月是三冬。",
        "dynasty": "宋",
        "collection_info": null
    },
    {
        "uuid": "7b659209da9f8aee9ffc9d6c8c58f0df",
        "title": "送孔掾",
        "author": "郭祥正",
        "content": "别酒莫辞醉，离歌难重论。\n一枝新绽柳，和雨泣黄昏。",
        "dynasty": "宋",
        "collection_info": null
    },
    {
        "uuid": "b2f0fd4f47536fa54552365d974c7320",
        "title": "吴子正召饮观太白墨迹",
        "author": "郭祥正",
        "content": "不是烟霄谪，世间无此人。\n心声与心画，开卷见天真。",
        "dynasty": "宋",
        "collection_info": null
    },
    {
        "uuid": "5e6336ae8903dffbbce68a1de4eb3dba",
        "title": "寄漳州诗僧缘进",
        "author": "郭祥正",
        "content": "一弹弦一绝，思君肠百结。\n雁过无书来，立尽松间月。",
        "dynasty": "宋",
        "collection_info": null
    },
    {
        "uuid": "97be33f862796f171c45304871b8f3d7",
        "title": "四月十九日自咏",
        "author": "郭祥正",
        "content": "落魄老道士，遥忆谢公山。\n眠云坐盘石，尽日听潺潺。",
        "dynasty": "宋",
        "collection_info": null
    },
    {
        "uuid": "e525c1aec08e1116b8c4ad534a660072",
        "title": "雪中同宋正卿访太守筠虚庵观竹",
        "author": "郭祥正",
        "content": "偶陪天上人，来访雪中竹。\n却笑陶渊明，孜孜爱黄菊。",
        "dynasty": "宋",
        "collection_info": null
    },
    {
        "uuid": "e0131880bbd09148b2866fb3e35b943b",
        "title": "玉井",
        "author": "郭祥正",
        "content": "渊渊玉井水，碧凈觉春归。\n不为洗红粉，邀郎濯锦衣。",
        "dynasty": "宋",
        "collection_info": null
    },
    {
        "uuid": "98129aceb213c666ebb73eb2c05daf96",
        "title": "酬陈纠",
        "author": "郭祥正",
        "content": "黄花空烂漫，兵厨不送酒。\n吾欲挽明河，夜半斟北斗。",
        "dynasty": "宋",
        "collection_info": null
    },
    {
        "uuid": "1d5726aa963d8873ea27e0184b3d5b17",
        "title": "即席送崔奉议赴阙三首  其一",
        "author": "郭祥正",
        "content": "驻马惜分手，临风开一觞。\n君趋紫金阙，我恋白云乡。",
        "dynasty": "宋",
        "collection_info": null
    },
    {
        "uuid": "46a05caa76ae27af503cbfb4157a6731",
        "title": "即席送崔奉议赴阙三首  其二",
        "author": "郭祥正",
        "content": "明主幸两学，上清储百祥。\n恭观希世事，归信借余光。",
        "dynasty": "宋",
        "collection_info": null
    },
    {
        "uuid": "19a386c962ebb8aa1bbcd1131ac076fc",
        "title": "即席送崔奉议赴阙三首  其三",
        "author": "郭祥正",
        "content": "一尺江南信，聊凭健翼飞。\n吾儿如问我，衰病要儿归。",
        "dynasty": "宋",
        "collection_info": null
    },
    {
        "uuid": "771afc03925e67de0239fa76c273019f",
        "title": "病中对月",
        "author": "郭祥正",
        "content": "一病三旬久，脾衰秋气侵。\n谁怜形影瘦，犹喜月相寻。",
        "dynasty": "宋",
        "collection_info": null
    },
    {
        "uuid": "7a48faf28cce51322b98ef00de2e5b17",
        "title": "小池白鹭",
        "author": "郭祥正",
        "content": "白鹭白如银，窥鱼意思驯。\n此中无弹弋，莫厌往来频。",
        "dynasty": "宋",
        "collection_info": null
    },
    {
        "uuid": "a132f71d6af955f377eb9d625a52780e",
        "title": "忆别",
        "author": "郭祥正",
        "content": "佳人万里别，一念肠千结。\n何处望书来，天南雁飞绝。",
        "dynasty": "宋",
        "collection_info": null
    },
    {
        "uuid": "06c937e869deba135212c96ed2814ebb",
        "title": "南丰道中六言",
        "author": "郭祥正",
        "content": "前溪淡淡日落，后山霭霭云归。\n桃花不知客恨，一片飞上征衣。",
        "dynasty": "宋",
        "collection_info": null
    },
    {
        "uuid": "31a9ba6e266be202f0795c5933daca20",
        "title": "和杨公济钱塘西湖百题 湖堂",
        "author": "郭祥正",
        "content": "宴启簪缨集，堂开锦绣重。\n舞娥临短岸，天影衬芙蓉。",
        "dynasty": "宋",
        "collection_info": null
    },
    {
        "uuid": "eeeed744ee8ec6c830624ed1836ba397",
        "title": "和杨公济钱塘西湖百题 涌金池",
        "author": "郭祥正",
        "content": "众沼皆涵碧，斯池独涌金。\n宝光中夜见，不是月华深。",
        "dynasty": "宋",
        "collection_info": null
    },
    {
        "uuid": "674154b2fe6312541c37edc6928b8773",
        "title": "和杨公济钱塘西湖百题 柳洲",
        "author": "郭祥正",
        "content": "春光湖水满，春色柳洲深。\n莫作风中线，条条繫客心。",
        "dynasty": "宋",
        "collection_info": null
    },
    {
        "uuid": "3c9bf3664ef0448874400c8f400f30aa",
        "title": "和杨公济钱塘西湖百题 新径",
        "author": "郭祥正",
        "content": "史君开小径，斜遶碧城隈。\n只欲通花县，春风几度来。",
        "dynasty": "宋",
        "collection_info": null
    },
    {
        "uuid": "cbd2b16fe943bec02f18852d2672cb87",
        "title": "和杨公济钱塘西湖百题 看经楼",
        "author": "郭祥正",
        "content": "楼下水连天，楼居即水仙。\n何须把黄卷，极目尽红莲。",
        "dynasty": "宋",
        "collection_info": null
    },
    {
        "uuid": "6e8958e871ebda2a422826c47ae4b9ab",
        "title": "和杨公济钱塘西湖百题 白公石函",
        "author": "郭祥正",
        "content": "开函测深浅，启闭以时均。\n欲识白公惠，堂堂勒翠珉。",
        "dynasty": "宋",
        "collection_info": null
    },
    {
        "uuid": "5649df5a3769a383b0f61135ccccc164",
        "title": "和杨公济钱塘西湖百题 秦王缆船石",
        "author": "郭祥正",
        "content": "秦王昔观海，此石繫楼船。\n锦缆已无迹，苍苔昏野烟。",
        "dynasty": "宋",
        "collection_info": null
    },
    {
        "uuid": "d8ccad74c7f412b056d3eda20bfa7fa1",
        "title": "和杨公济钱塘西湖百题 十三间楼",
        "author": "郭祥正",
        "content": "危楼插湖脚，绀碧十三间。\n待月客无寐，看山僧自閒。",
        "dynasty": "宋",
        "collection_info": null
    },
    {
        "uuid": "473927930e61912986d97fa53f02239f",
        "title": "和杨公济钱塘西湖百题 水仙庙",
        "author": "郭祥正",
        "content": "丹青严像貌，藻荇荐杯盘。\n月掩庙门静，龙蛇惊夜寒。",
        "dynasty": "宋",
        "collection_info": null
    },
    {
        "uuid": "b825bbec0ff048159afa8c0f06b04fa7",
        "title": "和杨公济钱塘西湖百题 宝叔塔",
        "author": "郭祥正",
        "content": "宝叔存遗塔，影摇湖水光。\n层层仙露湿，苔藓自生香。",
        "dynasty": "宋",
        "collection_info": null
    },
    {
        "uuid": "5907dc44590db2afedf764eac46f9964",
        "title": "和杨公济钱塘西湖百题 巾子山",
        "author": "郭祥正",
        "content": "嵯峨插天顶，寒翠洒湖光。\n吟客摇船子，犹疑漉酒香。",
        "dynasty": "宋",
        "collection_info": null
    },
    {
        "uuid": "60b05bdbd86716f6ac6511d3cd87a4e1",
        "title": "和杨公济钱塘西湖百题 宝云庵",
        "author": "郭祥正",
        "content": "有客学无心，庵云结宝阴。\n松风深夜起，时作老龙吟。",
        "dynasty": "宋",
        "collection_info": null
    },
    {
        "uuid": "d755673693763ef6f26c45f81939cb3c",
        "title": "和杨公济钱塘西湖百题 林和靖桥",
        "author": "郭祥正",
        "content": "不作市朝客，甘为渔钓翁。\n柴门危径断，犹喜一桥通。",
        "dynasty": "宋",
        "collection_info": null
    },
    {
        "uuid": "9b43b78e2d95edaf551ac2983a790c40",
        "title": "和杨公济钱塘西湖百题 巢居阁",
        "author": "郭祥正",
        "content": "小阁临僧坞，容身慕鹤巢。\n干坤随俯仰，君相不容交。",
        "dynasty": "宋",
        "collection_info": null
    },
    {
        "uuid": "0e4b090ef6076743080ddcf38b711b17",
        "title": "和杨公济钱塘西湖百题 白公竹阁",
        "author": "郭祥正",
        "content": "竹阁公所爱，延僧酌夜茶。\n渔歌天外起，何似听琵琶。",
        "dynasty": "宋",
        "collection_info": null
    },
    {
        "uuid": "a1f86b028534fcaba1771f4c4174f2d1",
        "title": "和杨公济钱塘西湖百题 孤山",
        "author": "郭祥正",
        "content": "尘寰千嶂合，月窟一峰孤。\n欲识僧归处，飘然入宝珠。",
        "dynasty": "宋",
        "collection_info": null
    },
    {
        "uuid": "75349066e56435ce0f168e54bd538edb",
        "title": "和杨公济钱塘西湖百题 辟支塔",
        "author": "郭祥正",
        "content": "崔嵬辟支塔，舒卷半腰云。\n知是藏真骨，灵光玉色纷。",
        "dynasty": "宋",
        "collection_info": null
    },
    {
        "uuid": "f847e831fd915971ffcadd11a6833a29",
        "title": "和杨公济钱塘西湖百题 陈朝桧",
        "author": "郭祥正",
        "content": "岁老枝叶简，春深香气新。\n可怜湖上桧，曾识井中人。",
        "dynasty": "宋",
        "collection_info": null
    },
    {
        "uuid": "a865db498f05b479becc958e6b1f4e4d",
        "title": "和杨公济钱塘西湖百题 赞宁僧録房",
        "author": "郭祥正",
        "content": "有道归真主，无心恋旧房。\n一灯长不灭，分付水云乡。",
        "dynasty": "宋",
        "collection_info": null
    },
    {
        "uuid": "ed36544cadb7b637db5d2f667126a6a8",
        "title": "和杨公济钱塘西湖百题 金沙井",
        "author": "郭祥正",
        "content": "泉脉应通海，沙痕漾细金。\n成仙吾未必，一酌洗烦心。",
        "dynasty": "宋",
        "collection_info": null
    },
    {
        "uuid": "f0855b84a5a015c72704db64898ec9d4",
        "title": "和杨公济钱塘西湖百题 码碯坡",
        "author": "郭祥正",
        "content": "坡顶夜光发，人来雨后寻。\n山祇原恡宝，君莫起贪心。",
        "dynasty": "宋",
        "collection_info": null
    },
    {
        "uuid": "b2d4b9d6a70ff931297d7be6af9acc46",
        "title": "和杨公济钱塘西湖百题 陶器坟",
        "author": "郭祥正",
        "content": "陶器为棺椁，中庸孰可名。\n一丘春草色，两树野松声。",
        "dynasty": "宋",
        "collection_info": null
    },
    {
        "uuid": "2c4832b40097527884fb8b76eae01e69",
        "title": "和杨公济钱塘西湖百题 夜讲亭",
        "author": "郭祥正",
        "content": "往矣中庸子，亭标夜讲名。\n我来何所得，襟袖水风清。",
        "dynasty": "宋",
        "collection_info": null
    },
    {
        "uuid": "e7a395e55a63f1b123cbf4b38e65230e",
        "title": "和杨公济钱塘西湖百题 閒泉",
        "author": "郭祥正",
        "content": "人去泉长在，人忙泉自閒。\n不供鱼鸟饮，只是照青山。",
        "dynasty": "宋",
        "collection_info": null
    },
    {
        "uuid": "383d34536defb29657d31cae5cef55ff",
        "title": "和杨公济钱塘西湖百题 高僧塔",
        "author": "郭祥正",
        "content": "高僧何代僧，葬骨两三层。\n不遣白云护，游人取次登。",
        "dynasty": "宋",
        "collection_info": null
    },
    {
        "uuid": "372d88de86f2609896347656d6219889",
        "title": "和杨公济钱塘西湖百题 西村",
        "author": "郭祥正",
        "content": "远近皆僧刹，西村八九家。\n得鱼无卖处，沽酒入芦花。",
        "dynasty": "宋",
        "collection_info": null
    },
    {
        "uuid": "9166b55b44f15d1252a1d99f6e2b8b59",
        "title": "和杨公济钱塘西湖百题 松门",
        "author": "郭祥正",
        "content": "沿湖九里松，行客忆江东。\n尽扫炎天热，门深太古风。",
        "dynasty": "宋",
        "collection_info": null
    },
    {
        "uuid": "0c990de7edfa24dbb4316a89466cdd4c",
        "title": "和杨公济钱塘西湖百题 合涧桥",
        "author": "郭祥正",
        "content": "两涧飞来处，云深合一桥。\n更无歧路别，从此入烟霄。",
        "dynasty": "宋",
        "collection_info": null
    },
    {
        "uuid": "fe7c78b776a1b037bd8cc2e14463a78d",
        "title": "和杨公济钱塘西湖百题 玉女岩",
        "author": "郭祥正",
        "content": "投壶非有术，掣电亦无心。\n月下与谁语，云来自布阴。",
        "dynasty": "宋",
        "collection_info": null
    },
    {
        "uuid": "45a52e268d1eb0241a220701da08319d",
        "title": "和杨公济钱塘西湖百题 灵隐浦",
        "author": "郭祥正",
        "content": "有灵何所隐，深浦老蒹葭。\n渔父一舟泊，却疑秋汉槎。",
        "dynasty": "宋",
        "collection_info": null
    },
    {
        "uuid": "444df6bdecdd52f6ca365a2eb4e9d8d9",
        "title": "和杨公济钱塘西湖百题 方外门",
        "author": "郭祥正",
        "content": "方外原无地，空中忽有门。\n请君从此入，辄莫羡桃源。",
        "dynasty": "宋",
        "collection_info": null
    },
    {
        "uuid": "6f44c1ce8fda38421ea0f6b04ebb72b7",
        "title": "和杨公济钱塘西湖百题 北高峰",
        "author": "郭祥正",
        "content": "翠出诸峰上，湖边正北看。\n夜深云雾散，独挂斗杓寒。",
        "dynasty": "宋",
        "collection_info": null
    },
    {
        "uuid": "a47a8c4270905743a44e807ca91d07ad",
        "title": "和杨公济钱塘西湖百题 钱源",
        "author": "郭祥正",
        "content": "至宝岂无源，源深人姓钱。\n直须朝海去，余派保千年。",
        "dynasty": "宋",
        "collection_info": null
    },
    {
        "uuid": "b7bac0e4836a62237be946dee989a2be",
        "title": "和杨公济钱塘西湖百题 呼猿涧",
        "author": "郭祥正",
        "content": "隔涧白猿子，呼来验是真。\n一从沧海别，啼啸不知春。",
        "dynasty": "宋",
        "collection_info": null
    },
    {
        "uuid": "0cf2478bccc85e10fe47c6654b607ed5",
        "title": "和杨公济钱塘西湖百题 白云峰",
        "author": "郭祥正",
        "content": "湖上峰争碧，此峰多白云。\n雪霜难辨色，鸥鹭亦迷羣。",
        "dynasty": "宋",
        "collection_info": null
    },
    {
        "uuid": "6ceaf2fae2e94c76a64089ee2243d611",
        "title": "和杨公济钱塘西湖百题 袁公亭",
        "author": "郭祥正",
        "content": "民乐袁公惠，为亭古涧边。\n名标公姓氏，要与万人传。",
        "dynasty": "宋",
        "collection_info": null
    },
    {
        "uuid": "406d25ebb92401b2176e9c07c7d5b408",
        "title": "和杨公济钱塘西湖百题 九师堂",
        "author": "郭祥正",
        "content": "尔学五古子，缘何绘九师。\n堂高秋月淡，日用少人知。",
        "dynasty": "宋",
        "collection_info": null
    },
    {
        "uuid": "646a6b6daa511d7a5f44c1545ddf0228",
        "title": "和杨公济钱塘西湖百题 朱野",
        "author": "郭祥正",
        "content": "梁国衰微后，征君隐逸时。\n至今风味在，试听野猿悲。",
        "dynasty": "宋",
        "collection_info": null
    },
    {
        "uuid": "fa1f402cce075142bc5349399cf6f710",
        "title": "和杨公济钱塘西湖百题 葛坞",
        "author": "郭祥正",
        "content": "二葛继成仙，犹存炼丹处。\n有时化鹤来，徘徊不知去。",
        "dynasty": "宋",
        "collection_info": null
    },
    {
        "uuid": "17ec32fa545cced39ecbf46d6664bd56",
        "title": "和杨公济钱塘西湖百题 石桥",
        "author": "郭祥正",
        "content": "桥下无悬瀑，桥边多绿苔。\n跨空纔一丈，何处特飞来。",
        "dynasty": "宋",
        "collection_info": null
    },
    {
        "uuid": "6a3e6d4b03a0fbcdcc2d6f87f7bba2e0",
        "title": "和杨公济钱塘西湖百题 朱崖",
        "author": "郭祥正",
        "content": "彤霞贯来久，赤石异诸崖。\n月照夜光发，风生云雾埋。",
        "dynasty": "宋",
        "collection_info": null
    },
    {
        "uuid": "7adcfd987f225363b002721a326882cb",
        "title": "和杨公济钱塘西湖百题 青壁槛",
        "author": "郭祥正",
        "content": "仙家青壁槛，未见灵花发。\n我欲提碧壶，来斯挹明月。",
        "dynasty": "宋",
        "collection_info": null
    },
    {
        "uuid": "b27ddca057d1d16854f45338e6c4966c",
        "title": "和杨公济钱塘西湖百题 涡渚东屿",
        "author": "郭祥正",
        "content": "小屿春归后，青浦涡渚东。\n日高鱼鸟散，烟淡一林风。",
        "dynasty": "宋",
        "collection_info": null
    },
    {
        "uuid": "965f55f39ecd8d80935b4a39655b63b7",
        "title": "和杨公济钱塘西湖百题 许先生书堂",
        "author": "郭祥正",
        "content": "丹井光长在，空堂貌亦存。\n邻僧深夜磬，时復与招魂。",
        "dynasty": "宋",
        "collection_info": null
    },
    {
        "uuid": "6146a8c7fd7310fa23c4a3a6513ceaed",
        "title": "和杨公济钱塘西湖百题 石门涧",
        "author": "郭祥正",
        "content": "启闭何人见，湍流一涧分。\n仙家无路入，空鏁石楼云。",
        "dynasty": "宋",
        "collection_info": null
    },
    {
        "uuid": "17ced48a91b4ff34f391942af87e31a3",
        "title": "和杨公济钱塘西湖百题 卧龙石",
        "author": "郭祥正",
        "content": "龙卧苍山下，岂知今古春。\n不忧雷雨作，头角本非真。",
        "dynasty": "宋",
        "collection_info": null
    },
    {
        "uuid": "08117255c0e017eab530c3229018df62",
        "title": "和杨公济钱塘西湖百题 连岩栈",
        "author": "郭祥正",
        "content": "鸟道出云巅，云深春更鲜。\n游人莫嗟险，一栈与岩连。",
        "dynasty": "宋",
        "collection_info": null
    },
    {
        "uuid": "5a4ddc2158eaf911f8bc262554710426",
        "title": "和杨公济钱塘西湖百题 伏龙溅",
        "author": "郭祥正",
        "content": "潭心有伏龙，急溜和云溅。\n头角何时成，愿借风雷便。",
        "dynasty": "宋",
        "collection_info": null
    },
    {
        "uuid": "806634834e204112f72ee88fa113284c",
        "title": "和杨公济钱塘西湖百题 西庵",
        "author": "郭祥正",
        "content": "释子能儒言，迥出惠远上。\n庵中阅遗编，光焰高万丈。",
        "dynasty": "宋",
        "collection_info": null
    },
    {
        "uuid": "9043539727501cb7fe5e772cfed2f12c",
        "title": "和杨公济钱塘西湖百题 枫树林",
        "author": "郭祥正",
        "content": "一坞藏深林，枫叶翻蜀锦。\n寄语别家人，路遥霜霰凛。",
        "dynasty": "宋",
        "collection_info": null
    },
    {
        "uuid": "c0150d5c76bddba2959ade6d344f00bf",
        "title": "和杨公济钱塘西湖百题 卧犀泉",
        "author": "郭祥正",
        "content": "有角翻害身，沉泉避刀剸。\n故依金地慈，非惮沧溟远。",
        "dynasty": "宋",
        "collection_info": null
    },
    {
        "uuid": "dd85707d2d03eddb2312e5de5f19e2fa",
        "title": "和杨公济钱塘西湖百题 青林岩",
        "author": "郭祥正",
        "content": "青帝留行迹，岩前春不归。\n尽从霜与雪，君看碧依依。",
        "dynasty": "宋",
        "collection_info": null
    },
    {
        "uuid": "43fd6ac49a86c8689cdbe83097c1316f",
        "title": "和杨公济钱塘西湖百题 醴泉",
        "author": "郭祥正",
        "content": "不为太平出，胡为名醴泉。\n兵戈方满眼，聊以慰凶年。",
        "dynasty": "宋",
        "collection_info": null
    },
    {
        "uuid": "23f376ccd24e418c0de5e26c2d265a91",
        "title": "和杨公济钱塘西湖百题 西坞漾",
        "author": "郭祥正",
        "content": "漫漫西坞漾，青出秀菰蒲。\n源浅不通海，光寒稍映湖。",
        "dynasty": "宋",
        "collection_info": null
    },
    {
        "uuid": "938e599f2fe6816ba2d02051a769e439",
        "title": "和杨公济钱塘西湖百题 白沙泉",
        "author": "郭祥正",
        "content": "幽泉出白沙，流傍野僧家。\n欲试甘香味，须烹石鼎茶。",
        "dynasty": "宋",
        "collection_info": null
    },
    {
        "uuid": "924fe84d00b8d05fc3d343a35535208e",
        "title": "和杨公济钱塘西湖百题 杨梅石门",
        "author": "郭祥正",
        "content": "颗颗龙睛赤，深深映石门。\n自怜非荔子，不得荐尧阍。",
        "dynasty": "宋",
        "collection_info": null
    },
    {
        "uuid": "ff579634b71ad588ddb3a0d3f146a140",
        "title": "和杨公济钱塘西湖百题 西溪",
        "author": "郭祥正",
        "content": "西溪在湖外，一派濯残阳。\n游子託渔艇，却愁归路长。",
        "dynasty": "宋",
        "collection_info": null
    },
    {
        "uuid": "cd5a036cd5a514e29cfa44c10e0bcc20",
        "title": "和杨公济钱塘西湖百题 见山亭",
        "author": "郭祥正",
        "content": "游子一凭栏，遍看湖上山。\n不须飞舄去，已在画屏间。",
        "dynasty": "宋",
        "collection_info": null
    },
    {
        "uuid": "ffcde6f444b2313c5de61ea4be30f5b4",
        "title": "和杨公济钱塘西湖百题 神尼塔",
        "author": "郭祥正",
        "content": "神尼凿一塔，杳在碧云端。\n舍利夜光现，君须正眼观。",
        "dynasty": "宋",
        "collection_info": null
    },
    {
        "uuid": "8400ac2e3cd459b17ca31b19ff4e69f3",
        "title": "和杨公济钱塘西湖百题 韬光庵",
        "author": "郭祥正",
        "content": "逢人寂无语，结草自栖禅。\n但见岩花笑，厖眉不记年。",
        "dynasty": "宋",
        "collection_info": null
    },
    {
        "uuid": "642ac6158805e903b4097ffac6ce9b2a",
        "title": "和杨公济钱塘西湖百题 香林洞",
        "author": "郭祥正",
        "content": "幽香来近远，此洞接蟾宫。\n欲借飞翰去，聊乘桂子风。",
        "dynasty": "宋",
        "collection_info": null
    },
    {
        "uuid": "5ba4b145d4910e57d13c3426edc6624f",
        "title": "和杨公济钱塘西湖百题 天竺峰",
        "author": "郭祥正",
        "content": "谁从天竺国，分得一峰来。\n占尽湖山秀，最宜烟雨开。",
        "dynasty": "宋",
        "collection_info": null
    },
    {
        "uuid": "98307bbcdad9cde4d55af8a76966ce97",
        "title": "和杨公济钱塘西湖百题 炼丹井",
        "author": "郭祥正",
        "content": "欲息丹中火，须沈井底泉。\n何如栽杏实，亦解上青天。",
        "dynasty": "宋",
        "collection_info": null
    },
    {
        "uuid": "d7f3e3c0bd0fb66f8743817b678d0418",
        "title": "和杨公济钱塘西湖百题 香桂林",
        "author": "郭祥正",
        "content": "根託山中地，香分月裏秋。\n游人莫攀折，风散一岩幽。",
        "dynasty": "宋",
        "collection_info": null
    },
    {
        "uuid": "a82d4b0c6db58ea2127fed92941923f8",
        "title": "和杨公济钱塘西湖百题 重荣桧",
        "author": "郭祥正",
        "content": "人老不重少，桧枯还復荣。\n何时逢匠石，今日栋梁成。",
        "dynasty": "宋",
        "collection_info": null
    },
    {
        "uuid": "4444faa98c9ce4b58c9bb1de4388641d",
        "title": "和杨公济钱塘西湖百题 龙泓洞",
        "author": "郭祥正",
        "content": "洞口无凡木，阴森夏亦寒。\n谁知一泓水，曾有老龙蟠。",
        "dynasty": "宋",
        "collection_info": null
    },
    {
        "uuid": "86b83bdcf130a9379adc730ae9c6df0d",
        "title": "和杨公济钱塘西湖百题 理公岩",
        "author": "郭祥正",
        "content": "晋代胡僧理，开山第一人。\n欲寻岩下迹，猿鸟送余春。",
        "dynasty": "宋",
        "collection_info": null
    },
    {
        "uuid": "f5125238ca0f57cdbb5e10d250a1574d",
        "title": "和杨公济钱塘西湖百题 客儿亭",
        "author": "郭祥正",
        "content": "翻经人已去，谁为立幽亭。\n一望野云白，半藏山骨青。",
        "dynasty": "宋",
        "collection_info": null
    },
    {
        "uuid": "d999ad3c492c7a5c7774ac0ad124ac65",
        "title": "和杨公济钱塘西湖百题 石莲华峰",
        "author": "郭祥正",
        "content": "亭亭碧莲华，何年化为石。\n越女莫惊猜，岩猿自相识。",
        "dynasty": "宋",
        "collection_info": null
    },
    {
        "uuid": "c04deade3ad4f0d2a202b7323f3c9e45",
        "title": "和杨公济钱塘西湖百题 翻经台",
        "author": "郭祥正",
        "content": "盥手天池水，熏毫海渚香。\n翻成多少帙，台石尚辉光。",
        "dynasty": "宋",
        "collection_info": null
    },
    {
        "uuid": "f1f446229f1a1b6bd14f440d95fb4c22",
        "title": "和杨公济钱塘西湖百题 葛仙丹竈",
        "author": "郭祥正",
        "content": "丹成竈犹在，夜气接湖云。\n仙路何由问，刀圭幸见分。",
        "dynasty": "宋",
        "collection_info": null
    },
    {
        "uuid": "879f74edeca1f39b577e938066bf60da",
        "title": "和杨公济钱塘西湖百题 稽留峰",
        "author": "郭祥正",
        "content": "孤峰出天外，客到亦稽留。\n不觉月华晚，涧猿啼更愁。",
        "dynasty": "宋",
        "collection_info": null
    },
    {
        "uuid": "39670639884bb495c81d3620c0ff4c8d",
        "title": "和杨公济钱塘西湖百题 流杯亭",
        "author": "郭祥正",
        "content": "斵石引溪水，杯行自劝人。\n试听林下鸟，啼血不留春。",
        "dynasty": "宋",
        "collection_info": null
    },
    {
        "uuid": "fdca8dde9e2aedb8bbabff4fdf5d24c6",
        "title": "和杨公济钱塘西湖百题 望海阁",
        "author": "郭祥正",
        "content": "客望海中日，窻开物外山。\n天形垂欲尽，飞鸟不知还。",
        "dynasty": "宋",
        "collection_info": null
    },
    {
        "uuid": "a4f0284d88dbdb86fc12c1a8b83e66c5",
        "title": "和杨公济钱塘西湖百题 东冈塔",
        "author": "郭祥正",
        "content": "崒堵藏真骨，东冈气象殊。\n烟云扫不尽，苔藓一痕无。",
        "dynasty": "宋",
        "collection_info": null
    },
    {
        "uuid": "35de7ff4efd3d5d96f19a07637c3b0bd",
        "title": "和杨公济钱塘西湖百题 西岭草堂",
        "author": "郭祥正",
        "content": "应谶游尘世，湖边一草堂。\n松声半夜雨，花气四时香。",
        "dynasty": "宋",
        "collection_info": null
    },
    {
        "uuid": "5b282f62e10a66901781b656e05ef443",
        "title": "和杨公济钱塘西湖百题 葛公石径",
        "author": "郭祥正",
        "content": "谁来蹑高步，幽径已荒凉。\n落叶无人扫，哀猿空断肠。",
        "dynasty": "宋",
        "collection_info": null
    },
    {
        "uuid": "2c2f0b01e24ed94cb5d2c61bbf85f341",
        "title": "和杨公济钱塘西湖百题 灵石山",
        "author": "郭祥正",
        "content": "灵石山前路，山深寺更深。\n不知明月去，空惜白云沉。",
        "dynasty": "宋",
        "collection_info": null
    },
    {
        "uuid": "028c6115efea9f40d9d4a805b4228860",
        "title": "和杨公济钱塘西湖百题 灵石西庵",
        "author": "郭祥正",
        "content": "欲问庵中事，人驯虎亦驯。\n杨梅几番熟，谁为惜余春。",
        "dynasty": "宋",
        "collection_info": null
    },
    {
        "uuid": "e0e0cbac0dbe8bdb0803365f72bbe214",
        "title": "和杨公济钱塘西湖百题 南高峰",
        "author": "郭祥正",
        "content": "岌岌穿南斗，层层瞰下方。\n揭为湖海镇，半夜挂朝阳。",
        "dynasty": "宋",
        "collection_info": null
    },
    {
        "uuid": "9f8734fcb3936e5258265ae1adabe4d6",
        "title": "和杨公济钱塘西湖百题 暗竹园",
        "author": "郭祥正",
        "content": "篁竹无人洗，烟云暗不开。\n网罗无入处，豺虎莫惊猜。",
        "dynasty": "宋",
        "collection_info": null
    }
]