[
    {
        "uuid": "e4113accd6266bcb78cd300f50512d38",
        "title": "游平泉宴浥涧宿香山石楼赠座客",
        "author": "白居易",
        "content": "逸少集兰亭，季伦宴金谷。\n金谷太繁华，兰亭阙丝竹。\n何如今日会，浥涧平泉曲。\n杯酒与管弦，贫中随分足。\n紫鲜林笋嫩，红润园桃熟。\n采摘助盘筵，芳滋盈口腹。\n闲吟暮云碧，醉藉春草绿。\n舞妙艳流风，歌清叩寒玉。\n古诗惜昼短，劝我令秉烛。\n是夜勿言归，相携石楼宿。",
        "dynasty": "唐",
        "collection_info": null
    },
    {
        "uuid": "c0643b1c0f9da5199b9182d5ec47bb19",
        "title": "池上幽境",
        "author": "白居易",
        "content": "褭褭过水桥，微微入林路。\n幽境深谁知，老身闲独步。\n行行何所爱，遇物自成趣。\n平滑青盘石，低密绿阴树。\n石上一素琴，树下双草屦。\n此是荣先生，坐禅三乐处。",
        "dynasty": "唐",
        "collection_info": null
    },
    {
        "uuid": "ddedd5bbb08bd9a59407c2c7a9c5c39e",
        "title": "夏日闲放",
        "author": "白居易",
        "content": "时暑不出门，亦无宾客至。\n静室深下帘，小庭新扫地。\n褰裳復岸帻，闲傲得自恣。\n朝景枕簟清，乘凉一觉睡。\n午餐何所有，鱼肉一两味。\n夏服亦无多，蕉纱三五事。\n资身既给足，长物徒烦费。\n若比箪瓢人，吾今太富贵。",
        "dynasty": "唐",
        "collection_info": null
    },
    {
        "uuid": "82a8cf12e8b909337e41d01f593ed0e5",
        "title": "和思黯居守独饮偶醉见示六韵时梦得和篇先成颇为丽绝时添两韵继而美之",
        "author": "白居易",
        "content": "宫漏滴渐阑，城乌啼復歇。\n此时若不醉，争奈千门月。\n主人中夜起，妓烛前罗列。\n歌袂默收声，舞鬟低赴节。\n弦吟玉柱品，酒透金杯热。\n朱颜忽已酡，清奏犹未阕。\n妍词黯先唱，逸韵刘继发。\n铿然双雅音，金石相磨戛。",
        "dynasty": "唐",
        "collection_info": null
    },
    {
        "uuid": "8583b886a5158533499c08afdfcad1e3",
        "title": "和梦得洛中早春见赠七韵",
        "author": "白居易",
        "content": "众皆赏春色，君独怜春意。\n春意竟如何，老夫知此味。\n烛余减夜漏，衾暖添朝睡。\n恬和台上风，虚润池边地。\n开迟花养艳，语懒莺含思。\n似讶隔年斋，如劝迎春醉。\n何日同宴游，心期二月二。",
        "dynasty": "唐",
        "collection_info": null
    },
    {
        "uuid": "76be8cf9c8ad7cd69ac937baf76b30f8",
        "title": "樱桃花下有感而作",
        "author": "白居易",
        "content": "蔼蔼美周宅，樱繁春日斜。\n一为洛下客，十见池上花。\n烂熳岂无意，为君占年华。\n风光饶此树，歌舞胜诸家。\n失尽白头伴，长成红粉娃。\n停杯两相顾，堪喜亦堪嗟。",
        "dynasty": "唐",
        "collection_info": null
    },
    {
        "uuid": "1fe6a996033096c27d7027ab00af7940",
        "title": "洗竹",
        "author": "白居易",
        "content": "布衾寒拥颈，毡履温承足。\n独立冰池前，久看洗霜竹。\n先除老且病，次去纤而曲。\n剪弃犹可怜，琅玕十余束。\n青青復籊籊，颇异凡草木。\n依然若有情，回头语僮仆。\n小者截鱼竿，大者编茅屋。\n勿作篲与箕，而令粪土辱。",
        "dynasty": "唐",
        "collection_info": null
    },
    {
        "uuid": "d921e598e69b823423d8dd8b64c2a8e4",
        "title": "新沐浴",
        "author": "白居易",
        "content": "形适外无恙，心恬内无忧。\n夜来新沐浴，肌髮舒且柔。\n宽裁夹乌帽，厚絮长白裘。\n裘温裹我足，帽暖覆我头。\n先进酒一杯，次举粥一瓯。\n半酣半饱时，四体春悠悠。\n是月岁阴暮，惨冽天地愁。\n白日冷无光，黄河冻不流。\n何处征戍行，何人羁旅游。\n穷途绝粮客，寒狱无灯囚。\n劳生彼何苦，遂性我何优。\n抚心但自媿，孰知其所由。",
        "dynasty": "唐",
        "collection_info": null
    },
    {
        "uuid": "fe24a65ecb0bf25e49028fd9d360f6d1",
        "title": "三年除夜",
        "author": "白居易",
        "content": "晰晰燎火光，氲氲腊酒香。\n嗤嗤童稚戏，迢迢岁夜长。\n堂上书帐前，长幼合成行。\n以我年最长，次第来称觞。\n七十期渐近，万绿心已忘。\n不唯少欢乐，兼亦无悲伤。\n素屏应居士，青衣侍孟光。\n夫妻老相对，各坐一绳床。",
        "dynasty": "唐",
        "collection_info": null
    },
    {
        "uuid": "98830774cc22a0d19e0b8a1f111238af",
        "title": "自题小园",
        "author": "白居易",
        "content": "不鬬门馆华，不鬬林园大。\n但鬬为主人，一坐十余载。\n迴看甲乙第，列在都城内。\n素垣夹朱门，蔼蔼遥相对。\n主人安在哉，富贵去不迴。\n池乃为鱼凿，林乃为禽栽。\n何如小园主，拄杖闲即来。\n亲宾有时会，琴酒连夜开。\n以此聊自足，不羡大池台。",
        "dynasty": "唐",
        "collection_info": null
    },
    {
        "uuid": "38bea5aaad5616b9749663a71e1796f0",
        "title": "病中宴坐",
        "author": "白居易",
        "content": "有酒病不饮，有诗慵不吟。\n头眩罢垂钩，手痹休援琴。\n竟日悄无事，所居闲且深。\n外安支离体，中养希夷心。\n窗户纳秋景，竹木澄夕阴。\n宴坐小池畔，清风时动襟。",
        "dynasty": "唐",
        "collection_info": null
    },
    {
        "uuid": "6b4a1c777cec11eae088a071be84f5ce",
        "title": "戒药",
        "author": "白居易",
        "content": "促促急景中，蠢蠢微尘裏。\n生涯有分限，爱恋无终已。\n早夭羡中年，中年羡暮齿。\n暮齿又贪生，服食求不死。\n朝吞太阳精，夕吸秋石髓。\n徼福反成灾，药误者多矣。\n以之资嗜慾，又望延甲子。\n天人阴隲间，亦恐无此理。\n域中有真道，所说不如此。\n后身始身存，吾闻诸老氏。",
        "dynasty": "唐",
        "collection_info": null
    },
    {
        "uuid": "47aa619799be1739eec6e417cefc7052",
        "title": "赠梦得",
        "author": "白居易",
        "content": "前日君家饮，昨日王家宴。\n今日过我庐，三日三会面。\n当歌聊自放，对酒交相劝。\n为我尽一杯，与君发三愿。\n一愿世清平，二愿身强健。\n三愿临老头，数与君相见。",
        "dynasty": "唐",
        "collection_info": null
    },
    {
        "uuid": "52457343c0d237b62186c9b85a4aacc6",
        "title": "逸老",
        "author": "白居易",
        "content": "白日下骎骎，青天高浩浩。\n人生在其中，适时即为好。\n劳我以少壮，息我以衰老。\n顺之多吉寿，违之或凶夭。\n我初五十八，息老虽非早。\n一闲十三年，所得亦不少。\n况加禄仕后，衣食常温饱。\n又从风疾来，女嫁男婚了。\n胷中一无事，浩气凝襟抱。\n飘若云信风，乐于鱼在藻。\n桑榆坐已暮，钟漏行将晓。\n皤然七十翁，亦足称寿考。\n筋骸本非实，一束芭蕉草。\n眷属偶相依，一夕同栖鸟。\n去何有顾恋，住亦无忧恼。\n生死尚復然，其余安足道。\n是故临老心，冥然合玄造。",
        "dynasty": "唐",
        "collection_info": null
    },
    {
        "uuid": "f113bed998d31f94600314036904bf36",
        "title": "遇物感兴因示子弟",
        "author": "白居易",
        "content": "圣择狂夫言，俗信老人语。\n我有老狂词，听之吾语汝。\n吾观器用中，劒锐锋多伤。\n吾观形骸内，骨劲齿先亡。\n寄言处世者，不可苦刚强。\n龟性愚且善，鸠心钝无恶。\n人贱拾支床，鹘欺擒暖脚。\n寄言立身者，不得全柔弱。\n彼固罹祸难，此未免忧患。\n于何保终吉，强弱刚柔间。\n上遵周孔训，旁鉴老庄言。\n不唯鞭其后，亦要轭其先。",
        "dynasty": "唐",
        "collection_info": null
    },
    {
        "uuid": "b5ba8cb13f62c7e244f39b27262d9336",
        "title": "首夏南池独酌",
        "author": "白居易",
        "content": "春尽杂英歇，夏初芳草深。\n熏风自南至，吹我池上林。\n绿苹散还合，頳鲤跳復沈。\n新叶有佳色，残莺犹好音。\n依然谢家物，池酌对风琴。\n惭无康乐作，秉笔思沈吟。\n境胜才思劣，诗成不称心。",
        "dynasty": "唐",
        "collection_info": null
    },
    {
        "uuid": "2a850d1f7ec121c26ec64cb727b01e50",
        "title": "官俸初罢亲故见忧以诗谕之",
        "author": "白居易",
        "content": "七年为少傅，品高俸不薄。\n乘轩已多惭，况是一病鹤。\n又及悬车岁，筋力转衰弱。\n岂以贫是忧，尚为名所缚。\n今春始病免，缨组初摆落。\n蜩甲有何知，云心无所着。\n囷中残旧谷，可备岁饥恶。\n园中多新蔬，未至食藜藿。\n不求安师卜，不问陈生药。\n但对丘中琴，时开池上酌。\n信风舟不繫，掉尾鱼方乐。\n亲友不我知，而忧我寂寞。",
        "dynasty": "唐",
        "collection_info": null
    },
    {
        "uuid": "1b5cb1ed8e54a5ed6ec857064e925887",
        "title": "闲居偶吟招郑庶子皇甫郎中",
        "author": "白居易",
        "content": "自哂此迂叟，少迂老更迂。\n家计不一问，园林聊自娱。\n竹间琴一张，池上酒一壶。\n更无俗物到，但与秋光俱。\n古石苍错落，新泉碧萦纡。\n焉用车马客，即此是吾徒。\n犹有所思人，各在城一隅。\n杳然爱不见，搔首方踟蹰。\n玄晏风韵远，子真云貌孤。\n诚知厌朝市，何必忆江湖。\n能来小涧上，一听潺湲无。",
        "dynasty": "唐",
        "collection_info": null
    },
    {
        "uuid": "55eb065d3472a7a5b05658c1b66d455c",
        "title": "亭西墙下伊渠水中置石激流潺湲成韵颇有幽趣以诗记之",
        "author": "白居易",
        "content": "嵌巉嵩石峭，皎洁伊流清。\n立为远峰势，激作寒玉声。\n夹岸罗密树，面滩开小亭。\n忽疑严子濑，流入洛阳城。\n是时羣动息，风静微月明。\n高枕夜悄悄，满耳秋泠泠。\n终日临大道，何人知此情。\n此情苟自惬，亦不要人听。",
        "dynasty": "唐",
        "collection_info": null
    },
    {
        "uuid": "8a2fa440a033c383705ddb081464ce65",
        "title": "闲题家池寄王屋张道士",
        "author": "白居易",
        "content": "有石白磷磷，有水清潺潺。\n有叟头似雪，婆娑乎其间。\n进不趋要路，退不入深山。\n深山太濩落，要路多险艰。\n不如家池上，乐逸无忧患。\n有食适吾口，有酒酡吾颜。\n恍惚游醉乡，希夷造玄关。\n五千言下悟，十二年来闲。\n富者我不顾，贵者我不攀。\n唯有天坛子，时来一往还。",
        "dynasty": "唐",
        "collection_info": null
    },
    {
        "uuid": "ce847bb5709cdc2b82660eb177f7e559",
        "title": "李卢二中丞各创山居俱夸胜绝然去城稍远来往颇劳弊居新泉实在宇下偶题十五韵聊戏二君",
        "author": "白居易",
        "content": "龙门苍石壁，浥涧碧潭水。\n各在一山隅，迢遥几十里。\n清镜碧屏风，惜哉信为美。\n爱而不得见，亦与无相似。\n闻君每来去，矻矻事行李。\n脂辖復裹粮，心力颇劳止。\n未如吾舍下，石与泉甚迩。\n凿凿復溅溅，昼夜流不已。\n洛石千万拳，衬波铺锦绮。\n海珉一两片，激濑含宫征。\n绿宜春濯足，净可朝漱齿。\n遶砌紫鳞游，拂帘白鸟起。\n何言履道叟，便是沧浪子。\n君若趁归程，请君先到此。\n愿以潺湲声，洗君尘土耳。",
        "dynasty": "唐",
        "collection_info": null
    },
    {
        "uuid": "499cdf510fb1bcaf53f68f1c8510f312",
        "title": "北窗竹石",
        "author": "白居易",
        "content": "一片瑟瑟石，数竿青青竹。\n向我如有情，依然看不足。\n况临北窗下，復近西塘曲。\n筠风散余清，苔雨含微绿。\n有妻亦衰老，无子方茕独。\n莫掩夜窗扉，共渠相伴宿。",
        "dynasty": "唐",
        "collection_info": null
    },
    {
        "uuid": "41592d59e04efc9d84597b082c6bbdc6",
        "title": "饮后戏示弟子",
        "author": "白居易",
        "content": "吾为尔先生，尔为吾弟子。\n孔门有遗训，復坐吾告尔。\n先生馔酒食，弟子服劳止。\n孝敬不在他，在兹而已矣。\n欲我少忧愁，欲我多欢喜。\n无如酝好酒，酒须多且旨。\n旨即宾可留，多即罍不耻。\n吾更有一言，尔宜听入耳。\n人老多忧贫，人病多忧死。\n我今虽老病，所忧不在此。\n忧在半酣时，尊空座客起。",
        "dynasty": "唐",
        "collection_info": null
    },
    {
        "uuid": "ac8f8c0768b577093c58c47fcb715450",
        "title": "闲坐看书贻诸少年",
        "author": "白居易",
        "content": "雨砌长寒芜，风庭落秋果。\n窗间有闲叟，尽日看书坐。\n书中见往事，历历知福祸。\n多取终厚亡，疾驱必先堕。\n劝君少干名，名为锢身鏁。\n劝君少求利，利是焚身火。\n我心知已久，吾道无不可。\n所以雀罗门，不能寂寞我。",
        "dynasty": "唐",
        "collection_info": null
    },
    {
        "uuid": "a8df4cf6214d3388e290025d41a25daf",
        "title": "梦上山",
        "author": "白居易",
        "content": "夜梦上嵩山，独携藜杖出。\n千岩与万壑，游览皆周毕。\n梦中足不病，健似少年日。\n既悟神返初，依然旧形质。\n始知形神内，形病神无疾。\n形神两是幻，梦寐俱非实。\n昼行虽蹇涩，夜步颇安逸。\n昼夜既平分，其间何得失。",
        "dynasty": "唐",
        "collection_info": null
    },
    {
        "uuid": "f320ac76a94cd1a43c691e0bf11bbb28",
        "title": "对酒闲吟赠同老者",
        "author": "白居易",
        "content": "人生七十稀，我年幸过之。\n远行将尽路，春梦欲觉时。\n家事口不问，世名心不思。\n老既不足叹，病亦不能治。\n扶持仰婢仆，将养信妻儿。\n饥饱进退食，寒暄加减衣。\n声妓放郑卫，裘马脱轻肥。\n百事尽除去，尚余酒与诗。\n兴来吟一篇，吟罢酒一巵。\n不独适情性，兼用扶衰羸。\n云液洒六腑，阳和生四肢。\n于中我自乐，此外吾不知。\n寄问同老者，舍此将安归。\n莫学蓬心叟，胷中残是非。",
        "dynasty": "唐",
        "collection_info": null
    },
    {
        "uuid": "04c80a3dfc2cd8e055a0b6750df571f8",
        "title": "晚起闲行",
        "author": "白居易",
        "content": "皤然一老子，拥裘仍隐几。\n坐稳夜忘眠，卧安朝不起。\n起来无可作，闭目时叩齿。\n静对铜炉香，暖漱银瓶水。\n午斋何俭洁，饼与蔬而已。\n西寺讲楞伽，闲行一随喜。",
        "dynasty": "唐",
        "collection_info": null
    },
    {
        "uuid": "2ab2874ad5727c0da7f6f58026fec04c",
        "title": "香山居士写真诗",
        "author": "白居易",
        "content": "昔作少学士，图形入集贤。\n今为老居士，写貌寄香山。\n鹤毳变玄髮，鸡肤换朱颜。\n前形与后貌，相去三十年。\n勿叹韶华子，俄成皤叟仙。\n请看东海水，亦变作桑田。",
        "dynasty": "唐",
        "collection_info": null
    },
    {
        "uuid": "a79d9193c7cb9ca7bd05eae253671fa7",
        "title": "二年三月五日斋毕开素当食偶吟赠妻弘农郡君",
        "author": "白居易",
        "content": "睡足肢体畅，晨起开中堂。\n初旭泛帘幕，微风拂衣裳。\n二婢扶盥栉，双童舁簟床。\n庭东有茂树，其下多阴凉。\n前月事斋戒，昨日散道塲。\n以我久蔬素，加笾仍异粮。\n鲂鳞白如雪，蒸炙加桂姜。\n稻饭红似花，调沃新酪浆。\n佐以脯醢味，间之椒薤芳。\n老怜口尚美，病喜鼻闻香。\n娇騃三四孙，索哺遶我傍。\n山妻未举案，馋叟已先尝。\n忆同牢卺初，家贫共糟糠。\n今食且如此，何必烹猪羊。\n况观姻族间，夫妻半存亡。\n偕老不易得，白头何足伤。\n食罢酒一杯，醉饱吟又狂。\n缅想梁高士，乐道喜文章。\n徒夸五噫作，不解赠孟光。",
        "dynasty": "唐",
        "collection_info": null
    },
    {
        "uuid": "5b5c577d1a60b4ca8a9afb5e04cd072b",
        "title": "不出门",
        "author": "白居易",
        "content": "弥月不出门，永日无来宾。\n食饱更拂床，睡觉一嚬伸。\n轻箑白鸟羽，新簟青箭筠。\n方寸方丈室，空然两无尘。\n披衣腰不带，散髮头不巾。\n袒跣北窗下，葛天之遗民。\n一日亦自足，况得以终身。\n不知天壤内，目我为何人。",
        "dynasty": "唐",
        "collection_info": null
    },
    {
        "uuid": "97d49e5416166c6b91ac73e0201bdb68",
        "title": "感旧",
        "author": "白居易",
        "content": "晦叔坟荒草已陈，梦得墓湿土犹新。\n微之捐馆将一纪，杓直归丘二十春。\n城中虽有故第宅，庭芜园废生荆榛。\n箧中亦有旧书札，纸穿字蠹成灰尘。\n平生定交取人窄，屈指相知唯五人。\n四人先去我在后，一枝蒲柳衰残身。\n岂无晚岁新相识，相识面亲心不亲。\n人生莫羡苦长命，命长感旧多悲辛。",
        "dynasty": "唐",
        "collection_info": null
    },
    {
        "uuid": "2ae4033e24e599e4ae25e3d5d512f6d8",
        "title": "送毛仙翁",
        "author": "白居易",
        "content": "仙翁已得道，混迹寻岩泉。\n肌肤冰雪莹，衣服云霞鲜。\n绀髮丝并緻，龆容花共妍。\n方瞳点玄漆，高步凌非烟。\n几见桑海变，莫知龟鹤年。\n所憩九清外，所游五岳巅。\n轩昊旧为侣，松乔难比肩。\n每嗟人世人，役役如狂颠。\n孰能脱羁鞅，尽遭名利牵。\n貌随岁律换，神逐光阴迁。\n惟余负忧谴，顦顇湓江壖。\n衰鬓忽霜白，愁肠如火煎。\n羁旅坐多感，裴回私自怜。\n晴眺五老峰，玉洞多神仙。\n何当悯湮厄，授道安虚孱。\n我师惠然来，论道穷重玄。\n浩荡八溟阔，志泰心超然。\n形骸既无束，得丧亦都捐。\n岂识椿菌异，那知鹏鷃悬。\n丹华既相付，促景定当延。\n玄功曷可报，感极惟勤拳。\n霓旌不肯驻，又归武夷川。\n语罢倏然别，孤鹤升遥天。\n赋诗叙明德，永续步虚篇。",
        "dynasty": "唐",
        "collection_info": null
    },
    {
        "uuid": "dbe7d404d0b4d673802a163a6a0737e4",
        "title": "达哉乐天行",
        "author": "白居易",
        "content": "达哉达哉白乐天，分司东都十三年。\n七旬纔满冠已挂，半禄未及车先悬。\n或伴游客春行乐，或随山僧夜坐禅。\n二年忘却问家事，门庭多草厨少烟。\n庖童朝告盐米尽，侍婢暮诉衣裳穿。\n妻孥不悦甥侄闷，而我醉卧方陶然。\n起来与尔画生计，薄产处置有后先。\n先卖南坊十亩园，次卖东都五顷田。\n然后兼卖所居宅，髣髴获缗二三千。\n半与尔充衣食费，半与吾供酒肉钱。\n吾今已年七十一，眼昏鬚白头风眩。\n但恐此钱用不尽，即先朝露归夜泉。\n未归且住亦不恶，饥餐乐饮安稳眠。\n死生无可无不可，达哉达哉白乐天。",
        "dynasty": "唐",
        "collection_info": null
    },
    {
        "uuid": "f6eb7532e4bcdc91eca54fdfb9645f2e",
        "title": "春池闲泛",
        "author": "白居易",
        "content": "绿塘新水平，红槛小舟轻。\n解缆随风去，开襟信意行。\n浅怜清演漾，深爱绿澄泓。\n白扑柳飞絮，红浮桃落英。\n古文科斗出，新叶剪刀生。\n树集莺朋友，云行雁弟兄。\n飞沈皆适性，酣咏自怡情。\n花助银杯气，松添玉轸声。\n鱼跳何事乐，鸥起復谁惊。\n莫唱沧浪曲，无尘可濯缨。",
        "dynasty": "唐",
        "collection_info": null
    },
    {
        "uuid": "4e660645b4e7826bce185510e6467a1f",
        "title": "池上寓兴二绝 一",
        "author": "白居易",
        "content": "濠梁庄惠谩相争，未必人情知物情。\n獭捕鱼来鱼跃出，此非鱼乐是鱼惊。",
        "dynasty": "唐",
        "collection_info": null
    },
    {
        "uuid": "936799be2437fb1b1d369e047e64da5c",
        "title": "池上寓兴二绝 二",
        "author": "白居易",
        "content": "水浅鱼稀白鹭饥，劳心瞪目待鱼时。\n外容闲暇中心苦，似是而非谁得知。",
        "dynasty": "唐",
        "collection_info": null
    },
    {
        "uuid": "ffec8f39c84721f2de1c96fc5721849b",
        "title": "宴后题府中水堂赠卢尹中丞",
        "author": "白居易",
        "content": "水斋岁久渐荒芜，自媿甘棠无一株。\n新酒客来方宴饮，旧堂主在重欢娱。\n莫言杨柳枝空老，直致樱桃树已枯。\n从我到君十一尹，相看自置府来无。",
        "dynasty": "唐",
        "collection_info": null
    },
    {
        "uuid": "c5f64ec0c82fd9e5587d9f187babf983",
        "title": "和敏中洛下即事",
        "author": "白居易",
        "content": "昨日池塘春草生，阿连新有好诗成。\n花园到处莺呼入，骢马游时客避行。\n水暖鱼多似南国，人稀尘少胜西京。\n洛中佳境应无限，若欲谙知问老兄。",
        "dynasty": "唐",
        "collection_info": null
    },
    {
        "uuid": "e170a78dc4e15ae367cf81434bcbd144",
        "title": "送敏中新授户部员外郎西归",
        "author": "白居易",
        "content": "千里归程三伏天，官新身健马翩翩。\n行衝赤日加餐饭，上到青云稳着鞭。\n长庆老郎唯我在，客曹故事望君传。\n前鸿后雁行难续，相去迢迢二十年。",
        "dynasty": "唐",
        "collection_info": null
    },
    {
        "uuid": "71d95c3e4317be7fb476aeddcf22809f",
        "title": "南侍御以石相赠助成水声因以绝句谢之",
        "author": "白居易",
        "content": "泉石磷磷声似琴，闲眠静听洗尘心。\n莫轻两片青苔石，一夜潺湲直万金。",
        "dynasty": "唐",
        "collection_info": null
    },
    {
        "uuid": "85b449854ed54110e43f3bc17322b026",
        "title": "闲居自题戏招宿客",
        "author": "白居易",
        "content": "水畔竹林边，闲居二十年。\n健常携酒出，病即掩门眠。\n解绶收朝佩，褰裳出野船。\n屏除身外物，摆落世间缘。\n报曙窗何早，知秋簟最先。\n微风深树裏，斜日小楼前。\n渠口添新石，篱根写乱泉。\n欲招同宿客，谁解爱潺湲。",
        "dynasty": "唐",
        "collection_info": null
    },
    {
        "uuid": "3ba931e133c4b8a76b7c2a04434e847d",
        "title": "李留守相公见过池上泛舟举酒话及翰林旧事因成四韵以献之",
        "author": "白居易",
        "content": "引棹寻池岸，移尊就菊丛。\n何言济川后，相访钓船中。\n白首故情在，青云往事空。\n同时六学士，五相一渔翁。",
        "dynasty": "唐",
        "collection_info": null
    },
    {
        "uuid": "960c64190909b0f886ee6fb0f24ea355",
        "title": "闰九月九日独饮",
        "author": "白居易",
        "content": "黄花丛畔绿尊前，犹有些些旧管弦。\n偶遇闰秋重九日，东篱独酌一陶然。\n自从九月持斋戒，不醉重阳十五年。",
        "dynasty": "唐",
        "collection_info": null
    },
    {
        "uuid": "86e0f2710fbd86e98d86a7ff600f61d2",
        "title": "览卢子蒙侍御旧诗多与微之唱和感今伤昔因赠子蒙题于卷后",
        "author": "白居易",
        "content": "早闻元九咏君诗，恨与卢君相识迟。\n今日逢君开旧卷，卷中多道赠微之。\n相看掩泪情难说，别有伤心事岂知。\n闻道咸阳坟上树，已抽三丈白杨枝。",
        "dynasty": "唐",
        "collection_info": null
    },
    {
        "uuid": "3c8fd5f5f0b0a51529c3a0f058405157",
        "title": "寒亭留客",
        "author": "白居易",
        "content": "今朝闲坐石亭中，炉火销残尊又空。\n冷落若为留客住，冰池霜竹雪髯翁。",
        "dynasty": "唐",
        "collection_info": null
    },
    {
        "uuid": "eb890d8f4606ce1ea857c4e0b4367b85",
        "title": "新小滩",
        "author": "白居易",
        "content": "石浅沙平流水寒，水边斜插一渔竿。\n江南客见生乡思，道似严陵七里滩。",
        "dynasty": "唐",
        "collection_info": null
    },
    {
        "uuid": "f0ecdcd0e8f77fb57b68813fd1d7df2a",
        "title": "和李中丞与李给事山居雪夜同宿小酌",
        "author": "白居易",
        "content": "宪府触邪峩豸角，璅闱駮正犯龙鳞。\n那知近地斋居客，忽作深山同宿人。\n一醆寒灯云外夜，数杯温酎雪中春。\n林泉莫作多时计，谏猎登封忆旧臣。",
        "dynasty": "唐",
        "collection_info": null
    },
    {
        "uuid": "1e233993a953bfd9176b59e5e4835d70",
        "title": "履道西门二首 一",
        "author": "白居易",
        "content": "履道西门有弊居，池塘竹树遶君庐。\n豪华肥壮虽无分，饱暖安闲即有余。\n行竈朝香炊早饭，小园春暖掇新蔬。\n夷齐黄绮夸芝蕨，比我盘飧恐不如。",
        "dynasty": "唐",
        "collection_info": null
    },
    {
        "uuid": "018fb0f8d63f8a81f16884ae620babf4",
        "title": "履道西门二首 二",
        "author": "白居易",
        "content": "履道西门独掩扉，官休病退客来稀。\n亦知轩冕荣堪恋，其奈田园老合归。\n跛鼈难随骐骥足，伤禽莫趁凤凰飞。\n世间认得身人少，今我虽愚亦庶几。",
        "dynasty": "唐",
        "collection_info": null
    },
    {
        "uuid": "3f2c24455b40abf6c1f64370f107c49e",
        "title": "偶吟",
        "author": "白居易",
        "content": "人生变改故无穷，昔是朝官今野翁。\n久寄形于朱紫内，渐抽身入蕙荷中。\n无情水任方圆器，不繫舟随去住风。\n犹有鲈鱼莼菜兴，来春或拟往江东。",
        "dynasty": "唐",
        "collection_info": null
    },
    {
        "uuid": "63db42c96216fa848719a15f29ca886a",
        "title": "雪夜小饮赠梦得",
        "author": "白居易",
        "content": "同为懒慢园林客，共对萧条雨雪天。\n小酌酒巡销永夜，大开口笑送残年。\n久将时背成遗老，多被人呼作散仙。\n呼作散仙应有以，曾看东海变桑田。",
        "dynasty": "唐",
        "collection_info": null
    },
    {
        "uuid": "3b96c723352bce732789b6ad92fa70e5",
        "title": "岁暮夜长病中灯下闻卢尹夜宴以诗戏之且为来日张本也",
        "author": "白居易",
        "content": "荣闹兴多嫌昼短，衰闲睡少觉明迟。\n当君秉烛衔杯夜，是我停飱服药时。\n枕上愁吟堪发病，府中欢笑胜寻医。\n明朝强出须谋乐，不拟车公更拟谁。",
        "dynasty": "唐",
        "collection_info": null
    },
    {
        "uuid": "da340988c1dc350d85cedcb3cdf42f19",
        "title": "病中数会张道士见讥以此荅之",
        "author": "白居易",
        "content": "亦知数出妨将息，不可端居守寂寥。\n病即药窗眠尽日，兴来酒席坐通宵。\n贤人易狎须勤饮，姹女难禁莫慢烧。\n张道士输白道士，一杯沆[瀣]便逍遥。",
        "dynasty": "唐",
        "collection_info": null
    },
    {
        "uuid": "f5d515b0cd33393cadbe6ac61ca48850",
        "title": "卯饮",
        "author": "白居易",
        "content": "短屏风掩卧床头，乌帽青毡白氎裘。\n卯饮一杯眠一觉，世间何事不悠悠。",
        "dynasty": "唐",
        "collection_info": null
    },
    {
        "uuid": "bfdf06b3837ec7b8bf2b99fcbe7e5ab9",
        "title": "寄题余杭郡楼兼呈裴使君",
        "author": "白居易",
        "content": "官历二十政，宦游三十秋。\n江山与风月，最忆是杭州。\n北郭沙堤尾，西湖石岸头。\n绿觞春送客，红烛夜迴舟。\n不敢言遗爱，空知念旧游。\n凭君吟此句，题向望涛楼。",
        "dynasty": "唐",
        "collection_info": null
    },
    {
        "uuid": "ee559b1c624a40fe427a03aff04b2aad",
        "title": "杨六尚书留太湖石在洛下借置庭中因对举杯寄赠绝句",
        "author": "白居易",
        "content": "借君片石意何如，置向庭中慰索居。\n每就玉山倾一酌，兴来如对醉尚书。",
        "dynasty": "唐",
        "collection_info": null
    },
    {
        "uuid": "e10098459f2da76163cde70d9f214fa6",
        "title": "喜入新年自咏",
        "author": "白居易",
        "content": "白鬚如雪五朝臣，又值新正第七旬。\n老过占他蓝尾酒，病余收得到头身。\n销磨岁月成高位，比类时流是幸人。\n大历年中骑竹马，几人得见会昌春。",
        "dynasty": "唐",
        "collection_info": null
    },
    {
        "uuid": "e42e55887d5e5f24744f9f08be276172",
        "title": "滩声",
        "author": "白居易",
        "content": "碧玉班班沙历历，清流决决响泠泠。\n自从造得滩声后，玉管朱弦可要听。",
        "dynasty": "唐",
        "collection_info": null
    },
    {
        "uuid": "086f1cc779f2be43587ce5793547d141",
        "title": "题石泉",
        "author": "白居易",
        "content": "殷勤傍石遶泉行，不说何人知我情。\n渐恐耳聋兼眼闇，听泉看石不分明。",
        "dynasty": "唐",
        "collection_info": null
    },
    {
        "uuid": "b7d369630c3936f0b5cf002c298e8351",
        "title": "送王卿使君赴任苏州因思花迎新使感旧游寄题郡中木兰西院一别",
        "author": "白居易",
        "content": "一别苏州十八载，时光人事随年改。\n不论竹马尽成人，亦恐桑田半为海。\n莺入故宫含意思，花迎新使生光彩。\n为报江山风月知，至今白使君犹在。",
        "dynasty": "唐",
        "collection_info": null
    },
    {
        "uuid": "2a2227936e6c061b3607414eb01d4bad",
        "title": "出斋日喜皇甫十早访",
        "author": "白居易",
        "content": "三旬斋满欲衔杯，平旦敲门门未开。\n除却朗之携一榼，的应不是别人来。",
        "dynasty": "唐",
        "collection_info": null
    },
    {
        "uuid": "0eaeaf2b764cf0e635ed324e11db2e5e",
        "title": "会昌二年春题池西小楼",
        "author": "白居易",
        "content": "花边春水水边楼，一坐经今四十秋。\n望月桥倾三遍换，采莲船破五迴修。\n园林一半成乔木，邻里三分作白头。\n苏李冥蒙随烛灭，陈樊漂泊逐萍流。\n虽贫眼下无妨乐，纵病心中不与愁。\n自笑灵光岿然在，春来游得且须游。",
        "dynasty": "唐",
        "collection_info": null
    },
    {
        "uuid": "494fa42f6e80de876a04807a573c9fb7",
        "title": "酬南洛阳早春见赠",
        "author": "白居易",
        "content": "物华春意尚迟迴，赖有东风昼夜催。\n寒缒柳腰收未得，暖熏花口噤初开。\n欲披云雾联襟去，先喜琼琚入袖来。\n久病长斋诗老退，争禁年少洛阳才。",
        "dynasty": "唐",
        "collection_info": null
    },
    {
        "uuid": "2b8742e0dbf4203bcb8b982138c86e3b",
        "title": "对新家醖翫自种花",
        "author": "白居易",
        "content": "香曲亲看造，芳丛手自栽。\n迎春报酒熟，垂老看花开。\n红蜡半含萼，绿油新酦醅。\n玲珑五六树，潋滟两三杯。\n恐有狂风起，愁无好客来。\n独酣还独语，待取月明迴。",
        "dynasty": "唐",
        "collection_info": null
    },
    {
        "uuid": "6e16468a839a67dc37ec98d8ac779c47",
        "title": "携酒往朗之庄居同饮",
        "author": "白居易",
        "content": "慵中又少经过处，别后都无劝酒人。\n不挈一壶相就醉，若为将老度残春。",
        "dynasty": "唐",
        "collection_info": null
    },
    {
        "uuid": "05f3914edf7b051ce2a30f9ffbe32787",
        "title": "以诗代书酬慕巢尚书见寄",
        "author": "白居易",
        "content": "书意诗情不偶然，苦云梦想在林泉。\n愿为愚谷烟霞侣，思结空门香火缘。\n每媿尚书情眷眷，自怜居士病绵绵。\n不知待得心期否，老挍于君六七年。",
        "dynasty": "唐",
        "collection_info": null
    },
    {
        "uuid": "110ed20d4c63edadde75b55e98edee2c",
        "title": "春尽日",
        "author": "白居易",
        "content": "芳景销残暑气生，感时思事坐含情。\n无人开口共谁语，有酒迴头还自倾。\n醉对数丛红芍药，渴尝一盌绿昌明。\n春归似遣莺留语，好住园林三两声。",
        "dynasty": "唐",
        "collection_info": null
    },
    {
        "uuid": "0a289c226758b8b461e10bd9f3cd2036",
        "title": "招山僧",
        "author": "白居易",
        "content": "能入城中乞食否，莫辞尘土汚袈裟。\n欲知住处东城下，遶竹泉声是白家。",
        "dynasty": "唐",
        "collection_info": null
    },
    {
        "uuid": "c6c70f8f419a7aa1b9d2d36fbbfc5106",
        "title": "夏日与闲禅师林下避暑",
        "author": "白居易",
        "content": "洛景城西尘土红，伴僧闲坐竹泉东。\n绿萝潭上不见日，白石滩边长有风。\n热恼渐知随念尽，清凉常愿与人同。\n每因毒暑悲亲故，多在炎方瘴海中。",
        "dynasty": "唐",
        "collection_info": null
    },
    {
        "uuid": "582decfc675485215be6847547c5a2df",
        "title": "题新涧亭兼酬寄朝中亲故见赠",
        "author": "白居易",
        "content": "何处披襟风快哉，一亭临涧四门开。\n金章紫绶辞腰去，白石清泉就眼来。\n自得所宜还独乐，各行其志莫相咍。\n禽鱼出得池笼后，纵有人呼可更迴。",
        "dynasty": "唐",
        "collection_info": null
    },
    {
        "uuid": "b528fa1458a63156f46830a86ea46bdd",
        "title": "病中看经赠诸道侣",
        "author": "白居易",
        "content": "右眼昏花左足风，金箆石水用无功。\n不如迴念三乘乐，便得浮生百病空。\n无子同居草庵下，有妻偕老道塲中。\n何烦更请僧为侣，月上新归伴病翁。",
        "dynasty": "唐",
        "collection_info": null
    },
    {
        "uuid": "f7a304006fdebfd8a29d46933288d7f1",
        "title": "游丰乐招提佛光三寺",
        "author": "白居易",
        "content": "竹鞋葵扇白绡巾，林野为家云是身。\n山寺每游多寄宿，都城暂出即经旬。\n汉容黄绮为逋客，尧放巢由作外臣。\n昨日制书临郡县，不该愚谷醉乡人。",
        "dynasty": "唐",
        "collection_info": null
    },
    {
        "uuid": "ebac1daac83e6856efaf519b0bef2697",
        "title": "醉中得上都亲友书以予停俸多时忧问贫乏偶乘酒兴咏而报之",
        "author": "白居易",
        "content": "头白醉昏昏，狂歌秋復春。\n一生躭酒客，五度弃官人。\n异世陶元亮，前生刘伯伦。\n卧将琴作枕，行以锸随身。\n岁要衣三对，年支谷一囷。\n园葵烹佐饭，林叶扫添薪。\n没齿甘蔬食，摇头谢缙绅。\n自能抛爵禄，终不恼交亲。\n但得杯中渌，从生甑上尘。\n烦君问生计，忧醒不忧贫。",
        "dynasty": "唐",
        "collection_info": null
    },
    {
        "uuid": "b83cd89d3663a9ed55008dc7ea583d3c",
        "title": "池畔逐凉",
        "author": "白居易",
        "content": "风清泉冷竹修修，三伏炎天凉似秋。\n黄犬引迎骑马客，青衣扶下钓鱼舟。\n衰容自觉宜闲坐，蹇步谁能更远游。\n料得此身终老处，只应林下与滩头。",
        "dynasty": "唐",
        "collection_info": null
    },
    {
        "uuid": "123cc952ba4d885eebce2271c8eacf6c",
        "title": "池鹤八绝句 鸡赠鹤",
        "author": "白居易",
        "content": "一声警露君能薄，五德司晨我用多。\n不会悠悠时俗士，重君轻我意如何。",
        "dynasty": "唐",
        "collection_info": null
    },
    {
        "uuid": "93ec82a880eb7e5f9e174c69c5e64d9e",
        "title": "池鹤八绝句 鹤荅鸡",
        "author": "白居易",
        "content": "尔争伉俪泥中鬬，吾整羽仪松上栖。\n不可遣他天下眼，却轻野鹤重家鸡。",
        "dynasty": "唐",
        "collection_info": null
    },
    {
        "uuid": "b199a74476395ece9ffcae196382b8d3",
        "title": "池鹤八绝句 乌赠鹤",
        "author": "白居易",
        "content": "与君白黑大分明，纵不相亲莫见轻。\n我每夜啼君怨别，玉徽琴裏忝同声。",
        "dynasty": "唐",
        "collection_info": null
    },
    {
        "uuid": "32c882fd5f37c5e6ef6c23aace0a1432",
        "title": "池鹤八绝句 鹤荅乌",
        "author": "白居易",
        "content": "吾爱栖云上华表，汝多攫肉下田中。\n吾音中羽汝声角，琴曲虽同调不同。",
        "dynasty": "唐",
        "collection_info": null
    },
    {
        "uuid": "6638669a563e86fcab01ee8bc9e4bd8a",
        "title": "池鹤八绝句 鸢赠鹤",
        "author": "白居易",
        "content": "君夸名鹤我名鸢，君呌闻天我戾天。\n更有与君相似处，饥来一种啄腥羶。",
        "dynasty": "唐",
        "collection_info": null
    },
    {
        "uuid": "ed00fbe9e93170cf7d58699ab70dbf2c",
        "title": "池鹤八绝句 鹤荅鸢",
        "author": "白居易",
        "content": "无妨自是莫相非，清浊高低各有归。\n鸾鹤羣中彩云裏，几时曾见喘鸢飞。",
        "dynasty": "唐",
        "collection_info": null
    },
    {
        "uuid": "dbec2f108b5ee059a7909e956bbf66f4",
        "title": "池鹤八绝句 鹅赠鹤",
        "author": "白居易",
        "content": "君因风送入青云，我被人驱向鸭羣。\n雪颈霜毛红网掌，请看何处不如君。",
        "dynasty": "唐",
        "collection_info": null
    },
    {
        "uuid": "dc7e014e0d5a43398203d9afb9a98fb2",
        "title": "池鹤八绝句 鹤荅鹅",
        "author": "白居易",
        "content": "右军殁后欲何依，只合随鸡逐鸭飞。\n未必牺牲及吾辈，大都我瘦胜君肥。",
        "dynasty": "唐",
        "collection_info": null
    },
    {
        "uuid": "b92599f484bfe3689c29cce553b04871",
        "title": "谈氏小外孙玉童",
        "author": "白居易",
        "content": "外翁七十孙三岁，笑指琴书欲遣传。\n自念老夫今耄矣，因思稚子更茫然。\n中郎余庆钟羊祜，子幼能文似马迁。\n才与不才争料得，东床空后且娇怜。",
        "dynasty": "唐",
        "collection_info": null
    },
    {
        "uuid": "f23da901153ce3273988d30104575ab9",
        "title": "送后集往庐山东林寺兼寄云皋上人",
        "author": "白居易",
        "content": "后集寄将何处去，故山迢递在匡庐。\n旧僧独有云皋在，三二年来不得书。\n别后道情添几许，老来筋力又何如。\n来生缘会应非远，彼此年过七十余。",
        "dynasty": "唐",
        "collection_info": null
    },
    {
        "uuid": "7de5c919187e2a8a2d930cf767e48442",
        "title": "客有说",
        "author": "白居易",
        "content": "近有人从海上迴，海山深处见楼台。\n中有仙龛虚一室，多传此待乐天来。",
        "dynasty": "唐",
        "collection_info": null
    },
    {
        "uuid": "6da63b16b0b49952d8d3e35110260f09",
        "title": "荅客说",
        "author": "白居易",
        "content": "吾学空门非学仙，恐君此说是虚传。\n海山不是吾归处，归即应归兜率天。",
        "dynasty": "唐",
        "collection_info": null
    },
    {
        "uuid": "9eaff3018b56a1ec66dda2591d4b0ade",
        "title": "哭刘尚书梦得二首 一",
        "author": "白居易",
        "content": "四海齐名白与刘，百年交分两绸缪。\n同贫同病退闲日，一死一生临老头。\n杯酒英雄君与操，文章微婉我知丘。\n贤豪虽殁精灵在，应共微之地下游。",
        "dynasty": "唐",
        "collection_info": null
    },
    {
        "uuid": "2e42045c84a34552a38c7d97eecd2e9f",
        "title": "哭刘尚书梦得二首 二",
        "author": "白居易",
        "content": "今日哭君吾道孤，寝门泪满白髭鬚。\n不知箭折弓何用，兼恐唇亡齿亦枯。\n窅窅穷泉埋宝玉，骎骎落景挂桑榆。\n夜台暮齿期非远，但问前头相见无。",
        "dynasty": "唐",
        "collection_info": null
    },
    {
        "uuid": "269d21c9bfc220110d540f86b6639a02",
        "title": "昨日復今辰",
        "author": "白居易",
        "content": "昨日復今辰，悠悠七十春。\n所经多故处，却想似前身。\n散秩优游老，闲居净洁贫。\n螺杯中有物，鹤氅上无尘。\n解佩收朝带，抽簪换野巾。\n风仪与名号，别是一生人。",
        "dynasty": "唐",
        "collection_info": null
    },
    {
        "uuid": "f40eb9b87a07e9c102c146d3e50d2569",
        "title": "病疮",
        "author": "白居易",
        "content": "门有医来往，庭无客送迎。\n病销谈笑兴，老足叹嗟声。\n鹤伴临池立，人扶下砌行。\n脚疮春断酒，那得有心情。",
        "dynasty": "唐",
        "collection_info": null
    },
    {
        "uuid": "d6d3cf276c6472bbaf412f804450046d",
        "title": "游赵村杏花",
        "author": "白居易",
        "content": "赵村红杏每年开，十五年来看几迴。\n七十三人难再到，今春来是别花来。",
        "dynasty": "唐",
        "collection_info": null
    },
    {
        "uuid": "86208b5552bf4656683e9cea88181793",
        "title": "刑部尚书致仕",
        "author": "白居易",
        "content": "十五年来洛下居，道缘俗累两何如。\n迷路心迴因向佛，宦途事了是悬车。\n全家遁世曾无闷，半俸资身亦有余。\n唯是名衔人不会，毘耶长者白尚书。",
        "dynasty": "唐",
        "collection_info": null
    },
    {
        "uuid": "bc5a6e40a7925201ef4ebe75f2c3d878",
        "title": "初致仕后戏酬留守牛相公幷呈分司诸寮友",
        "author": "白居易",
        "content": "南北东西无所羁，挂冠目在胜分司。\n探花尝酒多先到，拜表行香尽不知。\n炮笋烹鱼饱飱后，拥袍枕臂醉眠时。\n报君一语君应笑，兼亦无心羡保釐。",
        "dynasty": "唐",
        "collection_info": null
    },
    {
        "uuid": "d234651b349b785253e08c5b04a6eee9",
        "title": "问诸亲友",
        "author": "白居易",
        "content": "七十人难到，过三更较稀。\n占花租野寺，定酒典朝衣。\n趁醉春多出，贪欢夜未归。\n不知亲故口，道我是耶非。",
        "dynasty": "唐",
        "collection_info": null
    },
    {
        "uuid": "8b0cf672dce2268d1fd1f4e8dfd8ce3e",
        "title": "戏问牛司徒",
        "author": "白居易",
        "content": "抖擞尘缨捋白鬚，半酣扶起问司徒。\n不知诏下悬车后，醉舞狂歌有例无。",
        "dynasty": "唐",
        "collection_info": null
    },
    {
        "uuid": "028f974c4701028c03a08cefa1f4c754",
        "title": "不与老为期",
        "author": "白居易",
        "content": "不与老为期，因何两鬓丝。\n纔应免夭促，便已及衰羸。\n昨夜梦何在，明朝身不知。\n百忧非我所，三乐是吾师。\n闭目常闲坐，低头每静思。\n存神机虑息，养气语言迟。\n行亦携诗箧，眠多枕酒巵。\n自惭无一事，少有不安时。",
        "dynasty": "唐",
        "collection_info": null
    },
    {
        "uuid": "651303cadc6907d6e52f7155c18b24fe",
        "title": "开龙门八节石滩诗二首 一",
        "author": "白居易",
        "content": "铁凿金锤殷若雷，八滩九石劒棱摧。\n竹篙桂檝飞如箭，百筏千艘鱼贯来。\n振锡导师凭众力，挥金退傅施家财。\n他时相逐西方去，莫虑尘沙路不开。",
        "dynasty": "唐",
        "collection_info": null
    },
    {
        "uuid": "82d193b2cb3887fb06dbe57d16b38846",
        "title": "开龙门八节石滩诗二首 二",
        "author": "白居易",
        "content": "七十三翁旦暮身，誓开险路作通津。\n夜舟过此无倾覆，朝胫从今免苦辛。\n十里叱滩变河汉，八寒阴狱化阳春。\n我身虽殁心长在，闇施慈悲与后人。",
        "dynasty": "唐",
        "collection_info": null
    },
    {
        "uuid": "2677b592710971cd21d39115076c241e",
        "title": "闲坐",
        "author": "白居易",
        "content": "婆娑放鸡犬，嬉戏任儿童。\n闲坐槐阴下，开襟向晚风。\n沤麻池水裏，晒枣日阳中。\n人物何相称，居然田舍翁。",
        "dynasty": "唐",
        "collection_info": null
    },
    {
        "uuid": "963a508907ad6f45961a0c0250474bf3",
        "title": "酬寄牛相公同宿话旧劝酒见赠",
        "author": "白居易",
        "content": "每来政事堂中宿，共忆华阳观裏时。\n日暮独归愁米尽，泥深同出借驴骑。\n交游今日唯残我，富贵当年更有谁。\n彼此相看头雪白，一杯可合重推辞。",
        "dynasty": "唐",
        "collection_info": null
    },
    {
        "uuid": "cc305a01daac3ae77b0d94cab9c8c78a",
        "title": "道场独坐",
        "author": "白居易",
        "content": "整顿衣巾拂净床，一瓶秋水一炉香。\n不论烦恼先须去，直到菩提亦拟忘。\n朝谒久停收劒佩，宴游渐罢废壶觞。\n世间无用残年处，祗合逍遥坐道场。",
        "dynasty": "唐",
        "collection_info": null
    },
    {
        "uuid": "2f22dd35feb5901539eff40d54063c62",
        "title": "偶作寄朗之",
        "author": "白居易",
        "content": "历想为官日，无如刺史时。\n欢娱接宾客，饱暖及妻儿。\n自到东都后，安闲更得宜。\n分司胜刺史，致仕胜分司。\n何况园林下，欣然得朗之。\n仰名同旧识，为乐即新知。\n有雪先相访，无花不作期。\n鬬醲干酿酒，夸妙细吟诗。\n里巷千来往，都门五别离。\n岐分两迴首，书到一开眉。\n叶落槐亭院，冰生竹阁池。\n雀罗谁问讯，鹤氅罢追随。\n身与心俱病，容将力共衰。\n老来多健忘，唯不忘相思。",
        "dynasty": "唐",
        "collection_info": null
    },
    {
        "uuid": "dec5fd7792963ede30b59b8f32cb7bb9",
        "title": "狂吟七言十四韵",
        "author": "白居易",
        "content": "亦知世是休明世，自想身非富贵身。\n但恐人间为长物，不如林下作遗民。\n游依二室成三友，住近双林当四邻。\n性海澄渟平少浪，心田洒扫净无尘。\n香山闲宿一千夜，梓泽连游十六春。\n是客相逢皆故旧，无僧每见不殷勤。\n药停有喜闲销疾，金尽无忧醉忘贫。\n补绽衣裳媿妻女，支持酒肉赖交亲。\n俸随日计钱盈贯，禄逐年支粟满囷。\n洛堰鱼鲜供取足，游村果熟馈争新。\n诗章人与传千首，寿命天教过七旬。\n点检一生徼倖事，东都除我更无人。",
        "dynasty": "唐",
        "collection_info": null
    },
    {
        "uuid": "4f91de4805578b69503ba2ef5bee96f7",
        "title": "喜裴涛使君携诗见访醉中戏赠",
        "author": "白居易",
        "content": "忽闻扣户醉吟声，不觉停杯倒屣迎。\n共放诗狂同酒癖，与君别是一亲情。",
        "dynasty": "唐",
        "collection_info": null
    },
    {
        "uuid": "e20f21e4d64e5412975fa6083062789d",
        "title": "得潮州杨相公继之书幷诗以此寄之",
        "author": "白居易",
        "content": "诗情书意两殷勤，来自天南瘴海滨。\n初覩银钩还启齿，细吟琼什欲霑巾。\n凤池隔绝三千里，蜗舍沈冥十五春。\n唯有新昌故园月，至今分照两乡人。",
        "dynasty": "唐",
        "collection_info": null
    },
    {
        "uuid": "a8005eb358d1c34ba70065a6615ae77b",
        "title": "宿府池西亭",
        "author": "白居易",
        "content": "池上平桥桥下亭，夜深睡觉上桥行。\n白头老尹重来宿，十五年前旧月明。",
        "dynasty": "唐",
        "collection_info": null
    },
    {
        "uuid": "7b1e24a13e30ccc78f93b4b2278af32f",
        "title": "闲眠",
        "author": "白居易",
        "content": "暖床斜卧日曛腰，一觉闲眠百病销。\n尽日一餐茶两碗，更无所要到明朝。",
        "dynasty": "唐",
        "collection_info": null
    },
    {
        "uuid": "21ff371481d70fcff9feaa28e907616f",
        "title": "杨柳枝词",
        "author": "白居易",
        "content": "一树春风千万枝，嫩于金色软于丝。\n永丰西角荒园裏，尽日无人属阿谁。",
        "dynasty": "唐",
        "collection_info": null
    },
    {
        "uuid": "f3eb0e51eba5dbfceaceac8299a38f1b",
        "title": "斋居春久感事遣怀",
        "author": "白居易",
        "content": "斋戒坐三旬，笙歌发四邻。\n月明停酒夜，眼闇看花人。\n赖学空为观，深知念是尘。\n犹思闲语笑，未忘旧交亲。\n久作龙门主，多为兔苑宾。\n水嬉歌尽日，雪宴烛通晨。\n事事皆过分，时时自问身。\n风光抛得也，七十四年春。",
        "dynasty": "唐",
        "collection_info": null
    },
    {
        "uuid": "e8a9455ce2e95cc164175f44d3a409e1",
        "title": "每见吕南二郎中新文辄窃有所叹惜因成长句以咏所怀",
        "author": "白居易",
        "content": "双金百炼少人知，纵我知君徒尔为。\n望梅閤老无妨渴，画饼尚书不救饥。\n白日迴头看又晚，青云举足蹑何迟。\n壮年可惜虚销掷，遣把闲杯吟咏诗。",
        "dynasty": "唐",
        "collection_info": null
    },
    {
        "uuid": "63c480bdb8e3db70fb87909bd08b5bb0",
        "title": "胡吉郑刘卢张等六贤皆多年寿予亦次焉偶于弊居合成尚齿之会七老相顾既醉且欢静而思之此会稀有因成七言六韵以纪之传好事者",
        "author": "白居易",
        "content": "七人五百七十岁，拖紫纡朱垂白鬚。\n手裏无金莫嗟叹，尊中有酒且欢娱。\n诗吟两句神还王，酒饮三杯气尚麤。\n嵬峩狂歌教婢拍，婆娑醉舞遣孙扶。\n天年高过二疎傅，人数多于四皓图。\n除却三山五天竺，人间此会更应无。",
        "dynasty": "唐",
        "collection_info": null
    },
    {
        "uuid": "a3cc0b6ccfa342fece5a1034e4ecca50",
        "title": "欢喜二偈 一",
        "author": "白居易",
        "content": "得老加年诚可喜，当春对酒亦宜欢。\n心中别有欢喜事，开得龙门八节滩。",
        "dynasty": "唐",
        "collection_info": null
    },
    {
        "uuid": "d7c4356a9faa34756187a1cf6af3fd32",
        "title": "欢喜二偈 二",
        "author": "白居易",
        "content": "眼闇头旋耳重听，唯余心口尚醒醒。\n今朝欢喜缘何事，礼彻佛名百部经。",
        "dynasty": "唐",
        "collection_info": null
    },
    {
        "uuid": "4115671f4adabe3c06479d35817413da",
        "title": "闲居贫活计",
        "author": "白居易",
        "content": "冠盖闲居少，箪瓢陋巷深。\n称家开户牖，量力置园林。\n俭薄身都惯，营为力不任。\n饥烹一斤肉，暖卧两重衾。\n尊有陶潜酒，囊无陆贾金。\n莫嫌贫活计，更富即劳心。",
        "dynasty": "唐",
        "collection_info": null
    },
    {
        "uuid": "ac7853cedb657981e039e61eb8ef9a6d",
        "title": "赠诸少年",
        "author": "白居易",
        "content": "少年莫笑我蹉跎，听我狂翁一曲歌。\n入手荣名取虽少，关心稳事得还多。\n老惭退马霑刍秣，高喜归鸿脱弋罗。\n官给俸钱天与寿，些些贫病奈吾何。",
        "dynasty": "唐",
        "collection_info": null
    },
    {
        "uuid": "76e2ec5be81408f0872dc4673799bc7c",
        "title": "感所见",
        "author": "白居易",
        "content": "巧者焦劳智者愁，愚翁何喜復何忧。\n莫嫌山木无人用，大胜笼禽不自由。\n网外老鸡因断尾，盘中鲜鲙为吞钩。\n谁人会我心中事，冷笑时时一掉头。",
        "dynasty": "唐",
        "collection_info": null
    },
    {
        "uuid": "62bd91238ab8f14c9fa831ea74857399",
        "title": "寄黔州马常侍",
        "author": "白居易",
        "content": "闲看双节信为贵，乐饮一杯谁与同。\n可惜风情与心力，五年抛掷在黔中。",
        "dynasty": "唐",
        "collection_info": null
    },
    {
        "uuid": "9611a0bca2448653a4b07ce6577cc32c",
        "title": "和李相公留守题漕上新桥六韵",
        "author": "白居易",
        "content": "选石铺新路，安桥压古堤。\n似从银汉下，落傍玉川西。\n影定栏杆倒，标高华表齐。\n烟开虹半见，月冷鹤双栖。\n材映夔龙小，功嫌元凯低。\n从容济世后，余力及黔黎。",
        "dynasty": "唐",
        "collection_info": null
    },
    {
        "uuid": "96db4157aa44de1766f645212a6e1833",
        "title": "闲居",
        "author": "白居易",
        "content": "风雨萧条秋少客，门庭冷静昼多关。\n金羁骆马近卖却，罗袖柳枝寻放还。\n书卷略寻聊取睡，酒杯浅把麤开颜。\n眼昏入夜休看月，脚重经春不上山。\n心静无妨喧处寂，机忘兼觉梦中闲。\n是非爱恶销停尽，唯寄空身在世间。",
        "dynasty": "唐",
        "collection_info": null
    },
    {
        "uuid": "5b61620a46503b3ebbfafdfe6e433b9b",
        "title": "新秋夜雨",
        "author": "白居易",
        "content": "蟋蟀暮啾啾，光阴不少留。\n松檐半夜雨，风幌满床秋。\n曙早灯犹在，凉初簟未收。\n新晴好天气，谁伴老人游。",
        "dynasty": "唐",
        "collection_info": null
    },
    {
        "uuid": "02e12f244b97ffd02fc11b7bd70ac04f",
        "title": "春眠",
        "author": "白居易",
        "content": "枕低被暖身安稳，日照房门帐未开。\n还有少年春气味，时时蹔到梦中来。",
        "dynasty": "唐",
        "collection_info": null
    },
    {
        "uuid": "2aa468ae7498fb2c4ec9732fbc223893",
        "title": "喜老自嘲",
        "author": "白居易",
        "content": "面黑头雪白，自嫌还自怜。\n毛龟蓍下老，蝙蝠鼠中仙。\n名籍同逋客，衣装类古贤。\n裘轻被白氎，靴暖蹋乌毡。\n周易休开卦，陶琴不上弦。\n任从人弃掷，自与我周旋。\n铁马因疲退，铅刀以钝全。\n行开第八秩，可谓尽天年。",
        "dynasty": "唐",
        "collection_info": null
    },
    {
        "uuid": "5633c45765cc38a79b61aa5239d19707",
        "title": "能无媿",
        "author": "白居易",
        "content": "十两新绵褐，披行暖似春。\n一团香絮枕，倚坐稳于人。\n婢仆遣他尝药草，儿孙与我拂衣巾。\n迴看左右能无媿，养活枯残废退身。",
        "dynasty": "唐",
        "collection_info": null
    },
    {
        "uuid": "e1ce031d18ddab6ab94850d6609bd054",
        "title": "河阳石尚书破迴鹘迎贵主过上党射鹭𪆗绘画为图猥蒙见示称叹不足以诗美之",
        "author": "白居易",
        "content": "塞北虏郊随手破，山东贼垒掉鞭收。\n乌孙公主归秦地，白马将军入潞州。\n劒拔青鳞蛇尾活，弦抨赤羽火星流。\n须知鸟目犹难漏，纵有天狼岂足忧。\n画角三声刁斗晓，清商一部管弦秋。\n他时麟阁图勋业，更合何人居上头。",
        "dynasty": "唐",
        "collection_info": null
    },
    {
        "uuid": "e4c95d1f894bcc8af95b663cfe3b04ff",
        "title": "自咏老身示诸家属",
        "author": "白居易",
        "content": "寿及七十五，俸霑五十千。\n夫妻偕老日，甥侄聚居年。\n粥美尝新米，袍温换故绵。\n家居虽濩落，眷属幸团圆。\n置榻素屏下，移炉青帐前。\n书听孙子读，汤看侍儿煎。\n走笔还诗债，抽衣当药钱。\n支分闲事了，爬背向阳眠。",
        "dynasty": "唐",
        "collection_info": null
    },
    {
        "uuid": "f5a69b4a14a8b1bdf986b3a4c6ffed5f",
        "title": "自问此心呈诸老伴",
        "author": "白居易",
        "content": "朝问此心何所思，暮问此心何所为。\n不入公门慵敛手，不看人面免低眉。\n居士室间眠得所，少年场上饮非宜。\n闲谈亹亹留诸老，美酝徐徐进一巵。\n心未曾求过分事，身常少有不安时。\n此心除自谋身外，更问其余尽不知。",
        "dynasty": "唐",
        "collection_info": null
    },
    {
        "uuid": "52f14df5044aa9e91bc3ae872b4a21fb",
        "title": "六年立春日人日作",
        "author": "白居易",
        "content": "二日立春人七日，盘蔬饼饵逐时新。\n年方吉郑犹为少，家比刘韩未是贫。\n乡园节岁应堪重，亲故欢游莫厌频。\n试作循潮封眼想，何由得见洛阳春。",
        "dynasty": "唐",
        "collection_info": null
    },
    {
        "uuid": "2e7d904641d836dafcc3320c8199e45b",
        "title": "斋居偶作",
        "author": "白居易",
        "content": "童子装炉火，行添一炷香。\n老翁持麈尾，坐拂半张床。\n卷缦看天色，移斋近日阳。\n甘鲜新饼果，稳暖旧衣裳。\n止足安生理，悠闲乐性场。\n是非一以遣，动静百无妨。\n岂有物相累，兼无情可忘。\n不须忧老病，心是自医王。",
        "dynasty": "唐",
        "collection_info": null
    },
    {
        "uuid": "004c3a0320936055ce0e6c02cbf2f453",
        "title": "咏身",
        "author": "白居易",
        "content": "自中风来三历闰，从悬军后几逢春。\n周南留滞称遗老，汉上羸残号半人。\n薄有文章传子弟，断无书札荅交亲。\n余年自问将何用，恐是人间剩长身。",
        "dynasty": "唐",
        "collection_info": null
    },
    {
        "uuid": "cbb16206d0020a0826b974d709cc24e8",
        "title": "予与山南王仆射起淮南李仆射绅事历五朝踰三纪海内年辈今唯三人荣路虽殊交情不替聊题长句寄举之公垂二相公",
        "author": "白居易",
        "content": "故交海内只三人，二坐岩廊一卧云。\n老爱诗书还似我，荣兼将相不如君。\n百年胶漆初心在，万里烟霄中路分。\n阿阁鸾凰野田鹤，何人信道旧同羣。",
        "dynasty": "唐",
        "collection_info": null
    },
    {
        "uuid": "762e16b430b493b4aa33c1d10964cb09",
        "title": "读道德经",
        "author": "白居易",
        "content": "玄元皇帝着遗文，乌角先生仰后尘。\n金玉满堂非己物，子孙委蜕是他人。\n世间尽不关吾事，天下无亲于我身。\n只有一身宜爱护，少教冰炭逼心神。",
        "dynasty": "唐",
        "collection_info": null
    },
    {
        "uuid": "0de144c6d3a5c08e091cf9f6cf294e54",
        "title": "禽虫十二章 一",
        "author": "白居易",
        "content": "燕违戊己鹊避岁，兹事因何羽族知。\n疑有凤凰颁鸟历，一时一日不参差。",
        "dynasty": "唐",
        "collection_info": null
    },
    {
        "uuid": "2f947d8578b0da2f910186e865e71f0f",
        "title": "禽虫十二章 二",
        "author": "白居易",
        "content": "水中科斗长成蛙，林下桑虫老作蛾。\n蛙跳蛾舞仰头笑，焉用鵾鹏鳞羽多。",
        "dynasty": "唐",
        "collection_info": null
    },
    {
        "uuid": "87b1d9dff8abe2eb509e66a3948bf7c7",
        "title": "禽虫十二章 三",
        "author": "白居易",
        "content": "江鱼羣从称妻妾，塞雁联行号弟兄。\n但恐世间真眷属，亲疎亦是强为名。",
        "dynasty": "唐",
        "collection_info": null
    },
    {
        "uuid": "0dcf89a7b355c2efb41a5cb992dc69e8",
        "title": "禽虫十二章 四",
        "author": "白居易",
        "content": "蚕老茧成不庇身，蜂饥蜜熟属他人。\n须知年老忧家者，恐是二虫虚苦辛。",
        "dynasty": "唐",
        "collection_info": null
    },
    {
        "uuid": "fb19190a69a22fe092de365887690261",
        "title": "禽虫十二章 五",
        "author": "白居易",
        "content": "阿阁鹓鸾田舍乌，妍蚩贵贱两悬殊。\n如何闭向深笼裏，一种摧颓触四隅。",
        "dynasty": "唐",
        "collection_info": null
    },
    {
        "uuid": "3d9fb91bbffb8ca4fe3fabd2439c7323",
        "title": "禽虫十二章 六",
        "author": "白居易",
        "content": "兽中刀鎗多怒吼，鸟遭罗弋尽哀鸣。\n羔羊口在缘何事，闇死屠门无一声。",
        "dynasty": "唐",
        "collection_info": null
    },
    {
        "uuid": "adfc06add164a65da8c7ac5096533cc0",
        "title": "禽虫十二章 七",
        "author": "白居易",
        "content": "蟭螟杀敌蚊巢上，蛮触交争蜗角中。\n应是诸天观下界，一微尘内鬬英雄。",
        "dynasty": "唐",
        "collection_info": null
    },
    {
        "uuid": "fff4e8836c95310454af93bb93fefb99",
        "title": "禽虫十二章 八",
        "author": "白居易",
        "content": "蟏蛸网上罥蜉蝣，反覆相持死始休。\n何异浮生临老日，一弹指顷报恩讐。",
        "dynasty": "唐",
        "collection_info": null
    },
    {
        "uuid": "ea8b9ddb0fd22c3d16d917b61a7c975e",
        "title": "禽虫十二章 九",
        "author": "白居易",
        "content": "蚁王化饭为臣妾，蜾母偷虫作子孙。\n彼此假名非本物，其间何怨復何恩。",
        "dynasty": "唐",
        "collection_info": null
    },
    {
        "uuid": "c8ad62a8ebeadb8702859ac3a9063668",
        "title": "禽虫十二章 十",
        "author": "白居易",
        "content": "豆苗鹿嚼解乌毒，艾叶雀衔夺燕巢。\n鸟兽不曾看本草，谙知药性是谁教。",
        "dynasty": "唐",
        "collection_info": null
    },
    {
        "uuid": "a87bd68d5ef6b7299c0c680e8b62ac55",
        "title": "禽虫十二章 十一",
        "author": "白居易",
        "content": "一鼠得仙生羽翼，众鼠相看有羡色。\n岂知飞上未半空，已作乌鸢口中食。",
        "dynasty": "唐",
        "collection_info": null
    },
    {
        "uuid": "df12f25a5d52da645e4eb924ac288f4f",
        "title": "禽虫十二章 十二",
        "author": "白居易",
        "content": "鹅乳养雏遗在水，鱼心想子变成鳞。\n细微幽隐何穷事，知者唯应是圣人。",
        "dynasty": "唐",
        "collection_info": null
    },
    {
        "uuid": "da68fb78cbeee6ffa559537f916e1c7b",
        "title": "窗中列远岫",
        "author": "白居易",
        "content": "天静秋山好，窗开晓翠通。\n遥怜峰窈窕，不隔竹朦胧。\n万点当虚室，千重迭远空。\n列檐攒秀气，缘隙助清风。\n碧爱新晴后，明宜反照中。\n宣城郡斋在，望与古时同。",
        "dynasty": "唐",
        "collection_info": null
    },
    {
        "uuid": "d3684dd2cb142098f96cfe4c39a140ce",
        "title": "玉水记方流",
        "author": "白居易",
        "content": "良璞含章久，寒泉彻底幽。\n矩浮光滟滟，方折浪悠悠。\n凌乱波纹异，萦迴水性柔。\n似风摇浅濑，疑月落清流。\n潜颍应傍达，藏真岂上浮。\n玉人如不见，沦弃即千秋。",
        "dynasty": "唐",
        "collection_info": null
    },
    {
        "uuid": "a0836f5f79a10375899118f7a53ec099",
        "title": "大社观献捷诗",
        "author": "白居易",
        "content": "淮海妖氛灭，干坤嘉气通。\n班师郊社内，操袂凯歌中。\n庙算无遗策，天兵不战功。\n小臣同鸟兽，率舞向皇风。",
        "dynasty": "唐",
        "collection_info": null
    },
    {
        "uuid": "9bc97fc8b7610aa3e5ac9554b5d71353",
        "title": "自诲",
        "author": "白居易",
        "content": "乐天乐天，来与汝言。\n汝宜拳拳，终身行焉。\n物有万类，锢人如锁。\n事有万感，爇人如火。\n万类遰来，鏁汝形骸。\n使汝未老，形枯如柴。\n万感遰至，火汝心怀。\n使汝未死，心化为灰。\n乐天乐天，可不大哀。\n汝胡不惩往而念来，人生百岁七十稀，设使与汝七十期。\n汝今年已四十四，却后二十六年能几时。\n汝不思二十五六年来事，疾速倏忽如一寐。\n往日来日皆瞥然，胡为自苦于其间。\n乐天乐天，可不大哀。\n而今而后，汝宜饥而食，渴而饮。\n昼而兴，夜而寝。\n无浪喜，无妄忧。\n病则卧，死则休。\n此中是汝家，此中是汝乡。\n汝何舍此而去，自取其遑遑。\n遑遑兮欲安往哉，乐天乐天归去来。",
        "dynasty": "唐",
        "collection_info": null
    },
    {
        "uuid": "3ee0d1a92a6700b9d3a2ad0562aee693",
        "title": "三谣 蟠木谣",
        "author": "白居易",
        "content": "蟠木蟠木，有似我身。\n不中乎器，无用于人。\n下拥肿而上辚菌，桷不桷兮轮不轮。\n天子建明堂兮既非梁栋，诸侯斵大辂兮材又不中。\n唯我病夫，或有所用。\n用尔为几，承吾臂支吾颐而已矣。\n不伤尔性，不枉尔理。\n尔怏怏为几之外，无所用尔。\n尔既不材，吾亦不材，胡为乎人间裴回？蟠木蟠木，吾与汝归草堂去来。",
        "dynasty": "唐",
        "collection_info": null
    },
    {
        "uuid": "43c50c1d9a6548ce9459f30e06a92e34",
        "title": "三谣 素屏谣",
        "author": "白居易",
        "content": "素屏素屏，胡为乎不文不饰，不丹不青。\n当世岂无李阳冰之篆字，张旭之笔迹。\n边鸾之花鸟，张璪之松石。\n吾不令加一点一画于其上，欲尔保真而全白。\n吾于香炉峰下置草堂，二屏倚在东西墙。\n夜如明月入我室，晓如白云围我床。\n我心久养浩然气，亦欲与尔表裏相辉光。\n尔不见当今甲第与王宫，织成步障银屏风。\n缀珠陷钿贴云母，五金七宝相玲珑。\n贵豪待此方悦目，晏然寝卧乎其中。\n素屏素屏，物各有所宜，用各有所施。\n尔今木为骨兮纸为面，舍吾草堂欲何之。",
        "dynasty": "唐",
        "collection_info": null
    },
    {
        "uuid": "e15e3104937f4d5ce94157885bfcb4ca",
        "title": "三谣 朱藤谣",
        "author": "白居易",
        "content": "朱藤朱藤，温如红玉，直如朱绳。\n自我得尔以为杖，大有裨于股肱。\n前年左选，东南万里。\n交游别我于国门，亲友送我于浐水。\n登高山兮车倒轮摧，渡汉水兮马跙蹄开。\n中途不进，部曲多迴。\n唯此朱藤，实随我来。\n瘴疠之乡，无人之地。\n扶卫衰病，驱诃魑魅。\n吾独一身，赖尔为二。\n或水或陆，自北徂南。\n泥黏雪滑，足力不堪。\n吾本两足，得尔为三。\n紫霄峰头，黄石岩下。\n松门石磴，不通舆马。\n吾与尔披云拨水，环山绕野。\n二年蹋徧匡庐间，未尝一步而相舍。\n虽有佳子弟，良友朋。\n扶危助蹇，不如朱藤。\n嗟乎！穷既若是，通復何如？吾不以常杖待尔，尔勿以常人望吾。\n朱藤朱藤，吾虽青云之上，黄泥之下，誓不弃尔于斯须。",
        "dynasty": "唐",
        "collection_info": null
    },
    {
        "uuid": "000db19327be1b455111de95aeebc49c",
        "title": "无可奈何歌",
        "author": "白居易",
        "content": "无可奈何兮！白日走而朱颜颓，少日往而老日催。\n生者不住兮死者不迴，况乎宠辱丰顇之外物。\n又何常不十去而一来，去不可挽兮来不可推。\n无可奈何兮！已焉哉！惟天长而地久，前无始兮后无终。\n嗟吾生之几何，寄瞬息乎其中。\n又如太仓之稊米，委一粒于万钟。\n何不与道逍遥？委化从容。\n纵心放志，洩洩融融。\n胡为乎分爱恶于生死，繫忧喜于穷通。\n倔强其骨髓，龃龉其心胷。\n合冰炭以交战，祗自苦兮厥躬。\n彼造物者，云何不为。\n此与化者，云何不随。\n或喣或吹，或盛或衰。\n虽千变与万化，委一顺以贯之。\n为彼何非，为此何是。\n谁冥此心，梦蝶之子。\n何祸非福，何吉非凶。\n谁达此观，丧马之翁。\n俾吾为秋毫之杪，吾亦自足。\n不见其小，俾吾为泰山之阿。\n吾亦无余，不见其多。\n是以达人静则脗然与阴合迹，动则浩然与阳同波。\n委顺而已，孰知其他。\n时邪命邪！吾其无奈彼何？委邪顺邪！彼亦无奈吾何？夫两无奈何，然后能冥至顺而合太和。\n故吾所以饮太和，扣至顺，而为无可奈何之歌。",
        "dynasty": "唐",
        "collection_info": null
    },
    {
        "uuid": "46b7df1b8110b58dce95e9e20e4c1215",
        "title": "池上篇",
        "author": "白居易",
        "content": "十亩之宅，五亩之园。\n有水一池，有竹千竿。\n勿谓土狭，勿谓地偏。\n足以容膝，足以息肩。\n有堂有庭，有桥有船。\n有书有酒，有歌有弦。\n有叟在中，白鬚飘然。\n识分知足，外无求焉。\n如鸟择木，姑务巢安。\n如龟居坎，不知海宽。\n灵鹤怪石，紫菱白莲。\n皆吾所好，尽在吾前。\n时饮一杯，或吟一篇。\n妻孥熙熙，鸡犬闲闲。\n优哉游哉，吾将终老乎其间。",
        "dynasty": "唐",
        "collection_info": null
    },
    {
        "uuid": "c194b5cecda9e164ab988e1779440549",
        "title": "齿落辞",
        "author": "白居易",
        "content": "嗟嗟乎双齿，自吾有之尔。\n俾尔嚼肉咀蔬，衔杯漱水。\n丰吾肤革，滋吾血髓。\n从幼逮老，勤亦至矣。\n幸有辅车，非无龂腭。\n胡然舍我，一旦双落。\n齿虽无情，吾岂无情。\n老与齿别，齿随涕零。\n我老日来，尔去不迴。\n嗟嗟乎双齿，孰谓而来哉？孰谓而去哉？齿不能言，请以意宣。\n为口中之物，忽乎六十余年。\n昔君之壮也，血刚齿坚。\n今君之老矣，血衰齿寒。\n辅车龂腭，日削月朘。\n上参差而下𠨜𦤞，曾何足以少安。\n嘻！君其听哉，女长辞姥，臣老辞主。\n髮衰辞头，叶枯辞树。\n物无细大，功成者去，君何嗟嗟？独不闻诸道经，我身非我有也，盖天地之委形。\n君何嗟嗟？又不闻诸佛说，是身如浮云，须臾变灭。\n由是而言，君何有焉？所宜委百骸而顺万化，胡为乎嗟嗟于一牙一齿之间。\n吾应曰：吾过矣，尔之言然。",
        "dynasty": "唐",
        "collection_info": null
    },
    {
        "uuid": "ba984fd2effeb679d06ed4d66fe2e618",
        "title": "不能忘情吟",
        "author": "白居易",
        "content": "鬻骆马兮放杨柳枝，掩翠黛兮顿金羁。\n马不能言兮长鸣而却顾，杨柳枝再拜长跪而致辞。\n辞曰：主乘此骆五年，凡千有八百日。\n衔橜之下，不惊不逸。\n素事主十年，凡三千有六百日。\n巾栉之间，无违无失。\n今素貌虽陋，未至衰摧。\n骆力犹壮，又无虺隤。\n即骆之力，尚可以代主一步。\n素之歌，亦可以送主一杯。\n一旦双去，有去无迴。\n故素将去，其辞也苦。\n骆将去，其鸣也哀。\n此人之情也，马之情也，岂主君独无情哉？予俯而叹，仰而咍，且曰：骆、骆，尔勿嘶，素、素，尔勿啼，骆反廐，素反闺。\n吾疾虽作，年虽颓，幸未及项籍之将死。\n何必一日之内，弃骓兮而别虞兮，乃目素兮素兮。\n为我歌杨柳枝，我姑酌彼金罍，我与尔归醉乡去来。",
        "dynasty": "唐",
        "collection_info": null
    },
    {
        "uuid": "afc334985cd66f8734bcdb589a0ebf50",
        "title": "劝酒",
        "author": "白居易",
        "content": "昨与美人对尊酒，朱颜如花腰似柳。\n今与美人倾一杯，秋风飒飒头上来。\n年光似水向东去，两鬓不禁白日催。\n东邻起楼高百尺，璇题照日光相射。\n珠翠无非二八人，盘筵何啻三千客。\n邻家儒者方下帷，夜诵古书朝忍饥。\n身年三十未入仕，仰望东邻安可期。\n一朝逸翮乘风势，金榜高张登上第。\n春闱未了冬登科，九万抟风谁与继。\n不逾十稔居台衡，门前车马纷纵横。\n人人仰望在何处，造化笔头云雨生。\n东邻高楼色未改，主人云亡息犹在。\n金玉车马一不存，朱门更有何人待。\n墙垣反锁长安春，楼台渐渐属西邻。\n松篁薄暮亦栖鸟，桃李无情还笑人。\n忆昔东邻宅初构，云甍彩栋皆非旧。\n瑇瑁筵前翡翠栖，芙蓉池上鸳鸯鬬。\n日往月来凡几秋，一衰一盛何悠悠。\n但教帝里笙歌在，池上年年醉五侯。",
        "dynasty": "唐",
        "collection_info": null
    },
    {
        "uuid": "a59b9f1bbf18d194be3f5ed5d40b67e4",
        "title": "南阳小将张彦硖口镇税人场射虎歌",
        "author": "白居易",
        "content": "海内昔年狎太平，横目穰穰何峥嵘。\n天生天杀岂天怒，忍使朝朝餵猛虎。\n关东驿路多丘荒，行人最忌税人场。\n张彦雄特制残暴，见之叱起如叱羊。\n鸣弦霹雳越幽阻，往往依林犹旅拒。\n草际旋看委锦茵，腰间不更抽白羽。\n老饕已毙众雏恐，童穉揶揄皆自勇。\n忠良效顺势亦然，一劒猜狂敢轻动。\n有文有武方为国，不是英雄伏不得。\n试征张彦作将军，几箇将军愿策勋。",
        "dynasty": "唐",
        "collection_info": null
    },
    {
        "uuid": "ea4f8b2b79530740d62b3601839b3045",
        "title": "阴雨",
        "author": "白居易",
        "content": "润叶濡枝浃四方，浓云来去势何长。\n旷然寰宇清风满，救旱功高暑气凉。",
        "dynasty": "唐",
        "collection_info": null
    },
    {
        "uuid": "57882c078f2ee09465fded473e331ab5",
        "title": "喜雨",
        "author": "白居易",
        "content": "西北油然云势浓，须臾霶沛雨飘空。\n顿疎万物焦枯意，定看秋郊稼穑丰。",
        "dynasty": "唐",
        "collection_info": null
    },
    {
        "uuid": "7ef853e35e19e3031e35fbdab6c4a1fe",
        "title": "过故洛城",
        "author": "白居易",
        "content": "故城门前春日斜，故城门裏无人家。\n市朝欲认不知处，漠漠野田飞草花。",
        "dynasty": "唐",
        "collection_info": null
    },
    {
        "uuid": "9cdd0173918451550d38040b95bb9a82",
        "title": "江南喜逢萧九彻因话长安旧游戏赠五十韵",
        "author": "白居易",
        "content": "忆昔嬉游伴，多陪欢宴场。\n寓居同永乐，幽会共平康。\n师子寻前曲，声儿出内坊。\n花深态奴宅，竹错得怜堂。\n庭晚开红药，门闲荫绿杨。\n经过悉同巷，居处尽连墙。\n时世高梳髻，风流澹作妆。\n戴花红石竹，帔晕紫槟榔。\n鬓动悬蝉翼，钗垂小凤行。\n拂胷轻粉絮，暖手小香囊。\n选胜移银烛，邀欢举玉觞。\n炉烟凝麝气，酒色注鹅黄。\n急管停还奏，繁弦慢更张。\n雪飞迴舞袖，尘起绕歌梁。\n旧曲翻调笑，新声打义扬。\n名情推阿轨，巧语许秋孃。\n风暖春将暮，星迴夜未央。\n宴余添粉黛，坐久换衣裳。\n结伴归深院，分头入洞房。\n綵帷开翡翠，罗荐拂鸳鸯。\n留宿争牵袖，贪眠各占床。\n绿窗笼水影，红壁背灯光。\n索镜收花钿，邀人解袷裆。\n暗娇妆靥笑，私语口脂香。\n怕听钟声坐，羞明映缦藏。\n眉残蛾翠浅，鬟解绿云长。\n聚散知无定，忧欢事不常。\n离筵开夕宴，别骑促晨装。\n去住青门外，留连浐水傍。\n车行遥寄语，马驻共相望。\n云雨分何处，山川共异方。\n野行初寂莫，店宿乍恓惶。\n别后嫌宵永，愁来厌岁芳。\n几看花结子，频见露为霜。\n岁月何超忽，音容坐渺茫。\n往还书断绝，来去梦游扬。\n自我辞秦地，逢君客楚乡。\n常嗟异岐路，忽喜共舟航。\n话旧堪垂泪，思乡数断肠。\n愁云接巫峡，泪竹近潇湘。\n月落江湖阔，天高节候凉。\n浦深烟渺渺，沙冷月苍苍。\n红叶江枫老，青芜驿路荒。\n野风吹蟋蟀，湖水浸菰蒋。\n帝路何由见，心期不可忘。\n旧游千里外，往事十年强。\n春昼提壶饮，秋林摘橘尝。\n强歌还自感，纵饮不成狂。\n永夜长相忆，逢君各共伤。\n殷勤万里意，幷写赠萧郎。",
        "dynasty": "唐",
        "collection_info": null
    },
    {
        "uuid": "423683378a8dc50b9c521fcc083bfdf9",
        "title": "赠薛涛",
        "author": "白居易",
        "content": "蛾眉山势接云霓，欲逐刘郎北路迷。\n若似剡中容易到，春风犹隔武陵溪。",
        "dynasty": "唐",
        "collection_info": null
    },
    {
        "uuid": "5111a604aa5dfb0fcbc9ef2ab28b0094",
        "title": "酬令狐留守尚书见赠十韵",
        "author": "白居易",
        "content": "长庆清风在，夔龙燮理余。\n太和膏雨降，周邵保釐初。\n嵩少当宫署，伊瀍入禁渠。\n晓关开玉兔，夕钥纳银鱼。\n旧眷怜移疾，新吟念索居。\n离声双白鹂，行色一篮轝。\n罢免无余俸，休闲有敝庐。\n慵于嵇叔夜，渴似马相如。\n酒每蒙酤我，诗尝许起予。\n洛中归计定，一半为尚书。",
        "dynasty": "唐",
        "collection_info": null
    },
    {
        "uuid": "22e307b6e5e9712e7f2612c7ac4c87bd",
        "title": "听芦管",
        "author": "白居易",
        "content": "幽咽新芦管，凄凉古竹枝。\n似临猨峡唱，疑在雁门吹。\n调为高多切，声缘小乍迟。\n麤豪嫌觱篥，细妙胜参差。\n云水巴南客，风沙陇上儿。\n屈原收泪夜，苏武断肠时。\n仰秣胡驹听，惊栖越鸟知。\n何言胡越异，闻此一同悲。",
        "dynasty": "唐",
        "collection_info": null
    },
    {
        "uuid": "f53ac6953f4076c8997bda6d4771995a",
        "title": "送滕庶子致仕归婺州",
        "author": "白居易",
        "content": "春风秋月携歌酒，八十年来翫物华。\n已见曾孙骑竹马，犹听侍女唱梅花。\n入乡不杖归时健，出郭乘轺到处夸。\n儿着绣衣身衣锦，东阳门户胜滕家。",
        "dynasty": "唐",
        "collection_info": null
    },
    {
        "uuid": "42ec08cd439b08ae2d6e69be601080aa",
        "title": "送刘郎中赴任苏州",
        "author": "白居易",
        "content": "仁风膏雨去随轮，胜境欢游到逐身。\n水驿路穿儿店月，花船棹入女湖春。\n宣城独咏窗中岫，柳恽单题汀上苹。\n何似姑苏诗太守，吟诗相继有三人。",
        "dynasty": "唐",
        "collection_info": null
    },
    {
        "uuid": "13cd6c92147eeda74ed43e3fee713fad",
        "title": "福先寺雪中饯刘苏州",
        "author": "白居易",
        "content": "送君何处展离筵，大梵王宫大雪天。\n庾岭梅花落歌管，谢家柳絮扑金田。\n乱从纨袖交加舞，醉入篮轝取次眠。\n却笑召邹兼访戴，只持空酒驾空船。",
        "dynasty": "唐",
        "collection_info": null
    },
    {
        "uuid": "1aadd69ee15a0b455e8155f07945f1fb",
        "title": "除夜言怀兼赠张常侍",
        "author": "白居易",
        "content": "三百六旬今夜尽，六十四年明日催。\n不用叹身随日老，亦须知寿逐年来。\n加添雪兴凭毡帐，消杀春愁付酒杯。\n唯恨诗成君去后，红笺纸卷为谁开。",
        "dynasty": "唐",
        "collection_info": null
    },
    {
        "uuid": "988ac12f463337064506e0d829cb32d8",
        "title": "送张常侍西归",
        "author": "白居易",
        "content": "二年花下为闲伴，一旦尊前弃老夫。\n西午桥街行怅望，南龙兴寺立踟蹰。\n洛城久住留情否，省骑重归称意无。\n出镇归朝但相访，此身应不离东都。",
        "dynasty": "唐",
        "collection_info": null
    },
    {
        "uuid": "bde03bf3275cee093bd9e98091b442c3",
        "title": "和河南郑尹新岁对雪",
        "author": "白居易",
        "content": "白雪吟诗铃阁开，故情新兴两裴回。\n昔经勤苦照书卷，今助欢娱飘酒杯。\n楚客难酬郢中曲，吴公兼占洛阳才。\n铜街金谷春知否，又有诗人作尹来。",
        "dynasty": "唐",
        "collection_info": null
    },
    {
        "uuid": "64ff2bb6d22f25ab2b408909644b3965",
        "title": "吹笙内人出家",
        "author": "白居易",
        "content": "雨露难忘君念重，电泡易灭妾身轻。\n金刀已剃头然髮，玉管休吹肠断声。\n新戒珠从衣裏得，初心莲向火中生。\n道场夜半香花冷，犹在灯前礼佛名。",
        "dynasty": "唐",
        "collection_info": null
    },
    {
        "uuid": "7428813e4e14038b1ad420d3629c5642",
        "title": "醉中见微之旧卷有感",
        "author": "白居易",
        "content": "今朝何事一霑襟，检得君诗醉后吟。\n老泪交流风病眼，春笺摇动酒杯心。\n银钩尘覆年年暗，玉树泥埋日日深。\n闻道墓松高一丈，更无消息到如今。",
        "dynasty": "唐",
        "collection_info": null
    },
    {
        "uuid": "78a19da76df88ff4d9322652e438daa8",
        "title": "寿安歇马重吟",
        "author": "白居易",
        "content": "春衫细薄马蹄轻，一日迟迟进一程。\n野枣花含新蜜气，山禽语带破匏声。\n垂鞭晚就槐阴歇，低倡闲衝柳絮行。\n忽忆家园须速去，樱桃欲熟笋应生。",
        "dynasty": "唐",
        "collection_info": null
    },
    {
        "uuid": "58602eef5eb633a78590ad6f4343ec92",
        "title": "赠张处士山人",
        "author": "白居易",
        "content": "萝襟蕙带竹皮巾，虽到尘中不染尘。\n每见俗人多惨澹，惟逢美酒即殷勤。\n浮云心事谁能会，老鹤风标不可亲。\n世说三生如不谬，共疑巢许是前身。",
        "dynasty": "唐",
        "collection_info": null
    },
    {
        "uuid": "c54d63f45fb296f679c6a2e702fe9800",
        "title": "池畔闲坐兼呈侍中",
        "author": "白居易",
        "content": "池畔最平处，树阴新合时。\n移床解衣带，坐任清风吹。\n举棹鸟先觉，垂纶鱼未知。\n前头何所有，一卷晋公诗。",
        "dynasty": "唐",
        "collection_info": null
    },
    {
        "uuid": "03aca2ed5f3b3967cf6cf91bee3851ed",
        "title": "初冬即事忆皇甫十",
        "author": "白居易",
        "content": "冷竹风成韵，荒街叶作堆。\n欲寻联句卷，先饮暖寒杯。\n帽为迎霜戴，炉因试火开。\n时时还有客，终不当君来。",
        "dynasty": "唐",
        "collection_info": null
    },
    {
        "uuid": "60be415cdf2011d603b50209c106d4ac",
        "title": "小庭寒夜寄梦得",
        "author": "白居易",
        "content": "庭小同蜗舍，门闲称雀罗。\n火将灯共尽，风与雪相和。\n老睡随年减，衰情向夕多。\n不知同病者，争奈夜长何。",
        "dynasty": "唐",
        "collection_info": null
    },
    {
        "uuid": "1da7f2d8681b8459063819cee804e0e2",
        "title": "西还寿安路西歇马",
        "author": "白居易",
        "content": "槐阴歇鞍马，柳絮惹衣巾。\n日晚独归路，春深多思人。\n去家纔百里，为客只三旬。\n已念纱窗下，应生宝瑟尘。",
        "dynasty": "唐",
        "collection_info": null
    },
    {
        "uuid": "9f86fee54839d83cd5a4b29dcee7e23f",
        "title": "雨中访崔十八",
        "author": "白居易",
        "content": "肩舁仍挈榼，莫怪就君来。\n秋雨经三宿，无人劝一杯。",
        "dynasty": "唐",
        "collection_info": null
    },
    {
        "uuid": "5ab3f614a2c526f0823d02f0fb0800c7",
        "title": "梦得得新诗",
        "author": "白居易",
        "content": "池上今宵风月凉，闲教少乐理霓裳。\n集仙殿裏新词到，便播笙歌作乐章。",
        "dynasty": "唐",
        "collection_info": null
    },
    {
        "uuid": "0ef5b5017123c9a284fcc2b53bcd1957",
        "title": "初见刘二十八郎中有感",
        "author": "白居易",
        "content": "欲话毘陵君反袂，欲言夏口我霑衣。\n谁知临老相逢日，悲叹声多语笑稀。",
        "dynasty": "唐",
        "collection_info": null
    },
    {
        "uuid": "38b9cffe17313e64132e19012aa9bbe7",
        "title": "夜题玉泉",
        "author": "白居易",
        "content": "遇客多言爱山水，逢僧尽道厌嚣尘。\n玉泉潭畔松间宿，要且经年无一人。",
        "dynasty": "唐",
        "collection_info": null
    },
    {
        "uuid": "92ac8ba3553c54121096e1f355232fd9",
        "title": "拜表早出赠皇甫宾客",
        "author": "白居易",
        "content": "一月一回同拜表，莫辞侵早过中桥。\n老于君者应无数，犹趁西京十五朝。",
        "dynasty": "唐",
        "collection_info": null
    },
    {
        "uuid": "6528d24c5a494997fe044837f9dda3b4",
        "title": "赠郑尹",
        "author": "白居易",
        "content": "府池东北旧亭台，久别长思醉一回。\n但请主人空埽地，自携杯酒管弦来。",
        "dynasty": "唐",
        "collection_info": null
    },
    {
        "uuid": "67f9136cceda7b8c75df8d5883228bb6",
        "title": "别杨同州后却寄",
        "author": "白居易",
        "content": "潘驿桥南醉中别，下邽村北醒时归。\n春风怪我君知否，榆叶杨花扑面飞。",
        "dynasty": "唐",
        "collection_info": null
    },
    {
        "uuid": "d73130dc297da58e210e91c037351bfb",
        "title": "狐泉店前作",
        "author": "白居易",
        "content": "野狐泉上柳花飞，逐水东流便不归。\n花水悠悠两无意，因风吹落偶相依。",
        "dynasty": "唐",
        "collection_info": null
    },
    {
        "uuid": "22a74424bfa114037d2e8958f537c1ab",
        "title": "赠卢绩",
        "author": "白居易",
        "content": "余杭县裏卢明府，虚白亭中白舍人。\n今日相逢头似雪，一杯相劝送残春。",
        "dynasty": "唐",
        "collection_info": null
    },
    {
        "uuid": "82325a11a0e4a66a1b697fbab52b33cb",
        "title": "与裴华州同过敷水戏赠",
        "author": "白居易",
        "content": "使君五马且蜘蹰，马上能听绝句无。\n每过桑间试留意，何妨后代有罗敷。",
        "dynasty": "唐",
        "collection_info": null
    },
    {
        "uuid": "abeac98b10f3016791c91c8d486743c2",
        "title": "闲游",
        "author": "白居易",
        "content": "欲笑随情酒逐身，此身虽老未辜春。\n春来点检闲游数，犹自多于年少人。",
        "dynasty": "唐",
        "collection_info": null
    },
    {
        "uuid": "2081821736194db51df86ce1691a40de",
        "title": "招韬光禅师",
        "author": "白居易",
        "content": "白屋炊香饭，荤膻不入家。\n滤泉澄葛粉，洗手摘藤花。\n青芥除黄叶，红姜带紫芽。\n命师相伴食，斋罢一瓯茶。",
        "dynasty": "唐",
        "collection_info": null
    },
    {
        "uuid": "c32fd15c0d2c1c9b9b78d49c0a2748c2",
        "title": "和柳公权登齐云楼",
        "author": "白居易",
        "content": "楼外春晴百鸟鸣，楼中春酒美人倾。\n路傍花日添衣色，云裏天风散佩声。\n向此高吟谁得意，偶来闲客独多情。\n佳时莫起兴亡恨，游乐今逢四海清。",
        "dynasty": "唐",
        "collection_info": null
    },
    {
        "uuid": "275c0ed6ace97447c7c52a03ccdf73b8",
        "title": "毛公坛",
        "author": "白居易",
        "content": "毛公坛上片云闲，得道何年去不还。\n千载鹤翎归碧落，五湖空镇万重山。",
        "dynasty": "唐",
        "collection_info": null
    },
    {
        "uuid": "f8f6631329535f1211e4b540dbd17974",
        "title": "灵岩寺",
        "author": "白居易",
        "content": "馆娃宫畔千年寺，水阔云多客到稀。\n闻说春来更惆怅，百花深处一僧归。",
        "dynasty": "唐",
        "collection_info": null
    },
    {
        "uuid": "bc30d7ef6ba098a6c3cf0b420e1b204e",
        "title": "白云泉",
        "author": "白居易",
        "content": "天平山上白云泉，云自无心水自闲。\n何必奔衝山下去，更添波浪向人间。",
        "dynasty": "唐",
        "collection_info": null
    },
    {
        "uuid": "1367259e0b085740d820de9f571a425a",
        "title": "寄韬光禅师",
        "author": "白居易",
        "content": "一山门作两山门，两寺原从一寺分。\n东涧水流西涧水，南山云起北山云。\n前台花发后台见，上界钟声下界闻。\n遥想吾师行道处，天香桂子落纷纷。",
        "dynasty": "唐",
        "collection_info": null
    },
    {
        "uuid": "44678f7f3a0f6120048c1b0322d6feb0",
        "title": "和梦得夏至忆苏州呈卢宾客",
        "author": "白居易",
        "content": "忆在苏州日，常谙夏至筵。\n糉香筒竹嫩，炙脆子鹅鲜。\n水国多台榭，吴风尚管弦。\n每家皆有酒，无处不过船。\n交印君相次，褰帷我在前。\n此乡俱老矣，东望共依然。\n洛下麦秋月，江南梅雨天。\n齐云楼上事，已上十三年。",
        "dynasty": "唐",
        "collection_info": null
    },
    {
        "uuid": "0ca26b7ba24da958fb147128ab106139",
        "title": "曲江",
        "author": "白居易",
        "content": "细草岸西东，酒旗摇水风。\n楼台在花杪，鸥鹭下烟中。\n翠幄晴相接，芳洲夜暂空。\n何人赏秋景，兴与此时同。",
        "dynasty": "唐",
        "collection_info": null
    },
    {
        "uuid": "93d1a461ecce33a17c7e3ef06ce25525",
        "title": "岁夜咏怀兼寄思黯",
        "author": "白居易",
        "content": "徧数故交亲，何人得六旬。\n今年已入手，余事岂关身。\n老自无多兴，春应不拣人。\n陶窗与弘阁，风景一时新。",
        "dynasty": "唐",
        "collection_info": null
    },
    {
        "uuid": "c27210e061202d6a4e0d0975c1e630ab",
        "title": "寒食日过枣糰店",
        "author": "白居易",
        "content": "寒食枣糰店，春低杨柳枝。\n酒香留客住，莺语和人诗。\n困立攀花久，慵行上马迟。\n若为将此意，前字与僧期。",
        "dynasty": "唐",
        "collection_info": null
    },
    {
        "uuid": "833d79e7406a56079e24ec62d6bac160",
        "title": "宿张云举院",
        "author": "白居易",
        "content": "不食胡麻饭，杯中自得仙。\n隔房招好客，可室致芳筵。\n美酝香醪嫩，时新异果鲜。\n夜深唯畏晓，坐稳不思眠。\n棊罢嫌无敌，诗成媿在前。\n明朝题壁上，谁得众人传。",
        "dynasty": "唐",
        "collection_info": null
    },
    {
        "uuid": "6abb773607819351a56a1862d22fe9bb",
        "title": "惜花",
        "author": "白居易",
        "content": "可怜夭艳正当时，刚被狂风一夜吹。\n今日流莺来旧处，百般言语泥空枝。",
        "dynasty": "唐",
        "collection_info": null
    },
    {
        "uuid": "94837eec5defac5d3995297ef06b4566",
        "title": "七夕",
        "author": "白居易",
        "content": "烟霄微月澹长空，银汉秋期万古同。\n几许欢情与离恨，年年幷在此宵中。",
        "dynasty": "唐",
        "collection_info": null
    },
    {
        "uuid": "d9e461e3e966b20bef879e2cb854b08d",
        "title": "宿诚禅师山房题赠",
        "author": "白居易",
        "content": "不出孤峰上，人间四十秋。\n视身如传舍，阅世任东流。\n法为因缘立，心从次第修。\n中宵问真偈，有住是吾忧。",
        "dynasty": "唐",
        "collection_info": null
    },
    {
        "uuid": "51d3cd0b7551bf8a263496b8c06649a1",
        "title": "新池",
        "author": "白居易",
        "content": "数日自穿凿，引泉来近陂。\n寻渠通咽处，绕岸待清时。\n深好求鱼养，闲堪与鹤期。\n幽声听难尽，入夜睡常迟。",
        "dynasty": "唐",
        "collection_info": null
    },
    {
        "uuid": "9c30d4410716daa6e08f438b3ceb0315",
        "title": "南池",
        "author": "白居易",
        "content": "萧条微雨绝，荒岸抱清源。\n入舫山侵塞，分泉道接邨。\n秋声依树色，月影在蒲根。\n淹泊方难遂，他宵关梦魂。",
        "dynasty": "唐",
        "collection_info": null
    },
    {
        "uuid": "335e105db5b99d419697a56e2b70fae4",
        "title": "宿池上",
        "author": "白居易",
        "content": "泉来从绝壑，亭敞在中流。\n竹密无空岸，松长可绊舟。\n蟪蛄潭上夜，河汉岛前秋。\n异夕期新涨，携琴却此游。",
        "dynasty": "唐",
        "collection_info": null
    },
    {
        "uuid": "dcf270b8fd5e6b9bd9eb8f76617f23e4",
        "title": "翻经台",
        "author": "白居易",
        "content": "一会灵山犹未散，重翻贝叶有来由。\n是名精进纔开眼，岩石无端亦点头。",
        "dynasty": "唐",
        "collection_info": null
    },
    {
        "uuid": "b335087d2308aed8e451281114d78a3e",
        "title": "寄题上强山精舍寺",
        "author": "白居易",
        "content": "惯游山水住南州，行尽天台及虎丘。\n惟有上强精舍寺，最堪游处未曾游。",
        "dynasty": "唐",
        "collection_info": null
    },
    {
        "uuid": "07b93ef1a733cde475992a872d224504",
        "title": "一字至七字诗",
        "author": "白居易",
        "content": "诗，绮美，瓌奇。\n明月夜，落花时。\n能助欢笑，亦伤别离。\n调清金石怨，吟苦鬼神悲。\n天下只应我爱，世间唯有君知。\n自从都尉别苏句，便到司空送白辞。",
        "dynasty": "唐",
        "collection_info": null
    },
    {
        "uuid": "8ed1d8573c2a2cf37a7909854257604d",
        "title": "九老图诗",
        "author": "白居易",
        "content": "雪作鬚眉云作衣，辽东华表鹤双归。\n当时一鹤犹希有，何况今逢两令威。",
        "dynasty": "唐",
        "collection_info": null
    },
    {
        "uuid": "79e39ff746e5677386082f793433b3f8",
        "title": "和裴相公傍水闲行绝句",
        "author": "白居易",
        "content": "行寻春水坐看山，早出中书晚未还。\n为报野僧岩客道，偷闲气味胜长闲。",
        "dynasty": "唐",
        "collection_info": null
    },
    {
        "uuid": "458ad946c595c2b47dcdec257e5b51b1",
        "title": "七老会诗",
        "author": "胡杲",
        "content": "闲居同会在三春，大抵愚年最出羣。\n霜鬓不嫌杯酒兴，白头仍爱玉炉熏。\n裴回玩柳心犹健，老大看花意却勤。\n凿落满斟判酩酊，香囊高挂任氤氲。\n搜神得句题红叶，望景长吟对白云。\n今日交情何不替？齐年同事圣明君。",
        "dynasty": "唐",
        "collection_info": null
    },
    {
        "uuid": "cc288ecc044bc32de3c1653793dd97ab",
        "title": "七老会诗",
        "author": "吉皎",
        "content": "休官罢任已闲居，林苑园亭兴有余。\n对酒最宜花藻发，邀欢不厌柳条初。\n低腰醉舞垂绯袖，击筑讴歌任褐裾。\n宁用管弦来合杂，自亲松竹且清虚。\n飞觥酒到须先酌，赋咏成诗不住书。\n借问商山贤四皓，不如此后更何如。",
        "dynasty": "唐",
        "collection_info": null
    },
    {
        "uuid": "a3ebe6314c7d400e4d1241e89e1629c5",
        "title": "七老会诗",
        "author": "刘真",
        "content": "垂丝今日幸同筵，朱紫居身是大年。\n赏景尚知心未退，吟诗犹觉力完全。\n闲庭饮酒当三月，在席挥毫象七贤。\n山茗煮时秋雾碧，玉杯斟处彩霞鲜。\n临阶花笑如歌妓，傍竹松声当管弦。\n虽未学穷生死诀，人间岂不是神仙。",
        "dynasty": "唐",
        "collection_info": null
    },
    {
        "uuid": "deaf2d42a4d1abbed26c92008682e982",
        "title": "七老会诗",
        "author": "郑据",
        "content": "东洛幽闲日暮春，邀欢多是白头宾。\n官班朱紫多相似，年纪高低次第匀。\n联句每言松竹意，停杯多说古今人。\n更无外事来心肺，空有清虚入思神。\n醉舞两回迎劝酒，狂歌一曲会娱身。\n今朝何事偏情重，同作明时列任臣。",
        "dynasty": "唐",
        "collection_info": null
    },
    {
        "uuid": "cb52689050f40c562ac2f5bef5b2f90f",
        "title": "七老会诗",
        "author": "卢真",
        "content": "三春已尽洛阳宫，天气初晴景象中。\n千朵嫩桃迎晓日，万株垂柳逐和风。\n非论官位皆相似，及至年高亦共同。\n对酒歌声犹觉妙，玩花诗思岂能穷。\n先时共作三朝贵，今日犹逢七老翁。\n但愿醁醽常满酌，烟霞万里会应同。",
        "dynasty": "唐",
        "collection_info": null
    },
    {
        "uuid": "a965035699edc867866fc885f5ac9689",
        "title": "七老会诗",
        "author": "张浑",
        "content": "幽亭春尽共为欢，印绶居身是大官。\n遁迹岂劳登远岫，垂丝何必坐溪磻。\n诗联七韵犹应易，酒饮三杯未觉难。\n每况襟怀同宴会，共将心事比波澜。\n风吹野柳垂罗带，日照庭花落绮纨。\n此席不烦铺锦帐，斯筵堪作画图看。",
        "dynasty": "唐",
        "collection_info": null
    },
    {
        "uuid": "4180d4cc544d1cc1ba9c86881bbaad63",
        "title": "一字至七字诗 竹",
        "author": "韦式",
        "content": "竹，临池，似玉。\n裛露静，和烟绿。\n抱节宁改，贞心自束。\n渭曲偏种多，王家看不足。\n仙杖正惊龙化，美实当随凤熟。\n唯愁吹作别离声，回首驾骖舞阵速。",
        "dynasty": "唐",
        "collection_info": null
    },
    {
        "uuid": "c05cd5e20f116404ad038e7042859a57",
        "title": "奉和白太守拣橘",
        "author": "张彤",
        "content": "凌霜远涉太湖深，双卷朱旗望橘林。\n树树笼烟疑带火，山山照日似悬金。\n行看采掇方盈手，暗觉馨香已满襟。\n拣选封题皆尽力，无人不感近臣心。",
        "dynasty": "唐",
        "collection_info": null
    },
    {
        "uuid": "5cdbecc1d66f1a547a8bd378efe20398",
        "title": "和白太守拣贡橘",
        "author": "周元范",
        "content": "离离朱实绿丛中，似火烧山处处红。\n影下寒林沈绿水，光摇高树照晴空。\n银章自竭人臣力，玉液谁知造化功。\n看取明朝船发后，余香犹尚逐仁风。",
        "dynasty": "唐",
        "collection_info": null
    },
    {
        "uuid": "d0ea75ad3cd73fc02eae7fa66e059697",
        "title": "句",
        "author": "周元范",
        "content": "谁云蒿上烟，随云依碧落。\n莫怪西陵风景别，镜湖花草为先春。",
        "dynasty": "唐",
        "collection_info": null
    },
    {
        "uuid": "6bd0580f83a552621650f0c984ed4315",
        "title": "书巫山神女祠",
        "author": "繁知一",
        "content": "忠州刺史今才子，行到巫山必有诗。\n为报高唐神女道，速排云雨候清词。",
        "dynasty": "唐",
        "collection_info": null
    },
    {
        "uuid": "528ce56c259b45b6281dc43157ad003e",
        "title": "唐昌观玉蘂花折有仙人游怅然成二绝 一",
        "author": "严休復",
        "content": "终日斋心祷玉宸，魂销目断未逢真。\n不如满树琼瑶蘂，笑对藏花洞裏人。",
        "dynasty": "唐",
        "collection_info": null
    },
    {
        "uuid": "8f9de91c047df6f478fc4fe5f3b49cdf",
        "title": "唐昌观玉蘂花折有仙人游怅然成二绝 二",
        "author": "严休復",
        "content": "羽车潜下玉龟山，尘世何由覩蕣颜。\n唯有多情枝上雪，好风吹缀绿云鬟。",
        "dynasty": "唐",
        "collection_info": null
    },
    {
        "uuid": "ec9ecee24f3d7761f7f129f3a121b3cf",
        "title": "江亭寓目",
        "author": "卢拱",
        "content": "江郭带林峦，津亭倚槛看。\n水风蒲叶战，沙雨鹭鹚寒。\n晚木初凋柳，秋丛欲败兰。\n哀猨自相叫，乡泪好无端。",
        "dynasty": "唐",
        "collection_info": null
    },
    {
        "uuid": "38e4e6a11526716421200c3bcbd02eef",
        "title": "中元日观法事",
        "author": "卢拱",
        "content": "四孟逢秋序，三元得气中。\n云迎碧落步，章奏玉皇宫。\n坛滴槐花露，香飘栢子风。\n羽衣凌缥缈，瑶毂辗虚空。\n久慕餐霞客，常悲习蓼虫。\n青囊如可授，从此访鸿蒙。",
        "dynasty": "唐",
        "collection_info": null
    },
    {
        "uuid": "77c7a6f9435701abe5d7af64a00c23cb",
        "title": "句",
        "author": "卢拱",
        "content": "地甃如拳石，溪横似叶舟。",
        "dynasty": "唐",
        "collection_info": null
    },
    {
        "uuid": "37c368b08c4520b0a7f537add627b2a8",
        "title": "苏州元日郡斋感怀寄越州元相公杭州白舍人",
        "author": "李谅",
        "content": "称庆还乡郡吏归，端忧明发俨朝衣。\n首开三百六旬日，新知四十九年非。\n当官补拙犹勤虑，游宦量才已息机。\n举族共资随月俸，一身惟忆故山薇。\n旧交邂逅封疆近，老牧萧条宴赏稀。\n书札每来同笑语，篇章时到借光辉。\n丝纶暂厌分符竹，舟檝初登拥羽旗。\n未知今日情何似，应与幽人事有违。",
        "dynasty": "唐",
        "collection_info": null
    },
    {
        "uuid": "08e34a788af6b8d0cd5146344636df50",
        "title": "月生",
        "author": "刘猛",
        "content": "月生十五前，日望光彩圆。\n月满十五后，日畏光彩瘦。\n不见夜花色，一尊成暗酒。\n匣中苔背铜，光短不照空。\n不惜补明月，惭无此良工。",
        "dynasty": "唐",
        "collection_info": null
    },
    {
        "uuid": "52bf60354cf71839492e50ee57136f0b",
        "title": "苦雨",
        "author": "刘猛",
        "content": "自念数年间，两手中藏钩。\n于心且无恨，他日为我羞。\n古老传童歌，连淫亦兵象。\n夜梦戈甲鸣，苦不愿年长。",
        "dynasty": "唐",
        "collection_info": null
    },
    {
        "uuid": "32ff90d15ada07bdc2be46dd8cbff999",
        "title": "晓",
        "author": "刘猛",
        "content": "朝梳一把白，夜泪千滴雨。\n可耻垂拱时，老作在家女。",
        "dynasty": "唐",
        "collection_info": null
    },
    {
        "uuid": "bbba53395c814609a100fd974ce9e2fb",
        "title": "献卢尚书",
        "author": "万彤云",
        "content": "荷衣拭泪几回穿，欲谒朱门抵上天。\n不是尚书轻下客，山家无物与王权。",
        "dynasty": "唐",
        "collection_info": null
    },
    {
        "uuid": "4f396047affec8d4234f975b3db296f2",
        "title": "和刘梦得岁夜怀友",
        "author": "卢贞",
        "content": "文翰走天下，琴尊卧洛阳。\n贞元朝士尽，新岁一悲凉。\n名早缘才大，官迟为寿长。\n时来知病已，莫叹步趋妨。",
        "dynasty": "唐",
        "collection_info": null
    },
    {
        "uuid": "e991dafe74229ad9ec29489a2da04485",
        "title": "和李校书雨中自秘省见访知早入朝便入集贤不遇诗",
        "author": "王起",
        "content": "台庭才子来欵扉，典校初从天禄归。\n已惭陋巷迴玉趾，仍闻细雨霑綵衣。\n诘朝始趋凤阙去，此日遂愁鸡黍违。\n忆昨谬官在乌府，喜君对门讨鱼鲁。\n直庐相望夜每阑，高阁遥临月时吐。\n昔闻三入承明庐，今来重入中秘书。\n校文復忝丞相属，博物更与张侯居。\n新冠峩峩不变铁，旧泉脉脉犹在渠。\n忽枉情人吐芳讯，临风不羡潘锦舒。\n忆见青天霞未卷，吟翫瑶华不知晚。\n自怜岂是风引舟，如何渐与蓬山远。",
        "dynasty": "唐",
        "collection_info": null
    },
    {
        "uuid": "01e34a51b1b2cb5e8bf81fcfe889bf60",
        "title": "贡举人谒先师闻雅乐",
        "author": "王起",
        "content": "蔼蔼观光士，来同鹄鹭羣。\n鞠躬遗像在，稽首雅歌闻。\n度曲飘清汉，余音遏晓云。\n两楹凄已合，九仞杳难分。\n断续同清吹，洪纤入紫氛。\n长言听已罢，千载仰斯文。",
        "dynasty": "唐",
        "collection_info": null
    },
    {
        "uuid": "f3d5796103438245fe0f0378214f79fc",
        "title": "浊水求珠",
        "author": "王起",
        "content": "行潦沈明月，光辉也不浮。\n识珍能洞鉴，精宝此来求。\n几被泥沙杂，常随混浊流。\n润川终自媚，照乘且何由。\n的皪终难掩，晶荧愿见收。\n蛇行无胫至，饮德已闻酬。",
        "dynasty": "唐",
        "collection_info": null
    },
    {
        "uuid": "5e5f483db4ba6a7d890003af8c968ba8",
        "title": "和周侍郎见寄",
        "author": "王起",
        "content": "贡院离来二十霜，谁知更忝主文场。\n杨叶纵能穿旧的，桂枝何必爱新香。\n九重每忆同仙禁，六义初吟得夜光。\n莫道相知不相见，莲峰之下欲征黄。",
        "dynasty": "唐",
        "collection_info": null
    },
    {
        "uuid": "a9428a39a71220377d9817b03b87944b",
        "title": "赠毛仙翁",
        "author": "王起",
        "content": "冰霜肌骨称童年，羽驾何由到俗间。\n丹竈化金留秘诀，仙宫嗽玉叩玄关。\n壶中世界青天近，洞裏烟霞白日闲。\n若许随师去尘网，愿陪鸾鹤向三山。",
        "dynasty": "唐",
        "collection_info": null
    },
    {
        "uuid": "21554b11b214d756323173c5a9b145cd",
        "title": "赋花",
        "author": "王起",
        "content": "花，点缀，分葩。\n露初裛，月未斜。\n一枝曲水，千树山家。\n戏蝶未成梦，娇莺语更夸。\n既见东园成径，何殊西子同车。\n渐觉风飘轻似雪，能令醉者乱如麻。",
        "dynasty": "唐",
        "collection_info": null
    },
    {
        "uuid": "3db2431f6bd72206c5cf96c127a691b7",
        "title": "赋得浊水求珠",
        "author": "王损之",
        "content": "积水非澄彻，明珠不易求。\n依稀沈极浦，想像在中流。\n瞪目思清浅，褰裳恨暗投。\n徒看川色媚，空爱夜光浮。\n月入疑龙吐，星归似蚌游。\n终希识珍者，采掇冀冥搜。",
        "dynasty": "唐",
        "collection_info": null
    },
    {
        "uuid": "27bcc07594f97fc75b5278692545d652",
        "title": "赋得行不由径",
        "author": "王炎",
        "content": "邪径趋时捷，端心恶此名。\n长衢贵高步，大路自规行。\n且虑萦纡僻，将求坦荡情。\n讵同流俗好，方保立身贞。\n远迹如违险，修仁在履平。\n始知夫子道，从此得坚诚。",
        "dynasty": "唐",
        "collection_info": null
    },
    {
        "uuid": "c6893611a4f38628079279ac7fd62766",
        "title": "赋得行不由径",
        "author": "封孟绅",
        "content": "欲速意何成，康庄欲砥平。\n天衢皆利往，吾道泰方行。\n不復由莱径，无由见蒋生。\n三条遵广达，九轨尚安贞。\n紫陌悠悠去，芳尘步步清。\n澹台千载后，公正有遗名。",
        "dynasty": "唐",
        "collection_info": null
    },
    {
        "uuid": "036424b0b4f498a35bbb3124410d20ad",
        "title": "题马侍中燧木香亭",
        "author": "邵楚苌",
        "content": "春日迟迟木香阁，窈窕佳人褰绣幕。\n淋漓玉露滴紫蕤，绵蛮黄鸟窥朱萼。\n横汉碧云歌处断，满地花钿舞时落。\n树影参差斜入檐，风动玲珑水晶箔。",
        "dynasty": "唐",
        "collection_info": null
    },
    {
        "uuid": "d46b127b649c735086f33cf655ad6e7d",
        "title": "赋得玉水记方流",
        "author": "郑俞",
        "content": "积水綦文动，因知玉产幽。\n如天涵素色，侔地引方流。\n潜润滋云起，荧华射浪浮。\n鱼龙泉不夜，草木岸无秋。\n璧沼宁堪比，瑶池讵可俦。\n若非悬坐测，谁復寄冥搜。",
        "dynasty": "唐",
        "collection_info": null
    },
    {
        "uuid": "da4da1997e647dfffe98d20106f137e5",
        "title": "赋得玉水记方流",
        "author": "吴丹",
        "content": "玉泉何处记，四折水纹浮。\n润下宁踰矩，居方在上流。\n映空虚漾漾，涵白净悠悠。\n影碎疑衝斗，光清耐触舟。\n珪璋分辨状，沙砾共怀柔。\n愿赴朝宗日，萦迴入御沟。",
        "dynasty": "唐",
        "collection_info": null
    },
    {
        "uuid": "724f8c10b6ec7168529be24b26d86594",
        "title": "赋得玉水记方流",
        "author": "王鑑",
        "content": "玉润在中洲，光临碕岸幽。\n氤氲冥瑞影，演瀁度方流。\n乍似轻涟合，还疑骇浪收。\n夤缘知有异，洞彻信无俦。\n比德称殊赏，含辉处至柔。\n沈沦如见念，况乃属时休。",
        "dynasty": "唐",
        "collection_info": null
    },
    {
        "uuid": "a83c89f6520c5b1f10d58a6d59c13a6e",
        "title": "赋得玉水记方流",
        "author": "陈昌言",
        "content": "明媚如怀玉，奇姿自诧幽。\n白虹深不见，绿水折空流。\n方珏清沙遍，纵横气色浮。\n类圭才有角，写月让成钩。\n久处沈潜贵，希当特达收。\n滔滔在何许，揭厉愿从游。",
        "dynasty": "唐",
        "collection_info": null
    },
    {
        "uuid": "0b7cb8da0de8861ee4c42878a0800c9a",
        "title": "白日丽江皋",
        "author": "陈昌言",
        "content": "迟景临遥水，晴空似不高。\n清明开晓镜，昭晰辨秋毫。\n郁郁长堤土，离离浅渚毛。\n烟销占一候，风静拥千艘。\n独媚青春柳，宜看白鹭涛。\n何年谢公赏，遗韵在江皋。",
        "dynasty": "唐",
        "collection_info": null
    },
    {
        "uuid": "d46f5e2781b4acf280ff1cb2513813d6",
        "title": "赋得玉水记方流",
        "author": "杜元颖",
        "content": "重泉生美玉，积水异常流。\n始玩清堪赏，因知宝可求。\n斗回虹气见，磬折紫光浮。\n中矩皆明德，同方叶至柔。\n月华偏共映，风暖伫将游。\n遇鉴终无暗，逢时愿见收。",
        "dynasty": "唐",
        "collection_info": null
    },
    {
        "uuid": "7aca9f79ad381a7e48367bef832abba4",
        "title": "太常观阅骠国新乐",
        "author": "胡直钧",
        "content": "异音来骠国，初被奉常人。\n纔可宫商辨，殊惊节奏新。\n转规迴绣面，曲折度文身。\n舒散随鸾吹，喧呼杂鸟春。\n襟袵怀旧识，丝竹变恆陈。\n何事留中夏，长令表化淳。",
        "dynasty": "唐",
        "collection_info": null
    },
    {
        "uuid": "6c9895c9870089123d7408c8b2bbdc26",
        "title": "行不由径",
        "author": "俞简",
        "content": "古人心有尚，乃是孔门生。\n为计安贫乐，当从大道行。\n讵应流远迹，方欲料前程。\n捷径虽云易，长衢岂不平。\n后来无枉路，先达擅前名。\n一示遵途意，微衷益自精。",
        "dynasty": "唐",
        "collection_info": null
    },
    {
        "uuid": "82057e0b039a67bc64512b72dd1caf18",
        "title": "丁巳岁八月祭武侯祠堂因题临淮公旧碑",
        "author": "杨嗣復",
        "content": "斋庄修祀事，旌斾出郊闉。\n薙草轩墀狭，涂墙赭垩新。\n谋猷期作圣，风俗奉为神。\n酹酒成坳泽，持兵列偶人。\n非才膺宠任，异代揖芳尘。\n况是平津客，碑前泪满巾。",
        "dynasty": "唐",
        "collection_info": null
    },
    {
        "uuid": "f045bd7fe091b4a7a6b5de71a4b51a61",
        "title": "仪凤",
        "author": "杨嗣復",
        "content": "八方该帝泽，威凤忽来宾。\n向日朱光动，迎风翠羽新。\n低昂多异趣，饮啄迥无邻。\n郊薮今翔集，河图意等伦。\n闻韶知鼓舞，偶圣愿逡巡。\n比屋初同俗，垂恩击壤人。",
        "dynasty": "唐",
        "collection_info": null
    },
    {
        "uuid": "aa4defbf1c7104f267dca0c59b700baa",
        "title": "赠毛仙翁",
        "author": "杨嗣復",
        "content": "天上玉郎骑白鹤，肘后金壶盛妙药。\n暂游下界傲五侯，重看当时旧城郭。\n羽衣茸茸轻似雪，云上双童持绛节。\n王母亲缝紫锦囊，令向怀中藏秘诀。\n令威子晋皆俦侣，东岳同寻太真女。\n搜奇缀韵和阳春，文章不是人间语。\n药成自固黄金骨，天地齐兮身不没。\n日月宫中便是家，下视昆崙何突兀。\n童姿玉貌谁方比，玄髮绿髯光弥弥。\n满朝将相门弟子，随师尽愿抛尘滓。\n九转琅玕必有余，愿乞刀圭救生死。",
        "dynasty": "唐",
        "collection_info": null
    },
    {
        "uuid": "46ca30e1c286d22eb1b98ad166622c7f",
        "title": "题李处士山居",
        "author": "杨嗣復",
        "content": "卧龙决起为时君，寂寞匡庐惟白云。\n今日仲容修故业，草堂焉敢更移文。",
        "dynasty": "唐",
        "collection_info": null
    },
    {
        "uuid": "957cee60c24ab48859174856e182bc88",
        "title": "谢寄新茶",
        "author": "杨嗣復",
        "content": "石上生芽二月中，蒙山顾渚莫争雄。\n封题寄与杨司马，应为前衔是相公。",
        "dynasty": "唐",
        "collection_info": null
    },
    {
        "uuid": "e3fc423bb551b74b605658d80f64c80d",
        "title": "卢十五竹亭送侄偁归山",
        "author": "杨衡",
        "content": "落叶寒拥壁，清霜夜霑石。\n正是忆山时，復送归山客。\n殷勤一尊酒，晓月当窗白。",
        "dynasty": "唐",
        "collection_info": null
    },
    {
        "uuid": "1a06103ff921cfc03f4ae297f3fd526a",
        "title": "旅次江亭",
        "author": "杨衡",
        "content": "扣舷不能寐，皓露清衣襟。\n弥伤孤舟夜，远结万里心。\n幽兴惜瑶草，素怀寄鸣琴。\n三奏月初上，寂寥寒江深。",
        "dynasty": "唐",
        "collection_info": null
    },
    {
        "uuid": "d6fcc6cc1854918a2704a9e9bed50225",
        "title": "赋得夜雨滴空阶送魏秀才",
        "author": "杨衡",
        "content": "委檐方滴滴，霑红復洒绿。\n醉听乍朦胧，愁闻多断续。\n始兼泉嚮细，稍杂更声促。\n百虑自萦心，况有人如玉。",
        "dynasty": "唐",
        "collection_info": null
    },
    {
        "uuid": "b5956e8f59e765c96c3c0f78da8e4301",
        "title": "征人",
        "author": "杨衡",
        "content": "西风屡鸣雁，东郊未升日。\n繁烟幕幕昏，暗骑萧萧出。\n望云愁玉塞，眠月想蕙质。\n借问露霑衣，何如香满室。",
        "dynasty": "唐",
        "collection_info": null
    },
    {
        "uuid": "214b703c3847dac83da8f3e01f40e30a",
        "title": "游陆先生故岩居",
        "author": "杨衡",
        "content": "独壑临万嶂，苍苔绝行迹。\n仰窥猨挂树，俯对鹤巢石。\n上有一岩屋，相传灵人宅。\n深林无阳晖，幽水转鲜碧。\n拾薪遇遗鼎，探穴得古籍。\n结念候云兴，烧香坐终夕。",
        "dynasty": "唐",
        "collection_info": null
    },
    {
        "uuid": "d94f02358533895bb480384fbeb17c05",
        "title": "题玄和师仙药室",
        "author": "杨衡",
        "content": "山边萧寂室，石掩浮云扃。\n遶室微有路，松烟深冥冥。\n入松汲寒水，对鹤问仙经。\n石几香未尽，水花风欲零。\n何年去华表，几度穷苍冥。\n却顾宦游子，眇如霜中萤。",
        "dynasty": "唐",
        "collection_info": null
    },
    {
        "uuid": "ce08b17e7ca158bebca49ebe83798006",
        "title": "宿陆氏斋赋得残灯诗",
        "author": "杨衡",
        "content": "殷勤照永夜，属思未成眠。\n余晖含薄雾，落烬迸空筵。\n谁比秦楼晓，缄愁别幌前。",
        "dynasty": "唐",
        "collection_info": null
    },
    {
        "uuid": "6c7b56516bf4af020315f1e795bca42f",
        "title": "夷陵郡内叙别",
        "author": "杨衡",
        "content": "礼娶嗣明德，同牢夙所钦。\n况蒙生死契，岂顾蓬蒿心。\n雁币任野薄，恩爱缘义深。\n同声若鼓瑟，合韵似鸣琴。\n将迓空未立，就赘意难任。\n皎月託言誓，沧波信浮沈。\n荆台理晨辙，巫渚疑宵襟。\n悯悯百虑起，回回万恨深。\n候更促徒侣，先晓彻夜禽。\n灯彩凝寒风，蝉思噪密林。\n留念同心带，赠远芙蓉簪。\n抚怀极投漆，感物重黄金。\n分鸾岂遐阻，别劒念相寻。\n傥甘蓬户贱，愿俟故山岑。",
        "dynasty": "唐",
        "collection_info": null
    },
    {
        "uuid": "68f15a427c25ee9dacfa36f5323e7ed5",
        "title": "将之荆州南与张伯刚马惣钟陵夜别",
        "author": "杨衡",
        "content": "荆台别路长，密绪分离状。\n莫诉杯来促，更筹屡已倡。\n烛花侵雾暗，瑟调寒风亮。\n谁念晓帆开，默睇参差浪。",
        "dynasty": "唐",
        "collection_info": null
    },
    {
        "uuid": "35c4ca9dc5c7f8212bfe939420fcf10c",
        "title": "经端溪峡中",
        "author": "杨衡",
        "content": "阴岸东流水，上有微风生。\n素羽漾翠涧，碧苔敷丹英。\n重林宿雨晦，远岫孤霞明。\n飞猱相攀牵，白云乱纵横。\n有客泝轻檝，阅胜匪羁程。\n逍遥一息间，粪土五侯荣。\n搴茗庶蠲热，漱泉聊析酲。\n寄言丝竹者，讵识松风声。",
        "dynasty": "唐",
        "collection_info": null
    },
    {
        "uuid": "2c27f6b3666e38cc48a902714efd5c73",
        "title": "南海苦雨寄赠王四侍御",
        "author": "杨衡",
        "content": "炎风杂海气，暑雨每成霖。\n涂泥亲杖屦，苔藓渍衣襟。\n念近剧怀远，涉浅定知深。\n暗沟夜滴滴，荒庭昼霪霪。\n折简展离旷，理径俟招寻。\n处阴诚多惨，况乃触隅禽。",
        "dynasty": "唐",
        "collection_info": null
    },
    {
        "uuid": "52d598365b57e879ef8e7913744ca977",
        "title": "秋夜闲居即事寄庐山郑员外蜀郡符处士",
        "author": "杨衡",
        "content": "忧思繁未整，良辰会无由。\n引领迟佳音，星纪屡以周。\n蓬阆绝华耀，况乃处穷愁。\n坠叶寒拥砌，灯火夜悠悠。\n开琴弄清弦，窥月俯澄流。\n冉冉鸿雁度，萧萧帷箔秋。\n怅怀石门咏，缅慕碧鸡游。\n髣髴蒙颜色，崇兰隐芳洲。",
        "dynasty": "唐",
        "collection_info": null
    },
    {
        "uuid": "897e6e145f270d0c753b518936555782",
        "title": "寄赠田仓曹湾",
        "author": "杨衡",
        "content": "芳兰媚庭除，灼灼红英舒。\n身为陋巷客，门有绛辕车。\n朝览夷胡传，暮习颍阳书。\n盻云高羽翼，待贾蕴璠玙。\n缨弁虽云阻，音尘岂復疎。\n若因风雨晦，应念寂寥居。",
        "dynasty": "唐",
        "collection_info": null
    },
    {
        "uuid": "c42e40f9e24977d8898f46f9714751f9",
        "title": "咏春色",
        "author": "杨衡",
        "content": "霭霭復蒙蒙，非雾满晴空。\n密添宫柳翠，暗泄路桃红。\n萦丝光乍失，缘隟影纔通。\n夕迷鸳枕上，朝漫绮弦中。\n促驷驰香陌，劳莺转艳丛。\n可怜肠断望，併在洛城东。",
        "dynasty": "唐",
        "collection_info": null
    },
    {
        "uuid": "497a9dcb6e3c7a71cb1cde56c6e25171",
        "title": "送春",
        "author": "杨衡",
        "content": "三月三十日，春归日復暮。\n惆怅问春风，明朝应不住。\n送春曲江上，眷眷东西顾。\n但见扑水花，纷纷不知数。\n人生似行客，两足无停步。\n日日进前程，前程几多路。\n兵刃与水火，尽可违之去。\n惟有老到来，人间无避处。\n感时良未已，独倚池南树。\n今日送春心，心如别亲故。",
        "dynasty": "唐",
        "collection_info": null
    },
    {
        "uuid": "39b1bbc0b8133f3d650755b067e9544e",
        "title": "游峡山寺",
        "author": "杨衡",
        "content": "结构天南畔，胜绝固难俦。\n幸蒙时所漏，遂得恣闲游。\n路石荫松盖，槛藤维鹤舟。\n雨霁花木润，风和景气柔。\n宝殿敞丹扉，灵幡垂绛旒。\n照曜芙蓉壶，金人居上头。\n翔禽拂危剎，落日避层楼。\n端溪瀰漫驶，曲涧潺湲流。\n高居何重沓，登览自夷犹。\n烟霞无隐态，岩洞讵遗幽。\n奔驷非久耀，驰波肯暂留。\n会从香火缘，灭迹此山丘。",
        "dynasty": "唐",
        "collection_info": null
    },
    {
        "uuid": "b95221e7715c05e78759f70240889346",
        "title": "宿陟岵寺云律师院",
        "author": "杨衡",
        "content": "像宇郁参差，宝林疎復密。\n中有弥天子，燃灯坐虚室。\n心证红莲喻，迹羁青眼律。\n玉炉扬翠烟，金经开缥帙。\n肆陈坚固学，破我梦幻质。\n碧水洒尘缨，凉扇当夏日。\n宿禽讵相保，迸火烟欲失。\n愿迴戚促劳，趋隅事休逸。",
        "dynasty": "唐",
        "collection_info": null
    },
    {
        "uuid": "e107d07894ee97494956bed82039020b",
        "title": "秋夜桂州宴送郑十九侍御",
        "author": "杨衡",
        "content": "秋至触物愁，况当离别筵。\n短歌销夜烛，繁绪遍高弦。\n桂水舟始泛，兰堂榻讵悬。\n一杯勾离阻，三载奉周旋。\n鸦噪更漏飒，露濡风景鲜。\n斯须不共此，且为更留连。",
        "dynasty": "唐",
        "collection_info": null
    },
    {
        "uuid": "1948ac9b4c731b0c75f80b0e39af3de1",
        "title": "九日陪樊尚书龙山宴集",
        "author": "杨衡",
        "content": "孟嘉从宴地，千乘復登临。\n缘危陟高步，凭旷写幽襟。\n黄花翫初馥，翠物喜盈斟。\n云杂组绣色，乐和山水音。\n斾摇秋吹急，筵卷夕光沈。\n都人瞻骑火，犹知隔寺深。",
        "dynasty": "唐",
        "collection_info": null
    },
    {
        "uuid": "c85519a9b2f8f2416c218d8d5d8c4f34",
        "title": "江陵送客归河北",
        "author": "杨衡",
        "content": "远客归故里，临路结裴回。\n山长水復阔，无因重此来。\n聊将歌一曲，送子手中杯。",
        "dynasty": "唐",
        "collection_info": null
    },
    {
        "uuid": "7437eceb94b437d7da36491dc984dfbb",
        "title": "送郑丞之罗浮中习业",
        "author": "杨衡",
        "content": "百年泛飘忽，万事繫衰荣。\n高鸿脱矰缴，达士去簪缨。\n始从天目游，復作罗浮行。\n云卧石林密，月窥花洞明。\n全形在气和，习默凭境清。\n夙秘绛囊诀，屡投金简名。\n钟管促离觞，烟霞随去程。\n何当真府内，重得欵平生。",
        "dynasty": "唐",
        "collection_info": null
    },
    {
        "uuid": "82acd8c9359089615734a233370cccdc",
        "title": "送王秀才往安南",
        "author": "杨衡",
        "content": "君为蹈海客，客路谁谙悉。\n鲸度乍疑山，鸡鸣先见日。\n所嗟迴棹晚，倍结离情密。\n无贪合浦珠，念守江陵橘。",
        "dynasty": "唐",
        "collection_info": null
    },
    {
        "uuid": "c6f717ac89573cc285b1f43747925797",
        "title": "送公孙器自桂林归蜀",
        "author": "杨衡",
        "content": "桂林浅復碧，潺湲半露石。\n将乘触物舟，暂驻飞空锡。\n蜀乡异青眼，蓬户高朱戟。\n风度杳难寻，云飘讵留迹。\n旧户闲花草，驯鸽傍檐隟。\n挥手共忘怀，日堕千山夕。",
        "dynasty": "唐",
        "collection_info": null
    },
    {
        "uuid": "ac5d39f25ec19ecb60598b747491cf9d",
        "title": "赠罗浮易炼师",
        "author": "杨衡",
        "content": "海上多仙峤，灵人信长生。\n荣卫冰雪姿，嚥嚼日月精。\n默书绛符遍，晦步斗文成。\n翠髮披肩长，金盖凌风轻。\n晓籁息尘响，天鸡叱幽声。\n碧树来户阴，丹霞照窗明。\n焚香叩虚寂，稽首迴太清。\n鸾鹭振羽仪，飞翻拂斾旌。\n左挹玉泉液，右搴云芝英。\n念得参龙驾，攀天度赤城。",
        "dynasty": "唐",
        "collection_info": null
    },
    {
        "uuid": "7a5004a78835bae4ea1feb9655cd3807",
        "title": "登紫霄峰赠黄仙师",
        "author": "杨衡",
        "content": "紫霄不可涉，灵峯信穹崇。\n下有琼树枝，上有翠髮翁。\n鸡鸣秋汉侧，日出红霞中。\n璨璨真仙子，执旄为侍童。\n焚香杳忘言，默念合太空。\n世华徒熠耀，虚室自朦胧。\n云飞琼瑶圃，龟息芝兰藂。\n玉箓掩不开，天窗微微风。\n兹焉悟佳旨，尘境亦幽通。\n浩渺临广津，永用挹无穷。",
        "dynasty": "唐",
        "collection_info": null
    },
    {
        "uuid": "00f56f93d4022f4be2973c3e693bd23d",
        "title": "乌啼曲",
        "author": "杨衡",
        "content": "可怜杨叶復杨花，雪净烟深碧玉家。\n乌栖不定枝条弱，城头夜半声哑哑。\n浮萍流荡门前水，任罥芙蓉莫浣纱。",
        "dynasty": "唐",
        "collection_info": null
    },
    {
        "uuid": "022694ce509e8a651aa84a908cd50eec",
        "title": "白纻歌二首 一",
        "author": "杨衡",
        "content": "玉缨翠佩杂轻罗，香汗微渍朱颜酡，为君起唱白纻歌。\n清声褭云繁思多，凝笳哀瑟时相和。\n金壶半倾芳夜促，梁尘霏霏暗红烛。\n令君安坐听终曲，坠叶飘花难再復。",
        "dynasty": "唐",
        "collection_info": null
    },
    {
        "uuid": "80dca9124bac0c5fda9225e968733df0",
        "title": "白纻歌二首 二",
        "author": "杨衡",
        "content": "蹑珠履，步琼筵轻身起舞红烛前，芳姿艳态妖且妍。\n迴眸转袖暗催弦，凉风萧萧漏水急。\n月华泛艳红莲湿，牵裙揽带翻成泣。",
        "dynasty": "唐",
        "collection_info": null
    },
    {
        "uuid": "95be5c8afa7d5eb2ee2eec2cc0a11bc6",
        "title": "长门怨",
        "author": "杨衡",
        "content": "丝声繁兮管声急，珠帘不捲风吹入。\n万遍凝愁枕上听，千迴候命花间立。\n望望昭阳信不来，迴眸独掩红巾泣。",
        "dynasty": "唐",
        "collection_info": null
    },
    {
        "uuid": "6506560a6209dab680d469a9f1bb834b",
        "title": "寄彻公",
        "author": "杨衡",
        "content": "北风吹霜霜月明，荷叶枯尽越水清。\n别来几度龙宫宿，雪山童子应相逐。",
        "dynasty": "唐",
        "collection_info": null
    },
    {
        "uuid": "09adc165550ffbe093f72492e6358dc7",
        "title": "哭李象",
        "author": "杨衡",
        "content": "白鸡黄犬不将去，寂寞空余葬时路。\n草死花开年復年，后人知是何人墓。\n忆君思君独不眠，夜寒月照青枫树。",
        "dynasty": "唐",
        "collection_info": null
    },
    {
        "uuid": "45b55b50cde5b7254174ef67c55de977",
        "title": "宿云溪观赋得秋灯引送客",
        "author": "杨衡",
        "content": "云房寄宿秋夜客，一灯荧荧照虚壁。\n虫声呼客客未眠，几人语话清景侧。\n不可离别愁纷多，秋灯秋灯奈别何。",
        "dynasty": "唐",
        "collection_info": null
    },
    {
        "uuid": "a3e3154f5b4308528474b36c11b5a350",
        "title": "采莲曲",
        "author": "杨衡",
        "content": "凝鲜雾渚夕，阳艳绿波风。\n鱼游乍散藻，露重稍欹红。\n楚客伤暮节，吴娃泣败藂。\n促令芳本固，宁望雪霜中。",
        "dynasty": "唐",
        "collection_info": null
    },
    {
        "uuid": "2d2ec7ada659d0a096a6467f7a6f833d",
        "title": "他乡七夕",
        "author": "杨衡",
        "content": "汉渚常多别，山桥忽重游。\n向云迎翠辇，当月拜珠旒。\n寝幌凝宵态，妆奁闭晓愁。\n不堪鸣杼日，空对白榆秋。",
        "dynasty": "唐",
        "collection_info": null
    },
    {
        "uuid": "d762e1d2ec4a0c8773bae8b11e465c95",
        "title": "春日偶题",
        "author": "杨衡",
        "content": "何处春先到，桥东水北亭。\n[冻]花开未得，冷酒酌难醒。\n就日移轻榻，遮风展小屏。\n更无人劝饮，莺语渐叮咛。",
        "dynasty": "唐",
        "collection_info": null
    },
    {
        "uuid": "0daa30283c89ec8d483694ad2f1af7f3",
        "title": "题山寺",
        "author": "杨衡",
        "content": "千峯白露后，云壁挂残灯。\n曙色海边日，经声松下僧。\n意闲门不闭，年去水空澄。\n稽首如何问，森罗尽一乘。",
        "dynasty": "唐",
        "collection_info": null
    },
    {
        "uuid": "f4e4bf2e63dd18611f20273f5f0ab587",
        "title": "广州石门寺重送李尚赴朝时兼宗正卿",
        "author": "杨衡",
        "content": "象阙趋云陛，龙宫憩石门。\n清铙犹启路，黄髮重攀辕。\n藻变朝天服，珠怀委地言。\n那令蓬蒿客，兹席未离尊。",
        "dynasty": "唐",
        "collection_info": null
    },
    {
        "uuid": "f96c1c488183c8e3492897e6870ad53d",
        "title": "送孔周之南海谒王尚书",
        "author": "杨衡",
        "content": "泛棹若流萍，桂寒山更青。\n望云生碧落，看日下沧溟。\n潮尽收珠母，沙闲拾翠翎。\n自趋龙戟下，再为诵芳馨。",
        "dynasty": "唐",
        "collection_info": null
    },
    {
        "uuid": "b9ec98772ea22d090044a1d860d42675",
        "title": "冬夜举公房送崔秀才归南阳",
        "author": "杨衡",
        "content": "闻君动征棹，犯夜故来寻。\n强置一尊酒，重欵百年心。\n灯白霜气冷，室虚松韵深。\n南阳三顾地，幸偶价千金。",
        "dynasty": "唐",
        "collection_info": null
    },
    {
        "uuid": "e1b8ffd8657eb36ba5e13fb039c5d597",
        "title": "送陈房谒抚州周使君",
        "author": "杨衡",
        "content": "匡山一亩宫，尚有桂兰丛。\n凿壁年虽异，穿杨志幸同。\n貌羸缘塞苦，道蹇为囊空。\n去谒临川守，因怜鹤在笼。",
        "dynasty": "唐",
        "collection_info": null
    },
    {
        "uuid": "2ea8b9cd8e62a38d5980678785427428",
        "title": "山斋独宿赠晏上人",
        "author": "杨衡",
        "content": "幢幢云树秋，黄叶下山头。\n虫响夜难度，梦闲神不游。\n窗灯寒几尽，帘雨晓阶愁。\n何以禅栖客，灰心在沃州。",
        "dynasty": "唐",
        "collection_info": null
    },
    {
        "uuid": "653335789931d207c7246c897bee8445",
        "title": "桂州与陈羽念别",
        "author": "杨衡",
        "content": "惨戚损志抱，因君时解颜。\n重叹今夕会，復在几夕间。\n碧桂水连海，苍梧云满山。\n茫茫从此去，何路入秦关。",
        "dynasty": "唐",
        "collection_info": null
    },
    {
        "uuid": "6c4a22f3171102d0e173999524d980a3",
        "title": "经赵处士居",
        "author": "杨衡",
        "content": "云居避世客，髮白习儒经。\n有地水空绿，无人山自青。\n废梁悲逝水，卧木思荒庭。\n向夕霏烟敛，徒看处士星。",
        "dynasty": "唐",
        "collection_info": null
    },
    {
        "uuid": "d33d298ce8e2ea70eb49012bec7716ee",
        "title": "病中赴袁州次香馆",
        "author": "杨衡",
        "content": "病舆憩上馆，缭绕向山隅。\n荒葛漫欹壁，幽禽啄朽株。\n力微怯升降，意欲结踟躇。\n谁能挹香水，一为濯烦纡。",
        "dynasty": "唐",
        "collection_info": null
    },
    {
        "uuid": "f0d0356062a8e3a94f3101298e8455b0",
        "title": "送人流雷州",
        "author": "杨衡",
        "content": "逐客指天涯，人间此路赊。\n地图经大庾，水驿过长沙。\n腊月雷州雨，秋风桂岭花。",
        "dynasty": "唐",
        "collection_info": null
    },
    {
        "uuid": "daca8e5b41953ac578653e138f11cfb0",
        "title": "送彻公",
        "author": "杨衡",
        "content": "白首年空度，幽居俗岂知。\n败蕉依晚日，孤鹤立秋墀。\n久客何由造，禅门不可窥。\n会同尘外友，斋沐奉威仪。",
        "dynasty": "唐",
        "collection_info": null
    },
    {
        "uuid": "1e0140cccf43c03e00ae3f3a593c1964",
        "title": "赠庐山道士",
        "author": "杨衡",
        "content": "寂寥高室古松寒，松下仙人字委鸾。\n头垂白髮朝鸣磬，手把青芝夜遶坛。\n物像自随尘外灭，真源长向性中看。\n悠悠万古皆如此，秋比松枝春比兰。",
        "dynasty": "唐",
        "collection_info": null
    },
    {
        "uuid": "f85f8131dc4d18d2dc087b00d4ef20f1",
        "title": "赋得直如朱丝弦",
        "author": "杨衡",
        "content": "寂寞瑶琴上，深知直者情。\n幸传朱鹭曲，那止素丝名。\n瑞草人空仰，王言世久行。\n大方闻正位，乐府动清声。\n文武音初合，宫商调屡更。\n谁能向机杼，终日泣无成。",
        "dynasty": "唐",
        "collection_info": null
    },
    {
        "uuid": "43e0522edf30f33510c4b387c26cdba5",
        "title": "早春即事",
        "author": "杨衡",
        "content": "眼重朝眠足，头轻宿醉醒。\n阳光满前户，雪水半中庭。\n候变随天气，春生逐地形。\n北檐梅晚白，东岸柳先青。\n葱壠抽羊角，松巢堕鹤翎。\n老来诗更拙，吟罢少人听。",
        "dynasty": "唐",
        "collection_info": null
    },
    {
        "uuid": "91571b5f21bb4d5d8ec8646caf68f9d7",
        "title": "题花树",
        "author": "杨衡",
        "content": "都无看花意，偶到树边来。\n可怜枝上色，一一为愁开。",
        "dynasty": "唐",
        "collection_info": null
    },
    {
        "uuid": "a5c8f6be98e19b13ee073458c7eaa9c5",
        "title": "宿吉祥寺寄庐山隐者",
        "author": "杨衡",
        "content": "风鸣云外钟，鹤宿千年松。\n相思杳不见，月出山重重。",
        "dynasty": "唐",
        "collection_info": null
    },
    {
        "uuid": "cb9af368d34be867cd41b40eac3250f5",
        "title": "边思",
        "author": "杨衡",
        "content": "苏武节旄尽，李陵音信稀。\n梅当陇上发，人向陇头归。",
        "dynasty": "唐",
        "collection_info": null
    },
    {
        "uuid": "6a985a8cf06ced7fd7ffce93661425e5",
        "title": "夜半步次古城",
        "author": "杨衡",
        "content": "茫茫死復生，惟有古时城。\n夜半无鸟雀，花枝当月明。",
        "dynasty": "唐",
        "collection_info": null
    },
    {
        "uuid": "0caa95035a65c29132b0d4a38fe9a41e",
        "title": "春梦",
        "author": "杨衡",
        "content": "空庭日照花如锦，红妆美人当昼寝。\n傍人不知梦中事，唯见玉钗时坠枕。",
        "dynasty": "唐",
        "collection_info": null
    },
    {
        "uuid": "14205571342ad70080fd21b8d65ac462",
        "title": "宿青牛谷",
        "author": "杨衡",
        "content": "随云步入青牛谷，青牛道士留我宿。\n可怜夜久月明中，唯有坛边一枝竹。",
        "dynasty": "唐",
        "collection_info": null
    },
    {
        "uuid": "8062a9b2a644fc9ff56092dcc58c33d2",
        "title": "槿",
        "author": "杨衡",
        "content": "自用金钱买槿栽，二年方始一花开。\n怜红未许家人见，胡蜨争知早到来。",
        "dynasty": "唐",
        "collection_info": null
    },
    {
        "uuid": "3ed32f532179468a2345158f4cfe4e67",
        "title": "九日",
        "author": "杨衡",
        "content": "黄菊紫菊傍篱落，摘菊泛酒爱芳新。\n不堪今日望乡意，强插茱萸随众人。",
        "dynasty": "唐",
        "collection_info": null
    },
    {
        "uuid": "32ebfd449144bdee194b66d261e9a22e",
        "title": "仙女词",
        "author": "杨衡",
        "content": "玉京初侍紫皇君，金缕鸳鸯满绛裙。\n仙宫一闭无消息，遥结芳心向碧云。",
        "dynasty": "唐",
        "collection_info": null
    },
    {
        "uuid": "65dba8914203738f380a943c0e364a82",
        "title": "句",
        "author": "杨衡",
        "content": "贤人处霄汉，荒泽自耕耘。\n陇首降时雨，雷声出夏云。\n一一鹤声飞上天。",
        "dynasty": "唐",
        "collection_info": null
    },
    {
        "uuid": "afe5a6e64ec791cfd6e013c4d4d552e2",
        "title": "乐天梦得有岁夜诗聊以奉和",
        "author": "牛僧孺",
        "content": "惜岁岁今尽，少年应不知。\n凄凉数流辈，欢喜见孙儿。\n暗减一身力，潜添满鬓丝。\n莫愁花笑老，花自几多时。",
        "dynasty": "唐",
        "collection_info": null
    },
    {
        "uuid": "5dc2b0e915169cb192446a4d057c0fe4",
        "title": "李苏州遗太湖石奇状绝伦因题二十韵奉呈梦得乐天",
        "author": "牛僧孺",
        "content": "胚浑何时结，嵌空此日成。\n掀蹲龙虎鬬，挟怪鬼神惊。\n带雨新水静，轻敲碎玉鸣。\n搀叉锋刃簇，缕络钓丝萦。\n近水摇奇冷，依松助澹清。\n通身鳞甲隐，透穴洞天明。\n丑凸隆胡准，深凹刻兕觵。\n雷风疑欲变，阴黑讶将行。\n噤㾕微寒早，轮囷数片横。\n地祇愁垫压，鰲足困支撑。\n珍重姑苏守，相怜懒慢情。\n为探湖裏物，不怕浪中鲸。\n利涉余千里，山河仅百程。\n池塘初展见，金玉自凡轻。\n侧眩魂犹悚，周观意渐平。\n似逢三益友，如对十年兄。\n旺兴添魔力，消烦破宿酲。\n嫓人当绮皓，视秩即公卿。\n念此园林宝，还须别识精。\n诗仙有刘白，为汝数逢迎。",
        "dynasty": "唐",
        "collection_info": null
    },
    {
        "uuid": "8eee63b117c0726e0907fb3a93a0ddb7",
        "title": "席上赠刘梦得",
        "author": "牛僧孺",
        "content": "粉署为郎四十春，今来名辈更无人。\n休论世上昇沉事，且鬬樽前见在身。\n珠玉会应成咳唾，山川犹觉露精神。\n莫嫌恃酒轻言语，曾把文章谒后尘。",
        "dynasty": "唐",
        "collection_info": null
    },
    {
        "uuid": "ada6c2fdf2ee084889861295a37f53e4",
        "title": "句",
        "author": "牛僧孺",
        "content": "但愁封寄去，魔物或惊禅。\n惟羡东都白居士，年年香积问禅师。\n不是道公狂不得，恨公逢我不教狂。\n地瘦草丛短，求人气色沮。\n凭酒意乃伸。",
        "dynasty": "唐",
        "collection_info": null
    },
    {
        "uuid": "88bfdfee2a13edcc09e7eebb0c8e47df",
        "title": "赋得月照冰池",
        "author": "叶季良",
        "content": "霁夕云初敛，栖娥月未亏。\n圆光生碧海，素色满瑶池。\n天迥轮空见，波凝影讵窥。\n浮霜玉比彩，照像镜同规。\n皎洁寒偏净，裴回夜转宜。\n谁怜幽境在，长与赏心随。",
        "dynasty": "唐",
        "collection_info": null
    },
    {
        "uuid": "3e29b82407255f4cecd421b8257cc10b",
        "title": "赋得琢玉成器",
        "author": "叶季良",
        "content": "片玉寄幽石，纷纶当代名。\n荆人献始遇，良匠琢初成。\n冰映寒光动，虹开晚色明。\n雅容看更澈，余响扣弥清。\n自与琼瑶比，方随掌握荣。\n因知君有用，高价伫连城。",
        "dynasty": "唐",
        "collection_info": null
    },
    {
        "uuid": "286e7b4335c7c8265de0b06df3ec83cd",
        "title": "省试吴宫教美人战",
        "author": "叶季良",
        "content": "强吴矜霸略，讲武在深宫。\n尽出娇娥妓，先观上将风。\n挥戈罗袖卷，擐甲汗妆红。\n掩笑分旗下，含羞入队中。\n鼓停行未正，刑举令纔崇。\n自可威隣国，何劳逞战功。",
        "dynasty": "唐",
        "collection_info": null
    },
    {
        "uuid": "b9b07e884f5578a145b9a5ca4de29f85",
        "title": "题历山司徒右长史祖宅",
        "author": "湛贲",
        "content": "隳官长史籍，高步历山椒。\n丽句传黄绢，香名播宋朝。\n分能知止足，迹贵出尘嚣。\n松竹心长固，池台兴自饶。\n龙宫欣访旧，莺谷忝迁乔。\n从事叨承乏，铜章媿在腰。",
        "dynasty": "唐",
        "collection_info": null
    },
    {
        "uuid": "9120e8d3e02dcb334cfa87ee3c837af7",
        "title": "伏览吕侍郎丘员外旧题十三代祖历山草堂诗因书记事",
        "author": "湛贲",
        "content": "名遂贵知己，道胜方晦迹。\n高居葺莲宫，遗文焕石壁。\n桑田代已变，池草春犹碧。\n识曲遇周郎，知音荷宗伯。\n调逸南平兆，风清建安迹。\n祖德今发扬，还同书史册。",
        "dynasty": "唐",
        "collection_info": null
    },
    {
        "uuid": "2beb0e215c71f065197e7f5241133b02",
        "title": "别慧山书堂",
        "author": "湛贲",
        "content": "捲帘晓望云平槛，下榻宵吟月半窗。\n病守未能依结社，更施何术去为邦。",
        "dynasty": "唐",
        "collection_info": null
    },
    {
        "uuid": "28bf208df52101a394fd61afa49a9938",
        "title": "暮春自南台丞再除给事中",
        "author": "薛存诚",
        "content": "再入青锁闱，忝官诚自非。\n拂尘惊物在，开户似僧归。\n积草渐无径，残花犹洒衣。\n禁垣偏日近，行坐是恩辉。",
        "dynasty": "唐",
        "collection_info": null
    },
    {
        "uuid": "000edb9dd76e3c38c6f366396b3a15b9",
        "title": "御制段太尉碑",
        "author": "薛存诚",
        "content": "葬仪从俭礼，刊石荷尧君。\n露迹垂繁字，天哀洒丽文。\n诏深荣嗣子，海变记孤坟。\n宝思皆涵象，皇心永念勋。\n雅词黄绢妙，渥泽紫泥分。\n青史应同久，芳名万古闻。",
        "dynasty": "唐",
        "collection_info": null
    },
    {
        "uuid": "8c49be8b77573809ed520c28c735b8f4",
        "title": "御题国子监门",
        "author": "薛存诚",
        "content": "宸翰符玄造，荣题国子门。\n笔锋迴日月，字势动干坤。\n檐下云光绝，梁间鹊影飜。\n张英圣莫拟，索靖妙难言。\n为着盘龙迹，能彰舞凤蹲。\n更随垂露像，常以沐皇恩。",
        "dynasty": "唐",
        "collection_info": null
    },
    {
        "uuid": "b48b7b88c889c3fd13d166d30d0c90b6",
        "title": "御箭连中双兔",
        "author": "薛存诚",
        "content": "宸游经上苑，羽猎向闲田。\n狡兔初迷窟，纤骊讵着鞭。\n三驱仍百步，一发遂双连。\n影射含霜草，魂消向月弦。\n驩声动寒木，喜气满晴天。\n那似陈王意，空随乐府篇。",
        "dynasty": "唐",
        "collection_info": null
    },
    {
        "uuid": "2a264b374895719b706f9b9906b2935f",
        "title": "太学创置石经",
        "author": "薛存诚",
        "content": "圣唐復古制，德义功无替。\n奥旨悦诗书，遗文分篆隶。\n银钩互交映，石壁靡尘翳。\n永与干坤期，不逐日月逝。\n儒林道益广，学者心弥锐。\n从此理化成，恩光遍遐裔。",
        "dynasty": "唐",
        "collection_info": null
    },
    {
        "uuid": "c4b95df0ca18bf1643c1defe61ef303b",
        "title": "观南郊回仗",
        "author": "薛存诚",
        "content": "传警千门寂，南郊綵仗迴。\n但惊龙再见，谁识日双开。\n德泽施云雨，恩光变烬灰。\n阅兵貔武振，听乐凤皇来。\n候刻移宸辇，遵时集观台。\n多惭远臣贱，不得礼容陪。",
        "dynasty": "唐",
        "collection_info": null
    },
    {
        "uuid": "512d87a8f1f73844618e43a4f4aec165",
        "title": "闻击壤",
        "author": "薛存诚",
        "content": "尧年听野老，击壤復何云。\n自谓欢由己，宁知德在君。\n气平闲易畅，声贺作难分。\n耕凿方随日，恩威比望云。\n篑桴均下调，和木等南熏。\n无落于吾事，谁将帝已闻。",
        "dynasty": "唐",
        "collection_info": null
    },
    {
        "uuid": "d3a22894258ccce1ea17ee00d88cfce1",
        "title": "膏泽多丰年",
        "author": "薛存诚",
        "content": "帝德方多泽，莓莓井径同。\n八方甘雨布，四远报年丰。\n厫庾千厢在，幽流万壑通。\n候时勤稼穑，击壤乐农功。\n畎亩人无惰，田庐岁不空。\n何须忧伏腊，千载贺尧风。",
        "dynasty": "唐",
        "collection_info": null
    },
    {
        "uuid": "4d822895881eb6b93f4ce918ade43059",
        "title": "东都父老望幸",
        "author": "薛存诚",
        "content": "銮舆秦地久，羽卫洛阳空。\n彼土虽凭固，兹川乃得中。\n龙颜觐白日，鹤髮仰清风。\n望幸诚逾邈，怀来意不穷。\n昔因封泰岳，今伫蹑维嵩。\n天地心无异，神祇理亦同。\n翠华翔渭北，玉检候关东。\n众愿其难阻，明君早勒功。",
        "dynasty": "唐",
        "collection_info": null
    },
    {
        "uuid": "66c4e50ef5273bc5f358ab1d9568137a",
        "title": "华清宫望幸",
        "author": "薛存诚",
        "content": "骊岫接新丰，岧峣驾碧空。\n凿山开秘殿，隐雾蔽仙宫。\n绛阙犹栖凤，雕梁尚带虹。\n温泉曾浴日，华馆旧迎风。\n肃穆瞻云辇，深沉闭绮栊。\n东郊望幸处，瑞气霭蒙蒙。",
        "dynasty": "唐",
        "collection_info": null
    },
    {
        "uuid": "0d06a64535db2757ece668927760bd47",
        "title": "谒见日将至双阙",
        "author": "薛存诚",
        "content": "晓色临双阙，微臣礼位陪。\n远惊龙凤覩，谁识冕旒开。\n蔼蔼千年盛，颙颙万国来。\n天文标日月，时令布云雷。\n迥出黄金殿，全分白玉台。\n雕虫竟何取，瞻恋不知迴。",
        "dynasty": "唐",
        "collection_info": null
    },
    {
        "uuid": "c00dbc8a031c98a89153185ce0cdce8f",
        "title": "南至日隔仗望含元殿炉香",
        "author": "裴次元",
        "content": "冕旒初负扆，卉服尽朝天。\n旸谷初移日，金炉渐起烟。\n芬馨流远近，散漫入貂蝉。\n霜仗凝逾白，朱栏映转鲜。\n始看浮阙在，稍见逐风迁。\n为沐皇家庆，来瞻羽卫前。",
        "dynasty": "唐",
        "collection_info": null
    },
    {
        "uuid": "919faa974a8a290096fe9efd0bfd4fef",
        "title": "律中应钟",
        "author": "裴次元",
        "content": "律穷方数寸，室暗在三重。\n伶管灰先动，秦正节已逢。\n商声辞玉笛，羽调入金钟。\n密叶翻霜彩，轻冰敛水容。\n望鸿南去绝，迎气北来浓。\n愿託无凋性，寒林自比松。",
        "dynasty": "唐",
        "collection_info": null
    },
    {
        "uuid": "68d48d9e134610734412656f2fc82253",
        "title": "赋得亚父碎玉斗",
        "author": "裴次元",
        "content": "雄谋竟不决，宝玉将何爱。\n倏尔霜刃挥，飒然春冰碎。\n飞光动旗帜，散响惊环佩。\n霜浓绣帐前，星流锦筵内。\n图王业已失，为虏言空悔。\n独有青史中，英风冠千载。",
        "dynasty": "唐",
        "collection_info": null
    },
    {
        "uuid": "855d86ca528f5f5355275ac05743d9d9",
        "title": "句",
        "author": "裴次元",
        "content": "积高依郡城，迥拔凌霄汉。",
        "dynasty": "唐",
        "collection_info": null
    },
    {
        "uuid": "fcc78025a075f58c97e844bc0e7e003f",
        "title": "幷州路",
        "author": "李宣远",
        "content": "秋日幷州路，黄榆落故关。\n孤城吹角罢，数骑射鵰还。\n帐幕遥临水，牛羊自下山。\n征人正垂泪，烽火起云间。",
        "dynasty": "唐",
        "collection_info": null
    },
    {
        "uuid": "c1efbbf134ad68a990b4fd2b4aee3aa6",
        "title": "近无西耗",
        "author": "李宣远",
        "content": "远戎兵压境，迁客泪横襟。\n烽堠惊秦塞，囚居困越吟。\n自怜牛马走，未识犬羊心。\n一月无消息，西看日又沈。",
        "dynasty": "唐",
        "collection_info": null
    },
    {
        "uuid": "d7ffe8e629bf8ab9877eb0bc18bef17b",
        "title": "曲江亭望慈恩寺杏园花发",
        "author": "李君何",
        "content": "春晴凭水轩，仙杏发南园。\n开蘂风初晓，浮香景欲暄。\n光华临御陌，色相对空门。\n野雪遥添净，山烟近借繁。\n地闲分鹿苑，景胜类桃源。\n况值新晴日，芳枝度彩鸳。",
        "dynasty": "唐",
        "collection_info": null
    },
    {
        "uuid": "bbafacdc997397f18957f81d1b05642b",
        "title": "除夜书情",
        "author": "周弘亮",
        "content": "何处风尘岁，云阳古驿前。\n三冬不再稔，晓日又明年。\n春入江南柳，寒归塞北天。\n还伤知候客，花景对韦编。",
        "dynasty": "唐",
        "collection_info": null
    },
    {
        "uuid": "8a95b828e03738d7c47903947b5c6dfd",
        "title": "曲江亭望慈恩寺杏园花发",
        "author": "周弘亮",
        "content": "江亭闲望处，远近见秦源。\n古寺迟春景，新花发杏园。\n萼中轻蘂密，枝上素姿繁。\n拂雨云初起，含风雪欲翻。\n容辉明十地，香气遍千门。\n愿莫随桃李，芳菲不为言。",
        "dynasty": "唐",
        "collection_info": null
    },
    {
        "uuid": "03db662b7dda821d29806504a23c4bbe",
        "title": "故乡除夜",
        "author": "周弘亮",
        "content": "三百六十日云终，故乡还与异乡同。\n非唯律变情堪恨，抑亦才疎命未通。\n何处夜歌销腊酒，谁家高烛候春风。\n诗成始欲吟将看，早是去年牵课中。",
        "dynasty": "唐",
        "collection_info": null
    },
    {
        "uuid": "aa7ee82468fbc81635c5324ad4e7c257",
        "title": "曲江亭望慈恩寺杏园花发",
        "author": "陈翥",
        "content": "曲江晴望好，近接梵王家。\n十亩开金地，千林发杏花。\n映云犹误雪，煦日欲成霞。\n紫陌传香远，红泉落影斜。\n园中春尚早，亭上路非赊。\n芳景堪游处，其如惜物华。",
        "dynasty": "唐",
        "collection_info": null
    },
    {
        "uuid": "c01c2b0c4c999d172902847a1485b9fd",
        "title": "曲江亭望慈恩寺杏园花发",
        "author": "曹着",
        "content": "渚亭临净域，凭望一开轩。\n晚日分初地，东风发杏园。\n异香飘九陌，丽色映千门。\n照灼瑶华散，葳蕤玉露繁。\n未教游妓折，乍听早莺喧。\n谁復争桃李，含芳自不言。",
        "dynasty": "唐",
        "collection_info": null
    },
    {
        "uuid": "29517ac57d25923b755ef92426a1da94",
        "title": "鱼上冰",
        "author": "王公亮",
        "content": "春生寒气减，稍动久潜鱼。\n乍喜东风至，来看曲岸初。\n出冰朱鬣见，望日锦鳞舒。\n渐觉流澌近，还欣掉尾余。\n噞喁情自乐，沿泝意宁疎。\n傥得随鲲化，终能上太虚。",
        "dynasty": "唐",
        "collection_info": null
    },
    {
        "uuid": "434405ea382a1062e3a00a60cb1c95ce",
        "title": "赋得竹箭有筠",
        "author": "张仲方",
        "content": "东南生绿竹，独美有筠箭。\n枝叶讵曾凋，风霜孰云变。\n偏宜林表秀，多向岁寒见。\n碧色乍葱茏，清光常蒨练。\n皮开凤彩出，节劲龙文现。\n爱此守坚贞，含歌属时彦。",
        "dynasty": "唐",
        "collection_info": null
    },
    {
        "uuid": "7b4462621df8606d30793f029aec5c5f",
        "title": "赠毛仙翁",
        "author": "张仲方",
        "content": "毛仙翁，毛仙翁，容貌常如二八童。\n几岁头梳云鬓绿，无时面带桃花红。\n眼前人世阅沧海，肘后药成辞月宫。\n方口秀眉编贝齿，瞭然炅炅双瞳子。\n芝椿禀气本坚强，龟鹤计年应不死。\n四海五山长独游，矜贫傲富欺王侯。\n灵通指下砖甓化，瑞气炉中金玉流。\n定是烟霞列仙侣，暂来尘俗救危苦。\n紫霞妖女琼华飞，秘法虔心传付与。\n阴功足，阴功成，羽驾何年归上清。\n待我休官了婚嫁，桃源洞裏觅仙兄。",
        "dynasty": "唐",
        "collection_info": null
    },
    {
        "uuid": "01b430cc6fe2082c79abed49e0d36497",
        "title": "句",
        "author": "张仲方",
        "content": "入门池色静，登阁雨声来。",
        "dynasty": "唐",
        "collection_info": null
    },
    {
        "uuid": "8d73a9cb7965486e6ead279a814236b2",
        "title": "和白乐天",
        "author": "崔玄亮",
        "content": "病余归到洛阳头，拭目开眉见白侯。\n凤诏恐君今岁去，龙门欠我旧时游。\n几人樽下同歌咏，数盏灯前共献酬。\n相对忆刘刘在远，寒宵耿耿梦长洲。",
        "dynasty": "唐",
        "collection_info": null
    },
    {
        "uuid": "d75617b632d47952264dd100f85976c1",
        "title": "临终诗",
        "author": "崔玄亮",
        "content": "蹔荣蹔悴石敲火，即空即色眼生花。\n许时为客今归去，大历元年是我家。",
        "dynasty": "唐",
        "collection_info": null
    },
    {
        "uuid": "7d3c284fc470f8988ce23f04e4d03350",
        "title": "句",
        "author": "崔玄亮",
        "content": "共相呼唤醉归来。",
        "dynasty": "唐",
        "collection_info": null
    },
    {
        "uuid": "88ec401820fb5036f8d3b53506fa98fa",
        "title": "省试临渊羡鱼",
        "author": "徐牧",
        "content": "清泚濯缨处，今来喜一临。\n惭无下钓处，空有羡鱼心。\n退省时频改，谋身岁屡沈。\n鬣成川上媚，网就水宁深。\n頳尾临波裏，朱鬚破浪浔。\n此时傥不漏，江上免行吟。",
        "dynasty": "唐",
        "collection_info": null
    },
    {
        "uuid": "d1600a06d5a56e8317fc3897492878a8",
        "title": "淮南游故居感旧酬西川李尚书德裕",
        "author": "王播",
        "content": "昔年献赋去江湄，今日行春到却悲。\n三径仅存新竹树，四邻惟见旧孙儿。\n壁间潜认偷光处，川上宁忘结网时。\n更见桥边记名姓，始知题柱免人嗤。",
        "dynasty": "唐",
        "collection_info": null
    },
    {
        "uuid": "c02e86a196bfcf9186e22ab6d13aa3ae",
        "title": "题木兰院二首 一",
        "author": "王播",
        "content": "三十年前此院游，木兰花发院新修。\n如今再到经行处，树老无花僧白头。",
        "dynasty": "唐",
        "collection_info": null
    },
    {
        "uuid": "c996b86e5661ccc7a5a611abec0494c0",
        "title": "题木兰院二首 二",
        "author": "王播",
        "content": "上堂已了各西东，惭愧阇黎饭后钟。\n三十年来尘扑面，如今始得碧纱笼。",
        "dynasty": "唐",
        "collection_info": null
    },
    {
        "uuid": "4e7c6cc696606b7e493cd2b4c0e3fe44",
        "title": "上巳接清明游宴",
        "author": "独孤良弼",
        "content": "上巳欢初罢，清明赏又追。\n闰年侵旧历，令节併芳时。\n细雨莺飞重，春风酒酝迟。\n寻花迷白雪，看柳拆青丝。\n淑气如相待，天和意为谁。\n吁嗟名未立，空咏宴游诗。",
        "dynasty": "唐",
        "collection_info": null
    },
    {
        "uuid": "91cf1349e05640da272993419f9c43f2",
        "title": "次潭州酬唐侍御姚员外游道林岳麓寺题示",
        "author": "沈传师",
        "content": "承明年老輙自论，乞得湘守东南奔。\n为闻楚国富山水，青嶂逦迤僧家园。\n含香珥笔皆眷旧，谦抑自忘台省尊。\n不令执简候亭馆，直许携手游山樊。\n忽惊列岫晓来逼，朔雪洗尽烟岚昏。\n碧波迴屿三山转，丹槛缭郭千艘屯。\n华镳躞蹀绚砂步，大斾綵错辉松门。\n樛枝竞骛龙蛇势，折干不灭风霆痕。\n相重古殿倚嵓腹，别引新径萦云根。\n目伤平楚虞帝魂，情多思远聊开樽。\n危弦细管逐歌飘，画鼓绣靴随节飜。\n锵金七言凌老杜，入木八法蟠高轩。\n嗟余潦倒久不利，忍復感激论元元。",
        "dynasty": "唐",
        "collection_info": null
    },
    {
        "uuid": "86025a9490106ceaf4b7adc52bdf54dd",
        "title": "和李德裕观玉蘂花见怀之作",
        "author": "沈传师",
        "content": "曾对金銮直，同依玉树阴。\n雪英飞舞近，烟叶动摇深。\n素萼年年密，衰容日日侵。\n劳君想华髮，近欲不胜簪。",
        "dynasty": "唐",
        "collection_info": null
    },
    {
        "uuid": "b4212934c9031cdb2e45c8631d45b224",
        "title": "赠毛仙翁",
        "author": "沈传师",
        "content": "安期何事出云烟，为把仙方与世传。\n只向人间称百岁，谁知洞裏过千年。\n青牛到日迎方朔，丹竈开时共稚川。\n更说桃源更深处，异花长占四时天。",
        "dynasty": "唐",
        "collection_info": null
    },
    {
        "uuid": "ad0264aad5f8aff7bf2b4378a5f5f5e6",
        "title": "寄大府兄侍史",
        "author": "沈传师",
        "content": "积雪山阴马过难，残更深夜铁衣寒。\n将军破了单于阵，更把兵书仔细看。",
        "dynasty": "唐",
        "collection_info": null
    },
    {
        "uuid": "5e0a258fd8449c280f1d4209fc7c98ef",
        "title": "蒙泉",
        "author": "沈传师",
        "content": "京路马骎骎，尘劳日向深。\n蒙泉聊息驾，可以洗君心。",
        "dynasty": "唐",
        "collection_info": null
    },
    {
        "uuid": "362c07b0dfba6d72ca8caad3f41ab3f2",
        "title": "春从何处来",
        "author": "白行简",
        "content": "欲识春生处，先从木德来。\n入门潜报柳，度岭暗惊梅。\n透雪寒光散，消冰水镜开。\n晓迎郊骑发，夜逐斗杓迴。\n淑气空中变，新声雨后催。\n偏宜资律吕，应是候阳台。",
        "dynasty": "唐",
        "collection_info": null
    },
    {
        "uuid": "0cd72c4ca03a440d308bdde5b1f903eb",
        "title": "贡院楼北新栽小松",
        "author": "白行简",
        "content": "华省春霜曙，楼阴植小松。\n移根依厚地，委质别危峰。\n北户知犹远，东堂幸见容。\n心坚终待鹤，枝嫩未成龙。\n夜影看仍薄，朝岚色渐浓。\n山苗不可荫，孤直俟秦封。",
        "dynasty": "唐",
        "collection_info": null
    },
    {
        "uuid": "7f5f8f5f6d90d0133f9f26552740a8d1",
        "title": "金在镕",
        "author": "白行简",
        "content": "巨橐方镕物，洪鑪欲范金。\n紫光看渐发，赤气望逾深。\n燄热晴云变，烟浮昼景阴。\n坚刚由我性，鼓铸任君心。\n踊跃徒标异，沈潜自可钦。\n何当得成器，待叩向知音。",
        "dynasty": "唐",
        "collection_info": null
    },
    {
        "uuid": "2e118008cd6022a36d735286fe44293f",
        "title": "归马华山",
        "author": "白行简",
        "content": "牧野功成后，周王战马闲。\n驱驰休伏皁，饮龁任依山。\n逐日朝仍去，随风暮自还。\n冰生疑陇坂，叶落似榆关。\n躞蹀仙峰下，腾骧渭水湾。\n幸逢时偃武，不復鼓鼙间。",
        "dynasty": "唐",
        "collection_info": null
    },
    {
        "uuid": "6608dfc9138f6f8e32f4ca53bab16670",
        "title": "夫子鼓琴得其人",
        "author": "白行简",
        "content": "宣父穷玄奥，师襄授素琴。\n稍殊流水引，全辨圣人心。\n慕德声逾感，怀人意自深。\n泠泠传妙手，摵摵振空林。\n促调清风至，操弦白日沈。\n曲终情不尽，千古仰知音。",
        "dynasty": "唐",
        "collection_info": null
    },
    {
        "uuid": "cf830551b7f05271e15e248c00e59450",
        "title": "李都尉重阳日得苏属国书",
        "author": "白行简",
        "content": "降虏意何如，穷荒九月初。\n三秋异乡节，一纸故人书。\n对酒情无极，开缄思有余。\n感时空寂寞，怀旧几踌躇。\n鴈尽平沙迥，烟销大漠虚。\n登台南望处，掩泪对双鱼。",
        "dynasty": "唐",
        "collection_info": null
    },
    {
        "uuid": "7ff11821fc0b0085099f12445421fc1e",
        "title": "在巴南望郡南山呈乐天",
        "author": "白行简",
        "content": "临江一嶂白云间，红绿层层锦绣班。\n不作巴南天外意，何殊昭应望骊山。",
        "dynasty": "唐",
        "collection_info": null
    },
    {
        "uuid": "64b064668970de6c81abc662d386bfc0",
        "title": "春云",
        "author": "裴澄",
        "content": "漠漠復溶溶，乘春任所从。\n映林初展叶，触石未成峰。\n旭日消寒翠，晴烟点净容。\n霏微将似灭，深浅又如重。\n薄彩临溪散，轻阴带雨浓。\n空余负樵者，岭上自相逢。",
        "dynasty": "唐",
        "collection_info": null
    },
    {
        "uuid": "5c7e6d3380339a615c91d5e2aa796de7",
        "title": "赋得沽美玉",
        "author": "罗立言",
        "content": "谁怜被褐士，怀玉正求沽。\n成器终期达，逢时岂见诬。\n宝同珠照乘，价重劒论都。\n浮彩朝虹满，悬光夜月孤。\n几年沦瓦砾，今日出泥涂。\n采斵资良匠，无令瑕掩瑜。",
        "dynasty": "唐",
        "collection_info": null
    },
    {
        "uuid": "07bd4413d1c8764e685918a2e9bdfc67",
        "title": "寒食遣怀",
        "author": "张灿",
        "content": "繁华泣清露，悄悄落衣巾。\n明日逢寒食，春风见故人。\n病来羞滞楚，西去欲迷秦。\n憔悴此时久，青山归四邻。",
        "dynasty": "唐",
        "collection_info": null
    },
    {
        "uuid": "5ce72347a51c45b85a6a45a0698714b0",
        "title": "春日山亭",
        "author": "牟融",
        "content": "醉来重整华阳巾，搔首惊看白髮新。\n莫道愁多因病酒，只缘命薄不辞贫。\n龙鱼失水难为用，龟玉蒙尘未见珍。\n正是圣朝全盛日，讵知林下有闲人。",
        "dynasty": "唐",
        "collection_info": null
    },
    {
        "uuid": "d41a81e39a4758f9218ed60b452fb39b",
        "title": "寄周韶州",
        "author": "牟融",
        "content": "十年学道困穷庐，空有长才重老儒。\n功业要当垂永久，利名那得在须臾。\n山中荆璞谁知玉，海底骊龙不见珠。\n寄语故人休怅怏，古来贤达事多殊。",
        "dynasty": "唐",
        "collection_info": null
    },
    {
        "uuid": "b234fb9abbee797f7bda862a6f2ef623",
        "title": "秋夜醉归有感而赋",
        "author": "牟融",
        "content": "衔杯谁道易更阑，沈醉归来不自欢。\n惆怅后时孤劒冷，寂寥无寐一灯残。\n竹窗凉雨鸣秋籁，江郭清砧捣夜寒。\n多少客怀消不得，临风搔首浩漫漫。",
        "dynasty": "唐",
        "collection_info": null
    },
    {
        "uuid": "239ba2dcc8263244276dc737c9f79148",
        "title": "寄范使君",
        "author": "牟融",
        "content": "未秋为别已终秋，咫尺娄江路阻修。\n心上惟君知委曲，眼前独我逐漂流。\n从来姑息难为好，到底依栖总是诹。\n西望家山成浩叹，临风搔首不胜愁。",
        "dynasty": "唐",
        "collection_info": null
    },
    {
        "uuid": "9ad36c1cd2586af8143eaa1bfde04623",
        "title": "送罗约",
        "author": "牟融",
        "content": "雨晴江馆柳依依，握手那堪此别离。\n独鹤孤琴随远斾，红亭绿酒惜分岐。\n月明野店闻鸡早，花暗关城匹马迟。\n从夜定知相忆处，东风回首不胜悲。",
        "dynasty": "唐",
        "collection_info": null
    },
    {
        "uuid": "ae5354e1c6468d2c1082213ce93dd98a",
        "title": "题李昭训山水",
        "author": "牟融",
        "content": "卜筑藏修地自偏，尊前诗酒集羣贤。\n半岩松暝时藏鹤，一枕秋声夜听泉。\n风月谩劳酬逸兴，渔樵随处度流年。\n南州人物依然在，山水幽居胜辋川。",
        "dynasty": "唐",
        "collection_info": null
    },
    {
        "uuid": "e3bd45fec222a3a3973e8b8f12a23d90",
        "title": "处厚游杭作诗寄之",
        "author": "牟融",
        "content": "江村摇落暂逢秋，况是闻君独远游。\n浙水风烟思弔古，楚乡人物赋登楼。\n书沈寒鴈云边影，梦绕清猨月下愁。\n念我故人劳碌久，不如投老卧沧洲。",
        "dynasty": "唐",
        "collection_info": null
    },
    {
        "uuid": "2e2fcb2236e9e9eef0f2017a664e343d",
        "title": "山中有怀李十二",
        "author": "牟融",
        "content": "林前风景晚苍苍，林下怀人路杳茫。\n白髮流年淹旧业，碧山茅屋卧斜阳。\n客边秋兴悲张翰，病裏春情笑沈郎。\n何事登楼□□□，几迴搔首□思归。",
        "dynasty": "唐",
        "collection_info": null
    },
    {
        "uuid": "41a5b07fc88c7a4651e363595bbd6929",
        "title": "客中作",
        "author": "牟融",
        "content": "异乡岁晚怅离怀，游子驱驰媿不才。\n夜夜砧声催客去，年年鴈影带寒来。\n半林残叶迎霜落，三径黄花近节开。\n几度无聊倍惆怅，临风搔首独兴哀。",
        "dynasty": "唐",
        "collection_info": null
    },
    {
        "uuid": "5098d86f6840c381c92eaa626b4f7a75",
        "title": "山寺律僧画兰竹图",
        "author": "牟融",
        "content": "偶来绝顶兴无穷，独有山僧笔最工。\n绿径日长袁户在，紫荃秋晚谢庭空。\n离花影度湘江月，遗佩香生洛浦风。\n欲结岁寒盟不去，忘机相对画图中。",
        "dynasty": "唐",
        "collection_info": null
    },
    {
        "uuid": "be5c67d148d5208b66caa113dda469af",
        "title": "送客之杭",
        "author": "牟融",
        "content": "西风吹[冷]透貂裘，行色匆匆不暂留。\n帆带夕阳投越浦，心随明月到杭州。\n风清听漏惊乡梦，灯下闻歌乱别愁。\n悬想到杭州兴地，尊前应与话离忧。",
        "dynasty": "唐",
        "collection_info": null
    },
    {
        "uuid": "949b71bac7f9633c6d3ed4854cec9efa",
        "title": "有感二首 一",
        "author": "牟融",
        "content": "何事离怀入梦频，贫居寂莫四无邻。\n诗因韵险难成律，酒为愁多不顾身。\n眼底故人惊岁别，尊前华髮逐时新。\n十年飘泊如萍迹，一度登临一怅神。",
        "dynasty": "唐",
        "collection_info": null
    },
    {
        "uuid": "a877dcd0685661ec72159928841456fa",
        "title": "有感二首 二",
        "author": "牟融",
        "content": "搔首临风独倚栏，客边惊觉岁华残。\n栖迟未遇常鋾荐，邂逅宁弹贡禹冠。\n有兴不愁诗韵险，无聊只怕酒杯干。\n何如日日长如醉，付与诗人一笑看。",
        "dynasty": "唐",
        "collection_info": null
    },
    {
        "uuid": "4555cb1ebfe1dcfb5d08b0c60fc2abcf",
        "title": "送沈侯之京",
        "author": "牟融",
        "content": "悠悠旌斾出东楼，特出仙郎上帝州。\n刘旻才高能富国，萧何人杰足封侯。\n关河弱柳垂金缕，水驿青帘拂画楼。\n欲尽故人尊酒意，春风江上暂停舟。",
        "dynasty": "唐",
        "collection_info": null
    },
    {
        "uuid": "401b15cca7ce24483cc9c8d755d6c2a0",
        "title": "寄羽士",
        "author": "牟融",
        "content": "别来有路隔仙凡，几度临风欲去难。\n乐道无时忘鹤伴，谈玄何日到星坛。\n山中胜景常留客，林下清风好炼丹。\n使我浮生尘鞅脱，相从应得一盘桓。",
        "dynasty": "唐",
        "collection_info": null
    },
    {
        "uuid": "296bf072fee18735310667f476971394",
        "title": "题赵支",
        "author": "牟融",
        "content": "林间曲径掩衡茅，遶屋青青翡翠梢。\n一枕秋声鸾舞月，半窗云影鹤归巢。\n曾闻贾谊陈奇策，肯学杨雄赋解嘲。\n我有清风高节在，知君不负岁寒交。",
        "dynasty": "唐",
        "collection_info": null
    },
    {
        "uuid": "487219fa9ab20d399d9933bc35429530",
        "title": "司马迁墓",
        "author": "牟融",
        "content": "落落长才负不羁，中原回首益堪悲。\n英雄此日谁能荐，声价当时众所推。\n一代高风留异国，百年遗迹剩残碑。\n经过词客空惆怅，落日寒烟赋黍离。",
        "dynasty": "唐",
        "collection_info": null
    },
    {
        "uuid": "96c9f29960208a8a9dd82744d9b146b5",
        "title": "春游",
        "author": "牟融",
        "content": "锦袍日暖耀冰蚕，上客陪游酒半酣。\n笑拂吟鞭邀好兴，醉欹乌帽逞雄谈。\n楼前弱柳摇金缕，林外遥山隔翠岚。\n正是太平行乐处，春风花下且停骖。",
        "dynasty": "唐",
        "collection_info": null
    },
    {
        "uuid": "280d92e0f220c7716a40f4f494cb4e6b",
        "title": "水西草堂",
        "author": "牟融",
        "content": "萝径萧然曲业存，闲云流水四无邻。\n身留白屋潜踪迹，门□□吟学隐沦。\n吟对琴尊江上月，笑看花木镜中春。\n遗书自有亲□处，何必驱驰扰世尘。",
        "dynasty": "唐",
        "collection_info": null
    },
    {
        "uuid": "55fd2dbccd0426599deb30a1034c64f9",
        "title": "送羽衣之京",
        "author": "牟融",
        "content": "羽衣缥缈拂尘嚣，怅别河梁赠柳条。\n阆苑云深孤鹤逈，蓬莱天近一身遥。\n香浮宝辇仙风润，花落瑶坛绛雨消。\n自是长生林下客，也陪鸳鹭入清朝。",
        "dynasty": "唐",
        "collection_info": null
    },
    {
        "uuid": "a490e4ceadfb8969c21f86991683e534",
        "title": "题道院壁",
        "author": "牟融",
        "content": "山中旧宅四无邻，草净云和逈绝尘。\n神枣胡麻能饭客，桃花流水荫通津。\n星坛火伏烟霞暝，林壑春香鸟雀驯。\n若使凡缘终可脱，也应从此度闲身。",
        "dynasty": "唐",
        "collection_info": null
    },
    {
        "uuid": "a2f9f65230e4e4f558ccb0cf0acf1c77",
        "title": "赠欧阳詹",
        "author": "牟融",
        "content": "为客囊无季子金，半生踪迹任浮沈。\n服勤因念劬劳重，思养徒怀感慨深。\n岛外断云凝远日，天涯芳草动愁心。\n家林千里遥相忆，几度停车一怅吟。",
        "dynasty": "唐",
        "collection_info": null
    },
    {
        "uuid": "bfa0e7afcb1c97cf46104490f01443d9",
        "title": "邵公母",
        "author": "牟融",
        "content": "搔首惊闻楚些歌，拂衣归去泪悬河。\n劬劳常想三春恨，思养其如寸草何。\n淛水梦怀千里远，苏台愁望白云多。\n伤心独有黄堂客，几度临风咏蓼莪。",
        "dynasty": "唐",
        "collection_info": null
    },
    {
        "uuid": "b531878117752c17eaf691ca6a4479cc",
        "title": "客中作",
        "author": "牟融",
        "content": "千里云山恋旧游，寒窗凉雨夜悠悠。\n浮亭花竹频劳梦，别路风烟半是愁。\n芳草傍人空对酒，流年多病倦登楼。\n一杯重向樽前醉，莫遣相思累白头。",
        "dynasty": "唐",
        "collection_info": null
    },
    {
        "uuid": "832a6606882a79fbcaec50f1b179c792",
        "title": "赠杨处厚",
        "author": "牟融",
        "content": "十年学道苦劳神，赢得尊前一病身。\n天上故人皆自贵，山中明月独相亲。\n客心淡泊偏宜静，吾道从容不厌贫。\n几度临风一回首，笑看华髮及时新。",
        "dynasty": "唐",
        "collection_info": null
    },
    {
        "uuid": "5965567b64aa850d5726b8b652106407",
        "title": "重赠张籍",
        "author": "牟融",
        "content": "旧日仪容只宛然，笑谈不觉度流年。\n凡缘未了嗟无子，薄命能孤不怨天。\n一醉便同尘外客，百杯疑是酒中仙。\n人生随处堪为乐，管甚秋香满鬓边。",
        "dynasty": "唐",
        "collection_info": null
    },
    {
        "uuid": "34748f020f34f53c6ee4e558810f0b50",
        "title": "赠殷以道",
        "author": "牟融",
        "content": "世路红尘懒步趋，长年结屋傍岩隅。\n独留乡井诚非隐，老向山林不自愚。\n肯信白圭终在璞，谁怜沧海竟遗珠。\n闲来抚景穷吟处，尊酒临风不自娱。",
        "dynasty": "唐",
        "collection_info": null
    },
    {
        "uuid": "7168c3444b12fef53adcc821a372a2c0",
        "title": "翁母些",
        "author": "牟融",
        "content": "满头华髮向人垂，长逝音容逈莫追。\n先壠每怀风木夜，画堂无復綵衣时。\n停车遥望孤云影，翘首惊看弔鹤悲。\n独有贤人崇孝义，伤心共咏蓼莪诗。",
        "dynasty": "唐",
        "collection_info": null
    },
    {
        "uuid": "e2251ed155f2581a6bff1ff7cb17d6e6",
        "title": "题山庄",
        "author": "牟融",
        "content": "萝屋萧萧事事幽，临风搔首远凝眸。\n东园松菊存遗业，晚景桑榆乐旧游。\n吟对清尊江上月，笑谈华髮镜中秋。\n床头浊酒时时漉，上客相过一任留。",
        "dynasty": "唐",
        "collection_info": null
    },
    {
        "uuid": "4095a05bfe80a726174cd70c57f0554c",
        "title": "沈存尚林亭夜宴",
        "author": "牟融",
        "content": "草堂寂寂景偏幽，到此令人一纵眸。\n松菊寒香三径晚，桑榆烟景两淮秋。\n近山红叶堆林屋，隔浦青帘拂画楼。\n终日忘情能自乐，清尊应得遣闲愁。",
        "dynasty": "唐",
        "collection_info": null
    },
    {
        "uuid": "90d1852a497ff3497d62bc25ca9bd8c1",
        "title": "题孙君山亭",
        "author": "牟融",
        "content": "长年乐道远尘氛，静筑藏修学隐沦。\n吟对琴樽庭下月，笑看花木槛前春。\n闲来欲着登山屐，醉裏还披漉酒巾。\n林壑能忘轩冕贵，白云黄鹤好相亲。",
        "dynasty": "唐",
        "collection_info": null
    },
    {
        "uuid": "fef00d95e6813dcb6d35cfb276b89f5e",
        "title": "题徐俞山居",
        "author": "牟融",
        "content": "青山重迭巧裁攒，引水流泉夜激湍。\n岚锁岩扉清昼瞑，云归松壑翠阴寒。\n不因李相门前见，曾向袁生画裏看。\n老我不堪诗思杳，几回吟倚曲栏干。",
        "dynasty": "唐",
        "collection_info": null
    },
    {
        "uuid": "68fe12d211f8edc78095148849632ea5",
        "title": "送范启东还京",
        "author": "牟融",
        "content": "萧萧行李上征鞍，满目离情欲去难。\n客裏故人尊酒别，天涯游子弊裘寒。\n官桥杨柳和愁折，驿路梅花带雪看。\n重到京华旧游处，春风佳丽好盘桓。",
        "dynasty": "唐",
        "collection_info": null
    },
    {
        "uuid": "269956227f17d5cd40d0e7ae15eac16b",
        "title": "楼城叙别",
        "author": "牟融",
        "content": "故人为客上神州，倾盖相逢感昔游。\n屈指年华嗟远别，对床风雨话离愁。\n清樽不负花前约，白髮惊看镜裏秋。\n此际那堪重分手，缘波芳草暂停舟。",
        "dynasty": "唐",
        "collection_info": null
    },
    {
        "uuid": "66084f29b5b6bf2ea8859492d5cb13cb",
        "title": "写意二首 一",
        "author": "牟融",
        "content": "寂寥荒馆闭闲门，苔径阴阴屐少痕。\n白髮颠狂尘梦断，青毡泠落客心存。\n高山流水琴三弄，明月清风酒一樽。\n醉后曲肱林下卧，此生荣辱不须论。",
        "dynasty": "唐",
        "collection_info": null
    },
    {
        "uuid": "964db32095e851bbde6ecb717841618e",
        "title": "写意二首 二",
        "author": "牟融",
        "content": "萧萧华髮满头生，深远蓬门倦送迎。\n独喜冥心无外慕，自怜知命不求荣。\n闲情欲赋思陶令，卧病和人问马卿。\n林下贫居甘困守，尽教城市不知名。",
        "dynasty": "唐",
        "collection_info": null
    },
    {
        "uuid": "6125d28a1714f1693884fee8af665f09",
        "title": "赠浙西李相公",
        "author": "牟融",
        "content": "长庚烈烈独遥天，盛世应知降谪仙。\n月裏昔曾分兔药，人间今喜得椿年。\n文章政事追先达，冠盖声华羡昔贤。\n尊酒与君称寿毕，春风入醉绮罗筵。",
        "dynasty": "唐",
        "collection_info": null
    },
    {
        "uuid": "e45afb44cfe81f53f54893c85d2afc2f",
        "title": "天台",
        "author": "牟融",
        "content": "碧溪流水泛桃花，树绕天台逈不赊。\n洞裏无尘通客境，人间有路入仙家。\n鸡鸣犬吠三山近，草静云和一径斜。\n此地不知何处去，暂留琼佩卧烟霞。",
        "dynasty": "唐",
        "collection_info": null
    },
    {
        "uuid": "5ee00bf6fc3daf7894e01a16a6415cdb",
        "title": "送陈衡",
        "author": "牟融",
        "content": "秋江烟景晚苍苍，江上离人促去航。\n千里一官嗟独往，十年双髩付三霜。\n云迷楼曲亲庭远，梦遶通山客路长。\n不必临风悲冷落，古来白首尚为郎。",
        "dynasty": "唐",
        "collection_info": null
    },
    {
        "uuid": "a760236483333a83a9f3af2a6bdd0dc2",
        "title": "送沈翔",
        "author": "牟融",
        "content": "江上西风一棹归，故人此别会应稀。\n清朝尽道无遗逸，当路谁曾访少微。\n谩有才华嗟未达，闲寻鸥鸟暂忘机。\n临岐不用空惆怅，未必新丰老布衣。",
        "dynasty": "唐",
        "collection_info": null
    },
    {
        "uuid": "38451a5007c3d80520fcc36cee7bc9e8",
        "title": "过蠡湖",
        "author": "牟融",
        "content": "东湖烟水浩漫漫，湘浦秋声入夜寒。\n风外暗香飘落粉，月中清影无离鸾。\n多情袁尹频移席，有道乔仙独倚阑。\n几度篝帘相对处，无边诗思到吟坛。",
        "dynasty": "唐",
        "collection_info": null
    },
    {
        "uuid": "99301be6260a9b0453e00322725888a1",
        "title": "登环翠楼",
        "author": "牟融",
        "content": "山中地僻好藏修，寂寂幽居架小楼。\n云树四围当户瞑，烟岚一带隔帘浮。\n举杯对月邀诗兴，抚景令人豁醉眸。\n我亦人间肥遁客，也将踪迹寄林丘。",
        "dynasty": "唐",
        "collection_info": null
    },
    {
        "uuid": "e72576ac24089b06eb76cfb354aaee85",
        "title": "游淮云寺",
        "author": "牟融",
        "content": "白云深锁沃州山，冠盖登临众仰攀。\n松径风清闻鹤唳，昙花香瞑见僧还。\n玄机隐隐应难觉，尘事悠悠了不关。\n兴尽凡缘因未晚，裴回依旧到人间。",
        "dynasty": "唐",
        "collection_info": null
    },
    {
        "uuid": "af8a7bbac35dd0fcea573f5aa9f7b594",
        "title": "游报本寺 一",
        "author": "牟融",
        "content": "山房寂寂荜门开，此日相期社友来。\n雅兴共寻方外乐，新诗争羡郢中才。\n茶烟褭褭笼禅榻，竹影萧萧扫径苔。\n醉后不知明月上，狂歌直到夜深回。",
        "dynasty": "唐",
        "collection_info": null
    },
    {
        "uuid": "6eb0b0fd51fd8fea0cec8e3590bd4b71",
        "title": "游报本寺 二",
        "author": "牟融",
        "content": "了然尘事不相关，锡杖时时独看山。\n白髮任教双鬓改，黄金难买一生闲。\n不留活计存囊底，赢得诗名满世间。\n自笑微躯长碌碌，几时来此学无还。",
        "dynasty": "唐",
        "collection_info": null
    },
    {
        "uuid": "a5df97ef8e391ccede3b40358f386aec",
        "title": "题陈侯竹亭",
        "author": "牟融",
        "content": "曾向幽亭一榻分，清风满座绝尘氛。\n丹山凤泣钩帘听，沧海龙吟对酒闻。\n漠漠瞑阴笼砌月，盈盈寒翠动湘云。\n岁寒高节谁能识，独有王猷爱此君。",
        "dynasty": "唐",
        "collection_info": null
    },
    {
        "uuid": "d8fcf72189a6f238ae2dbbed03601559",
        "title": "送报本寺分韵得通字",
        "author": "牟融",
        "content": "几度乘闲谒梵宫，此郎声价重江东。\n贵侯知重曾忘势，闲客频来也悟空。\n满地新蔬和雨绿，半林残叶带霜红。\n□□□□□□□，□□□□□□□。",
        "dynasty": "唐",
        "collection_info": null
    },
    {
        "uuid": "69e025f037d854a9ee14f3475d265aa6",
        "title": "寄永平友人 一",
        "author": "牟融",
        "content": "故人千里隔天涯，几度临风动远思。\n贾谊上书曾伏阙，仲舒陈策欲匡时。\n高风落落谁同调，往事悠悠我独悲。\n何日归来话畴昔，一樽重叙旧襟期。",
        "dynasty": "唐",
        "collection_info": null
    },
    {
        "uuid": "9b5868ec4733f405ec160c5b19b547e3",
        "title": "寄永平友人 二",
        "author": "牟融",
        "content": "朔风猎猎惨寒沙，关月寥寥咽暮笳。\n放逐一心终去国，驱驰千里未还家。\n青蝇点玉原非病，沧海遗珠世所嗟。\n直道未容淹屈久，暂劳踪迹寄天涯。",
        "dynasty": "唐",
        "collection_info": null
    },
    {
        "uuid": "311a3afff8cb9246003d9c9bf9e64d89",
        "title": "陈使君山庄",
        "author": "牟融",
        "content": "新卜幽居地自偏，士林争羡使君贤。\n数椽潇洒临溪屋，十亩膏腴附郭田。\n流水断桥芳草路，淡烟疎雨落花天。\n秋成准拟重来此，沈醉何妨一榻眠。",
        "dynasty": "唐",
        "collection_info": null
    },
    {
        "uuid": "caebce16833bcbabfd04ee7f2fbbbf50",
        "title": "题寺壁",
        "author": "牟融",
        "content": "僧家胜景瞰平川，雾重岚深马不前。\n宛转数声花外鸟，往来几叶渡头船。\n青山远隔红尘路，碧殿深笼绿树烟。\n闻道此中堪遁迹，肯容一榻学逃禅。",
        "dynasty": "唐",
        "collection_info": null
    },
    {
        "uuid": "f1a4d057a0fae51b08082df15f3a1286",
        "title": "送徐浩",
        "author": "牟融",
        "content": "渡口潮平促去舟，莫辞尊酒暂相留。\n弟兄聚散云边鴈，踪迹浮沈水上鸥。\n千里好山青入楚，几家深树碧藏楼。\n知君此去情偏切，堂上椿萱雪满头。",
        "dynasty": "唐",
        "collection_info": null
    },
    {
        "uuid": "ef42be6f2c007679526595d41b253741",
        "title": "谢惠劒",
        "author": "牟融",
        "content": "感君三尺铁，挥攉鬼神惊。\n浩气中心发，雄风两腋生。\n犬戎从此灭，巢穴不时平。\n万里横行去，封侯赖有成。",
        "dynasty": "唐",
        "collection_info": null
    },
    {
        "uuid": "989ab8599c5d0b3b3dc139ff3e5cca13",
        "title": "送僧",
        "author": "牟融",
        "content": "梵王生别思，之子事遐征。\n烟水浮杯渡，云山隻履行。\n三生尘梦醒，一锡衲衣轻。\n此去家林近，飘飘物外情。",
        "dynasty": "唐",
        "collection_info": null
    },
    {
        "uuid": "d6557931a8157a3ddd93d9eb2f372090",
        "title": "送友人",
        "author": "牟融",
        "content": "有客棹扁舟，相逢不暂留。\n衣冠重文物，诗酒足风流。\n官路生归兴，家林想旧游。\n临岐分手后，乘月过苏州。",
        "dynasty": "唐",
        "collection_info": null
    },
    {
        "uuid": "c3a2d56469b4f183c028a6f04f11b22f",
        "title": "题朱庆余闲居四首 一",
        "author": "牟融",
        "content": "潇洒藏修处，琴书与画图。\n白丁门外远，俗子眼前无。\n楚楚临轩竹，青青映水蒲。\n道人能爱静，诸事近清枯。",
        "dynasty": "唐",
        "collection_info": null
    },
    {
        "uuid": "ee3f2bbf18cc8bfbc92dfdaf20a4cb1f",
        "title": "题朱庆余闲居四首 二",
        "author": "牟融",
        "content": "尽日衡门闭，苍苔一径新。\n客心非厌静，悟道不忧贫。\n白屋悬尘榻，清樽忆故人。\n近来疎懒甚，诗债后吟身。",
        "dynasty": "唐",
        "collection_info": null
    },
    {
        "uuid": "9e6d0776e5abdff6e5fb98209986d9e8",
        "title": "题朱庆余闲居四首 三",
        "author": "牟融",
        "content": "闲客幽栖处，潇然一草庐。\n路通元亮宅，门对子云居。\n按劒心犹壮，琴书乐有余。\n黄金都散尽，收得邺侯书。",
        "dynasty": "唐",
        "collection_info": null
    },
    {
        "uuid": "22c283af37710aa2810286025ada7f12",
        "title": "题朱庆余闲居四首 四",
        "author": "牟融",
        "content": "寂寥荒馆下，投老欲何为。\n草色凝陈榻，书声出董帷。\n闲云长作伴，归鹤独相随。\n才薄知无用，安贫不自危。",
        "dynasty": "唐",
        "collection_info": null
    },
    {
        "uuid": "99645dfca0863d22763dfced54bb8e30",
        "title": "寄张源",
        "author": "牟融",
        "content": "咫尺西江路，悲欢暂莫闻。\n青年俱未达，白社独离羣。\n曲径荒秋草，衡茅掩夕曛。\n相思不相见，愁绝赋停云。",
        "dynasty": "唐",
        "collection_info": null
    },
    {
        "uuid": "df5c655f917210697bc67b0dffe5df6b",
        "title": "题竹",
        "author": "牟融",
        "content": "潇洒碧玉枝，清风追晋贤。\n数点渭川雨，一缕湘江烟。\n不见凤皇尾，谁识珊瑚鞭。\n柯亭丁相遇，惊听奏钧天。",
        "dynasty": "唐",
        "collection_info": null
    },
    {
        "uuid": "20bb97b7a8153a459f249ede70abdea1",
        "title": "有感",
        "author": "牟融",
        "content": "盛世嗟沈伏，中情怏未舒。\n途穷悲阮籍，病久忆相如。\n无客空尘榻，闲门闭草庐。\n不胜岑绝处，高卧半床书。",
        "dynasty": "唐",
        "collection_info": null
    },
    {
        "uuid": "d4c9ca7cf40f40b0ef187387c2fbbf8d",
        "title": "题山房壁",
        "author": "牟融",
        "content": "珠林春寂寂，宝地夜沈沈。\n玄奥凝神久，禅机入妙深。\n参同大块理，窥测至人心。\n定处波罗蜜，须从物外寻。",
        "dynasty": "唐",
        "collection_info": null
    },
    {
        "uuid": "269cbac9da601f38e4aa33dd554f6443",
        "title": "访请上人",
        "author": "牟融",
        "content": "曲径遶丛林，钟声杂梵音。\n松风吹定衲，萝月照禅心。\n抚景吟行远，谈玄入悟深。\n不能尘鞅脱，聊復一登临。",
        "dynasty": "唐",
        "collection_info": null
    },
    {
        "uuid": "8e44d873c496a299cd58db7031e7cd64",
        "title": "送范启东",
        "author": "牟融",
        "content": "杨柳春江上，东风一棹轻。\n行囊归客兴，尊酒故人情。\n画史名当代，声华重两京。\n临岐分手处，无奈别离生。",
        "dynasty": "唐",
        "collection_info": null
    },
    {
        "uuid": "71e8872d2e50fe3c493e9bbc5b8c9a73",
        "title": "客中作",
        "author": "牟融",
        "content": "十年江汉客，几度帝京游。\n迹比风前叶，身如水上鸥。\n醉吟愁裏月，羞对镜中秋。\n怅望频回首，西风忆故丘。",
        "dynasty": "唐",
        "collection_info": null
    },
    {
        "uuid": "1780974f622e9055391897cce0e0b12e",
        "title": "赠韩翃",
        "author": "牟融",
        "content": "京国久知名，江河近识荆。\n不辞今日醉，便有故人情。\n细雨孤鸿远，西风一棹轻。\n暂时分手去，应不负诗盟。",
        "dynasty": "唐",
        "collection_info": null
    },
    {
        "uuid": "d1bad14c6a2be3cf691ca65d524de499",
        "title": "禁烟作",
        "author": "牟融",
        "content": "柳拖金缕拂朱栏，花扑香尘满绣鞍。\n尊酒临风酬令节，越罗衣薄觉春寒。",
        "dynasty": "唐",
        "collection_info": null
    },
    {
        "uuid": "03b4d2f7a8729cfb59189ff117086448",
        "title": "闽中回",
        "author": "牟融",
        "content": "帆影随风过富阳，橹声摇月下钱塘。\n千山积雪凝寒碧，梦入枫宸遶御床。",
        "dynasty": "唐",
        "collection_info": null
    },
    {
        "uuid": "bbaf59e193c60131186562a821292759",
        "title": "苦妇词",
        "author": "刘言史",
        "content": "地远易骄崇，用刑匪精研。\n哀哉苦妇身，夫死百殃缠。\n草草催出门，衣堕髮披肩。\n独随军吏行，当夕余欲迁。\n来时已厌生，到此自不全。\n临江卧黄砂，二子死在边。\n气哕不发声，背头血涓涓。\n有时强为言，祗是尤青天。\n藳蓐无一枝，冷气两悬悬。\n穷荒夷教卑，骨肉病弃捐。\n况非本族音，肌露谁为怜。\n事痛感行宾，住得贪程船。\n必当负严法，岂有胎孕篇。\n游畋復释麛，羔兔尚免鹯。\n何处摈逐深，一罪三见颠。\n校尉勋望重，幕府才且贤。\n兰裙间珠履，食玉处花筵。\n但勿轻所暗，莫虑无人焉。",
        "dynasty": "唐",
        "collection_info": null
    },
    {
        "uuid": "9bd66ef1d74f55a264fc0e08cc8a02a3",
        "title": "与孟郊洛北野泉上煎茶",
        "author": "刘言史",
        "content": "粉细越笋芽，野煎寒溪滨。\n恐乖灵草性，触事皆手亲。\n敲石取鲜火，撇泉避腥鳞。\n荧荧爨风铛，拾得坠巢薪。\n洁色既爽别，浮氲亦慇懃。\n以兹委曲静，求得正味真。\n宛如摘山时，自歠指下春。\n湘瓷泛轻花，涤尽昏渴神。\n此游惬醒趣，可以话高人。",
        "dynasty": "唐",
        "collection_info": null
    },
    {
        "uuid": "46e7c92b6ab88f30a927ae66e340af3b",
        "title": "七夕歌",
        "author": "刘言史",
        "content": "星寥寥兮月细轮，佳期可想兮不可亲。\n云衣香薄粧态新，彩軿悠悠度天津。\n玉幌相逢夜将极，妖红惨黛生愁色。\n寂寞低容入旧机，歇着金梭思往夕。\n人间不见因谁知，万家闺艳求此时。\n碧空露重彩盘湿，花上乞得蜘蛛丝。",
        "dynasty": "唐",
        "collection_info": null
    },
    {
        "uuid": "acd0199028fccd2309f0cc32c83a6387",
        "title": "立秋日",
        "author": "刘言史",
        "content": "商风动叶初，萧索一贫居。\n老性容茶少，羸肌与簟疎。\n旧醅难重漉，新菜未胜鉏。\n才薄无潘兴，便便画偃庐。",
        "dynasty": "唐",
        "collection_info": null
    },
    {
        "uuid": "2671b62fa358e49daa881182c588a68d",
        "title": "题茅山仙台药院",
        "author": "刘言史",
        "content": "扰扰浮生外，华阳一洞春。\n道书金字小，仙圃玉苗新。\n芝草迎飞燕，桃花笑俗人。\n楼台争耸汉，鸡犬亦嫌秦。\n愿得青芽散，长年驻此身。",
        "dynasty": "唐",
        "collection_info": null
    },
    {
        "uuid": "76ecd64696dc756194a38dfeb93c1972",
        "title": "送婆罗门归本国",
        "author": "刘言史",
        "content": "剎利王孙字迦摄，竹锥横写叱萝叶。\n遥知汉地未有经，手牵白马遶天行。\n龟兹碛西胡雪黑，大师冻死来不得。\n地尽年深始到船，海裏更行三十国。\n行多耳断金环落，冉冉悠悠不停脚。\n马死经留却去时，往来应尽一生期。\n出漠独行人绝处，碛西天漏雨丝丝。",
        "dynasty": "唐",
        "collection_info": null
    },
    {
        "uuid": "63c0066bbb1ebaaa835459714840268c",
        "title": "潇湘游",
        "author": "刘言史",
        "content": "夷女采山蕉，缉纱浸江水。\n野花满髻妆色新，闲歌[欸]乃深峡裏。\n[欸]乃知从何处生，当时泣舜肠断声。\n翠华寂寞婵娟没，野篠空余红泪情。\n青烟冥冥覆杉桂，崖壁凌天风雨细。\n昔人幽恨此地遗，绿芳红艳含怨姿。\n清猨未尽鼯鼠切，泪水流到湘妃祠。\n北人莫作潇湘游，九疑云入苍梧愁。",
        "dynasty": "唐",
        "collection_info": null
    },
    {
        "uuid": "8897e0482ffd3a92df3ca1ace7a2a40d",
        "title": "放萤怨",
        "author": "刘言史",
        "content": "放萤去，不须留，聚时年少今白头。\n架中科斗万余卷，一字千回重照见。\n青云杳渺不可亲，开囊欲放增余怨。\n且逍遥，还酩酊，仲舒漫不窥园井。\n那将寂寞老病身，更就微虫借光影。\n欲放时，泪沾裳，衝篱落，千点光。",
        "dynasty": "唐",
        "collection_info": null
    },
    {
        "uuid": "6626b3283543dbbcc6d026a61a7feb6d",
        "title": "观绳伎",
        "author": "刘言史",
        "content": "泰陵遗乐何最珍，綵绳冉冉天仙人。\n广场寒食风日好，百夫伐鼓锦臂新。\n银画青绡抹云髮，高处绮罗香更切。\n重肩接立三四层，着屐背行仍应节。\n两边丸劒渐相迎，侧身交步何轻盈。\n闪然欲落却收得，万人肉上寒毛生。\n危机险势无不有，倒挂纤腰学垂柳。\n下来一一芙蓉姿，粉薄钿稀态转奇。\n坐中还有沾巾者，曾见先皇初教时。",
        "dynasty": "唐",
        "collection_info": null
    },
    {
        "uuid": "2b51b0c8ebebccb45d5c0aeaa9334cca",
        "title": "买花谣",
        "author": "刘言史",
        "content": "杜陵村人不田穑，入谷经溪復缘壁。\n每至南山草木春，即向侯家取金碧。\n幽艳凝华春景曙，林夫移得将何处。\n蝶惜芳丛送下山，寻断孤香始回去。\n豪少居连鳷鹊东，千金使买一株红。\n院多花少栽未得，零落绿娥纤指中。\n咸阳亲戚长安里，无限将金买花子。\n浇红湿绿千万家，青丝玉轳声哑哑。",
        "dynasty": "唐",
        "collection_info": null
    },
    {
        "uuid": "5370c197a9219bc71284596ee34cd6a6",
        "title": "王中丞宅夜观舞胡腾",
        "author": "刘言史",
        "content": "石国胡儿人见少，蹲舞尊前急如鸟。\n织成蕃帽虚顶尖，细氎胡衫双袖小。\n手中抛下蒲萄盏，西顾忽思乡路远。\n跳身转毂宝带鸣，弄脚缤纷锦靴软。\n四座无言皆瞪目，横笛琵琶徧头促。\n乱腾新毯雪朱毛，傍拂轻花下红烛。\n酒阑舞罢丝管绝，木槿花西见残月。",
        "dynasty": "唐",
        "collection_info": null
    },
    {
        "uuid": "ff351277513df55bf3c8a850e43066c4",
        "title": "竹裏梅",
        "author": "刘言史",
        "content": "竹裏梅花相并枝，梅花正发竹枝垂。\n风吹总向竹枝上，直似王家雪下时。",
        "dynasty": "唐",
        "collection_info": null
    },
    {
        "uuid": "f8cd57439bc7296be478003d3be6fc55",
        "title": "春过赵墟",
        "author": "刘言史",
        "content": "下马邯郸陌头歇，寂寥崩隧临车辙。\n古柏重生枝亦干，余燎见风幽燄灭。\n白蒿微发紫槿新，行人感此復悲春。",
        "dynasty": "唐",
        "collection_info": null
    },
    {
        "uuid": "36232708115f25e4274aef2135bab220",
        "title": "初下东周赠孟郊",
        "author": "刘言史",
        "content": "鹤老身更卬，龟死壳亦灵。\n正信非外沿，终始全本情。\n童子不戏尘，积书就岩扃。\n身着木叶衣，养鹿兼牸耕。\n偶随下山云，荏苒失故程。\n渐入机险中，危思难太行。\n十髮九缕丝，悠然东周城。\n言词野麋态，出口多累形。\n因依汉元寮，未思羇细轻。\n[冷]竈助新热，静砧与寒声。\n断蓬在门栏，岂当桃李荣。\n寄食若蠹虫，侵损利微生。\n固非拙为强，懦劣外疗幷。\n素坚冰蘖心，洁持保坚贞。\n修文返正风，刊字齐古经。\n惭将衰末分，高栖喧世名。",
        "dynasty": "唐",
        "collection_info": null
    },
    {
        "uuid": "b37915f4231de90f98edef4d20fc16c3",
        "title": "过春秋峡",
        "author": "刘言史",
        "content": "峭壁苍苍苔色新，无风晴景自胜春。\n不知何树幽崖裏，腊月开花似北人。",
        "dynasty": "唐",
        "collection_info": null
    },
    {
        "uuid": "bb4a4d3178953bb3bb7be9cc7490e661",
        "title": "长门怨",
        "author": "刘言史",
        "content": "独坐炉边结夜愁，暂时思去亦难留。\n手持金筯垂红泪，乱拨寒灰不举头。",
        "dynasty": "唐",
        "collection_info": null
    },
    {
        "uuid": "b4edc9c250207c6064eb53685d4fba7e",
        "title": "春游曲 一",
        "author": "刘言史",
        "content": "花颔红騣一何偏，绿槐香陌欲朝天。\n仍嫌众裏娇行疾，傍𩍐深藏白玉鞭。",
        "dynasty": "唐",
        "collection_info": null
    },
    {
        "uuid": "390d715d526a1069743ec08840d8cfed",
        "title": "春游曲 二",
        "author": "刘言史",
        "content": "喷沫团香小桂条，玉鞭兼赐霍嫖姚。\n弄影便从天禁出，碧蹄声碎五门桥。",
        "dynasty": "唐",
        "collection_info": null
    },
    {
        "uuid": "5f22828b9a6cbcecc0fe42b9cf703b17",
        "title": "广州王园寺伏日即事寄北中亲友",
        "author": "刘言史",
        "content": "南越逢初伏，东林度一朝。\n曲池煎畏景，高阁绝微飇。\n竹簟移先洒，蒲葵破復摇。\n地偏毛瘴近，山毒火威饶。\n裛汗絺如濯，亲床枕并烧。\n堕枝伤翠羽，萎叶惜红蕉。\n且困流金炽，难成独酌谣。\n望霖窥润础，思吹候生条。\n旅恨生乌浒，乡心繫洛桥。\n谁怜在炎客，一夕壮容销。",
        "dynasty": "唐",
        "collection_info": null
    },
    {
        "uuid": "863ca54a14d6fd29ad338cc596695ab3",
        "title": "立秋",
        "author": "刘言史",
        "content": "兹晨戒流火，商飇早已惊。\n云天收夏色，木叶动秋声。",
        "dynasty": "唐",
        "collection_info": null
    },
    {
        "uuid": "eb4c013e5accd18f6251a1889e04ed52",
        "title": "别落花",
        "author": "刘言史",
        "content": "风艳霏霏去，羁人处处游。\n明年纵相见，不在此枝头。",
        "dynasty": "唐",
        "collection_info": null
    },
    {
        "uuid": "d8a13909a05446b60a5503471c6ab577",
        "title": "登甘露台",
        "author": "刘言史",
        "content": "偶至无尘空翠间，雨花甘露境闲闲。\n身心未寂终为累，非想天中独退还。",
        "dynasty": "唐",
        "collection_info": null
    },
    {
        "uuid": "d84a2353e1d3c3a3521392c56b7f05f5",
        "title": "夜泊润州江口",
        "author": "刘言史",
        "content": "秋江欲起白头波，贾客瞻风无渡河。\n千船火绝寒宵半，独听钟声觉寺多。",
        "dynasty": "唐",
        "collection_info": null
    },
    {
        "uuid": "36fd878b15627a1808a91b9554278da7",
        "title": "看山木瓜花二首 一",
        "author": "刘言史",
        "content": "裛露凝氛紫艳新，千般婉娜不胜春。\n年年此树花开日，出尽丹阳郭裏人。",
        "dynasty": "唐",
        "collection_info": null
    },
    {
        "uuid": "766562d34c671007cdcefe14d4ac7031",
        "title": "看山木瓜花二首 二",
        "author": "刘言史",
        "content": "柔枝湿艳亚朱栏，暂作庭芳便欲残。\n深藏数片将归去，红缕金针绣取看。",
        "dynasty": "唐",
        "collection_info": null
    },
    {
        "uuid": "06e9b2cd16c0a612b7c15cf381ecb3e2",
        "title": "题十三弟竹园",
        "author": "刘言史",
        "content": "绕屋扶疎耸翠茎，苔滋粉漾有幽情。\n丹阳万户春光静，独自君家秋雨声。",
        "dynasty": "唐",
        "collection_info": null
    },
    {
        "uuid": "f4703a0ebc91f5b1bcffb2fa84d4a499",
        "title": "乐府杂词三首 一",
        "author": "刘言史",
        "content": "紫禁梨花飞雪毛，春风丝管翠楼高。\n城裏万家闻不见，君王试舞郑樱桃。",
        "dynasty": "唐",
        "collection_info": null
    },
    {
        "uuid": "2216ea6f0a94f2a003f9eb8522ef6463",
        "title": "乐府杂词三首 二",
        "author": "刘言史",
        "content": "蝉鬓红冠粉黛轻，云和新教羽衣成。\n月光如雪金阶上，迸却颇梨义甲声。",
        "dynasty": "唐",
        "collection_info": null
    },
    {
        "uuid": "cf5f21ba46261017bd40cbabad4041f0",
        "title": "乐府杂词三首 三",
        "author": "刘言史",
        "content": "不耐檐前红槿枝，薄妆春寝觉仍迟。\n梦中无限风流事，夫壻多情亦未知。",
        "dynasty": "唐",
        "collection_info": null
    },
    {
        "uuid": "38d02bdc9944df4b832347b817adfe65",
        "title": "岁暮题杨录事江亭",
        "author": "刘言史",
        "content": "垂丝蜀客涕濡衣，岁尽长沙未得归。\n肠断锦帆风日好，可怜桐鸟出花飞。",
        "dynasty": "唐",
        "collection_info": null
    },
    {
        "uuid": "f6471a949a9fedc3e7217bc97dfe3138",
        "title": "冬日峡中旅泊",
        "author": "刘言史",
        "content": "霜月明明雪復残，孤舟夜泊使君滩。\n一声钟出远山裏，暗想雪窗僧起寒。",
        "dynasty": "唐",
        "collection_info": null
    },
    {
        "uuid": "b1861117676629fad57e023f823a0488",
        "title": "泊花石浦",
        "author": "刘言史",
        "content": "旧业丛台废苑东，几年为梗復为蓬。\n杜鹃啼断回家梦，半在邯郸驿树中。",
        "dynasty": "唐",
        "collection_info": null
    },
    {
        "uuid": "6bc8adfb80aecd1260f89bf8bc31db84",
        "title": "闻崔倚旅葬",
        "author": "刘言史",
        "content": "远客那能返故庐，苍梧埋骨痛何如。\n他时亲戚空相忆，席上同悲一纸书。",
        "dynasty": "唐",
        "collection_info": null
    },
    {
        "uuid": "a5d392f1874c361711711dd2c42860d3",
        "title": "赋蕃子牧马",
        "author": "刘言史",
        "content": "碛净山高见极边，孤烽引上一条烟。\n蕃落多晴尘扰扰，天军猎到鸊鹈泉。",
        "dynasty": "唐",
        "collection_info": null
    },
    {
        "uuid": "f80c166f47d36a0e9d9b8a43e77e168d",
        "title": "牧马泉",
        "author": "刘言史",
        "content": "平沙漫漫马悠悠，弓箭闲抛郊水头。\n鼠毛衣裏取羌笛，吹向秋天眉眼愁。",
        "dynasty": "唐",
        "collection_info": null
    },
    {
        "uuid": "df5db43b199e8594e58ba08b390f4b6d",
        "title": "越井台望",
        "author": "刘言史",
        "content": "独立阳台望广州，更添羁客异乡愁。\n晚潮未至早潮落，井邑暂依沙上头。",
        "dynasty": "唐",
        "collection_info": null
    },
    {
        "uuid": "50a706c16c02772b14d23821244a0c88",
        "title": "扶病春亭",
        "author": "刘言史",
        "content": "强梳稀髮着纶巾，舍杖空行试病身。\n花间自欲裴回立，穉子牵衣不许人。",
        "dynasty": "唐",
        "collection_info": null
    },
    {
        "uuid": "be595363f036503d834586658edd76c0",
        "title": "赠童尼",
        "author": "刘言史",
        "content": "旧时艳质如明玉，今日空心是冷灰。\n料得襄王惆怅极，更无云雨到阳台。",
        "dynasty": "唐",
        "collection_info": null
    },
    {
        "uuid": "770340ba77e10c39c8a81feaf8bcc788",
        "title": "读故友于君集",
        "author": "刘言史",
        "content": "大底从头总是悲，就中偏怆筑城词。\n依然想得初成日，寄出秋山与我时。",
        "dynasty": "唐",
        "collection_info": null
    },
    {
        "uuid": "f0f58199a095bc743ad720c306c87e21",
        "title": "病僧二首 一",
        "author": "刘言史",
        "content": "竺国乡程算不回，病中衣锡徧浮埃。\n如今汉地诸经本，自过流沙远背来。",
        "dynasty": "唐",
        "collection_info": null
    },
    {
        "uuid": "d7675ffa04a08cdb263254b3bb1f5cf3",
        "title": "病僧二首 二",
        "author": "刘言史",
        "content": "空林衰病卧多时，白髮从成数寸丝。\n西行却过流沙日，枕上寥寥心独知。",
        "dynasty": "唐",
        "collection_info": null
    },
    {
        "uuid": "ccaadffdb56e59267ac28aae00217453",
        "title": "右军墨池",
        "author": "刘言史",
        "content": "永嘉人事尽归空，逸少遗居蔓草中。\n至今池水涵余墨，犹共诸泉色不同。",
        "dynasty": "唐",
        "collection_info": null
    },
    {
        "uuid": "e9ed3084a798a2f541e08c0d233c867f",
        "title": "送僧归山",
        "author": "刘言史",
        "content": "楚俗翻花自送迎，密人来往岂知情。\n夜行独自寒山寺，雪径泠泠金锡声。",
        "dynasty": "唐",
        "collection_info": null
    },
    {
        "uuid": "3108c35059dda0e3882fa1a219fdf82e",
        "title": "题源分竹亭",
        "author": "刘言史",
        "content": "绕屋扶疎千万竿，年年相诱独行看。\n日光不透烟常在，先校诸家一月寒。",
        "dynasty": "唐",
        "collection_info": null
    },
    {
        "uuid": "edca56a7be5675597d7cdc28192b9a25",
        "title": "山寺看樱桃花题僧壁",
        "author": "刘言史",
        "content": "楚寺春风腊尽时，含桃先坼一千枝。\n老僧不语傍边坐，花发人来总不知。",
        "dynasty": "唐",
        "collection_info": null
    },
    {
        "uuid": "e8e6bd951e2a4f3277fcb9722e315d4d",
        "title": "伤清江上人",
        "author": "刘言史",
        "content": "往年偏共仰师游，闻过流沙泪不休。\n此身岂得多时住，更着尘心起外愁。",
        "dynasty": "唐",
        "collection_info": null
    },
    {
        "uuid": "8949904271600e351625a4cda0a5e9de",
        "title": "山寺看海榴花",
        "author": "刘言史",
        "content": "琉璃地上绀宫前，发翠凝红已十年。\n夜久月明人去尽，火光霞燄递相燃。",
        "dynasty": "唐",
        "collection_info": null
    },
    {
        "uuid": "8cbaacd3d92e6b74acbaff0ef52945d1",
        "title": "赠成炼师四首 一",
        "author": "刘言史",
        "content": "花冠蘂帔色婵娟，一曲清箫凌紫烟。\n不知今日重来意，更住人间几百年。",
        "dynasty": "唐",
        "collection_info": null
    },
    {
        "uuid": "b9494564d8c7cf058571997e36a81f59",
        "title": "赠成炼师四首 二",
        "author": "刘言史",
        "content": "黄昏骑得下天龙，巡遍茅山数十峰。\n采芝却到蓬莱上，花裏犹残碧玉钟。",
        "dynasty": "唐",
        "collection_info": null
    },
    {
        "uuid": "376c21ad417d1e2f542f2ca0d357a79a",
        "title": "赠成炼师四首 三",
        "author": "刘言史",
        "content": "等闲何处得灵方，丹脸云鬟日月长。\n大罗过却三千岁，更向人间魅阮郎。",
        "dynasty": "唐",
        "collection_info": null
    },
    {
        "uuid": "fc3d5e81a65e29775ef3a69f7ee573bd",
        "title": "赠成炼师四首 四",
        "author": "刘言史",
        "content": "曾随阿母汉宫斋，凤驾龙軿列玉阶。\n当时白燕无寻处，今日云鬟见玉钗。",
        "dynasty": "唐",
        "collection_info": null
    },
    {
        "uuid": "bacb6b4df9b314924f7a6e42f981f853",
        "title": "上巳日陪襄阳李尚书宴光风亭",
        "author": "刘言史",
        "content": "碧池萍嫩柳垂波，绮席丝镛舞翠娥。\n为报会稽亭上客，永和应不胜元和。",
        "dynasty": "唐",
        "collection_info": null
    },
    {
        "uuid": "c35a883ad5dabc742515c89bd5b3ab25",
        "title": "病中客散復言怀",
        "author": "刘言史",
        "content": "华髮离披卧满头，暗虫衰草入乡愁。\n枕前人去空庭暮，又见芭蕉白露秋。",
        "dynasty": "唐",
        "collection_info": null
    },
    {
        "uuid": "afb00b6c84dbc80ce76283a74c58d288",
        "title": "处州月夜穆中丞席和主人",
        "author": "刘言史",
        "content": "羌竹繁弦银烛红，月光初出柳城东。\n忽见隐侯裁一咏，还须书向郡楼中。",
        "dynasty": "唐",
        "collection_info": null
    },
    {
        "uuid": "0e2ead99f84a1f74799ca5228a89b398",
        "title": "寻花",
        "author": "刘言史",
        "content": "游春未足春将度，访紫寻红少在家。\n借问流莺与飞蝶，更知何处有幽花。",
        "dynasty": "唐",
        "collection_info": null
    },
    {
        "uuid": "bebb58c57c33b0fa93fe02caf31de41b",
        "title": "赠陈长史妓",
        "author": "刘言史",
        "content": "宝钿云和玉禁僊，深含媚靥褭朱弦。\n春风不怕君王恨，引出幽花落外边。",
        "dynasty": "唐",
        "collection_info": null
    },
    {
        "uuid": "65c7bd59f1d5eadfec7a7b0bd2f37ad2",
        "title": "题王况故居",
        "author": "刘言史",
        "content": "入巷萧条起悲绪，儿女犹居旧贫处。\n尘满空床屋见天，独作驴鸣一声去。",
        "dynasty": "唐",
        "collection_info": null
    },
    {
        "uuid": "ac7f2028a9abc1faf5b7ed09edd92b78",
        "title": "偶题",
        "author": "刘言史",
        "content": "迟日新妆游冶娘，盈盈綵艇白莲塘。\n掬水远湿岸边郎，红绡缕中玉钏光。",
        "dynasty": "唐",
        "collection_info": null
    },
    {
        "uuid": "cc508722dee250991bacada6acc35bf9",
        "title": "恸柳论",
        "author": "刘言史",
        "content": "孀妻栖户仍无嗣，欲访孤坟谁引至。\n裴回无处展哀情，惟有衣襟知下泪。",
        "dynasty": "唐",
        "collection_info": null
    },
    {
        "uuid": "5f94176434953ea56d4a68dd1f4d6b5c",
        "title": "夜入简子古城",
        "author": "刘言史",
        "content": "远火荧荧聚寒鬼，绿燄欲销还復起。\n夜深风雪古城空，行客衣襟汗如水。",
        "dynasty": "唐",
        "collection_info": null
    },
    {
        "uuid": "e1e5914d6b730ffcf393fc5b435c1be9",
        "title": "桂江中题香顶台",
        "author": "刘言史",
        "content": "岧岧香积凌空翠，天上名花落幽地。\n老僧相对竟无言，山鸟却呼诸佛字。",
        "dynasty": "唐",
        "collection_info": null
    },
    {
        "uuid": "76e4493b32451035802abc47ee3be0da",
        "title": "僧檐前独竹咏",
        "author": "刘言史",
        "content": "乱石田中寄孤本，亭亭不住凌虚引。\n欲以袈裟拂着来，一边碧玉无轻粉。",
        "dynasty": "唐",
        "collection_info": null
    },
    {
        "uuid": "908c9edd8a82e2bdbaf5be6d94bd247e",
        "title": "送人随姊夫任云安令",
        "author": "刘言史",
        "content": "闲逐维私向武城，北风青雀片时行。\n孤帆瞥过荆州岸，认得瞿塘急浪声。",
        "dynasty": "唐",
        "collection_info": null
    },
    {
        "uuid": "8f203a54f39eff36a53a476f84e3a6a5",
        "title": "山中喜崔补阙见寻",
        "author": "刘言史",
        "content": "鹿袖青藜鼠耳巾，潜夫岂解拜朝臣。\n白屋藜床还共入，山妻老大不羞人。",
        "dynasty": "唐",
        "collection_info": null
    },
    {
        "uuid": "408407c797791890c8188ba3635eb143",
        "title": "偶题二首 一",
        "author": "刘言史",
        "content": "金榜荣名俱失尽，病身为庶更投魑。\n春娥慢笑无愁色，别向人家舞柘枝。",
        "dynasty": "唐",
        "collection_info": null
    },
    {
        "uuid": "43b5f7514f47a4b1841433000c23647b",
        "title": "偶题二首 二",
        "author": "刘言史",
        "content": "得罪除名谪海头，惊心无暇与身愁。\n中使不知何处住，家书莫寄向春州。",
        "dynasty": "唐",
        "collection_info": null
    },
    {
        "uuid": "9ae0307c5d3f9e3f227ec508f7ef5cd6",
        "title": "嘉兴社日",
        "author": "刘言史",
        "content": "消渴天涯寄病身，临邛知我是何人。\n今年社日分余肉，不值陈平又不均。",
        "dynasty": "唐",
        "collection_info": null
    },
    {
        "uuid": "94da56299aa848eb19655a02738639f5",
        "title": "席上赠李尹",
        "author": "刘言史",
        "content": "伛偻山夫髮似丝，松间石上坐多时。\n瓢饮不曾看酒肆，世人空笑亦何为。",
        "dynasty": "唐",
        "collection_info": null
    },
    {
        "uuid": "941dd4f24de180aa8a0c2b7161ef1ba5",
        "title": "弼公院问病",
        "author": "刘言史",
        "content": "一头细髮两分丝，卧见芭蕉白露滋。\n欲令居士身无病，直待众生苦尽时。",
        "dynasty": "唐",
        "collection_info": null
    },
    {
        "uuid": "fad1b45df3ab892aedb4e751f4acdde6",
        "title": "惜花",
        "author": "刘言史",
        "content": "年少共怜含露色，老人偏惜委尘红。\n如何遂得心中事，每要花时不厌风。",
        "dynasty": "唐",
        "collection_info": null
    },
    {
        "uuid": "f6e39dc50d49d6ec65c201db143612b6",
        "title": "代胡僧留别",
        "author": "刘言史",
        "content": "此地缘疎语未通，归时老病去无穷。\n定知不彻南天竺，死在条支阴碛中。",
        "dynasty": "唐",
        "collection_info": null
    },
    {
        "uuid": "efcd86c2153e5480dc20d248f35730b1",
        "title": "桂江逢王使君旅榇归",
        "author": "刘言史",
        "content": "故人丹旐出南威，少妇随丧哭渐归。\n遥想北原新壠上，日寒光浅水松稀。",
        "dynasty": "唐",
        "collection_info": null
    },
    {
        "uuid": "3b2fbc7d49afcf1b81824c0960204085",
        "title": "玉京词",
        "author": "刘言史",
        "content": "绝景寥寥日更迟，人间甲子不同时。\n未知樵客终何得，归后无家是看棋。",
        "dynasty": "唐",
        "collection_info": null
    },
    {
        "uuid": "b67d86a9d5e49d0a4be64d36aff7deef",
        "title": "葛巾歌",
        "author": "刘言史",
        "content": "一片白葛巾，潜夫自能结。\n篱边折枯蒿，聊用簪华髮。\n有时醉倒长松侧，酒醒不见心还忆。\n谷鸟衔将却趁来，野风吹去还寻得。\n十年紫竹溪南住，迹同玄豹依深雾。\n草堂窗底漉春醅，山寺门前逢暮雨。\n临汝袁郎得相见，闲云引到东阳县。\n鲁性将他类此身，还拈野物赠傍人。\n空留梲杖犊鼻裈，蒙蒙烟雨归山村。",
        "dynasty": "唐",
        "collection_info": null
    },
    {
        "uuid": "a3b33e8b7620ce72e69700389fc4f74b",
        "title": "北原情三首 一",
        "author": "刘言史",
        "content": "错莫天色愁，挽歌出重闉。\n谁家白网车，送客入幽尘。\n铭旌下官道，葬舆去辚辚。\n萧条黄蒿中，奠酒花翠新。\n米雪晚霏微，墓成悄无人。\n乌鸢下空地，烟火残荒榛。\n生人更多苦，入户事盈身。\n营营日易深，却到不得频。\n寂寥孤隧头，草绿棠梨春。",
        "dynasty": "唐",
        "collection_info": null
    },
    {
        "uuid": "329c198e8b6faf3592a7937d001a61e4",
        "title": "北原情三首 二",
        "author": "刘言史",
        "content": "洛阳城北山，古今葬冥客。\n聚骨朽成泥，此山土多白。\n近来送葬人，亦去闻归声。\n岂能车轮疾，渐是墓侵城。\n城中人不绝，哀挽相次行。\n莫非北邙后，重向洛城生。",
        "dynasty": "唐",
        "collection_info": null
    },
    {
        "uuid": "525bea0665102e713750914f1aa231cf",
        "title": "北原情三首 三",
        "author": "刘言史",
        "content": "卜地起孤坟，全家送葬去。\n归来却到时，不復重知处。\n迭迭葬相续，土干草已绿。\n列纸泻壶浆，空向春云哭。",
        "dynasty": "唐",
        "collection_info": null
    },
    {
        "uuid": "89da3642480fe6040f58f6a5259136e4",
        "title": "林中独醒",
        "author": "刘言史",
        "content": "晚来林沼静，独坐间瓢尊。\n向己非前迹，齐心欲不言。\n微凉生乱篠，轻馥起孤萱。\n未得浑无事，瓜田草正繁。",
        "dynasty": "唐",
        "collection_info": null
    },
    {
        "uuid": "5c0e06b9e53b7661353590bc379bb3e9",
        "title": "江陵客舍留别樊尚书",
        "author": "刘言史",
        "content": "信陵门馆下，多病有归思。\n坠履忘情后，寒灰更湿时。\n委栏芳蕙晚，凭几雪髫垂。\n明日秋关外，单车风雨随。",
        "dynasty": "唐",
        "collection_info": null
    },
    {
        "uuid": "ff5e7041058252d32a8d436183d566f9",
        "title": "拟古咏河边枯树",
        "author": "长孙佐辅",
        "content": "野火烧枝水洗根，数围孤树半心存。\n应是无机承雨露，却将春色寄苔痕。",
        "dynasty": "唐",
        "collection_info": null
    },
    {
        "uuid": "ddd173b197a1ca23acb8224618755740",
        "title": "别友人",
        "author": "长孙佐辅",
        "content": "愁多不忍醒时别，想极还寻静处行。\n谁遣同衾又分手，不如行路本无情。",
        "dynasty": "唐",
        "collection_info": null
    },
    {
        "uuid": "284d45b220764c4aeb6ae8f4149c3828",
        "title": "伤故人歌妓",
        "author": "长孙佐辅",
        "content": "愁脸无红衣满尘，万家门户不容身。\n曾将一笑君前去，悞杀几多回顾人。",
        "dynasty": "唐",
        "collection_info": null
    },
    {
        "uuid": "4442d067e7aeace487fc076f57f31bdb",
        "title": "南中客舍对雨送故人归北",
        "author": "长孙佐辅",
        "content": "猨声啾啾雁声苦，卷帘相对愁不语。\n几年客吴君在楚，况送君归我犹阻。\n家书作得不忍封，北风吹断阶前雨。",
        "dynasty": "唐",
        "collection_info": null
    },
    {
        "uuid": "eaaa913a20c9a8058a58d40e26d2ba48",
        "title": "杭州秋日别故友",
        "author": "长孙佐辅",
        "content": "相见又相别，大江秋水深。\n悲欢一世事，去住两乡心。\n淅沥篱下叶，凄清阶上琴。",
        "dynasty": "唐",
        "collection_info": null
    },
    {
        "uuid": "94c65e0564999a23f60078a54519932f",
        "title": "代别后梦别",
        "author": "长孙佐辅",
        "content": "别中还梦别，悲后更生悲。\n觉梦俱千里，追随难再期。\n翻思梦裏苦，却恨觉来迟。\n纵是非真事，何妨梦会时。",
        "dynasty": "唐",
        "collection_info": null
    },
    {
        "uuid": "ad69ea6d3fddde5d44ac35a29389bc3b",
        "title": "荅边信",
        "author": "长孙佐辅",
        "content": "征人去年戍辽水，夜得边书字盈纸。\n挥刀就烛裁红绮，结作同心荅千里。\n君寄边书书莫绝，妾荅同心心自结。\n同心再解心不离，书字频看字愁灭。\n结成一夜和泪封，贮书只在怀袖中。\n莫如书字故难久，愿学同心长可同。",
        "dynasty": "唐",
        "collection_info": null
    },
    {
        "uuid": "fc708bd68f56f7a5246db0c434eccfb1",
        "title": "对镜吟",
        "author": "长孙佐辅",
        "content": "忆昔逢君新纳娉，青铜铸出千年镜。\n意怜光彩固无瑕，义比恩情永相映。\n每将鉴面兼鉴心，鉴来不辍情逾深。\n君非结心空结带，结处尚新恩已背。\n开帘览镜悲难语，对面相看孟门阻。\n掩匣徒惭双凤飞，悬台欲效孤鸾舞。\n昔日照来人共许，今朝照罢自生疑。\n镜上有尘犹可淬，君恩讵肯无迴时。",
        "dynasty": "唐",
        "collection_info": null
    },
    {
        "uuid": "6101d95b239b8b1ffe16ce23f8595815",
        "title": "山行书事",
        "author": "长孙佐辅",
        "content": "日落风䬘䬘，驱车行远郊。\n中心有所悲，古墓穿黄茅。\n茅中狐兔窠，四面乌鸢巢。\n鬼火时独出，人烟不相交。\n行行近破村，一径欹还坳。\n迎霜听蟋蟀，向月看蟏蛸。\n翁喜客来至，客来羞厨庖。\n浊醪夸泼蚁，时果仍新苞。\n相劝对寒灯，呼儿爇枯梢。\n性朴颇近古，其言无斗筲。\n忧欢世上幷，岁月途中抛。\n谁知问津客，空作杨雄嘲。",
        "dynasty": "唐",
        "collection_info": null
    },
    {
        "uuid": "e1f73d504a990adaa5b7e11526003a02",
        "title": "古宫怨",
        "author": "长孙佐辅",
        "content": "窗前好树名玫瑰，去年花落今年开。\n无情春色尚识返，君心忽断何时来。\n忆昔妆成候僊仗，宫璅玲珑日新上。\n拊心却笑西子嚬，掩鼻谁忧郑姬谤。\n草染文章衣下履，花黏甲乙床前帐。\n三千玉貌休自夸，十二金钗独相向。\n盛衰倾夺欲何如，娇爱翻悲逐佞谀。\n重远岂能惭沼鹄，弃前方见泣船鱼。\n看笼不记熏龙脑，咏扇空曾秃鼠鬚。\n始喜类萝新託柏，终伤如荠却甘荼。\n院深独开还独闭，鹦鹉惊飞苔覆地。\n满箱旧赐前日衣，渍枕新垂夜来泪。\n痕多开镜照还悲，绿髻青蛾尚未衰。\n莫道新缣长绝比，犹逢故劒会相追。",
        "dynasty": "唐",
        "collection_info": null
    },
    {
        "uuid": "eb548b2ed81088c716dc95fd762c82cf",
        "title": "关山月",
        "author": "长孙佐辅",
        "content": "凄凄还切切，戍客多离别。\n何处最伤心，关山见秋月。\n关月竟如何，由来远近过。\n始经玄菟塞，终绕白狼河。\n忽忆秦楼妇，流光应共有。\n已得并蛾眉，还知揽纤手。\n去岁照同行，比翼復连形。\n今宵照独立，顾影自茕茕。\n余晖渐西落，夜夜看如昨。\n借问暎旌旗，何如鉴帷幕。\n拂晓朔风悲，蓬惊鴈不飞。\n几时征戍罢，还向月中归。",
        "dynasty": "唐",
        "collection_info": null
    },
    {
        "uuid": "b6ead06e18e6a8eede3fbba0b18190d3",
        "title": "山居",
        "author": "长孙佐辅",
        "content": "看书爱幽寂，结宇青冥间。\n飞泉引风听，古桂和云攀。\n地深草木稠，境静鱼鸟闲。\n阴气晚出谷，朝光先照山。\n有时独杖藜，入夜犹启关。\n星昏归鸟过，火出樵童还。\n神体自和适，不是离人寰。",
        "dynasty": "唐",
        "collection_info": null
    },
    {
        "uuid": "30880a4ffd95f8cc4daba6ec85eb6c31",
        "title": "楚州盐𡏖古墙望海",
        "author": "长孙佐辅",
        "content": "混沌本冥冥，泄为洪川流。\n雄哉大造化，万古横中州。\n我从西北来，登高望蓬丘。\n阴晴乍开合，天地相沈浮。\n长风卷繁云，日出扶桑头。\n水净露鲛室，烟销凝蜃楼。\n时来会云翔，道蹇即津游。\n明发促归轸，沧波非宿谋。",
        "dynasty": "唐",
        "collection_info": null
    },
    {
        "uuid": "e9f1255a36d4212e4910881bc62b1465",
        "title": "闻韦驸马使君迁拜台州",
        "author": "长孙佐辅",
        "content": "溟藩轸帝忧，见说初鸣驺。\n德胜祸先戢，情闲思自流。\n蚕殷桑柘空，廪实雀鼠稠。\n谏虎昔赐骏，安人将问牛。\n曾陪后乘光，共逐平津游。\n旌斾拥追赏，歌钟催献酬。\n音徽一寂寥，贵贱双沈浮。\n北郭乏中崖，东方称上头。\n跻山望百城，目尽增遐愁。\n海逼日月近，天高星汉秋。\n无阶异渐鸿，有志惭驯鸥。\n终期促孤棹，暂访天台幽。",
        "dynasty": "唐",
        "collection_info": null
    },
    {
        "uuid": "5417bb9eb39c08a27d225237b7d656c1",
        "title": "山行经村径",
        "author": "长孙佐辅",
        "content": "一径有人迹，到来唯数家。\n依稀听机杼，寂历看桑麻。\n雨湿渡头草，风吹坟上花。\n却驱羸马去，数点归林鸦。",
        "dynasty": "唐",
        "collection_info": null
    },
    {
        "uuid": "56492e2ad3815497f81b9a6149687e7d",
        "title": "野田行",
        "author": "张碧",
        "content": "风昏昼色飞斜雨，冤骨千堆髑髅语。\n八纮牢落人物悲，是箇田园荒废主。\n悲嗟自古争天下，几度干坤復如此。\n秦皇矻矻筑长城，汉祖区区白蛇死。\n野田之骨兮又成尘，楼阁风烟兮还復新。\n愿得华山之下长归马，野田无復堆冤者。",
        "dynasty": "唐",
        "collection_info": null
    },
    {
        "uuid": "20b82fa0b63bd3247a8dc5e638a907fd",
        "title": "贫女",
        "author": "张碧",
        "content": "岂是昧容华，岂不知机织。\n自是生寒门，良媒不相识。",
        "dynasty": "唐",
        "collection_info": null
    },
    {
        "uuid": "34bffb02b4fc292e08b3512d2b1793b8",
        "title": "幽思",
        "author": "张碧",
        "content": "金炉烟霭微，锦釭残影灭。\n出户独裴回，落花满明月。",
        "dynasty": "唐",
        "collection_info": null
    },
    {
        "uuid": "fe0a84c4297df6dfc6c9d2cdb1a9dcfc",
        "title": "惜花三首 一",
        "author": "张碧",
        "content": "千枝万枝占春开，彤霞着地红成堆。\n一窖闲愁驱不去，殷勤对尔酌金杯。",
        "dynasty": "唐",
        "collection_info": null
    },
    {
        "uuid": "9b7aae127c1d3ecdb5876d554ca6a81b",
        "title": "惜花三首 二",
        "author": "张碧",
        "content": "老鸦拍翼盘空疾，准拟浮生如瞬息。\n阿母蟠桃香未齐，汉皇骨葬秋山碧。",
        "dynasty": "唐",
        "collection_info": null
    },
    {
        "uuid": "ef0ad623f39a7be8f244c12902eab3c2",
        "title": "惜花三首 三",
        "author": "张碧",
        "content": "朝开暮落煎人老，无人为报东君道。\n留取秾红伴醉吟，莫教少女来吹扫。",
        "dynasty": "唐",
        "collection_info": null
    },
    {
        "uuid": "553b788fee18b76f495e62651afe5ed4",
        "title": "游春引三首 一",
        "author": "张碧",
        "content": "句芒爱弄春风权，开萌发翠无党偏。\n句芒小女精神巧，机罗杼绮满平川。",
        "dynasty": "唐",
        "collection_info": null
    },
    {
        "uuid": "25549c18dd53509b948ca431f9d1c8e2",
        "title": "游春引三首 二",
        "author": "张碧",
        "content": "五陵年少轻薄客，蛮锦花多春袖窄。\n酌桂鸣金翫物华，星蹄绣毂填香陌。",
        "dynasty": "唐",
        "collection_info": null
    },
    {
        "uuid": "4204f070f519e49135d2f12a8c1d638e",
        "title": "游春引三首 三",
        "author": "张碧",
        "content": "千条碧绿轻拖水，金毛泣怕春江死。\n万彙俱含造化恩，见我春工无私理。",
        "dynasty": "唐",
        "collection_info": null
    },
    {
        "uuid": "76e74993e2e51c714ad54fa34b68b141",
        "title": "农父",
        "author": "张碧",
        "content": "运锄耕斸侵星起，陇亩丰盈满家喜。\n到头禾黍属他人，不知何处抛妻子。",
        "dynasty": "唐",
        "collection_info": null
    },
    {
        "uuid": "e5495b8c85bd995d47ffde2a88d0858e",
        "title": "古意",
        "author": "张碧",
        "content": "銮舆不碾香尘灭，更残三十六宫月。\n手持纨扇独含情，秋风吹落横波血。",
        "dynasty": "唐",
        "collection_info": null
    },
    {
        "uuid": "6ad0ea36f571725d79a8f9cd906f0f8c",
        "title": "秋日登岳阳楼晴望",
        "author": "张碧",
        "content": "三秋倚练飞金盏，洞庭波定平如刬。\n天高云卷绿罗低，一点君山碍人眼。\n漫漫万顷铺琉璃，烟波阔远无鸟飞。\n西南东北竞无际，直疑侵断青天涯。\n屈原回日牵愁吟，龙宫感激致应沈。\n贾生憔悴说不得，茫茫烟霭堆湖心。",
        "dynasty": "唐",
        "collection_info": null
    },
    {
        "uuid": "cb10a41dc73d76797fc44e5f278104c1",
        "title": "鸿沟",
        "author": "张碧",
        "content": "毒龙衔日天地昏，八纮叆叇生愁云。\n秦园走鹿无藏处，纷纷争处蜂成羣。\n四溟波立鲸相吞，荡摇五岳崩山根。\n鱼虾舞浪狂鳅鲲，龙蛇胆战登鸿门。\n星旗羽镞强者尊，黑风白雨东西屯。\n山河欲拆人烟分，壮士鼓勇君王存。\n项庄愤气吐不得，亚父斗声天上闻。\n玉光堕地惊昆崙，留侯气魄吞太华。\n舌头一寸生阳春，神农女娲愁不言。\n蛇枯老媪啼泪痕，星曹定秤秤王孙。\n项籍骨轻迷精魂，沛公仰面争干坤。\n须臾垓下贼星起，歌声缭绕悽人耳。\n吴娃捧酒横秋波，霜天月照空城垒。\n力拔山兮忽到此，骓嘶懒渡乌江水。\n新丰瑞色生楼台，西楚寒蒿哭愁鬼。\n三尺霜鸣金匣裏，神光一掉八千里。\n汉皇骤马意气生，西南扫地迎天子。",
        "dynasty": "唐",
        "collection_info": null
    },
    {
        "uuid": "d9e5cf4696b804e55432b986eab1b91e",
        "title": "美人梳头",
        "author": "张碧",
        "content": "玉堂花院小枝红，绿窗一片春光晓。\n玉容惊觉浓睡醒，圆蟾挂出妆台表。\n金盘解下丛鬟碎，三尺巫云绾朝翠。\n皓指高低寸黛愁，水精梳滑参差坠。\n须臾拢掠蝉鬓生，玉钗冷透冬冰明。\n芙蓉拆向新开脸，秋泉慢转眸波横。\n鹦鹉偷来话心曲，屏风半倚遥山绿。",
        "dynasty": "唐",
        "collection_info": null
    },
    {
        "uuid": "d1858570e4caa076d72a9a2873b55218",
        "title": "题祖山人池上怪石",
        "author": "张碧",
        "content": "寒姿数片奇突兀，曾作秋江秋水骨。\n先生应是厌风云，着向江边塞龙窟。\n我来池上倾酒尊，半酣书破青烟痕。\n参差翠缕摆不落，笔头惊怪黏秋云。\n我闻吴中项容水墨有高价，邀得将来倚松下。\n铺却双缯直道难，掉首空归不成画。",
        "dynasty": "唐",
        "collection_info": null
    },
    {
        "uuid": "34c91f0196dabcb7937a7c25e0e95772",
        "title": "山居雨霁即事",
        "author": "张碧",
        "content": "结茅苍岭下，自与喧卑隔。\n况值雷雨晴，郊原转岑寂。\n出门看反照，绕屋残溜滴。\n古路绝人行，荒陂响蝼蝈。\n篱崩瓜豆蔓，圃坏牛羊迹。\n断续古祠鸦，高低远村笛。\n喜闻东皋润，欲往未通屐。\n杖策试危桥，攀萝瞰苔壁。\n邻翁夜相访，缓酌聊跂石。\n新月出污尊，浮云在巾舃。\n常隳腐儒操，谬习经邦画。\n有待时未知，非关慕沮溺。",
        "dynasty": "唐",
        "collection_info": null
    },
    {
        "uuid": "c59cba04e1d454f0dedc2787ea491147",
        "title": "赠琴棋僧歌",
        "author": "张瀛",
        "content": "我尝听师法一说，波上莲花水中月。\n不垢不净是色空，无法无空亦无灭。\n我尝听师禅一观，浪溢鰲头蟾魄满。\n河沙世界尽空空，一寸寒灰冷灯畔。\n我又听师琴一抚，长松唤住秋山雨。\n弦中雅弄若铿金，指下寒泉流太古。\n我又听师棋一着，山顶坐沈红日脚。\n阿谁称是国手人，罗浮道士赌却鹤。\n输却药，法怀斟下红霞丹，束手不敢争头角。",
        "dynasty": "唐",
        "collection_info": null
    },
    {
        "uuid": "07b608033ebc786456fad530c0146a72",
        "title": "妾换马",
        "author": "卢殷",
        "content": "伴凤楼中妾，如龙枥上宛。\n同年辞旧宠，异地受新恩。\n香阁更衣处，尘蒙喷草痕。\n连嘶将忍泪，俱恋主人门。",
        "dynasty": "唐",
        "collection_info": null
    },
    {
        "uuid": "837c3eae6ee0c5f5bcba7ea251a50520",
        "title": "七夕",
        "author": "卢殷",
        "content": "河耿月凉时，牵牛织女期。\n欢娱方在此，漏刻竟由谁。\n定不嫌秋驶，唯当乞夜迟。\n全胜客子媍，十载泣生离。",
        "dynasty": "唐",
        "collection_info": null
    },
    {
        "uuid": "a927e488d5c27817f1cd21a2c4b93f54",
        "title": "月夜",
        "author": "卢殷",
        "content": "露下凉生簟，无人月满庭。\n难闻逆河浪，徒望白榆星。\n树遶孤栖鹊，窗飞就暗萤。\n移时宿兰影，思共习芳馨。",
        "dynasty": "唐",
        "collection_info": null
    },
    {
        "uuid": "974bc1a938594395e1d4ced1f34a60c7",
        "title": "仲夏寄江南",
        "author": "卢殷",
        "content": "五月行将近，三年客未迴。\n梦成千里去，酒醒百忧来。\n晚暮时看槿，悲酸不食梅。\n空将白团扇，从寄復裴回。",
        "dynasty": "唐",
        "collection_info": null
    },
    {
        "uuid": "848ec1a46933f76702909506cfe6e27d",
        "title": "欲销云",
        "author": "卢殷",
        "content": "欲隐从龙质，仍余触石文。\n霏微依碧落，髣髴悞非云。\n度月光无隔，倾河影不分。\n如逢作霖处，当为起氤氲。",
        "dynasty": "唐",
        "collection_info": null
    },
    {
        "uuid": "eda45c2daf6979079d3e8a391f207181",
        "title": "遇边使",
        "author": "卢殷",
        "content": "累年无的信，每夜梦边城。\n袖掩千行泪，书封一尺情。",
        "dynasty": "唐",
        "collection_info": null
    },
    {
        "uuid": "ee4ceb5e76957a9d51a39cfd5496f1f2",
        "title": "移住别居",
        "author": "卢殷",
        "content": "自到西川住，唯君别有情。\n常逢对门远，又隔一重城。",
        "dynasty": "唐",
        "collection_info": null
    },
    {
        "uuid": "a26a8ef8b06e6ad409b9775b2ad74dec",
        "title": "堋口逢友人",
        "author": "卢殷",
        "content": "艰难别离久，中外往还深。\n已改当时法，空余旧日心。",
        "dynasty": "唐",
        "collection_info": null
    },
    {
        "uuid": "a8912a96209409fe6f07727d0597078f",
        "title": "雨霁登北岸寄友人",
        "author": "卢殷",
        "content": "稻黄扑扑黍油油，野树连山涧自流。\n忆得年时冯翊部，谢郎相引上楼头。",
        "dynasty": "唐",
        "collection_info": null
    },
    {
        "uuid": "e128e06c1f8b3571d07b95ce66d662ed",
        "title": "长安亲故",
        "author": "卢殷",
        "content": "楚兰不佩佩吴钩，带酒城头别旧游。\n年事已多筋力在，试将弓箭到幷州。",
        "dynasty": "唐",
        "collection_info": null
    },
    {
        "uuid": "50d4fa3f9fa914d2b79a78ccfcb3f172",
        "title": "悲秋",
        "author": "卢殷",
        "content": "秋空雁度青天远，疎树蝉嘶白露寒。\n阶下败兰犹有气，手中团扇渐无端。",
        "dynasty": "唐",
        "collection_info": null
    },
    {
        "uuid": "564bf005b73c47b4c8c188330687e005",
        "title": "晚蝉",
        "author": "卢殷",
        "content": "深藏高柳背斜晖，能轸孤愁减昔围。\n犹畏旅人头不白，再三移树带声飞。",
        "dynasty": "唐",
        "collection_info": null
    },
    {
        "uuid": "77cc6ae9ef17d31029bd2b81f0ab685a",
        "title": "维扬郡西亭赠友人",
        "author": "卢殷",
        "content": "萍飒风池香满船，杨花漠漠暮春天。\n玉人此日心中事，何似乘羊入市年。",
        "dynasty": "唐",
        "collection_info": null
    },
    {
        "uuid": "dd5ea2972a3cce10fa68e80f5df6afd8",
        "title": "终南精舍月中闻磬",
        "author": "独孤申叔",
        "content": "精庐残夜景，天宇灭埃氛。\n幽磬此时击，余音几处闻。\n随风树杪去，支策月中分。\n断绝如残漏，凄清不隔云。\n羇人方罢梦，独鴈忽迷羣。\n响尽河汉落，千山空纠纷。",
        "dynasty": "唐",
        "collection_info": null
    },
    {
        "uuid": "ef41ed1c6230a6a63e700328f34bac74",
        "title": "题汉州西湖",
        "author": "严公弼",
        "content": "西湖创置自房公，心匠纵横造化同。\n见说凤池推独步，高名何事滞川中。",
        "dynasty": "唐",
        "collection_info": null
    },
    {
        "uuid": "e2213360a207f8051d466b67e4fc0776",
        "title": "题汉州西湖",
        "author": "严公贶",
        "content": "凤沼才难尽，余思凿西湖。\n珍木罗修岸，冰光映坐隅。\n琴台今寂寞，竹岛尚萦纡。\n犹蕴济川志，芳名终不渝。",
        "dynasty": "唐",
        "collection_info": null
    },
    {
        "uuid": "7e3dac063a13395a79d70df459e80210",
        "title": "湘弦曲",
        "author": "庄南杰",
        "content": "楚云铮铮戛秋露，巫云峡雨飞朝暮。\n古磬高敲百尺楼，孤猨夜哭千丈树。\n云轩碾火声珑珑，连山卷尽长江空。\n莺啼寂寞花枝雨，鬼啸荒郊松柏风。\n满堂怨咽悲相续，苦调中含古离曲。\n繁弦响绝楚魂遥，湘江水碧湘山绿。",
        "dynasty": "唐",
        "collection_info": null
    },
    {
        "uuid": "2ddd8bc38a78c8ebba5b6406d0a1269c",
        "title": "黄雀行",
        "author": "庄南杰",
        "content": "穿屋穿墙不知止，争树争巢入营死。\n林间公子夹弹弓，一丸致毙花丛裏。\n小口黄雏未有知，青天不解高高飞。\n虞人设网当要路，白日啾嘲祸万机。",
        "dynasty": "唐",
        "collection_info": null
    },
    {
        "uuid": "89ca070fc13b0b2019f4af48d975d541",
        "title": "阳春曲",
        "author": "庄南杰",
        "content": "紫锦红囊香满风，金鸾玉轼摇丁冬。\n沙鸥白羽翦晴碧，野桃红艳烧春空。\n芳草绵延鏁平地，壠蝶双双舞幽翠。\n凤叶龙吟白日长，落花声底仙娥醉。",
        "dynasty": "唐",
        "collection_info": null
    },
    {
        "uuid": "6935af2e5844d1b465a4a81e96de34e1",
        "title": "伤歌行",
        "author": "庄南杰",
        "content": "兔走乌飞不相见，人事依稀速如电。\n王母夭桃一度开，玉楼红粉千回变。\n车驰马走咸阳道，石家旧宅空荒草。\n秋雨无情不惜花，芙蓉一一惊香倒。\n劝君莫谩栽荆棘，秦皇虚费驱山力。\n英风一去更无言，白骨沈埋暮山碧。",
        "dynasty": "唐",
        "collection_info": null
    },
    {
        "uuid": "7724eb4e1782a8739b0174dd785573d3",
        "title": "无题",
        "author": "李溟",
        "content": "乔木挂斗邑，水驿坏门开。\n向月片帆去，背云行雁来。\n晚年名利迹，宁免路岐哀。\n前计不能息，若为玄鬓迴。",
        "dynasty": "唐",
        "collection_info": null
    },
    {
        "uuid": "53cb76fe12b1ea23fc8730f8373343ed",
        "title": "客舍喜友人相访",
        "author": "贺兰朋吉",
        "content": "荒居无四隣，谁肯访来频。\n古树秋中叶，他乡病裏身。\n鴈声风送急，萤影月流新。\n独为成名晚，多惭见友人。",
        "dynasty": "唐",
        "collection_info": null
    },
    {
        "uuid": "4c8803964c53fdce3d49bf250ccff0cb",
        "title": "诣李侍郎",
        "author": "王鲁復",
        "content": "文字元无底，功夫转到难。\n苦心三百首，暂请侍郎看。",
        "dynasty": "唐",
        "collection_info": null
    },
    {
        "uuid": "22fc07ceac1b8e596df0df02e1026d9b",
        "title": "弔灵均",
        "author": "王鲁復",
        "content": "万古汨罗深，骚人道不沈。\n明明唐日月，应见楚臣心。",
        "dynasty": "唐",
        "collection_info": null
    },
    {
        "uuid": "9f99d2a4c202df6e401a694fbaa93ef7",
        "title": "弔韩侍郎",
        "author": "王鲁復",
        "content": "星落少微宫，高人入古风。\n几年才子泪，併写五言中。",
        "dynasty": "唐",
        "collection_info": null
    },
    {
        "uuid": "c5bb8ee8d42e5eeef69eb28ef259960c",
        "title": "故白岩禅师院",
        "author": "王鲁復",
        "content": "能师还世名还在，空闭禅堂满院苔。\n花树不随人寂寞，数枝犹自出墙来。",
        "dynasty": "唐",
        "collection_info": null
    },
    {
        "uuid": "1aaf54119ef5fa585e60aee107772feb",
        "title": "招玉川子咏新文",
        "author": "徐希仁",
        "content": "清气宿我心，结为清泠音。\n一夜吟不足，君来相和吟。",
        "dynasty": "唐",
        "collection_info": null
    },
    {
        "uuid": "74936f005b0dc0a533b52264013fd353",
        "title": "五杂组",
        "author": "雍裕之",
        "content": "五杂组，刺绣窠。\n往復还，织锦梭。\n不得已，戍交河。",
        "dynasty": "唐",
        "collection_info": null
    },
    {
        "uuid": "46109dd59af8afe96d99c234d724d931",
        "title": "剪綵花",
        "author": "雍裕之",
        "content": "敢竞桃李色，自呈刀尺功。\n蝶犹迷剪翠，人岂辨裁红。",
        "dynasty": "唐",
        "collection_info": null
    },
    {
        "uuid": "debbe81d8f5061fc632da85b5f951704",
        "title": "春晦送客",
        "author": "雍裕之",
        "content": "野酌乱无巡，送君兼送春。\n明年春色至，莫作未归人。",
        "dynasty": "唐",
        "collection_info": null
    },
    {
        "uuid": "3fbb84df0be9e005a642cf2c204739ec",
        "title": "自君之出矣",
        "author": "徐干",
        "content": "自君之出矣，明镜暗不治。\n思君如流水，无有穷已时。",
        "dynasty": "唐",
        "collection_info": null
    },
    {
        "uuid": "65e9626d73994d7bcf96463a055d1664",
        "title": "四气",
        "author": "雍裕之",
        "content": "春禽犹竞啭，夏木忽交阴。\n稍觉秋山远，俄惊冬霰深。",
        "dynasty": "唐",
        "collection_info": null
    },
    {
        "uuid": "e81726c22e0381ea66da61af2fcf96ab",
        "title": "四色 一",
        "author": "雍裕之",
        "content": "壶中冰始结，盘上露初圆。\n何意瑶池雪，欲夺鹤毛鲜。",
        "dynasty": "唐",
        "collection_info": null
    },
    {
        "uuid": "c11e11937190e91c9f9a21224ef2c8e7",
        "title": "四色 二",
        "author": "雍裕之",
        "content": "道士牛已至，仙家鸟亦来。\n骨为神不朽，眼向故人开。",
        "dynasty": "唐",
        "collection_info": null
    },
    {
        "uuid": "f2f8fcd7dec4e2ae14ea938d841f129c",
        "title": "四色 三",
        "author": "雍裕之",
        "content": "劳鲂莲渚内，汗马火旗间。\n平生血诚尽，不独左轮殷。",
        "dynasty": "唐",
        "collection_info": null
    },
    {
        "uuid": "9d825578f26768cc605773b0c3a32129",
        "title": "四色 四",
        "author": "雍裕之",
        "content": "已见池尽墨，谁言突不黔。\n漆身恩未报，貂裘弊岂嫌。",
        "dynasty": "唐",
        "collection_info": null
    },
    {
        "uuid": "09991f55c004b1e3d530b05da18c1adf",
        "title": "大言",
        "author": "雍裕之",
        "content": "四溟杯渌醑，五岳髻青螺。\n挥汗曾成雨，画地亦成河。",
        "dynasty": "唐",
        "collection_info": null
    },
    {
        "uuid": "924a34126f7f077ca963cb94ad59e796",
        "title": "细言",
        "author": "雍裕之",
        "content": "蚊眉自可託，蜗角岂劳争。\n欲効丝毫力，谁知蝼蚁诚。",
        "dynasty": "唐",
        "collection_info": null
    },
    {
        "uuid": "15b38ae90945f24f1b7851abe86efc1e",
        "title": "山中桂",
        "author": "雍裕之",
        "content": "八树拂丹霄，四时青不凋。\n秋风何处起，先褭最长条。",
        "dynasty": "唐",
        "collection_info": null
    },
    {
        "uuid": "06fed9c09776e8277f3ab0406b8cbe88",
        "title": "芦花",
        "author": "雍裕之",
        "content": "夹岸復连沙，枝枝摇浪花。\n月明浑似雪，无处认渔家。",
        "dynasty": "唐",
        "collection_info": null
    },
    {
        "uuid": "4b72e914bd0979361f65cc4a95ad6c5b",
        "title": "江边柳",
        "author": "雍裕之",
        "content": "袅袅古堤边，青青一树烟。\n若为丝不断，留取繫郎船。",
        "dynasty": "唐",
        "collection_info": null
    },
    {
        "uuid": "7514ac4be8bf1ce6277509c87c2b2cbd",
        "title": "江上山",
        "author": "雍裕之",
        "content": "绮霞明赤岸，锦缆绕丹枝。\n楚客正愁绝，西风且莫吹。",
        "dynasty": "唐",
        "collection_info": null
    },
    {
        "uuid": "e00fb86a2613188ed8717c5ee6a3f5b9",
        "title": "游丝",
        "author": "雍裕之",
        "content": "游丝何所似，应最似春心。\n一向风前乱，千条不可寻。",
        "dynasty": "唐",
        "collection_info": null
    },
    {
        "uuid": "5421fd809e3990b6ef05d9c7a9f9e9bd",
        "title": "柳絮",
        "author": "雍裕之",
        "content": "无风纔到地，有风还满空。\n缘渠偏似雪，莫近鬓毛生。",
        "dynasty": "唐",
        "collection_info": null
    },
    {
        "uuid": "578d0aaff940be2697fc8b8c97939e0f",
        "title": "残莺",
        "author": "雍裕之",
        "content": "花阑莺亦懒，不语似含情。\n何言百啭舌，唯余一两声。",
        "dynasty": "唐",
        "collection_info": null
    },
    {
        "uuid": "dfc65be73d38056a0b964ea3b4208c1d",
        "title": "早蝉",
        "author": "雍裕之",
        "content": "一声清溽暑，几处促流年。\n志士心偏苦，初闻独泫然。",
        "dynasty": "唐",
        "collection_info": null
    },
    {
        "uuid": "1e48bbca951d529c70ec5403500adb4e",
        "title": "秋蛩",
        "author": "雍裕之",
        "content": "雨绝苍苔地，月斜青草阶。\n蛩鸣谁不怨，况是正离怀。",
        "dynasty": "唐",
        "collection_info": null
    },
    {
        "uuid": "e9ba6171824c857084121076678d03f3",
        "title": "江上闻猨",
        "author": "雍裕之",
        "content": "枫岸月斜明，猨啼旅梦惊。\n愁多肠易断，不待第三声。",
        "dynasty": "唐",
        "collection_info": null
    },
    {
        "uuid": "a85913cd8f1d7f3e04877f5e146aa8c5",
        "title": "折柳赠行人",
        "author": "雍裕之",
        "content": "那言柳乱垂，尽日任风吹。\n欲识千条恨，和烟折一枝。",
        "dynasty": "唐",
        "collection_info": null
    },
    {
        "uuid": "f7cbcddb23122dd3ef678735b6c2ee30",
        "title": "题蒲葵扇",
        "author": "雍裕之",
        "content": "倾心曾向日，在手幸摇风。\n羡尔逢提握，知名自谢公。",
        "dynasty": "唐",
        "collection_info": null
    },
    {
        "uuid": "81c267d5ef247d9de91af9082c2fb285",
        "title": "赠苦行僧",
        "author": "雍裕之",
        "content": "幽深红叶寺，清净白毫僧。\n古殿长鸣磬，低头礼昼灯。",
        "dynasty": "唐",
        "collection_info": null
    },
    {
        "uuid": "4b4c07da6d935efc1e11e815a7b5d53c",
        "title": "两头纤纤",
        "author": "雍裕之",
        "content": "两头纤纤八字眉，半白半黑灯影帷。\n腷腷[膊膊]晓禽飞，磊磊落落秋果垂。",
        "dynasty": "唐",
        "collection_info": null
    },
    {
        "uuid": "649aac935b27040956f79ccd5eac171e",
        "title": "了语",
        "author": "雍裕之",
        "content": "扫却烟尘寇初剿，深水高林放鱼鸟。\n鸡人唱绝残漏晓，仙乐拍终天悄悄。",
        "dynasty": "唐",
        "collection_info": null
    },
    {
        "uuid": "84682a2009901a11074a9d87ec5ed46e",
        "title": "不了语",
        "author": "雍裕之",
        "content": "浮名世利知多少，朝市喧喧尘扰扰。\n车马交驰往復来，钟鼓相催天又晓。",
        "dynasty": "唐",
        "collection_info": null
    },
    {
        "uuid": "0b2799f40563e5707dc6f1f7188e0592",
        "title": "听弹沈湘",
        "author": "雍裕之",
        "content": "贾谊投文弔屈平，瑶琴能写此时情。\n秋风一奏沈湘曲，流水千年作恨声。",
        "dynasty": "唐",
        "collection_info": null
    },
    {
        "uuid": "0532c870860da1c4e169f6c3438a5ad4",
        "title": "豪家夏冰咏",
        "author": "雍裕之",
        "content": "金错银盘贮赐冰，清光如耸玉山棱。\n无论尘客闲停扇，直到消时不见蝇。",
        "dynasty": "唐",
        "collection_info": null
    },
    {
        "uuid": "5e4115508399bbd9e41f75c1ab235d0f",
        "title": "宿棣华馆闻雁",
        "author": "雍裕之",
        "content": "不堪旅宿棣花馆，况有离羣鸿雁声。\n一点秋灯残影下，不知寒梦几回惊。",
        "dynasty": "唐",
        "collection_info": null
    },
    {
        "uuid": "36e69c40d8565da6f6b112bdb5eb9c7e",
        "title": "农家望晴",
        "author": "雍裕之",
        "content": "尝闻秦地西风雨，为问西风早晚回。\n白髮老农如鹤立，麦场高处望云开。",
        "dynasty": "唐",
        "collection_info": null
    },
    {
        "uuid": "ea31eb68fcf576bc96344c47e0bfa796",
        "title": "宫人斜",
        "author": "雍裕之",
        "content": "几多红粉委黄泥，野鸟如歌又似啼。\n应有春魂化为燕，年来飞入未央栖。",
        "dynasty": "唐",
        "collection_info": null
    },
    {
        "uuid": "d1be0b2242580a4963abab94778a53f2",
        "title": "曲江池上",
        "author": "雍裕之",
        "content": "殷勤春在曲江头，全藉羣仙占胜游。\n何必三山待鸾鹤，年年此地是瀛洲。",
        "dynasty": "唐",
        "collection_info": null
    },
    {
        "uuid": "2f34600dbc87bee36113472c369cf584",
        "title": "奉陪吕使君楼上夜看花",
        "author": "段弘古",
        "content": "城上芳园花满枝，城头太守夜看时。\n为报林中高举烛，感人情思欲题诗。",
        "dynasty": "唐",
        "collection_info": null
    },
    {
        "uuid": "ed77be60553f4b8589bebc7cf038fc9e",
        "title": "所居寺院凉夜书情呈上吕和叔温郎中",
        "author": "何元上",
        "content": "庾公念病宜清暑，遣向僧家占上方。\n月光似水衣裳湿，松气如秋枕簟凉。\n幸以薄才当客次，无因弱羽逐鸾翔。\n何由一示云霄路，肠断星星两鬓霜。",
        "dynasty": "唐",
        "collection_info": null
    },
    {
        "uuid": "16e75bbf5754c29b6a6f5982e100b1bc",
        "title": "塞上闻笛",
        "author": "宋济",
        "content": "胡儿吹笛戍楼间，楼上萧条海月闲。\n借问梅花何处落，风吹一夜满关山。",
        "dynasty": "唐",
        "collection_info": null
    },
    {
        "uuid": "00557098f2ae0b297b4fe8d71cb3b41c",
        "title": "塞上闻笛",
        "author": "宋济",
        "content": "雪净遥天牧马还，月明羌笛戍楼闲。\n借问梅花何处落，风吹一夜满关山。",
        "dynasty": "唐",
        "collection_info": null
    },
    {
        "uuid": "7a600cb9d828ed174fb9457826694507",
        "title": "东邻美人歌",
        "author": "宋济",
        "content": "花暖江城斜日阴，莺啼绣户晓云深。\n春风不道珠帘隔，传得歌声与客心。",
        "dynasty": "唐",
        "collection_info": null
    },
    {
        "uuid": "60be7e9f095e5f418cdf7c86e7bf09c2",
        "title": "题李八百洞",
        "author": "符载",
        "content": "太极之年混沌坼，此山亦是神仙宅。\n后世何人来飞昇，紫阳真人李八百。",
        "dynasty": "唐",
        "collection_info": null
    },
    {
        "uuid": "02749027f0f06c459cfce80596790b90",
        "title": "甘州歌",
        "author": "符载",
        "content": "月裏嫦娥不画眉，只将云雾作罗衣。\n不知梦逐青鸾去，犹把花枝盖面归。",
        "dynasty": "唐",
        "collection_info": null
    },
    {
        "uuid": "89ad4e8a39a4923932e2cf47d1d660f1",
        "title": "句",
        "author": "符载",
        "content": "绿迸穿篱笋，红飘隔户花。",
        "dynasty": "唐",
        "collection_info": null
    },
    {
        "uuid": "cb8ccde9b57caea018184dc9a11599bf",
        "title": "贞元八年十二月谒先主庙绝句三首 一",
        "author": "张俨",
        "content": "仗顺继皇业，幷吞势由己。\n天命屈雄图，谁歌大风起。",
        "dynasty": "唐",
        "collection_info": null
    },
    {
        "uuid": "d3b9831fa5a29dc11d332f3769f45c42",
        "title": "贞元八年十二月谒先主庙绝句三首 二",
        "author": "张俨",
        "content": "得股肱贤明，能以奇用兵。\n何事伤客情，何人归帝京。",
        "dynasty": "唐",
        "collection_info": null
    },
    {
        "uuid": "5c0ec48777ad318cae3c51721fcf87a5",
        "title": "贞元八年十二月谒先主庙绝句三首 三",
        "author": "张俨",
        "content": "雄名垂竹帛，荒陵压阡陌。\n终古更何闻，悲风入松栢。",
        "dynasty": "唐",
        "collection_info": null
    },
    {
        "uuid": "be1708464e545779835b89314f29bf7c",
        "title": "题安乐山",
        "author": "先汪",
        "content": "碧峰横倚白云端，隋氏真人化蹟残。\n翠栢不凋龙骨瘦，石泉犹在镜光寒。",
        "dynasty": "唐",
        "collection_info": null
    },
    {
        "uuid": "7d128f3bd87bf4d326a4969061f0d81d",
        "title": "姑熟杂咏 姑熟溪",
        "author": "李赤",
        "content": "爱此溪水闲，乘流兴无极。\n击檝怕鸥惊，垂竿待鱼食。\n波翻晓霞影，岸迭春山色。\n何处浣纱人，红颜未相识。",
        "dynasty": "唐",
        "collection_info": null
    },
    {
        "uuid": "87b3243692cbb1f330ac1c456def618a",
        "title": "姑熟杂咏 丹阳湖",
        "author": "李赤",
        "content": "湖与元气通，风波浩难止。\n天外贾客归，云间片帆起。\n龟游莲叶上，鸟宿芦花裏。\n少女棹舟归，歌声逐流水。",
        "dynasty": "唐",
        "collection_info": null
    },
    {
        "uuid": "284c474f3b4aad7cd7507ef0387f4871",
        "title": "姑熟杂咏 谢公宅",
        "author": "李赤",
        "content": "青山日将暝，寂寞谢公宅。\n竹裏无人声，池中虚月白。\n荒庭衰草徧，废井苍苔积。\n唯有清风闻，时时起泉石。",
        "dynasty": "唐",
        "collection_info": null
    },
    {
        "uuid": "46c2dbe9873dbd344105fa4b942b5a0f",
        "title": "姑熟杂咏 凌[歊]台",
        "author": "李赤",
        "content": "旷望登古台，台高极人目。\n迭嶂列远空，闲花杂平陆。\n白云入窗牖，野翠生松竹。\n欲览碑上文，苔侵岂堪读。",
        "dynasty": "唐",
        "collection_info": null
    },
    {
        "uuid": "ed84cd2df5ceb721fd60ef7baad9bd51",
        "title": "姑熟杂咏 桓公井",
        "author": "李赤",
        "content": "桓公名已古，废井曾未竭。\n石甃冷苍苔，寒泉湛孤月。\n秋来桐暂落，春至桃还发。\n路远人罕窥，谁能见清澈。",
        "dynasty": "唐",
        "collection_info": null
    },
    {
        "uuid": "2a07c9e61f747ab22380f70d232531ea",
        "title": "姑熟杂咏 慈姥竹",
        "author": "李赤",
        "content": "野竹攒石生，含烟映江岛。\n翠色落波深，虚声带寒早。\n龙吟曾未听，凤曲吹应好。\n不学蒲柳凋，贞心常自保。",
        "dynasty": "唐",
        "collection_info": null
    },
    {
        "uuid": "951112d2fb3e0f3563233d8a24001ed6",
        "title": "姑熟杂咏 望夫山",
        "author": "李赤",
        "content": "颙望临碧空，怨情感离别。\n芳草不知愁，岩花但争发。\n云山万重隔，音信千里绝。\n春去秋復来，相思几时歇。",
        "dynasty": "唐",
        "collection_info": null
    },
    {
        "uuid": "520693097d1f98ff5d288c9f154619ff",
        "title": "姑熟杂咏 牛渚矶",
        "author": "李赤",
        "content": "绝壁临巨川，连峰势相向。\n乱石流洑间，迴波自成浪。\n但惊羣木秀，莫测精灵状。\n更听猨夜啼，忧心醉江上。",
        "dynasty": "唐",
        "collection_info": null
    },
    {
        "uuid": "75f155538f0b94adeb0ab55cc2a63845",
        "title": "姑熟杂咏 灵墟山",
        "author": "李赤",
        "content": "丁令辞世人，拂衣向仙路。\n伏炼九丹成，方随五云去。\n松萝蔽幽洞，桃杏深隐处。\n不知曾化鹤，辽海归几度。",
        "dynasty": "唐",
        "collection_info": null
    },
    {
        "uuid": "1b1426982b697d7d6cf6db09c5ef3a68",
        "title": "姑熟杂咏 天门山",
        "author": "李赤",
        "content": "迥出江水上，双峰自相对。\n岸映松色寒，石分浪花碎。\n参差远天际，缥缈晴霞外。\n落日舟去遥，回首沈青霭。",
        "dynasty": "唐",
        "collection_info": null
    },
    {
        "uuid": "caff327c91978d23840f91fcc1b4e03e",
        "title": "勅赠康尚书美人",
        "author": "薛𦀒",
        "content": "天门喜气晓氛氲，圣主临轩召冠军。\n欲令从此行霖雨，先赐巫山一片云。",
        "dynasty": "唐",
        "collection_info": null
    },
    {
        "uuid": "d5bedad189bcb527457549bc46f9ff9d",
        "title": "将赴东都上李相国",
        "author": "孙叔向",
        "content": "四海兵初偃，平津阁正开。\n谁知大炉火，还有不然灰。",
        "dynasty": "唐",
        "collection_info": null
    },
    {
        "uuid": "8831afc090a86dfb843a76ace780398a",
        "title": "题昭应温泉",
        "author": "孙叔向",
        "content": "一道温泉遶御楼，先皇曾向此中游。\n虽然水是无情物，也到宫前咽不流。",
        "dynasty": "唐",
        "collection_info": null
    },
    {
        "uuid": "8059ab4ecc070ddeb00e6b5ee2314209",
        "title": "送咸安公主",
        "author": "孙叔向",
        "content": "卤簿迟迟出国门，汉家公主嫁乌孙。\n玉颜便向穹庐去，卫霍空承明主恩。",
        "dynasty": "唐",
        "collection_info": null
    },
    {
        "uuid": "b97d9b102b6d76a917d2b4e909c17b2d",
        "title": "边城柳",
        "author": "刘皂",
        "content": "一株新柳色，十里断孤城。\n为近东西路，长悬离别情。",
        "dynasty": "唐",
        "collection_info": null
    },
    {
        "uuid": "12f4b1d9cf5da8edc413f6266654d6d7",
        "title": "长门怨三首 一",
        "author": "刘皂",
        "content": "雨滴长门秋夜长，愁心和雨到昭阳。\n泪痕不学君恩断，拭却千行更万行。",
        "dynasty": "唐",
        "collection_info": null
    },
    {
        "uuid": "57078c5b1387f4940a246e40e5fba2a8",
        "title": "长门怨三首 三",
        "author": "刘皂",
        "content": "蝉鬓慵梳倚帐门，蛾眉不扫惯承恩。\n旁人未必知心事，一面残妆空泪痕。",
        "dynasty": "唐",
        "collection_info": null
    },
    {
        "uuid": "46a5251b4e54ecc02d09eef8bd62b123",
        "title": "旅次朔方",
        "author": "刘皂",
        "content": "客舍幷州数十霜，归心日夜忆咸阳。\n无端又渡桑干水，却望幷州似故乡。",
        "dynasty": "唐",
        "collection_info": null
    },
    {
        "uuid": "e96aac2a9202fd0984111426768b0228",
        "title": "早起",
        "author": "杨厚",
        "content": "星汉转寒更，伊余索寞情。\n钟催归梦断，雁引远愁生。\n危壁兰光暗，疎帘露气清。\n闲庭聊一望，海日为分明。",
        "dynasty": "唐",
        "collection_info": null
    },
    {
        "uuid": "824fd5a5edcf9c17694cc8dd043e3548",
        "title": "禁中送任山人",
        "author": "李秘",
        "content": "子去非长往，君恩取大还。\n补天留彩石，缩地入青山。\n献寿千春外，来朝数月间。\n莫抛残药物，窃取驻童颜。",
        "dynasty": "唐",
        "collection_info": null
    },
    {
        "uuid": "db6802488e12093c90e6cd73e62995f4",
        "title": "府试中元观道流步虚",
        "author": "殷尧恭",
        "content": "玄都开秘箓，白石礼先生。\n上界秋光静，中元夜景清。\n星辰朝帝处，鸾鹤步虚声。\n玉洞花长发，珠宫月最明。\n扫坛天地肃，投简鬼神惊。\n傥赐刀圭药，还成不死名。",
        "dynasty": "唐",
        "collection_info": null
    },
    {
        "uuid": "48a39e64ad40c6e4ffaa06b7f3a6df43",
        "title": "王仙坛",
        "author": "林杰",
        "content": "羽客已登仙路去，丹鑪草木尽凋残。\n不知千载归何日，空使时人扫旧坛。",
        "dynasty": "唐",
        "collection_info": null
    },
    {
        "uuid": "b7735faa08cbc7c84ddb1a85feda4446",
        "title": "乞巧",
        "author": "林杰",
        "content": "七夕今宵看碧霄，牵牛织女渡河桥。\n家家乞巧望秋月，穿尽红丝几万条。",
        "dynasty": "唐",
        "collection_info": null
    },
    {
        "uuid": "34e44c31f729e79eded9510e117ded07",
        "title": "句",
        "author": "林杰",
        "content": "金盘摘下挂朱颗，红壳开时饮玉浆。",
        "dynasty": "唐",
        "collection_info": null
    },
    {
        "uuid": "7931c45d8f182aaeb9ba3459d3922b39",
        "title": "哭林杰",
        "author": "郑立之",
        "content": "才高未及贾生年，何事孤魂逐逝川。\n萤聚帐中人已去，鹤离台上月空圆。",
        "dynasty": "唐",
        "collection_info": null
    },
    {
        "uuid": "642a2837d295228ca67f915f2bcf7f2f",
        "title": "咏和亲",
        "author": "苏郁",
        "content": "关月夜悬青冢镜，寒云秋薄汉宫罗。\n君王莫信和亲策，生得胡雏虏更多。",
        "dynasty": "唐",
        "collection_info": null
    },
    {
        "uuid": "2d23a749e2538972e7275cf003167d97",
        "title": "鹦鹉词",
        "author": "苏郁",
        "content": "莫把金笼闭鹦鹉，箇箇分明解人语。\n忽然更向君前言，三十六宫愁几许。",
        "dynasty": "唐",
        "collection_info": null
    },
    {
        "uuid": "af63c6cb828379995e8e764b949942c8",
        "title": "步虚词",
        "author": "苏郁",
        "content": "十二楼藏玉堞中，凤凰双宿碧芙蓉。\n流霞浅酌谁同醉，今夜笙歌第几重。",
        "dynasty": "唐",
        "collection_info": null
    },
    {
        "uuid": "8b4d852ee9338b71e3eba4da736ce68f",
        "title": "句",
        "author": "苏郁",
        "content": "吟倚雨残树，月收山下村。",
        "dynasty": "唐",
        "collection_info": null
    },
    {
        "uuid": "b602f4915135d29ca7938f34a292fb1b",
        "title": "赋得琢玉成器",
        "author": "浩虚舟",
        "content": "已沐识坚贞，应怜器未成。\n辉山方可重，散璞乍堪惊。\n玷灭随心正，瑕消夺眼明。\n琢磨虹气在，拂拭水容生。\n赏翫冰光冷，提携月魄轻。\n伫当亲捧握，瑚琏幸齐名。",
        "dynasty": "唐",
        "collection_info": null
    },
    {
        "uuid": "fa4f72e293532364ec1dad9c0be02712",
        "title": "责商山四皓",
        "author": "蔡京",
        "content": "秦末家家思逐鹿，商山四皓独忘机。\n如何鬓髮霜相似，更出深山定是非。",
        "dynasty": "唐",
        "collection_info": null
    },
    {
        "uuid": "431bd21a4f3024e9c86a1290edf7000b",
        "title": "假节邕交道由吴溪",
        "author": "蔡京",
        "content": "停桡横水中，举目孤烟外。\n借问吴溪人，谁家有山卖。",
        "dynasty": "唐",
        "collection_info": null
    },
    {
        "uuid": "12389144b7165a33e333acfcf1a00290",
        "title": "咏子规",
        "author": "蔡京",
        "content": "千年冤魄化为禽，永逐悲风叫远林。\n愁血滴花春艳死，月明飘浪冷光沈。\n凝成紫塞风前泪，惊破红楼梦裏心。\n肠断楚词归不得，劒门迢遰蜀江深。",
        "dynasty": "唐",
        "collection_info": null
    },
    {
        "uuid": "dadbdd497b7e4b62e3968b489b89ba9d",
        "title": "献蔡京",
        "author": "张顶",
        "content": "抛却长竿卷却丝，手持蓑笠献新诗。\n临川太守清如镜，不是渔人下钓时。",
        "dynasty": "唐",
        "collection_info": null
    },
    {
        "uuid": "1b2da2cdbe24e47d84c98f15c3fd7f03",
        "title": "望京楼上寄令狐华州",
        "author": "李逢吉",
        "content": "祗役滞南服，颓思属暮年。\n闲上望京台，万山蔽其前。\n落日归飞翼，连翩东北天。\n涪江适在下，为我久潺湲。\n中叶成文教，德威清远边。\n颁条信徒尔，华髮生苍然。\n寄怀三峰守，岐路隔云烟。",
        "dynasty": "唐",
        "collection_info": null
    },
    {
        "uuid": "d142f3258c7d483242e3899c5f42ff67",
        "title": "再赴襄阳辱宣武相公贻诗今用奉酬",
        "author": "李逢吉",
        "content": "解韨辞丹禁，扬旌去赤墀。\n自惊非素望，何力及清时。\n又据三公席，多惭四老祠。\n岘山风已远，棠树事难追。\n江汉饶春色，荆蛮足梦思。\n唯怜吐凤句，相示凿龙期。",
        "dynasty": "唐",
        "collection_info": null
    },
    {
        "uuid": "38f19dfe3ecd082ef5fda3107e7b9864",
        "title": "奉送李相公重镇襄阳",
        "author": "李逢吉",
        "content": "海内埏埴徧，汉阴旌斾还。\n望留丹阙下，恩在紫霄间。\n冰雪背秦岭，风烟经武关。\n树皆人尚爱，辕即吏曾攀。\n自惜两心合，相看双鬓斑。\n终期谢戎务，同隐凿龙山。",
        "dynasty": "唐",
        "collection_info": null
    },
    {
        "uuid": "356ad429c42857d8654b1ab76c948d9c",
        "title": "和严揆省中宿斋遇令狐员外当直之作",
        "author": "李逢吉",
        "content": "致斋分直宿南宫，越石卢谌此夜同。\n位极班行犹念旧，名题章奏亦从公。\n曾驱爪士三边静，新赠髯参六义穷。\n竟夕文昌知有月，可怜如在庾楼中。",
        "dynasty": "唐",
        "collection_info": null
    },
    {
        "uuid": "ae0257286e66acd182e944329944d967",
        "title": "奉酬忠武李相公见寄",
        "author": "李逢吉",
        "content": "直继先朝卫与英，能移孝友作忠贞。\n劒门失险曾缚虎，淮水安流缘斩鲸。\n黄阁碧幢惟是俭，三公二伯未为荣。\n惠连忽赠池塘句，又遣羸师破胆惊。",
        "dynasty": "唐",
        "collection_info": null
    },
    {
        "uuid": "03b9d80de7a22f4c9623584b3e10054a",
        "title": "酬致政杨祭酒见寄",
        "author": "李逢吉",
        "content": "初还相印罢戎旃，获守皇居在紫烟。\n妄比酇侯功蔑尔，每怀疏傅意悠然。\n应将半俸霑闾里，料入中条访洞天。\n十载别离那可道，倍令惊喜见来篇。",
        "dynasty": "唐",
        "collection_info": null
    },
    {
        "uuid": "af1c33b08395b4d4b3c57a2d2a561c4f",
        "title": "送令狐秀才赴举",
        "author": "李逢吉",
        "content": "子有雄文藻思繁，龆年射策向金门。\n前随鸾鹤登霄汉，却望风沙走塞垣。\n独忆忘机陪出处，自怜何力继飞翻。\n那堪两地生离绪，蓬户长扃行旅喧。",
        "dynasty": "唐",
        "collection_info": null
    },
    {
        "uuid": "03a754efa4fd0dfde85b3c4eae71a8aa",
        "title": "郡斋卧疾赠昼上人",
        "author": "于頔",
        "content": "夙陪翰墨徒，深论穷文格。\n丽则风骚后，公然我词客。\n晚依方外友，极理探精赜。\n吻合南北宗，昼公我禅伯。\n尤明性不染，故我行贞白。\n随顺令得解，故我言芳泽。\n霅水漾清浔，吴山横碧岑。\n含珠復蕴玉，价重双南金。\n的皪曜奇彩，凄清流雅音。\n商声发楚调，调切谱瑶琴。\n吴山为我高，霅水为我深。\n万景徒有象，孤云本无心。\n众木岂无声，椅桐有清响。\n众耳岂不聆，钟期有真赏。\n高洁古人操，素怀夙所仰。\n觌君冰雪姿，祛我淫滞想。\n常吟柳恽诗，苕浦久相思。\n逮此远为郡，苹洲芳草衰。\n逢师年腊长，值我病容羸。\n共话无生理，聊用契心期。",
        "dynasty": "唐",
        "collection_info": null
    },
    {
        "uuid": "a88df3003984f67261d4a3a271953438",
        "title": "和丘员外题湛长史旧居",
        "author": "于頔",
        "content": "萧条历山下，水木无氛滓。\n王门结长裾，岩扃怡暮齿。\n昔贤枕高躅，今彦仰知止。\n依依瞩烟霞，眷眷返墟里。\n湛生久已没，丘也亦同耻。\n立言咸不朽，何必在青史。",
        "dynasty": "唐",
        "collection_info": null
    },
    {
        "uuid": "5a73014e4ee71dd81c589183339f0a5e",
        "title": "寒夜闻霜钟",
        "author": "卢景亮",
        "content": "洪钟发长夜，清响出层岑。\n暗入繁霜切，遥传古寺深。\n何城乱远漏，几处杂疎砧。\n已警离人梦，仍霑旅客襟。\n待时当命侣，抱器本无心。\n傥若无知者，谁能设此音。",
        "dynasty": "唐",
        "collection_info": null
    },
    {
        "uuid": "9d9c9728104e5c8f0d3c260cfce9a42d",
        "title": "南溪诗",
        "author": "李渤",
        "content": "玄岩丽南溪，新泉发幽色。\n岩泉孕灵秀，云烟纷崖壁。\n斜峰信天插，奇洞固神闢。\n窈窕去未穷，环迴势难极。\n玉池似无水，玄井昏不测。\n仙户掩復开，乳膏凝更滴。\n丹砂有遗址，石径无留迹。\n南眺苍梧云，北望洞庭客。\n萧条风烟外，爽朗形神寂。\n若值浮丘翁，从此谢尘役。",
        "dynasty": "唐",
        "collection_info": null
    },
    {
        "uuid": "690db5c443c1e1eb2282a3ab989fe29b",
        "title": "喜弟淑再至为长歌",
        "author": "李渤",
        "content": "前年别时秋九月，白露吹霜金吹烈。\n离鸿一别影初分，泪袖双挥心哽咽。\n别来几度得音书，南岳知□□□□。\n庐山峨峨倚天碧，捧排空崖千万尺。\n社牓长题高士名，食堂每记云山迹。\n我本开云此山住，偶为名利相萦误。\n自负心机四十年，羞闻社客山中篇。\n忧时魂梦忆归路，觉来疑在林中眠。\n昨日亭前乌鹊喜，果得今朝尔来此。\n吾吟行路五十篇，尽说江南数千里。\n自怜兄弟今五人，共萦儒素家尚贫。\n虽然廪饩各不一，就中总免拘常伦。\n长兄年少曾落托，拔劒沙场随卫霍。\n口裏虽谭周孔文，怀中不舍孙吴略。\n次兄一生能苦节，夏聚流萤冬映雪。\n非论疾恶志如霜，更觉临泉心似铁。\n第三之兄更奇异，昂昂独负青云志。\n下看金玉不如泥，肯道王侯身可贵。\n却愁清逸不干时，高踪大器无人知。\n倘逢感激许然诺，必能万古留清规。\n念尔年来方二十，夙夜孜孜能独立。\n卷中笔落星汉摇，洞裏丹灵鬼神泣。\n嗟余流浪心最狂，十年学劒逢时康。\n心中不解事拘束，世间谈笑多相妨。\n广海青山殊未足，逢着高楼还醉宿。\n朝走安公枥上驹，暮伦陶令篱边菊。\n近来诗思殊无况，苦被时流不相放。\n云腾浪走势未衰，鹤膝蜂腰岂能障。\n送尔为文殊不识，贵从一一传胷臆。\n若到湖南见紫霄，会须待我同攀陟。",
        "dynasty": "唐",
        "collection_info": null
    },
    {
        "uuid": "0ca11cd8953cdd37e8a58d94428a6655",
        "title": "留别南溪二首 一",
        "author": "李渤",
        "content": "常叹春泉去不回，我今此去更难来。\n欲知别后留情处，手种岩花次第开。",
        "dynasty": "唐",
        "collection_info": null
    },
    {
        "uuid": "2a33cdd2a2288f3f7694e961e8ea08c8",
        "title": "留别南溪二首 二",
        "author": "李渤",
        "content": "如云不厌苍梧远，似鴈逢春又北归。\n惟有隐山溪上月，年年相望两依依。",
        "dynasty": "唐",
        "collection_info": null
    },
    {
        "uuid": "63a077e7d9941a519a28940fe06f7091",
        "title": "桂林叹鴈",
        "author": "李渤",
        "content": "三朝四黜倦遐征，往復皆愁万里程。\n尔解分飞却回去，我方从此向南行。",
        "dynasty": "唐",
        "collection_info": null
    },
    {
        "uuid": "20df10750b28e714732b1dd62d680777",
        "title": "拟古",
        "author": "孟简",
        "content": "劒客不夸貌，主人知此心。\n但营纤毫义，肯计千万金。\n勇发看鸷击，愤来听虎吟。\n平生贵酬德，刃敌无幽深。",
        "dynasty": "唐",
        "collection_info": null
    },
    {
        "uuid": "5f113b9e10e0327453da33d3b3810e69",
        "title": "咏欧阳行周事",
        "author": "孟简",
        "content": "有客西北逐，驱马次太原。\n太原有佳人，神艳照行云。\n座上转横波，流光注夫君。\n夫君意荡漾，即日相交欢。\n定情非一词，结念誓青山。\n生死不变易，中诚无间言。\n此为太学徒，彼属北府官。\n中夜欲相从，严城限军门。\n白日欲同居，君畏仁人闻。\n忽如陇头水，坐作东西分。\n惊离肠千结，滴泪眼双昏。\n本达京师迴，贺期相追攀。\n宿约始乖阻，彼忧已缠绵。\n高髻若黄鹂，危鬓如玉蝉。\n纤手自整理，剪刀断其根。\n柔情託侍儿，为我遗所欢。\n所欢使者来，侍儿因復前。\n抆泪取遗寄，深诚祈为传。\n封来赠君子，愿言慰穷泉。\n使者迴復命，迟迟蓄悲酸。\n詹生喜言旋，倒屦走迎门。\n长跪听未毕，惊伤涕涟涟。\n不饮亦不食，哀心百千端。\n襟情一夕空，精爽旦日残。\n哀哉浩然气，溃散归化元。\n短生虽别离，长夜无阻难。\n双魂终会合，两劒遂蜿蜒。\n丈夫早通脱，巧笑安能干。\n防身本苦节，一去何由还。\n后生莫沈迷，沈迷丧其真。",
        "dynasty": "唐",
        "collection_info": null
    },
    {
        "uuid": "f73419bb8ce0efae8c465145153b7003",
        "title": "惜分阴",
        "author": "孟简",
        "content": "业广因功苦，拳拳志士心。\n九流难酌挹，四海易消沉。\n对景嗟移晷，窥园讵改阴。\n三冬劳聚学，驷景重兼金。\n刺股情方励，偷光思益深。\n再中如可冀，终嗣绝编音。",
        "dynasty": "唐",
        "collection_info": null
    },
    {
        "uuid": "bf2174c92c6b2866e87ac97a2f53c2d8",
        "title": "嘉禾合颖",
        "author": "孟简",
        "content": "玉烛将成岁，封人亦自歌。\n八方霑圣泽，异亩发嘉禾。\n共秀芳何远，连茎瑞且多。\n颖低甘露滴，影乱惠风过。\n表稔由神化，为祥识气和。\n因知兴嗣岁，王道旧无颇。",
        "dynasty": "唐",
        "collection_info": null
    },
    {
        "uuid": "a5d8ff1a7f377163388ebf0790dfe850",
        "title": "赋得亚父碎玉斗",
        "author": "孟简",
        "content": "献谋既我违，积愤从心痗。\n鸿门入已迫，赤帝时潜退。\n宝位方苦竞，玉斗何情爱。\n犹看虹气凝，讵惜冰姿碎。\n而嗟大事返，当起千里悔。\n谁为西楚王，坐见东城溃。",
        "dynasty": "唐",
        "collection_info": null
    },
    {
        "uuid": "6e1cde3208aa50cdc9e1c30c80fc3a69",
        "title": "酬施先辈",
        "author": "孟简",
        "content": "襄阳才子得声多，四海皆传古镜歌。\n乐府正声三百首，[梨]园新入教青娥。",
        "dynasty": "唐",
        "collection_info": null
    },
    {
        "uuid": "18f4ad393cc8f46b5b8be57fb365f235",
        "title": "寄李十员外",
        "author": "王仲舒",
        "content": "百丈悬泉旧卧龙，欲将肝胆佐时雍。\n惟愁又入烟霞去，知在庐峰第几重。",
        "dynasty": "唐",
        "collection_info": null
    },
    {
        "uuid": "cedddd1ed9e23a8f1d15ea8db7869150",
        "title": "访羊尊师",
        "author": "孙革",
        "content": "松下问童子，言师采药去。\n只在此山中，云深不知处。",
        "dynasty": "唐",
        "collection_info": null
    },
    {
        "uuid": "c6c0dd3bde2d4c33636e49da68294fcd",
        "title": "晚眺",
        "author": "汪万于",
        "content": "杖策倚柴门，泉声隔岸闻。\n夕阳诸岭出，晴雪万山分。\n静对豺狼窟，幽观鹿豕羣。\n今宵寒月近，东北埽浮云。",
        "dynasty": "唐",
        "collection_info": null
    },
    {
        "uuid": "8ab40249a35b94a9d5c4c58f8233a8ef",
        "title": "亚父碎玉斗",
        "author": "何儒亮",
        "content": "嬴女昔解网，楚王有遗躅。\n破关既定秦，碎首闻献玉。\n贞姿应刃散，清响因风续。\n匪狥切泥功，将明怀璧辱。\n莫量汉祖德，空受项君勖。\n事去见前心，千秋渭水绿。",
        "dynasty": "唐",
        "collection_info": null
    },
    {
        "uuid": "b9a4f5278c774ce8dc87aa6a4d6b0e98",
        "title": "赠毛仙翁",
        "author": "李宗闵",
        "content": "不知仙客占青春，肌骨纔教称两旬。\n俗眼暂惊相见日，疑心未测几时人。\n闲推甲子经何代，笑说浮生老此身。\n残药傥能沾朽质，愿将霄汉永为邻。",
        "dynasty": "唐",
        "collection_info": null
    },
    {
        "uuid": "421f27864cdf440d2de7c4c358df4f11",
        "title": "池州夫子庙麟台",
        "author": "韦表微",
        "content": "二仪既闭，三象乃乖。\n圣道埋郁，人心不开。\n上无文武，下有定哀。\n吁嗟麟兮，孰为来哉。\n周虽不纲，孔实嗣圣。\n诗书既删，礼乐大定。\n劝善惩恶，姦邪乃正。\n吁嗟麟兮，克昭符命。\n圣与时合，化行位尊。\n苟或乖戾，身穷道存。\n于昭鲁邑，栖迟孔门。\n吁嗟麟兮，孰知其仁。\n运极数残，德至时否。\n楚国寖广，秦封益侈。\n墙仞迫阨，崎岖阙里。\n吁嗟麟兮，靡有攸止。\n世治则麟，世乱则麕。\n出非其时，麋鹿同羣。\n孔不自圣，麟不自祥。\n吁嗟麟兮，天何所亡。",
        "dynasty": "唐",
        "collection_info": null
    },
    {
        "uuid": "de5c0026df0a350236af3174e903acc2",
        "title": "送马向入蜀",
        "author": "徐凝",
        "content": "游子出咸京，巴山万里程。\n白云连鸟道，青壁遰猨声。\n雨雪经泥坂，烟花望锦城。\n工文人共许，应纪蜀中行。",
        "dynasty": "唐",
        "collection_info": null
    },
    {
        "uuid": "328e62ccdd811cba08a6c198767ad51d",
        "title": "送李补阙归朝",
        "author": "徐凝",
        "content": "驷马归咸秦，双凫出海门。\n还从清切禁，再沐圣明恩。\n礼乐中朝贵，文章大雅存。\n江湖多放逸，献替欲谁论。",
        "dynasty": "唐",
        "collection_info": null
    },
    {
        "uuid": "a6fbec89c40485841fdacc4c9a1060ae",
        "title": "送日本使还",
        "author": "徐凝",
        "content": "绝国将无外，扶桑更有东。\n来朝逢圣日，归去及秋风。\n夜泛潮迴际，晨征苍莽中。\n鲸波腾水府，蜃气壮仙宫。\n天眷何期远，王文久已同。\n相望杳不见，离恨托飞鸿。",
        "dynasty": "唐",
        "collection_info": null
    },
    {
        "uuid": "b32907b88792ae3558050f8694cc8984",
        "title": "题开元寺牡丹",
        "author": "徐凝",
        "content": "此花南地知难种，惭愧僧闲用意栽。\n海燕解怜频睥睨，胡蜂未识更徘徊。\n虚生芍药徒劳妒，羞杀玫瑰不敢开。\n惟有数苞红蕚在，含芳只待舍人来。",
        "dynasty": "唐",
        "collection_info": null
    },
    {
        "uuid": "eeb9f066144314f0fb6642c1681b5f25",
        "title": "香炉峰",
        "author": "徐凝",
        "content": "香炉一峰绝，顶在寺门前。\n尽是玲珑石，时生旦暮烟。",
        "dynasty": "唐",
        "collection_info": null
    },
    {
        "uuid": "753896ceff50bbcae0c4d8c840898ffb",
        "title": "白铜鞮",
        "author": "徐凝",
        "content": "騕褭锦障泥，楼头日又西。\n留欢住不住，素齿白铜鞮。",
        "dynasty": "唐",
        "collection_info": null
    },
    {
        "uuid": "61434550310c5ff430165a502ada6ac5",
        "title": "杨叛儿",
        "author": "徐凝",
        "content": "哀怨杨叛儿，骀荡郎知否。\n香死博山炉，烟生白门柳。",
        "dynasty": "唐",
        "collection_info": null
    },
    {
        "uuid": "0c0fcba5865b7ddf7bf30e8287691be4",
        "title": "春寒",
        "author": "徐凝",
        "content": "乱雪从教舞，回风任听吹。\n春寒能作底，已被柳条欺。",
        "dynasty": "唐",
        "collection_info": null
    },
    {
        "uuid": "bbfa9a988f2dac8ae512b61bae292229",
        "title": "庐山独夜",
        "author": "徐凝",
        "content": "寒空五老雪，斜月九江云。\n钟声知何处，苍苍树裏闻。",
        "dynasty": "唐",
        "collection_info": null
    },
    {
        "uuid": "1d3e70ff82d77640244b5d71ed98769e",
        "title": "天台独夜",
        "author": "徐凝",
        "content": "银地秋月色，石梁夜溪声。\n谁知屐齿尽，为破烟苔行。",
        "dynasty": "唐",
        "collection_info": null
    },
    {
        "uuid": "d7e4224a82029e956a5498ceadc29747",
        "title": "送寒岩归士",
        "author": "徐凝",
        "content": "不挂丝纩衣，归向寒岩栖。\n寒岩风雪夜，又过岩前溪。",
        "dynasty": "唐",
        "collection_info": null
    },
    {
        "uuid": "7971dec925b9770dd4a7f1d0a0de3dff",
        "title": "送陈司马",
        "author": "徐凝",
        "content": "家寄茅洞中，身游越城下。\n宁知许长史，不忆陈司马。",
        "dynasty": "唐",
        "collection_info": null
    },
    {
        "uuid": "bb5504168958fadc8fe08574c8811841",
        "title": "武夷山仙城",
        "author": "徐凝",
        "content": "武夷无上路，毛径不通风。\n欲共麻姑住，仙城半在空。",
        "dynasty": "唐",
        "collection_info": null
    },
    {
        "uuid": "a918de9d7ae34ee51110fecbe17482be",
        "title": "避暑二首 一",
        "author": "徐凝",
        "content": "一株金染密，数亩碧鲜疎。\n避暑临溪坐，何妨直钓鱼。",
        "dynasty": "唐",
        "collection_info": null
    },
    {
        "uuid": "e3f8d4974c08553c1dbfee71d7006229",
        "title": "避暑二首 二",
        "author": "徐凝",
        "content": "斑多筒簟冷，髮少角冠清。\n避暑长林下，寒蝉又有声。",
        "dynasty": "唐",
        "collection_info": null
    },
    {
        "uuid": "e332fad96b36181b565d1f12db52f206",
        "title": "浙西李尚书奏毁淫昏庙",
        "author": "徐凝",
        "content": "传闻废淫祀，万里静山陂。\n欲慰灵均恨，先烧靳尚祠。",
        "dynasty": "唐",
        "collection_info": null
    },
    {
        "uuid": "f07e87b54f6eff4f2bda22cdd23b22ff",
        "title": "酬相公再游云门寺",
        "author": "徐凝",
        "content": "远羡五云路，逶迤千骑回。\n遗簪唯一去，贵赏不重来。",
        "dynasty": "唐",
        "collection_info": null
    },
    {
        "uuid": "c717be0bf128c64ca23d77d2218f888d",
        "title": "杭州祝涛头二首 一",
        "author": "徐凝",
        "content": "不道沙堤尽，犹欺石栈顽。\n寄言飞白雪，休去打青山。",
        "dynasty": "唐",
        "collection_info": null
    },
    {
        "uuid": "62b422545ca341a9a9286fcd7a685fd7",
        "title": "杭州祝涛头二首 二",
        "author": "徐凝",
        "content": "倒打钱塘郭，长驱白浪花。\n吞吴休得也，输却五千家。",
        "dynasty": "唐",
        "collection_info": null
    },
    {
        "uuid": "91d236b61272306391b9034372089912",
        "title": "问渔叟",
        "author": "徐凝",
        "content": "生事同漂梗，机心在野船。\n如何临逝水，白髮未忘筌。",
        "dynasty": "唐",
        "collection_info": null
    },
    {
        "uuid": "5b4fde021ae80c7758d3225a4a237268",
        "title": "云封庵",
        "author": "徐凝",
        "content": "登岩背山河，立石秋风裏。\n隐见浙江涛，一尺东沟水。",
        "dynasty": "唐",
        "collection_info": null
    },
    {
        "uuid": "da08b2e55d106c643d20af5023ad46bc",
        "title": "汉宫曲",
        "author": "徐凝",
        "content": "水色帘前流玉霜，赵家飞燕侍昭阳。\n掌中舞罢箫声绝，三十六宫秋夜长。",
        "dynasty": "唐",
        "collection_info": null
    },
    {
        "uuid": "4bd848d024637670b3589636108d4785",
        "title": "和嵩阳客月夜忆上清人",
        "author": "徐凝",
        "content": "独夜嵩阳忆上仙，月明三十六峰前。\n瑶池月胜嵩阳月，人在玉清眠不眠。",
        "dynasty": "唐",
        "collection_info": null
    },
    {
        "uuid": "7edda9a671455234bb2d0c77f3a6ece7",
        "title": "八月望夕雨",
        "author": "徐凝",
        "content": "今年八月十五夜，寒雨萧萧不可闻。\n如练如霜在何处，吴山越水万重云。",
        "dynasty": "唐",
        "collection_info": null
    },
    {
        "uuid": "280fd85428a05ef1f859ab7c9688f4a4",
        "title": "观浙江涛",
        "author": "徐凝",
        "content": "浙江悠悠海西绿，惊涛日夜两翻覆。\n钱塘郭裏看潮人，直至白头看不足。",
        "dynasty": "唐",
        "collection_info": null
    },
    {
        "uuid": "4d55e5c0d0882452de6be77c448d5e8c",
        "title": "庐山瀑布",
        "author": "徐凝",
        "content": "虚空落泉千仞直，雷奔入江不暂息。\n今古长如白练飞，一条界破青山色。",
        "dynasty": "唐",
        "collection_info": null
    },
    {
        "uuid": "eb1bee8822b7c63fd42fcdaac287e8f0",
        "title": "嘉兴寒食",
        "author": "徐凝",
        "content": "嘉兴郭裏逢寒食，落日家家拜扫回。\n唯有县前苏小小，无人送与纸钱来。",
        "dynasty": "唐",
        "collection_info": null
    },
    {
        "uuid": "ba469756f798db77d0809cdeca50bd1f",
        "title": "忆扬州",
        "author": "徐凝",
        "content": "萧娘脸下难胜泪，桃叶眉头易得愁。\n天下三分明月夜，二分无赖是扬州。",
        "dynasty": "唐",
        "collection_info": null
    },
    {
        "uuid": "f1c0a2981854716c515f75873f3a7006",
        "title": "八月灯夕寄游越施秀才",
        "author": "徐凝",
        "content": "四天净色寒如水，八月清辉冷似霜。\n想得越人今夜见，孟家珠在镜中央。",
        "dynasty": "唐",
        "collection_info": null
    },
    {
        "uuid": "b66fd257aefca26db21b34235b409f2a",
        "title": "八月十五夜",
        "author": "徐凝",
        "content": "皎皎秋空八月圆，常娥端正桂枝鲜。\n一年无似如今夜，十二峰前看不眠。",
        "dynasty": "唐",
        "collection_info": null
    },
    {
        "uuid": "0ac738860467c0ae28d55275ff5802bf",
        "title": "题伍员庙",
        "author": "徐凝",
        "content": "千载空祠云海头，夫差亡国已千秋。\n浙波只有灵涛在，拜奠青山人不休。",
        "dynasty": "唐",
        "collection_info": null
    },
    {
        "uuid": "1d6c1ae0418dbbfe01edea6cac4db0c8",
        "title": "员峤先生",
        "author": "徐凝",
        "content": "员峤先生无白髮，海烟深处采青芝。\n逢人借问陶唐主，欲进冰蚕五色丝。",
        "dynasty": "唐",
        "collection_info": null
    },
    {
        "uuid": "5d4ceaf904e90decdb41126125257e7e",
        "title": "莫愁曲",
        "author": "徐凝",
        "content": "玳瑁床头刺战袍，碧纱窗外叶骚骚。\n若为教作辽西梦，月冷如丁风似刀。",
        "dynasty": "唐",
        "collection_info": null
    },
    {
        "uuid": "7764b585339a68721f92265d946e92da",
        "title": "寄白司马",
        "author": "徐凝",
        "content": "三条九陌花时节，万户千车看牡丹。\n争遣江州白司马，五年风景忆长安。",
        "dynasty": "唐",
        "collection_info": null
    },
    {
        "uuid": "ed97778c491b692e40a936623d96ffe1",
        "title": "相思林",
        "author": "徐凝",
        "content": "游客远游新过岭，每逢芳树问芳名。\n长林遍是相思树，争遣愁人独自行。",
        "dynasty": "唐",
        "collection_info": null
    },
    {
        "uuid": "87118964782d52638f541376f1c8b746",
        "title": "寄海峤丈人",
        "author": "徐凝",
        "content": "万丈只愁沧海浅，一身谁测岁华遥。\n自言来此云边住，曾看秦王树石桥。",
        "dynasty": "唐",
        "collection_info": null
    },
    {
        "uuid": "1ee0dffe1e6ac53af3ec11e1cf737e3d",
        "title": "寄潘先生",
        "author": "徐凝",
        "content": "至人知姓不知名，闻道黄金骨节轻。\n世上仙方无觅处，欲来西岳事先生。",
        "dynasty": "唐",
        "collection_info": null
    },
    {
        "uuid": "2af51090389d967bbf72a5bb9f3dd568",
        "title": "宫中曲二首 一",
        "author": "徐凝",
        "content": "披香侍宴插山花，厌着龙绡着越纱。\n恃赖倾城人不及，檀妆唯约数条霞。",
        "dynasty": "唐",
        "collection_info": null
    },
    {
        "uuid": "36f71981e7b257017ce3ed153cb92e1b",
        "title": "宫中曲二首 二",
        "author": "徐凝",
        "content": "身轻入宠尽恩私，腰细偏能舞柘枝。\n一日新妆抛旧样，六宫争画黑烟眉。",
        "dynasty": "唐",
        "collection_info": null
    },
    {
        "uuid": "d454c0c440d619d610187cdc4ef1b957",
        "title": "七夕",
        "author": "徐凝",
        "content": "一道鹊桥横渺渺，千声玉佩过玲玲。\n别离还有经年客，怅望不如河鼓星。",
        "dynasty": "唐",
        "collection_info": null
    },
    {
        "uuid": "f8c4263ed277e093448b88bee1b8797d",
        "title": "八月九月望夕雨",
        "author": "徐凝",
        "content": "八月繁云连九月，两回三五晦漫漫。\n一年怅望秋将尽，不得常娥正面看。",
        "dynasty": "唐",
        "collection_info": null
    },
    {
        "uuid": "4ae389ff4c4fe7482987046d1b2e2d36",
        "title": "喜雪",
        "author": "徐凝",
        "content": "长爱谢家能咏雪，今朝见雪亦狂歌。\n杨花道即偷人句，不那杨花似雪何。",
        "dynasty": "唐",
        "collection_info": null
    },
    {
        "uuid": "52d70cfe0cc661a9ddd460da52c82b94",
        "title": "春饮",
        "author": "徐凝",
        "content": "乌家若下蚁还浮，白玉尊前倒即休。\n不是春来偏爱酒，应须得酒遣春愁。",
        "dynasty": "唐",
        "collection_info": null
    },
    {
        "uuid": "ec693d463fce91819d71287dc620dba5",
        "title": "二月望日",
        "author": "徐凝",
        "content": "长短一年相似夜，中秋未必胜中春。\n不寒不暖看明月，况是从来少睡人。",
        "dynasty": "唐",
        "collection_info": null
    },
    {
        "uuid": "0ed2ac91fbeedf411fc6f5847521f915",
        "title": "读远书",
        "author": "徐凝",
        "content": "两转三回读远书，画檐愁见燕归初。\n百花时节教人懒，云髻朝来不欲梳。",
        "dynasty": "唐",
        "collection_info": null
    },
    {
        "uuid": "c9dda23805ad11023f116270527c0d19",
        "title": "古树",
        "author": "徐凝",
        "content": "古树欹斜临古道，枝不生花腹生草。\n行人不见树少时，树见行人几番老。",
        "dynasty": "唐",
        "collection_info": null
    },
    {
        "uuid": "2b2d162adc472012220b7192d0959762",
        "title": "独住僧",
        "author": "徐凝",
        "content": "百补袈裟一比丘，数茎长睫覆青眸。\n多应独住山林惯，唯照寒泉自剃头。",
        "dynasty": "唐",
        "collection_info": null
    },
    {
        "uuid": "13d916b8255662dd072add28261769d0",
        "title": "伤画松道芬上人",
        "author": "徐凝",
        "content": "百法驱驰百年寿，五劳消瘦五株松。\n昨来闻道严陵死，画到青山第几重。",
        "dynasty": "唐",
        "collection_info": null
    },
    {
        "uuid": "2405d58e9cd9f83067d00a9e8ba985b2",
        "title": "观钓台画图",
        "author": "徐凝",
        "content": "一水寂寥青霭合，两崖崔崒白云残。\n画人心到啼猨破，欲作三声出树难。",
        "dynasty": "唐",
        "collection_info": null
    },
    {
        "uuid": "4d532d3277c773f771d83b69833e4b33",
        "title": "荆巫梦思",
        "author": "徐凝",
        "content": "楚水白波风袅袅，荆门暮色雨萧萧。\n相思合眼梦何处，十二峰高巴字遥。",
        "dynasty": "唐",
        "collection_info": null
    },
    {
        "uuid": "0d40af728aa53d12d57961f016d58096",
        "title": "浙东故孟尚书种柳",
        "author": "徐凝",
        "content": "孟家种柳东城去，临水逶迤思故人。\n不似当时大司马，重来得见汉南春。",
        "dynasty": "唐",
        "collection_info": null
    },
    {
        "uuid": "26274afac22f239c045d9c9f13bf4a48",
        "title": "长洲览古",
        "author": "徐凝",
        "content": "吴王上国长洲奢，翠黛寒江一道斜。\n伤见摧残旧宫树，美人曾插九枝花。",
        "dynasty": "唐",
        "collection_info": null
    },
    {
        "uuid": "5562cae31a075f964c8208b7e1bb0e59",
        "title": "却归旧山望月有寄",
        "author": "徐凝",
        "content": "年年明月总相似，大抵人情自不同。\n今夜故山依旧见，班家扇样碧峰东。",
        "dynasty": "唐",
        "collection_info": null
    },
    {
        "uuid": "48f97c2c6e216889972e295903dbd202",
        "title": "再归松溪旧居宿西林",
        "author": "徐凝",
        "content": "五粒松深溪水清，众山摇落月偏明。\n西林静夜重来宿，暗记人家犬吠声。",
        "dynasty": "唐",
        "collection_info": null
    },
    {
        "uuid": "a2800eedc75f5e6399d8489caf8c74fb",
        "title": "翫花五首 一",
        "author": "徐凝",
        "content": "一树梨花春向暮，雪枝残处怨风来。\n明朝渐校无多去，看到黄昏不欲回。",
        "dynasty": "唐",
        "collection_info": null
    },
    {
        "uuid": "860f5f7c839886454381bc701325f585",
        "title": "翫花五首 二",
        "author": "徐凝",
        "content": "曲尘溪上素红枝，影在溪流半落时。\n时人自惜花肠断，春风却是等闲吹。",
        "dynasty": "唐",
        "collection_info": null
    },
    {
        "uuid": "3b5f196760e6d2a77c145da047ef2c4c",
        "title": "翫花五首 三",
        "author": "徐凝",
        "content": "朱霞燄燄山枝动，绿野声声杜宇来。\n谁为蜀王身作鸟，自啼还自有花开。",
        "dynasty": "唐",
        "collection_info": null
    },
    {
        "uuid": "227aa6a17bc64003910909008b280f1e",
        "title": "翫花五首 四",
        "author": "徐凝",
        "content": "谁家踯躅青林裏，半见殷花燄燄枝。\n忆得倡楼人送客，深红衫子影门时。",
        "dynasty": "唐",
        "collection_info": null
    },
    {
        "uuid": "302e07cc1f19a2c6c319cc842d487c2a",
        "title": "翫花五首 五",
        "author": "徐凝",
        "content": "花到蔷薇明艳绝，燕支颗破麦风秋。\n一番弄色一番退，小妇轻妆大妇愁。",
        "dynasty": "唐",
        "collection_info": null
    },
    {
        "uuid": "61f3f6f6bb7f989b9de54aadc4778edb",
        "title": "长庆春",
        "author": "徐凝",
        "content": "山头水色薄笼烟，久客新愁长庆年。\n身上五劳仍病酒，夭桃窗下背花眠。",
        "dynasty": "唐",
        "collection_info": null
    },
    {
        "uuid": "a07d79b1f487166702c2f478e068755c",
        "title": "山鹧鸪词",
        "author": "徐凝",
        "content": "南越岭头山鹧鸪，传是当时守贞女。\n化为飞鸟怨何人，犹有啼声带蛮语。",
        "dynasty": "唐",
        "collection_info": null
    },
    {
        "uuid": "1c2bd064e0937ddbfdf7fd476cf7f04e",
        "title": "郑女出参丈人词",
        "author": "徐凝",
        "content": "凤钗翠翘双宛转，出见丈人梳洗晚。\n掣曳罗绡跪拜时，柳条无力花枝软。",
        "dynasty": "唐",
        "collection_info": null
    },
    {
        "uuid": "bd7fbdfc7192765f2fb025e5e9594004",
        "title": "春雨",
        "author": "徐凝",
        "content": "花时闷见联绵雨，云入人家水毁堤。\n昨日春风源上路，可怜红锦枉抛泥。",
        "dynasty": "唐",
        "collection_info": null
    },
    {
        "uuid": "aa5e12cf91ac3aa678da13e73175bf1e",
        "title": "和白使君木兰花",
        "author": "徐凝",
        "content": "枝枝转势雕弓动，片片摇光玉剑斜。\n见说木兰征戍女，不知那作酒边花。",
        "dynasty": "唐",
        "collection_info": null
    },
    {
        "uuid": "be508e19c25f23361b1f9e594eb9e8a0",
        "title": "正月十五夜呈幕中诸公",
        "author": "徐凝",
        "content": "宵游二万七千人，独坐重城圈一身。\n步月游山俱不得，可怜辜负白头春。",
        "dynasty": "唐",
        "collection_info": null
    },
    {
        "uuid": "4c1c8ea134871c695ae347cb52c74835",
        "title": "乐府新诗",
        "author": "徐凝",
        "content": "一声卢女十三弦，早嫁城西好少年。\n不羡越溪歌者苦，采莲归去绿窗眠。",
        "dynasty": "唐",
        "collection_info": null
    },
    {
        "uuid": "a12e9580907e4b7298e02c439a040b2e",
        "title": "春陪相公看花宴会二首 一",
        "author": "徐凝",
        "content": "丞相邀欢事事同，玉箫金管咽东风。\n百分春酒莫辞醉，明日的无今日红。",
        "dynasty": "唐",
        "collection_info": null
    },
    {
        "uuid": "e05240026832d7fd959e600c36636948",
        "title": "春陪相公看花宴会二首 二",
        "author": "徐凝",
        "content": "木兰花谢可怜条，远道音书转寂寥。\n春去一年春又尽，几回空上望江桥。",
        "dynasty": "唐",
        "collection_info": null
    },
    {
        "uuid": "6b657b29d33429f626a1418627ff483e",
        "title": "牡丹",
        "author": "徐凝",
        "content": "何人不爱牡丹花，占断城中好物华。\n疑是洛川神女作，千娇万态破朝霞。",
        "dynasty": "唐",
        "collection_info": null
    },
    {
        "uuid": "33701a3aefa4d80d67ba33b070e1d4e6",
        "title": "过马当",
        "author": "徐凝",
        "content": "风波隐隐石苍苍，送客灵鸦拂去樯。\n三月尽头云叶秀，小姑新着好衣裳。",
        "dynasty": "唐",
        "collection_info": null
    },
    {
        "uuid": "cb03c8a4fa0196ff2db2548916725491",
        "title": "金谷览古",
        "author": "徐凝",
        "content": "金谷园中数尺土，问人知是绿珠台。\n绿珠歌舞天下绝，唯与石家生祸胎。",
        "dynasty": "唐",
        "collection_info": null
    },
    {
        "uuid": "557725ab77f33cd263081bf8fa902888",
        "title": "上阳红叶",
        "author": "徐凝",
        "content": "洛下三分红叶秋，二分翻作上阳愁。\n千声万片御沟上，一片出宫何处流。",
        "dynasty": "唐",
        "collection_info": null
    },
    {
        "uuid": "e8caee2a8ace30d1bcdcef8c2b8aa8a3",
        "title": "洛城秋砧",
        "author": "徐凝",
        "content": "三川水上秋砧发，五凤楼前明月新。\n谁为秋砧明月夜，洛阳城裏更愁人。",
        "dynasty": "唐",
        "collection_info": null
    },
    {
        "uuid": "122fdc3c8325697d6dc94c3e4176560d",
        "title": "和川守侍郎缑山题仙庙",
        "author": "徐凝",
        "content": "王子缑山石殿明，白家诗句咏吹笙。\n安知散席人间曲，不是寥天鹤上声。",
        "dynasty": "唐",
        "collection_info": null
    },
    {
        "uuid": "94e07150d141592f0f26b798495ab0c0",
        "title": "和夜题玉泉寺",
        "author": "徐凝",
        "content": "岁岁云山玉泉寺，年年车马洛阳尘。\n风清月冷水边宿，诗好官高能几人。",
        "dynasty": "唐",
        "collection_info": null
    },
    {
        "uuid": "d72fed87c77a9cc5876e0ab0d17ed998",
        "title": "和秋游洛阳",
        "author": "徐凝",
        "content": "洛阳自古多才子，唯爱春风烂漫游。\n今到白家诗句出，无人不咏洛阳秋。",
        "dynasty": "唐",
        "collection_info": null
    },
    {
        "uuid": "0361a2bf84c75c29a5f6d868cfdca294",
        "title": "和嘲春风",
        "author": "徐凝",
        "content": "源上拂桃烧水发，江边吹杏暗园开。\n可怜半死龙门树，懊恼春风作底来。",
        "dynasty": "唐",
        "collection_info": null
    },
    {
        "uuid": "6c5b60fdec7733c495b32b65148ac471",
        "title": "侍郎宅泛池",
        "author": "徐凝",
        "content": "莲子花边回竹岸，鸡头叶上荡兰舟。\n谁知洛北朱门裏，便到江南绿水游。",
        "dynasty": "唐",
        "collection_info": null
    },
    {
        "uuid": "f853134db71d3a435b242636b7216bdd",
        "title": "和侍郎邀宿不至",
        "author": "徐凝",
        "content": "蟾蜍有色门应锁，街鼓无声夜自深。\n料得白家诗思苦，一篇诗了一弹琴。",
        "dynasty": "唐",
        "collection_info": null
    },
    {
        "uuid": "8ab97c3cb78ace0a459c863d19b8fb57",
        "title": "自鄂渚至河南将归江外留辞侍郎",
        "author": "徐凝",
        "content": "一生所遇唯元白，天下无人重布衣。\n欲别朱门泪先尽，白头游子白身归。",
        "dynasty": "唐",
        "collection_info": null
    },
    {
        "uuid": "b2d1c2667d325288566f441c105e984e",
        "title": "蛮入西川后",
        "author": "徐凝",
        "content": "守隘一夫何处在，长桥万里只堪伤。\n纷纷塞外乌蛮贼，驱尽江头濯锦娘。",
        "dynasty": "唐",
        "collection_info": null
    },
    {
        "uuid": "dfb13100eeece714fd6f852e90e265c0",
        "title": "忆紫溪",
        "author": "徐凝",
        "content": "长忆紫溪春欲尽，千岩交映水回斜。\n岩空水满溪自紫，水态更笼南烛花。",
        "dynasty": "唐",
        "collection_info": null
    },
    {
        "uuid": "230fbfda8d9ac92d6d8333c153b44643",
        "title": "夸红槿",
        "author": "徐凝",
        "content": "谁道槿花生感促，可怜相计半年红。\n何如桃李无多少，併打千枝一夜风。",
        "dynasty": "唐",
        "collection_info": null
    },
    {
        "uuid": "7688b0663a8f55805a1aa926f1c451e4",
        "title": "题缙云山鼎池二首 一",
        "author": "徐凝",
        "content": "黄帝旌旗去不回，空余片石碧崔嵬。\n有时风卷鼎湖浪，散作晴天雨点来。",
        "dynasty": "唐",
        "collection_info": null
    },
    {
        "uuid": "6137d97251c43fd5846ee52e668c64d9",
        "title": "题缙云山鼎池二首 二",
        "author": "徐凝",
        "content": "天地茫茫成古今，仙都凡有几人寻。\n到来唯见山高下，只是不知湖浅深。",
        "dynasty": "唐",
        "collection_info": null
    },
    {
        "uuid": "69267d16523d50d4ff3a966f7d2e90bd",
        "title": "宿冽上人房",
        "author": "徐凝",
        "content": "浮生不定若蓬飘，林下真僧偶见招。\n觉后始知身是梦，更闻寒雨滴芭蕉。",
        "dynasty": "唐",
        "collection_info": null
    },
    {
        "uuid": "0b47b1075c161395083648a29529884f",
        "title": "汴河览古",
        "author": "徐凝",
        "content": "炀帝龙舟向此行，三千宫女采桡轻。\n渡河不似如今唱，为是杨家怨思声。",
        "dynasty": "唐",
        "collection_info": null
    },
    {
        "uuid": "17b10224ff735283441479d2ea45ff26",
        "title": "柬白丈人",
        "author": "徐凝",
        "content": "昔时丈人鬓髮白，千年松下锄茯苓。\n今来见此松树死，丈人斩新鬓髮青。",
        "dynasty": "唐",
        "collection_info": null
    },
    {
        "uuid": "3167d78dc23b39591d7633d189e5d7da",
        "title": "览镜词",
        "author": "徐凝",
        "content": "宝镜磨来寒水清，青衣把就绿窗明。\n潘郎懊恼新秋髮，拔却一茎生两茎。",
        "dynasty": "唐",
        "collection_info": null
    },
    {
        "uuid": "7c55726b835a178f544a5d489623315e",
        "title": "寄玄阳先生",
        "author": "徐凝",
        "content": "不能相见见人传，{山瞿}岸山中岱岸边。\n颜貌只如三二十，道年三百亦藏年。",
        "dynasty": "唐",
        "collection_info": null
    },
    {
        "uuid": "f3bb38f24a798a76f4e2e2a0f3e63183",
        "title": "白人",
        "author": "徐凝",
        "content": "暖风入烟花漠漠，白人梳洗寻常薄。\n泥郎为插珑璁钗，争教一朵牙云落。",
        "dynasty": "唐",
        "collection_info": null
    },
    {
        "uuid": "55ad4c9f6ba1132fa610108c1b2146a9",
        "title": "奉酬元相公上元",
        "author": "徐凝",
        "content": "出拥楼船千万人，入为台辅九霄身。\n如何更羡看灯夜，曾见宫花拂面春。",
        "dynasty": "唐",
        "collection_info": null
    },
    {
        "uuid": "0895c048298e133918887ad566ab02ec",
        "title": "奉和鹦鹉",
        "author": "徐凝",
        "content": "毛羽曾经翦处残，学人言语道暄寒。\n任饶长被金笼阖，也免栖飞雨雪难。",
        "dynasty": "唐",
        "collection_info": null
    },
    {
        "uuid": "068bbaa418b7c255bbb26efba3607fc0",
        "title": "将至妙喜寺",
        "author": "徐凝",
        "content": "清风袅袅越水陂，远树苍苍妙喜寺。\n自有车轮与马蹄，未曾到此波心地。",
        "dynasty": "唐",
        "collection_info": null
    },
    {
        "uuid": "67039b5c5ece2808f6774c14f1e9962b",
        "title": "红蕉",
        "author": "徐凝",
        "content": "红蕉曾到岭南看，校小芭蕉几一般。\n差是斜刀翦红绢，卷来开去叶中安。",
        "dynasty": "唐",
        "collection_info": null
    },
    {
        "uuid": "f9c674a836fe024dfdbd2a785ecd387a",
        "title": "见少室",
        "author": "徐凝",
        "content": "适我一箪孤客性，问人三十六峰名。\n青云无忘白云在，便可嵩阳老此生。",
        "dynasty": "唐",
        "collection_info": null
    },
    {
        "uuid": "a7de7705487ce92d887b9bbdc01bc0ca",
        "title": "语儿见新月",
        "author": "徐凝",
        "content": "几处天边见新月，经过草市忆西施。\n娟娟水宿初三夜，曾伴愁蛾到语儿。",
        "dynasty": "唐",
        "collection_info": null
    },
    {
        "uuid": "798cf7b5496b0c1a1247be4d41845106",
        "title": "回施先辈见寄新诗二首 一",
        "author": "徐凝",
        "content": "九幽仙子西山卷，读了绦绳繫又开。\n此卷玉清宫裏少，曾寻真诰读诗来。",
        "dynasty": "唐",
        "collection_info": null
    },
    {
        "uuid": "b40e4f9a1d093885a80e706771c243cf",
        "title": "回施先辈见寄新诗二首 二",
        "author": "徐凝",
        "content": "紫河车裏丹成也，皁荚枝头早晚飞。\n料得仙宫列仙[籍]，如君进士出身稀。",
        "dynasty": "唐",
        "collection_info": null
    },
    {
        "uuid": "21d6e8f88085f905668f8962d483e1b3",
        "title": "送沈亚之赴郢掾",
        "author": "徐凝",
        "content": "千万乘骢沈司户，不须惆怅郢中游。\n几年白雪无人唱，今日唯君上雪楼。",
        "dynasty": "唐",
        "collection_info": null
    },
    {
        "uuid": "6a4a94ab016d1823a786377ec7b25d0a",
        "title": "答白公",
        "author": "徐凝",
        "content": "高景争来草木头，一生心事酒前休。\n山公自是仙人侣，携手醉登城上楼。",
        "dynasty": "唐",
        "collection_info": null
    },
    {
        "uuid": "c22d3f139e205e77f3fcfc9d9c308f70",
        "title": "句",
        "author": "徐凝",
        "content": "青山旧路在，白首醉还乡。\n试到第三桥，便入千顷花。\n乱后见淮水，归心忽迢遥。\n乍疑鲸喷浪，忽似鹢凌风。\n呀呷汀洲动，喧阗里巷空。",
        "dynasty": "唐",
        "collection_info": null
    },
    {
        "uuid": "e56a4afede72ec5c5e0ff42c69c5b1c6",
        "title": "奉和圣制南郊礼毕诗",
        "author": "李德裕",
        "content": "磬管歌大吕，冕裘旅天神。\n烧萧闢阊阖，祈谷为蒸人。\n羽旗洒轻雪，麦陇含阳春。\n昌运岁今会，王猷从此新。\n三臣皆就日，万国望如云。\n仁寿信非远，羣生方在钧。",
        "dynasty": "唐",
        "collection_info": null
    },
    {
        "uuid": "0684626cefcf6f359846e5936264abe7",
        "title": "郊坛回舆中书二相公蒙圣慈召至御马前仰感恩遇辄书是诗兼呈二相公",
        "author": "李德裕",
        "content": "七萃和銮动，三条葆吹回。\n相星环日道，苍马近龙媒。\n咫尺天颜接，光华喜气来。\n自惭衰且病，无以效涓埃。",
        "dynasty": "唐",
        "collection_info": null
    },
    {
        "uuid": "4c06cb99a4c157e736a557672f18f95f",
        "title": "寒食日三殿侍宴奉进诗一首",
        "author": "李德裕",
        "content": "宛转龙歌节，参差燕羽高。\n风光摇禁柳，霁色暖宫桃。\n春露明仙掌，晨霞照御袍。\n雪凝陈组练，林植耸干旄。\n广乐初跄凤，神山欲抃鳌。\n鸣笳朱鹭起，迭鼓紫骍豪。\n象舞严金铠，丰歌耀宝刀。\n不劳孙子法，自得太公韬。\n分席罗玄冕，行觞举绿醪。\n彀中时落羽，橦末乍升猱。\n瑞景开阴翳，熏风散郁陶。\n天颜欢益醉，臣节劲尤高。\n楛矢方来贡，雕弓已载櫜。\n英威扬绝漠，神算尽临洮。\n赤县阳和布，苍生雨露膏。\n野平惟有麦，田闢久无蒿。\n禄秩荣三事，功勋乏一毫。\n寝谋惭汲黯，秉羽贵孙敖。\n焕若游玄圃，欢如享太牢。\n轻生何以报，祗自比鸿毛。",
        "dynasty": "唐",
        "collection_info": null
    },
    {
        "uuid": "36531db500c5a473b5f35e8eb41c6c92",
        "title": "雨中自秘书省访王三侍御知早入朝便入集贤侍御任集贤校书及升柏台又与秘阁相对同院张学士亦余特厚故以诗赠之",
        "author": "李德裕",
        "content": "共怜独鹤青霞姿，瀛洲故山归已迟。\n仁者焉能效鸷鹗，飞舞自合追长离。\n梧桐迥齐鳷鹊观，烟雨屡拂蛟龙旗。\n鸿鴈衝颷去不尽，寒声晚下天泉池。\n顾我蓬莱静无事，玉版宝书藏众瑞。\n青编尽以汲冢来，科斗皆从鲁室至。\n金门待诏何逍遥，名儒早问张子侨。\n王褒轶材晚始入，宫女已能传洞箫。\n应令栢台长对户，别来相望独寥寥。",
        "dynasty": "唐",
        "collection_info": null
    },
    {
        "uuid": "021c62a872474704bf316816f8eba167",
        "title": "奉和太原张尚书山亭书怀",
        "author": "李德裕",
        "content": "岩石在朱户，风泉当翠楼。\n始知岘亭赏，难与清晖留。\n余景淡将夕，凝岚轻欲收。\n东山有归志，方接赤松游。",
        "dynasty": "唐",
        "collection_info": null
    },
    {
        "uuid": "2413e9d5f4e2bc14628d92f889f80df9",
        "title": "奉和韦侍御陪相公游开义五言六韵",
        "author": "李德裕",
        "content": "羊公追胜概，兹地暂逍遥。\n风景同南岘，丹青见北朝。\n石渠清夏气，高树激鲜飙。\n念法珍禽集，闻轻醉象调。\n偶分甘露味，偏觉众香饶。\n为问毘城内，余熏几日销。",
        "dynasty": "唐",
        "collection_info": null
    },
    {
        "uuid": "0b80e3cb8a272e164cff5a83ebd3fd88",
        "title": "赠圆明上人",
        "author": "李德裕",
        "content": "远公说易长松下，龙树双轻海藏中。\n今日导师闻佛慧，始知前路化成空。",
        "dynasty": "唐",
        "collection_info": null
    },
    {
        "uuid": "0d82b5db3d517e167ce32a2ba95c2bf8",
        "title": "赠奉律上人",
        "author": "李德裕",
        "content": "知君学地厌多闻，广渡羣生出世氛。\n饭色不应殊宝器，树香皆遣入禅熏。",
        "dynasty": "唐",
        "collection_info": null
    },
    {
        "uuid": "2c40e410f29c78646cc4ef0513e82518",
        "title": "戏赠慎微寺主道安上座三僧正",
        "author": "李德裕",
        "content": "甘露洒空惟一味，旃檀移植自成熏。\n遥知畅献分南北，应用调柔致六羣。",
        "dynasty": "唐",
        "collection_info": null
    },
    {
        "uuid": "7fd93a0baaf20ad6522d6b5cb8cec0ac",
        "title": "长安秋夜",
        "author": "李德裕",
        "content": "内宫传诏问戎机，载笔金銮夜始归。\n万户千门皆寂寂，月中清露点朝衣。",
        "dynasty": "唐",
        "collection_info": null
    },
    {
        "uuid": "0f8c1edefb912666d6c36f612aa05e84",
        "title": "清冷池怀古",
        "author": "李德裕",
        "content": "区囿三百里，常闻驷马来。\n旌旗朝甬道，箫鼓燕平台。\n追昔赋文雅，从容游上才。\n竹园秋水净，风苑雪烟开。\n牛祸衅将发，羊孙谋始回。\n袁丝徒伏劒，长孺欲成灰。\n兴废由所感，湮沦斯可哀。\n空留故池鴈，刷羽尚徘徊。",
        "dynasty": "唐",
        "collection_info": null
    },
    {
        "uuid": "1b0512a64e031afb3d1b0d5c7e476a7c",
        "title": "述梦诗四十韵",
        "author": "李德裕",
        "content": "赋命诚非薄，良时幸已遭。\n君当尧舜日，官接凤皇曹。\n目睇烟霄阔，心惊羽翼高。\n椅梧连鹤禁，壀堄接龙韬。\n我后怜词客，吾僚并隽髦。\n着书同陆贾，待诏比王褒。\n重价连悬璧，英词淬宝刀。\n泉流初落涧，露滴更濡毫。\n赤豹欣来献，彤弓喜暂櫜非烟含瑞气，驯雉洁霜毛。\n静室便幽独，虚楼散郁陶。\n花光晨艳艳，松韵晚骚骚。\n画壁看飞鹤，仙图见巨鳌。\n倚檐阴药树，落格蔓蒲桃。\n荷静蓬池鲙，冰寒郢水醪。\n荔枝来自远，卢橘赐仍叨。\n麝气随兰泽，霜华入杏膏。\n恩光惟觉重，携挈未为劳。\n夕阅梨园骑，宵闻禁杖獒。\n扇回交彩翟，鵰起扬银绦。\n辔待袁丝揽，书期蜀客操。\n尽规常謇謇，退食尚忉忉。\n龟顾垂金钮，鸾飞曳锦袍。\n御沟杨柳弱，天廐骕骦豪。\n屡换青春直，闲随上苑遨。\n烟低行殿竹，风拆绕墙桃。\n聚散俄成昔，悲愁益自熬。\n每怀仙驾远，更望茂陵号。\n地接三茅岭，川迎伍子涛。\n花迷瓜步暗，石固蒜山牢。\n兰野凝香管，梅洲动翠篙。\n泉鱼惊綵妓，溪鸟避干旄。\n感旧心犹绝，思归首更搔。\n无聊燃[蜜]炬，谁復劝金舠。\n岚气朝生栋，城阴夜入濠。\n望烟归海峤，送鴈渡江皋。\n宛马嘶寒枥，吴钩在锦弢。\n未能追狡兔，空觉长黄蒿。\n水国逾千里，风帆过万艘。\n阅川终古恨，惟见暮滔滔。",
        "dynasty": "唐",
        "collection_info": null
    },
    {
        "uuid": "3326a7dd35894c2ed3db0aa7c34b7a75",
        "title": "招隐山观玉蘂树戏书即事奉寄江西沈大夫阁老",
        "author": "李德裕",
        "content": "玉蘂天中树，金闺昔共窥。\n落英闲舞雪，密叶乍低帷旧赏烟霄远，前欢岁月移。\n今来想颜色，还似忆琼枝。",
        "dynasty": "唐",
        "collection_info": null
    },
    {
        "uuid": "eb1245ed201b23ba650ce34407f6ab30",
        "title": "寄题惠林李侍郎旧馆",
        "author": "李德裕",
        "content": "栋宇非吾室，烟山是我邻。\n百龄惟待尽，一世乐长贫。\n半壁悬秋日，空林满夕尘。\n祗应双鹤弔，松路更无人。",
        "dynasty": "唐",
        "collection_info": null
    },
    {
        "uuid": "cee6800e840309b49c8d0e47ab6142fd",
        "title": "寄茅山孙炼师",
        "author": "李德裕",
        "content": "何地最翛然，华阳第八天。\n松风清有露，萝月净无烟。\n乍警瑶坛鹤，时嘶玉树蝉。\n欲驰千里恋，惟有凤门泉。",
        "dynasty": "唐",
        "collection_info": null
    },
    {
        "uuid": "ad0583fe71e8bda23b620207cf06762d",
        "title": "又二绝 一",
        "author": "李德裕",
        "content": "石上溪荪发紫茸，碧山幽蔼水溶溶。\n菖花定是无人见，春日惟应羽客逢。",
        "dynasty": "唐",
        "collection_info": null
    },
    {
        "uuid": "73ac75f9bd9a2d90bfbadc0c657196ab",
        "title": "又二绝 二",
        "author": "李德裕",
        "content": "独寻兰渚翫迟晖，闲倚松窗望翠微。\n遥想春山明月曙，玉坛清磬步虚归。",
        "dynasty": "唐",
        "collection_info": null
    },
    {
        "uuid": "58e6aab0a7dcdf5d51070ea553758ad9",
        "title": "题奇石",
        "author": "李德裕",
        "content": "蕴玉抱清辉，闲庭日潇洒。\n块然天地间，自是孤生者。",
        "dynasty": "唐",
        "collection_info": null
    },
    {
        "uuid": "1386b134c68c6ad51309ea44b6ab6bde",
        "title": "送张中丞入台从事",
        "author": "李德裕",
        "content": "驿骑朝天去，江城睠阙深。\n夜珠先去握，芳桂乍辞阴。\n泽国三千里，羁孤万感心。\n自嗟文废久，此曲为卢谌。",
        "dynasty": "唐",
        "collection_info": null
    },
    {
        "uuid": "7e2a3f47cd39a5d1cb7b26decd60ab1e",
        "title": "怀京国",
        "author": "李德裕",
        "content": "海上东风犯雪来，腊前先折镜湖梅。\n遥思禁苑青春夜，坐待宫人画诏迴。",
        "dynasty": "唐",
        "collection_info": null
    },
    {
        "uuid": "4bf1f66fcef371c196cabc976e5ef48c",
        "title": "追和太师颜公同清远道士游虎丘寺",
        "author": "李德裕",
        "content": "茂苑有灵峰，嗟余未游观。\n藏山半平陆，坏谷为高岸。\n冈绕数仞墙，岩潜千丈干。\n乃知造化意，回斡资奇玩。\n镠腾昔虎踞，劒没尝龙焕。\n潭黛入海底，崟岑耸霄半。\n层峦未升日，哀狖宁知旦。\n绿篠夏凝阴，碧林秋不换。\n冥搜既窈窕，回望何萧散。\n川晴岚气收，江春杂英乱。\n逸人缀清藻，前哲留篇翰。\n共扣哀玉音，皆舒文绣段。\n难追彦回赏，徒起兴公叹。\n一夕如再升，含毫星斗烂。",
        "dynasty": "唐",
        "collection_info": null
    },
    {
        "uuid": "c46e2d8f8bfc6011156458876617d687",
        "title": "东郡怀古二首 王京兆",
        "author": "李德裕",
        "content": "河水昔将决，衝波溢川浔。\n峥嵘金堤下，喷薄风雷音。\n投马灾未弭，为鱼叹方深。\n惟公执珪璧，誓与身俱沈。\n诚信不虚发，神明宜尔临。\n湍流自此回，咫尺焉能侵。\n逮我守东郡，悽然怀所钦。\n虽非识君面，自谓知君心。\n意气苟相合，神明无古今。\n登城见遗庙，日夕空悲吟。",
        "dynasty": "唐",
        "collection_info": null
    },
    {
        "uuid": "4a3afb26ced16b0394dbac1890f1e747",
        "title": "东郡怀古二首 阳给事",
        "author": "李德裕",
        "content": "宋氏远家左，豺狼满中州。\n阳君守滑台，终古垂英猷。\n数仞城既毁，万夫心莫留。\n跳身入飞镞，免胄临霜矛。\n毕命在旗下，僵尸横道周。\n义风激河汴，壮气沦山丘。\n嗟尔抱忠烈，古来谁与俦。\n就烹感汉使，握节悲阳秋。\n颜子缀清藻，铿然如素璆。\n徘徊望故垒，尚想精魂游。",
        "dynasty": "唐",
        "collection_info": null
    },
    {
        "uuid": "7fadcbeadfc653d338ad771d3154a351",
        "title": "秋日登郡楼望赞皇山感而成咏",
        "author": "李德裕",
        "content": "昔人怀井邑，为有挂冠期。\n顾我飘蓬者，长随泛梗移。\n越吟因病感，潘鬓入秋悲。\n北指邯郸道，应无归去期。",
        "dynasty": "唐",
        "collection_info": null
    },
    {
        "uuid": "2077e196bb2212c343f48511bbf0d02e",
        "title": "雨后净望河西连山怆然成咏",
        "author": "李德裕",
        "content": "宿雨初收晚吹繁，秋光极目自销魂。\n烟山北下归辽海，鸿鴈南飞出蓟门。\n只恨无功书史籍，岂悲临老事戎轩。\n唯怀药饵蠲衰病，为惜余年报主恩。",
        "dynasty": "唐",
        "collection_info": null
    },
    {
        "uuid": "78e53e5fbb0034f3b6fb1f8e36989289",
        "title": "秋日美晴郡楼闲眺寄荆南张书记",
        "author": "李德裕",
        "content": "高槛凉风起，清川旭景开。\n秋声向野去，爽气自山来。\n霄外鸿初返，檐间燕已归。\n不因烟雨夕，何处梦阳台。",
        "dynasty": "唐",
        "collection_info": null
    },
    {
        "uuid": "d5e0583b763d7f3c2345aa0f94e9131f",
        "title": "故人寄茶",
        "author": "李德裕",
        "content": "劒外九华英，缄题下玉京。\n开时微月上，碾处乱泉声。\n半夜邀僧至，孤吟对竹烹。\n碧流霞脚碎，香泛乳花轻。\n六腑睡神去，数朝诗思清。\n其余不敢费，留伴读书行。",
        "dynasty": "唐",
        "collection_info": null
    },
    {
        "uuid": "82441ae0d8bf6154414327937455cf19",
        "title": "奉送相公十八丈镇杨州",
        "author": "李德裕",
        "content": "千骑风生大斾舒，春江重到武侯庐。\n共悬龟印衔新绶，同忆鳣庭访旧居。\n取履桥边啼鸟换，钓璜溪畔落花初。\n今来却笑临邛客，入蜀空驰使者车。",
        "dynasty": "唐",
        "collection_info": null
    },
    {
        "uuid": "b989944302ef7910651b8f3f513b8a76",
        "title": "题劒门",
        "author": "李德裕",
        "content": "奇峰百仞悬，清眺出岚烟。\n迥若戈回日，高疑劒倚天。\n参差霞壁耸，合沓翠屏连。\n想是三刀梦，森然在目前。",
        "dynasty": "唐",
        "collection_info": null
    },
    {
        "uuid": "73de8fdf374c107c9465678debbef202",
        "title": "汉州月夕游房太尉西湖",
        "author": "李德裕",
        "content": "丞相鸣琴地，何年闭玉徽。\n偶因明月夕，重敞故楼扉。\n桃柳溪空在，芙蓉客暂依。\n谁怜济川楫，长与夜舟归。",
        "dynasty": "唐",
        "collection_info": null
    },
    {
        "uuid": "34799a8b1fcdcd36dcfa5ba3f3827cd7",
        "title": "重题",
        "author": "李德裕",
        "content": "晚日临寒渚，微风发棹讴。\n凤池波自阔，鱼水运难留。\n亭古思宏栋，川长忆夜舟。\n想公高世志，祗似冶城游。",
        "dynasty": "唐",
        "collection_info": null
    },
    {
        "uuid": "2a25b2d0f2e1af9062465c1b405bef4a",
        "title": "房公旧竹亭闻琴缅慕风流神期如在因重题此作",
        "author": "李德裕",
        "content": "流水音长在，青霞意不传。\n独悲形解后，谁听广陵絃。",
        "dynasty": "唐",
        "collection_info": null
    },
    {
        "uuid": "9cc7b969dbb9ad25f522cf08475ad4f8",
        "title": "忆金门旧游奉寄江西沈大夫",
        "author": "李德裕",
        "content": "东望沧溟路几重，无因白首更相逢。\n已悲泉下双琪树，又惜天边一卧龙。\n人事升沉纔十载，宦游漂泊过千峰。\n思君远寄西山药，岁暮相期向赤松。",
        "dynasty": "唐",
        "collection_info": null
    },
    {
        "uuid": "1b1e9e512b0816391c65ce3a3a7954af",
        "title": "早入中书行公主册礼事毕登集贤阁成咏",
        "author": "李德裕",
        "content": "明星入东陌，灿灿光层宙。\n皎月映高梧，轻风发凉候。\n金门列葆吹，钟室传清漏。\n简册自中来，貂黄忝宣授。\n更登天禄阁，极眺终南岫。\n遥羡商山翁，闲歌紫芝秀。\n晨兴念始辱，夕惕思致寇。\n倾夺非我心，悽然感田窦。",
        "dynasty": "唐",
        "collection_info": null
    },
    {
        "uuid": "32b3849f4e1f334cfc2b22a7f306e99e",
        "title": "题罗浮石",
        "author": "李德裕",
        "content": "清景持芳菊，凉天倚茂松。\n名山何必去，此地有羣峰。",
        "dynasty": "唐",
        "collection_info": null
    },
    {
        "uuid": "ac0988a39156924becf704a2b9f55c4c",
        "title": "重过列子庙追感顷年自淮服与居守王仆射同题名于庙壁仆射已为御史余尚布衣自后俱列紫垣继游内署两为夏官之代復联左揆之荣荷宠多同感涕何极因书四韵奉寄",
        "author": "李德裕",
        "content": "白首过遗庙，朱轮入故城。\n已惭联左揆，犹喜抗前旌。\n曳履忘年旧，弹冠久要情。\n重看题壁处，岂羡弃繻生。",
        "dynasty": "唐",
        "collection_info": null
    },
    {
        "uuid": "ead04ee103b872a261419d5844d9f918",
        "title": "遥伤茅山县孙尊师三首 一",
        "author": "李德裕",
        "content": "蝉蜕遗虚白，蜺飞入上清。\n同人悲劒解，旧友觉衣轻。\n黄鹄遥将举，斑麟俨未行。\n惟应鲍靓室，中夜识琴声。",
        "dynasty": "唐",
        "collection_info": null
    },
    {
        "uuid": "6c9e4262f1aa9c628e0a0409b566cb37",
        "title": "遥伤茅山县孙尊师三首 二",
        "author": "李德裕",
        "content": "金格期初至，飙轮去不停。\n山摧武担石，天陨少微星。\n弟子悲徐甲，门人泣蔡经。\n空闻留玉舃，犹在阜乡亭。",
        "dynasty": "唐",
        "collection_info": null
    },
    {
        "uuid": "e6151facc8de909e083f9c28de938863",
        "title": "遥伤茅山县孙尊师三首 三",
        "author": "李德裕",
        "content": "空宇留丹竈，层霞被羽衣。\n旧山闻鹿化，遗舃尚凫飞。\n数日奇香在，何年白鹤归。\n想君旋下泪，方欵里闾扉。",
        "dynasty": "唐",
        "collection_info": null
    },
    {
        "uuid": "05c7c0565f8cd0479d824670b4738e89",
        "title": "尊师是桃源黄先生传法弟子常见尊师称先师灵迹今重赋此诗兼寄题黄先生旧馆",
        "author": "李德裕",
        "content": "后学方成市，吾师又上宾。\n洞天应不夜，源树秪如春。\n棋客留童子，山精避直神。\n无因握石髓，及与养生人。",
        "dynasty": "唐",
        "collection_info": null
    },
    {
        "uuid": "cbc7d2e386abc4d7b83d1a1ef27e5259",
        "title": "仆射相公偶话于故集贤张学士厅写得德裕与仆射旧唱和诗其时和者五人惟仆射与德裕皆列高位凄然怀旧辄献此诗",
        "author": "李德裕",
        "content": "赋感邻人篴，诗留夫子墙。\n延年如有作，应不用山王。",
        "dynasty": "唐",
        "collection_info": null
    },
    {
        "uuid": "086904ba8a2972fd4a660fba318e7f07",
        "title": "惠泉",
        "author": "李德裕",
        "content": "兹泉由太洁，终不畜纤鳞。\n到底清何益，含虚势自贫。\n明玑难秘彩，美玉讵潜珍。\n未及黄陂量，滔滔岂有津。",
        "dynasty": "唐",
        "collection_info": null
    },
    {
        "uuid": "44e4a4581d3343fc16dfee3d85b44e93",
        "title": "无题",
        "author": "李德裕",
        "content": "松倚苍崖老，兰临碧洞衰。\n不劳邻舍篴，吹起旧时悲。",
        "dynasty": "唐",
        "collection_info": null
    },
    {
        "uuid": "1e33c003e2cb52c54aa4965fe04d6344",
        "title": "题冠盖里",
        "author": "李德裕",
        "content": "偶来冠盖里，媿是旧三公。\n自喜无兵术，轻裘上閟宫。",
        "dynasty": "唐",
        "collection_info": null
    },
    {
        "uuid": "30c5062a27588277668975e33c568578",
        "title": "离平泉马上作",
        "author": "李德裕",
        "content": "十年紫殿掌洪钧，出入三朝一品身。\n文帝宠深陪雉尾，武皇恩厚宴龙津。\n黑山永破和亲虏，乌岭全阬跋扈臣。\n自是功高临尽处，祸来[名]灭不由人。",
        "dynasty": "唐",
        "collection_info": null
    },
    {
        "uuid": "692c0632b32795add4fc059136e40981",
        "title": "谪岭南道中作",
        "author": "李德裕",
        "content": "岭水争分路转迷，桄榔椰叶暗蛮溪。\n愁衝毒雾逢虵草，畏落沙虫避燕泥。\n五月畬田收火米，三更津吏报潮鸡。\n不堪肠断思乡处，红槿花中越鸟啼。",
        "dynasty": "唐",
        "collection_info": null
    },
    {
        "uuid": "f8a924bca1e749494f26de11034ed9de",
        "title": "到恶溪夜泊芦岛",
        "author": "李德裕",
        "content": "甘露花香不再持，远公应怪负前期。\n青蝇岂独悲虞氏，黄犬应闻笑李斯。\n风雨瘴昏蛮日月，烟波魂断恶溪时。\n岭头无限相思泪，泣向寒梅近北枝。",
        "dynasty": "唐",
        "collection_info": null
    },
    {
        "uuid": "dceaf31fa486db38688894e3df66af0d",
        "title": "登崖州城作",
        "author": "李德裕",
        "content": "独上高楼望帝京，鸟飞犹是半年程。\n青山似欲留人住，百匝千遭遶郡城。",
        "dynasty": "唐",
        "collection_info": null
    },
    {
        "uuid": "55cb2aa0a6b1e3c0e2bc8bcdb3198252",
        "title": "鸳鸯篇",
        "author": "李德裕",
        "content": "君不见昔时同心人，化作鸳鸯鸟。\n和鸣一夕不暂离，交颈千年尚为少。\n二月草菲菲，山樱花未稀。\n金塘风日好，何处不相依？既逢解佩游女，更值凌波宓妃。\n精光摇翠盖，丽色映珠玑。\n双影相伴，双心莫违。\n淹留碧沙上，荡漾洗红衣。\n春光兮宛转，嬉游兮未反。\n宿莫近天泉池，飞莫近长洲苑。\n尔愿欢爱不相忘，须去人间罗网远。\n南有潇湘洲，且为千里游。\n洞庭无苦寒，沅江多碧流。\n昔为薄命妾，无日不含愁。\n今为水中鸟，颉颃自相求。\n洛阳女儿在青阁，二月罗衣轻更薄。\n金泥文彩未足珍，画作鸳鸯始堪着。\n亦有少妇破瓜年，春闺无伴独婵娟。\n夜夜学织连枝锦，织作鸳鸯人共怜。\n悠悠湘水滨，清浅漾初苹。\n菖花发艳无人识，江柳逶迤空自春。\n唯怜独鹤依琴曲，更念孤鸾隐镜尘。\n愿作鸳鸯被，长覆有情人。",
        "dynasty": "唐",
        "collection_info": null
    },
    {
        "uuid": "704df905dc85c134b87dc982133b2dfa",
        "title": "南梁行",
        "author": "李德裕",
        "content": "江南郁郁春草长，悠悠汉水浮清光。\n杂英飞尽空和景，绿杨阴重官舍静。\n此时醉客纵横书，公言可荐承明庐。\n青天诏下宠光至，颁籍金闺征石渠。\n重归山路烟岚隔，巫山未深晚花折。\n涧底红光夺目燃，摇风有毒愁行客。\n杜鹃啼咽花亦殷，声悲绝艳连空山。\n斜阳瞥映浅深树，云雨翻迷崖谷间。\n山鸡锦质矜毛羽，透竹穿萝命俦侣。\n乔木幽谷上下同，雄雌不异飞栖处。\n望秦峰迥过商颜，浪迭云堆万簇山。\n行尽杳冥青嶂外，九重钟漏紫云间。\n元和列侍明光殿，谏草初焚市朝变。\n北阙趋臣半隟尘，南梁笑客皆飞霰。\n追思感叹却昏迷，霜鬓愁吟到晓鸡。\n故园岁深开断简，秋堂月晓掩遗袿。\n呜呜晓角霞辉粲，抚劒当楹一长叹。\n刍狗无由学圣贤，空持感激终昏旦。",
        "dynasty": "唐",
        "collection_info": null
    },
    {
        "uuid": "bc8101efe9e5b53f9df404afeea9b832",
        "title": "近于伊川卜山居将命者画图而至欣然有感聊赋此诗兼寄上浙东元相公大夫使求青田胎化鹤",
        "author": "李德裕",
        "content": "弱岁弄词翰，遂叨明主恩。\n怀章过越邸，建斾守吴门。\n西圮阴难驻，东皋意尚存。\n惭逾六百石，愧负五千言。\n寄世知婴缴，辞荣类触藩。\n欲追绵上隐，况近子平村。\n邑有桐乡爱，山余黍谷暄。\n既非逃相地，乃是故侯园。\n野竹多微径，岩泉岂一源。\n映池方树密，傍涧古藤繁。\n邛杖堪扶老，黄牛已服辕。\n只应将唳鹤，幽谷共翩翻。",
        "dynasty": "唐",
        "collection_info": null
    },
    {
        "uuid": "09fa2f723def0efb306bff0812abf354",
        "title": "忆平泉山居赠沈吏部一首",
        "author": "李德裕",
        "content": "昔闻羊叔子，茅屋在东渠。\n岂不念归路，徘徊畏简书。\n乃知轩冕客，自与田园疎。\n殁世有遗恨，精诚何所如。\n嗟予寡时用，夙志在林闾。\n虽抱山水癖，敢希仁智居。\n清泉绕舍下，修竹荫庭除。\n幽径松盖密，小池莲叶初。\n从来有好鸟，近復跃鯈鱼。\n少室映川陆，鸣皋对蓬庐。\n张何旧寮寀，相勉在悬舆。\n常恐似伯玉，瞻前惭魏舒。",
        "dynasty": "唐",
        "collection_info": null
    },
    {
        "uuid": "5737a744b40bc01de4d656e2e9162720",
        "title": "夏晚有怀平泉林居",
        "author": "李德裕",
        "content": "孟夏守畏途，舍舟在徂暑。\n愀然何所念，念我龙门坞。\n密竹无蹊径，高松有四五。\n飞泉鸣树间，飒飒如度雨。\n菌桂秀层岭，芳荪媚幽渚。\n稚子候我归，衡门独延伫。\n谁言圣与哲，曾是不怀土。\n公旦既思周，宣尼亦念鲁。\n矧余窜炎裔，日夕谁晤语。\n眷阙悲子牟，班荆感椒举。\n悽悽视环玦，恻恻步庭庑。\n岂待庄舃吟，方知倦羁旅。",
        "dynasty": "唐",
        "collection_info": null
    },
    {
        "uuid": "b4a8f0109e2e48edd4bbade2cdd421d4",
        "title": "早秋龙兴寺江亭闲眺忆龙门山居寄崔张旧从事",
        "author": "李德裕",
        "content": "江亭感秋至，兰径悲露泫。\n秔稻秀晚川，杉松郁晴巘。\n嗟予有林壑，兹夕念原衍。\n绿篠连岭多，青莎近溪浅。\n渊明菊犹在，仲蔚蒿莫翦。\n乔木粲凌苕，阴崖积幽藓。\n遥思伊川水，北渡龙门岘。\n苍翠双阙间，逶迤清滩转。\n故人在乡国，岁晏路悠缅。\n惆怅此生涯，无由共登践。",
        "dynasty": "唐",
        "collection_info": null
    },
    {
        "uuid": "86f8fe5c98c517c6e408834735f102ec",
        "title": "比闻龙门敬善寺有红桂树独秀伊川尝于江南诸山访之莫致陈侍御知予所好因访剡溪樵客偶得数株移植郊园众芳色沮乃知敬善所有是蜀道菵草徒得嘉名因赋是诗兼赠陈侍御",
        "author": "李德裕",
        "content": "昔闻红桂枝，独秀龙门侧。\n越叟遗数株，周人未尝识。\n平生爱此树，攀翫无由得。\n君子知我心，因之为羽翼。\n岂烦嘉客誉，且就清阴息。\n来自天姥岑，长疑翠岚色。\n芬芳世所绝，偃蹇枝渐直。\n琼叶润不凋，珠英粲如织。\n犹疑翡翠宿，想待鹓雏食。\n宁止暂淹留，终当更封植。",
        "dynasty": "唐",
        "collection_info": null
    },
    {
        "uuid": "23158aca1b1ca6d0a985ef5263944fd2",
        "title": "怀山居邀松阳子同作",
        "author": "李德裕",
        "content": "我有爱山心，如饥復如渴。\n出谷一年余，常疑十年别。\n春思岩花烂，夏忆寒泉冽。\n秋忆泛兰巵，冬思玩松雪。\n晨思小山桂，暝忆深潭月。\n醉忆剖红梨，饭思食紫蕨。\n坐思藤萝密，步忆莓苔滑。\n昼夜百刻中，愁肠几回绝。\n每念羊叔子，言之岂常辍。\n人生不如意，十乃居七八。\n我未及悬舆，今犹佩朝绂。\n焉能逐麋鹿，便得游林樾。\n范恣沧波舟，张怀赤松列。\n惟应讵身恤，岂敢忘臣节。\n器满自当欹，物盈终有缺。\n从兹返樵径，庶可希前哲。",
        "dynasty": "唐",
        "collection_info": null
    },
    {
        "uuid": "ae134d7196e2e16d65c2bdcbb201087d",
        "title": "思归赤松村呈松阳子",
        "author": "李德裕",
        "content": "昔人思避世，惟恐不深幽。\n禽庆潜名岳，鸱夷漾钓舟。\n顾余知止足，所乐在归休。\n不似寻山者，忘家恣远游。",
        "dynasty": "唐",
        "collection_info": null
    },
    {
        "uuid": "435af985e2c1da617e31b4d7e2180687",
        "title": "近腊对雪有怀林居",
        "author": "李德裕",
        "content": "蓬门常昼掩，竹径寂无人。\n鸟起飘松霰，麕行动谷榛。\n应知禽鱼侣，合与薜萝亲。\n遥忆平皋望，溪烟已发春。",
        "dynasty": "唐",
        "collection_info": null
    },
    {
        "uuid": "adf1f5bffed4c7d81d8da569f0f082ff",
        "title": "思山居一十首 清明后忆山中",
        "author": "李德裕",
        "content": "遥思寒食后，野老林下醉。\n月照一山明，风吹百花气。\n飞泉与万籁，髣髴疑箫吹。\n不待曙华分，已应喧鸟至。",
        "dynasty": "唐",
        "collection_info": null
    },
    {
        "uuid": "8696dbe59b5f2cca5bf207307e742889",
        "title": "思山居一十首 题寄商山石",
        "author": "李德裕",
        "content": "绮皓岩中石，尝经伴隐沦。\n紫芝呈几曲，红藓閟千春。\n聊用支琴尾，宁惟倚病身。\n自知来处所，何暇问严遵。",
        "dynasty": "唐",
        "collection_info": null
    },
    {
        "uuid": "4a47de94ea65917fe720eab9c40895d5",
        "title": "思山居一十首 忆钟苽时",
        "author": "李德裕",
        "content": "尚平方毕娶，疎广念归期。\n涧底松成盖，檐前桂长枝。\n径闲芳草合，山静落花迟。\n虽有苽园在，无因及种时。",
        "dynasty": "唐",
        "collection_info": null
    },
    {
        "uuid": "99736476fae75ea786c722826de47340",
        "title": "思山居一十首 春日独坐思归",
        "author": "李德裕",
        "content": "壮龄心已尽，孤赏意犹存。\n岂望图麟阁，惟思卧鹿门。\n无谋堪适野，何力可拘原。\n只有容身去，幽山自灌园。",
        "dynasty": "唐",
        "collection_info": null
    },
    {
        "uuid": "b438ac4ee888eb74ac2ceef633c2485a",
        "title": "思山居一十首 思登家山林岭",
        "author": "李德裕",
        "content": "自知无世用，只是爱山游。\n旧有嵇康懒，今惭赵武偷。\n登峦未觉疾，泛水便忘忧。\n最惜残筋力，扪萝遍一丘。",
        "dynasty": "唐",
        "collection_info": null
    },
    {
        "uuid": "61b25fe03bc300ba5e90da9b25754dfa",
        "title": "思山居一十首 思乡园老人",
        "author": "李德裕",
        "content": "常羡荜门翁，所思惟岁稔。\n遥知松月曙，尚在山窗寝。\n兰气入幽帘，禽言傍孤枕。\n晨兴步岩径，更酌寒泉饮。",
        "dynasty": "唐",
        "collection_info": null
    },
    {
        "uuid": "2214c72c85302cec7e20dcd12a378698",
        "title": "思山居一十首 寄龙门僧",
        "author": "李德裕",
        "content": "龙门有开士，爱我春潭碧。\n清景出东山，闲来玩松石。\n应怜林壑主，远作沧溟客。\n为我谢此僧，终当理归策。",
        "dynasty": "唐",
        "collection_info": null
    },
    {
        "uuid": "46df9b8567be2f07ee2653783aceccee",
        "title": "思山居一十首 忆药苗",
        "author": "李德裕",
        "content": "溪上药苗齐，丰茸正堪掇。\n皆能扶我寿，岂止坚肌骨。\n味掩商山芝，英逾首阳蕨。\n岂如甘谷士，只得香泉啜。",
        "dynasty": "唐",
        "collection_info": null
    },
    {
        "uuid": "86a22759227178578812a5e244f5c7f5",
        "title": "思山居一十首 忆村中老人春酒",
        "author": "李德裕",
        "content": "二叟茅茨下，清晨饮浊醪。\n雨残红芍药，风落紫樱桃。\n巢燕衔泥疾，檐虫挂网高。\n闲思春谷事，转觉宦途劳。",
        "dynasty": "唐",
        "collection_info": null
    },
    {
        "uuid": "1e0b21f1837b41fe4f748620e6987c14",
        "title": "思山居一十首 忆葛胜木禅床",
        "author": "李德裕",
        "content": "忆我斋中榻，寒宵几独眠。\n管宁穿亦坐，徐孺去常悬。\n虫网垂应遍，苔痕染更鲜。\n何人及身在，归对老僧禅。",
        "dynasty": "唐",
        "collection_info": null
    },
    {
        "uuid": "1f8827945cb9563fbc6f73c9907ca45d",
        "title": "初夏有怀山居",
        "author": "李德裕",
        "content": "山中有所忆，夏景始清幽。\n野竹阴无日，岩泉冷似秋。\n翠岑当累榭，皓月入轻舟。\n只有思归夕，空帘且梦游。",
        "dynasty": "唐",
        "collection_info": null
    },
    {
        "uuid": "2812915a3ae8678e98c1b360b6215195",
        "title": "张公超谷中石",
        "author": "李德裕",
        "content": "鼓箧依绿槐，横经起秋雾。\n有时连岳客，尚办絃歌处。\n自予去幽谷，谁人袭芳杜。\n空留古苔石，对我岩中树。",
        "dynasty": "唐",
        "collection_info": null
    },
    {
        "uuid": "8cd85c1e1011d12e42847b55a4b30b7e",
        "title": "初归平泉过龙门南岭遥望山居即事",
        "author": "李德裕",
        "content": "初归故乡陌，极望且徐轮。\n近野樵蒸至，平泉烟火新。\n农夫馈鸡黍，渔子荐霜鳞。\n惆怅怀杨仆，惭为关外人。",
        "dynasty": "唐",
        "collection_info": null
    },
    {
        "uuid": "98ad5bea23bac137e86e17df95633d22",
        "title": "伊川晚眺",
        "author": "李德裕",
        "content": "桑叶初黄梨叶红，伊川落日尽无风。\n汉储何假终南客，甪里先生在谷中。",
        "dynasty": "唐",
        "collection_info": null
    },
    {
        "uuid": "b8af97f435cea9b217f3f89d79a45720",
        "title": "潭上喜见新月",
        "author": "李德裕",
        "content": "簪组十年梦，园庐今夕情。\n谁怜故乡月，復映碧潭生。\n皓彩松上见，寒光波际轻。\n还将孤赏意，暂寄玉琴声。",
        "dynasty": "唐",
        "collection_info": null
    },
    {
        "uuid": "59f1a04cfc46dbc2427bf1886147d1ad",
        "title": "郊外即事寄侍郎大尹",
        "author": "李德裕",
        "content": "高秋惭非隐，闲林喜退居。\n老农争席坐，稚子带经锄。\n竹径难迴骑，仙舟但跂予。\n岂知陶靖节，秪自爱吾庐。",
        "dynasty": "唐",
        "collection_info": null
    },
    {
        "uuid": "c12e2ca3ea9a2684702a8941479cdf34",
        "title": "山居遇雪喜道者相访",
        "author": "李德裕",
        "content": "幽居近谷西，乔木与山齐。\n野竹连池合，岩松映雪低。\n喜君来白社，值我在青溪。\n应笑于陵子，遗荣自灌畦。",
        "dynasty": "唐",
        "collection_info": null
    },
    {
        "uuid": "bd3fefecfda701b7832037b07a59b37d",
        "title": "雪霁晨起",
        "author": "李德裕",
        "content": "雪覆寒溪竹，风卷野田蓬。\n四望无竹迹，谁怜孤老翁。",
        "dynasty": "唐",
        "collection_info": null
    },
    {
        "uuid": "227759949655809a8018da1a4dcaeca7",
        "title": "洛中士君子多以平泉见呼愧获方外之名因以此诗为报奉寄刘宾客",
        "author": "李德裕",
        "content": "非高柳下逸，自爱竹林闲。\n才异居东里，愚因在北山。\n径荒寒未扫，门设昼长关。\n不及鸱夷子，悠悠烟水间。",
        "dynasty": "唐",
        "collection_info": null
    },
    {
        "uuid": "7b4fe8be8c07390c66a1965a6ff02381",
        "title": "早春至言禅公法堂忆平泉别业",
        "author": "李德裕",
        "content": "昔我伊原上，孤游竹树间。\n人依红桂静，鸟傍碧潭闲。\n松盖低春雪，藤轮倚暮山。\n永怀桑梓邑，衰老若为还。",
        "dynasty": "唐",
        "collection_info": null
    },
    {
        "uuid": "756ae2800c44ba909f5caa95c85245c2",
        "title": "峡山亭月夜独宿对樱桃花有怀伊川别墅",
        "author": "李德裕",
        "content": "皎月照芳树，鲜葩含素辉。\n愁人惜春夜，达曙想岩扉。\n风静阴满砌，露浓香入衣。\n恨无金谷妓，为我奏思归。",
        "dynasty": "唐",
        "collection_info": null
    },
    {
        "uuid": "7832b3f54153b262d72c9f5c80dab9d6",
        "title": "春暮思平泉杂咏二十首 望伊川",
        "author": "李德裕",
        "content": "远村寒食后，细雨度川来。\n芳草连溪合，梨花映墅开。\n槿篱悬落照，松径长新苔。\n向夕亭皋望，游禽几处回。",
        "dynasty": "唐",
        "collection_info": null
    },
    {
        "uuid": "b458d1be2381b72f5706f15765079484",
        "title": "春暮思平泉杂咏二十首 潭上紫藤",
        "author": "李德裕",
        "content": "故乡春欲尽，一岁芳难再。\n岩树已青葱，吾庐日堪爱。\n幽溪人未去，芳草行应碍。\n遥忆紫藤垂，繁英照潭黛。",
        "dynasty": "唐",
        "collection_info": null
    },
    {
        "uuid": "ebf8bde6089dc4083ac8f95cb01c310a",
        "title": "春暮思平泉杂咏二十首 书楼晴望",
        "author": "李德裕",
        "content": "幽居人世外，久厌市朝喧。\n苍翠连双阙，微茫认九原。\n残红映巩树，斜日照轘辕。\n薄暮柴扉掩，谁知仲蔚园。",
        "dynasty": "唐",
        "collection_info": null
    },
    {
        "uuid": "e7d9299643c3d2e328eee08a120c4310",
        "title": "春暮思平泉杂咏二十首 西岭望鸣皋山",
        "author": "李德裕",
        "content": "高秋对凉野，四望何萧瑟。\n远见鸣皋山，青峰原上出。\n晨兴采薇蕨，向暮归蓬荜。\n讵假数挥金，餐和养余日。",
        "dynasty": "唐",
        "collection_info": null
    },
    {
        "uuid": "cb705e2936b27996d797336a9a270884",
        "title": "春暮思平泉杂咏二十首 瀑泉亭",
        "author": "李德裕",
        "content": "向老多悲恨，悽然念一丘。\n岩泉终古在，风月几年游。\n菌阁饶佳树，菱潭有钓舟。\n不如羊叔子，名与岘山留。",
        "dynasty": "唐",
        "collection_info": null
    },
    {
        "uuid": "a8d1297a2edd7f84887dee016a90f1ec",
        "title": "春暮思平泉杂咏二十首 红桂树",
        "author": "李德裕",
        "content": "欲求尘外物，此树是瑶林。\n后素合余绚，如丹见本心。\n妍姿无点辱，芳意託幽深。\n愿以鲜葩色，凌霜照碧浔。",
        "dynasty": "唐",
        "collection_info": null
    },
    {
        "uuid": "e576da1218afb656d2c64f089b15d6d3",
        "title": "春暮思平泉杂咏二十首 金松",
        "author": "李德裕",
        "content": "台岭生奇树，佳名世未知。\n纤纤疑大菊，落落是松枝。\n照日含金晰，笼烟淡翠滋。\n勿言人去晚，犹有岁寒期。",
        "dynasty": "唐",
        "collection_info": null
    },
    {
        "uuid": "cf200fc5abf921842f661165852218a1",
        "title": "春暮思平泉杂咏二十首 月桂",
        "author": "李德裕",
        "content": "何年霜夜月，桂子落寒山。\n翠干生岩下，金英在世间。\n幽崖空自老，清汉未知还。\n惟有凉秋夜，嫦娥来暂攀。",
        "dynasty": "唐",
        "collection_info": null
    },
    {
        "uuid": "59d02eff4a24de558daf4b1e0d1313f5",
        "title": "春暮思平泉杂咏二十首 山桂",
        "author": "李德裕",
        "content": "吾爱山中树，繁英满目鲜。\n临风飘碎锦，映日乱非烟。\n影入春潭底，香凝月榭前。\n岂知幽独客，赖此当朱絃。",
        "dynasty": "唐",
        "collection_info": null
    },
    {
        "uuid": "213cd7f78c9b1c2b35cb285fd3012a31",
        "title": "春暮思平泉杂咏二十首 栢",
        "author": "李德裕",
        "content": "闻有三株树，惟应秘阆风。\n珊瑚不生叶，朱草又无丛。\n未若凌云栢，常能终岁红。\n晨霞与落日，相照在岩中。",
        "dynasty": "唐",
        "collection_info": null
    },
    {
        "uuid": "f8b63721ce521d7d4c2b80049fe7bb11",
        "title": "春暮思平泉杂咏二十首 芳荪",
        "author": "李德裕",
        "content": "楚客重兰荪，遗芳今未歇。\n叶抽清浅水，花照暄妍节。\n紫艳映渠鲜，轻香含露洁。\n离居若有赠，暂与幽人折。",
        "dynasty": "唐",
        "collection_info": null
    },
    {
        "uuid": "e82c5cf0af345032618633a900828dd0",
        "title": "春暮思平泉杂咏二十首 流杯亭",
        "author": "李德裕",
        "content": "激水自山椒，析波分浅濑。\n回环疑古篆，诘曲如萦带。\n宁愬羽觞迟，惟欢亲友会。\n欲知中圣处，皓月临松盖。",
        "dynasty": "唐",
        "collection_info": null
    },
    {
        "uuid": "6c00a147277497056ee4e54c167f62ce",
        "title": "春暮思平泉杂咏二十首 东溪",
        "author": "李德裕",
        "content": "近蓄东溪水，悠悠起渌波。\n綵鸳留不去，芳草日应多。\n夹岸生奇篠，缘岩覆女萝。\n兰桡思无限，为感濯缨歌。",
        "dynasty": "唐",
        "collection_info": null
    },
    {
        "uuid": "a370912e5bccc3be1581b819e68d20a9",
        "title": "春暮思平泉杂咏二十首 鸂鶒",
        "author": "李德裕",
        "content": "清沚双鸂鶒，前年海上雏。\n今年恋洲屿，思若在江湖。\n欲起摇荷盖，闲飞溅水珠。\n不能常泛泛，惟作逐波凫。",
        "dynasty": "唐",
        "collection_info": null
    },
    {
        "uuid": "2d9f8a803a95c1cbbdd360351c2ec5e8",
        "title": "春暮思平泉杂咏二十首 西园",
        "author": "李德裕",
        "content": "西园最多趣，永日自忘归。\n石濑流清浅，风岑澹翠微。\n晓翻红药艳，晴袅碧潭辉。\n独望娟娟月，宵分半掩扉。",
        "dynasty": "唐",
        "collection_info": null
    },
    {
        "uuid": "ce9e203b03250f40fdf646f233b53e19",
        "title": "春暮思平泉杂咏二十首 海石楠",
        "author": "李德裕",
        "content": "昔见历阳山，鸡笼已孤秀。\n今看海峤树，翠盖何幽茂。\n霰雪讵能侵，烟岚自相揉。\n攀条独临憩，况值清阴昼。",
        "dynasty": "唐",
        "collection_info": null
    },
    {
        "uuid": "2c764a2992f6200db2eb3a09531b1d03",
        "title": "春暮思平泉杂咏二十首 双碧潭",
        "author": "李德裕",
        "content": "清剡与严湍，潺湲皆可忆。\n适来玩山水，无此秋潭色。\n莫辨幽兰丛，难分翠禽翼。\n迟迟洲渚步，临眺忘餐食。",
        "dynasty": "唐",
        "collection_info": null
    },
    {
        "uuid": "be1c6fc4998dde8e542fb99ed0226f85",
        "title": "春暮思平泉杂咏二十首 竹径",
        "author": "李德裕",
        "content": "野竹自成径，绕溪三里余。\n檀栾被层阜，萧瑟荫清渠。\n日落见林静，风行知谷虚。\n田家故人少，谁肯共焚鱼。",
        "dynasty": "唐",
        "collection_info": null
    },
    {
        "uuid": "cad49d80e8180c72be0e15e0e2bc0781",
        "title": "春暮思平泉杂咏二十首 花药栏",
        "author": "李德裕",
        "content": "蕙草春已碧，兰花秋更红。\n四时发英艳，三径满芳丛。\n秀色濯清露，鲜辉摇惠风。\n王孙未知返，幽赏竟谁同。",
        "dynasty": "唐",
        "collection_info": null
    },
    {
        "uuid": "399fc9d33edca4514118630dfdd327a4",
        "title": "春暮思平泉杂咏二十首 自叙",
        "author": "李德裕",
        "content": "五岳径虽深，遍游心已荡。\n苟能知止足，所遇皆清旷。\n七十难可期，一丘乃微尚。\n遥怀少室山，常恐非吾望。",
        "dynasty": "唐",
        "collection_info": null
    },
    {
        "uuid": "7bd1216a8784e6970fb3c1c91951ff60",
        "title": "首夏清景想望山居",
        "author": "李德裕",
        "content": "嘉树阴初合，山中赏更新。\n禽言未知夏，兰径尚余春。\n散满萝垂带，扶疎桂长轮。\n丹青写不尽，宵梦叹非真。\n累榭空留月，虚舟若待人。\n何时倚兰棹，相与掇汀苹。",
        "dynasty": "唐",
        "collection_info": null
    },
    {
        "uuid": "a13bd04ac2189f9daddb6eec84410b2b",
        "title": "思平泉树石杂咏一十首 钓台",
        "author": "李德裕",
        "content": "我有严湍思，怀人访故台。\n客星依钓隐，仙石逐槎回。\n倒影含清沚，凝阴长碧苔。\n飞泉信可挹，幽客未归来。",
        "dynasty": "唐",
        "collection_info": null
    },
    {
        "uuid": "8624155081252add001a74c233423381",
        "title": "思平泉树石杂咏一十首 似鹿石",
        "author": "李德裕",
        "content": "林中有奇石，髣髴兽潜行。\n乍似依岩桂，还疑食野苹。\n茸长绿藓映，斑细紫苔生。\n不是见羇者，何劳如顿缨。",
        "dynasty": "唐",
        "collection_info": null
    },
    {
        "uuid": "37e3b36e76cfbf439d90251e7b9a1b08",
        "title": "思平泉树石杂咏一十首 海上石笋",
        "author": "李德裕",
        "content": "常爱仙都山，奇峰千仞悬。\n迢迢一何迥，不与众山连。\n忽逢海峤石，稍慰平生忆。\n何以慰我心，亭亭孤且直。",
        "dynasty": "唐",
        "collection_info": null
    },
    {
        "uuid": "cbe48ddce834654c93786d9b54ca818b",
        "title": "思平泉树石杂咏一十首 迭石",
        "author": "李德裕",
        "content": "潺湲桂水湍，漱石多奇状。\n鳞次冠烟霞，蝉联迭波浪。\n今来碧梧下，迥出秋潭上。\n岁晚苔藓滋，怀贤益惆怅。",
        "dynasty": "唐",
        "collection_info": null
    },
    {
        "uuid": "edfb1050c03e818536abf3038cded0d3",
        "title": "思平泉树石杂咏一十首 重台芙蓉",
        "author": "李德裕",
        "content": "芙蓉含露时，秀色波中溢。\n玉女袭朱裳，重重映皓质。\n晨霞耀丹景，片片明秋日。\n兰泽多众芳，妍姿不相匹。",
        "dynasty": "唐",
        "collection_info": null
    },
    {
        "uuid": "db3d2588a44d9da2765a065c5ee7b91c",
        "title": "思平泉树石杂咏一十首 白鹭鹚",
        "author": "李德裕",
        "content": "余心怜白鹭，潭上日相依。\n拂石疑星落，凌风似雪飞。\n碧沙常独立，清景自忘归。\n所乐惟烟水，徘徊恋钓矶。",
        "dynasty": "唐",
        "collection_info": null
    },
    {
        "uuid": "6e9e1caae45f1bc66f4401ea0ab5adca",
        "title": "思平泉树石杂咏一十首 海鱼骨",
        "author": "李德裕",
        "content": "昔日任公子，期年钓此鱼。\n无由见成岳，聊喜识专车。\n皎皎连霜月，高高映碧渠。\n陶潜虽好事，观海只披图。",
        "dynasty": "唐",
        "collection_info": null
    },
    {
        "uuid": "b8b751d7ecc0c5809575eef4daaaf3fc",
        "title": "思平泉树石杂咏一十首 泛池舟",
        "author": "李德裕",
        "content": "桂舟兰作枻，芬芳皆绝世。\n只可弄潺湲，焉能济大川。\n树悬凉夜月，风散碧潭烟。\n未得同鱼子，菱歌共扣舷。",
        "dynasty": "唐",
        "collection_info": null
    },
    {
        "uuid": "0ce776d20d72135aa9c5c4b2b12539b7",
        "title": "思平泉树石杂咏一十首 舴艋舟",
        "author": "李德裕",
        "content": "无轻舴艋舟，始自鸱夷子。\n双阙挂朝衣，五湖极烟水。\n时游杏坛下，乍入湘川裏。\n永日歌濯缨，超然谢尘滓。",
        "dynasty": "唐",
        "collection_info": null
    },
    {
        "uuid": "40d0e714dd81cf93985b9e85daea650e",
        "title": "思平泉树石杂咏一十首 二猿",
        "author": "李德裕",
        "content": "钓濑水涟漪，富春山合沓。\n松上夜猿鸣，谷中清响合。\n衝网忽见羁，故山从此辞。\n无由碧潭饮，争接绿萝枝。",
        "dynasty": "唐",
        "collection_info": null
    },
    {
        "uuid": "649171a3701eb5609ee4ec9309af752f",
        "title": "思在山居日偶成此咏邀松阳子同作",
        "author": "李德裕",
        "content": "闲思昔岁事，忽忽念伊川。\n乘月步秋坂，满山闻石泉。\n回塘碧潭映，高树绿萝悬。\n露下呌田鹤，风来嘶晚蝉。\n怀兹长在梦，归去且无缘。\n幽谷人未至，兰苕应更鲜。",
        "dynasty": "唐",
        "collection_info": null
    },
    {
        "uuid": "0be7184169300b6f9e9573485fc40623",
        "title": "重忆山居六首 平泉源",
        "author": "李德裕",
        "content": "出谷纔浮芥，中园已滥觞。\n逶迤过竹坞，浩淼走兰塘。\n夜静闻鱼跃，风微见鴈翔。\n从兹东向海，可泛济川航。",
        "dynasty": "唐",
        "collection_info": null
    },
    {
        "uuid": "da3ee90a4ac3fd9efcbecc90572a0dad",
        "title": "重忆山居六首 泰山石",
        "author": "李德裕",
        "content": "鸡鸣日观望，远与扶桑对。\n沧海似镕金，众山如点黛。\n遥知碧峰首，独立烟岚内。\n此石依五松，苍苍几千载。",
        "dynasty": "唐",
        "collection_info": null
    },
    {
        "uuid": "ff77d71c8ae9293c472c5d2bdd3ace34",
        "title": "重忆山居六首 巫山石",
        "author": "李德裕",
        "content": "十二峰前月，三声猿夜愁。\n此中多怪石，日夕漱寒流。\n必是归星渚，先求历斗牛。\n还疑烟雨霁，髣髴是嵩丘。",
        "dynasty": "唐",
        "collection_info": null
    },
    {
        "uuid": "00d173c5fa4e5c2029d17d2fcef6150a",
        "title": "重忆山居六首 罗浮山",
        "author": "李德裕",
        "content": "龙伯钓鳌时，蓬莱一峰坼。\n飞来碧海畔，遂与三山隔。\n其下多长溪，潺湲淙乱石。\n知君分如此，赠逾荆山璧。",
        "dynasty": "唐",
        "collection_info": null
    },
    {
        "uuid": "f17cdcf2ea1e5f43a8f7fd2742d1e44f",
        "title": "重忆山居六首 漏潭石",
        "author": "李德裕",
        "content": "常疑六合外，未信漆园书。\n及此闻溪漏，方欣验尾闾。\n大哉天地气，呼吸有盈虚。\n美石劳相赠，琼瑰自不如。",
        "dynasty": "唐",
        "collection_info": null
    },
    {
        "uuid": "825845b37bf305fa8eb48a35b56e180e",
        "title": "重忆山居六首 钓石",
        "author": "李德裕",
        "content": "严光隐富春，山色溪又碧。\n所钓不在鱼，挥纶以自适。\n余怀慕君子，且欲坐潭石。\n持此返伊川，悠然慰衰疾。",
        "dynasty": "唐",
        "collection_info": null
    },
    {
        "uuid": "420e51abb0d6cb09004c0955932a7f31",
        "title": "怀伊川郊居",
        "author": "李德裕",
        "content": "衰疾常怀土，郊园欲掩扉。\n虽知明目地，不及有身归。\n巩树秋阴遍，伊原霁色微。\n此生看白首，良愿已应违。",
        "dynasty": "唐",
        "collection_info": null
    },
    {
        "uuid": "c2de729c9167771c107015cc911ff5be",
        "title": "晨起见雪忆山居",
        "author": "李德裕",
        "content": "忽忆岩中雪，谁人拂薜萝。\n竹梢低未举，松盖偃应多。\n山溜随冰落，林麕带霰过。\n不劳闻鹤语，方奏苦寒歌。",
        "dynasty": "唐",
        "collection_info": null
    },
    {
        "uuid": "f8ea2de3da4723af117f43e511159705",
        "title": "忆平泉杂咏 忆初暖",
        "author": "李德裕",
        "content": "今日初春暖，山中事若何。\n雪开喧鸟至，澌散跃鱼多。\n幽翠生松栝，轻烟起薜萝。\n柴扉常昼掩，惟有野人过。",
        "dynasty": "唐",
        "collection_info": null
    },
    {
        "uuid": "797288fe85965b7d7d7b9e153c9f9c7e",
        "title": "忆平泉杂咏 忆辛夷",
        "author": "李德裕",
        "content": "昔年将出谷，几日对辛夷。\n倚树怜芳意，攀条惜岁滋。\n清阴须暂憩，秀色正堪思。\n只待挥金日，慇懃泛羽巵。",
        "dynasty": "唐",
        "collection_info": null
    },
    {
        "uuid": "ae79d267a7ee43032b822e7dea433623",
        "title": "忆平泉杂咏 忆寒梅",
        "author": "李德裕",
        "content": "寒塘数树梅，常近腊前开。\n雪映缘岩竹，香侵泛水苔。\n遥思清景暮，还有野禽来。\n谁是攀枝客，兹辰醉始迴。",
        "dynasty": "唐",
        "collection_info": null
    },
    {
        "uuid": "f9975a4598e9900cb994276cb0eef9b4",
        "title": "忆平泉杂咏 忆药栏",
        "author": "李德裕",
        "content": "野人清旦起，扫雪见兰芽。\n始畎春泉入，惟愁暮景斜。\n未抽萱草叶，纔发欵冬花。\n谁念江潭老，中宵旅梦赊。",
        "dynasty": "唐",
        "collection_info": null
    },
    {
        "uuid": "7926685911f62024fcf18a44c88c4f16",
        "title": "忆平泉杂咏 忆茗芽",
        "author": "李德裕",
        "content": "谷中春日暖，渐忆掇茶英。\n欲及清明火，能销醉客酲。\n松花飘鼎泛，兰气入瓯轻。\n饮罢闲无事，扪萝溪上行。",
        "dynasty": "唐",
        "collection_info": null
    },
    {
        "uuid": "3781c979e6fc7783f89c201355e78d7c",
        "title": "忆平泉杂咏 忆野花",
        "author": "李德裕",
        "content": "虽游洛阳道，未识故园花。\n晓忆东溪雪，晴思冠岭霞。\n谷深兰色秀，村迥柳阴斜。\n怅望龙门晚，谁知小隐家。",
        "dynasty": "唐",
        "collection_info": null
    },
    {
        "uuid": "578d73e82e6937c2cc18f3a2b2d4cdca",
        "title": "忆平泉杂咏 忆春雨",
        "author": "李德裕",
        "content": "春鸠鸣野树，细雨入池塘。\n潭上花微落，溪边草更长。\n梳风白鹭起，拂水綵鸳翔。\n最羡归飞燕，年年在故乡。",
        "dynasty": "唐",
        "collection_info": null
    },
    {
        "uuid": "9b583e9b000404d45ed528fa38b96c87",
        "title": "忆平泉杂咏 忆晚眺",
        "author": "李德裕",
        "content": "伊川新雨霁，原上见春山。\n缑岭晴虹断，龙门宿鸟还。\n牛羊平野外，桑柘夕烟间。\n不及乡园叟，悠悠尽日闲。",
        "dynasty": "唐",
        "collection_info": null
    },
    {
        "uuid": "8570933bcb0d97eaf0aed6f13483673e",
        "title": "忆平泉杂咏 忆新藤",
        "author": "李德裕",
        "content": "遥闻碧潭上，春晚紫藤开。\n水似晨霞照，林疑綵凤来。\n清香凝岛屿，繁艳映莓苔。\n金谷如相并，应将锦帐回。",
        "dynasty": "唐",
        "collection_info": null
    },
    {
        "uuid": "f811ab84bd0536ec96ca02bd439d6989",
        "title": "忆平泉杂咏 忆春耕",
        "author": "李德裕",
        "content": "郊外杏花坼，林间布谷鸣。\n原田春雨后，溪水夕流平。\n野老荷蓑至，和风吹草轻。\n无因共沮溺，相与事岩耕。",
        "dynasty": "唐",
        "collection_info": null
    },
    {
        "uuid": "2d57f24ca36e91b5a10550697c0900d2",
        "title": "余所居平泉村舍近蒙韦常侍大尹特改嘉名因寄诗以谢",
        "author": "李德裕",
        "content": "未谢留侯疾，常怀仲蔚园。\n闲谣紫芝曲，归梦赤松村。\n忽改蓬蒿色，俄吹黍谷暄。\n多惭孔北海，传教及衡门。",
        "dynasty": "唐",
        "collection_info": null
    },
    {
        "uuid": "588bc3373b4fd00385d36363dd9b416e",
        "title": "山信至说平泉别墅草木滋长地转幽深怅然思归復此作",
        "author": "李德裕",
        "content": "忽闻樵客语，暂慰野人心。\n幽径芳兰密，闲庭秀木深。\n麕䴥来涧底，凫鹄遍川浔。\n谁念沧溟上，归欤起叹音。",
        "dynasty": "唐",
        "collection_info": null
    },
    {
        "uuid": "c15e513ca69f193999e4ec056a7b7a43",
        "title": "临海太守惠予赤城石报以是诗",
        "author": "李德裕",
        "content": "闻君采奇石，剪断赤城霞。\n潭上倒虹影，波中摇日华。\n仙岩接绛气，溪路杂桃花。\n若值客星去，便应随海槎。",
        "dynasty": "唐",
        "collection_info": null
    },
    {
        "uuid": "a3ec2be95de230fc7100cc37c8f29da2",
        "title": "上巳忆江南禊事",
        "author": "李德裕",
        "content": "黄河西绕郡城流，上巳应无祓禊游。\n为忆渌江春水色，更无宵梦向吴州。",
        "dynasty": "唐",
        "collection_info": null
    },
    {
        "uuid": "5587b2f18f44a95809ebc1211c16b94d",
        "title": "北固怀古",
        "author": "李德裕",
        "content": "自有此山川，于今几太守。\n近世二千石，毕公宣化厚。\n丞相量纳川，平阳气衝斗。\n三贤若时雨，所至跻仁寿。",
        "dynasty": "唐",
        "collection_info": null
    },
    {
        "uuid": "b74f3fd7fefc1df7ddeb75d5329f5841",
        "title": "汨罗",
        "author": "李德裕",
        "content": "远谪南荒一病身，停舟暂弔汨罗人。\n都缘靳尚图专国，岂是怀王厌直臣。\n万里碧潭秋景静，四时愁色野花新。\n不劳渔父重相问，自有招魂拭泪巾。",
        "dynasty": "唐",
        "collection_info": null
    },
    {
        "uuid": "bdb4edba09603d8e5191af805637dcdd",
        "title": "岭外守岁",
        "author": "李德裕",
        "content": "冬逐更筹尽，春随斗柄回。\n寒暄一夜隔，客鬓两年催。",
        "dynasty": "唐",
        "collection_info": null
    },
    {
        "uuid": "83e4e943e1853762b67b1ec5b72caa6c",
        "title": "记韦楚老不遇",
        "author": "李德裕",
        "content": "昔日征黄绮，余惭在凤池。\n今来招隐士，恨不见琼枝。",
        "dynasty": "唐",
        "collection_info": null
    },
    {
        "uuid": "0791c35db36ee6e38d47fee62f564df3",
        "title": "题柳郎中故居",
        "author": "李德裕",
        "content": "下马荒阶日欲曛，潺潺石溜静中闻。\n鸟啼花发人声绝，寂寞山窗掩白云。",
        "dynasty": "唐",
        "collection_info": null
    },
    {
        "uuid": "92c7e06d28704d9d44c8ca18fa7550fe",
        "title": "盘陀岭驿楼",
        "author": "李德裕",
        "content": "嵩少心期杳莫攀，好山聊復一开颜。\n明朝便是南荒路，更上层楼望故关。",
        "dynasty": "唐",
        "collection_info": null
    },
    {
        "uuid": "74c754ba9e226656643db0f1caa598d6",
        "title": "句",
        "author": "李德裕",
        "content": "检经求绿字，凭酒借红颜。\n君不见秋山寂历风飙歇，半夜青崖吐明月。\n寒光乍出松篠间，万籁萧萧从此发。\n忽闻歌管吟朔风，精魂想在幽岩中。\n银花悬院榜，神撼引铃縧。\n葳蕤轻风裏，若衔若垂何可拟。\n自从一梦高唐后，可是无人胜楚王。\n牛羊具特俎，心悟觉身劳。\n云中弃宝刀，久闲生䏶肉。\n多寿长眉毫，书空跷足睡。\n路险侧身行，谁家幼女敲筯歌。\n何处丁妻点灯织，鱼虾集橘市。\n休咎占人甲，挨持见天丁。\n洛下推年少，山东许地高。\n世上文章士，谁为第一人。\n老生夸隐拙，时辈毁尖新。\n𭲟濴寒深百尺，奇觚率尔操。\n讽谏欣然纳。",
        "dynasty": "唐",
        "collection_info": null
    },
    {
        "uuid": "b18f9faa3b3105ab7dee4c8fd08538ec",
        "title": "至日荷李常侍过郊居",
        "author": "熊孺登",
        "content": "贱子守柴荆，谁人记姓名。\n风云千骑降，草木一阳生。\n礼异江河动，欢殊里巷惊。\n称觞容侍坐，看竹许同行。\n遇觉沧溟浅，恩疑太岳轻。\n尽搜天地物，无谕此时情。",
        "dynasty": "唐",
        "collection_info": null
    },
    {
        "uuid": "761e084a713bfbfafb70f1ecbeb8e5ad",
        "title": "日暮天无云",
        "author": "熊孺登",
        "content": "杳杳復苍然，无云日暮天。\n象分青气外，景尽赤霄前。\n渐吐星河色，遥生水木烟。\n从容难附丽，顾步欲澄鲜。\n但见收三素，何能测上玄。\n应非暂呈瑞，不许出山川。",
        "dynasty": "唐",
        "collection_info": null
    },
    {
        "uuid": "c979b72226dd0058d47a381ee740937a",
        "title": "新成小亭月夜",
        "author": "熊孺登",
        "content": "已被月知处，斩新风到来。\n无人伴幽境，多取木兰栽。",
        "dynasty": "唐",
        "collection_info": null
    },
    {
        "uuid": "e2cd1f27e1afa7ac9cc11bcdc8a81a62",
        "title": "和窦中丞岁酒喜见小男两岁",
        "author": "熊孺登",
        "content": "更添十岁应为相，岁酒从今把未休。\n闻得一毛添五色，眼看相逐凤池头。",
        "dynasty": "唐",
        "collection_info": null
    },
    {
        "uuid": "158b66c85b7bc2735e0f9732da60acdd",
        "title": "寒食",
        "author": "熊孺登",
        "content": "东风泼火雨新休，舁尽春泥扫雪沟。\n走马犊车当御路，汉阳公主谢鸡毬。",
        "dynasty": "唐",
        "collection_info": null
    },
    {
        "uuid": "2f28c984a088a624d26e4fb17f98ca5f",
        "title": "送僧游山",
        "author": "熊孺登",
        "content": "云身自在山山去，何处灵山不是归？日暮寒林投古寺，雪花飞满水田衣。",
        "dynasty": "唐",
        "collection_info": null
    },
    {
        "uuid": "30ccbe93bfb0138e38f4c4b21223238c",
        "title": "雪中荅僧书",
        "author": "熊孺登",
        "content": "八行银字非常草，六出天花尽是梅。\n无所与陈童子别，雪中辛苦远山来。",
        "dynasty": "唐",
        "collection_info": null
    },
    {
        "uuid": "3fbfab2db67900b2ccbf6944678adfad",
        "title": "题逍遥楼伤故韦大夫",
        "author": "熊孺登",
        "content": "利及生人无更为，落花流水旧城池。\n逍遥楼上雕龙字，便是羊公堕泪碑。",
        "dynasty": "唐",
        "collection_info": null
    },
    {
        "uuid": "1bb24929f9ed043ac20f2036d7e796b4",
        "title": "戏赠费冠卿",
        "author": "熊孺登",
        "content": "但恐红尘虚白首，宁论蹇逸分先后。\n莫占莺花笑寂寥，长安春色年年有。",
        "dynasty": "唐",
        "collection_info": null
    },
    {
        "uuid": "4b75f883400059bd5ea8130aa02614af",
        "title": "与左兴宗湓城别",
        "author": "熊孺登",
        "content": "江逢九派人将别，猨到三声月为秋。\n不知相见更何日，此夜少年堪白头。",
        "dynasty": "唐",
        "collection_info": null
    },
    {
        "uuid": "7f8ac7b661ebfa4f21f252f93fbf8cdd",
        "title": "八月十五夜卧疾",
        "author": "熊孺登",
        "content": "一年秪有今宵月，尽上江楼独病眠。\n寂寞竹窗闲不闭，夜深斜影到床前。",
        "dynasty": "唐",
        "collection_info": null
    },
    {
        "uuid": "604eecbb438a65fdf4727dfba5a36737",
        "title": "正月十五日",
        "author": "熊孺登",
        "content": "汉家遗事今宵见，楚郭明灯几处张。\n深夜行歌声绝后，紫姑神下月苍苍。",
        "dynasty": "唐",
        "collection_info": null
    },
    {
        "uuid": "3cc491cf6be203ee1d7c715a0ec3a2ff",
        "title": "曲池陪宴即事上窦中丞",
        "author": "熊孺登",
        "content": "水自山阿绕坐来，珊瑚台上木绵开。\n欲知举目无情罚，一片花流酒一杯。",
        "dynasty": "唐",
        "collection_info": null
    },
    {
        "uuid": "30972f6006c900d4f5de0b6b9b7dd8ef",
        "title": "董监庙",
        "author": "熊孺登",
        "content": "仁杰淫祠废欲无，枯枫老栎两三株。\n神乌惯得商人食，飞趂征帆过蠡湖。",
        "dynasty": "唐",
        "collection_info": null
    },
    {
        "uuid": "cb86ed71f77b235147444705ce9ab4f2",
        "title": "赠侯山人",
        "author": "熊孺登",
        "content": "一见清容惬素闻，有人传是紫阳君。\n来时玉女裁春服，翦破湘山几片云。",
        "dynasty": "唐",
        "collection_info": null
    },
    {
        "uuid": "145c5742f2e51898682169b64011cc45",
        "title": "送马判官赴安南",
        "author": "熊孺登",
        "content": "故人交趾去从军，应笑狂生挥阵云。\n省得蔡州今日事，旧曾都护帐前闻。",
        "dynasty": "唐",
        "collection_info": null
    },
    {
        "uuid": "9a0bc8ac62a987e9afd2e2ecc310e5ab",
        "title": "送准上人归石经院",
        "author": "熊孺登",
        "content": "旃檀刻像今犹少，白石镌经古未曾。\n归去更寻翻译寺，前山应遇鴈门僧。",
        "dynasty": "唐",
        "collection_info": null
    },
    {
        "uuid": "a29d8af73ca1e676a64fbe12dfa371ee",
        "title": "寒食野望",
        "author": "熊孺登",
        "content": "拜扫无过骨肉亲，一年唯此两三辰。\n冢头莫种有花树，春色不关泉下人。",
        "dynasty": "唐",
        "collection_info": null
    },
    {
        "uuid": "a71834fde3280781516f90d0ee3a231f",
        "title": "祗役遇风谢湘中春色",
        "author": "熊孺登",
        "content": "水生风熟布帆新，只见公程不见春。\n应被百花撩乱笑，比来天地一闲人。",
        "dynasty": "唐",
        "collection_info": null
    },
    {
        "uuid": "e27f3bab981df9b5f28aa0c113c79c87",
        "title": "湘江夜泛",
        "author": "熊孺登",
        "content": "江流如箭月如弓，行尽三湘数夜中。\n无那子规知向蜀，一声声似怨春风。",
        "dynasty": "唐",
        "collection_info": null
    },
    {
        "uuid": "879233bdcacf61766411948755e83aca",
        "title": "蜀江水",
        "author": "熊孺登",
        "content": "日夜朝宗来万里，共怜江水引蕃心。\n若论巴峡愁人处，猨比滩声是好音。",
        "dynasty": "唐",
        "collection_info": null
    },
    {
        "uuid": "357d73bf4d93cc68b774ea57f9153c81",
        "title": "寄安南马中丞",
        "author": "熊孺登",
        "content": "龙韬能致虎符分，万里霜台压瘴云。\n蕃客不须愁海路，波神今伏马将军。",
        "dynasty": "唐",
        "collection_info": null
    },
    {
        "uuid": "ffd73115b75857e6cf860eb5568b3374",
        "title": "甘子堂陪宴上韦大夫",
        "author": "熊孺登",
        "content": "武陵楼上春长早，甘子堂前花落迟。\n楚乐怪来声竞起，新歌尽是大夫词。",
        "dynasty": "唐",
        "collection_info": null
    },
    {
        "uuid": "12e5bd4dd3bb2c880142fca7491a354b",
        "title": "青溪村居二首 一",
        "author": "熊孺登",
        "content": "家占溪南千箇竹，地临湖上一羣山。\n渔船多在马长放，出处自由闲不闲。",
        "dynasty": "唐",
        "collection_info": null
    },
    {
        "uuid": "64f2af1dcf4785b71a724c0525c75d29",
        "title": "青溪村居二首 二",
        "author": "熊孺登",
        "content": "深树黄[鹂]晓一声，林西江上月犹明。\n野人早起无他事，贪绕沙泉看笋生。",
        "dynasty": "唐",
        "collection_info": null
    },
    {
        "uuid": "0ec999ba724e361d2fd1df9d530569dd",
        "title": "奉和兴元郑相公早春送杨侍郎",
        "author": "熊孺登",
        "content": "征鞍欲上醉还留，南浦春生百草头。\n丞相新裁别离曲，声声飞出旧梁州。",
        "dynasty": "唐",
        "collection_info": null
    },
    {
        "uuid": "59c26fd11087ff17b3e1a71539485bff",
        "title": "送舍弟孺復往庐山",
        "author": "熊孺登",
        "content": "能骑竹马辨西东，未省烟花暂不同。\n第一早归春欲尽，庐山好看过湖风。",
        "dynasty": "唐",
        "collection_info": null
    },
    {
        "uuid": "da2381732da79aa46c423d0bce01f455",
        "title": "野别留少微上人",
        "author": "熊孺登",
        "content": "若为相见还分散，翻觉浮云亦不闲。\n何处留师暂且住，家贫唯有坐中山。",
        "dynasty": "唐",
        "collection_info": null
    },
    {
        "uuid": "3423b6dac9135d2394a7a61beb120e87",
        "title": "经古墓",
        "author": "熊孺登",
        "content": "碑折松枯山火烧，夜台从闭不曾朝。\n那将逝者比流水，流水东流逢上潮。",
        "dynasty": "唐",
        "collection_info": null
    },
    {
        "uuid": "b35f36657fb882d5ae98657a635cb064",
        "title": "赠灵彻上人",
        "author": "熊孺登",
        "content": "诗句能生世界春，僧家更有姓汤人。\n况闻暗忆前朝事，知是修行第几身。",
        "dynasty": "唐",
        "collection_info": null
    },
    {
        "uuid": "b3ec4800ec63bb7efb3aaeb69cade222",
        "title": "春郊醉中赠章八元",
        "author": "熊孺登",
        "content": "三月踏青能几日，百回添酒莫辞频。\n看君到卧杨花裏，始觉春光为醉人。",
        "dynasty": "唐",
        "collection_info": null
    },
    {
        "uuid": "bbcd862bb37be43815502116ce77b1c0",
        "title": "怀古",
        "author": "李涉",
        "content": "尼父未适鲁，屡屡倦迷津。\n徒怀教化心，纡郁不能伸。\n一遇知己言，万方始喧喧。\n至今百王则，孰不挹其源。",
        "dynasty": "唐",
        "collection_info": null
    },
    {
        "uuid": "161bbc689bc6b6550a9a933435b8e8f7",
        "title": "咏古",
        "author": "李涉",
        "content": "大智思济物，道行心始休。\n垂纶自消息，岁月任春秋。\n纣虐武既贤，风云固可求。\n顺天行杀机，所向协良谋。\n况以丈人师，将济安川流。\n何劳问枯骨，再取阴阳筹。\n霸国不务仁，兵戈恣相酬。\n空令渭水迹，千古独悠悠。",
        "dynasty": "唐",
        "collection_info": null
    },
    {
        "uuid": "66e40fa7ca2d878d43ff7cf0b2e78a16",
        "title": "题清溪鬼谷先生旧居",
        "author": "李涉",
        "content": "翠壁开天池，青崖列云树。\n冰容不可状，杳若清河雾。\n常闻先生教，指示秦仪路。\n二子才不同，逞词过尺度。\n偶因从吏役，远到冥栖处。\n松月想旧山，烟霞了如故。\n未遑炼金鼎，日觉容光暮。\n万虑随境生，何由返真素。\n寂寞天籁息，清逈鸟声曙。\n迴首望重重，无期挹风驭。",
        "dynasty": "唐",
        "collection_info": null
    },
    {
        "uuid": "a0886f571b6f875e9224e48a61b346cb",
        "title": "感兴",
        "author": "李涉",
        "content": "隋氏造宫阙，峨峨倚云烟。\n搜奇竭四海，立制谋千年。\n秦兵半夜来，烈火焚高台。\n万人聚筋血，一旦为尘埃。\n君看汴河路，尚说隋家柳。\n但问哭陵人，秋草没来久。",
        "dynasty": "唐",
        "collection_info": null
    },
    {
        "uuid": "ae410e0997390261b53e941afa44428f",
        "title": "鹧鸪词二首 一",
        "author": "李涉",
        "content": "湘江烟水深，沙岸隔枫林。\n何处鹧鸪飞，日斜斑竹阴。\n二女空垂泪，三闾枉自沉。\n惟有鹧鸪啼，独伤行客心。",
        "dynasty": "唐",
        "collection_info": null
    },
    {
        "uuid": "97acab4cd7754b8f9abf50caf15b949e",
        "title": "鹧鸪词二首 二",
        "author": "李涉",
        "content": "越冈连越井，越鸟更南飞。\n何处鹧鸪啼，夕烟东岭归。\n岭外行人少，天涯北客稀。\n鹧鸪啼别处，相对泪沾衣。",
        "dynasty": "唐",
        "collection_info": null
    },
    {
        "uuid": "8886576b6dde6ba5c7d2d76f4da662ed",
        "title": "山中",
        "author": "李涉",
        "content": "无奈牧童何，放牛吃我竹。\n隔林呼不譍，呌笑如生鹿。\n欲报田舍翁，更深不归屋。",
        "dynasty": "唐",
        "collection_info": null
    },
    {
        "uuid": "e4b91e4da237c41202a64645fd7aafd2",
        "title": "寄荆娘写真",
        "author": "李涉",
        "content": "章华台南莎草齐，长河柳色连金堤。\n青楼曈昽曙光蚤，梨花满巷莺新啼。\n章台玉颜年十六，小来能唱西梁曲。\n教坊大使久知名，郢上词人歌不足。\n少年才子心相许，夜夜高堂梦云雨。\n五铢香帔结同心，三寸红笺替传语。\n缘池并戏双鸳鸯，田田翠叶红莲香。\n百年恩爱两相许，一夕不见生愁肠。\n上清仙女征游伴，欲从湘灵住河汉。\n只愁陵谷变人寰，空叹桑田归海岸。\n愿分精魄定形影，永似银壶挂金井。\n召得丹青绝世工，写真与身真相同。\n忽然相对两不语，疑是妆成来镜中。\n岂期人愿天不违，云軿却驻从山归。\n画图封裹寄箱箧，洞房艳艳生光辉。\n良人翻作东飞翼，却遣江头问消息。\n经年不得一封书，翠幕云屏遶空壁。\n结客有少年，名总身姓江。\n征帆三千里，前月发豫章。\n知我别时言，识我马上郎。\n恨无羽翼飞，使我徒怨沧波长。\n开箧取画图，寄我形影与客将。\n如今憔悴不相似，恐君重见生悲伤。\n苍梧九疑在何处，斑斑竹泪连潇湘。",
        "dynasty": "唐",
        "collection_info": null
    },
    {
        "uuid": "ec6b1015d7c19ae15372d0b7f223a8d3",
        "title": "与弟渤新罗劒歌",
        "author": "李涉",
        "content": "我有神劒异人与，暗中往往精灵语。\n识者知从东海来，来时一夜因风雨。\n长河临晓北斗残，秋水露背青螭寒。\n昨夜大梁城下宿，不借𨁂跌光颜看。\n刃边飒飒尘沙缺，瘢痕半是蛟龙血。\n雷焕张华久已无，沉冤知向何人说。\n我有爱弟都九江，一条直气今无双。\n青光好去莫惆怅，必斩长鲸须少壮。",
        "dynasty": "唐",
        "collection_info": null
    },
    {
        "uuid": "7184e6a46f842af4078f356d4f2ff24b",
        "title": "六叹 一",
        "author": "李涉",
        "content": "绮罗香风翡翠车，清明独傍芙蓉渠。\n上有云鬟洞仙女，垂罗掩縠烟中语。\n风月频惊桃李时，沧波久别鸳鸿侣。\n欲传一札孤飞翼，山长水远无消息。\n却锁重门一院深，半夜空庭明月色。",
        "dynasty": "唐",
        "collection_info": null
    },
    {
        "uuid": "fbfd82e7edbad6427fec512c8622cc9e",
        "title": "六叹 二",
        "author": "李涉",
        "content": "深院梧桐夹金井，上有辘轳青丝索。\n美人清昼汲寒泉，寒泉欲上银缾落。\n迢迢碧甃千余尺，竟日倚阑空叹息。\n惆怅不来照明镜，却掩洞房抱寂寂。",
        "dynasty": "唐",
        "collection_info": null
    },
    {
        "uuid": "7c1514b8dc66ddf59281b68a266ac6b9",
        "title": "六叹 三",
        "author": "李涉",
        "content": "汉臣一没丁零塞，牧羊西过阴沙外。\n朝凭南鴈信难回，夜望北辰心独在。\n汉家茅土横九州，高门长戟封王侯。\n但将钟鼓悦私爱，肯以犬羊为国羞。\n夜宿寒云卧冰雪，严风触刃垂旌节。\n丁年奉使白头归，泣尽李陵衣上血。",
        "dynasty": "唐",
        "collection_info": null
    },
    {
        "uuid": "958567a6dd1a5814a616ee736f3e2565",
        "title": "春山三朅来 一",
        "author": "李涉",
        "content": "钓鱼朅来春日暖，沿溪不厌舟行缓。\n野竹初栽碧玉长，澄潭欲下青丝短。\n昔人避世兼避讐，暮栖云外朝悠悠。\n我今无事亦如此，赤鲤忽到长竿头。\n泛泛随波凡几里，碧莎如烟沙似砥。\n瘦壁横空怪石危，山花鬬日禽争水。\n有时带月归扣舷，身闲自是渔家仙。",
        "dynasty": "唐",
        "collection_info": null
    },
    {
        "uuid": "36d6ab378b6c51b8223b5c591e066de6",
        "title": "春山三朅来 二",
        "author": "李涉",
        "content": "山上朅来采新茗，新花乱发前山顶。\n琼英动摇钟乳碧，业业高下随崖岭。\n未必蓬莱有仙药，能向鼎中云漠漠。\n越瓯遥见裂鼻香，欲觉身轻骑白鹤。",
        "dynasty": "唐",
        "collection_info": null
    },
    {
        "uuid": "c4a79386c95784bff2a2e13d55f20c11",
        "title": "春山三朅来 三",
        "author": "李涉",
        "content": "采药朅来药苗盛，药生只傍行人径。\n世人重耳不重目，指似药苗心不足。\n野客住山三十载，妻儿共寄浮云外。\n小男学语便分别，已辩君臣知匹配。\n都市广长开大铺，疾来求者多相悞。\n见说韩康旧姓名，识之不识先相怒。",
        "dynasty": "唐",
        "collection_info": null
    },
    {
        "uuid": "a04a9e72d72daae97916a83216f6b9e9",
        "title": "牧童词",
        "author": "李涉",
        "content": "朝牧牛，牧牛下江曲。\n夜牧牛，牧牛度村谷。\n荷蓑出林春雨细，芦管卧吹莎草绿。\n乱插蓬蒿箭满腰，不怕猛虎欺黄犊。",
        "dynasty": "唐",
        "collection_info": null
    },
    {
        "uuid": "102062c95e88f75e49eb83faceff4a01",
        "title": "醉中赠崔膺",
        "author": "李涉",
        "content": "与君兄弟匡岭故，与君相逢扬子渡。\n白浪南分吴塞云，绿杨深入隋宫路。\n隋家文物今虽改，舞馆歌台基尚在。\n炀帝陵边草木深，汴河流水空归海。\n古今悠悠人自别，此地繁华终未歇。\n大道青楼夹翠烟，琼墀绣帐开明月。\n与君一言两相许，外舍形骸中尔女。\n扬州歌酒不可追，洛神映箔湘妃语。\n白马黄金为身置，谁能独羡他人醉。\n暂到香炉一夕间，能展愁眉百世事。\n君看白日光如箭，一度别来颜色变。\n早谋侯印佩腰间，莫遣看花鬓如霰。",
        "dynasty": "唐",
        "collection_info": null
    },
    {
        "uuid": "bb3a397f3d49d7d4d830a09e7a2755cf",
        "title": "岳阳别张[祜]",
        "author": "李涉",
        "content": "十年蹭蹬为逐臣，鬓毛白尽巴江春。\n鹿鸣猨啸虽寂寞，水蛟山魅多精神。\n山疟困中闻有赦，死灰不望光阴借。\n半夜州符唤牧童，虚教衰病生惊怕。\n巫峡洞庭千里余，蛮陬水国何亲疎。\n由来真宰不宰我，徒劳叹者怀吹嘘。\n霸桥昔与张生别，万变桑田何处说。\n龙蛇纵在没泥涂，长衢却为驽骀设。\n爱君气坚风骨峭，文章真把江淹笑。\n洛下诸生惧刺先，乌鸢不得齐鹰鹞。\n岳阳西南湖上寺，水阁松房遍文字。\n新钉张生一首诗，自余吟着皆无味。\n策马前途须努力，莫学龙钟虚叹息。",
        "dynasty": "唐",
        "collection_info": null
    },
    {
        "uuid": "9dd86cbe856f11183dc7ac19df4397bd",
        "title": "寄河阳从事杨潜",
        "author": "李涉",
        "content": "忆昨天台寻石梁，赤城枕下看扶桑。\n金乌欲上海如血，翠色一点蓬莱光。\n安期先生不可见，蓬莱目极沧海长。\n回舟偶得风水便，烟帆数夕归潇湘。\n潇湘水清岩嶂曲，夜宿朝游常不足。\n一自无名身事闲，五湖云月偏相属。\n进者恐不荣，退者恐不深。\n鱼游鸟逝两虽异，彼此各有遂生心。\n身解耕耘妾能织，岁晏饥寒免相逼。\n稚子纔年七岁余，渔樵一半分渠力。\n吾友从军在河上，腰佩吴钩佐飞将。\n偶与嵩山道士期，西寻汴水来相访。\n见君颜色犹憔悴，知君未展心中事。\n落日驱车出孟津，高歌共叹伤心地。\n洛邑秦城少年别，两都陈事空闻说。\n汉家天子不东游，古木行宫闭烟月。\n洛滨老翁年八十，西望残阳临水泣。\n自言生长开元中，武皇恩化亲霑及。\n当时天下无甲兵，虽闻赋敛毫毛轻。\n红车翠盖满衢路，洛中欢笑争逢迎。\n一从戎马来幽蓟，山谷虎狼无捍制。\n九重宫殿闭豺狼，万国生人自相噬。\n蹭蹬疮痍今不平，干戈南北常纵横。\n中原膏血焦欲尽，四郊贪将犹凭陵。\n秦中豪宠争出羣，巧将言智宽明君。\n南山四皓不敢语，渭上钓人何足云。\n君不见昔时槐柳八百里，路傍五月清阴起。\n只今零落几株残，枯根半死黄河水。",
        "dynasty": "唐",
        "collection_info": null
    },
    {
        "uuid": "cb662d6461eef9c81fc2217ba3b2b248",
        "title": "重登滕王阁",
        "author": "李涉",
        "content": "滕王阁上唱伊州，二十年前向此游。\n半是半非君莫问，好山长在水长流。",
        "dynasty": "唐",
        "collection_info": null
    },
    {
        "uuid": "107d430ae8eb1f02de55009061ac797b",
        "title": "重到襄阳哭亡友韦寿朋",
        "author": "李涉",
        "content": "故人坟树立秋风，伯道无儿迹便空。\n重到笙歌分散地，隔江吹笛月明中。",
        "dynasty": "唐",
        "collection_info": null
    },
    {
        "uuid": "4b68dc25084b3f7bd60eb98dc8253a37",
        "title": "再至长安",
        "author": "李涉",
        "content": "十年谪宦鬼方人，三遇鸿恩始到秦。\n今日九衢骑马望，却疑浑是剎那身。",
        "dynasty": "唐",
        "collection_info": null
    },
    {
        "uuid": "2f0ad851d4c3dc8c881ebe2f30047822",
        "title": "赠道器法师",
        "author": "李涉",
        "content": "冰作形容雪作眉，早知谈论两川知。\n如今不用空求佛，但把令狐宰相诗。",
        "dynasty": "唐",
        "collection_info": null
    },
    {
        "uuid": "0c2ad26b6ccb3cb54336c3832fe6da83",
        "title": "庐山得元侍御书",
        "author": "李涉",
        "content": "惭君知我命龙钟，一纸书来意万重。\n正着白衣寻古寺，忽然邮递到云峰。",
        "dynasty": "唐",
        "collection_info": null
    },
    {
        "uuid": "289dc9ee8e510dab1fce34ca4b6658e5",
        "title": "竹枝词 一",
        "author": "李涉",
        "content": "荆门滩急水潺潺，两岸猨啼烟满山。\n渡头少年应官去，月落西陵望不还。",
        "dynasty": "唐",
        "collection_info": null
    },
    {
        "uuid": "d5bb0c522204f904c3bba294474a2df9",
        "title": "竹枝词 二",
        "author": "李涉",
        "content": "巫峡云开神女祠，绿潭红树影参差。\n不劳戍口初相问，无义滩头剩别离。",
        "dynasty": "唐",
        "collection_info": null
    },
    {
        "uuid": "9bbc550bf105535d6ebc730b7cb6d4fd",
        "title": "竹枝词 三",
        "author": "李涉",
        "content": "石壁千重树万重，白云斜掩碧芙蓉。\n昭君溪上年年月，偏照婵娟色最浓。",
        "dynasty": "唐",
        "collection_info": null
    },
    {
        "uuid": "441d7cf59bbfed88a3bd2f8b6f3726e8",
        "title": "竹枝词 四",
        "author": "李涉",
        "content": "十二峰头月欲低，空聆滩上子规啼。\n孤舟一夜东归客，泣向东风忆建溪。",
        "dynasty": "唐",
        "collection_info": null
    },
    {
        "uuid": "18128f3223ef072b8aa0f7a617989f8f",
        "title": "京口送朱昼之淮南",
        "author": "李涉",
        "content": "两行客泪愁中落，万树山花雨后残。\n君到扬州见桃叶，为传风水渡江难。",
        "dynasty": "唐",
        "collection_info": null
    },
    {
        "uuid": "1f64dc5aefbc16d418262e6061f5d5c5",
        "title": "题鹤林寺僧舍",
        "author": "李涉",
        "content": "终日昏昏醉梦间，忽闻春尽强登山。\n因过竹院逢僧话，又得浮生半日闲。",
        "dynasty": "唐",
        "collection_info": null
    },
    {
        "uuid": "cd6e16a1d22df60eaa7eb35511fccf7e",
        "title": "重过文上人院",
        "author": "李涉",
        "content": "南随越鸟北燕鸿，松月三年别远公。\n无限心中不平事，一宵清话又成空。",
        "dynasty": "唐",
        "collection_info": null
    },
    {
        "uuid": "53087b093de9b12736682eeee7e18946",
        "title": "双峰寺得舍弟书",
        "author": "李涉",
        "content": "暂入松门拜祖师，殷勤再读塔前碑。\n回头忽向寻阳使，太守如今是惠持。",
        "dynasty": "唐",
        "collection_info": null
    },
    {
        "uuid": "03bc06523d0a875fd8f066e3a9b61089",
        "title": "木兰花",
        "author": "李涉",
        "content": "碧落真人着紫衣，始堪相并木兰枝。\n今朝绕郭花看遍，尽是深村田舍儿。",
        "dynasty": "唐",
        "collection_info": null
    },
    {
        "uuid": "bd1ce30870a28b0bfefe8ad2c9b2ac4d",
        "title": "过招隐寺",
        "author": "李涉",
        "content": "每忆中林访惠持，今来正遇早春时。\n自从休去无心事，唯向高僧说便知。",
        "dynasty": "唐",
        "collection_info": null
    },
    {
        "uuid": "96d01e8fe98e4f2b82077552f9df4896",
        "title": "酬举生许遇山居",
        "author": "李涉",
        "content": "琉璃潭上新秋月，清净泉中智惠珠。\n不似本宗疎二教，许过云壑访潜夫。",
        "dynasty": "唐",
        "collection_info": null
    },
    {
        "uuid": "97a39cc58a62c72f172e3188b43b4d72",
        "title": "春晚游鹤林寺寄使府诸公",
        "author": "李涉",
        "content": "野寺寻花春已迟，背岩唯有两三枝。\n明朝携酒犹堪赏，为报春风且莫吹。",
        "dynasty": "唐",
        "collection_info": null
    },
    {
        "uuid": "a14e016e2b55979ef2aa00a7e85ea229",
        "title": "题开圣寺",
        "author": "李涉",
        "content": "宿雨初收草木浓，羣鸦飞散下堂钟。\n长廊无事僧归院，尽日门前独看松。",
        "dynasty": "唐",
        "collection_info": null
    },
    {
        "uuid": "64e22e4d77cc50c422652373ee6f5777",
        "title": "奉使淮南",
        "author": "李涉",
        "content": "汉使征兵诏未休，两行旌斾接扬州。\n试上高楼望春色，一年风景尽堪愁。",
        "dynasty": "唐",
        "collection_info": null
    },
    {
        "uuid": "ace2481bc042cb776317827e3cdd3dbe",
        "title": "登北固山亭",
        "author": "李涉",
        "content": "海绕重山江抱城，隋家宫苑此分明。\n居人不觉三吴恨，却笑关河又战争。",
        "dynasty": "唐",
        "collection_info": null
    },
    {
        "uuid": "9307800d2aece013c63216d6c8aec2a9",
        "title": "秋日过员太祝林园",
        "author": "李涉",
        "content": "望水寻山二里余，竹林斜到地仙居。\n秋光何处堪消日，玄晏先生满架书。",
        "dynasty": "唐",
        "collection_info": null
    }
]