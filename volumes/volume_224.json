[
    {
        "uuid": "95dc131719eef032a154b63eeb3ea381",
        "title": "凤凰台二首  其一",
        "author": "吴渊",
        "content": "暂因休暇得遨游，感慨樽前岁月流。\n长向此时忧徼塞，不知何日乐林丘。\n凤凰寂寂空留寺，鸿雁嗷嗷尚满洲。\n畴昔谪仙愁绝处，我来登眺更多愁。",
        "dynasty": "宋",
        "collection_info": null
    },
    {
        "uuid": "e78d1bac293464ff7d06e2e90efea032",
        "title": "凤凰台二首  其二",
        "author": "吴渊",
        "content": "六朝旧迹作新游，王谢千年风尚流。\n但使时能开晋宋，只缘道不本轲丘。\n昏昏赤县神州地，渺渺白苹红蓼洲。\n谁道天分南北限，人分南北至今愁。",
        "dynasty": "宋",
        "collection_info": null
    },
    {
        "uuid": "a38a603cb7541ac79c94f8aa1ef98b46",
        "title": "劝耕二首  其一",
        "author": "吴渊",
        "content": "细霭轻烟弄晚晴，聊驱小队出城闉。\n□将泉石膏肓疗，为识庐山面目真。\n古殿松篁无盛夏，斋厨笋蕨有余春。\n道旁处处闻流水，一部笙篁更可人。",
        "dynasty": "宋",
        "collection_info": null
    },
    {
        "uuid": "5fe21a4fe59368d06752a6de85485284",
        "title": "劝耕二首  其二",
        "author": "吴渊",
        "content": "铃斋日日簿书尘，不觉光阴暗裏侵。\n忽见前山有花发，始知今岁已春深。\n边风尚有寒吹面，腊雪全无早繫心。\n忧国忧民平日事，新来赢得白盈簪。",
        "dynasty": "宋",
        "collection_info": null
    },
    {
        "uuid": "1c8a381a65c2e57607a2cf897f3b6039",
        "title": "峨眉山",
        "author": "吴渊",
        "content": "一带天分南北限，两眉烟锁古今愁。\n却思太白惊人句，影入平羌江水流。",
        "dynasty": "宋",
        "collection_info": null
    },
    {
        "uuid": "984104832a435be4d898c5afa083d3c2",
        "title": "江南麦",
        "author": "释本真",
        "content": "江南麦似草离离，胡马贪青隔岸嘶。\n惊得村翁多计较，旋樵桑苇缚疏篱。",
        "dynasty": "宋",
        "collection_info": null
    },
    {
        "uuid": "295119f62bde1d7863a9abf8c9a2920a",
        "title": "赋吴门上元",
        "author": "释本真",
        "content": "村翁看了上元归，正是西楼月落时。\n夸道官衙好灯火，不知浑尔点膏脂。",
        "dynasty": "宋",
        "collection_info": null
    },
    {
        "uuid": "dd5df51e21f8a8499cf956bdbf79f3b0",
        "title": "题经略台",
        "author": "张琮",
        "content": "维攀白玉龙，曾上黄金台。\n指挥十二州，意气何快哉。\n江上只如旧，四面画图开。\n慨怀出奇略，何地不生才。",
        "dynasty": "宋",
        "collection_info": null
    },
    {
        "uuid": "376c412adf8c99aa4804f800c58217d9",
        "title": "逍遥楼",
        "author": "张琮",
        "content": "神游八极表，乃是逍遥意。\n因之以名命，何取漆园吏。\n扁榜谁其书，太师龙蛇字。\n弹压南容筦，江山倍增气。\n心画如见人，像想用余地。\n我来登斯楼，凛凛敬节义。",
        "dynasty": "宋",
        "collection_info": null
    },
    {
        "uuid": "f7b46c2a28d8767cb21bd12ec08a65a5",
        "title": "独秀峰",
        "author": "张琮",
        "content": "原隰驱驱过一冬，好山何处不相逢。\n层峦迭嶂分高下，翠霭晴岚晕淡浓。\n小至停车休作暇，迁来携酒款从容。\n千崖竞秀吾乡远，只在南容独秀峰。",
        "dynasty": "宋",
        "collection_info": null
    },
    {
        "uuid": "b2ea1350e7a56ba2d093e6fcbce0f99b",
        "title": "光福寺  其一",
        "author": "朱士麟",
        "content": "不辞暑汗透冠裳，亟拜灵祠为亢阳。\n与佛有缘凭佛力，于心无愧爇心香。\n崇朝霶霈施霖雨，千里欢欣饱稻粱。\n老吏两年蒙润泽，诗成借笔记僧房。",
        "dynasty": "宋",
        "collection_info": null
    },
    {
        "uuid": "4edc2a8f925bd955c839a7c329ee4cf1",
        "title": "光福寺  其二",
        "author": "朱士麟",
        "content": "乍和便觉怯衣裳，且驻归舟傍夕阳。\n连日雨花多听雨，今年香积又炊香。\n幸凭佛力成因果，消得诗人咏稻粱。\n殽核已无尊有酒，就溪带水擘莲房。",
        "dynasty": "宋",
        "collection_info": null
    },
    {
        "uuid": "7af6618282f551b6780c9b1b2f56e4c9",
        "title": "曹娥江",
        "author": "余晦",
        "content": "男儿尽有移忠事，何处芳名不此侔。\n今日扁舟赋归去，心如秋月印江流。",
        "dynasty": "宋",
        "collection_info": null
    },
    {
        "uuid": "658f1fff37c5b5e881f831f92aab06b1",
        "title": "游澹山岩",
        "author": "王子申",
        "content": "坤灵擘罅天幻奇，一到仙凡觉两岐。\n处士清风存万古，诗翁雅句见当时。\n洞深不碍烟云逸，丹就那知日月迟。\n更上层台瞻佛像，媿无法语勘狐疑。",
        "dynasty": "宋",
        "collection_info": null
    },
    {
        "uuid": "3905c87eb796dd6e06b85734e4e77ff5",
        "title": "梨花山",
        "author": "史宜之",
        "content": "梨花飞雪满春山，错认寒梅露玉颜。\n几日登山寻乐境，香风满袖放船还。",
        "dynasty": "宋",
        "collection_info": null
    },
    {
        "uuid": "bcbbe8b98693b6cfcc45bac0b2e20aac",
        "title": "季子庙",
        "author": "史{隽乃=冏}之",
        "content": "千载江滨季子宫，联镳款谒骤西风。\n清名长逐秋潮壮，遗蹟应随夕照空。\n管领物华输酒圣，平章古意属诗翁。\n想君岸帻风尘表，笑我埋头雁鹜中。",
        "dynasty": "宋",
        "collection_info": null
    },
    {
        "uuid": "9c2d67bc4e82238255e8b99bfa45a344",
        "title": "君山",
        "author": "史{隽乃=冏}之",
        "content": "酾酒临江望石湾，松风引上白云关。\n潮吹海雨来无际，帆遂天风去不还。\n千仞振衣聊遣兴，一江如带敢偷闲。\n老怀抚事偏多感，莫拮中原几点山。",
        "dynasty": "宋",
        "collection_info": null
    },
    {
        "uuid": "a910e86a42331254464dfc2a344183b1",
        "title": "大涤洞天留题",
        "author": "曾槱",
        "content": "梦想云根久已哉，青鞋布袜喜重来。\n笋添简寂春前盛，桃胜玄都观裏栽。\n洞狭天宽多秀异，泉清石怪少尘埃。\n仙家日月长如许，我欲朝真屡往回。",
        "dynasty": "宋",
        "collection_info": null
    },
    {
        "uuid": "ec92e5ae70f5dcb5cbe0bea1a6b68892",
        "title": "送胡秀昭谪象州",
        "author": "谢郓",
        "content": "燕雀群飞敞汉宫，惊闻伏马忽嘶风。\n洪恩大度祈三宥，乌府何颜奏一通。\n劲节敢攀丹陛槛，忠言应梦白头翁。\n象台一贬端然直，所幸身穷道不穷。",
        "dynasty": "宋",
        "collection_info": null
    },
    {
        "uuid": "89a569a170e9bb75642c29523cada16d",
        "title": "穿岩",
        "author": "王爚",
        "content": "穿岩之峰高苍苍，峰峦十九摩天光。\n晨曦烜赫晹出岫，下望沧海何茫茫。\n有峰俛伏如鹅鼻，世说任公钓鱼地。\n缆舟凿石宛然存，海变桑田几千岁。\n泗洲俨然坐其中，右顾蒸餠香炉峰。\n普贤狮子出云来，笔架磬峰应覆钟。\n峰头有石平如席，仙子下棋有仙迹。\n云收帐暖见文殊，新妇蛾眉弄空碧。\n好似将军战胜归，摆旗卓剑逞雄威。\n又若子卿持汉节，幞头高耸立丹墀。\n或如骤马朝天阙，鼻孔撩天通日月。\n中有神人来隠居，老墨题诗犹未灭。\n断崖苍碧一线悬，崎岖有路如登天。\n松关竹坞杂秋色，稻田麦壠凝春烟。\n危楼杰阁建庵宇，石空神僧开山祖。\n八载跏趺不下山，冷眼死生犹旦暮。\n游人到此若登瀛，徙倚阑干鬼神惊。\n当年泻出天池水，犹是寻常瀑布声。\n山猿夜啼明月薄，听雪眠云犹未觉。\n五百真人应共归，天香桂子纷纷落。\n居民多在此山前，强寇陆梁宣和年。\n流毒数州民受苦，老稚登山获保全。\n谁知草莽英雄起，管领乡民皆效死。\n山上分为西南界，十万魔军犹睥睨。\n儒生谈笑觅封侯，胸中好算皆戈矛。\n深入贼巢谕恩信，渠魁乞伏如罪俘。\n上功幕府献天子，显立军功曳朱紫。\n生灵不作犬羊羞，民到于今受其赐。\n人心有感自不忘，从兹筑庵山之岗。\n千春万载奉祀事，愿祝生民长乐康。",
        "dynasty": "宋",
        "collection_info": null
    },
    {
        "uuid": "4e891c7ec7cd7ad1890a83b2ca50f13d",
        "title": "荐痴绝禅师",
        "author": "徐敏",
        "content": "痴绝有庵不肯住，弄月挑云径山去。\n地水火风分裂时，亲书赠予黄葛布。\n蜕封读罢咽无语，会得龙鬚能避暑。\n岂知玉骨本清凉，书则珍藏布不取。\n源老忽踏幽深路，道在隔山遥望处。\n巨帙已载烂葛藤，何堪又送閒家具。\n开眼一看笑呵呵，犹有这个可奈何。\n来而不往非世法，聊效芹忱愧不多。\n两角茶，十袋麵，宝瓶飞钱五十万。\n虔心献此一瓣香，奉为禅师作清荐。\n且问先师来不来，玉山庵顶白云开。\n更烦大众打圆相，拨取青莲火裏灰。",
        "dynasty": "宋",
        "collection_info": null
    },
    {
        "uuid": "98ae4d8b9395e0a9ccc370b42759ab25",
        "title": "梅花  其一",
        "author": "江朝宗",
        "content": "小小人家短短篱，冷香湿雪两三枝。\n寂寥竹外无穷思，正倚江天日暮时。",
        "dynasty": "宋",
        "collection_info": null
    },
    {
        "uuid": "f063e9d39065cc31c8395e7919d6f33f",
        "title": "梅花  其二",
        "author": "江朝宗",
        "content": "月淡霜清驿路长，一枝春信到江乡。\n西山饿死魂犹瘦，洛浦仙游佩亦香。",
        "dynasty": "宋",
        "collection_info": null
    },
    {
        "uuid": "db7948d444c3df777d1737b49327cbaf",
        "title": "题式之诗卷后",
        "author": "李义山",
        "content": "老气棱棱未易攀，谊襟凛凛可廉顽。\n瘦筇只为江湖上，诗卷傍行天地间。\n社风雨花春正好，酒垆山屐梦相关。\n夔州已浚花绳削，今度编成不要删。",
        "dynasty": "宋",
        "collection_info": null
    },
    {
        "uuid": "1cd63ba1dfc28e27c2f1fcc5722b0a0e",
        "title": "题梅山云悦楼",
        "author": "李义山",
        "content": "云本无心悦者谁，华阳去后少人知。\n欲分半席无因到，一片飞来是觅诗。",
        "dynasty": "宋",
        "collection_info": null
    },
    {
        "uuid": "fc7a55440b2b56275fe86cd5314d20fd",
        "title": "毛竹",
        "author": "李义山",
        "content": "只得流霞送一杯，空中箫鼓当时回。\n武夷洞裏生毛竹，老尽曾孙更不来。",
        "dynasty": "宋",
        "collection_info": null
    },
    {
        "uuid": "7e204fe5469cea659f38481dbe247a4e",
        "title": "青云峰",
        "author": "李义山",
        "content": "瀛洲拟岘屡凭栏，不得江山四面看。\n欲识青云奇绝处，碧天无际裹峰峦。",
        "dynasty": "宋",
        "collection_info": null
    },
    {
        "uuid": "a7212ce3baf82d1e5e5fd0173dae5a60",
        "title": "白龙寺",
        "author": "靳更生",
        "content": "不怯山寒风力尖，要登绝顶看龙潜。\n翚飞杰阁云穿栋，静镇禅关月满帘。\n踏破松萝容极目，啸惊岩壑快轩髯。\n我来默印无边义，寄与孤铃语夜檐。",
        "dynasty": "宋",
        "collection_info": null
    },
    {
        "uuid": "3d403ca14b49217f420d3d92bf23617d",
        "title": "李咸谷歌",
        "author": "黄师参",
        "content": "李咸谷，真诗人，无枝可栖云水身。\n去年县官为架屋，纔有数枝堪寄宿。\n朝厨无烟眠正高，痴儿叫怒吟转豪。\n人间六月尽絺服，独着春衫凉自足。\n黄鸡白酒东家留，西家欲留还住休。\n凿池养鱼未盈掌，有客过门须举网。\n网收鱼尽镜奁空，菜羹作供尤春风。\n谷之山，窈復深，谁其友之紫芝民。\n谷之水，清且泚，谁其似之巢父耳。\n再拜号君咸谷子，白头结交从此始。",
        "dynasty": "宋",
        "collection_info": null
    },
    {
        "uuid": "cc53c465c185894dc2d229087f509e5d",
        "title": "过庐陵",
        "author": "黄师参",
        "content": "昔年楼迹处，今访不知门。\n华屋半尘土，故人余子孙。\n少留谁共语，欲去转销魂。\n落日江楼望，江山空復存。",
        "dynasty": "宋",
        "collection_info": null
    },
    {
        "uuid": "d73f910c49b60f8efc2ed2764df9a7e2",
        "title": "咏怀",
        "author": "黄师参",
        "content": "南国有佳人，不数阴丽华。\n长年事絺葛，无语吟柳花。\n平生父母心，岂不愿有家。\n纷纷轻薄儿，媒氏空自譁。\n失身死堪羞，失时未须嗟。",
        "dynasty": "宋",
        "collection_info": null
    },
    {
        "uuid": "e5f6e3e66aef4b73846f12ff0d3aacf7",
        "title": "小楼即事",
        "author": "黄师参",
        "content": "病起懒拈酒盏，衣单顿怯春寒。\n独把东坡诗卷，立残西日阑干。",
        "dynasty": "宋",
        "collection_info": null
    },
    {
        "uuid": "767918e2527f79cafbdcfaec6ab8b45c",
        "title": "玉岩有感",
        "author": "黄师参",
        "content": "游山苦无侣，独行亦自佳。\n不羡篮舆稳，软草供蒲鞋。\n小僧倚门问，客从何处来。\n长啸不復答，露坐面山隈。\n往谒玉岩翁，缟衣绝纤埃。\n祠宫蔽风雨，碑碣荒莓苔。\n四山壮幽閒，百感撄我怀。\n先生竟何之，山猿朝夕哀。\n出处非有意，于道相萦迴。\n翁看岭表人，白骨漫成堆。\n所见明且哲，屡表乞归骸。\n伫立三太息，归思落日催。",
        "dynasty": "宋",
        "collection_info": null
    },
    {
        "uuid": "d05c367e132eedc5e2ed8c0112410c42",
        "title": "坡南塘",
        "author": "黄汉章",
        "content": "吁嗟从古行路难，长亭短日天风寒。\n舟胶马隤忧欲死，朱门歌舞谁办此。\n一朝邂逅荥阳君，首倡开土囊俱倾。\n五丁未具饭能几，羣毛不集裘安成。",
        "dynasty": "宋",
        "collection_info": null
    },
    {
        "uuid": "2e5b4518ab9c42f75ba83fc020139026",
        "title": "倒插花岩",
        "author": "黄汉章",
        "content": "怪石胆瓶窟，从天倒插花。\n九阳一样泽，生意为何差。",
        "dynasty": "宋",
        "collection_info": null
    },
    {
        "uuid": "dba34ced761e2d97eb6bef77ba01a0a0",
        "title": "照胆台",
        "author": "叶味道",
        "content": "一水磨铜镜面寒，人心蔽锢可谁观。\n诸君顾影清潭裏，私曲分明见肺肝。",
        "dynasty": "宋",
        "collection_info": null
    },
    {
        "uuid": "ab816e412ffd565bf400424ae85b54ab",
        "title": "清溪晓行",
        "author": "秦噩",
        "content": "瀰瀰一溪水，滔滔终古清。\n晃漾吸初日，风静波不生。\n衝烟出孤棹，微闻欵乃声。\n寄言彼渔父，吾欲濯吾缨。",
        "dynasty": "宋",
        "collection_info": null
    },
    {
        "uuid": "ee9c25049b06030390b62e7bb4892efb",
        "title": "憩南台寺",
        "author": "刘子澄",
        "content": "居尘等出家，涉世类行脚。\n岳灵招我隠，雨止云亦阁。\n干坤锦囊收，风月麈柄握。\n众鸟各自鸣，岂碍冲霄鹤。",
        "dynasty": "宋",
        "collection_info": null
    },
    {
        "uuid": "42180ced64fc41a24c74918ca084e430",
        "title": "蒙泉行呈张敬父",
        "author": "刘子澄",
        "content": "玉龙蟠向荆山麓，喷起双泉冰雪瀑。\n琮琤万古作寒鸣，冷浸一山浑是玉。\n泉旁树老亦如龙，泉根石濯玛瑙红。\n更有金莲吐泉底，历历星在银潢中。\n池光六月如霜洗，蓝桥倒影壶天裏。\n流下人间灌稻畦，岁岁家家饭云子。\n我行荆州见山少，忽对林泉如久要。\n张侯引我飞羽觞，劝我为泉开一笑。\n我歌数语泉应闻，兹山古号荆州门。\n英雄过者心在鹿，安得泉声到耳根。\n曹瞒疾驰玄德惧，潘璋设伏云长怒。\n早知成败等丘墟，悔不解鞍学巢父。\n英雄何在水长流，阅尽英雄过未休。\n今日为侯泉上醉，明朝西指鹿门游。",
        "dynasty": "宋",
        "collection_info": null
    },
    {
        "uuid": "df7eb542669930973915ea756ebf6d3d",
        "title": "枞阳出陆",
        "author": "刘子澄",
        "content": "浮家无定日，仕在水云乡。\n棹别洞庭月，帆迎赤壁霜。\n早寒裘代葛，多病药充粮。\n明日枞阳客，征鞍去路长。",
        "dynasty": "宋",
        "collection_info": null
    },
    {
        "uuid": "23677c71ce60f70fcc35a4d4d5604854",
        "title": "过鸿宿洲",
        "author": "刘子澄",
        "content": "洲名号鸿宿，流徙合来居。\n淮郡侵江密，人烟罩水疎。\n无山供笛竹，有港便罾鱼。\n壮士休营业，功成返故庐。",
        "dynasty": "宋",
        "collection_info": null
    },
    {
        "uuid": "093d4a997f453ab54256b88d2da99107",
        "title": "游石门县层山流杯亭观卓锡泉",
        "author": "刘子澄",
        "content": "寺惟泉最古，有咏载州图。\n几度流觞了，长如卓锡初。\n楚山闽老住，隋柏宋朝枯。\n雨后人耕急，荒冈带月锄。",
        "dynasty": "宋",
        "collection_info": null
    },
    {
        "uuid": "b4cd03947cf6790a16b95fd10c61b04a",
        "title": "董宰见和用韵留别",
        "author": "刘子澄",
        "content": "谩辱君相送，我行非壮图。\n客程来又去，人事久如初。\n句淡僧能和，泉灵旱不枯。\n升高莫怨险，世路尔能锄。",
        "dynasty": "宋",
        "collection_info": null
    },
    {
        "uuid": "0f560309e37e38e1d9e71327a5869ee4",
        "title": "武陵别任年魁",
        "author": "刘子澄",
        "content": "诏书应在道，君但趣行装。\n去棹乘桃涨，朝衣带芷香。\n归斋寻旧话，上殿拜新皇。\n论事依经好，平迁是玉堂。",
        "dynasty": "宋",
        "collection_info": null
    },
    {
        "uuid": "c312876217a93d69877738cb66287942",
        "title": "寿星寺江湖伟观",
        "author": "刘子澄",
        "content": "岂不近京都，红尘此地无。\n吴山青似越，江水白于湖。\n天接帆边海，烟生树外晡。\n危栏僧共倚，莫恨旅怀孤。",
        "dynasty": "宋",
        "collection_info": null
    },
    {
        "uuid": "828646499690309a8867bc9aa0b07130",
        "title": "会真观水帘",
        "author": "刘子澄",
        "content": "观近朱陵萃列真，烟霞虽僻境长春。\n若非火府炼神处，安用水帘遮世尘。\n古像着灵多是石，补钟留迹似非人。\n寻源亦有桃花涧，莫是山山可避秦。",
        "dynasty": "宋",
        "collection_info": null
    },
    {
        "uuid": "95d01bd7ea57163a0d224ab3651623bc",
        "title": "厉漕饮别海棠下索诗  其一",
        "author": "刘子澄",
        "content": "天然翠袖隠丰肌，好是胭脂未透时。\n夜睡无香供蝶梦，晨粧有恨只鶑知。\n坡仙具眼犹烧烛，子美多情却欠诗。\n料得锦城花正好，怨公底事访春迟。",
        "dynasty": "宋",
        "collection_info": null
    },
    {
        "uuid": "e29577348bdb954faef56fe5f0cecabf",
        "title": "厉漕饮别海棠下索诗  其二",
        "author": "刘子澄",
        "content": "着雨胭脂沁玉肌，绝疑妃子醉眠时。\n未邀佳客閒来赏，已怪游蜂早得知。\n烧烛不妨循故事，卷纱何惜赋新诗。\n羡君立就花前句，我欲赓吟思苦迟。",
        "dynasty": "宋",
        "collection_info": null
    },
    {
        "uuid": "2fa51ff8660fa4b594b9f02f87b8c6af",
        "title": "云峰寺诗",
        "author": "刘子澄",
        "content": "治水神书在此祁，溪名犹似念胼胝。\n当时民垫頼谁力，今日地平惟佛祠。\n泉出玉床疏作乳，火生丹窖结成芝。\n云峰自有樵人径，岣嵝寻碑误退之。",
        "dynasty": "宋",
        "collection_info": null
    },
    {
        "uuid": "4948c5e37e531e29741ae51b9d0b909e",
        "title": "游岳麓宫抱黄洞",
        "author": "刘子澄",
        "content": "连天七十二云屏，真境先于翠麓呈。\n洞发金光丹气结，泉疏乳白玉华生。\n江心雁影重临字，谷口禽呼自答名。\n閒步不教方外觉，破烟双鹤已来迎。",
        "dynasty": "宋",
        "collection_info": null
    },
    {
        "uuid": "c8901eefe83cb43ffb1d2ccc73ed3a42",
        "title": "云中寺",
        "author": "刘子澄",
        "content": "地僻层云岿古禅，我来访古尚依然。\n越人重见流觞水，隋剎犹存卓锡泉。\n石罅遗题思往蹟，岩隈纪事忆前贤。\n可人不为时摩拂，朝暮青山一抹烟。",
        "dynasty": "宋",
        "collection_info": null
    },
    {
        "uuid": "9a3088d044a87b96140f77b1bf795cac",
        "title": "登祝融宿上封寺诗",
        "author": "刘子澄",
        "content": "祝融尊与岱宗齐，仙境今容佛屋依。\n晓揖日轮知海窄，夜扪星轸觉天低。\n风高殿悉杉为瓦，云冷僧常绵作衣。\n莫剪光天坛下草，时巡要秣六龙嘶。",
        "dynasty": "宋",
        "collection_info": null
    },
    {
        "uuid": "16d1d3973c0d7df22aced6219e1bfdc3",
        "title": "江陵逢黄虚舟",
        "author": "刘子澄",
        "content": "山谷机忘似白鸥，有孙今復号虚舟。\n信风为棹先开浪，与月同舱不载愁。\n吟就自将歌欵乃，醉时宁逐境漂流。\n干坤等是虚舟尔，只好和诗莫带休。",
        "dynasty": "宋",
        "collection_info": null
    },
    {
        "uuid": "2c78efdc6548f84510aef19c71751e4d",
        "title": "和张功曹清明之什",
        "author": "刘子澄",
        "content": "兰江无物可关情，春去春来感亦生。\n流水几番供禊事，新烟两度过清明。\n念乡鹃泪和花滴，怀友鶑肠学柳萦。\n读遍离骚诗自慰，世间无地不蛮荆。",
        "dynasty": "宋",
        "collection_info": null
    },
    {
        "uuid": "2ffe3c0dcbbf525c3a18b2356823338d",
        "title": "和贾秋壑南楼韵",
        "author": "刘子澄",
        "content": "大别矶头江汉合，烟波堪咏亦堪图。\n山标禹贡他州有，水列周南到处无。\n鹤外声来蕲笛远，鸿边影落楚帆孤。\n登临此地陪秋壑，收拾干坤寘玉壶。",
        "dynasty": "宋",
        "collection_info": null
    },
    {
        "uuid": "0a93476d9a764664946768ca1c704a62",
        "title": "过金陵总卿吴履斋以诗赠别用谢",
        "author": "刘子澄",
        "content": "六朝三百有余期，不满诗人一皱眉。\n只有燕迷新巷陌，更无凤集古台基。\n兵于史传多陈迹，酒与江山是己知。\n仆指长淮又西去，舆图向后更谁披。",
        "dynasty": "宋",
        "collection_info": null
    },
    {
        "uuid": "f86c7616dca40c4264d8959a279b5c30",
        "title": "哭赵南仲",
        "author": "刘子澄",
        "content": "功名翻覆等南柯，云掩新阡长薜萝。\n千载只凭公论去，百年无奈世情何。\n高光时节经营易，晋宋人才隠逸多。\n入汴老宾犹坐谪，余生只合理烟蓑。",
        "dynasty": "宋",
        "collection_info": null
    },
    {
        "uuid": "272d2fab00b5250ec031c78cd97a1e23",
        "title": "过洞庭",
        "author": "刘子澄",
        "content": "波神有兆报平安，半日重湖度不难。\n隻艇泝洄风浪息，单包就谪水云宽。\n晓烟不隔渔歌过，秋月还同画轴看。\n摆脱尘缘天借便，嶷云深处养神丹。",
        "dynasty": "宋",
        "collection_info": null
    },
    {
        "uuid": "e2f97abe1cac4bbc391b9a7334d50ea4",
        "title": "会饮西湖闻黄浦捷用余制干韵",
        "author": "刘子澄",
        "content": "湖边重度夏，风物恍如初。\n竹喜儿孙密，花怜姊妹疎。\n小舟逢寺泊，淡句欠僧书。\n此乐何从得，淮堧报贼除。",
        "dynasty": "宋",
        "collection_info": null
    },
    {
        "uuid": "509feeb51c881e668aed18168e7c22fa",
        "title": "澧州群贤堂记并歌  其一",
        "author": "刘子澄",
        "content": "主辱兮忘家，国安兮亲宁。\n奈何有躯兮而焉自形，宁陨绝兮无生。\n望苍穹兮痛彻，君精诚兮为列星。",
        "dynasty": "宋",
        "collection_info": null
    },
    {
        "uuid": "0f8e2b977a2ed40872fbadff7043a22d",
        "title": "澧州群贤堂记并歌  其二",
        "author": "刘子澄",
        "content": "蕙肴兮椒浆，历芳芜兮荐君堂。\n君不来兮予愁，渺贝宫兮谁留。\n高丘之人兮为君妬，聊澧浦兮消遥。",
        "dynasty": "宋",
        "collection_info": null
    },
    {
        "uuid": "4064809e087a5e77247ea83a00f66224",
        "title": "澧州群贤堂记并歌  其三",
        "author": "刘子澄",
        "content": "熠耀兮高明，读经兮漱芳。\n仕不辰兮经以不信，蹇道直兮难行。\n人心险兮剑戟，公归来兮故乡。",
        "dynasty": "宋",
        "collection_info": null
    },
    {
        "uuid": "6d4d2efbbe31f3207df7e0bd4ad479ca",
        "title": "澧州群贤堂记并歌  其四",
        "author": "刘子澄",
        "content": "阴凝阳兮血涂野，臣力微兮肝胆怒。\n睨阶庭兮激诸子，往间道兮戴盟主。\n陈志诚兮冠期举，事危就兮天弗假。\n天高兮苍苍，君柰何兮归来双。",
        "dynasty": "宋",
        "collection_info": null
    },
    {
        "uuid": "da4cad7665139c76c1fb87ae4dae71f3",
        "title": "澧州群贤堂记并歌  其五",
        "author": "刘子澄",
        "content": "兰之江兮有洲，环堵兮兰幽。\n胡独微兮台阁，留不归兮焉求。\n咏歌兮卒岁，名与兮江流。",
        "dynasty": "宋",
        "collection_info": null
    },
    {
        "uuid": "fd3b16181d54980132ac29e130e2cf57",
        "title": "澧州群贤堂记并歌  其六",
        "author": "刘子澄",
        "content": "酌水兮澧清，酹月兮洞庭。\n公读书兮湖上堂，波涛卷兮胸中甲兵。\n浩然兮长在，烟水兮茫茫。",
        "dynasty": "宋",
        "collection_info": null
    },
    {
        "uuid": "1e9802bb74b9386cea257aed54ec8217",
        "title": "澧州群贤堂记并歌  其七",
        "author": "刘子澄",
        "content": "鹤书贲兮林丘，假截径兮予羞。\n曳杖兮长歌，清风宾兮明月友。\n云山兮未改，羌何日兮公游。",
        "dynasty": "宋",
        "collection_info": null
    },
    {
        "uuid": "c7657d2961622c9d59e0047f897fc5e6",
        "title": "游层岩",
        "author": "刘子澄",
        "content": "一层云结一层巅，贯腹成溪异物潜。\n仙乐万悬钟有乳，洞门百折水为帘。\n崖碑藓暗瑰辞缺，石栈苔阑羽卫严。\n我欲通天刳绝顶，倒飞明月浴寒蟾。",
        "dynasty": "宋",
        "collection_info": null
    },
    {
        "uuid": "d8f84c04d324b710cc139d8e799804f4",
        "title": "读书台",
        "author": "刘子澄",
        "content": "安乡古下邑，公偶混迹居。\n编茅阅古今，清澄涔澧潴。\n波涛入胸中，万甲时卷舒。\n坐吞八九泽，去作宋真儒。\n西师出绪余，胆已寒毡庐。\n军中但歌范，谁识旧陶朱。\n大贤方穷时，隠忧在江湖。\n功成等糟粕，况復堂上书。\n我来拜遗像，悲风生黄垆。\n公今倘无死，此地正堪娱。",
        "dynasty": "宋",
        "collection_info": null
    },
    {
        "uuid": "9891d020f8f2e2d2956838ad9c5ac1e0",
        "title": "句  其一",
        "author": "刘子澄",
        "content": "世间此物多为马，宝剑还宜出上方。",
        "dynasty": "宋",
        "collection_info": null
    },
    {
        "uuid": "8d0fe62077a6e7997164b689e3ef3422",
        "title": "句  其二",
        "author": "刘子澄",
        "content": "自怪神仙骑白凤，不教天地点青蝇。",
        "dynasty": "宋",
        "collection_info": null
    },
    {
        "uuid": "458b518f940f232ee7de4e3eeb701c50",
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得节字",
        "author": "陈协",
        "content": "贾生陈治安，难与绛灌列。\n汲黯触公卿，不得补遗阙。\n直道非身谋，古今同一辙。\n吾观蔡子贤，木讷有志节。\n道山得良友，同舍颜色悦。\n家学传考亭，议论接贤哲。\n尘污具瞻地，两疏愤激切。\n当宁垂宽容，在庭竞称说。\n屡章丐投闲，一节往司臬。\n狱情贵平反，人物宜区别。\n要令大江东，精彩与昔别。\n君诚给谏姿，上恩讵轻绝。\n即当宣室对，忠言合稷契。",
        "dynasty": "宋",
        "collection_info": null
    },
    {
        "uuid": "4b65959c5dd2425ecc2e83fb4f99e8a8",
        "title": "题湘湖",
        "author": "姜应龙",
        "content": "世路羊肠淹客游，尘缨来此濯清流。\n半窗修竹翠含雨，一片澄湖冷浸秋。\n地僻莓苔侵石几，机忘鸥鹭近渔舟。\n夜凉酒醒未能睡，诗句欲成搔白头。",
        "dynasty": "宋",
        "collection_info": null
    },
    {
        "uuid": "0c733fabc1b2aff6c475cdc28e03594f",
        "title": "清都台",
        "author": "曾镐",
        "content": "兀坐岂不佳，偶出亦良适。\n高台挹清旷，况此好风日。\n俯怜波面浄，仰爱松身直。\n洒落万古秋，飞鸟度晴碧。\n徘徊足瞻眺，萧散谢羁馽。\n浮生眇尘端，一醉不易得。\n古人岂其远，千载犹宿昔。\n清风何寥寥，愧此台上石。",
        "dynasty": "宋",
        "collection_info": null
    },
    {
        "uuid": "54bcd9394eb657e41f6dcdb6bd5af37b",
        "title": "赏心亭",
        "author": "王埜",
        "content": "物华尽入锦囊收，留与江山做话头。\n桃叶数声风力晚，芦花万顷月波秋。\n非寻鹤相当年画，谁记坡仙旧日游。\n回首兴亡多少事，渔舟独不挂闲愁。",
        "dynasty": "宋",
        "collection_info": null
    },
    {
        "uuid": "bd5bd17fa673164e2f0d3ac2628944aa",
        "title": "翠微亭",
        "author": "王埜",
        "content": "虚亭北眺大江临，江外晴岚出寸岑。\n景与齐山俱绝唱，量如沧海且频斟。\n地高宇宙双眸豁，人老风霜两鬓侵。\n感慨石城勋业旧，侃居夏口峤居深。",
        "dynasty": "宋",
        "collection_info": null
    },
    {
        "uuid": "2eb1f51282941fe0f8ea74c18e3715b2",
        "title": "题凝神庵",
        "author": "王埜",
        "content": "抛却林泉趣，卓庵临近村。\n两窗吞日月，一室养干坤。\n菊露秋篱重，松风午枕喧。\n蒲团数胎息，不肯学傍门。",
        "dynasty": "宋",
        "collection_info": null
    },
    {
        "uuid": "97ca85e408b33173dadb2a7d93edc388",
        "title": "登灵鹫兴圣寺",
        "author": "王埜",
        "content": "山从西域来，寺自东南有。\n林泉既奇秀，岩穴更深黝。\n世僧奋空弮，经始不已久。\n俄然幻杰阁，丹碧照林薮。\n相辉灵隠前，更胜天竺后。\n理公坐崖屋，千岁骨已朽。\n坡翁昔曾游，遗句今在否。\n洞猿不待呼，清昼时一吼。",
        "dynasty": "宋",
        "collection_info": null
    },
    {
        "uuid": "ba536ed06224c297b627be8ddcac1d8e",
        "title": "杨柳",
        "author": "王埜",
        "content": "雨重垂杨绿未干，一渠流碧弄潺潺。\n暝鸦过尽东风恶，独倚衡门看远山。",
        "dynasty": "宋",
        "collection_info": null
    },
    {
        "uuid": "7bff78d1247b109b4cd2d87c37afa852",
        "title": "清明日游鹤林寺  其一",
        "author": "王埜",
        "content": "蒿目黄尘扰扰间，出门偶到鹤林山。\n仙花僧竹俱陈迹，白日青天祇自闲。",
        "dynasty": "宋",
        "collection_info": null
    },
    {
        "uuid": "61a3a654c5c420dcd1e783b45964c067",
        "title": "清明日游鹤林寺  其二",
        "author": "王埜",
        "content": "竹院闲来春正迟，箨龙犹自有孙枝。\n野夫岂识寻芳意，为爱光风面面吹。",
        "dynasty": "宋",
        "collection_info": null
    },
    {
        "uuid": "18f557a4cb3c62dc2a2aea8e5fb5c786",
        "title": "寄赵章泉",
        "author": "王埜",
        "content": "冷笑申公老汉班，不成一事又空还。\n与其零雨难苏物，孰若为云只在山。\n庭草静涵春意足，野瓢休挂树阴闲。\n多应粪土看荣贵，留得清风宇宙间。",
        "dynasty": "宋",
        "collection_info": null
    },
    {
        "uuid": "f80bc539488ce75fb1a65c57c42da7c1",
        "title": "寿千亿",
        "author": "王埜",
        "content": "三十六洞天下奇，三十六峰名武夷。\n武夷山中溪九曲，曲曲泻出清涟漪。\n溪南溪北山对立，拔地插天几千尺。\n或如丹砂丹，或如碧玉碧。\n东望开楼台，南顾俨城壁。\n廪庾积其西，车盖列其北。\n磊磊落落不可名，怪怪奇奇神所刻。\n草木不移寒暑心，岩峦长带烟霞色。\n太玄姥，武夷君，幔亭虹桥凌紫云。\n曾孙宴罢桑海变，长琴短鼓空纷纷。\n魏公子，张真人，嗜酒一谪八百春。\n功成白日生羽翼，巅崖灵蜕犹如新。\n我欲冥搜极幽远，棹船朝去暮忘返。\n峰迴嶂合忽復迷，安得飞梯宿云巘。\n鸾鹤去兮猿猱啼，恍空中兮闻金鷄。\n石嚙足兮溅溅，风吹衣兮凄凄，洄洑萦折。\n谽谺崔嵬，石堂真馆豁然而中开。\n壑舟不坠栈不朽，至今药炉丹鼎髣髴千仞之层崖。\n目亦不能尽，心亦不能恻。\n桃源风景未復见，柯山日月难重得。\n鼓余枻兮潺湲，乘惊波兮下前滩。\n瞬息兮回首，失向来兮巑岏。\n呜呼，列仙高拱兮宅玄都，二圣继御兮恢炎图。\n措斯世于平乂，应皇家兮瑶符。\n臣守藩兮南国，臣倾心兮北极。\n山之高兮水之深，祝吾皇兮寿千亿。",
        "dynasty": "宋",
        "collection_info": null
    },
    {
        "uuid": "58143ba37fdd8a14b99bac4f4a6734c3",
        "title": "上霄洞",
        "author": "王埜",
        "content": "吾闻北山阳，岩壑宝相窍。\n何年开鸿蒙，随地通窔奥。\n朝真高难攀，冰壶深莫料。\n诡怪者双龙，崖室最苍峭。\n上霄虽晚出，烟霞寄孤峤。\n寻源陟空山，访仙款遗庙。\n始探颇褊窄，稍入亦窈窕。\n上穴由梯升，傍穿须火照。\n青厂既鬰鬰，白乳仍皭皭。\n旁通多曲折，幽眇转奇妙。\n穷探岂不欲，所畏自微爝。\n昏昏蝙蝠飞，悄悄鼪鼯叫。\n或疑洞灵出，或恐山鬼啸。\n又闻村中氓，凿石供灰烧。\n俄然得深窦，倾城尽登眺。\n何人不好事，窒塞迷其要。\n此虽幸独存，荒僻委蓬藋。\n傥移傍京邑，车马日号召。\n了知神仙事，茫昧不堪弔。\n岂无隠沦士，岩筑像惟肖。\n畬田沃可耕，涧水清可钓。\n平生爱泉石，自谓饥可疗。\n喜兹近吾隠，来往足谈笑。\n此意復谁论，行行逢荷篠。",
        "dynasty": "宋",
        "collection_info": null
    },
    {
        "uuid": "e335f2a10d79d80b3dedd72730b92646",
        "title": "句  其一",
        "author": "王埜",
        "content": "轻霜临菊月，细雨似梅天。",
        "dynasty": "宋",
        "collection_info": null
    },
    {
        "uuid": "d54b7c15820abcf4b93053b19cdc167a",
        "title": "句  其二",
        "author": "王埜",
        "content": "莫道春随风雨过，化工昨夜到桑麻。",
        "dynasty": "宋",
        "collection_info": null
    },
    {
        "uuid": "21c4a8894468ef8d20a08146ed45e8bf",
        "title": "秦皇庙",
        "author": "常棠",
        "content": "古庙三间矮棘丛，帝魂枉自气凌空。\n早知今日容身窄，前此阿房不作宫。",
        "dynasty": "宋",
        "collection_info": null
    },
    {
        "uuid": "4fdaafd9b37b2bebd5b9a43072198c00",
        "title": "花婆井",
        "author": "常棠",
        "content": "一湾秋月浸香痕，涤尽山前万古尘。\n犹记当时老梳洗，淡粧明镜照眉颦。",
        "dynasty": "宋",
        "collection_info": null
    },
    {
        "uuid": "c03fa39ff375a754829fb01879c87751",
        "title": "次王元吉咏梅",
        "author": "高鹏飞",
        "content": "约略阳和动管灰，南枝已冠百花魁。\n莫教陇驿携春去，且向罗浮唤梦回。\n玉骨风标自仙种，铁肠赋咏谩多才。\n只应剩结青青子，调鼎功夫看后来。",
        "dynasty": "宋",
        "collection_info": null
    },
    {
        "uuid": "6b32f71d2c1a04d3976d3c525fa9eb0e",
        "title": "窗轩",
        "author": "高鹏飞",
        "content": "一窗开永昼，万象出天成。\n风力欺杨絮，雷声唤笋萌。\n愁多春不愿，病起眼犹明。\n最喜今朝雨，川原足暮耕。",
        "dynasty": "宋",
        "collection_info": null
    },
    {
        "uuid": "31d8bdf1c679e37c8f419aa515c47c52",
        "title": "过王氏云庄",
        "author": "高鹏飞",
        "content": "十里云庄路，东风信杖藜。\n好花连夜发，幽鸟傍人啼。\n香宇禅心冷，山容醉眼迷。\n老僧春睡处，明月印楼西。",
        "dynasty": "宋",
        "collection_info": null
    },
    {
        "uuid": "1da2efd4434383f9139a9bf133da6bc6",
        "title": "孤吟",
        "author": "高鹏飞",
        "content": "世景云来去，人情水浅深。\n尘埃从满眼，交友欲知心。\n山简岂爱酒，陶潜元解琴。\n对人不敢语，仰面数归禽。",
        "dynasty": "宋",
        "collection_info": null
    },
    {
        "uuid": "b815bf405aed98e38704722003008d53",
        "title": "深夜风雨有怀故人",
        "author": "高鹏飞",
        "content": "心驰流水高山外，身在落花啼鸟中。\n滴得愁浓青杏雨，吹教梦断碧梧风。\n垂堂远愧千金子，扫地空怜一亩宫。\n两朵灯花伴孤独，清懽那得玉人同。",
        "dynasty": "宋",
        "collection_info": null
    },
    {
        "uuid": "44571849f01dad98dac629d448a32328",
        "title": "首夏",
        "author": "高鹏飞",
        "content": "千里辞家不作难，归来春事总阑珊。\n久留午梦梅黄雨，重索冬衣麦秀寒。\n百箔老蚕铺雪乳，一庭新竹长琅玕。\n此时正喜民财阜，野草閒花任自残。",
        "dynasty": "宋",
        "collection_info": null
    },
    {
        "uuid": "de8a7cf5af64efa7b39695c315265f8d",
        "title": "湖上",
        "author": "高鹏飞",
        "content": "舟载閒云稳，湖光荡碧天。\n笑看沙上鸟，终日伴雏眠。",
        "dynasty": "宋",
        "collection_info": null
    },
    {
        "uuid": "b08c34d1fefd7fc115155fcf62cf7fcb",
        "title": "深夜独步思兄南伯举杯扣门则卧矣",
        "author": "高鹏飞",
        "content": "绿柳桥边古道横，干坤寂寂夜三更。\n月窥门处君高卧，露湿衣时夜独行。\n杯酒孰同驱俗意，天风时下步虚声。\n明朝世界尘依旧，试挽银河一洗清。",
        "dynasty": "宋",
        "collection_info": null
    },
    {
        "uuid": "bf78498be3cdebfdd3299817c2592172",
        "title": "丈亭渡阻风",
        "author": "高鹏飞",
        "content": "捲地西风翻巨浪，小舟仍泊夜来湾。\n行沽携榼虽无酒，卧看开篷幸有山。\n原草正肥黄犊饱，汀苹未老白鸥閒。\n平生遇险须知止，眼对江神一解颜。",
        "dynasty": "宋",
        "collection_info": null
    },
    {
        "uuid": "6ebd3d83ac4d6656eb365f43e29496e0",
        "title": "湖上",
        "author": "高鹏飞",
        "content": "好景难逢奈老何，十年此地绝经过。\n山如得意晚犹碧，雨亦知愁秋更多。\n造化从渠旋磨蚁，功名笑汝扑灯蛾。\n湖边直欲呼船去，更共渔人挂绿蓑。",
        "dynasty": "宋",
        "collection_info": null
    },
    {
        "uuid": "535eca98e1f1fe40cb1ba29696347074",
        "title": "晚兴",
        "author": "高鹏飞",
        "content": "风静湖光一鑑浮，青山四顾淡舒秋。\n松阴满径归来晚，醉看岩花笑白头。",
        "dynasty": "宋",
        "collection_info": null
    },
    {
        "uuid": "cae88acd70acc924d6aa3720a7d6646e",
        "title": "夜渡鄞江",
        "author": "高鹏飞",
        "content": "睡起开篷月在沙，晚江山影动龙蛇。\n诗成索笔无人应，酒尽空囊何处赊。\n船去船来数声橹，江南江北几人家。\n星娥定怪归来晚，从此西风欲泛槎。",
        "dynasty": "宋",
        "collection_info": null
    },
    {
        "uuid": "da576c01915e7938688b4a042f85e0bb",
        "title": "南溪",
        "author": "高鹏飞",
        "content": "闻说南溪好，肩车带雨来。\n涧泉鸣细石，松木衣苍苔。\n云笑人情薄，山随客语回。\n黄花幽意足，知復为谁开。",
        "dynasty": "宋",
        "collection_info": null
    },
    {
        "uuid": "be2afe5c6622a142c78e254914cb2930",
        "title": "次静海令盖晞之食蟹",
        "author": "高鹏飞",
        "content": "吴中郭索声价高，草泥足上生青毛。\n越中海市喧儿曹，白蟹厌饫霜前螯。\n新丰逆旅酒濯足，齐国相君饭脱粟。\n当时珍味无所需，吴越土宜俱碌碌。",
        "dynasty": "宋",
        "collection_info": null
    },
    {
        "uuid": "05836e4e20fe7f2ec82e8d8009f244b2",
        "title": "復游鄞江",
        "author": "高鹏飞",
        "content": "欲扣山扉汲野泉，支筇眼驻柳阴边。\n苦无平地休穿屐，待有轻风却放船。\n孤笛叫开云裏月，一竿撑破水中天。\n舟人相戒低声语，沙上恐惊鸥鹭眠。",
        "dynasty": "宋",
        "collection_info": null
    },
    {
        "uuid": "59c80e3db500950909bf0bea032a0e8e",
        "title": "次孙烛湖秋夜有感",
        "author": "高鹏飞",
        "content": "忽作清宵梦，非关世累长。\n月随花影转，水照木阴凉。\n浴露千峰碧，梳风两鬓苍。\n明朝须洗耳，秋意过寒螀。",
        "dynasty": "宋",
        "collection_info": null
    },
    {
        "uuid": "88a36b7b633fa05f8ee44b6caf7a7583",
        "title": "舟中  其一",
        "author": "高鹏飞",
        "content": "木落山高秋去后，犬惊人语夜深时。\n小舟满载离愁重，惟有孤鸣寒雁知。",
        "dynasty": "宋",
        "collection_info": null
    },
    {
        "uuid": "75bc7c1de81a0050a912b62e1f73a3bf",
        "title": "舟中  其二",
        "author": "高鹏飞",
        "content": "一水分流无限曲，两山相对不知名。\n渔翁夜半归南陌，认作中流击楫声。",
        "dynasty": "宋",
        "collection_info": null
    },
    {
        "uuid": "753003ced6b1515c539b353d1a6852b5",
        "title": "秋晚",
        "author": "高鹏飞",
        "content": "断云送归雁，斜阳明晚枫。\n西风洒双鬓，醉倚危阑东。",
        "dynasty": "宋",
        "collection_info": null
    },
    {
        "uuid": "114aa793f747b841f5f4097af70f7be5",
        "title": "春闺怨",
        "author": "吴惟信",
        "content": "细柳轻烟锁画楼，楼中人去水长流。\n琵琶声断梅花落，别是春风一种愁。",
        "dynasty": "宋",
        "collection_info": null
    },
    {
        "uuid": "cdce1a24e03107d20a74c409bc1958d3",
        "title": "苏堤清明即事",
        "author": "吴惟信",
        "content": "梨花风起正清明，游子寻春半出城。\n日暮笙歌收拾去，万株杨柳属流鶑。",
        "dynasty": "宋",
        "collection_info": null
    },
    {
        "uuid": "577b43a6f4ff3ae476868f7f13eb29d9",
        "title": "湖上雨吟",
        "author": "吴惟信",
        "content": "湿了荷花雨便休，晚风归柳澹于秋。\n一生不作机心事，合转船头向白鸥。",
        "dynasty": "宋",
        "collection_info": null
    },
    {
        "uuid": "198a59b61a0fcf17e1a78200ecc6c80d",
        "title": "雨后",
        "author": "吴惟信",
        "content": "雨后轻云学水流，惜春人瘦怕春休。\n梨花却恐难寻梦，燕子何曾细说愁。",
        "dynasty": "宋",
        "collection_info": null
    },
    {
        "uuid": "42d0c0114781f378600ab6484df37c45",
        "title": "贺史守凤雏满月",
        "author": "吴惟信",
        "content": "玉手歌姬托凤雏，堂前画额旋调朱。\n春风吴会宜男草，试问他人种得无。",
        "dynasty": "宋",
        "collection_info": null
    },
    {
        "uuid": "6a264083f18bea1c4c0108bb849d3e59",
        "title": "寄东畎曹侍郎",
        "author": "吴惟信",
        "content": "结网求鱼事已迟，却非春草不归诗。\n斜阳一片山如画，更把心期付与谁。",
        "dynasty": "宋",
        "collection_info": null
    },
    {
        "uuid": "8747002449c825395317df099ecb9170",
        "title": "题秋江晚照图",
        "author": "吴惟信",
        "content": "水光只肯浄涵虚，分浦通村路却无。\n风日向低鸿雁落，钓竿一半出菰蒲。",
        "dynasty": "宋",
        "collection_info": null
    },
    {
        "uuid": "7406aacb2e3b8849f79abc22c78fe1cc",
        "title": "晓吟",
        "author": "吴惟信",
        "content": "翠帐香消捲碧纱，风捎残雨湿栏牙。\n蜻蜓亦被凉勾引，清晓低飞入水花。",
        "dynasty": "宋",
        "collection_info": null
    },
    {
        "uuid": "88e3b4f3a4e90cb2cc3dd892a5c68931",
        "title": "春咏",
        "author": "吴惟信",
        "content": "草堂燕子未归时，香鼎灰飞入砚池。\n看彻唐人诗一卷，夕阳犹在杏花枝。",
        "dynasty": "宋",
        "collection_info": null
    },
    {
        "uuid": "3a9ecc219923b08e3cfcf5e83ca5af05",
        "title": "赠别上官良史",
        "author": "吴惟信",
        "content": "不惜黄金一醉君，唤歌催舞语纷纷。\n天涯明月空相忆，寒雁无声入断云。",
        "dynasty": "宋",
        "collection_info": null
    },
    {
        "uuid": "2b58fced43b3b1707cf764fb511df59e",
        "title": "秋夕",
        "author": "吴惟信",
        "content": "西风吹露下秋空，乌鹊无声占碧桐。\n天气微凉人好睡，阑干闲在月明中。",
        "dynasty": "宋",
        "collection_info": null
    },
    {
        "uuid": "fad9f4c0f3c333185d52f79bcd69f1ca",
        "title": "野望",
        "author": "吴惟信",
        "content": "闲与芦花立水边，归心客思两茫然。\n夕阳收尽天风急，一树寒鸦落野田。",
        "dynasty": "宋",
        "collection_info": null
    },
    {
        "uuid": "c0a4f977150e06abf6161b6c619a25cc",
        "title": "辞史侍郎",
        "author": "吴惟信",
        "content": "事到依人易策勋，合归收拾北山云。\n春风入手非闲用，种得梅花却寄君。",
        "dynasty": "宋",
        "collection_info": null
    },
    {
        "uuid": "dad302a25beb07534fff703412c56dff",
        "title": "春梦谣",
        "author": "吴惟信",
        "content": "销金帐掩水沉烟，髻滑金钗落枕边。\n魂梦不知春已去，误随蝴蝶过秋千。",
        "dynasty": "宋",
        "collection_info": null
    },
    {
        "uuid": "f7ae5c6135eb7407e79772ba90556919",
        "title": "拜和靖墓",
        "author": "吴惟信",
        "content": "坟草年年一度青，梅花无主自飘零。\n定知魂在梅花上，唯有春风唤得醒。",
        "dynasty": "宋",
        "collection_info": null
    },
    {
        "uuid": "1394c92acc8d78470f262fc3c5b7c8eb",
        "title": "重拜和靖墓",
        "author": "吴惟信",
        "content": "片玉沉山草亦珍，断碑残石当麒麟。\n君王别为开门户，不欲梅花见路人。",
        "dynasty": "宋",
        "collection_info": null
    },
    {
        "uuid": "1458c02796ab377e81f5fe6c4d0c2fba",
        "title": "闺怨",
        "author": "吴惟信",
        "content": "病起伤春独倚门，唤人鹦鹉隔帘闻。\n无情最是东风恶，瘦却梨花一片云。",
        "dynasty": "宋",
        "collection_info": null
    },
    {
        "uuid": "7289ac0b53f06f92bb2c681b992ee2b6",
        "title": "仙兴",
        "author": "吴惟信",
        "content": "宫殿高高在五云，鹤摇松露滴行人。\n洞门不放东风过，留得桃花一院春。",
        "dynasty": "宋",
        "collection_info": null
    },
    {
        "uuid": "37caf8b2598563137e94f85591dba495",
        "title": "山居春兴",
        "author": "吴惟信",
        "content": "林雪消寒滴，春风入草庐。\n好山分客看，闲地课童鉏。\n竹瘦偏宜鹤，泉清直见鱼。\n迩来因苦咏，零乱一床书。",
        "dynasty": "宋",
        "collection_info": null
    },
    {
        "uuid": "2ff8418ec229f60e5dc2861454d62034",
        "title": "寄大使赵清臣",
        "author": "吴惟信",
        "content": "擒吴纔了合封侯，何止区区古蔡州。\n一着高时全国体，十年危处与心谋。\n山川恢拓春风远，天地清明王气浮。\n白雪满头勋业大，不应忘却赤松游。",
        "dynasty": "宋",
        "collection_info": null
    },
    {
        "uuid": "14d9558b2cfbb13092d3361e96254c26",
        "title": "寄蒋重珍秘书",
        "author": "吴惟信",
        "content": "焚香诵易与天游，君命相催不肯休。\n时节固知来则是，功名却以得为忧。\n翠蓬云气生衣袂，金殿阳光动冕旒。\n此际一言能悟主，始堪回首旧林丘。",
        "dynasty": "宋",
        "collection_info": null
    },
    {
        "uuid": "0b7ad7fac03905b4b9e68c95eeadb73a",
        "title": "寄越上高疎寮",
        "author": "吴惟信",
        "content": "便教烟雨画成图，争似归来有贺湖。\n镜裏精神西晋有，诗家标准晚唐无。\n惜花春尽鶑吟苦，敲竹风清鹤梦孤。\n世事正多心早懒，着书赢得静工夫。",
        "dynasty": "宋",
        "collection_info": null
    },
    {
        "uuid": "dbc6c6efe71b506be494667fe71074b1",
        "title": "立春日即事",
        "author": "吴惟信",
        "content": "检残玉历又春来，造化无私命转乖。\n照水莫嫌穷面目，看山长有好情怀。\n生期惠远眠云过，死问林逋借地埋。\n诗到夜寒吟更苦，一枝梅雪映书斋。",
        "dynasty": "宋",
        "collection_info": null
    },
    {
        "uuid": "218984237eb3987779109ff26b2bfe5e",
        "title": "送伯氏秋潭谋居",
        "author": "吴惟信",
        "content": "朝吴暮楚几时休，未必江湖有白鸥。\n万事莫如归去好，一椽当为老来谋。\n春天吟思行花径，夜月琴声坐竹楼。\n但得余龄无俯仰，曾公食粥亦风流。",
        "dynasty": "宋",
        "collection_info": null
    },
    {
        "uuid": "c7b0e60a24a35006dfa3b85ff22498bb",
        "title": "送王梦升入道",
        "author": "吴惟信",
        "content": "不肯轻迷固有天，星冠霞氅竟翩然。\n人能变体方超俗，丹到成功即是仙。\n伏洞黑龙听夜呪，傍花白鹿伴春眠。\n哦诗更欲全清致，当以弥明作正传。",
        "dynasty": "宋",
        "collection_info": null
    },
    {
        "uuid": "01b616a7381aa226572821e30767722b",
        "title": "赠史泳",
        "author": "吴惟信",
        "content": "烽火穷边几度愁，亦曾将死博封侯。\n谤兴在彼情谁恕，事过知君痛自休。\n跨马甲衣春雪白，射雕弓箭晓星流。\n救时正属英雄者，更着工夫必到头。",
        "dynasty": "宋",
        "collection_info": null
    },
    {
        "uuid": "821f0c02c6609f96e547e3aec6bf52c5",
        "title": "移居即事",
        "author": "吴惟信",
        "content": "山移无復昔人贤，随分长安办一椽。\n扫室敢言天下志，闭门尽可雪中眠。\n携瓶与客同沽酒，接绠过邻自汲泉。\n到此始知闲是福，居山未必似居廛。",
        "dynasty": "宋",
        "collection_info": null
    },
    {
        "uuid": "b6ca6c76d3ad97372b4937ff584bd537",
        "title": "呈云麓史侍郎",
        "author": "吴惟信",
        "content": "若教尽尽说漂沉，却恐无憀老不禁。\n百拙难随今日巧，一贫方识古人心。\n牛羊归尽荒郊阔，猿鹤愁多故国深。\n亦欲以诗为活计，世间何许觅知音。",
        "dynasty": "宋",
        "collection_info": null
    },
    {
        "uuid": "246fad8ee044b576914c51878e926f13",
        "title": "谋生",
        "author": "吴惟信",
        "content": "谋生一事到成功，消得湖边地几弓。\n韦曲有花留杜老，洛阳无客问卢仝。\n春风燕子虚檐外，夜雨蛩声小径中。\n所立规模虽冷淡，绝胜弹铗旧漂蓬。",
        "dynasty": "宋",
        "collection_info": null
    },
    {
        "uuid": "7b1c758b2091879b6684f68998bfaa17",
        "title": "赠越僧意书记",
        "author": "吴惟信",
        "content": "一衲冰霜二十年，不知妙用自谁传。\n心能转物方为佛，诗到名家亦是仙。\n喜客稍宽沽酒禁，爱闲多结住山缘。\n今冬约我西湖上，同看梅花坐钓船。",
        "dynasty": "宋",
        "collection_info": null
    },
    {
        "uuid": "543cfe31aa00599b4dc8a7876044ca64",
        "title": "自序",
        "author": "吴惟信",
        "content": "一剑辞家竟陆沉，梦思空向故庐深。\n槎迷河汉千年恨，树隔关山万里心。\n衣垢正怜贫未去，镜明忽有老相寻。\n春归不与人为约，青草催诗亦懒吟。",
        "dynasty": "宋",
        "collection_info": null
    },
    {
        "uuid": "a4962defb2c1528794e8f89368878951",
        "title": "秋夕",
        "author": "吴惟信",
        "content": "雨声云气暮萧萧，罗扇恩疎井树凋。\n心事暗随归梦去，壁灯留与可怜宵。",
        "dynasty": "宋",
        "collection_info": null
    },
    {
        "uuid": "784b1856db458810e91711fce7ae0362",
        "title": "咏猫",
        "author": "吴惟信",
        "content": "弄花扑蝶悔当年，吃到残糜味却鲜。\n不肯春风留业种，破毡寻梦佛灯前。",
        "dynasty": "宋",
        "collection_info": null
    },
    {
        "uuid": "2da8fdbe3f1ef7c8aecf1aca79ae8035",
        "title": "次王汉和见寄韵",
        "author": "吴惟信",
        "content": "扇恩已尽汉宫秋，空忆金鞍远玉楼。\n九辩不歌黄菊老，断烟零雨为谁愁。",
        "dynasty": "宋",
        "collection_info": null
    },
    {
        "uuid": "a05842f0a38a9733c6eed9c676a5c475",
        "title": "荷花",
        "author": "吴惟信",
        "content": "吴姬一曲采莲歌，回首秋风卷碧波。\n翠盖不能擎雨露，鸳鸯应怨夜寒多。",
        "dynasty": "宋",
        "collection_info": null
    },
    {
        "uuid": "d490acb4f0372fa662aaa3e9bc17d58b",
        "title": "兰花",
        "author": "吴惟信",
        "content": "寒谷初消雪半林，紫花摇弄昼阴阴。\n是谁曾见吹香处，千古春风楚客心。",
        "dynasty": "宋",
        "collection_info": null
    },
    {
        "uuid": "948d5a5f2096618aa79a4fe8e6a46a98",
        "title": "菖蒲",
        "author": "吴惟信",
        "content": "一掬寒泉块石头，两三茎叶弄轻柔。\n梦回一霎龙湫雨，五月轩窗也带秋。",
        "dynasty": "宋",
        "collection_info": null
    },
    {
        "uuid": "79245dd5f8be22ffff87d51b0bf998e7",
        "title": "太湖",
        "author": "吴惟信",
        "content": "远山数笔抹秋烟，阔阔湖波冷浸天。\n晚日未沉风渐起，芦花狼藉满鱼船。",
        "dynasty": "宋",
        "collection_info": null
    },
    {
        "uuid": "c56a50bf39600a94fc77d5d325a75210",
        "title": "送薛沂叔过西湖",
        "author": "吴惟信",
        "content": "数亩松筠种不成，荒坛祭别酒频倾。\n老天辜负归乡志，冷地寻思到世情。\n日落关河孤鹤远，夜凉灯火小虫鸣。\n应须趁取黄金在，买宅西湖住一程。",
        "dynasty": "宋",
        "collection_info": null
    },
    {
        "uuid": "1ff80a9c78ba528c96cdf429fb389607",
        "title": "晚过西湖",
        "author": "吴惟信",
        "content": "鹭鸶立处无秋暑，舴艋行时正晚凉。\n诗兴似山来衮衮，归心如水去洋洋。\n经风杨柳高偏折，隔浦芙蓉远更香。\n俯仰之间易陈迹，不知醉了几千场。",
        "dynasty": "宋",
        "collection_info": null
    },
    {
        "uuid": "efcb115263dddc69d471e58dd20c4c44",
        "title": "上曾赞府三首  其一",
        "author": "吴惟信",
        "content": "自肯名为懒，何曾与众同。\n闲情长向道，妙语半谈空。\n平日身多病，今年药有功。\n门前栽五柳，春亦在其中。",
        "dynasty": "宋",
        "collection_info": null
    },
    {
        "uuid": "5346e31247c4beed9a39ed44dbaca28c",
        "title": "上曾赞府三首  其二",
        "author": "吴惟信",
        "content": "只向廛中隠，幽居地更偏。\n竹风吹夜月，梅雪堕寒烟。\n心定欺云石，神清照野泉。\n一峰擎坏塔，终日在吟边。",
        "dynasty": "宋",
        "collection_info": null
    },
    {
        "uuid": "9ac1805922b500b176f4c8726b249192",
        "title": "上曾赞府三首  其三",
        "author": "吴惟信",
        "content": "四岁传家子，心明语未真。\n也知初受命，似觉便成人。\n举动须呼仆，端身学拜亲。\n若教楼上去，定道摘星辰。",
        "dynasty": "宋",
        "collection_info": null
    },
    {
        "uuid": "b5e780e52abb589825d884f7ff5aeb2f",
        "title": "送祝五戒赴陆宰馆",
        "author": "吴惟信",
        "content": "屈指交游十载余，见君归墨又归儒。\n卢能解道元无物，颜子谁知也不愚。\n既向风幡明表裏，何须雪几费工夫。\n他年名上登科记，一半清芬在祖图。",
        "dynasty": "宋",
        "collection_info": null
    },
    {
        "uuid": "076d7c2bac0b446fe2b14030d23e6f1a",
        "title": "赠任处士",
        "author": "吴惟信",
        "content": "故园不恋恋西湖，赁得民居作隠居。\n开口不离仁义字，闭门惟读圣贤书。\n老无子息偏怜鹤，闲有工夫尽钓鱼。\n酒熟自斟诗自和，功名一念已消除。",
        "dynasty": "宋",
        "collection_info": null
    },
    {
        "uuid": "5eeac8a4d31021fab7515f35dbfd4eed",
        "title": "促赵裕卿酒",
        "author": "吴惟信",
        "content": "拟学粗豪去索尝，独醒岂易敌愁肠。\n白衣终到东篱下，自是渊明等得忙。",
        "dynasty": "宋",
        "collection_info": null
    },
    {
        "uuid": "b784cb7404e2130eb83d0d449ef321a0",
        "title": "怀二兄",
        "author": "吴惟信",
        "content": "十年兄弟恨离群，书雁南来得所闻。\n惠远栽莲归结社，班超投笔去从军。\n伤心异路悲春草，泪眼同时湿暮云。\n惟有母亡无返日，自添抔土上孤坟。",
        "dynasty": "宋",
        "collection_info": null
    },
    {
        "uuid": "7cb6656d958276f02a0eed4423e856d8",
        "title": "怀上竺宛上人",
        "author": "吴惟信",
        "content": "鹫峯可是不清幽，却望云峯忆旧游。\n松径露寒芳草暗，竹桥烟暝落梅愁。\n高斋闲课诗吟讽，小店赊沽酒献酬。\n今日凄凉何许见，满庭红叶自伤秋。",
        "dynasty": "宋",
        "collection_info": null
    },
    {
        "uuid": "aa30ef62d6dfe069c5e092ad1e3b53b2",
        "title": "怀僧兄古庵",
        "author": "吴惟信",
        "content": "竟日看荆树，深情惨弗舒。\n已经三载别，祇得一封书。\n故国长同梦，穷途久异居。\n遥思禅定处，松月满庭除。",
        "dynasty": "宋",
        "collection_info": null
    },
    {
        "uuid": "52a793934f8c99b4cbb83e9629393bac",
        "title": "赠老僧",
        "author": "吴惟信",
        "content": "风骨棱棱雪满头，帽尘慵拂涕慵收。\n天晴放鹤方开户，雨后看山不下楼。\n树底持经阴径远，竹边洗钵小池幽。\n自惭犹有尘缘在，安得相从老一丘。",
        "dynasty": "宋",
        "collection_info": null
    },
    {
        "uuid": "2f7fc489995cd22f7dfe255538360c4b",
        "title": "赠广淳破衣  其一",
        "author": "吴惟信",
        "content": "禅教不能收，辞山谒贵流。\n雨花闲定石，烟柳暗诗楼。\n借得房逃暑，沽来酒制愁。\n狂豪疑贾阆，长髮未梳头。",
        "dynasty": "宋",
        "collection_info": null
    },
    {
        "uuid": "14954c8371d3ca21bc0faa36999bb341",
        "title": "赠广淳破衣  其二",
        "author": "吴惟信",
        "content": "旧抄梵律已俱焚，一片闲情老白云。\n定起石台华雨冷，满山松籁月中闻。",
        "dynasty": "宋",
        "collection_info": null
    },
    {
        "uuid": "727a0c466a7dd3dc1bdc9055dc9ce866",
        "title": "赠广淳破衣  其三",
        "author": "吴惟信",
        "content": "蒲团坐得心成佛，却便随流似不曾。\n对客清谈皆有理，求他妙用独无凭。\n穷通数外三春定，智慧光中万古镫。\n俗眼安知真实行，空于画壁看高僧。",
        "dynasty": "宋",
        "collection_info": null
    },
    {
        "uuid": "39a32963dbd2d5a9af0de2721b94d339",
        "title": "赠广淳破衣  其四",
        "author": "吴惟信",
        "content": "悟彻心宗即是禅，老来风骨尚依然。\n自云林下浑无事，不到人间亦有年。\n秋磬声清敲落月，晓瓶手冷汲寒泉。\n我来问道空归去，寂寞云山薄暮天。",
        "dynasty": "宋",
        "collection_info": null
    },
    {
        "uuid": "50c04eb8589d3d0e2383a14b33e24e7d",
        "title": "赠宛上人",
        "author": "吴惟信",
        "content": "宝书梵律自分科，黄卷青灯更琢磨。\n花落闲庭春定久，尘生虚榻夜吟多。\n琴长弹后声偏韵，丹未烧前气已和。\n我所重君清苦处，可曾一日离烟萝。",
        "dynasty": "宋",
        "collection_info": null
    },
    {
        "uuid": "48db91d9b125b44ddc00af706196a00e",
        "title": "赠唐道士",
        "author": "吴惟信",
        "content": "自从入道戴星冠，名利何曾着眼看。\n地尽种蔬因茹素，瓶长储水为浇丹。\n风生晓槛占天久，霜滴秋坛拜斗寒。\n几度相寻寻不见，但闻金磬响云端。",
        "dynasty": "宋",
        "collection_info": null
    },
    {
        "uuid": "6e744675002ea517d0279a60d9da5d33",
        "title": "赠洪汤夫道士",
        "author": "吴惟信",
        "content": "住遍长安店，何曾说到穷。\n孤吟多夜雨，一醉自春风。\n魂梦云山远，狂豪天地空。\n仙家抛业久，何日返辽东。",
        "dynasty": "宋",
        "collection_info": null
    },
    {
        "uuid": "4b872b50d084488d173499928ea5d684",
        "title": "赠隠者",
        "author": "吴惟信",
        "content": "湖上居家住最幽，檐牙倒影落沧洲。\n诗成梅坞三更月，酒醒莲塘半夜秋。\n移石为添烧药竈，卖□因起读书楼。\n经年不入烟城去，长倚栏干看白鸥。",
        "dynasty": "宋",
        "collection_info": null
    },
    {
        "uuid": "8be62bf30599731c247884f0f47c6389",
        "title": "赠隠士",
        "author": "吴惟信",
        "content": "晦迹雪岩日久长，唐人冠帽道衣裳。\n草堂夜月琴声细，花坞春风杖策香。\n饮酒旋寻瓢作盏，架书高沓石为床。\n客来总是诗朋友，一笑人间万事忘。",
        "dynasty": "宋",
        "collection_info": null
    },
    {
        "uuid": "0b806d86afdfa2db078e371b2c7725fd",
        "title": "赠毛时可",
        "author": "吴惟信",
        "content": "久向长安住，多于陋巷中。\n固穷全事节，传道与童蒙。\n自喜精诗律，家曾立战功。\n所言皆合理，心共古人同。",
        "dynasty": "宋",
        "collection_info": null
    },
    {
        "uuid": "1e9a0a00a6a2862f062c22a394d3cb70",
        "title": "赠范仲约",
        "author": "吴惟信",
        "content": "本是烟萝客，如何却混尘。\n中年百事懒，上国一家贫。\n屋老铺黄叶，楼空映水苹。\n诗成多自和，赏识恐无人。",
        "dynasty": "宋",
        "collection_info": null
    },
    {
        "uuid": "930ca6666ad4a5b9c593a39e3e32ca84",
        "title": "赠俞进可  其一",
        "author": "吴惟信",
        "content": "已得诗名久，君犹闭户吟。\n百篇皆有意，一事不关心。\n故国谁相问，高流自远寻。\n江梅花落去，休更立墙阴。",
        "dynasty": "宋",
        "collection_info": null
    },
    {
        "uuid": "ac99669c92a9e31868cbf8c9fde2e75f",
        "title": "赠俞进可  其二",
        "author": "吴惟信",
        "content": "贫为耽诗得，诗高贫未除。\n身从乡井隠，名待御屏书。\n寡合人为傲，回观世自疎。\n寥寥诸葛志，宁久在茅庐。",
        "dynasty": "宋",
        "collection_info": null
    },
    {
        "uuid": "45bd182e10d3549bfc0f38f54535d186",
        "title": "赠永嘉张德载",
        "author": "吴惟信",
        "content": "文星变化成人品，指点虚空不住吟。\n渐向镜中知白髮，何曾醉裏惜黄金。\n孤灯夜雨长安梦，落叶秋风故国心。\n莫谓飘沉消锐气，皇天自是一知音。",
        "dynasty": "宋",
        "collection_info": null
    },
    {
        "uuid": "03d2ea1eca3b1fe7d28a8ac34134f0d8",
        "title": "赠刘致高",
        "author": "吴惟信",
        "content": "自古骚人心自别，过从不是俗交朋。\n谈诗海内逃名客，学道山中出定僧。\n小艇春游时载酒，高楼雨坐夜悬灯。\n深知大隠工夫到，只恐明时有诏征。",
        "dynasty": "宋",
        "collection_info": null
    },
    {
        "uuid": "79823bb6f19044aa2cf9a94f31bf4211",
        "title": "赠韩时斋",
        "author": "吴惟信",
        "content": "道向时中悟，高斋直寄名。\n句清人不到，心死自无营。\n帘捲秋花影，墙翻雨箨声。\n慈湖碑字古，历历见平生。",
        "dynasty": "宋",
        "collection_info": null
    },
    {
        "uuid": "e94cba0528360a9a42d891755218858e",
        "title": "赠沈復斋",
        "author": "吴惟信",
        "content": "抛却萤囊读罢书，甘心奉道乐清虚。\n氅逢拜斗身方服，巾待过庭手未除。\n无事遍求仙术学，有邪只用鬼兵驱。\n莫将鸡犬云中去，且占人间福地居。",
        "dynasty": "宋",
        "collection_info": null
    },
    {
        "uuid": "a9f45dca5136abfa0c7f531857a03fed",
        "title": "赠妙书记",
        "author": "吴惟信",
        "content": "已自到家乡，清阴坐竹房。\n事亲专一念，对客说诸方。\n断简藏充栋，新诗写过墙。\n近来因院计，添得镜中霜。",
        "dynasty": "宋",
        "collection_info": null
    },
    {
        "uuid": "5e71fcd228b62504f408281037b4d657",
        "title": "赠天台项方城",
        "author": "吴惟信",
        "content": "天台山下住，萧散过平生。\n魂梦江湖阔，吟哦笔砚清。\n客心云自在，人品玉分明。\n又向长安道，相逢话别情。",
        "dynasty": "宋",
        "collection_info": null
    },
    {
        "uuid": "56f8d226ca605a3fff2a527cd4c85df1",
        "title": "赠别  其一",
        "author": "吴惟信",
        "content": "歌楼回首已茫然，手托蓬窗夜不眠。\n月色水光摇荡处，鸳鸯飞过别离船。",
        "dynasty": "宋",
        "collection_info": null
    },
    {
        "uuid": "887d27de408ec201ac065b6ce69bbd57",
        "title": "赠别  其二",
        "author": "吴惟信",
        "content": "手弹珠泪向离筵，残日依依上客船。\n流水自随人去远，绿杨只在曲江边。",
        "dynasty": "宋",
        "collection_info": null
    },
    {
        "uuid": "1db5d48ad6f7b784fd57c8ca8ea71823",
        "title": "赠别  其三",
        "author": "吴惟信",
        "content": "临临欲去又添杯，一语殷勤道几回。\n他日相思如有信，粉笺莫带泪痕来。",
        "dynasty": "宋",
        "collection_info": null
    },
    {
        "uuid": "3978aac829da30870783a82cd804ac68",
        "title": "赠别  其四",
        "author": "吴惟信",
        "content": "笙歌一曲强相留，酒不能消满面愁。\n相对正弹离别泪，杜鹃声到夕阳楼。",
        "dynasty": "宋",
        "collection_info": null
    },
    {
        "uuid": "f8d9a3837d33b926f1f0da992ca72363",
        "title": "寄金陵楼制参监丞",
        "author": "吴惟信",
        "content": "不以一闲为至乐，拟将短铗向谁弹。\n事于错处知天理，心到灰时始岁寒。\n梁燕语分春寂寞，海棠愁入雨阑干。\n故人散尽江湖远，虽有新诗寄亦难。",
        "dynasty": "宋",
        "collection_info": null
    },
    {
        "uuid": "95142e2b0de637141abd731c5c15c733",
        "title": "寄嘉兴黄尉府",
        "author": "吴惟信",
        "content": "双井传家法最严，僊翁未学子真潜。\n固知岂弟为民福，却恐清廉博众嫌。\n去草旋开观射圃，傍花深下读书帘。\n心闲万事皆归理，何必蒙庄悟养恬。",
        "dynasty": "宋",
        "collection_info": null
    },
    {
        "uuid": "a4d95bf88260757a3f61fbd95b844f75",
        "title": "寄戴舍人",
        "author": "吴惟信",
        "content": "名在登科记，人间尽得知。\n文高多法古，官冷不趋时。\n减食因添鹤，收书为教儿。\n近来闻注易，新集苦无诗。",
        "dynasty": "宋",
        "collection_info": null
    },
    {
        "uuid": "7f38f0b1035701c2ef1bebb95028d86a",
        "title": "寄诗友",
        "author": "吴惟信",
        "content": "丹井清泠夜向分，露庭吟苦更谁闻。\n松凉鹤立千峯月，草湿龙归一洞云。\n回首江湖尘漠漠，伤心天地气纷纷。\n何当共作诛茅计，免向秋风怨失群。",
        "dynasty": "宋",
        "collection_info": null
    },
    {
        "uuid": "2cd640e3e78edd7cc82941c9733a5d5f",
        "title": "寄桐庐戴讲书",
        "author": "吴惟信",
        "content": "人间无好友，思忆到君深。\n湖上行春酒，山中坐月心。\n飘流贫未去，老大病相侵。\n乍见又轻别，东风恨一襟。",
        "dynasty": "宋",
        "collection_info": null
    },
    {
        "uuid": "9031c6953dab9ed15194d47b0177d2ab",
        "title": "寄巴上人",
        "author": "吴惟信",
        "content": "相思不但是黄昏，纔到凄凉便忆君。\n明月当天人寂寂，西风捲地叶纷纷。\n归心随水流千里，别恨因秋凑十分。\n灯火何时共良夜，一杯香茗细论文。",
        "dynasty": "宋",
        "collection_info": null
    },
    {
        "uuid": "00af5935eead813ed28103c8dfaa5aa1",
        "title": "寄天竺山人",
        "author": "吴惟信",
        "content": "白云天竺寺，谁似尔清闲。\n诗可名身后，人传到世间。\n梅花香雪磵，树色锁春山。\n空有相寻约，高风岂易攀。",
        "dynasty": "宋",
        "collection_info": null
    },
    {
        "uuid": "fcb3ebdf108ca8c562465ed3738b43e6",
        "title": "寄沈二山人",
        "author": "吴惟信",
        "content": "休说边埃扫不清，如君出处极分明。\n西湖旧有骚人分，南岳新添散吏名。\n吟苦只因听雨久，心闲直待买山成。\n堂堂京国谁知己，百尺楼空一剑横。",
        "dynasty": "宋",
        "collection_info": null
    },
    {
        "uuid": "160633c2e206b1f388e9f6d28ceb9c11",
        "title": "师兄庵住香山寄  其一",
        "author": "吴惟信",
        "content": "主持兰若太湖傍，愈觉清高不比常。\n窗下围棋松日薄，径中行药竹风凉。\n诗成封去邻僧和，茶嫩惟同野客尝。\n见说近时勤行业，朝朝亲炷佛前香。",
        "dynasty": "宋",
        "collection_info": null
    },
    {
        "uuid": "f9a3f8f0f94931c78bae86f43465dba8",
        "title": "师兄庵住香山寄  其二",
        "author": "吴惟信",
        "content": "身陷清贫乐有余，风流人物称山居。\n虚堂扫地犹持课，隠几看云罢读书。\n破碎衣裳多自补，髼松头髮少曾梳。\n有时行向湖边去，闲对渔翁话古初。",
        "dynasty": "宋",
        "collection_info": null
    },
    {
        "uuid": "caf1f158c73d605362b723cf87a8fa5c",
        "title": "寄赵寒泉",
        "author": "吴惟信",
        "content": "全家移入山中住，见说经年不到城。\n闲雅足知空世念，讥弹未必损诗名。\n高楼听雨开书坐，幽磵寻春采药行。\n寺近只容僧问字，松风满屋笑谈清。",
        "dynasty": "宋",
        "collection_info": null
    },
    {
        "uuid": "a9ea3760c8330234526e98dd64208303",
        "title": "寄邵判司隠君",
        "author": "吴惟信",
        "content": "隠君住处枕湖滨，正与逋仙是密邻。\n踏雪访梅千嶂晓，带烟看柳满楼春。\n髮因累少茎茎绿，诗为工多字字新。\n闻说近来浑懒出，竹光花影锁闲身。",
        "dynasty": "宋",
        "collection_info": null
    },
    {
        "uuid": "29b98022a7ac6d789bee00fc6e3d8793",
        "title": "寄徐□",
        "author": "吴惟信",
        "content": "白雪满头颅，何堪涉畏途。\n不知乡信去，曾达故人无。\n日落鸦声急，天空雁影孤。\n定应吟望处，思忆到江湖。",
        "dynasty": "宋",
        "collection_info": null
    },
    {
        "uuid": "3c67e7455ce4c4cb3f10f9fbe7e2219b",
        "title": "寄何洪",
        "author": "吴惟信",
        "content": "久贫朋友断，子独喜吾贫。\n不是三生得，如何一似亲。\n和诗书纸尽，招饮典衣频。\n未遂功名志，空林且寄身。",
        "dynasty": "宋",
        "collection_info": null
    },
    {
        "uuid": "b6b0d09a219e34c0d01fa265910ae872",
        "title": "寄孟宰",
        "author": "吴惟信",
        "content": "在家只有一年闲，至乐多生笔砚间。\n天上有楼人不见，吟魂迷在雨中山。",
        "dynasty": "宋",
        "collection_info": null
    },
    {
        "uuid": "6461774c2a13efafe601dfb248285f6d",
        "title": "寄何尉  其一",
        "author": "吴惟信",
        "content": "栽松艺竹旧林丘，失意归来更不愁。\n纵使浮名磨灭得，好诗云锁越山头。",
        "dynasty": "宋",
        "collection_info": null
    },
    {
        "uuid": "e6903ddef3b3d7d0526d2a81d92ea509",
        "title": "寄何尉  其二",
        "author": "吴惟信",
        "content": "月影亭亭上小窗，烘干瓦背夜来霜。\n扁舟欲载青山去，尚恋梅花一阵香。",
        "dynasty": "宋",
        "collection_info": null
    },
    {
        "uuid": "16b453eeaa8f1078c7f3338c5872cb8f",
        "title": "寄沈云卿",
        "author": "吴惟信",
        "content": "津亭记得话分离，别后愁多只自知。\n梅坞雪消春到处，草堂灯暗夜深时。\n纵然频有相思梦，争似同吟一首诗。\n几欲裁书凭雁寄，碧天无际雁来迟。",
        "dynasty": "宋",
        "collection_info": null
    },
    {
        "uuid": "5c3cae8b895b3c2a3773184dda2c596b",
        "title": "寄毛时可",
        "author": "吴惟信",
        "content": "可怜未露囊中颖，一味清贫骨也清。\n陋巷孰知颜氏乐，京师空有子真名。\n命书平日穷幽眇，诗社多年说老成。\n风雪满天灯晕冷，梅花纸帐各关情。",
        "dynasty": "宋",
        "collection_info": null
    },
    {
        "uuid": "569e5d928692e303dd5019f88a16aaf4",
        "title": "寄葛司理  其一",
        "author": "吴惟信",
        "content": "井冷丹沉事迹存，仙翁秘诀授云孙。\n不同白鹿眠花径，却跨青鸾出洞门。\n调尉明知逃吏隠，详刑阴布活人恩。\n归来日日出堂醉，春草池边着梦魂。",
        "dynasty": "宋",
        "collection_info": null
    },
    {
        "uuid": "5739b0072d8f8d8feccff0695a8d740c",
        "title": "寄葛司理  其二",
        "author": "吴惟信",
        "content": "幽居直恐世间无，迭石为山展画图。\n亭馆看花春思远，楼台倚月夜吟孤。\n不论胜负收棋局，欲辩醇漓蘸酒壶。\n东阁开延天下士，昂头相对说江湖。",
        "dynasty": "宋",
        "collection_info": null
    },
    {
        "uuid": "f95575fbceb055d8b31fed95850af3b5",
        "title": "寄范文子",
        "author": "吴惟信",
        "content": "身老心无事，何曾恋故乡。\n风烟拟画卷，冰雪满诗囊。\n魂梦江湖阔，语言兰蕙香。\n城中虽久住，多只到僧房。",
        "dynasty": "宋",
        "collection_info": null
    },
    {
        "uuid": "91dd68819c03b42ee08552e0c69cf8f3",
        "title": "寄沈子寿",
        "author": "吴惟信",
        "content": "年年桃板上，数字见闲情。\n重佛非求福，为儒不望荣。\n回澜知有道，卧雪可无名。\n一院梅花月，多应鹤共行。",
        "dynasty": "宋",
        "collection_info": null
    },
    {
        "uuid": "a816872d8b6a312a504738611d9699a7",
        "title": "寄朱嗣宗",
        "author": "吴惟信",
        "content": "京国春寒情脉脉，关山月落梦悠悠。\n离愁又在高楼上，满池夕阳江水流。",
        "dynasty": "宋",
        "collection_info": null
    },
    {
        "uuid": "edfa30db265d0668749f4d55160cbb9e",
        "title": "寄闻季实",
        "author": "吴惟信",
        "content": "君虽龟邑住，笔下自烟霞。\n仁不违三月，心长在五车。\n雄豪轻俗辈，名字落诗家。\n无计论文醉，溪桥酒独赊。",
        "dynasty": "宋",
        "collection_info": null
    },
    {
        "uuid": "86827b71ec3e7ba58972fc61c3107dc4",
        "title": "寄倪升之",
        "author": "吴惟信",
        "content": "寻常曾见说，家远欲归难。\n身暂投莲社，心犹在杏坛。\n摊书灯下读，磨剑月中看。\n近日无消息，相思雨雪寒。",
        "dynasty": "宋",
        "collection_info": null
    },
    {
        "uuid": "279677abe70fce61e968d4610ce5db90",
        "title": "寄朱仁叔伦魁",
        "author": "吴惟信",
        "content": "论文豁意气，把酒见情亲。\n一别不知返，烟花空自春。\n边愁生鼓角，客梦落风尘。\n相约在何许，买山归卜邻。",
        "dynasty": "宋",
        "collection_info": null
    },
    {
        "uuid": "d6674428a118892cc11704b461188f5c",
        "title": "寄孔海翁号蕙林",
        "author": "吴惟信",
        "content": "一蕙香天下，求多却恐无。\n诗非今世悟，心与古人俱。\n鹤守林逋宅，鸥闲贺监湖。\n往来应自在，知识半樵夫。",
        "dynasty": "宋",
        "collection_info": null
    },
    {
        "uuid": "3a9cd98ade752129c2056b2fcf8b3ab9",
        "title": "寄赵芸窗",
        "author": "吴惟信",
        "content": "一住湖边更不移，晚年幽趣只心知。\n竹楼夜月供琴索，莎岸春风扬钓丝。\n朝客委评新买画，骚人听说旧吟诗。\n神仙秘术参求遍，间洩天机向醉时。",
        "dynasty": "宋",
        "collection_info": null
    },
    {
        "uuid": "6f58407cb9d4770a2f04ffe1ecd01691",
        "title": "寄何宜斋  其一",
        "author": "吴惟信",
        "content": "野笛雨中吹，楼高客梦危。\n春风在何许，披拂好花枝。",
        "dynasty": "宋",
        "collection_info": null
    },
    {
        "uuid": "dd7c94c35272df7c9c9c3d0568d3f375",
        "title": "寄何宜斋  其二",
        "author": "吴惟信",
        "content": "官廨相邻古寺基，幽闲全似旧家时。\n惜花言语春风得，对酒心情夜月知。\n谈道偶留僧坐久，借书惟恐仆归迟。\n平生物理难齐处，读彻牺经更不疑。",
        "dynasty": "宋",
        "collection_info": null
    },
    {
        "uuid": "6b74334a5fe49506e7f657e6d1119427",
        "title": "寄何宜斋  其三",
        "author": "吴惟信",
        "content": "争期风翮上亨衢，果见移家入帝都。\n瓮下不能留吏部，湖边正可着林逋。\n高楼诗思春云远，深院琴声夜月孤。\n半点红尘应不到，晴梅影裏醉谁扶。",
        "dynasty": "宋",
        "collection_info": null
    },
    {
        "uuid": "1e1c344e9ce8647fa9f6986bc1bed4ed",
        "title": "寄桐庐张尉",
        "author": "吴惟信",
        "content": "一廉儒者政，半隠寄其名。\n心古门庭阔，吟多笔研清。\n云晴春嶂薄，潮落暮江平。\n必是闲无事，琴余鹤数声。",
        "dynasty": "宋",
        "collection_info": null
    },
    {
        "uuid": "44b440fb04192e8f457e9fb8b6059441",
        "title": "寄平江吴焕章",
        "author": "吴惟信",
        "content": "卯喏吏归帘影静，午香梦熟漏声迟。\n是中多少春风在，散落人间自不知。",
        "dynasty": "宋",
        "collection_info": null
    },
    {
        "uuid": "22bdf742d0671f5fd530a26d2ffad969",
        "title": "寄意书记",
        "author": "吴惟信",
        "content": "名不昭时迹晦沉，读书辜负雪窗深。\n贫参万事方知命，人到中年始识心。\n柳得烟多鶑尚恋，花随雨尽蝶空寻。\n江湖身老春风晚，谁肯相从说苦吟。",
        "dynasty": "宋",
        "collection_info": null
    },
    {
        "uuid": "9fd2fb9e588fa15d91959d1818178837",
        "title": "诗寄俞晋可",
        "author": "吴惟信",
        "content": "一片心稽古，难教事物移。\n不知颜子若，亦有杜陵诗。\n江海无诸老，文章授小儿。\n非干寒苦事，短髮自成丝。",
        "dynasty": "宋",
        "collection_info": null
    },
    {
        "uuid": "44d6e3695542a190e600bc9ee1938847",
        "title": "寄石越翁",
        "author": "吴惟信",
        "content": "异时交义比金兰，守着龛灯话岁寒。\n相去虽无千里远，别来欲寄一书难。\n酒杯慵向花前举，琴索空移月下弹。\n却忆湖山行乐地，越翁近日共谁看。",
        "dynasty": "宋",
        "collection_info": null
    },
    {
        "uuid": "9a8fb0d8a7395aef188e5128c369bb80",
        "title": "寄俞放翁",
        "author": "吴惟信",
        "content": "门枕官河水，闲居少客过。\n一生持酒戒，终日受诗魔。\n儿女催婚嫁，功名负琢磨。\n遥怜明镜裏，白髮恨尤多。",
        "dynasty": "宋",
        "collection_info": null
    },
    {
        "uuid": "b9ff2f35bf75dc78b364e691470ee3be",
        "title": "曾懒翁復寄俞进可  其一",
        "author": "吴惟信",
        "content": "银台花落夜将阑，天亦那知客思单。\n鹤帐不知云外梦，燕堂空锁雨中寒。\n千年风雅教谁主，一卷离骚合自看。\n又恐孤山梅渐老，明朝问路过长安。",
        "dynasty": "宋",
        "collection_info": null
    },
    {
        "uuid": "714329ed13fecb1fcb481125c794ff13",
        "title": "曾懒翁復寄俞进可  其二",
        "author": "吴惟信",
        "content": "望望春来一解颜，春多风雨怯衣单。\n柳烟漠漠山堂晓，梅雪纷纷水国寒。\n贫裏诗囊当自佩，醉中匣剑共君看。\n交游肯作云翻覆，凿齿东来喜道安。",
        "dynasty": "宋",
        "collection_info": null
    },
    {
        "uuid": "8e9405ba7ac856b70320e97c20a3a493",
        "title": "寄合淝兄",
        "author": "吴惟信",
        "content": "弟兄惆怅各分飞，说着何曾不泪垂。\n且道十年无一信，是谁千里最相思。\n采薇犹记相思处，煮豆浑忘共泣时。\n莫把诗名沉塞北，归来故国看梅枝。",
        "dynasty": "宋",
        "collection_info": null
    },
    {
        "uuid": "a55f8c8ea3f9498148ce8603d2e6247f",
        "title": "寄远  其一",
        "author": "吴惟信",
        "content": "别后一身长是客，何须更说负烟萝。\n近来心事深如海，梅损清香雨雪多。",
        "dynasty": "宋",
        "collection_info": null
    },
    {
        "uuid": "0b680dbb63d1e98680d3e69ada883e8b",
        "title": "寄远  其二",
        "author": "吴惟信",
        "content": "江风月白水平沙，一曲琵琶别酒家。\n泪洒秋风消息断，可怜犹自信灯花。",
        "dynasty": "宋",
        "collection_info": null
    },
    {
        "uuid": "f76bc7f0d6644a819c1de461307b9cdc",
        "title": "寄远  其三",
        "author": "吴惟信",
        "content": "雨声入梦江湖阔，暝色分愁草树衰。\n君亦不来书不去，小楼闲过雁多时。",
        "dynasty": "宋",
        "collection_info": null
    },
    {
        "uuid": "3ac26e806d509794971ecc15278bb162",
        "title": "寄远  其四",
        "author": "吴惟信",
        "content": "澹烟芳草乡心远，细雨梨花客梦孤。\n十载故庐茅捲尽，春风知有燕归无。",
        "dynasty": "宋",
        "collection_info": null
    },
    {
        "uuid": "eede83e17156360a91e168d8b5221a62",
        "title": "寄赠沈子寿",
        "author": "吴惟信",
        "content": "君是愚堂主，明明道在愚。\n自从都放下，更不用工夫。\n尽去心中事，惟留肘后符。\n近来诗懒作，多看海山图。",
        "dynasty": "宋",
        "collection_info": null
    },
    {
        "uuid": "8e449000e300dda065d03a424f6f38a3",
        "title": "酬别意上人",
        "author": "吴惟信",
        "content": "尘中孤影镜中丝，往事星星不忍思。\n回首便成千里梦，寻盟当以几时期。\n秋江浩荡鸥翻浪，月树萧疎鹊遶枝。\n倘有一书相问讯，只消多写暮云诗。",
        "dynasty": "宋",
        "collection_info": null
    },
    {
        "uuid": "a07a9c2acee0bf60399779dcd9e6bc5a",
        "title": "谢友人访问",
        "author": "吴惟信",
        "content": "道在甘沦落，情交自浅深。\n云山千里梦，灯火半生心。\n是友真难得，如君岂易寻。\n细论身后事，不觉日西沉。",
        "dynasty": "宋",
        "collection_info": null
    },
    {
        "uuid": "0a4416db380938a2be5504aa47792482",
        "title": "谢平江吴守送万寿安泊",
        "author": "吴惟信",
        "content": "万间垂芘一夫穷，应念空成白首翁。\n且喜有僧同夜话，不愁无路借春风。\n江湖气吐诗坛下，星斗光生剑匣中。\n从此自知当变化，梦魂先别灞桥东。",
        "dynasty": "宋",
        "collection_info": null
    },
    {
        "uuid": "15cb2c99f6ed798095f2c18857ddd8e6",
        "title": "柳",
        "author": "吴惟信",
        "content": "灞桥烟水碧沉沉，万缕低垂结翠阴。\n学舞腰肢风外细，凝愁颜色雨中深。\n絮漫天地凄凉泪，萍满池塘造化心。\n记得赠行曾折处，短长亭畔听鶑吟。",
        "dynasty": "宋",
        "collection_info": null
    },
    {
        "uuid": "9f789233484cf90333ceebe343f14021",
        "title": "梅花  其一",
        "author": "吴惟信",
        "content": "长是开初恨岁阑，南枝不管北枝寒。\n鉏云犹记当时种，步月宁辞永夜看。\n香借好风闻却易，影粘残雪画应难。\n逋仙骨冷吟声绝，惆怅无人共倚栏。",
        "dynasty": "宋",
        "collection_info": null
    },
    {
        "uuid": "a6d16d2214b0147ea6d1fe4bf0a662f5",
        "title": "梅花  其二",
        "author": "吴惟信",
        "content": "客枕谁惊蝶梦阑，角声吹动五更寒。\n断桥流水无人处，淡月疎星只自看。\n勾引闲情何日了，形容幽韵入诗难。\n冷香深恐轻狼藉，叮嘱林神护石栏。",
        "dynasty": "宋",
        "collection_info": null
    },
    {
        "uuid": "b86f0bc5ee3d4210e757f4464b9803f2",
        "title": "笔  其一",
        "author": "吴惟信",
        "content": "早露锋铓获见寻，最于文苑用功深。\n弃捐应只分毫事，谁肯留连一寸心。",
        "dynasty": "宋",
        "collection_info": null
    },
    {
        "uuid": "610c6e62aba523453153cc651ada45ed",
        "title": "笔  其二",
        "author": "吴惟信",
        "content": "锋芒虽早露，用舍见升沉。\n白秃千茎髮，丹留一寸心。\n策勋芸阁久，洁己石潭深。\n却笑江淹辈，区区梦裏寻。",
        "dynasty": "宋",
        "collection_info": null
    },
    {
        "uuid": "34d30eb24d8f670bd3a7befe45669620",
        "title": "雨中闻笛",
        "author": "吴惟信",
        "content": "霜竹凄清带雨喷，湿烟粘草近黄昏。\n谁教吹暗千林绿，不道飞花正断魂。",
        "dynasty": "宋",
        "collection_info": null
    },
    {
        "uuid": "bd56c5e575418291be594ac6def1b4ed",
        "title": "严陵道中  其一",
        "author": "吴惟信",
        "content": "长安迴首远，渐渐近严陵。\n客梦春江橹，乡心野店灯。\n路行三百里，山看万千层。\n处处皆幽胜，题诗媿不能。",
        "dynasty": "宋",
        "collection_info": null
    },
    {
        "uuid": "be5a0218656a58fc51d395ea57877c32",
        "title": "严陵道中  其二",
        "author": "吴惟信",
        "content": "自信平生命，羁孤竟未通。\n春烟行路远，夜雨客房空。\n道术徒稽古，人心不重穷。\n好山何日买，清梦鸟声中。",
        "dynasty": "宋",
        "collection_info": null
    },
    {
        "uuid": "d0f7002288635eb8b0a316bacfc6cac1",
        "title": "严陵道中  其三",
        "author": "吴惟信",
        "content": "祇见青山不见家，石栏空倚夕阳斜。\n梅花欲尽东风急，春事看看到杏花。",
        "dynasty": "宋",
        "collection_info": null
    },
    {
        "uuid": "4fc62f46d026e940e66d171b865b8c36",
        "title": "严陵道中  其四",
        "author": "吴惟信",
        "content": "抛书闲倚店家门，往事关心孰共论。\n燕子未归春尚冷，一帘细雨湿黄昏。",
        "dynasty": "宋",
        "collection_info": null
    },
    {
        "uuid": "afee05284a6bb45c74f41aee5dccf32b",
        "title": "严陵道中  其五",
        "author": "吴惟信",
        "content": "漠漠春云暗钓台，云拖雨脚过山来。\n客中心事深于海，小立东风看落梅。",
        "dynasty": "宋",
        "collection_info": null
    },
    {
        "uuid": "91add117b55fe625b823b4031868cae5",
        "title": "乌龙道中",
        "author": "吴惟信",
        "content": "萧瑟江梅堕晚风，桃花红尽杏花红。\n家山不见空回首，一片春愁细雨中。",
        "dynasty": "宋",
        "collection_info": null
    },
    {
        "uuid": "f9ef543d68cd72676a53b89c6d89fec2",
        "title": "苏堤  其一",
        "author": "吴惟信",
        "content": "自向桃源失意回，人间无地避风埃。\n六桥雨雪孤山路，不为梅花也不来。",
        "dynasty": "宋",
        "collection_info": null
    },
    {
        "uuid": "b718eef348fba3362f5fe344555d0e52",
        "title": "苏堤  其二",
        "author": "吴惟信",
        "content": "贫况今年极向年，过湖尚欠买船钱。\n步行自行苏堤去，恐有沙鸥在柳边。",
        "dynasty": "宋",
        "collection_info": null
    },
    {
        "uuid": "5a6e2257f1696a053aa710e85540e338",
        "title": "山中",
        "author": "吴惟信",
        "content": "石壁飞泉洒不干，松阴满目寺门寒。\n梅花开尽无人到，万迭春山独自看。",
        "dynasty": "宋",
        "collection_info": null
    },
    {
        "uuid": "362552e4ddda1e62444da4c57368de83",
        "title": "题台州巾峰",
        "author": "吴惟信",
        "content": "寺在烟云表，登临思豁然。\n绝怜千嶂月，曾照一诗仙。\n眼阔疑遗世，身高见尽天。\n孤吟功未到，待借竹房眠。",
        "dynasty": "宋",
        "collection_info": null
    },
    {
        "uuid": "f3f24990e5bbbce8ed282f1333c6b4ce",
        "title": "湖上",
        "author": "吴惟信",
        "content": "湖上风烟古，今朝又一行。\n天寒吟诗苦，岁晚客心惊。\n饥雀窥梅瘦，翔鸥傍柳明。\n惜无人在眼，细细说平生。",
        "dynasty": "宋",
        "collection_info": null
    },
    {
        "uuid": "263e9c8a111aee23576766d5441b76e4",
        "title": "雪后孤山",
        "author": "吴惟信",
        "content": "断碑孤冢树苍苍，鹤自飞归道士房。\n春在梅花寻不见，满山残雪只闻香。",
        "dynasty": "宋",
        "collection_info": null
    },
    {
        "uuid": "0b3ad2f9cb16014aab31c94410199b28",
        "title": "秋日道中",
        "author": "吴惟信",
        "content": "水边篱落总斜曛，策策西风捲白云。\n万里秋光人不管，蓼花桐叶自平分。",
        "dynasty": "宋",
        "collection_info": null
    },
    {
        "uuid": "1f4933cc81e7e04fc9493c893926ccc2",
        "title": "初春湖上",
        "author": "吴惟信",
        "content": "薄薄晴烟锁六桥，酒旗无力任西飘。\n眼前春意知多少，尽属梅梢与柳条。",
        "dynasty": "宋",
        "collection_info": null
    },
    {
        "uuid": "db887caf5f5309aea91f16db381de80c",
        "title": "春日湖上  其一",
        "author": "吴惟信",
        "content": "傍水秋千柳影遮，衔泥双燕入谁家。\n空山雨过晚风急，吹落墙阴红杏花。",
        "dynasty": "宋",
        "collection_info": null
    },
    {
        "uuid": "8489e8f042eccbbaf0bbcc8c4c2d96fe",
        "title": "春日湖上  其二",
        "author": "吴惟信",
        "content": "柳絮漫空雪样轻，梨花风起近清明。\n山南山北游人闹，屋后屋前春鸟鸣。",
        "dynasty": "宋",
        "collection_info": null
    },
    {
        "uuid": "2cb15769a1161e34f3f21b1c29a926ce",
        "title": "竹  其一",
        "author": "吴惟信",
        "content": "所爱幽窗下，烟丛与露枝。\n纔闻风起处，便是雨来时。\n节直将谁比，心空只自知。\n青青长在眼，休说化龙迟。",
        "dynasty": "宋",
        "collection_info": null
    },
    {
        "uuid": "094d0ed1cba5ad037fc686853b929086",
        "title": "竹  其二",
        "author": "吴惟信",
        "content": "耐久相看是此君，眼前纔有便无尘。\n尽多转好延留客，虽少犹能爽快人。\n清影疎疎垂地面，高标直直上云津。\n忍饥食肉俱休学，一击从今认所真。",
        "dynasty": "宋",
        "collection_info": null
    },
    {
        "uuid": "472fca86925a5cc79d5ede2993724c28",
        "title": "竹  其三",
        "author": "吴惟信",
        "content": "天下清高物，无过是此君。\n托根纔有地，长节便摩云。\n翠色晴时见，愁声雨夜闻。\n粉痕如早脱，龙化復何云。",
        "dynasty": "宋",
        "collection_info": null
    },
    {
        "uuid": "8b9892e529e0ee32b8ccf3b46da7d926",
        "title": "新竹",
        "author": "吴惟信",
        "content": "绿玉初抽粉尚深，清风便伴此君吟。\n虽然未见凌霜操，已是先虚应物心。",
        "dynasty": "宋",
        "collection_info": null
    },
    {
        "uuid": "3b6b71b1b608200c3c77ae7458c167f7",
        "title": "山梅",
        "author": "吴惟信",
        "content": "寒锁孤山见所长，断桥水冷月如霜。\n自将一点春风恨，散作黄昏万斛香。",
        "dynasty": "宋",
        "collection_info": null
    },
    {
        "uuid": "33ae40f7a276734e07d854ca276d240b",
        "title": "瓶中落梅",
        "author": "吴惟信",
        "content": "□英雪粲去难招，遗粉余香亦暗消。\n休说惜春人未老，小窗明月梦无憀。",
        "dynasty": "宋",
        "collection_info": null
    },
    {
        "uuid": "91f35a3ae34168d7fbe87aac6e1d950e",
        "title": "掀蓬梅",
        "author": "吴惟信",
        "content": "断桥日老水瀰茫，谁託丹扉夜望长。\n零雪正埋和靖骨，淡烟微见寿阳妆。\n一时韵巧传清思，几度凝愁忆暗香。\n举世可无题品手，擅场到底属何郎。",
        "dynasty": "宋",
        "collection_info": null
    },
    {
        "uuid": "a79294494e29faf4791381f9509ac090",
        "title": "和友人玉簪花韵",
        "author": "吴惟信",
        "content": "一撒轻云埋晓凉，等闲曾入汉宫庄。\n千年抛掷瑶池远，化作云阶月地香。",
        "dynasty": "宋",
        "collection_info": null
    },
    {
        "uuid": "cb7f7fb904213323f682f33d780f068f",
        "title": "良月对菊",
        "author": "吴惟信",
        "content": "唐人十日咏，早有怨人心。\n况在严霜后，犹开满地金。\n远香秋梦断，艷色雨吟深。\n未信渊明死，寥寥无赏音。",
        "dynasty": "宋",
        "collection_info": null
    },
    {
        "uuid": "179301a27a62bfabc3d4379f03643ea2",
        "title": "寻梅",
        "author": "吴惟信",
        "content": "春山合碧映春泉，今日寻梅忆去年。\n阴径谁知藏造化，晴花一树锁寒烟。",
        "dynasty": "宋",
        "collection_info": null
    },
    {
        "uuid": "c47ded679aedfdd21ba050c02a05a6ee",
        "title": "野步寻梅",
        "author": "吴惟信",
        "content": "夕阳一半落群峰，寒叶零霜野望空。\n阴谷忽然逢造化，小梅枝上见春风。",
        "dynasty": "宋",
        "collection_info": null
    },
    {
        "uuid": "78638e2d1872a44d8ade768077075d18",
        "title": "饯梅",
        "author": "吴惟信",
        "content": "半逐清流半委尘，残花枝上又纷纷。\n晚来犹自东风恶，吹得幽香满涧云。",
        "dynasty": "宋",
        "collection_info": null
    },
    {
        "uuid": "0bbbeefcac727ec2214f903e745d9859",
        "title": "雨中对梅寄何户曹  其一",
        "author": "吴惟信",
        "content": "颇爱连山雪映溪，南枝休笑北枝低。\n扬州有客同吟咏，湖上何人更品题。\n云未商量春后雪，花先零落雨中泥。\n清愁一点无归着，回首东风起杖藜。",
        "dynasty": "宋",
        "collection_info": null
    },
    {
        "uuid": "1aac91337adad7284bb9e94727d3086e",
        "title": "雨中对梅寄何户曹  其二",
        "author": "吴惟信",
        "content": "休说登山与绕溪，林间曾见入檐低。\n尽开花去浑如雪，忽有香来即是题。\n九客不容同气味，六宫回首隔云泥。\n策勋商鼎何愁晚，幽意分明在短藜。",
        "dynasty": "宋",
        "collection_info": null
    },
    {
        "uuid": "837510de38a682261251730e3f0abac5",
        "title": "杜鹃",
        "author": "吴惟信",
        "content": "锦江宫苑已成尘，啼血千年恨益深。\n月满空山花满地，一声愁杀未归人。",
        "dynasty": "宋",
        "collection_info": null
    },
    {
        "uuid": "5772fb8024e7e4454a15d81714d4af05",
        "title": "孤雁  其一",
        "author": "吴惟信",
        "content": "成行远远别衡阳，岂道如今却断行。\n声咽为啼千嶂月，翅低因负五更霜。\n虽云传信元无托，纵不遭烹亦可伤。\n遥相倦飞沙上去，芦花吹雪水茫茫。",
        "dynasty": "宋",
        "collection_info": null
    },
    {
        "uuid": "72d435e841f82b963cd018de1472c85d",
        "title": "孤雁  其二",
        "author": "吴惟信",
        "content": "饮啄堪怜久弗齐，念群零落楚云西。\n羽翰纵有飞高势，月满芦花又独栖。",
        "dynasty": "宋",
        "collection_info": null
    },
    {
        "uuid": "d284635fdf69dbc3219652a1640867d9",
        "title": "雨夜闻猿",
        "author": "吴惟信",
        "content": "山风吹满石床云，花落红缸夜欲分。\n唤起十年乡国恨，一声猿向雨中闻。",
        "dynasty": "宋",
        "collection_info": null
    },
    {
        "uuid": "f6049369361157a33e7e11be3fe7c681",
        "title": "空斋",
        "author": "吴惟信",
        "content": "空斋日日清吟过，溪上梅开也不知。\n坐久正愁炉火冷，北风吹折蠹杉枝。",
        "dynasty": "宋",
        "collection_info": null
    },
    {
        "uuid": "c7ea7d3c860f1388f9eefe73246487b2",
        "title": "多景楼",
        "author": "吴惟信",
        "content": "此地昔曾游，今朝復上楼。\n江枫秋雨过，塞草夕阳愁。\n渡急传邮箭，沙危阁战舟。\n栏干空自倚，何许是神州。",
        "dynasty": "宋",
        "collection_info": null
    },
    {
        "uuid": "783af65c22a349441e141db5270c34fb",
        "title": "书山家",
        "author": "吴惟信",
        "content": "山家元住石桥西，篱落周遭尽药畦。\n剥啄柴门人未应，鹧鸪飞上野棠梨。",
        "dynasty": "宋",
        "collection_info": null
    },
    {
        "uuid": "13f62e999708677e9cbb209fa2d5bc2c",
        "title": "次妙上人山居韵",
        "author": "吴惟信",
        "content": "茅宇无人过，荆扉尽日关。\n酒中生快乐，诗裏着清闲。\n朋友数竿竹，画图千迭山。\n何如终隠此，尘境莫思还。",
        "dynasty": "宋",
        "collection_info": null
    },
    {
        "uuid": "943ff58a112dae51bed16f3975495d3e",
        "title": "村居",
        "author": "吴惟信",
        "content": "喜得身闲散，村居尽不妨。\n花开和蝶看，酒熟带醅尝。\n草径偏临水，柴门正向阳。\n故交应笑我，近日学耕桑。",
        "dynasty": "宋",
        "collection_info": null
    },
    {
        "uuid": "6678035416bcdb09cb59334e3725b897",
        "title": "山庵即事",
        "author": "吴惟信",
        "content": "阴阴定是过残年，积雪纔晴又满天。\n山寺寻梅谁怕冷，地炉烧竹自无烟。\n斋蔬清洁朝朝食，诗草纵横日日编。\n更有身心空寂处，夜禅多在佛灯前。",
        "dynasty": "宋",
        "collection_info": null
    },
    {
        "uuid": "23bb0eb60a36b63ff4f90c6e4882c165",
        "title": "夏日闲居",
        "author": "吴惟信",
        "content": "急雨开新霁，熏风献嫩凉。\n苔花侵画壁，云叶护书床。\n枕上青山远，诗中白昼长。\n地偏人不到，幽鸟语修篁。",
        "dynasty": "宋",
        "collection_info": null
    },
    {
        "uuid": "49cd51a5fbbb464958ef6fdc1345a619",
        "title": "春日书壁",
        "author": "吴惟信",
        "content": "开尽桃花落尽梅，衡门寂寂掩苍苔。\n多情惟有双飞燕，不道人贫便不来。",
        "dynasty": "宋",
        "collection_info": null
    },
    {
        "uuid": "3952a18e1a45b216f090b38a44cfbff0",
        "title": "凤凰台怀古",
        "author": "吴惟信",
        "content": "凭高北望旧神州，江绕秦淮万古流。\n塞草寒沙埋战血，更无林叶共伤秋。",
        "dynasty": "宋",
        "collection_info": null
    },
    {
        "uuid": "398df1d11c70aad8b0525d8dbbe3b006",
        "title": "隠居  其一",
        "author": "吴惟信",
        "content": "床有诗书壁有琴，翠筠佳木午窗阴。\n只因知得清闲贵，是事从今不动心。",
        "dynasty": "宋",
        "collection_info": null
    },
    {
        "uuid": "67ae43a93bd2630a78d136d099ac23f3",
        "title": "隠居  其二",
        "author": "吴惟信",
        "content": "身居修竹茂林间，婆餠声中白昼闲。\n此地遯潜无不可，何须更买沃洲山。",
        "dynasty": "宋",
        "collection_info": null
    },
    {
        "uuid": "071f6d0ebd0a7441f3e3d73ef8759dbb",
        "title": "题冰壶隠居",
        "author": "吴惟信",
        "content": "平生以笔代耕耘，老矣营居志亦勤。\n送子谁为盘谷序，招贤亲草北山文。\n湖鸥近屋拳秋雨，野鹤分松宿暮云。\n从此只寻闲处去，红尘一语自纷纷。",
        "dynasty": "宋",
        "collection_info": null
    },
    {
        "uuid": "d75355ed600ea28bd6c657bc4f963342",
        "title": "题李师德书楼",
        "author": "吴惟信",
        "content": "楼高山对起，天予逸人居。\n万事不到处，满床皆是书。\n风云知远大，日月付乘除。\n眇眇新吟思，谁怜合古初。",
        "dynasty": "宋",
        "collection_info": null
    },
    {
        "uuid": "5dc291a863d4878f6803d06166d61826",
        "title": "题刘同卿九里松熙游园",
        "author": "吴惟信",
        "content": "胜槩未教容易见，必须委曲一登跻。\n到天不觉乘槎远，出洞方知采药迷。\n柳舞鶑啼春雨过，花香人醉夕阳低。\n规模尽可垂千古，却恐无诗为品题。",
        "dynasty": "宋",
        "collection_info": null
    },
    {
        "uuid": "9f7bf3cc7a89e6e2f42bf2d49d1d646c",
        "title": "邮亭书怀",
        "author": "吴惟信",
        "content": "晚向邮亭立，原荒草树稀。\n天随云气变，雨带雪花飞。\n客鬓今年白，故园何日归。\n知音空满眼，范叔自无衣。",
        "dynasty": "宋",
        "collection_info": null
    },
    {
        "uuid": "8218c14775fd37566836b8af24ce7161",
        "title": "过朴翁故居",
        "author": "吴惟信",
        "content": "电露荣华一梦休，琴书多是越僧收。\n年年柳下游人过，指点春风认竹楼。",
        "dynasty": "宋",
        "collection_info": null
    },
    {
        "uuid": "61fc8aafc356f4a98380dca5a039b32c",
        "title": "幽居遣怀",
        "author": "吴惟信",
        "content": "百年身已任浮沉，但得幽居不厌深。\n鹤立庭阶花寂寂，鶑声池馆柳阴阴。\n看书消豁三竿日，琢句驱驰一寸心。\n莫为无才人所弃，携壶野逸自相寻。",
        "dynasty": "宋",
        "collection_info": null
    },
    {
        "uuid": "0823bafc2e3b7c6af5357fbdb3a9ba94",
        "title": "明山楼即事",
        "author": "吴惟信",
        "content": "城高楼又阔，不与别楼同。\n对此山千迭，陶然圣一中。\n秋声争起树，野色半沉空。\n后有登临约，留题愧未工。",
        "dynasty": "宋",
        "collection_info": null
    },
    {
        "uuid": "71aa577113f367c1fe2785ac52249f7f",
        "title": "书酒楼壁",
        "author": "吴惟信",
        "content": "春光知我上高楼，楼外飞花逐水流。\n蜀魄一声云尽碧，淡烟芳草夕阳收。",
        "dynasty": "宋",
        "collection_info": null
    },
    {
        "uuid": "5b99e9564790d95f1c725a90cda56d2d",
        "title": "寄题月窗",
        "author": "吴惟信",
        "content": "中宵浩彩泼苍冥，人静櫺空物象清。\n若以升沉为得失，求之见识却分明。\n烟迷野草牛先喘，露滴檐枝鹊自惊。\n此地琢磨功业就，昌黎合弃短长檠。",
        "dynasty": "宋",
        "collection_info": null
    },
    {
        "uuid": "0102c9920431a6fb1df3feb915deaf76",
        "title": "古寺  其一",
        "author": "吴惟信",
        "content": "古院无人至，闲门晓亦开。\n山麞欹定石，野蚁集生台。\n春动烟浮树，阴庭雪缀苔。\n午窗幽梦断，万籁发清哀。",
        "dynasty": "宋",
        "collection_info": null
    },
    {
        "uuid": "f48041479243a83b23c11eb5195938d2",
        "title": "古寺  其二",
        "author": "吴惟信",
        "content": "山烟藏古寺，鸱殿与云齐。\n松鼠下阶走，竹鸡当户啼。\n泉寒飞瀑远，僧老诵经低。\n细读苔碑了，东风起杖藜。",
        "dynasty": "宋",
        "collection_info": null
    },
    {
        "uuid": "31e16c3321550fbebbd2d3c86f8db890",
        "title": "废寺",
        "author": "吴惟信",
        "content": "山烟寒似暝，鸱殿与云齐。\n栗鼠下阶走，竹鸡当户啼。\n碑荒文字古，僧老语言低。\n欲住嗟无计，斜阳映杖藜。",
        "dynasty": "宋",
        "collection_info": null
    },
    {
        "uuid": "80d579f174510ddd64c998f7be7ed895",
        "title": "题僧兄山居",
        "author": "吴惟信",
        "content": "白髮萧萧万事忘，安闲过似老渔郎。\n半窗残日敲棋响，一院秋风捣药香。\n浇菊旋分苔涧水，开松新架草堂凉。\n过从皆是诗朋友，开口何曾论短长。",
        "dynasty": "宋",
        "collection_info": null
    },
    {
        "uuid": "216391b81db7ec3c877e552991096202",
        "title": "次僧兄山居韵  其一",
        "author": "吴惟信",
        "content": "僧兄肥遯地，正在太湖头。\n新句老而健，一钱贫不留。\n寡交山自看，多病药相投。\n终日书堂坐，风筠冷似秋。",
        "dynasty": "宋",
        "collection_info": null
    },
    {
        "uuid": "c948a99fa8eba5d69524e31d557866d4",
        "title": "次僧兄山居韵  其二",
        "author": "吴惟信",
        "content": "素抱居山志，今番始有涯。\n琴床临砌竹，棋局近庭花。\n诗兴常便酒，蔬肠渐畏茶。\n清闲兄自乐，世事绝无些。",
        "dynasty": "宋",
        "collection_info": null
    },
    {
        "uuid": "bd3987aa7d087d1ad69865c5d8183256",
        "title": "春日书僧舍壁  其一",
        "author": "吴惟信",
        "content": "一宿山中万虑忘，石泉声细鸟声长。\n落花满地游人去，寂寞棋窗又夕阳。",
        "dynasty": "宋",
        "collection_info": null
    },
    {
        "uuid": "de1b914f695abd3792981e2125aaf350",
        "title": "春日书僧舍壁  其二",
        "author": "吴惟信",
        "content": "松风声裏草堂幽，欲问归津又小留。\n人自看诗春自老，毋烦海燕说闲愁。",
        "dynasty": "宋",
        "collection_info": null
    },
    {
        "uuid": "d84b948a2320a1d765266691910f6d64",
        "title": "闲居即事书僧舍壁",
        "author": "吴惟信",
        "content": "自说居山好，多年静掩扉。\n松阴围坐石，苔色上禅衣。\n鹤瘦迎风舞，云闲带雨归。\n地幽人事断，客至亦忘机。",
        "dynasty": "宋",
        "collection_info": null
    },
    {
        "uuid": "41a381be91b45aa6202cff618dd70a82",
        "title": "宿余晖庵",
        "author": "吴惟信",
        "content": "庵在村烟底，除非到者知。\n因投今夜宿，记得去年诗。\n窗外雨犹滴，佛前灯未吹。\n无人同淡话，看杀菊花枝。",
        "dynasty": "宋",
        "collection_info": null
    },
    {
        "uuid": "9f166fb4ab12211820c49f31243fc830",
        "title": "送北涧常州住院",
        "author": "吴惟信",
        "content": "一生玉雪照人间，古意因君唤得还。\n丹凤未应栖恶木，白云又见出空山。\n吟分柳色春风暖，船载梅花月夜闲。\n从此共谁歌大雅，羁孤寒影欲追攀。",
        "dynasty": "宋",
        "collection_info": null
    },
    {
        "uuid": "0c5af487e7cc85eb7a641521fdcaf3b1",
        "title": "下竺后塔",
        "author": "吴惟信",
        "content": "僧持咒语下层峦，远客无言自倚栏。\n龙带雨归阴洞暗，鹤冲烟入暮松寒。\n奔腾瀑布穿云落，断裂碑文刮藓看。\n未有因缘来此住，三生石上指空弹。",
        "dynasty": "宋",
        "collection_info": null
    },
    {
        "uuid": "9fd02dac21d05da5111007df70067093",
        "title": "登下竺塔",
        "author": "吴惟信",
        "content": "浮图灵鹫上，迢递入晴氛。\n绝顶我忽到，下方钟屡闻。\n林深余腊雪，谷暖涨春云。\n更待溪梅发，相期一访君。",
        "dynasty": "宋",
        "collection_info": null
    },
    {
        "uuid": "d4b52bea02f0bec493f92e42963f4100",
        "title": "送人之姑苏",
        "author": "吴惟信",
        "content": "鹤唳空山晓，凝情畏别离。\n且知君返日，正是我行时。\n花月吴城梦，松风竺寺时。\n暮云空自隔，初不隔相思。",
        "dynasty": "宋",
        "collection_info": null
    },
    {
        "uuid": "3a84d2e87402db697a191dd9c1f31ab3",
        "title": "送友上边",
        "author": "吴惟信",
        "content": "壮年游远塞，失意去从军。\n剑在犹凝血，家空未策勋。\n乡心悬夜月，杀气暗秋云。\n近日方知命，兵书欲尽焚。",
        "dynasty": "宋",
        "collection_info": null
    },
    {
        "uuid": "3ee5fab7d81797dbdebac7d14be006c9",
        "title": "送冯中可讷上边",
        "author": "吴惟信",
        "content": "兵法通儒用，观光上玉京。\n一言旋造化，万古立功名。\n剑入边云静，船开江月明。\n深知有志者，不肯负平生。",
        "dynasty": "宋",
        "collection_info": null
    },
    {
        "uuid": "d6c92eb952545076309ed7ad0ee43cf1",
        "title": "送陆居士归天台",
        "author": "吴惟信",
        "content": "道貌尘中见，何时下翠萝。\n闲情秋水淡，归梦白云多。\n缨过龙湫濯，诗当雁荡歌。\n清豪不易得，一别又如何。",
        "dynasty": "宋",
        "collection_info": null
    },
    {
        "uuid": "14334b93fa27aa528394308cd721e2b7",
        "title": "送楼致和归四明",
        "author": "吴惟信",
        "content": "长安尘土处，数日又随君。\n颇讶归何速，犹胜信不闻。\n寒霜杀岸柳，晓艇入江云。\n无语各回首，离愁落叶分。",
        "dynasty": "宋",
        "collection_info": null
    },
    {
        "uuid": "27ddf3134696399024a76b73b759c819",
        "title": "上卜君寿省元",
        "author": "吴惟信",
        "content": "沉香亭北何时去，饭颗山前瘦一生。\n已悟本心元有道，可能浮世便无名。\n江梅索笑何郎句，秋菊餐英楚客情。\n天意未教头白尽，合应留取短长檠。",
        "dynasty": "宋",
        "collection_info": null
    },
    {
        "uuid": "658b3675358165357781efdae01a7972",
        "title": "寿吴平江",
        "author": "吴惟信",
        "content": "宽闲中立大规模，民亦相随入正途。\n爱物只凭心造化，养生无出定工夫。\n山移别圃新花木，鹤立闲厅古画图。\n印匣不开公事少，一帘春雨梦江湖。",
        "dynasty": "宋",
        "collection_info": null
    },
    {
        "uuid": "31c2d4837b524d4625bb20f9753030ad",
        "title": "呈蒙斋",
        "author": "吴惟信",
        "content": "出处真麟凤，诗书得正传。\n仁心全造化，风骨半神仙。\n门柳摇春雨，庭花锁暮烟。\n云台非隠地，即日帝王宣。",
        "dynasty": "宋",
        "collection_info": null
    },
    {
        "uuid": "f0c636de168d100f16c58e1382ac43bc",
        "title": "上湖守赵希苍  其一",
        "author": "吴惟信",
        "content": "方今选牧匪为轻，果见名邦付老成。\n白髮益坚忧国念，丹心常藴爱君诚。\n月迁花影尨无吠，风舞棠阴鹤自行。\n看着碧澜堂下水，与君政事一般清。",
        "dynasty": "宋",
        "collection_info": null
    },
    {
        "uuid": "216a883a6cc1442dc57d1ba7feed6b06",
        "title": "上湖守赵希苍  其二",
        "author": "吴惟信",
        "content": "德大才优世所宗，汉唐诸老莫如公。\n高明正直行王事，耿介清廉继父风。\n六邑人居条教内，万家春出笑谈中。\n即看诏促归清禁，手把梅花马首东。",
        "dynasty": "宋",
        "collection_info": null
    },
    {
        "uuid": "15f095a184798a35dbd817d420f003bb",
        "title": "上高疎寮处州守",
        "author": "吴惟信",
        "content": "神仙来守神仙地，铭石庭空画戟森。\n道接圣贤韩愈学，诗关风教杜陵心。\n二年鼓角传清调，万古溪山得赏音。\n即有诏书催入觐，金莲夜草玉堂深。",
        "dynasty": "宋",
        "collection_info": null
    },
    {
        "uuid": "995e68b3704fa63f92b395b2b51663f4",
        "title": "呈岳总卿",
        "author": "吴惟信",
        "content": "黄尘漠漠路漫漫，旧钓空思水国寒。\n乡信不来云树远，斜阳无语下栏干。",
        "dynasty": "宋",
        "collection_info": null
    },
    {
        "uuid": "46c76181a77df555bb6bd97665aa345c",
        "title": "伤春",
        "author": "吴惟信",
        "content": "白髮伤春又一年，閒将心事卜金钱。\n梨花瘦尽东风软，商略平生到杜鹃。",
        "dynasty": "宋",
        "collection_info": null
    },
    {
        "uuid": "23c159f3b25c807e8210b1066d8d1846",
        "title": "春日书怀",
        "author": "姚镛",
        "content": "柔风散原野，百草摇春心。\n丛薄曜阳彩，嘤鸣调好音。\n节物一以变，万感集素襟。\n玄髮不常居，华景无停阴。\n胡为苦贫贱，征尘翳瑶簪。\n萱叶覆堂阶，荆花感晴林。\n明当理星驾，归息清溪浔。",
        "dynasty": "宋",
        "collection_info": null
    },
    {
        "uuid": "4608fbd5f50b8e426c1ee29d5b40048f",
        "title": "杂诗",
        "author": "姚镛",
        "content": "北风日以劲，古道无人行。\n阳坡树已黄，阴崖草犹青。\n四时相代谢，谁为此枯荣。\n揽衣坐幽磴，下有流泉声。\n听之不成调，挹之有余清。\n悠悠京洛尘，污人头上缨。",
        "dynasty": "宋",
        "collection_info": null
    },
    {
        "uuid": "2275f05438e65168a59381c3dbaa0183",
        "title": "春馆",
        "author": "姚镛",
        "content": "山馆四无邻，东风伴幽寂。\n瓶花羞晚红，庭草衒春碧。\n猿攀松树枝，鹤踏苍苔色。\n麾之不肯去，听读麻衣易。",
        "dynasty": "宋",
        "collection_info": null
    },
    {
        "uuid": "4fcc730cc54eb835dbd21cb4db7a5297",
        "title": "见赵章泉",
        "author": "姚镛",
        "content": "秉芳独向章泉老，四海儿童以字传。\n特诏难更高士服，好诗多入贾人船。\n行窝冷落熙宁后，放鹤风流景佑前。\n一代典刑能几见，愿从几杖阅耆年。",
        "dynasty": "宋",
        "collection_info": null
    },
    {
        "uuid": "dab8f2894f06426ee1472a87901ac617",
        "title": "见袁蒙斋",
        "author": "姚镛",
        "content": "书说曾传到剡中，不图今见古人风。\n间生伊洛二三子，安得龚黄十数公。\n仁性未尝离日用，道心元自与人同。\n絜斋衣钵慈湖学，愿发精微一启蒙。",
        "dynasty": "宋",
        "collection_info": null
    },
    {
        "uuid": "297027631ded36339c4c9e82ae74af55",
        "title": "怀云泉颐山老",
        "author": "姚镛",
        "content": "枯吟世虑轻，求道不求名。\n病起春风过，闲居野草生。\n游山寻旧屐，煮药试新铛。\n别久空相忆，疏钟隔水鸣。",
        "dynasty": "宋",
        "collection_info": null
    },
    {
        "uuid": "7f65db8851114ffb81436d7a396ff7c8",
        "title": "寄径山敬溪翁",
        "author": "姚镛",
        "content": "心远人间世，灯传国一禅。\n静中无剧暑，诗外总闲年。\n挂锡云生树，烹茶月落泉。\n几时归去得，再约剡溪船。",
        "dynasty": "宋",
        "collection_info": null
    },
    {
        "uuid": "303a3603245cb124ff9a92217e362337",
        "title": "拜先君墓",
        "author": "姚镛",
        "content": "次第瞻山看水流，夜台中閟忆三秋。\n新松成行如人长，老鹤无言似我愁。\n僧奉晨昏惟茗供，儿悲霜露只苹羞。\n结庐终岁关心事，怊怅钟声出暝楼。",
        "dynasty": "宋",
        "collection_info": null
    },
    {
        "uuid": "2bf208cfc8a88aa115c02230fe1dc2a5",
        "title": "送晔冲晦归天竺",
        "author": "姚镛",
        "content": "西湖山下多奇石，师去今游乳窦峰。\n遥想石台登讲罢，野猿归洞鹤归松。",
        "dynasty": "宋",
        "collection_info": null
    },
    {
        "uuid": "d04bc3cc31f70e07dfdc8934251cb162",
        "title": "寓霅川",
        "author": "姚镛",
        "content": "王戴溪头小隠仙，渔翁引上霅溪船。\n几回倦钓思归去，又为苹花住一年。",
        "dynasty": "宋",
        "collection_info": null
    },
    {
        "uuid": "d3610efaf4d947a23ed98da64f719976",
        "title": "春夜曲",
        "author": "姚镛",
        "content": "金鱼锁合兰缸小，酒不支愁寻睡早。\n梨花欲堕风更寒，燕子不归春自老。\n流苏护帐香云结，三十六簧清吹咽。\n缄书欲寄湘水深，城乌啼落花西川。",
        "dynasty": "宋",
        "collection_info": null
    },
    {
        "uuid": "f8432c8f05aada4815d088f2477ce3ab",
        "title": "夜发渔浦",
        "author": "姚镛",
        "content": "为亲从薄宦，不復计修程。\n断浦迎潮别，孤帆带月行。\n秋来江柳变，夜久水烟生。\n前路犹淹泊，凄其赋远征。",
        "dynasty": "宋",
        "collection_info": null
    },
    {
        "uuid": "24e87a01feda2a7e78c53f587f2c0528",
        "title": "桐庐道中",
        "author": "姚镛",
        "content": "两岸山如簇，中流锁翠微。\n风帆逆水上，江鹤背人飞。\n野庙青枫树，人家白板扉。\n严陵台下过，不敢浣尘衣。",
        "dynasty": "宋",
        "collection_info": null
    },
    {
        "uuid": "20febcad3094878d02aece972e0c23f7",
        "title": "头陀庵",
        "author": "姚镛",
        "content": "衣缁髮可梳，云外卓庵居。\n佛换新花供，幡拈古偈书。\n删松容径竹，种茗间园蔬。\n为应诸方供，山房尽日虚。",
        "dynasty": "宋",
        "collection_info": null
    },
    {
        "uuid": "c985e8025192a08005f69ff49441a22c",
        "title": "出山",
        "author": "姚镛",
        "content": "云阴漠漠雨潇潇，坐兀归舆野兴遥。\n石磵水流苔路滑，竹篱秋去菊花焦。\n谁将束缊求山火，自立寒溪问板桥。\n官事奔奔何日了，倚松临水羡渔樵。",
        "dynasty": "宋",
        "collection_info": null
    },
    {
        "uuid": "08b268de2e61db5dcbfaf5d4846f62ac",
        "title": "题画壁",
        "author": "姚镛",
        "content": "两山灌木带晴鸦，泯泯春流漾浦沙。\n隔岸小舟呼不应，碧桃花外是谁家。",
        "dynasty": "宋",
        "collection_info": null
    },
    {
        "uuid": "6f486e467b81a8d6da161473a877ef6a",
        "title": "寄范中洲",
        "author": "姚镛",
        "content": "高隠就诗名，中洲雅趣成。\n几前修竹浄，屋上落泉鸣。\n柘圃春风织，山田野火耕。\n满山薇蕨老，客至足蔬萌。",
        "dynasty": "宋",
        "collection_info": null
    },
    {
        "uuid": "ee42d1367becb36482cca70cfb9081a5",
        "title": "野庙",
        "author": "姚镛",
        "content": "未知何王庙，岁月日已非。\n熏炉松柏煤，画壁苔藓衣。\n门空牧竖戏，树老山魈依。\n田家社酒香，纸窖生光辉。",
        "dynasty": "宋",
        "collection_info": null
    },
    {
        "uuid": "8130bcca7976ffff4397a3434c01dfd3",
        "title": "怀范正夫",
        "author": "姚镛",
        "content": "愁霖滴禾黍，秋暮滞云庄。\n但虑输井税，不忧无积仓。\n竹鸡啼野堑，饥鼠走山房。\n不饮论文酒，思君觉夜长。",
        "dynasty": "宋",
        "collection_info": null
    },
    {
        "uuid": "e8fcce64510f5a4332363431de97d31d",
        "title": "宿护国寺观晦翁先生题名  其一",
        "author": "姚镛",
        "content": "满树椶花满径松，解鞍纔是暝楼钟。\n上方月白山云静，看见东南一两峰。",
        "dynasty": "宋",
        "collection_info": null
    },
    {
        "uuid": "e43c3d3ab8c46b79009d679706527481",
        "title": "宿护国寺观晦翁先生题名  其二",
        "author": "姚镛",
        "content": "看了题名看跋文，自怜不及晦翁门。\n野僧惜打残碑卖，时共山猿洗墨痕。",
        "dynasty": "宋",
        "collection_info": null
    },
    {
        "uuid": "659b76205b3d3d761ad00b66d3e7a9b3",
        "title": "寄冲晦",
        "author": "姚镛",
        "content": "欲答前春信，西飞雁不逢。\n应随丹竈鹤，同看白云松。\n花雨翻经石，山鸣出定钟。\n何时寻旧住，却说武夷峰。",
        "dynasty": "宋",
        "collection_info": null
    },
    {
        "uuid": "8fefc18dbf5f675fe80fbf05b8272311",
        "title": "访中洲",
        "author": "姚镛",
        "content": "踏雨来敲柳下门，荷香清透紫绡裙。\n相逢未暇论奇字，先向水边看白云。",
        "dynasty": "宋",
        "collection_info": null
    },
    {
        "uuid": "81b81897c74dd6553a8da44cbeb2ce6e",
        "title": "赁宅",
        "author": "姚镛",
        "content": "及春游帝里，赁宅似吾家。\n雨溜生新草，风床受落花。\n病多添老懒，虑澹远纷华。\n时与幽人遇，烧香煮茗芽。",
        "dynasty": "宋",
        "collection_info": null
    },
    {
        "uuid": "a98fb874586270a9c4e1edc9e3653107",
        "title": "悼復石壁",
        "author": "姚镛",
        "content": "一死虽如蜕，杀身真可哀。\n僧危能仗义，诗好更多才。\n鹤怨兰亭月，云消石壁苔。\n旧时同社友，寂寞载书来。",
        "dynasty": "宋",
        "collection_info": null
    },
    {
        "uuid": "44cba703aadb25ae0238f06478b60f0c",
        "title": "送僧",
        "author": "姚镛",
        "content": "去结茅堂霅水边，晓行持钵落花天。\n得钱未用栽松本，先买溪南旧石田。",
        "dynasty": "宋",
        "collection_info": null
    },
    {
        "uuid": "383536b4c647c8622b373a85cfe515e5",
        "title": "王别驾访天竺颐晔二师",
        "author": "姚镛",
        "content": "宝香熏彻碧莲台，别驾寻僧日暮回。\n听雨斋前惊树长，浴云池上看花开。\n青山久不逢坡老，玄鹤亲曾识辨才。\n二老风流如昨日，百年诗石未苍苔。",
        "dynasty": "宋",
        "collection_info": null
    },
    {
        "uuid": "aa0f7dde4489d9f6ff75a8f4ef84bf01",
        "title": "庐陵赠异孤峰",
        "author": "姚镛",
        "content": "几度云间望鹤飞，相逢犹喜及秋期。\n明朝采药青原洞，好掬寒泉供祖师。",
        "dynasty": "宋",
        "collection_info": null
    },
    {
        "uuid": "8390745f604a6c1206b0b93aecea0209",
        "title": "寄刘敏叔",
        "author": "姚镛",
        "content": "一生贫乐鬓成丝，前辈风流及见之。\n道外无营偏爱画，静中有趣只吟诗。\n云生茅屋湖山近，秋满荒园橘柚垂。\n见说地幽人罕到，自同妻子种江蓠。",
        "dynasty": "宋",
        "collection_info": null
    },
    {
        "uuid": "3bcec49784b6a99297edef07f3889bdb",
        "title": "自青原回访敏叔几不相遇",
        "author": "姚镛",
        "content": "晓汲三泉洗砚回，要看奇石立苍苔。\n骑馿应为寻诗出，放鹤还知有客来。\n一井清寒宜茗饮，千林黄落独梅开。\n他时老圃如能学，只乞山中橘本栽。",
        "dynasty": "宋",
        "collection_info": null
    },
    {
        "uuid": "04cbf3f65ff11a32b2b39ccbb99ca375",
        "title": "寄赵东野时以帅檄抚定赣叛  其一",
        "author": "姚镛",
        "content": "东野山人有晋风，归来三径自栽松。\n锦囊句好闲中趣，铅鼎丹成静处功。\n无事杖藜随野鹤，有时隠几看晴峰。\n长江近日风波恶，莫向深渊下钓筒。",
        "dynasty": "宋",
        "collection_info": null
    },
    {
        "uuid": "06e7032b85f80ada577948a8e695b285",
        "title": "寄赵东野时以帅檄抚定赣叛  其二",
        "author": "姚镛",
        "content": "清晨闲上鬰孤台，鼓咽谯楼角更哀。\n病叶满山难独扫，狂花一树为谁开。\n泉枯石井狮空吼，雨暗荒池凤不来。\n欲向江东问仙老，海风吹浪驾舟回。",
        "dynasty": "宋",
        "collection_info": null
    },
    {
        "uuid": "50df1807f55c97556970563b2912073b",
        "title": "送赣士谒前赣侯杨东山",
        "author": "姚镛",
        "content": "凝香句满空同石，静向东山卧白云。\n夫子自能明易学，众人谁解识玄文。\n空江短棹浮诗卷，别岸飞花扑练裙。\n到得带园春已过，煮茶应共竹间分。",
        "dynasty": "宋",
        "collection_info": null
    },
    {
        "uuid": "b3d98ba15acede186be54e2ac3d40df5",
        "title": "题东山赠何青霞诗后",
        "author": "姚镛",
        "content": "青霞道士来相见，手阅东山诗一卷。\n句裏明知山水心，笔端照见烟霞面。\n昨宵梦上寥阳殿，仙官敕作青霞传。\n传成不及卷中诗，罚读灵歌三百遍。",
        "dynasty": "宋",
        "collection_info": null
    },
    {
        "uuid": "0bda91711b38bd3ec094c45502e4ee66",
        "title": "午兴",
        "author": "姚镛",
        "content": "心闲日日理黄庭，四体和柔胜药灵。\n独步小轩无一事，老槐阴裏鹤梳翎。",
        "dynasty": "宋",
        "collection_info": null
    },
    {
        "uuid": "ff17540c13ad46c5aa0987764844a1f4",
        "title": "秋风",
        "author": "姚镛",
        "content": "颢气薄衣襟，疎声集暝林。\n雁惊烟塞梦，鲈入故乡心。\n静落阶前叶，清传月下砧。\n更怜茅屋破，愁绝少陵吟。",
        "dynasty": "宋",
        "collection_info": null
    },
    {
        "uuid": "5c4680680fd4e292be69426c0b3fc255",
        "title": "北高峰",
        "author": "姚镛",
        "content": "閒处春光淡，逢僧共采蒿。\n曲盘山磴险，直上塔峰高。\n风露侵衣冷，江湖送眼豪。\n近年无隠者，空负数株桃。",
        "dynasty": "宋",
        "collection_info": null
    },
    {
        "uuid": "7807281d1886fcdc075fd84cad19783e",
        "title": "送僧孤峰",
        "author": "姚镛",
        "content": "分得西林云满巢，瓣香端为远公烧。\n阿兄不解陶潜饮，只倚山中水一瓢。",
        "dynasty": "宋",
        "collection_info": null
    },
    {
        "uuid": "6d9acb12eea81f433617a74b8dc65681",
        "title": "赠孤峰",
        "author": "姚镛",
        "content": "拄杖寻幽古寺中，云容淡淡雨蒙蒙。\n归来一笑春多事，野杏山桃各自红。",
        "dynasty": "宋",
        "collection_info": null
    },
    {
        "uuid": "f4ed4a0ca991145b508396ffa887d062",
        "title": "忆孤峰",
        "author": "姚镛",
        "content": "浮杯方渡湘江上，又逐孤云到岳前。\n七十二峰烟雨夜，与谁同话懒残禅。",
        "dynasty": "宋",
        "collection_info": null
    },
    {
        "uuid": "88b979320d51566c6a28dc3c50c4c63f",
        "title": "题孤峰房",
        "author": "姚镛",
        "content": "云木阴森天气清，杜鹃啼了又啼鶑。\n幽人午枕不成梦，忆得故山春树生。",
        "dynasty": "宋",
        "collection_info": null
    },
    {
        "uuid": "66bef3a4fb1d8b4bf9d12fe0f88440d7",
        "title": "龟松泉",
        "author": "姚镛",
        "content": "未让葛洪丹井灵，石根流水更清泠。\n多年不见仙桃出，化作老松生茯苓。",
        "dynasty": "宋",
        "collection_info": null
    },
    {
        "uuid": "7b2855a145a08067f5ef62c137c409f0",
        "title": "别毛沧洲",
        "author": "姚镛",
        "content": "风雨三更梦，江湖万里心。\n青灯正愁绝，可惜不能琴。",
        "dynasty": "宋",
        "collection_info": null
    },
    {
        "uuid": "24fb2c07437244a4da0f348515b9553c",
        "title": "放船",
        "author": "姚镛",
        "content": "数幅蒲帆破晓烟，一篙春水涨平川。\n谁家池馆多杨柳，时送飞花到客船。",
        "dynasty": "宋",
        "collection_info": null
    },
    {
        "uuid": "1d71f435c30054f8fcd593adb382c75c",
        "title": "题衡岳",
        "author": "姚镛",
        "content": "万山环拱祝融尊，紫盖前趋若骏奔。\n火德中天扶日月，炎方一柱镇干坤。\n久无执贽来侯牧，空有穹碑立庙门。\n北望中原青一髮，凄其四岳正尘昏。",
        "dynasty": "宋",
        "collection_info": null
    },
    {
        "uuid": "ed5205f74afa55e59589f4c7266b145b",
        "title": "离衡",
        "author": "姚镛",
        "content": "天恩下释湘纍客，心事悠悠月满船。\n种药已收思病日，着书不就负残年。\n杂花怪石分人去，老竹荒亭入画传。\n归梦鑑湖三百里，白鸥相候亦欣然。",
        "dynasty": "宋",
        "collection_info": null
    },
    {
        "uuid": "ef09c0e3137dedf9e0f5cf77bc95a173",
        "title": "法华寺",
        "author": "姚镛",
        "content": "入门松径幽，树杪见钟楼。\n客至犬迎吠，香消僧出游。\n水花迎晚照，风叶引凉秋。\n欲作居山计，吾盟在白鸥。",
        "dynasty": "宋",
        "collection_info": null
    },
    {
        "uuid": "b9866bbb7eb258271df2cc7734f48353",
        "title": "出游",
        "author": "姚镛",
        "content": "春来日日风兼雨，今日晴明试杖藜。\n闭户不知花信过，野桃开了到棠梨。",
        "dynasty": "宋",
        "collection_info": null
    },
    {
        "uuid": "01607a6864bef6878ceba56a76a82829",
        "title": "罗宪北林预修禊事",
        "author": "姚镛",
        "content": "玉节先期泛禊川，携壶与客上楼船。\n江亭野寺山山好，梅子樱桃树树圆。\n看竹静行松下道，瀹茶寒汲石根泉。\n清游尽日惟觞咏，不学兰亭悦管絃。",
        "dynasty": "宋",
        "collection_info": null
    },
    {
        "uuid": "71c67a2fc577d9678dec41e5bcb29fe5",
        "title": "赠相者",
        "author": "姚镛",
        "content": "眼白骨多屯，还能阅世人。\n空灵三寸舌，不疗一生贫。\n岁晚离骚国，天涯放逐臣。\n相过话人物，京洛尚风尘。",
        "dynasty": "宋",
        "collection_info": null
    },
    {
        "uuid": "2cac0b21961794b1c804525d21adfbe1",
        "title": "送上超古还径山",
        "author": "姚镛",
        "content": "相见忽秋初，言诗足起予。\n身虽披坏衲，手未释群书。\n双径云多润，诸山木易疏。\n此心超万古，禅诵特其余。",
        "dynasty": "宋",
        "collection_info": null
    },
    {
        "uuid": "7e3e909f0e6fef48dd50d01d766135fe",
        "title": "寿枢使",
        "author": "姚镛",
        "content": "崧岳重生再及申，望余两日正青春。\n熊罴五十年前梦，龟鹤三千岁后身。\n故地寂无南牧马，桂枝新有北归人。\n黄封赐酒堪为寿，愿颂庄周上古椿。",
        "dynasty": "宋",
        "collection_info": null
    },
    {
        "uuid": "5fd9d854755f06084b76488fcb37e5f6",
        "title": "句  其一",
        "author": "姚镛",
        "content": "痴云蔽岳行人远，淫雨摧花白髮生。",
        "dynasty": "宋",
        "collection_info": null
    },
    {
        "uuid": "091df3e7c4ac4525ea75f19e3eb09e5b",
        "title": "句  其二",
        "author": "姚镛",
        "content": "万里寻迁客，三年见此人。",
        "dynasty": "宋",
        "collection_info": null
    },
    {
        "uuid": "6b794f8e9c5c7e48c067acd51f25992c",
        "title": "积雨嘆",
        "author": "张侃",
        "content": "去年南兰陵，官河无流澌。\n阴云久不见，万里行炎曦。\n太守为民祷，百拜躬愈祗。\n忽然动凉飈，骤雨肆奔驰。\n旱苗有生意，下民免寒饥。\n感格在俄顷，嗟人自不为。\n颂语我欲作，垂世同曹规。\n深恐旁观者，凭藉立是非。\n反谓地势隆，水散及四支。\n纵使雨入尺，立待只片时。\n今年芒种后，有雨细如丝。\n农家买五兆，寸波成涟漪。\n我耳曾听得，把笔纪小诗。\n又传练湖圯，澒洞南北迷。\n浸淫到旁邑，原隰不分畸。\n秋中月色皎，老晴颇相宜。\n深谷传地籁，乔松难扶持。\n滂流尽三日，处处同一辞。\n化工有至理，浅眼休蠡窥。\n蝝蝝可怜生，短衣到鳬茈。\n冬寒与夏暑，平日何怨咨。\n一旦示灾咎，反己深思惟。\n退寸望求尺，龠合规微赀。\n丰艰非逆料，人情恣生疑。\n既忻堆如栉，復话禾无䅗。\n遂致阴阳转，未免水旱移。\n固穷不羡富，求足翻成亏。\n不知尼父言，三年积铢锱。\n一稃与二米，犹胜糠覈肥。\n农家多守分，富家当坦夷。",
        "dynasty": "宋",
        "collection_info": null
    },
    {
        "uuid": "e16ea95ec190d300f98bc4d9e0cc1092",
        "title": "秋后一日书所见者",
        "author": "张侃",
        "content": "秋深山转清，雨定水自绿。\n庭前牵牛花，粲粲悦人目。\n居官已年余，竟日书吏牍。\n因閒窥化工，景象不一足。\n促织汝何为，懒妇丝断续。\n夜长清未眠，题诗烧短烛。",
        "dynasty": "宋",
        "collection_info": null
    },
    {
        "uuid": "aea6c670977fc489cf808f12f4b4db42",
        "title": "红塔",
        "author": "张侃",
        "content": "出门看青山，天际晴云合。\n虬松植长涂，亭亭两红塔。\n谁知百年后，竟坐市尘杂。\n老僧随世机，电眸阅伏腊。\n流水洗不尽，就下污流纳。\n北窗稍幽虚，清风满眠榻。",
        "dynasty": "宋",
        "collection_info": null
    },
    {
        "uuid": "de99c004c29aebd45df34bae4d36e2f6",
        "title": "观海",
        "author": "张侃",
        "content": "孔圣道不行，乘桴浮于海。\n非子深寓言，诚欲警不逮。\n我生游江湖，舟泛听自在。\n有时月初生，满天云去叆。\n今朝到海边，潮迟立可待。\n固知源脉长，下藏鱼龙队。\n想见景晴明，间亦露光彩。\n因尔观自然，天地能主宰。",
        "dynasty": "宋",
        "collection_info": null
    },
    {
        "uuid": "ae849fa6a7979464157cbe75545cbde0",
        "title": "雨",
        "author": "张侃",
        "content": "今日天欲雨，农家名分龙。\n雨意或羞涩，霑润限西东。\n入夏雨已多，颇觉支体慵。\n轻烟苒苒绿，夕照微微红。\n不奈勃姑语，呼雨云满空。\n乍晴丝捲轴，復闇花无踪。\n良辰偶孤负，土脉方丰融。\n屈指是新秋，细听邻杵舂。",
        "dynasty": "宋",
        "collection_info": null
    },
    {
        "uuid": "a12e3e2b82c1bb3c975699c8dc3f3014",
        "title": "冬夜对月",
        "author": "张侃",
        "content": "秋来月渐清，老火犹未退。\n好风送新凉，云深復昏晦。\n徐思此夜满，岂不令人爱。\n暑气薄前荣，蒸溽肯少贷。\n月色到芳池，缘此亦拘碍。\n今宵坐中庭，挥麈成独对。\n霜华杂月色，顿然清病肺。\n何必泥中秋，此语吾永佩。",
        "dynasty": "宋",
        "collection_info": null
    },
    {
        "uuid": "38595978d158c7961f7e6f30246fbdf3",
        "title": "午步积谷山探梅才有一二蘂",
        "author": "张侃",
        "content": "烂雨才放晴，街头泥三寸。\n支筇积谷山，寒梅微弄粉。\n二十四番风，迎腊先一讯。\n青女素精明，竟不易号令。\n譬如蜕骨仙，色粧而意整。\n惟有吟诗翁，年年来管领。",
        "dynasty": "宋",
        "collection_info": null
    },
    {
        "uuid": "ff0e07f81d68d460dec0e45cbbeef6fb",
        "title": "发奔牛",
        "author": "张侃",
        "content": "红添花满溪，绿带草穿石。\n佳致在目前，远近记经历。\n云疎雨渐收，篙长水倒激。\n平生一诗卷，未免写胸臆。\n记得坡翁言，在郡六百日。\n出处虽不同，我性聊自适。",
        "dynasty": "宋",
        "collection_info": null
    },
    {
        "uuid": "4eb82082f6982a32415429fe5ebe059f",
        "title": "桃花鸂鶒",
        "author": "张侃",
        "content": "画工天机高，腕有万钧力。\n把笔解写生，妙处欠人识。\n地深烟自引，云敛望不极。\n谁知只尺间，卷藏栖座侧。\n桃枝糁浅红，羞带燕支色。\n经时叹芳跗，数片堕晴碧。\n政缘景色饶，讵忍光阴掷。\n波心自在流，夕照苦见逼。\n雌蜂不受影，容此双鸂鶒。\n睨目且裴回，暂收西去翼。\n笼宽终难驯，水满好修饰。\n旁人莫痴心，乘势事箭弋。\n庶几久相忘，飞浮欣得得。\n连旬暑送风，对此融胸臆。\n不必形似求，枉费半圭墨。",
        "dynasty": "宋",
        "collection_info": null
    },
    {
        "uuid": "4c1b285c63cb10a19d9e4f897b9e7f5e",
        "title": "新河",
        "author": "张侃",
        "content": "侵晨发金台，停午泊新河。\n风定雨新霁，一段平青罗。\n远烟搴新景，宿鹭行细莎。\n临流洗尘心，此地今几过。\n官事记蒲鞭，少驻听渔歌。\n大哉浚汲功，万古保不磨。",
        "dynasty": "宋",
        "collection_info": null
    },
    {
        "uuid": "0dd77e3e5e623dcf6d63d6013b944eda",
        "title": "晨起",
        "author": "张侃",
        "content": "青山与白水，足以娱人思。\n丽花与佳禽，足以令人悲。\n因思世上事，感触特一时。\n拘拘守定见，年少纷白丝。\n朝来北窗边，天清云不飞。\n桂树充绿润，其色光陆离。\n静坐息万虑，手携渊明诗。\n饮酒得真趣，神气常自怡。\n我饮仅涓滴，螺杯谩尔持。\n后山草木深，有禽择所栖。\n婆餠为谁焦，姑恶为谁咨。\n骚翁绎楚语，解说累千辞。\n万物虽异性，天地同一机。\n时至乃飞鸣，人讹反生疑。\n禽语空啾唧，有怨难穷推。\n好生毛羽者，细听强诳欺。\n遂使本然质，由是深有亏。\n清风到阶庭，处处禽语奇。\n勿问声如何，天地何曾私。",
        "dynasty": "宋",
        "collection_info": null
    },
    {
        "uuid": "d6153c36a1fea26c32ea252a2ebe92a8",
        "title": "杜门",
        "author": "张侃",
        "content": "初官金台边，日长颇閒暇。\n细赓饮酒诗，喜无俗子驾。\n云轻月缓梳，竹少花相亚。\n官塘颇尘嚣，数间名传舍。\n吾身聊自适，阅世如啖蔗。\n春初泛舟回，晴溪山影射。\n苍苔护鱼池，粉墙旁花架。\n东风知人情，游丝从空下。\n历览佳有余，顷刻在所化。\n杜门观我心，陶冶有鲍谢。",
        "dynasty": "宋",
        "collection_info": null
    },
    {
        "uuid": "bd2cd2f71c73ff5d9981312cc6e7905c",
        "title": "府治闢镇越堂得坡翁诗石于草棘间",
        "author": "张侃",
        "content": "功名蚊成雷，文华珠媚川。\n作意每中辍，要当付自然。\n谁知蝇头表，不似诗句传。\n鑑湖生光彩，坡翁真谪仙。",
        "dynasty": "宋",
        "collection_info": null
    },
    {
        "uuid": "bda3b1b7d6c4dec27d3eff5a83f5f93d",
        "title": "记野人语",
        "author": "张侃",
        "content": "野人延我坐，古木阴四垂。\n未语涕先集，昔盛今全衰。\n我闻野人语，斯事古有之。\n但要存心地，何须问墓师。",
        "dynasty": "宋",
        "collection_info": null
    },
    {
        "uuid": "2d12d07aa75575254eb1bc6f87233b87",
        "title": "归来五首  其一",
        "author": "张侃",
        "content": "小圃近吾庐，呼奴扫阶曲。\n梅株晚放花，溪水新围玉。\n声名不厌低，出处今已熟。\n倚杖看城山，飞来两鸲鹆。",
        "dynasty": "宋",
        "collection_info": null
    },
    {
        "uuid": "cf4ea85dd8d47b425842bb50da8f5dca",
        "title": "归来五首  其二",
        "author": "张侃",
        "content": "西关景色妍，归来春未尽。\n岸浅柳生阴，风缓花成阵。\n懽娱垂白亲，免得望家讯。\n乳燕立帘鈎，别久还相认。",
        "dynasty": "宋",
        "collection_info": null
    },
    {
        "uuid": "37a398ea5b3aed46d82da084d3a0c5c8",
        "title": "归来五首  其三",
        "author": "张侃",
        "content": "蔷薇在其西，老桂在其东。\n先后不同时，生毓归元功。\n幽艷占淑景，清香待秋风。\n有句莫漫与，骚然固长穷。",
        "dynasty": "宋",
        "collection_info": null
    },
    {
        "uuid": "f381be0e5ee66aab1e7d07d4ae8f7a10",
        "title": "归来五首  其四",
        "author": "张侃",
        "content": "爽气满清晨，秀色藏山骨。\n结亭苕水旁，断手建巳月。\n古语敬书绅，高谭休拄笏。\n柴扉喜常关，从今避请谒。",
        "dynasty": "宋",
        "collection_info": null
    },
    {
        "uuid": "42e5f0902ff1f2aa066751cd14a8d0fb",
        "title": "归来五首  其五",
        "author": "张侃",
        "content": "酴醿数尺长，伐木成小架。\n玉色映晚春，浓阴接初夏。\n浊醪任浅深，细草堪枕藉。\n兴来信步行，浮云出山罅。",
        "dynasty": "宋",
        "collection_info": null
    },
    {
        "uuid": "e95228d729e68aeb9b62deaa5e8bcda7",
        "title": "书目所见者五首  其一",
        "author": "张侃",
        "content": "我家屏围图，画作江天雪。\n雪晴行渔舟，蒲帆繫樯绝。\n犹记为儿时，剑立从头说。\n今日亲见之，甚欲伴清洁。",
        "dynasty": "宋",
        "collection_info": null
    },
    {
        "uuid": "9e667f1ccc753e98a08d1b6f15d658f7",
        "title": "书目所见者五首  其二",
        "author": "张侃",
        "content": "浅滩潮未到，小舟不得动。\n当时一羽轻，今成千钧重。\n老翁倚篙竿，生寒肩势竦。\n劝翁且归家，潮来胜乘槎。",
        "dynasty": "宋",
        "collection_info": null
    },
    {
        "uuid": "de1743a2cedf8983f91d0f1adb7c2f2b",
        "title": "书目所见者五首  其三",
        "author": "张侃",
        "content": "盟鸥何处来，声和春喜近。\n宾鸿可怜生，呼羣摩雾隠。\n鸥鸿本何心，世人无义襟。\n责彼不责己，嗟嗟非独今。",
        "dynasty": "宋",
        "collection_info": null
    },
    {
        "uuid": "1ed1c8a775d0434d2bac67a68604353f",
        "title": "书目所见者五首  其四",
        "author": "张侃",
        "content": "羣山恰四围，江潮游其中。\n潮低不成山，岂是阨于风。\n舟行山渐远，潮势同瓴建。\n抑之可使高，又作望崖反。",
        "dynasty": "宋",
        "collection_info": null
    },
    {
        "uuid": "855d836c2de119d09f9a615f951b60da",
        "title": "书目所见者五首  其五",
        "author": "张侃",
        "content": "小民海滨居，煎水活妻孥。\n指海充府库，何曾计有无。\n盐成有喜色，摘蔬供午食。\n君子劳于心，我侬劳于力。",
        "dynasty": "宋",
        "collection_info": null
    },
    {
        "uuid": "f58bd9b8baee6f44c14ebc5b1d25ad19",
        "title": "朱陈嫁娶图",
        "author": "张侃",
        "content": "生男愿封侯，嫁女在比隣。\n此是古人言，最知天理真。\n世远人亦僞，嫁娶来城闉。\n岁序罕聚首，浩渺不计春。\n当其出门时，错落车百轮。\n笙箫填孔道，珠翠委泥尘。\n堂开牡丹屏，盘横水精鳞。\n徒取眼前富，未问身后贫。\n女娇鲜礼法，薄夫贻所亲。\n民家女及嫁，择对走踆踆。\n一旦有其家，昕昏如主宾。\n谁图朱陈村，宜为尧舜民。",
        "dynasty": "宋",
        "collection_info": null
    },
    {
        "uuid": "8b282ff29418f383c694c95caf9d2583",
        "title": "嘉定壬午春晚园官送杞菊因取陆天随苏东坡张南轩三赋诵之感事赋诗",
        "author": "张侃",
        "content": "我志甘澹薄，不为物所迁。\n园官送杞菊，秀色满目前。\n生育秉至性，阴阳顺中权。\n可怜黄口儿，匕筯照腥羶。\n纵得一饷戏，旁观成胁肩。\n杞菊付中厨，试着姜盐煎。\n至哉天下味，妙处秘不传。\n三贤留隽语，首当师之焉。",
        "dynasty": "宋",
        "collection_info": null
    },
    {
        "uuid": "c91578aac6589afd83e5e7e48f20a57e",
        "title": "秋日閒居十首  其一",
        "author": "张侃",
        "content": "归来清凈居，懒蹋红紫陌。\n有堂新翼然，远景疑界画。\n暑气碍秋容，似觉眼界窄。\n墨云吹雨丝，顷刻入地尺。\n水势沄沄来，岸流已拍拍。\n老杨湿根翠，穉菱污花白。\n东港与西塍，了不见旧迹。\n阴阳反掌间，底事作灾阨。",
        "dynasty": "宋",
        "collection_info": null
    },
    {
        "uuid": "841ff5c32e4c1fd9ce9bb1cb09872ea2",
        "title": "秋日閒居十首  其二",
        "author": "张侃",
        "content": "名花逢深春，各自逞娇怪。\n蔷薇绕篱根，园丁采去卖。\n琐细不知名，结束担头挂。\n细细随轻风，时时与破坏。\n诗人浪自吟，放言竟成躗。\n红紫一夕空，又见韶华迈。\n亭亭珊瑚枝，懒入名花派。\n每见天秋凉，依竹堪入画。",
        "dynasty": "宋",
        "collection_info": null
    },
    {
        "uuid": "d68d338684b683bbb2582faab2df606f",
        "title": "秋日閒居十首  其三",
        "author": "张侃",
        "content": "我志甘锄园，汲水敢言倦。\n拟种百尺松，终宵风雨战。\n土脉分瘠肥，秉性有后先。\n蔚然三寸长，荆棘从旁罥。\n待得成清阴，方为世人羡。\n画手知姓谁，拂拭好东绢。\n写此岁寒姿，爽气满庭院。\n不记少小时，插株泥样贱。",
        "dynasty": "宋",
        "collection_info": null
    },
    {
        "uuid": "41b296aeedc72a1f303e71b1fc83e92d",
        "title": "秋日閒居十首  其四",
        "author": "张侃",
        "content": "秋崖一段清，秋水暗生池。\n眼力所尽处，不特宋玉悲。\n化工尔许巧，閒花糁枯枝。\n凉生细细吐，月缓重重垂。\n但恨古之人，未能铸好辞。\n从叟悲秋语，如石不可移。\n独爱白乐天，酌酒细吟诗。\n渐喜无人听，格外只自知。",
        "dynasty": "宋",
        "collection_info": null
    },
    {
        "uuid": "ab677a69a0b09e5e0c4e7cfaf15b4277",
        "title": "秋日閒居十首  其五",
        "author": "张侃",
        "content": "西关近邑郛，閒地素来广。\n规度三五弓，栽花屹相向。\n第一觅竹本，宗生要易暀。\n晚色翠四围，依约见秋嶂。\n老鸡先司晨，除栅试一放。\n峨冠污枯草，鲜明莫能状。\n厨人出新巧，收勋到盆盎。\n持送文园翁，小字书佳况。",
        "dynasty": "宋",
        "collection_info": null
    },
    {
        "uuid": "78795f584f20c1a5a27cbccc58bcc05f",
        "title": "秋日閒居十首  其六",
        "author": "张侃",
        "content": "江南多泽国，别派亦成湖。\n渺渺明佳景，纷纷展画图。\n层穹邈无际，浮翠前峰孤。\n欲唤扁舟去，笔床茶竈俱。\n东边屿深幽，穉芦不记株。\n花轻相上下，随风掠酒盂。\n湖中开一镜，中有双野鳬。\n可怜知者少，此趣未尝无。",
        "dynasty": "宋",
        "collection_info": null
    },
    {
        "uuid": "ad3f9059259dffe997320fc8059c3204",
        "title": "秋日閒居十首  其七",
        "author": "张侃",
        "content": "人情易爱憎，品花语最严。\n遮护富贵花，排日挂牙籤。\n骄态不自持，霏微花上霑。\n虚名竟何益，余事付宝奁。\n花开有迟速，禀气等洪纤。\n到眼俱可翫，何曾形弃嫌。\n幽幽牵牛开，碧色照疎栏。\n勿云此花陋，所取缘伤廉。",
        "dynasty": "宋",
        "collection_info": null
    },
    {
        "uuid": "a73f8a092a62504a9039d70d58c4050b",
        "title": "秋日閒居十首  其八",
        "author": "张侃",
        "content": "迎秋花事稀，蝶翅依沙晚。\n篱落绕红园，暗遣佳名损。\n立名岂愿丑，一定不容返。\n宁避市尘喧，甘作山林遯。\n柔枝缀凤儿，栏外成锦幰。\n婉婉风味殊，苒苒烟光远。\n治世凤朝阳，吾道何须偃。\n毋学接舆狂，终日空思忖。",
        "dynasty": "宋",
        "collection_info": null
    },
    {
        "uuid": "6f84dc0291088a1c109fff5b13316221",
        "title": "秋日閒居十首  其九",
        "author": "张侃",
        "content": "兰以深而香，避世非吾忍。\n移根植堂下，遂使世人冁。\n谁知秋华拆，未许流声尽。\n即之色渐温，佩之芳愈敏。\n因观太古音，试理幽兰引。\n幽兰本香草，名随四时泯。\n奈何楚子孙，些只徒自窘。\n一枝三四叶，与人作标准。",
        "dynasty": "宋",
        "collection_info": null
    },
    {
        "uuid": "79059d3799ad4ff43c4382bf33f582bb",
        "title": "秋日閒居十首  其一○",
        "author": "张侃",
        "content": "小园虽偪仄，堂成春告残。\n羣山当目前，翠色烟中繁。\n隔堤多垂杨，纷纷风前翻。\n畦夫为予言，宜插秋牡丹。\n既无倾城艷，亦可酒筵看。\n根株虽脆弱，千叶攒中单。\n夕阳媚晴水，红湿回轻澜。\n休从殷七七，染法成欺暪。",
        "dynasty": "宋",
        "collection_info": null
    },
    {
        "uuid": "1c8fb9e439231cfb89e67eb94e7e3d92",
        "title": "五云门外湖田",
        "author": "张侃",
        "content": "越中官赋重，有田即追呼。\n小民生计薄，何以存妻孥。\n前贤念民切，潴水启鑑湖。\n自此岁常登，不计大有书。\n湖堙水渐涸，往往事耕锄。\n禾根虽浸水，天秋翠平铺。\n后王主生育，讵肯馁一夫。\n尽说湖田好，大胜行商车。\n商车利纵博，巨涛与险涂。\n湖田若不熟，明年岂全无。",
        "dynasty": "宋",
        "collection_info": null
    },
    {
        "uuid": "5fcb3d0fe791e2564ab07751c7b3b700",
        "title": "娥江市",
        "author": "张侃",
        "content": "前回渡娥江，夜半呼舟行。\n今回渡娥江，风迎晚潮平。\n人心险于潮，潮头平于路。\n娥心无古今，潮随渔篙渡。",
        "dynasty": "宋",
        "collection_info": null
    },
    {
        "uuid": "6dbc7da71acda60b06074675bfb110ae",
        "title": "千秋观拜贺知章像",
        "author": "张侃",
        "content": "天清云捲幔，风定水开奁。\n既知鑑湖阔，所取胡乃廉。\n一曲期自足，千年名字馥。\n我来拜遗像，端可激颓俗。",
        "dynasty": "宋",
        "collection_info": null
    },
    {
        "uuid": "ee002715419f9983edc5f90081db427f",
        "title": "游石笋",
        "author": "张侃",
        "content": "偶成石笋游，山色浸云表。\n两轮天地阔，一览江湖小。\n渴饮金沙泉，饥餐翠松苗。\n邺公何许人，遥想好风标。",
        "dynasty": "宋",
        "collection_info": null
    },
    {
        "uuid": "403519da0b2bf2ab83f479de06b24d5d",
        "title": "郊外",
        "author": "张侃",
        "content": "县市已萧疎，何况在西郊。\n浮云不成山，浊雨平浅坳。\n纷纷占生殖，盖头一把茅。\n钓鱼寻竹枝，明火采松梢。\n翻成水墨画，极意竟难描。\n移时反官舍，游僧初解包。\n潜思目所寓，肯把声名抛。\n试问耳聋许，终胜掉头巢。",
        "dynasty": "宋",
        "collection_info": null
    },
    {
        "uuid": "e336d528f3c6a2a90d9b750566486b36",
        "title": "閒意",
        "author": "张侃",
        "content": "秋来纔几日，得雨洗暑气。\n庭前容人行，琐细开野卉。\n似觉气象殊，鄙薄牡丹贵。\n不是怨春风，政缘出处异。\n柔得千年存，刚则片时易。\n弹指秋又深，静处觑万彙。\n胡床倚竹根，清入诗人胃。\n好风缓缓来，侧耳听络纬。",
        "dynasty": "宋",
        "collection_info": null
    },
    {
        "uuid": "363988b56b7730eef9b708d7f78ae23e",
        "title": "樊将军庙在上陌樊宅土人相传是将军故居史本传云沛人也五十年前因题数语今辄附此",
        "author": "张侃",
        "content": "将军生沛邑，樊宅在吴墟。\n既没其先语，决知非此居。\n排门忠尚在，浮甲事尤虚。\n却恐同姓者，相传佚本初。",
        "dynasty": "宋",
        "collection_info": null
    },
    {
        "uuid": "0f3f15c66a32e526082549369d09713d",
        "title": "古涧閒适",
        "author": "张侃",
        "content": "雨来磵水碧，磵远山势斜。\n磵边随意坐，琐细觅开花。\n野蝶深有情，翾翾依沙晚。\n以渠流水心，醒我观花眼。",
        "dynasty": "宋",
        "collection_info": null
    },
    {
        "uuid": "ff37479a68f1bef5d8320ea6b220decf",
        "title": "示韦中实六首  其一",
        "author": "张侃",
        "content": "鹤隠乍来时，年方三十七。\n忽忽十七年，终始如一日。\n卜居在邑西，近我读书室。\n閒来剧笑谈，友情似胶漆。\n笔端备六体，纸上春蛇逸。\n两鬓吹秋丝，吟诗纪经历。",
        "dynasty": "宋",
        "collection_info": null
    },
    {
        "uuid": "7e91099b4da00cc20b6350bf0871bf4e",
        "title": "示韦中实六首  其二",
        "author": "张侃",
        "content": "去年金台归，今年三十六。\n守拙伴林鸠，折箭存飞鹄。\n小园接屋东，有堂依水绿。\n浮云前山来，萧放忘拘束。\n云已久无心，细看犹未足。\n起来一杯酒，从此觅归宿。",
        "dynasty": "宋",
        "collection_info": null
    },
    {
        "uuid": "c8bd4f912ba613a83c4cec115d1b616e",
        "title": "示韦中实六首  其三",
        "author": "张侃",
        "content": "我与鹤隠交，一纪又踰五。\n燕飞知春秋，鸡鸣便风雨。\n惟君胜苏端，许我似杜甫。\n忘情更忘言，握手见肺腑。\n君或醉时歌，不问歌差误。\n醒后颇快人，续续写诗句。",
        "dynasty": "宋",
        "collection_info": null
    },
    {
        "uuid": "42db1c54e82b251d36ed2992b768473a",
        "title": "示韦中实六首  其四",
        "author": "张侃",
        "content": "向来未服役，君室日清閒。\n侵晓披衣见，中宵曳杖还。\n溪梅粲玉萼，几度开笑颜。\n迩来君累重，旬月旅长安。\n葛屦蹋尘沙，春在湖山间。\n忙裏买小艇，何妨卧看山。",
        "dynasty": "宋",
        "collection_info": null
    },
    {
        "uuid": "cf8ca692b4e17a08d05678cdd0894e79",
        "title": "示韦中实六首  其五",
        "author": "张侃",
        "content": "一春随意行，济胜欣有遇。\n不愁风薄人，但愁雨深阻。\n乱山烟中藏，勃姑声转嗉。\n春无三日晴，前人句已寓。\n惜许好花枝，烂熳少人顾。\n君久不在家，花思依柳絮。",
        "dynasty": "宋",
        "collection_info": null
    },
    {
        "uuid": "69b7256f7a39ba92b9b123970dbc2dbc",
        "title": "示韦中实六首  其六",
        "author": "张侃",
        "content": "微官当力勤，后月已戒路。\n思君且话言，处处放閒步。\n花前借鶑吟，卷中笑鱼蠹。\n民家老树根，小憩觅幽趣。\n更后四十年，同君寻旧寓。\n斯事姑置之，尺书寄飞羽。",
        "dynasty": "宋",
        "collection_info": null
    },
    {
        "uuid": "801899563a58f7d6c4424536e91bbaeb",
        "title": "示高恺叔",
        "author": "张侃",
        "content": "天秋桂子香，我舟从西来。\n爱君丰度好，面上无尘埃。\n相逢各草草，未暇开情抱。\n赠君以一言，功名薄穹昊。\n新春雪初晴，记水三四程。\n徘徊梅花树，邀我了诗情。",
        "dynasty": "宋",
        "collection_info": null
    },
    {
        "uuid": "1cf9e66af44ff0c0d96b7e5a374efef0",
        "title": "题李伯时马",
        "author": "张侃",
        "content": "近代李伯时，能画天厩马。\n画本出心匠，不在韩干下。\n真骨独当御，汗血沫凝赭。\n为渠生光辉，神妙非力假。\n平日熟意态，绘事颇閒暇。\n谁知贋易真，万马悉喑哑。\n色带碧云騢，和鸾亦雅雅。\n一笔竟不予，此意识者寡。",
        "dynasty": "宋",
        "collection_info": null
    },
    {
        "uuid": "4f0646b4b412960d3de4ad2ab62bee69",
        "title": "三高祠",
        "author": "张侃",
        "content": "武侯出师表，子陵钓鱼矶。\n达则济天下，穷则敛所施。\n凄凉数间屋，荒草碧离离。\n功名挂人口，毁誉復随之。\n檥舟三高堂，快读石湖碑。\n不有君子生，何以立国基。\n夫君守定见，遯野身自肥。\n傥不为时用，犹当师仲尼。\n血指恐及己，旁观付盛衰。\n泛湖诚僞计，思鲈设虚辞。\n区区务力作，反蒙樵人讥。\n松江水不穷，那能洗瑕疵。\n石湖拟小山，三招何逶迤。\n字字春秋笔，史氏当凭依。\n武林有西湖，湖上水仙祠。\n君復隠孤山，清名敌伯夷。\n死无封禅书，小诗扬京师。\n坡翁刺是邦，寒泉荐江蓠。\n在郡六百日，遂踵居易规。\n终焉配水仙，事定分是非。\n邦人思坡翁，要和甘棠时。\n遂肖三贤像，相与祝其尸。\n三贤得其操，三高得其微。\n篙师催我行，日落江水湄。",
        "dynasty": "宋",
        "collection_info": null
    },
    {
        "uuid": "6c2a0f15b3d4ce1bc3173261da0390d6",
        "title": "惠山",
        "author": "张侃",
        "content": "胜槩弃道旁，翠色空萧爽。\n泉经古涧流，鸟趁枯藤上。\n俗眼眩浮华，红妆围翠幌。\n入山恐太深，更肯契心赏。\n山灵亦退听，佳名虑标榜。\n断绠汲寒深，随人堕世网。",
        "dynasty": "宋",
        "collection_info": null
    },
    {
        "uuid": "a5e574815ad50cc01fdf3170ec0bb2f1",
        "title": "煎茶",
        "author": "张侃",
        "content": "结庐枕石隙，其下通泉脉。\n新开数尺泉，涌然如乳白。\n道人北山来，閒话到终夕。\n徐云茶已芽，气味及高格。\n绛囊映绿色，未尝齿流液。\n汲泉满歙缻，篝火勿遽迫。\n须臾蟹眼生，茶新手缓掷。\n姜盐宜屏除，祇能添水厄。",
        "dynasty": "宋",
        "collection_info": null
    },
    {
        "uuid": "a0173884f43e268204aa2e2e650a5224",
        "title": "东西家",
        "author": "张侃",
        "content": "东家机杼鸣，西家舂杵急。\n西家荷艷鲜，东家竹翠湿。\n小小了生涯，四壁从渠立。\n昨朝雨倾盆，鸡栅又新葺。\n柘叶延凉阴，父母妻儿集。\n村南沽酒归，佳馔有鱼入。",
        "dynasty": "宋",
        "collection_info": null
    },
    {
        "uuid": "8df182ac328688a5c72aa866fc49a124",
        "title": "对镜辞",
        "author": "张侃",
        "content": "古人对镜辞，率是年纪老。\n出言反成悲，未免耿成抱。\n间有少年人，对镜默祈祷。\n第一早功名，第二多寿考。\n第三欲富贵，满屋贮珠宝。\n此心机械生，此身晨夕恼。\n用一每藏九，终焉乖至道。\n目为守钱虏，名字亦可保。\n不见王夷甫，举去忘稽考。\n我今对镜别，有酒便为好。\n欲醉未醉间，浩歌出晴昊。\n荷花解人心，风前互倾倒。",
        "dynasty": "宋",
        "collection_info": null
    },
    {
        "uuid": "e3d9783b0ddaa9dfac0152511c22c04a",
        "title": "秋夜",
        "author": "张侃",
        "content": "秋深气转清，夜閒更正永。\n庭前菊半花，天外云收景。\n试呼曲生来，绿色照瓦皿。\n悠然两相忘，何必问形影。",
        "dynasty": "宋",
        "collection_info": null
    },
    {
        "uuid": "3b23b35a8e4042cb0a7edd2c06e98f53",
        "title": "十月二十四夜雪霰用苏文忠和赵虢令韵",
        "author": "张侃",
        "content": "营居在西关，炼句谁能和。\n水深舟已行，雨骤云无奈。\n残花蝶倦栖，弱柳鸟惊堕。\n桥杆挂稻头，小定事舂簸。\n带湿芒尽除，易破粒渐瑳。\n世路久羊肠，人情随蚁磨。\n每祈天雨宝，非是心好货。\n力行毋自画，浮言空相挫。\n因閒到农家，暂憩同客坐。\n别港野鳬归，断篱瘠牛卧。\n老翁语殷勤，今岁多坎坷。\n望晴眼力枯，护田衣袂涴。\n政恐官税亏，不顾茅屋破。\n老翁勿预愁，太守兼劝课。\n丘明纪大饥，孟子悯人饿。\n瑞花舞绥绥，来秋真可贺。",
        "dynasty": "宋",
        "collection_info": null
    },
    {
        "uuid": "b332eefb4d1937e74c98f2e7769d06c2",
        "title": "戊辰春二月雪吕君国秀曾赋七字句予和云试来月下逢僊子何似风前聘宓妃乙酉春二月一日雪再吟二首  其一",
        "author": "张侃",
        "content": "去年正月尾，云片缀雨丝。\n今年二月头，雪花一尺围。\n丰登有定数，元化孰可窥。\n呼奴粲灯篝，细诵辛卯诗。",
        "dynasty": "宋",
        "collection_info": null
    },
    {
        "uuid": "a26bbf59761ec49b734b8b8dc6a32191",
        "title": "戊辰春二月雪吕君国秀曾赋七字句予和云试来月下逢僊子何似风前聘宓妃乙酉春二月一日雪再吟二首  其二",
        "author": "张侃",
        "content": "吕君年八十，曾赋春雪诗。\n平生慕韩愈，大书万玉妃。\n我时年甫冠，辛苦铸好辞。\n功业只尔耳，岁序空推移。",
        "dynasty": "宋",
        "collection_info": null
    },
    {
        "uuid": "b22f7d0d15186966a0bddb17e922a258",
        "title": "孤山",
        "author": "张侃",
        "content": "先生声名高，引人同吾道。\n来访孤山师，草木富华藻。\n有泉出山罅，碧色巧萦抱。\n甚欲酌此清，仰天应笑倒。",
        "dynasty": "宋",
        "collection_info": null
    },
    {
        "uuid": "695cf7373c555a95edcb2ca7c0ff8fa3",
        "title": "写古五首  其一",
        "author": "张侃",
        "content": "事行人所难，涂人未深信。\n吾身一时高，佳名万古振。\n堂前颇幽虚，老竹添翠润。\n世俗日浇讹，风流今已尽。",
        "dynasty": "宋",
        "collection_info": null
    },
    {
        "uuid": "6077be83e033d2d41f0672632f93e2f6",
        "title": "写古五首  其二",
        "author": "张侃",
        "content": "文章如元气，又如水赴川。\n宿习务洗去，仲涂当日贤。\n扶持正统在，后学承其传。\n众目不可掩，玑衡丽青天。",
        "dynasty": "宋",
        "collection_info": null
    },
    {
        "uuid": "95458e39c44134c8ebbcfab7276183e6",
        "title": "写古五首  其三",
        "author": "张侃",
        "content": "束带立朝廷，平日有定力。\n挺挺道乡公，面上无佞色。\n谏书与天通，那暇顾荆棘。\n墓祭记学宫，贤哉太守职。",
        "dynasty": "宋",
        "collection_info": null
    },
    {
        "uuid": "1e5a476a9bc4aa2c06ad22fb3547682c",
        "title": "写古五首  其四",
        "author": "张侃",
        "content": "人心具天性，嗜好各不同。\n荒凉陆子祠，寒泉引碧筩。\n名者身之累，千载存遗踪。\n独有吟诗人，时来繫短篷。",
        "dynasty": "宋",
        "collection_info": null
    },
    {
        "uuid": "ef22ffd5a94a5ce51f2eb3dcffe13fae",
        "title": "写古五首  其五",
        "author": "张侃",
        "content": "希声少年日，劲风盘青苍。\n与世既不偶，投老颐山旁。\n蓺花静天理，浚泉发新芳。\n斯事古亦有，君子戒反常。",
        "dynasty": "宋",
        "collection_info": null
    },
    {
        "uuid": "57ccb4e98ef8b43f66f4405cb8862b72",
        "title": "清寒",
        "author": "张侃",
        "content": "臞叟久不出，短帽半离披。\n天公有新事，剪雪玉参差。\n仰瞻银海眩，须臾肆寒威。\n试呼缄口翁，时復一中之。\n初如薝卜飘，终似白练驰。\n阴气无所泄，乘风舞绥绥。\n山明失紫翠，手板休拄颐。\n磎流有层冰，艇子寸步移。\n寒禽集深条，可怜翅翎垂。\n拥炉回阳春，始觉温四肢。\n我生仅再见，老农重嗟咨。\n锦里杜子美，姑溪周紫芝。\n文章江汉流，初不事支辞。\n遗编可推究，古岂异今时。\n无此雪与寒，何翅五吟诗。\n宜瑞不患寡，写檄诛云师。",
        "dynasty": "宋",
        "collection_info": null
    },
    {
        "uuid": "2be6bd8092e7451005a660eac290793f",
        "title": "书事  其一",
        "author": "张侃",
        "content": "细雨饥寒色，忽被北风吹。\n杨柳丝不长，免得成别离。\n西家杼锦绣，东家粥文辞。\n天地本无巧，人世嗟何为。",
        "dynasty": "宋",
        "collection_info": null
    },
    {
        "uuid": "4ed43a3aabf3e44cd42fed2cbc78aaf0",
        "title": "书事  其二",
        "author": "张侃",
        "content": "今年气候迟，五月寒尚在。\n花柳已稀疎，轩窗颇潇洒。\n提携一书箧，转盼十五载。\n自拂蛛蝥去，文字生光彩。\n名起致人嫌，俗冗令我凂。\n袖手细旁观，小大立可待。\n樵夫唱竹枝，渔人歌欵乃。\n清适付傥来，浪语免后悔。\n吾家儒代耕，官卑谨勤怠。\n入夜倾碧香，聊用浇磊块。",
        "dynasty": "宋",
        "collection_info": null
    },
    {
        "uuid": "581f46d49dbc4147d4cf7323b7cb2175",
        "title": "岁时书事  其一",
        "author": "张侃",
        "content": "官居尽日閒，随意自消遣。\n出门河水清，风定回长练。\n烟林入画图，脱叶霜新绚。\n景色为人妍，一岁知几变。\n因思天地间，是处堪留恋。\n指随襟袖寒，地气近淮甸。\n归来吹青灯，峨冠看经传。\n今人聊復尔，古人不可见。",
        "dynasty": "宋",
        "collection_info": null
    },
    {
        "uuid": "7116100da1001125ec53571a504d2bf7",
        "title": "岁时书事  其二",
        "author": "张侃",
        "content": "墙东古杨树，秋来已憔悴。\n非无岁寒心，政以枝条脆。\n阳春敷新荣，生育不择地。\n依依杨柳枝，风前舞娇翠。\n娇翠虽至柔，中有生生意。",
        "dynasty": "宋",
        "collection_info": null
    },
    {
        "uuid": "20a7375b933bb44776ef2cd3cd60261f",
        "title": "岁时书事  其三",
        "author": "张侃",
        "content": "夜长何漫漫，谁为劳者辞。\n致身清明朝，谁为感遇诗。\n古来贤达士，气志不肯卑。\n曳裾非素习，不过祈人知。\n一言偶相契，遂踵萧何规。\n呜呼今不然，车马日以驰。\n朱门极富贵，长途多寒饥。\n立身荣辱中，每见无不为。\n平生毅然节，反为今所亏。\n赧颜度朝夕，同队如小儿。\n结茅枕吴羌，清名万代垂。",
        "dynasty": "宋",
        "collection_info": null
    },
    {
        "uuid": "072981b8892228a9759b8ba5331cd88d",
        "title": "岁时书事  其四",
        "author": "张侃",
        "content": "束髮能缀文，未解知其奥。\n修绠汲渊源，所得是潢潦。\n年来三折肱，逢人漫称好。\n古意愈简淡，新说恣颠倒。\n如何十日曝，只望阴雨膏。\n闭门觑天功，时至学自到。",
        "dynasty": "宋",
        "collection_info": null
    },
    {
        "uuid": "c2161f3f08a9df055aa715e378826fe1",
        "title": "岁时书事  其五",
        "author": "张侃",
        "content": "霜色白皑皑，与雪竟无间。\n不独齐国人，凌晨歌瓮饭。\n古瓦灿奇葩，纤微分六瓣。\n云寒晓不开，雝雝有孤鴈。\n犹记前十年，蹑舄青螺绾。\n舒徐酌细泉，委折登危栈。\n独恨来仓卒，野服未易办。\n去年买小舟，敛板作微宦。\n荒凉屋数椽，门外多车輚。\n旋呼市居人，觕葺如缝绽。\n寂坐冬夜深，霜风吹两骭。\n旧书不敢废，官事不敢慢。\n达哉漆园翁，出处任鹏鷃。",
        "dynasty": "宋",
        "collection_info": null
    },
    {
        "uuid": "ca92b52d70fe35c13d008d79eddf2988",
        "title": "岁时书事  其六",
        "author": "张侃",
        "content": "朝来瑞花飞，檐前成箇箇。\n老农村中居，沽酒自相贺。\n不愿担石储，但愿免饥饿。\n连年田有秋，墙东添石硙。\n春来亦有花，竹外江梅破。\n倡桃与妖李，临风自娇惰。\n上天新赐瑞，莫测花机大。\n毫端已先知，浩歌续楚些。",
        "dynasty": "宋",
        "collection_info": null
    },
    {
        "uuid": "4bbf86165f4534c17069cc7d2af70c1c",
        "title": "岁时书事  其七",
        "author": "张侃",
        "content": "冬雪已飞舞，冬月愈明皎。\n午夜静人籁，一目天未了。\n荒村木杈枒，上有乌鹊绕。\n胡床拥破裘，呼奴取青醥。\n良夜天下同，妙处识者少。\n何必与人言，壮志出尘表。",
        "dynasty": "宋",
        "collection_info": null
    },
    {
        "uuid": "37dd72f32c5c40e81af111b4591bf272",
        "title": "岁时书事  其八",
        "author": "张侃",
        "content": "前朝到闸南，冰开春意动。\n寒风先觱发，日色尚曈眬。\n老翁礼颇恭，侧立手先拱。\n殷勤谢官侬，筠笼野果重。\n顾我守官下，仁惠愧刘宠。\n其位偪而卑，惟知短檄捧。\n举袖谢老翁，毋以斯言恐。\n我见诚暖姝，我才甘散冗。",
        "dynasty": "宋",
        "collection_info": null
    },
    {
        "uuid": "0530671583d56b4ed1d7e1c509e36806",
        "title": "岁时书事  其九",
        "author": "张侃",
        "content": "心官素坦夷，幼荷父兄诏。\n口诵太古篇，烟村杂渔钓。\n谁知贤者乐，竟坐旁人谯。\n偶有百炼铜，铸作架上照。\n形模虽不同，小大亦相肖。\n一为世所移，作事非素料。\n酒中有妙理，勿学渊明笑。\n渊明旷荡人，行藏同荷篠。\n天外有奇趣，勿学孙登啸。\n孙登隠逸辈，施为异常调。\n万事付自然，吾方诣至妙。",
        "dynasty": "宋",
        "collection_info": null
    },
    {
        "uuid": "c1b6d72b4ab1af531f9caca9a1d7446a",
        "title": "岁时书事  其一○",
        "author": "张侃",
        "content": "岁晚星回天，雪晴雨收脚。\n畦丁昨夜来，老竹如新斮。\n我本一书生，纸上守糟粕。\n治圃非素长，方欲求其略。\n吁嗟天下人，方以邻为壑。\n人心自尔殊，化工无厚薄。",
        "dynasty": "宋",
        "collection_info": null
    },
    {
        "uuid": "5983655ea654faa74898390892dc1e66",
        "title": "岁时书事  其一一",
        "author": "张侃",
        "content": "羣花极妖丽，不似梅花清。\n孤标年年在，吟意年年生。\n香清到诗骨，可翫不可名。\n安得李杜辈，美酒为之倾。",
        "dynasty": "宋",
        "collection_info": null
    },
    {
        "uuid": "e7ef98b51dac79d089d23c258c614872",
        "title": "食圆用建昌使君叔父韵",
        "author": "张侃",
        "content": "荆楚遗风在，琐碎陈佳筵。\n犹忆总丱时，兀坐空自怜。\n老妻剂秫粉，夜永灯花偏。\n潋盌蔗浆秾，晴云绕目前。\n翻匙玉比洁，胶齿珠相骈。\n我髮日种种，流光自年年。\n门无送酒人，谁能中圣贤。\n因试囊中术，妙处有机权。\n由来寓于手，不在刀削圆。\n泛观天地间，几者物之先。\n大阮精诗学，咏物巧回旋。\n虚名付傥来，默守终日干。\n吴生泥于方，所见何拘挛。\n三復叔兮什，华池水润咽。",
        "dynasty": "宋",
        "collection_info": null
    },
    {
        "uuid": "04f2d695c6418bc5350f68a0d917cedd",
        "title": "池荷",
        "author": "张侃",
        "content": "水浅荷亭亭，风过半欹侧。\n入水元不濡，须臾见本色。\n偶然成珠玑，至妙人孰测。\n乍散起微波，再圆聊作剧。\n澜雨未舒晴，浮云时拥墨。\n小池瀰旧痕，一旦寓新饰。\n荷平绿水深，翠满真堪惜。\n切勿溅成珠，漾去静如拭。",
        "dynasty": "宋",
        "collection_info": null
    },
    {
        "uuid": "17c1eb26286f336fbc293366d785785f",
        "title": "枫桥",
        "author": "张侃",
        "content": "墙边紫燕留，柳外红日晚。\n川明山影动，风缓波声远。\n吾道付悠悠，世尘空衮衮。\n精庐傍官河，时有舟车返。\n古贤用志苦，吟诗一字稳。\n乃知半夜钟，绝胜木兰饭。",
        "dynasty": "宋",
        "collection_info": null
    },
    {
        "uuid": "fb3bb97af25f5b1203dd5122d66bde00",
        "title": "薄薄酒三首  其一",
        "author": "张侃",
        "content": "薄薄酒，解愁颜。\n丑丑妇，胜居鳏。\n但有粗缯大布包裹了，争羡危冠华服伛偻趋朝班。\n就令真封定远侯，何如生入玉门关。\n苏秦富贵却输负郭二顷，管叔兄弟恨不茅屋三间。\n张公厚葬保首领，嵇康养生诛市阛。\n亡羊未易较臧谷，争地适足夸触蛮。\n锦衣未暖沐猴败，仙舟无耗鲍鱼还。\n狂谋正使鬼笑，薄命岂坐天悭。\n不须乞镜湖三百里，不须买莲峰一半山。\n穷达忧乐付与三万六千日，但恐一生辛苦不若一生閒。",
        "dynasty": "宋",
        "collection_info": null
    },
    {
        "uuid": "d54cbfba39f6d671a94f40ccabd8af8a",
        "title": "薄薄酒三首  其二",
        "author": "张侃",
        "content": "薄薄酒，免厚味。\n丑丑妇，得长年。\n渊明饮酒聊小醉，醉后清风北窗眠。\n季伦百万买娇丽，一朝祸至空弃捐。\n因思达者得其趣，那用情爱汩心渊。\n门栽五柳池种莲，瓶无斗粟囊无钱。\n浮云富贵不须问，在世得失付自然。\n君看曳玉垂金趋魏阙，何如蹑舄散策吴羌边。\n君看奇珍异味食方丈，何如粝饭野蔌在目前。\n古来知此亦自少，或出或处随吾权。\n入秋雨过暑光薄，桂子将绽添清妍。\n抱瓮独醉有深乐，不用抽钗唤李娟。",
        "dynasty": "宋",
        "collection_info": null
    },
    {
        "uuid": "a2ac99d523271a12bc52217105c3fd0a",
        "title": "薄薄酒三首  其三",
        "author": "张侃",
        "content": "薄薄酒，无余味。\n丑丑妇，有余妍。\n君看行乐且随分，不用美酒丽女骄目前。\n纷纷万事如云过，塞翁祈福图免祸。\n屈指富贵能几人，大笑书生守寒饿。\n书生作计亦不痴，开尊对花吟好诗。\n丑妇买鱼赤脚煮，醉后狂歌发真趣。",
        "dynasty": "宋",
        "collection_info": null
    },
    {
        "uuid": "5d897cf32c5d0b9bbae38169b180ff7c",
        "title": "家园有梅一株依附篱落潘圣功喜其有古意戏占云早是江南春讯动枝头己着两三花癸酉岁梅不生花己卯秋尾圣功云亡怆然有感见于篇什",
        "author": "张侃",
        "content": "雪意垂垂云满天，梅花一枝放清妍。\n与君蹋雪看不足，归来吹镫传诗篇。\n此诗只许梅压倒，句中染香疑登仙。\n梅兮再四乞避舍，杳渺初不到灵坚。\n我恐么凤暗作祟，岭梅碧落侍班联。\n空留佳语涂耳目，岁月冉冉知几迁。\n况君姓氏占仙籍，随分了却尘世缘。\n想今共梅成莫逆，投壶一笑三千年。\n江南春讯谁领略，杖头那用挂酒钱。",
        "dynasty": "宋",
        "collection_info": null
    },
    {
        "uuid": "130224514243507e14aa4dbfd60337a1",
        "title": "千叶支子",
        "author": "张侃",
        "content": "园林绿暗花事稀，蜂愁蝶怨依夕晖。\n天工续续施巧手，眼边无日不芳菲。\n须知万物都是假，苦泥实相第二机。\n支花附石水清泚，端庄自是萧然姿。\n来从鹿苑尘顿洗，暂登萤窗聊发挥。\n芳苞攒叶毋乃密，清香徐徐风作围。\n我方寂坐息百虑，对此不觉板拄颐。\n荒山草木能妩媚，从今细寻莫相违。",
        "dynasty": "宋",
        "collection_info": null
    },
    {
        "uuid": "c870b4bb851fab1e0d2d6c7c95fbcdd1",
        "title": "园丁报秀野对岸芙蓉盛开",
        "author": "张侃",
        "content": "我家分占清溪曲，溪曲新添数椽屋。\n屋前花竹占清妍，更植芙蓉伴黄菊。\n植时止是三寸栽，雨打雪埋地气回。\n深培浅壅那费力，想见锦绣沿溪开。\n向来为渠转一语，欲绊秋光坚不住。\n于今秋光虽胜前，花开却恨隔江浦。\n畦丁知我酷爱花，风吹芳讯到官衙。\n淡红深粉足娇态，高高下下依日斜。\n人生行乐何须定，蹉见此花头次盛。\n蜂脾添蜜采偏多，蝶婢寻香屡来聘。\n因报畦丁轻削根，趁时乱插不厌繁。\n今年开遍明年续，要使长蒙天地恩。\n主人做官在虞水，亦有芙蓉满閒地。\n看花翻忆植花时，酌酒一杯谁寄似。",
        "dynasty": "宋",
        "collection_info": null
    },
    {
        "uuid": "dfebfa23a2359a3ff48aded5a5115933",
        "title": "野航池边古梅二首  其一",
        "author": "张侃",
        "content": "池边梅花种几时，枝柯古怪苔纹围。\n可怜守分不入宜，开时却有天然姿。\n因看冬夜月初上，景象森然最难状。\n梅枝写影已清奇，不用画师作图障。",
        "dynasty": "宋",
        "collection_info": null
    },
    {
        "uuid": "4f1fbe62717604f67447bcb00781dd59",
        "title": "野航池边古梅二首  其二",
        "author": "张侃",
        "content": "凡花虽艷艷在眼，梅花带清清入骨。\n时人喜艷不喜清，绮言丽语寓轻忽。\n池边之梅格又高，霜月次第上林皋。\n平生爱梅被梅恼，梅亦怜吾非年少。",
        "dynasty": "宋",
        "collection_info": null
    },
    {
        "uuid": "c8f432a38674b5f26cbd6109a1eff4bc",
        "title": "对梅效杨诚斋体",
        "author": "张侃",
        "content": "前年看梅清溪边，万花依枝占芳妍。\n去年看梅金台下，一枝傍竹秀而野。\n今年梅花胜旧年，急呼曲生来座前。\n折花饮酒到夜半，羌管休吹且频看。\n旁人笑我心太痴，花开花落由天时。\n如何苦作十日计，悭风妬雨谁得知。\n我虽不言见已惯，倚着茅帘听过鴈。\n明年梅开在清溪，不妨访梅西山西。",
        "dynasty": "宋",
        "collection_info": null
    },
    {
        "uuid": "116d087b02e6c245566c7c19338ad2f7",
        "title": "连日雨",
        "author": "张侃",
        "content": "夭桃倡杏羞蕋红，东风未传第二讯。\n忽吹山头云拥墨，细听檐牙雨成阵。\n公堂閴寂春昼长，病夫兀坐湘竹床。\n童子添火深炷香，万念不生两相忘。",
        "dynasty": "宋",
        "collection_info": null
    },
    {
        "uuid": "ee97429667c2e2a856b4fc6a5595c237",
        "title": "久雨",
        "author": "张侃",
        "content": "浮云四散雨意浓，小池水满不可容。\n前度久晴今久雨，绿笺端欲问太空。\n太空高兮渺无路，风力翦丝得小住。\n农家一饱庶有期，笑杀春深脱布袴。",
        "dynasty": "宋",
        "collection_info": null
    },
    {
        "uuid": "d858a4a487bf2d15dc065d025e4a4886",
        "title": "连日雨意未止",
        "author": "张侃",
        "content": "前日雨声无一滴，官河不堪行小舟。\n只因连夜云送雨，轩窗处处留清幽。\n人心不同分好恶，阴晴无准言妄吐。\n杜陵曾赋贫交行，岂是今人不如古。\n古人今人莫预愁，皇天念民耕西畴。\n翻手覆手言俄顷，功过只须付毛颖。",
        "dynasty": "宋",
        "collection_info": null
    },
    {
        "uuid": "72f77a2b684ac2a8cc7c418a8532fdff",
        "title": "游西湖",
        "author": "张侃",
        "content": "夜来雨足半篙水，西湖荷花纷锦绮。\n扁舟载酒作清游，香入衣襟风缓起。\n西湖之景天下无，万句千言空满纸。\n山依华屋屋依山，湖光渺渺相回环。\n因思古人比西子，又见今人比贤士。\n东坡诗句脱尘凡，不比今人较形似。\n今时亦自有诗人，毫端无穷契天理。",
        "dynasty": "宋",
        "collection_info": null
    },
    {
        "uuid": "50ab8ba65c4dc91b6620e09603007cea",
        "title": "黑云行",
        "author": "张侃",
        "content": "山头墨云未肯归，闸边积水正涟漪。\n去年苦旱望甘雨，今年久阴藏晴曦。\n天心人意默相契，雨多不止尺入地。\n讼风拟学韩退之，深恨绿笺无好辞。",
        "dynasty": "宋",
        "collection_info": null
    },
    {
        "uuid": "920338a691662f49573de8da6af5eacc",
        "title": "金牛行",
        "author": "张侃",
        "content": "君不见晋陵县北异事传，夜气将深纔出没。\n古来至宝默有数，精英之藏宁久鬰。\n我閒试为访遗踪，惜许邦人忘岁月。\n不然上亦逼星躔，两无相合归芒芴。\n当时奋身万策湖，爱向东山穿香骨。\n岂知服猛尽奔驰，潜地而驰真异物。\n雨侵古藓满荒台，虚名空在何有哉。\n呜呼金牛计已竭，胡不犠尊陈帝阙。",
        "dynasty": "宋",
        "collection_info": null
    },
    {
        "uuid": "b3240c243450e45ddaf6914d2894d4ed",
        "title": "槎浦并海",
        "author": "张侃",
        "content": "海风颠狂衣袂摺，长樯巨舰去如叶。\n却行小立视荒田，老翁掷杖呼妻妾。\n成行再拜告官侬，旧秋潮大经短堞。\n只因咸水入田来，虽筑田塍已晚哉。\n官侬不知苗根透，戽水浸苗望苗秀。\n日蒸水气反枯苗，不如莫种只望潮。",
        "dynasty": "宋",
        "collection_info": null
    },
    {
        "uuid": "c2192605c752090160e2a4664cd7777d",
        "title": "自白马湖穿夏盖湖至后郭塘岸",
        "author": "张侃",
        "content": "连日天晴云送雨，羣山环绕翠相聚。\n湖心波起小玉山，映带不多添媚妩。\n十年江湖寄此身，每到佳处喜生津。\n岂知筑堤限海水，底事毁泐筑更频。\n君知此理休更说，只缘今日人心别。",
        "dynasty": "宋",
        "collection_info": null
    },
    {
        "uuid": "c2ba81bb7df13b75e338c59c222e16fc",
        "title": "西溪湖",
        "author": "张侃",
        "content": "杭州西湖天下无，重楼复阁成画图。\n中宵与客买舟去，千金间亦呼名姝。\n自言此游有真乐，月明星稀飞林乌。\n珍殽旨酒杂樽俎，水精之鳞盘横铺。\n光阴鼎鼎暗中去，事业泯泯纸上拘。\n苏仙在郡情甚适，君復居山身颇臞。\n英风既往不可作，踪迹胜槩生荒芜。\n空留浓粧淡抹句，思士久泥反长吁。\n金罍有溪名西湖，我来适当夏之初。\n万荷迭迭风捲翠，群山隠隠云依梳。\n岸头有亭翼然立，明秀拱挹美且都。\n名园花卉忆灵运，古洞深远栖仙姑。\n月当下弦迟开镜，高烧银烛行冰壶。\n君不见水利及人居第一，为壑勿学白圭术。",
        "dynasty": "宋",
        "collection_info": null
    },
    {
        "uuid": "844be569e0a96c1724e116a40d47ddb9",
        "title": "娥江下岸田为潮汐衝击今不可垦小民勺水煎卤于上",
        "author": "张侃",
        "content": "江潮衝田渐成地，地久归咸有其味。\n小民泥炉候泥干，勺水煎盐求浅利。\n农家耕田望秋成，煎盐得钱尽力争。\n呜呼小民尽力争，农家辍耒愁空生。",
        "dynasty": "宋",
        "collection_info": null
    },
    {
        "uuid": "2f6013eefd24e28430adc2732573e594",
        "title": "拽碑叹",
        "author": "张侃",
        "content": "上虞溪湖十四处，昔日是田纳官赋。\n逢秋民间欠灌溉，县官作文告后土。\n民间以田浚溪湖，田上官赋却抱输。\n闲时潴水旱时用，纵未全熟无全逋。\n古来人心平似砥，今来人心薄于纸。\n不念平人输赋苦，情愿自为悠久计。\n大臣奏事怡天颜，以民为基古已然。\n况乃民间推己有，明知食是民之天。\n此事传来犹未久，为雨为云翻覆手。\n拽碑使平命工磨，别镌奇文垂不朽。\n鬼神诃护屹不移，至今碑上光陆离。\n噫嘻人心不如石，使我叹息重叹息。",
        "dynasty": "宋",
        "collection_info": null
    },
    {
        "uuid": "fb45406e2ca2647dc11f04193673ee19",
        "title": "读刘义门碑",
        "author": "张侃",
        "content": "深秋检旱步田堤，天清日懒风缓吹。\n行行不觉筋力倦，前山数鴈带斜飞。\n老农指点前头路，便是义门植碑处。\n义门当日笃于亲，十世同居无异语。\n可怜年远子孙微，頼有此碑名未亏。\n子孙能守前人志，田虽一亩不忍离。\n敛襟读碑几百字，重叹今人深有愧。\n老农耕田莫深锄，台高要记义门居。",
        "dynasty": "宋",
        "collection_info": null
    },
    {
        "uuid": "a2199cc530dd9beffa9a25f8dc21bc58",
        "title": "夜穷歌",
        "author": "张侃",
        "content": "山田多怕旱，引水以溉灌。\n不知雨势狂，众流极迷漫。\n君不见三乡农，一年之计一夜穷，虽有人力无由逢。",
        "dynasty": "宋",
        "collection_info": null
    },
    {
        "uuid": "345e3f37aa7ed2966ee2008ebc671a6a",
        "title": "打鱼网叹",
        "author": "张侃",
        "content": "山川信美何处无，只许渔翁把茅居。\n四时风月俱占断，诗人琢句空长吁。\n渔翁平生家累重，得鱼入市日曈眬。\n裹盐籴米了晨炊，依旧寻鱼波汹涌。\n山川虽好侬不知，只知取利他何为。\n羣居出巧结新网，名以拦江纵所施。\n鲤鲂未免仅出入，切勿因香恋微湿。\n破坏好景是渔翁，不用健羡琢句工。\n圣人设险今重险，取与不取戒以渐。",
        "dynasty": "宋",
        "collection_info": null
    },
    {
        "uuid": "5e7f3623c043368a935142ee70c0596c",
        "title": "小雨",
        "author": "张侃",
        "content": "墨云偶过雨数点，万叶辞柯霞山崦。\n风声怒号作新寒，断蹊曲港路艰险。\n山中之民屋盖茅，丰岁往往成乐郊。\n分有大小随分足，旋折豆稭煨冷粥。",
        "dynasty": "宋",
        "collection_info": null
    },
    {
        "uuid": "9234ad65dab8bdce5d839617fed993a8",
        "title": "采蕺歌",
        "author": "张侃",
        "content": "采蕺采蕺蕺渐绿，蕺山昨夜雨霑足。\n越女提篮入市中，论价不止金与玉。\n开时花似荞麦花，亦能蔓生走长蛇。\n龙肝凤髓久无味，却寻野蔌新矜夸。\n声名在世多相忌，最厌熏莸同一器。\n我歌采蕺非虚辞，采蕺歌中有深意。",
        "dynasty": "宋",
        "collection_info": null
    },
    {
        "uuid": "1eeaba6cbee9365afcf11e2f71d8c70b",
        "title": "秋虫篇",
        "author": "张侃",
        "content": "县楼漏鼓声逄逄，秋深夜永睡未浓。\n窗前秋色已可掬，枕畔秋凉能暗通。\n偶思向来所历事，记一忘十马牛风。\n醒然如寤或省起，四壁不耐吟秋蛩。\n秋蛩赋命抑何小，声则甚大凄而雄。\n艰难七月陈王业，警戒再四由姬公。\n如何秋蛩蒙好语，意谓有渐将成终。\n初非卒然来径去，有如疾风转孤蓬。\n入我床下声更切，恐我佐邑务纤洪。\n情知官府印窠大，不信民间机杼空。\n就中懒妇丝未理，狂讴野舞废女红。\n竞言秋蛩非促织，自是合欢人不识。\n绿牙作笼金作栅，万钱争买成戏剧。\n抚枕三叹忽成诗，秋蛩秋蛩竟何为。\n汝喙从此箝，汝声从此辞。\n不平之鸣汝何预，宵尔之织汝无衣。\n自形自色虽天付，我欲睡矣汝且住。",
        "dynasty": "宋",
        "collection_info": null
    },
    {
        "uuid": "ea355cf4be4f2a880ff7c536df08baa6",
        "title": "怀仁画龙",
        "author": "张侃",
        "content": "怀仁两龙今几载，墨色欲尽形模在。\n有时驱雨成波涛，妙处暗与神明会。\n三江七泽龙所居，夜深簸弄明月珠。\n为人图画虽左计，不识凭依当殿隅。\n世间纷纷称画手，谁识怀仁是刘叟。\n龙兮龙兮神其灵，长使邦人书大有。",
        "dynasty": "宋",
        "collection_info": null
    },
    {
        "uuid": "7cfcc6cf2b4d0227d920fa25ee673239",
        "title": "前日昨日行",
        "author": "张侃",
        "content": "二九相唤不出手，妇人纫衣先纫袖。\n门外霜风吹倒人，相见玉壶冰旧酒。\n去年家居坐竹窗，日阴移处梅梢长。\n今年负丞在山邑，并海寒气非寻常。\n前日昨日风四起，顷刻冻合省河水。\n鴈宿芦花亦倦飞，只待桃花初水肥。",
        "dynasty": "宋",
        "collection_info": null
    },
    {
        "uuid": "d7247e81015d9eb50c4e58535e8a1380",
        "title": "望雨行",
        "author": "张侃",
        "content": "去年雨多浸坤轴，排檐日日注银竹。\n菊花已老强飘黄，荷叶虽枯犹护绿。\n今年梅雨久不来，暑风吹干生尘埃。\n苦求涓滴润田亩，敢望潋滟添酒杯。\n昨日雨意十分好，雨声不断真是宝。\n谁知好处放些悭，尚使老农恼情抱。\n拙翁负丞方五旬，为民致祷施殷勤。\n飞云渐黑开又合，恋恋未竟林花纷。",
        "dynasty": "宋",
        "collection_info": null
    },
    {
        "uuid": "a696152abc5ac9f7e65f4c100269dbff",
        "title": "题鼠狼捕雀图",
        "author": "张侃",
        "content": "三雀相逐枯竹低，鼠狼睥睨雀高飞。\n可怜一雀翎翅短，天寒日暮充尔饥。\n充作饥肠仅一饱，雀雀悲鸣犹未了。\n至今不敢视枯竹，拣得寒林深处宿。",
        "dynasty": "宋",
        "collection_info": null
    },
    {
        "uuid": "e7d3de7b0795db91e258c8e752b25bee",
        "title": "题禅乡院壁间墨梅",
        "author": "张侃",
        "content": "昔年曾作梅花梦，梦回衣上寒香重。\n矮窗偶见一枝开，早是江南春意动。\n凡花不似梅之清，精神骨相由天成。\n屡从画手细传本，但知刻画非写生。\n官塘荒寺门斜掩，岁久廊欹风雨飐。\n不须晴雪明千堆，剩喜墨痕留数点。",
        "dynasty": "宋",
        "collection_info": null
    },
    {
        "uuid": "708217997cc031b5b53baf00cc081162",
        "title": "潮",
        "author": "张侃",
        "content": "人身日夕何曾休，血随气运长周流。\n偶然逆转背常理，未免凝结成赘疣。\n少年每诵海潮赋，径以人身为譬喻。\n君看沙涨潮头回，却向别流乱衝去。\n拦不住潮头，从此失故步。\n人身调养勿伤和，潮汛缓来争奈何。",
        "dynasty": "宋",
        "collection_info": null
    },
    {
        "uuid": "bd4fcb139e1102c9ce8aa2e3bd7f44bc",
        "title": "羣牛浴小港",
        "author": "张侃",
        "content": "羣牛见水身半湿，水浅泥深踝全入。\n摇头摆尾缓缓游，羣牛相呼卒未休。\n牧童在旁短鞭指，童既无言牛渐迩。\n人牛两忘日自长，水茫茫兮禾苍苍。",
        "dynasty": "宋",
        "collection_info": null
    },
    {
        "uuid": "b74302b467962cbe76e7070df391d283",
        "title": "多稼亭",
        "author": "张侃",
        "content": "前年毘陵登多稼，万顷黄云在亭下。\n断碑依壁毫髮微，击壤老人歌圣化。\n今年负丞到会稽，州园瓦影碧参差。\n中有一亭容数客，鬰鬰两字标璇题。\n吾闻国以民为本，民向东郊事耕垦。\n与民同乐识见高，秋成沽酒来游遨。",
        "dynasty": "宋",
        "collection_info": null
    },
    {
        "uuid": "0af4fa10e547927d4efc6e47809f03ef",
        "title": "山中老人送蕙花山荷叶因成长句",
        "author": "张侃",
        "content": "山中老人久不见，忽然遇我清溪滨。\n手把幽蕙数十本，清香袭袭侵衣巾。\n向来我曾着数语，定是久闇蛛蝥尘。\n老人详说种蕙法，泥酥沙软水力平。\n乱山深处少人迹，敛藏不耀席上珍。\n即今得登君子堂，蔼然能被天地仁。\n小盆别种山荷叶，种时近水开晚春。\n青青之色亭亭立，似与巴豆为弟兄。\n不然太华山头种，小变厥初翻样新。\n草木至微同是性，出处一异亏本真。\n老人前身恐是郭，随缘衣饭甘淡泊。\n尔雅读书吾未能，聊为老人书大略。",
        "dynasty": "宋",
        "collection_info": null
    },
    {
        "uuid": "a6411c38bf46982ea89a22fb8b780ba4",
        "title": "明月堂闻松风",
        "author": "张侃",
        "content": "此去中秋纔七日，明月堂前秋可即。\n山深水远断人踪，僧云居此探消息。\n老松夭矫双凤翔，翠色依月新凝光。\n神仙所居无乃是，我来访古摩藓苍。\n夜长月正当窗白，风入松梢声划划。\n娥江元自通涛江，脱似江潮撼僧床。\n君不见东坡先生豪一世，寄语重门休便闭。\n胸中吐出黄初诗，诗势如潮夐无比。\n又不见后山居士真仙人，每遇奇观精神生。\n悠悠江水流不尽，晚日浮沈潮势平。\n披衣起坐寂无语，松影参差復如故。\n风声四散不暂停，遥见江流趁东去。",
        "dynasty": "宋",
        "collection_info": null
    },
    {
        "uuid": "0de597e5e2d4bad7da620d45f5ec51fb",
        "title": "简曾舜卿",
        "author": "张侃",
        "content": "三十五日不见君，今番宠访又三旬。\n喜君风度胜似旧，未暇取酒细论文。\n西关之西蒋湾北，随分各有数间屋。\n只待梅花摘索开，共君清赏意自足。",
        "dynasty": "宋",
        "collection_info": null
    },
    {
        "uuid": "6670a934df6803333715005f618f1ef3",
        "title": "苏李河梁相别图",
        "author": "张侃",
        "content": "古人重交情，初不分秦越。\n诗句联珠玑，中心莹日月。\n何人作此图，笔墨已超绝。\n因图想当时，交情重于别。\n君不见朔风漠漠沙草寒，子卿仗节归汉班。\n河梁执手不忍去，安得同飞无羽翰。",
        "dynasty": "宋",
        "collection_info": null
    },
    {
        "uuid": "46f847c9d550636cbfb47691a06e73e9",
        "title": "陶梦得弼袖诗见访用元韵",
        "author": "张侃",
        "content": "大雅不作诗格变，只今知谁传妙手。\n既爱虚飘状风云，又爱雕锼桮杞柳。\n半生于此寓吾身，晓吟夕锻苦用心。\n可怜汩汩逐外物，未免渐渐亏天真。\n我今久已干面唾，闭门政要深自坐。\n春来织柳鶑弄声，秋至凋叶蛩相和。\n床头一卷古人诗，疾读缓读莫相疑。\n君不见口耳之学求宗派，不问血脉在不在。",
        "dynasty": "宋",
        "collection_info": null
    },
    {
        "uuid": "05e39ff1d52a29197c46a90490316dac",
        "title": "十里舖歌",
        "author": "张侃",
        "content": "山容偏向秋深瘦，轿行十里日将昼。\n斜斜雁字杂真行，节节芙蓉攒锦绣。\n向来颇恨日月迟，而今翻道光阴骤。\n是中有策君岂知，心要清閒手长袖。\n片言轻发潜祸机，驷马难追焉用救。\n州家因旱授民词，差官下县拯民饥。\n嗟予窃粟惭一饱，破裘短袂肩相随。\n君不见流行坎止言所寓，初程且到十里舖。",
        "dynasty": "宋",
        "collection_info": null
    },
    {
        "uuid": "e1aac9ceb924747cccb5d4081cc03833",
        "title": "雨后生凉络纬声清可爱",
        "author": "张侃",
        "content": "玄蝉声清入吾耳，暑气骎骎犹未已。\n残花挺挺留鹿葱，娇态娉娉是荷婢。\n偶然一雨云纫裳，池边雨过风送凉。\n小虫深集杨柳影，一段笙歌清更长。",
        "dynasty": "宋",
        "collection_info": null
    },
    {
        "uuid": "11076d1efffe539c55818ac3edb468da",
        "title": "东坡祠",
        "author": "张侃",
        "content": "先生笔端侔造化，妙岁清名满天下。\n久知富贵等浮云，已悟世情同啖蔗。\n置居阳羡山水妍，湔涤埃尘聊税驾。\n岂知地主无所容，天地虽宽如传舍。\n一朝焚券还其居，意气不迫愈閒暇。\n年深此事竟莫传，欲纪诗篇愧陶谢。\n先生祠堂幽且深，今人那识古人心。\n但把丹铅较形似，满廊遗像成儿戏。",
        "dynasty": "宋",
        "collection_info": null
    },
    {
        "uuid": "761a70c99985fb2ff32c8671bec67137",
        "title": "象田老馈山茶用东坡先生韵奉寄",
        "author": "张侃",
        "content": "前时着脚清凈坊，山童殷勤进山茗。\n半杯春云满晴空，午困瞢腾顿能醒。\n山深有鸟声清圆，俗名捣药颇堪听。\n从来不起市朝想，定亦久知存所性。\n何如捣茶伴老衲，疾病去尽竟归正。\n数株寒菊带秋清，一篆香烟留日永。\n顾我服官走芳尘，心虽超悟力未猛。\n气猿意马难同防，未免稍纵肆顽犷。\n人言茶味怕齿知，日渐月渍遣胃冷。\n不然除腻立奇勋，气象森严费忠鲠。\n建溪早芽细如鍼，来春喊声徧山岭。\n铜模新制号凤团，绛纱斜纫护龙餠。\n竹窗拂拭金石坚，碾破霏霏光炯炯。\n旧曾识此今罕见，山茗一旗生舜井。\n冠裳不加貌自若，厥包断不请侥倖。\n须知老衲定中人，任柳生肘木生瘿。",
        "dynasty": "宋",
        "collection_info": null
    },
    {
        "uuid": "746d24783ca5c4dec05e347d2c46f5f8",
        "title": "独孤宪公桧",
        "author": "张侃",
        "content": "古人声名期不朽，一言之谬如此酒。\n今人随世就声名，浮云变灭无不有。\n讵知老杜可叹诗，争似宪公当陛奏。\n文章远继商周作，气骨已逼秋山秀。\n晚分符竹行其志，务在人民安𤱶亩。\n仁声既远姓氏传，遗迹常存鬼神守。\n老桧槎枒枝榦古，参天黛色犹衝斗。\n终然依附得声名，孰谓今人不如否。",
        "dynasty": "宋",
        "collection_info": null
    },
    {
        "uuid": "a1700f135c73231ebe283a26ea53ffa6",
        "title": "立冬后述情",
        "author": "张侃",
        "content": "山城并水寒较早，鸳瓦新霜写花草。\n五朝三朝风萧萧，九日十日云飘飘。\n秋将归去冬又至，寒色不遮万山翠。\n小窗倚徙片时间，有美人兮隔江水。",
        "dynasty": "宋",
        "collection_info": null
    },
    {
        "uuid": "61787bc155f68186d6d1683c1edc9bbb",
        "title": "田家岁晚",
        "author": "张侃",
        "content": "田家舂米盛土仓，祠竈新鲙鲤与鲂。\n粥分口数顾长健，不卖痴呆侬自当。\n爇火照天田蚕好，打灰如愿从所祷。\n一声竹爆阳春回，城裏看灯归已晓。\n我生把笔作耕锄，年余三十腹空虚。\n不如尔农随分足，只怕门前人催租。",
        "dynasty": "宋",
        "collection_info": null
    },
    {
        "uuid": "96369ffc18a8f79c203a3bc56c333c69",
        "title": "石人行",
        "author": "张侃",
        "content": "君不见深闺有女礼自防，心事炯然并秋霜。\n江头日日望夫壻，愿身成石立道傍。\n人传其下多风雨，天地默与之低昂。\n灵犀一点磨不尽，历岁既远名独香。\n因思万物皆归寓，独许顽质加冠裳。\n刻形肖貌此何态，俨然如在端而庄。\n惜哉愚俗竟莫儗，翁媪同处天一方。\n呜呼翁媪计虽得，胡不为柱支明堂。",
        "dynasty": "宋",
        "collection_info": null
    },
    {
        "uuid": "2fdb8f8e73e40e6c80686a6742adda7b",
        "title": "纂风浦",
        "author": "张侃",
        "content": "短茅黄瓦排门户，祖父从来在此住。\n不思城市好风光，只要秋成有分数。\n年年借本事荒田，探前望后庶有补。\n海门相近潮吐吞，不似今番难撑拄。\n夏初幼妇生小孙，嘤咿作声求饲乳。\n妇饥苦语出肝肠，摇头怕说纂风浦。",
        "dynasty": "宋",
        "collection_info": null
    },
    {
        "uuid": "3cc3b89199290abe8dbe6c8dea1ff31e",
        "title": "喜雪童谣",
        "author": "张侃",
        "content": "屋上三日留干雪，添得人间讶奇绝。\n不须待伴窘风雨，只要呈祥了时节。\n小儿戏拾疑是花，舞低婆娑最堪夸。\n最堪夸处渐堆积，生寒到骨思归家。",
        "dynasty": "宋",
        "collection_info": null
    },
    {
        "uuid": "94e8d4cd139103a79889c0649ed5c9af",
        "title": "雪飞不已戏作长歌",
        "author": "张侃",
        "content": "清溪怒号多北风，乞水来自河伯宫。\n多应飞雨作寒色，呼吸云气鞭痴龙。\n冬深万木冻欲折，那有卉药成纤洪。\n造化小儿一饷戏，锼琼镂玉何其工。\n庭前婆娑万花舞，春意已徧翡翠丛。\n可怜世情多冷眼，怨咨竟欲讼天工。\n了知妙处不用力，岂为汝辈眼目供。\n明朝晴乌耀烛龙，向之幻景须臾空。",
        "dynasty": "宋",
        "collection_info": null
    },
    {
        "uuid": "26b92a09a6379742557d75c0b64d76e8",
        "title": "止雪用东坡先生韵",
        "author": "张侃",
        "content": "常年有句吟雨叶，今年只了吟飞雪。\n社中谁是锦绣肠，令我褫气叹妙绝。\n固知天运阴阳戾，那问家园花草折。\n逞妍妬舞费斑镂，幻色潜光亦消灭。\n前时有句送渠归，日华摇金云暗掣。\n滕家娘子躭清游，琐碎回风到帘缬。\n只须头次阵堂堂，底用十番空屑屑。\n民家朿缊带湿炊，醉客糜金谩飞瞥。\n海隠来征鹤隠句，恰如白佛偈重说。\n昏霾未见天清明，石炭儗铸一寸铁。",
        "dynasty": "宋",
        "collection_info": null
    },
    {
        "uuid": "a51741e77d5060b3a52a02ffb6085c97",
        "title": "梅",
        "author": "张侃",
        "content": "江梅有远韵，不与世浮沈。\n诵我壁间句，知渠岁晚心。\n疎花生古意，暖艷啅幽禽。\n此处知谁解，霜天启角音。",
        "dynasty": "宋",
        "collection_info": null
    },
    {
        "uuid": "a588cd8686b21c7ed6add5135995d12d",
        "title": "时雨三首  其一",
        "author": "张侃",
        "content": "旬日风消雨，今朝山出云。\n柳深开润色，荷靓匝清芬。\n江燕新调语，沙鸥自引羣。\n农人相贺语，田亩可耕耘。",
        "dynasty": "宋",
        "collection_info": null
    },
    {
        "uuid": "f12f3ae680eaa57bffc008b73b1d5372",
        "title": "时雨三首  其二",
        "author": "张侃",
        "content": "时雨催农事，庭阴散午凉。\n地宽平野色，云密閟林光。\n送目孤村外，舒情小艇旁。\n斜晖犹返照，何必问商羊。",
        "dynasty": "宋",
        "collection_info": null
    },
    {
        "uuid": "dcd354e8d8ac55a1cc813d562cd3afa3",
        "title": "时雨三首  其三",
        "author": "张侃",
        "content": "矮屋原卑湿，颓墙上古苔。\n世间多少事，眼下两三杯。\n诗卷无人惜，凉船有客来。\n明朝梅已断，只是一声雷。",
        "dynasty": "宋",
        "collection_info": null
    },
    {
        "uuid": "92e72281ce572f176977402f92ac20da",
        "title": "游西湖李氏园池",
        "author": "张侃",
        "content": "湖水平春色，名园接杳微。\n轻风生翠影，细雨醒香霏。\n意足休嫌野，身閒不受鞿。\n隔舟多妓女，歌逐片云飞。",
        "dynasty": "宋",
        "collection_info": null
    },
    {
        "uuid": "78a98669bb262b235f3d7862bf4854b0",
        "title": "归鴈亭逢所知",
        "author": "张侃",
        "content": "归鴈亭前别，于今又五年。\n水深涵落日，春晚尚余妍。\n把酒听吴曲，浮家入楚天。\n秋风递消息，为问有书传。",
        "dynasty": "宋",
        "collection_info": null
    },
    {
        "uuid": "02e8200ac66b050e1fc75bd4b9ad7a60",
        "title": "黄龙洞",
        "author": "张侃",
        "content": "传道黄龙穴，深藏不测渊。\n翠藤依寿木，石壁隔尘缘。\n恐有神仙分，来观古洞天。\n善权知不远，双鹤舞胎仙。",
        "dynasty": "宋",
        "collection_info": null
    },
    {
        "uuid": "f8f6e1ec71693303f586268d2fb9f165",
        "title": "何道两山",
        "author": "张侃",
        "content": "两山青不尽，吾眼未曾经。\n问法维摩室，留名处士星。\n地深藏白雾，天远纳苍冥。\n我亦倦游者，何时结草亭。",
        "dynasty": "宋",
        "collection_info": null
    },
    {
        "uuid": "c6d64512eeaa20e3cc18feb2c6554a23",
        "title": "秀州城外",
        "author": "张侃",
        "content": "月色明于昼，閒登百步桥。\n天低云宿野，地远水通潮。\n吹笛回宾鴈，弯弓绊落鵰。\n年来无片善，所得是风标。",
        "dynasty": "宋",
        "collection_info": null
    },
    {
        "uuid": "6a571acf6a151a8f48fba8f529ea407e",
        "title": "初秋夜坐  其一",
        "author": "张侃",
        "content": "酷暑秋仍有，临流兴未忘。\n好风吹过雨，午夜得新凉。\n促织声偏细，舂锄立自双。\n人生随处好，最好是家乡。",
        "dynasty": "宋",
        "collection_info": null
    },
    {
        "uuid": "0b4c875171666d3a3923d86bed141a6a",
        "title": "初秋夜坐  其二",
        "author": "张侃",
        "content": "夜深天籁息，露重月华新。\n此去何须懒，从来只任真。\n入秋山有色，积雨水生粼。\n万事乘除耳，一樽聊可亲。",
        "dynasty": "宋",
        "collection_info": null
    },
    {
        "uuid": "620efddbcbb038f5a15c9067c5134590",
        "title": "雨",
        "author": "张侃",
        "content": "傍海风先冷，残秋雨渐疎。\n柳凋閒抟黍，水凈见舂锄。\n游客惟筇竹，民家半草居。\n近时潮候讯，玉筯当园蔬。",
        "dynasty": "宋",
        "collection_info": null
    },
    {
        "uuid": "11eb0dcc63388e11247b79928aab7c8b",
        "title": "明心院",
        "author": "张侃",
        "content": "村东古兰若，门径久荒凉。\n鹳舞风幡小，蛩吟露叶黄。\n潮音随法转，茗盌怕诗忙。\n一片墙根石，无人为发扬。",
        "dynasty": "宋",
        "collection_info": null
    },
    {
        "uuid": "09568ac266da8702daa7a2e07c240ddc",
        "title": "嘲络纬",
        "author": "张侃",
        "content": "时序方中伏，檐前络纬鸣。\n凉风虽暂至，秋气未全清。\n荷叶绿偏断，芙蓉锦渐成。\n劝渠莫多事，促织又司衡。",
        "dynasty": "宋",
        "collection_info": null
    },
    {
        "uuid": "f1b057eb1102752628807177773ad557",
        "title": "中夜起坐纳凉",
        "author": "张侃",
        "content": "风迅中宵起，檐虚入户凉。\n一轮明月影，八尺绿筠床。\n久望重梅雨，閒寻晚芰香。\n天河渐分晓，结语问牛郎。",
        "dynasty": "宋",
        "collection_info": null
    },
    {
        "uuid": "14141bc02692c1e3f844945bb95438f9",
        "title": "赵紫芝诗卷",
        "author": "张侃",
        "content": "天乐无他好，精神尽在诗。\n墓藏山色远，语到水心知。\n名极天还妬，身亡道自垂。\n勿嫌官职小，君復鹤相随。",
        "dynasty": "宋",
        "collection_info": null
    },
    {
        "uuid": "0955e64fefc2a3ec47ec0d14c2e711fe",
        "title": "周晋仙诗卷",
        "author": "张侃",
        "content": "晋仙新寺住，晓夕在吟边。\n相去二三里，闻名五七年。\n西湖听鴈夜，霅水钓鱼天。\n语逸山精泣，宜为万古传。",
        "dynasty": "宋",
        "collection_info": null
    },
    {
        "uuid": "98bef0f33e9b12b7b206dcb3461dcb51",
        "title": "柳下诗卷",
        "author": "张侃",
        "content": "退之名振世，无本肯从游。\n既以吾儒重，方知异说休。\n不才空剩语，驰誉胜荒丘。\n朴老深于律，遗篇处处留。",
        "dynasty": "宋",
        "collection_info": null
    },
    {
        "uuid": "6e47e08b8f0c7369c37e9e7648d606b0",
        "title": "偶成",
        "author": "张侃",
        "content": "细雨迟春色，閒云接晓天。\n清时依薄宦，秀句近华笺。\n地冷梅枝少，川明竹影圆。\n翻思年少日，折柳繫渔船。",
        "dynasty": "宋",
        "collection_info": null
    },
    {
        "uuid": "339a6e508d83e56548291a76c49b06ef",
        "title": "花事",
        "author": "张侃",
        "content": "立春踰十日，犹未见芳菲。\n云叶垂垂满，檐丝缓缓飞。\n池鱼寒未上，林鴈暖方归。\n因静无思虑，由人论瘠肥。",
        "dynasty": "宋",
        "collection_info": null
    },
    {
        "uuid": "32c47b3e50538e3d47563f1ccda2b491",
        "title": "芍药",
        "author": "张侃",
        "content": "春意垂垂尽，名花续续开。\n谁知倾国色，元未着香埃。\n曾向芜城见，还惊茗水来。\n贪看诗律细，忘覆掌中杯。",
        "dynasty": "宋",
        "collection_info": null
    },
    {
        "uuid": "607522c46ea9b9ee8b2ec7c651496e41",
        "title": "春尽",
        "author": "张侃",
        "content": "韶光余十日，明岁又重来。\n柳外黄鹂怨，山中杜宇催。\n一番风送雨，几处锦成堆。\n且饮深杯酒，携筇缓缓回。",
        "dynasty": "宋",
        "collection_info": null
    },
    {
        "uuid": "dad123f513b40c9fbaa07edf3a567000",
        "title": "隠者",
        "author": "张侃",
        "content": "山蹊通綫道，旧有隠人居。\n生计多藏芋，秋盘近荐鱼。\n檐牙松得寿，篱角草堪锄。\n只欲逢熙运，谁能更上书。",
        "dynasty": "宋",
        "collection_info": null
    },
    {
        "uuid": "966d468ca9cdc76a4f276e69ece4fcb1",
        "title": "雨后",
        "author": "张侃",
        "content": "雨后秋容穉，云游日色微。\n远山依旧瘦，污水已新肥。\n燕子稀疎舞，萤光冷淡飞。\n官閒清到骨，无是亦无非。",
        "dynasty": "宋",
        "collection_info": null
    },
    {
        "uuid": "002508d4b4785dc4517483c4af50cea4",
        "title": "秋色",
        "author": "张侃",
        "content": "野阔因秋见，山高入雾微。\n晓看天色暝，午更宿阴围。\n有地堪容隠，无言且息机。\n为知閒处好，不是厌轻肥。",
        "dynasty": "宋",
        "collection_info": null
    },
    {
        "uuid": "85c8f3ee35cddf75e225428843ab7719",
        "title": "夜宿",
        "author": "张侃",
        "content": "舟宿堤边寺，天虚露气清。\n秋从今夜冷，月比旧时明。\n水鸟纷纷下，墟烟冉冉轻。\n田家生计好，不逐世间名。",
        "dynasty": "宋",
        "collection_info": null
    },
    {
        "uuid": "a2d9bb561cb55230d5ff22f0c1f7e898",
        "title": "家园夜月",
        "author": "张侃",
        "content": "荒畦多古木，月送影婆娑。\n须信閒中好，翻嫌尘事多。\n檐低排远岫，堂近俯清波。\n夜静频来往，渔樵互奏歌。",
        "dynasty": "宋",
        "collection_info": null
    },
    {
        "uuid": "4553b8ac3b9b98e879770e8464d8659a",
        "title": "来鴈",
        "author": "张侃",
        "content": "云外新来鴈，风回字倒看。\n深知吴地暖，生怕塞天寒。\n水国沙汀远，西畴稻粒残。\n排羣宜稳睡，报夜喜平安。",
        "dynasty": "宋",
        "collection_info": null
    },
    {
        "uuid": "1ae9dae90ebc94bf4f2327bcd7841cf1",
        "title": "宵征",
        "author": "张侃",
        "content": "涧远泉声激，山回月影重。\n宵征满凉意，晓色带秋容。\n衣薄初霑露，桥阴久傍松。\n茅檐因雨湿，催织是鸣蛩。",
        "dynasty": "宋",
        "collection_info": null
    },
    {
        "uuid": "5cb3576011047c89f9658d8ae6753bbb",
        "title": "伯牙渎",
        "author": "张侃",
        "content": "古贤真好事，渎以伯牙名。\n岸转天无尽，春回草渐荣。\n当年流水曲，今日赋诗情。\n可惜知音少，令人恨未平。",
        "dynasty": "宋",
        "collection_info": null
    },
    {
        "uuid": "4dc1d5c3610375c852649a0d0aef2abd",
        "title": "张泾汇",
        "author": "张侃",
        "content": "我閒寻胜槩，人自号荒郊。\n木老含生意，桥迂接水坳。\n浴鳬归艇集，戏蝶野花梢。\n泛宅吾宗远，虚劳叹繫匏。",
        "dynasty": "宋",
        "collection_info": null
    },
    {
        "uuid": "e3539ee0ba1075d7125d48ad5234af92",
        "title": "谷日  其一",
        "author": "张侃",
        "content": "姬旦陈王业，农官报岁功。\n新晴春满野，宿雾晓披空。\n卖卜烦邻叟，知时访老翁。\n更须图夕雨，土脉尽丰融。",
        "dynasty": "宋",
        "collection_info": null
    },
    {
        "uuid": "a35af1ee7b8f90691a7642e1213fc7ff",
        "title": "谷日  其二",
        "author": "张侃",
        "content": "欲识田家趣，清溪曲抱村。\n齐民当日术，学稼古人言。\n瑞实归千室，余功到小园。\n元机亭育际，始见道尤尊。",
        "dynasty": "宋",
        "collection_info": null
    },
    {
        "uuid": "1591cf6e18d8fd78901f0842e2a9d242",
        "title": "夜宿育王庄北窗",
        "author": "张侃",
        "content": "破壁排矮窗，新篁出粉墙。\n开尊侵绿色，得雨借初凉。\n名保千年在，身安万念忘。\n诗情亦漫兴，何暇细商量。",
        "dynasty": "宋",
        "collection_info": null
    },
    {
        "uuid": "bad35de09066f2b765deffd6aace3f6f",
        "title": "再用韵促季文结水边亭",
        "author": "张侃",
        "content": "一朝飞骥足，十载叹龟藏。\n临水轩亭好，逢人笑语凉。\n须先心地远，莫厌斧声忙。\n未数漳南景，裁诗拂藓苍。",
        "dynasty": "宋",
        "collection_info": null
    },
    {
        "uuid": "dfa283e904396f1475b686ef51b6d2af",
        "title": "寄题富沙倅廨静凉亭诗",
        "author": "张侃",
        "content": "南中多暑气，来觅静凉诗。\n但得政无扰，自然民不欺。\n亭中人藴藉，栏外水涟漪。\n想见宾朋过，衔杯乐圣时。",
        "dynasty": "宋",
        "collection_info": null
    },
    {
        "uuid": "fa0b5fc5425690756f212fd40a4ddb02",
        "title": "和朱季文即事",
        "author": "张侃",
        "content": "种竹多临水，山随云影藏。\n夏深元有暑，秋浅未全凉。\n箇箇飞萤入，双双归燕忙。\n几年观物理，不復叩员苍。",
        "dynasty": "宋",
        "collection_info": null
    },
    {
        "uuid": "9f73d9943c73c502217d05f882d7bea8",
        "title": "将归",
        "author": "张侃",
        "content": "将归浮小艇，水色绿添痕。\n杨柳迷低岸，鶑花满旧园。\n日长迎雨燕，沙暖起风鸳。\n眼界须当阔，临溪筑小轩。",
        "dynasty": "宋",
        "collection_info": null
    },
    {
        "uuid": "c2e9f172faa0e546f94469d65651519c",
        "title": "岁晚",
        "author": "张侃",
        "content": "水敛风生壑，云深雪满天。\n寒光怜袖薄，瑞色向梅妍。\n浅酌生春酒，閒赓馈岁篇。\n吹灯看家信，独步到窗前。",
        "dynasty": "宋",
        "collection_info": null
    },
    {
        "uuid": "5ec5341ab6e7e27749073cf4ccb23fa7",
        "title": "拙轩偶书三首  其一",
        "author": "张侃",
        "content": "归来开一室，復以拙为名。\n道在何妨小，身閒不用荣。\n柳丝愁断续，花靥笑轻盈。\n只此观天运，逢时物自成。",
        "dynasty": "宋",
        "collection_info": null
    },
    {
        "uuid": "06b6741bb1bf222cf1ca43a9041d5c54",
        "title": "拙轩偶书三首  其二",
        "author": "张侃",
        "content": "廊深人罕到，益友两三人。\n得意文章妙，相忘情味真。\n蜂来窥砚水，燕去润香芹。\n如此逍遥过，胸中无点尘。",
        "dynasty": "宋",
        "collection_info": null
    },
    {
        "uuid": "ce58509e966cbc81510d946904f0b3d6",
        "title": "拙轩偶书三首  其三",
        "author": "张侃",
        "content": "侵晨门外立，山色已浮春。\n斫竹流溪水，提篮择细鳞。\n柳浓将作絮，梅小未生仁。\n自拆红泥酒，歌呼到北邻。",
        "dynasty": "宋",
        "collection_info": null
    },
    {
        "uuid": "4eaf58d7fdfd8938e9f222ac37ab5023",
        "title": "足轩",
        "author": "张侃",
        "content": "人爵何须恋，翛然郭外居。\n随缘常二满，散帙富三余。\n劖石梅花赋，堆庭柿叶书。\n呼儿邀客至，反棹或巾车。",
        "dynasty": "宋",
        "collection_info": null
    },
    {
        "uuid": "a77fee24ff3bb7217c7d5a39a427a2ff",
        "title": "定轩",
        "author": "张侃",
        "content": "门前流水竞，洗尽市尘交。\n秉我中心正，从渠异说譊。\n向来多肘柳，近已去心茅。\n隠几观天地，晨曦动翠梢。",
        "dynasty": "宋",
        "collection_info": null
    },
    {
        "uuid": "199db822272c64660c2740da3f5f4dff",
        "title": "十月初五日自白门之丹阳宿于驿亭中是夕风雪大作",
        "author": "张侃",
        "content": "辗转耿不寐，青灯遥夜阑。\n关河千里远，风雪一窗寒。\n旅食腰围减，征鞍髀肉酸。\n想知双鹤髮，朝夕望平安。",
        "dynasty": "宋",
        "collection_info": null
    },
    {
        "uuid": "8aae3d0b73d53adeb8a292f0f4dfc6b1",
        "title": "感昔",
        "author": "张侃",
        "content": "先君年壮日，邂逅郑当时。\n把酒对今月，弹琴论古诗。\n眼前多俗韵，徽外少人知。\n除却瑶山老，无繇访断碑。",
        "dynasty": "宋",
        "collection_info": null
    },
    {
        "uuid": "3d3c88a53a7fb4996b88cc6c66b6163c",
        "title": "正月尾雪",
        "author": "张侃",
        "content": "今岁春来晚，晴寒比旧添。\n云深天欲雪，风定瓦堆盐。\n幽艷迷琼屑，前山隠翠尖。\n诗人疑是瑞，就唤野人占。",
        "dynasty": "宋",
        "collection_info": null
    },
    {
        "uuid": "83ee004c6cd52709f2492cde0ed7dbb7",
        "title": "观芗林堂帖",
        "author": "张侃",
        "content": "功名落落俟天时，险阻艰难定汉基。\n老子挂冠从早岁，诸公颂德尽良规。\n既知中夏驰清誉，合去芗林赋好诗。\n事到百年方始定，晴窗细与拂乌丝。",
        "dynasty": "宋",
        "collection_info": null
    },
    {
        "uuid": "c525727f6083f6f50a08125d74a588ed",
        "title": "新晴",
        "author": "张侃",
        "content": "披披云阵从东去，薄薄晨光向北开。\n花态最娇依宿霭，柳枝无力辊香埃。\n心清更觉虚檐远，事少缘无俗客来。\n野鸟互吟閒自在，三三两两啄莓苔。",
        "dynasty": "宋",
        "collection_info": null
    },
    {
        "uuid": "428ebb02c9530aa5cc677619da8d215f",
        "title": "夜坐",
        "author": "张侃",
        "content": "青灯点粟伴窗幽，检尽诗篇倦即休。\n万事如云同舞燕，此心似水羡飞鸥。\n客来不过谈閒事，我壮须当办小舟。\n雨杂风声欺客枕，清眠无梦两悠悠。",
        "dynasty": "宋",
        "collection_info": null
    },
    {
        "uuid": "33db1e5480be963cf3b1864b32b7c32b",
        "title": "久雨",
        "author": "张侃",
        "content": "今年梅雨已淋漓，梅尽多时雨意痴。\n漫说池荷能润色，岂知岸柳亦颦眉。\n一天黯黮云阴殢，六月清凉客子宜。\n兀坐小楼香半綫，纷纭万事只心知。",
        "dynasty": "宋",
        "collection_info": null
    },
    {
        "uuid": "383c3df1e60ac191ada694a99b19bfd5",
        "title": "梁湖夜望",
        "author": "张侃",
        "content": "秋带凉风叶互鸣，风随潮汐候时生。\n导源甚远纹微起，乘势初来花转轻。\n白鹭几枝閒可画，晴山数点晓犹明。\n偶来又作诗中计，久矣难成五字城。",
        "dynasty": "宋",
        "collection_info": null
    },
    {
        "uuid": "addc1a80d9f1bd015a43f926784c7599",
        "title": "和中秋韵",
        "author": "张侃",
        "content": "月魄诗魂两斗清，却嫌歌管揭危亭。\n遥知山鬼形难遯，谁洗天公眼暂明。\n物外风光何皛皛，人间爝火谩荧荧。\n酒狂径欲骑鲸去，一拂鸿蒙散窅冥。",
        "dynasty": "宋",
        "collection_info": null
    },
    {
        "uuid": "4596eb92bfffcb8838c12cc099d0f0a4",
        "title": "奉寄曾舜卿二首  其一",
        "author": "张侃",
        "content": "我与懒翁非浅交，向来寓止在西郊。\n绕庭草际绿浮色，满槛花梢红解苞。\n只要同心胜胶漆，岂缘一字倩推敲。\n四年会面休深叹，辛苦扬雄述解嘲。",
        "dynasty": "宋",
        "collection_info": null
    },
    {
        "uuid": "367fd8ae429f8093026a50ff8bcb2ded",
        "title": "奉寄曾舜卿二首  其二",
        "author": "张侃",
        "content": "一幅吴笺秋满天，几回书字欠人传。\n知君性懒存吾道，顾我官閒只旧年。\n诗句炼成犹未稳，酒杯空泛未曾传。\n庭前柏子西来意，近日能明若箇禅。",
        "dynasty": "宋",
        "collection_info": null
    },
    {
        "uuid": "a836e35010d19f03aed454bbc6bb1e4c",
        "title": "寄曾兄",
        "author": "张侃",
        "content": "富贵功名莫问渠，閒中气味復何如。\n年来格外添新句，夜静灯前理旧书。\n用拙不妨存我性，得时未免驾高车。\n君家文献人难比，会见芳名上玉除。",
        "dynasty": "宋",
        "collection_info": null
    },
    {
        "uuid": "58531a65de9cb9c75e141f22a2ce07b1",
        "title": "次王子元韵二首  其一",
        "author": "张侃",
        "content": "眼看珠玉混泥涂，奇货何人解与居。\n卖剑买牛知已晚，坏车杀马计何疎。\n卑飞莫辨鸡羣鹤，高义难兼熊掌鱼。\n却羡临川王介甫，爱君独上万言书。",
        "dynasty": "宋",
        "collection_info": null
    },
    {
        "uuid": "4641bc14673e79140c6cdfe2c289db31",
        "title": "次王子元韵二首  其二",
        "author": "张侃",
        "content": "皮骨三年走道涂，移文良负北山居。\n甘贫我固轻诸阮，勇退吾犹耻二疏。\n好着短衣看射虎，休弹长剑为无鱼。\n人生识字多忧患，饱睡从今莫读书。",
        "dynasty": "宋",
        "collection_info": null
    },
    {
        "uuid": "4d29eb5b7bb1b28efc4a710181ffd1fb",
        "title": "用秦少游韵二首  其一",
        "author": "张侃",
        "content": "春风花草绣林皋，索莫谁怜止酒陶。\n晚学文章真末技，早知州县亦徒劳。\n年光可叹石中火，人事休磨笑裏刀。\n分外更须贪富贵，如求兔角与龟毛。",
        "dynasty": "宋",
        "collection_info": null
    },
    {
        "uuid": "a08dcd7c61565a802e7db7d54a6708d2",
        "title": "用秦少游韵二首  其二",
        "author": "张侃",
        "content": "未工射雉怯如皋，欲挂衣冠慕老陶。\n莫为功名多戚戚，须知身世两劳劳。\n求鱼切戒空缘木，买犊不妨先卖刀。\n未有田园作归计，年来留滞感潘毛。",
        "dynasty": "宋",
        "collection_info": null
    },
    {
        "uuid": "ca6cc78c45f77bd5d63b6ab8ef4397bd",
        "title": "戏用东坡先生韵二首  其一",
        "author": "张侃",
        "content": "冠世文章李翰林，掀天功业汉淮阴。\n抹靴捧砚荣虽甚，受钺登坛眷益深。\n远窜夜郎挥老泪，生擒云梦负初心。\n穷泉二子应追恨，不解君前早脱簪。",
        "dynasty": "宋",
        "collection_info": null
    },
    {
        "uuid": "0c3de7b36c1a774c64d30fcbf94c479b",
        "title": "戏用东坡先生韵二首  其二",
        "author": "张侃",
        "content": "倦看冠盖闹如林，梦想扁舟破晚阴。\n步月南楼情不浅，卧风北牖味殊深。\n朱旗黄纸非吾事，木板青衫负壮心。\n游宦半生成底事，鬓丝零落不胜簪。",
        "dynasty": "宋",
        "collection_info": null
    },
    {
        "uuid": "0ebb923c033a2931e90c7dd807d3a8d8",
        "title": "豚犬夜诵东坡赠王子直诗坚索次韵余率然成章可笑深不自量也",
        "author": "张侃",
        "content": "年来典尽鹔鹴裘，远宦深惭马少游。\n痛哭恨无裨国论，偷安终不为身谋。\n谁怜饥虎空摇尾，却羡寒龟暗缩头。\n但得渭川千亩竹，也胜霜鬓取封侯。",
        "dynasty": "宋",
        "collection_info": null
    },
    {
        "uuid": "e5fc189258ea80d13450d8eaea1e12d3",
        "title": "田元长和烟字韵诗见寄復用前韵",
        "author": "张侃",
        "content": "几年无梦到凌烟，身似春蚕已再眠。\n寡合荆人和白雪，独醒蜀道上青天。\n渔樵好去任争席，富贵傥来羞执鞭。\n见说高真足官府，不妨长作地行仙。",
        "dynasty": "宋",
        "collection_info": null
    },
    {
        "uuid": "6ef7100f1104de86f87467015b4bb0e2",
        "title": "用文伯起韵",
        "author": "张侃",
        "content": "老人痴钝性可憎，微子谁与为友朋。\n久废未容收颡马，一呼宁復责饥鹰。\n无缘下榻留徐孺，好去登门访李膺。\n吾道不行吾已矣，短桴浮海要同乘。",
        "dynasty": "宋",
        "collection_info": null
    },
    {
        "uuid": "1a68a8fc67b57b31c57c7754199b09ee",
        "title": "和曾舜卿秋日偶成",
        "author": "张侃",
        "content": "久无名酒共君倾，静对溪山悦我情。\n雨沁荷花多退色，风穿梧叶强成声。\n干坤纳纳从来大，岁月堂堂未用惊。\n甚欲着书传后世，只愁议论太平平。",
        "dynasty": "宋",
        "collection_info": null
    },
    {
        "uuid": "1c6cfca5afbe86af8a088a5f8e2c7611",
        "title": "楼源清叔旧有诗云树冷鸦啼月天寒鴈带云曾舜卿足成四韵又有咏雪诗云来从天外无非雨散在人间尽是花亦佳句也清叔死已数月因用后二句为诗弔之",
        "author": "张侃",
        "content": "见说楼君用志佳，曾吟雪句被人夸。\n来从天外无非雨，散在人间尽是花。\n偶到铜陵寻旧友，归由宣郡弃生涯。\n碧云暮合愁偏聚，孤冢纍纍日易斜。",
        "dynasty": "宋",
        "collection_info": null
    },
    {
        "uuid": "55630171daef86a09183d7b9bf2c48f3",
        "title": "甬东",
        "author": "张侃",
        "content": "侵晨风雨闇城楼，渺渺蒲帆海尽头。\n远景暂烦双目送，清游不负此生谋。\n半杯绿蚁衝寒色，几箇白鸥分客愁。\n相近梅开迟雪舞，肯容兴尽剡溪舟。",
        "dynasty": "宋",
        "collection_info": null
    },
    {
        "uuid": "e05895ad53a67309f5014e7e5617f923",
        "title": "池边",
        "author": "张侃",
        "content": "簿书才了听蜂衙，閒到池边景渐佳。\n云亦有心时散影，风都无力晚生花。\n劳神空觅三年艾，妄想休乘八月槎。\n睡思全清还解否，歙瓶新瀹建溪茶。",
        "dynasty": "宋",
        "collection_info": null
    },
    {
        "uuid": "83aaa96251a6486c006d70e0c96477fe",
        "title": "书考  其一",
        "author": "张侃",
        "content": "二年薄宦在金台，墙角双扉向晚开。\n罕有金貂来换酒，且看野马共浮埃。\n已书下考甘平进，久律吾身愧不才。\n却喜清贫如昨日，知心相识自然来。",
        "dynasty": "宋",
        "collection_info": null
    },
    {
        "uuid": "22d0c8ac24d6113f5afeadb29ab4afb4",
        "title": "书考  其二",
        "author": "张侃",
        "content": "负丞虞水恰年余，谁信官居似野居。\n乍起柳风清午枕，久因梅雨理残书。\n眼前毁誉何须较，酒裏功名定不虚。\n只把廉勤替疏拙，翻嫌苦苦学悬鱼。",
        "dynasty": "宋",
        "collection_info": null
    },
    {
        "uuid": "604a9477a8d93c588c69105eb01bd443",
        "title": "红梅",
        "author": "张侃",
        "content": "天然标致出羣品，绿叶青枝说太狂。\n卯酒醺酣红玉软，春风触拨瑞龙香。\n清臞尚余山泽相，淡薄强随时世粧。\n更道北人初不识，杏花应不敢承当。",
        "dynasty": "宋",
        "collection_info": null
    },
    {
        "uuid": "a0be4ad9e46842ac2e9597d9aef201ee",
        "title": "春时",
        "author": "张侃",
        "content": "两日閒为汗漫游，溪边长是唤扁舟。\n杯盘草草同真率，笑语悠悠得细酬。\n别墅桥欹泥没膝，东园亭小雨霑头。\n不知桃李都开遍，更趁残花一醉休。",
        "dynasty": "宋",
        "collection_info": null
    },
    {
        "uuid": "291460178407e1ef771594f65033e408",
        "title": "雨",
        "author": "张侃",
        "content": "一片云飞雨趁来，常年此候捷如雷。\n满天尽黑都吹散，俄顷还明又復回。\n准拟却无真失望，等閒易有竟难猜。\n化工若念农辛苦，早赐倾盆亦快哉。",
        "dynasty": "宋",
        "collection_info": null
    },
    {
        "uuid": "04b64fa2ab5ed6a2c38046c8eab2935f",
        "title": "巧夕前一日雨",
        "author": "张侃",
        "content": "天时人事逐番新，转盼初秋感慨频。\n月傍银河移扇影，天留丝雨洗香尘。\n民间但欲逢丰岁，酒裏何妨换好春。\n一笑且随吾意适，燕支菱芡伴盘珍。",
        "dynasty": "宋",
        "collection_info": null
    },
    {
        "uuid": "5e487924c8baffc8406f80f04cc7f246",
        "title": "偶书",
        "author": "张侃",
        "content": "事业从教下泷舠，一年窃禄在江皋。\n腥污砧几憎蝇赋，爱护文书却鼠刀。\n风约浮萍云迭岫，日藏老桧雨翻涛。\n深惭无补公家事，只愿年丰弓载櫜。",
        "dynasty": "宋",
        "collection_info": null
    },
    {
        "uuid": "5ca8592382af7a9f9e3e99799f3f2b34",
        "title": "闻方孚若寺丞讣二首  其一",
        "author": "张侃",
        "content": "清时补外驾朱轓，德政碑成达帝阍。\n都把功名垂竹帛，尽留官职付儿孙。\n生前花药千株在，身后词章几卷存。\n履道宅边云黯黯，知谁挂剑酹清尊。",
        "dynasty": "宋",
        "collection_info": null
    },
    {
        "uuid": "f62e7f6c88298d3f6cf4780a049570fa",
        "title": "闻方孚若寺丞讣二首  其二",
        "author": "张侃",
        "content": "忆昨家君出帅时，惟公英气少人知。\n要除五事心常在，费尽千言气不卑。\n渺渺淮波纷棹檝，晶晶霜日照旌旗。\n论功未尽还知否，应有名贤为立碑。",
        "dynasty": "宋",
        "collection_info": null
    },
    {
        "uuid": "aea8b2e62d4c085a9c364aaeaec05dbb",
        "title": "收潘廷亨逵讯",
        "author": "张侃",
        "content": "旧年淛右水连天，闻说闽中水亦然。\n官裏劝分虽遍及，民间悭籴为无钱。\n大风拔木扬尘土，细雨打花空媚妍。\n甲子一晴差可喜，农家只愿屡丰年。",
        "dynasty": "宋",
        "collection_info": null
    },
    {
        "uuid": "40b7ff901012295892db7b52552e4e7c",
        "title": "题萧照渔樵对语图",
        "author": "张侃",
        "content": "世人大半爱渔樵，不道渔樵心志凋。\n漫钓溪鱼临月夕，每沽村酒怕霜朝。\n檀栾男女衣蓝缕，澹泊生涯舟荡摇。\n偷得片时相对语，从头至尾尽无聊。",
        "dynasty": "宋",
        "collection_info": null
    },
    {
        "uuid": "da591e9e85a070f8b6398b01c1f880a4",
        "title": "閒中忆曾舜卿知丞",
        "author": "张侃",
        "content": "官舍如舟近古河，隔河老木尚新峨。\n森罗星象萤分度，经纬水纹鱼掷梭。\n月满秋容随处好，风含凉意向人多。\n香蒲泉石供清翫，遥忆骚翁在涧阿。",
        "dynasty": "宋",
        "collection_info": null
    },
    {
        "uuid": "2287e4747eaa7c358ae8584fe4021f26",
        "title": "宿等慈僧房",
        "author": "张侃",
        "content": "小小禅房若箇宽，氎巾楮帐护幽閒。\n贪看天外云千变，忘数檐前竹几竿。\n老衲呪经祈雨切，臞翁煮粥当晨餐。\n早知一念能持静，不学槐安蚁走盘。",
        "dynasty": "宋",
        "collection_info": null
    },
    {
        "uuid": "b590ae1d984d3ac132606f2397ea140f",
        "title": "姑恶",
        "author": "张侃",
        "content": "一双姑恶屋边啼，飞入垂杨伴夕晖。\n不悟形骸非昔日，但思怨恨没休期。\n妇闻孄语犹翻悔，汝得佳名免此讥。\n事事直须存分义，从今缄口莫相疑。",
        "dynasty": "宋",
        "collection_info": null
    },
    {
        "uuid": "3714f47c809c060f33564b9cfd592cf3",
        "title": "冬晚",
        "author": "张侃",
        "content": "冬晴日暖如春天，墨云忽过雨生寒。\n定飞柳絮呈农瑞，未放梅花到酒樽。\n历尾无多更旧岁，笔端不韵祇陈言。\n须臾刮地风声壮，吹折南墙老竹根。",
        "dynasty": "宋",
        "collection_info": null
    },
    {
        "uuid": "ee275718784ec785b9ea7b8cfb028b4f",
        "title": "冬后书事",
        "author": "张侃",
        "content": "兀坐茅檐意自閒，哦诗因得数苔斑。\n一番雨过归寒水，数片云浮迭晚山。\n近日阴晴多不定，自来冷暖不相关。\n春深泛棹清溪上，稳钓渔村三两湾。",
        "dynasty": "宋",
        "collection_info": null
    },
    {
        "uuid": "322c1bb4672227486d3d5ee4f6e774f8",
        "title": "天机",
        "author": "张侃",
        "content": "泛观物理任天机，莫泥春残事遽非。\n蝶粉鶑衣阴处泊，燕泥鸥雪雨中归。\n装成閒景真堪翫，写入清吟细解围。\n一榻凉风清午暑，拙翁睡起理絺衣。",
        "dynasty": "宋",
        "collection_info": null
    },
    {
        "uuid": "aa951a5630128739d9f033187d180c9b",
        "title": "同乡人别朱希文察判于咏春亭",
        "author": "张侃",
        "content": "今春醵饮咏春亭，水阔山遥眼界清。\n前度来时多值雨，今番到此却逢晴。\n蚕方三幼餐干叶，燕喜双飞泊短楹。\n小别诸君休作恶，阳关四迭不须成。",
        "dynasty": "宋",
        "collection_info": null
    },
    {
        "uuid": "41eacce75a205280be2d2db644b0ade7",
        "title": "家园二首  其一",
        "author": "张侃",
        "content": "当年迂叟圃初成，野草閒花不记名。\n康节巾车临小径，东坡诗板照高楹。\n久知气象归前辈，拟学规模愧后生。\n惟有至公能格物，莫将险躁起心兵。",
        "dynasty": "宋",
        "collection_info": null
    },
    {
        "uuid": "04579f6463169e1762d39f0d5681e5d3",
        "title": "家园二首  其二",
        "author": "张侃",
        "content": "堪笑吾家五亩园，新添石岸筑云轩。\n眼看流水清无底，面揖羣山翠欲奔。\n拂拂好风凉入座，娟娟明月影侵门。\n弟兄岁晚团栾处，自摘青蔬荐酒尊。",
        "dynasty": "宋",
        "collection_info": null
    },
    {
        "uuid": "5f718a434ccfa3c67aea1ba66667eb45",
        "title": "次韵韦中实雨闷",
        "author": "张侃",
        "content": "与世相违愿不才，春残花底尚衔杯。\n诗从碧雾愁边得，门向青山好处开。\n东里沈君投檄去，西邻韦叟趁閒来。\n喜无俗驾知予懒，坐看庭阴閟古槐。",
        "dynasty": "宋",
        "collection_info": null
    },
    {
        "uuid": "fddceb73ea4d900b10a159e4d4f4a064",
        "title": "偶成",
        "author": "张侃",
        "content": "前朝晴暖昨朝寒，细雨催花声不閒。\n处处闭门扫蚕蚁，家家垂柳隠绵蛮。\n东湾泛艇看人渡，北埭扶筇向晚还。\n惟有羣山怕陈迹，轻烟冉冉薄螺鬟。",
        "dynasty": "宋",
        "collection_info": null
    },
    {
        "uuid": "0bd6280d9541e7bac2bc2b36e7b92534",
        "title": "虚庭",
        "author": "张侃",
        "content": "虚庭幽閴日阴移，旋拂藤床近小池。\n云自悠扬峰迭迭，风常和暖日漪漪。\n青衫漫仕安愚分，白酒初篘满屈巵。\n竹外流萤三两箇，微光犹足映书帷。",
        "dynasty": "宋",
        "collection_info": null
    },
    {
        "uuid": "a4fcdfe5ccee472db059436a80eaae85",
        "title": "西村",
        "author": "张侃",
        "content": "篮舆轧轧过西村，小麦青青雨露恩。\n山色无穷开远近，民家守分度昕昏。\n僧精持课归林下，客自携尊醉竹根。\n每日尘氛牵百念，要须结屋浸溪痕。",
        "dynasty": "宋",
        "collection_info": null
    },
    {
        "uuid": "1a58806eb059eb7ca69002d4eeba11cb",
        "title": "南村",
        "author": "张侃",
        "content": "郁李花开春渐残，海棠犹自映杯柈。\n燕随风舞迎人暖，鸠唤雨来连夜寒。\n两水中分清可烛，羣山环揖秀堪餐。\n儿童成队逢寒食，纸剪飞鸢贴雾端。",
        "dynasty": "宋",
        "collection_info": null
    },
    {
        "uuid": "4b9224b73bc86f271a64ddf7e67fb851",
        "title": "病起",
        "author": "张侃",
        "content": "秋深雨意转连绵，声到枯荷清未眠。\n久悟是非姑掩卷，且看童稚互摊钱。\n园蔬土润青堪馔，径竹行疎翠可怜。\n剩喜病夫今已健，碧腴膏莫问人传。",
        "dynasty": "宋",
        "collection_info": null
    },
    {
        "uuid": "2f1fdfea154657dc17717784673a36da",
        "title": "象山住持僧于修求诗戏题五十六字",
        "author": "张侃",
        "content": "的知前圣定曾来，山脉深长景渐开。\n霜干都无新气象，风幡不染旧尘埃。\n渔樵虽过何尝问，父老相传莫浪猜。\n惭愧修公坚有请，依前题作小天台。",
        "dynasty": "宋",
        "collection_info": null
    },
    {
        "uuid": "0689bc5c83a32c2ff387475189afd537",
        "title": "催雪次韵韦中实",
        "author": "张侃",
        "content": "海隠方搜催雪诗，韦郎落笔补新辞。\n云边花舞琼千点，座上风流玉一枝。\n如许寒光宜应瑞，不胜幻色又添奇。\n政须瀹茗清灵府，尽把文章润色之。",
        "dynasty": "宋",
        "collection_info": null
    },
    {
        "uuid": "d02f2f813da9da1ee1cf44c3cdadbb68",
        "title": "溪上",
        "author": "张侃",
        "content": "水痕依绿四无边，雨脚垂檐细更妍。\n杨柳不遮愁处眼，牡丹犹倚醉时肩。\n纷纷灯火疑星灿，汩汩声名类蚁旋。\n閒凭蓬窗仍感旧，开箱重为整诗篇。",
        "dynasty": "宋",
        "collection_info": null
    },
    {
        "uuid": "ec83337a34d82fa781d0339b329b0dc1",
        "title": "题剡溪图",
        "author": "张侃",
        "content": "欲识诗清处，须来天尽头。\n可人一溪雪，催我上扁舟。",
        "dynasty": "宋",
        "collection_info": null
    },
    {
        "uuid": "4067a95728aa5293eca8800988467b59",
        "title": "赠别",
        "author": "张侃",
        "content": "野树参差绿，山花零乱红。\n夕阳一樽酒，聊与故人同。",
        "dynasty": "宋",
        "collection_info": null
    },
    {
        "uuid": "bbb9973d87d0e509717ac12d19466135",
        "title": "雨中",
        "author": "张侃",
        "content": "寒山草木疎，苍翠因雨湿。\n日暮来不来，前溪借蓑笠。",
        "dynasty": "宋",
        "collection_info": null
    },
    {
        "uuid": "c6a9f51cfa53fc5b20da860c2ffb49b9",
        "title": "花珠二绝  其一",
        "author": "张侃",
        "content": "雨细成珠琲，纷纷入绿花。\n绿花无不湿，倾处又成波。",
        "dynasty": "宋",
        "collection_info": null
    },
    {
        "uuid": "dd81c98bce484b8ca5f153319328824e",
        "title": "花珠二绝  其二",
        "author": "张侃",
        "content": "阶远滴成声，荷深圆又碎。\n风动水银收，亭亭开翡翠。",
        "dynasty": "宋",
        "collection_info": null
    },
    {
        "uuid": "3c655d62318df2986da5c165cca1ea5b",
        "title": "智果院",
        "author": "张侃",
        "content": "前辈经行处，壁间题小诗。\n梅花还好否，要见出尘姿。",
        "dynasty": "宋",
        "collection_info": null
    },
    {
        "uuid": "763fbcb8f3930105451d02090ea383ca",
        "title": "嘲梅花",
        "author": "张侃",
        "content": "缄蘂怯寒风，清香已暗通。\n数株篱落外，生毓任元功。",
        "dynasty": "宋",
        "collection_info": null
    },
    {
        "uuid": "a1758db73a61b6be8236235646f411a6",
        "title": "梅花谢嘲",
        "author": "张侃",
        "content": "骚客多吟咏，无非泥酒杯。\n君知侬澹泊，岁岁几番来。",
        "dynasty": "宋",
        "collection_info": null
    },
    {
        "uuid": "a01f7535179c9408662a88b0124780c0",
        "title": "梅花自解",
        "author": "张侃",
        "content": "孤根在寒谷，无分逐东风。\n流辈刚言好，中心只固穷。",
        "dynasty": "宋",
        "collection_info": null
    },
    {
        "uuid": "1edb15c525a7ebe25730cd0f30ca42cc",
        "title": "理髮有白者",
        "author": "张侃",
        "content": "今年三十六，吾髮白双茎。\n不耐秋霖滴，愁浓遣未平。",
        "dynasty": "宋",
        "collection_info": null
    },
    {
        "uuid": "f4688d411ecd389ef12d2597fe7e17a1",
        "title": "春去",
        "author": "张侃",
        "content": "春去留无计，残花更可人。\n多情玉蝴蝶，随雨伴香尘。",
        "dynasty": "宋",
        "collection_info": null
    },
    {
        "uuid": "ccd489c8acf39523b104fcd53ea0aafb",
        "title": "题镇厅西轩",
        "author": "张侃",
        "content": "焚香觉心清，观书消日永。\n门前剥啄稀，且喜官职冷。",
        "dynasty": "宋",
        "collection_info": null
    },
    {
        "uuid": "4e7d22cbe45d9911ca20fb65798c9944",
        "title": "十五夜月二绝  其一",
        "author": "张侃",
        "content": "閒来庭下立，月影照人清。\n偏到中秋好，迟眠已四更。",
        "dynasty": "宋",
        "collection_info": null
    },
    {
        "uuid": "2923ac1b264c636f0daef0ec9254596b",
        "title": "十五夜月二绝  其二",
        "author": "张侃",
        "content": "秋光初破蘂，香远逐人来。\n多是蟾宫种，何妨两处开。",
        "dynasty": "宋",
        "collection_info": null
    },
    {
        "uuid": "6faffb63cb774ea814023a0dbd3de373",
        "title": "十六夜月二首  其一",
        "author": "张侃",
        "content": "昨宵清不尽，今夜色增明。\n想见清虚殿，冰轮渐渐生。",
        "dynasty": "宋",
        "collection_info": null
    },
    {
        "uuid": "98112e85e044672c70d02191e18aab1c",
        "title": "十六夜月二首  其二",
        "author": "张侃",
        "content": "松风传地籁，花月满庭心。\n记得金台下，孤樽细细斟。",
        "dynasty": "宋",
        "collection_info": null
    },
    {
        "uuid": "f7d2cb8e2ccbd39b51d1614a365c7c6c",
        "title": "王梅磎题玉枕峰二绝  其一",
        "author": "张侃",
        "content": "静处翻千偈，忙中认一身。\n忽看枕峰句，便作是非人。",
        "dynasty": "宋",
        "collection_info": null
    },
    {
        "uuid": "1b4ca4d438792681a1590c78f390ae71",
        "title": "王梅磎题玉枕峰二绝  其二",
        "author": "张侃",
        "content": "向来云影卧，今日復如何。\n不是相知少，人间险处多。",
        "dynasty": "宋",
        "collection_info": null
    },
    {
        "uuid": "60f5d88795549223388a0f8b5781db5d",
        "title": "中秋",
        "author": "张侃",
        "content": "中秋添月色，携酒上金台。\n世事无穷尽，江山入句来。",
        "dynasty": "宋",
        "collection_info": null
    },
    {
        "uuid": "87e6fbd9d4e9e69360dcac3580a4ced1",
        "title": "禹庙",
        "author": "张侃",
        "content": "当时计水功，直为万世利。\n梅梁破浪归，底事成儿戏。",
        "dynasty": "宋",
        "collection_info": null
    },
    {
        "uuid": "85cc80e180fa3febf422625f67f7f861",
        "title": "题雁山行纪",
        "author": "张侃",
        "content": "当年雁来游，少憩存夜气。\n自从开此奇，便有草鞵费。",
        "dynasty": "宋",
        "collection_info": null
    },
    {
        "uuid": "8d97f2b8096d76f81e192de848ba5cdd",
        "title": "示法果院僧则",
        "author": "张侃",
        "content": "山深云卧冷，结屋在山椒。\n我意如云懒，随缘听海潮。",
        "dynasty": "宋",
        "collection_info": null
    },
    {
        "uuid": "8135ee4152f46a110569981e67a24e49",
        "title": "赠仁上人",
        "author": "张侃",
        "content": "尘事纷如扫，僧窗对竹开。\n欲酬清静债，一岁五番来。",
        "dynasty": "宋",
        "collection_info": null
    },
    {
        "uuid": "599ba5b0f07018d9c43a69f13ccc4f6a",
        "title": "天竺逢僧礼",
        "author": "张侃",
        "content": "于今僧辈少，学业又全疎。\n日莫山深处，相迎有浩初。",
        "dynasty": "宋",
        "collection_info": null
    },
    {
        "uuid": "d5d4a103c1d1c67f61e3d12fef08d7d9",
        "title": "秋鱼眼",
        "author": "张侃",
        "content": "江湖毓羣鱼，水大随所拣。\n奈何世上人，寻到秋鱼眼。",
        "dynasty": "宋",
        "collection_info": null
    },
    {
        "uuid": "69d36745ec3647d1ef3136f56c9d3dc2",
        "title": "寒芦四鸿  其一",
        "author": "张侃",
        "content": "芦叶满沙洲，鳬翁取次游。\n生绡纔半尺，占得江南秋。",
        "dynasty": "宋",
        "collection_info": null
    },
    {
        "uuid": "dcd3b194b1c965f679fc0c033f9e5210",
        "title": "寒芦四鸿  其二",
        "author": "张侃",
        "content": "见山真见山，翠满檐楣间。\n屏几漫画障，意足水墨閒。",
        "dynasty": "宋",
        "collection_info": null
    },
    {
        "uuid": "e8712bea439ab8beb067452d79e3bc96",
        "title": "救婆庙二首  其一",
        "author": "张侃",
        "content": "曲径接山阿，行人说救婆。\n须知闺室女，识见已争多。",
        "dynasty": "宋",
        "collection_info": null
    },
    {
        "uuid": "ddf106ee81f811f949fc3cf4e4060e7b",
        "title": "救婆庙二首  其二",
        "author": "张侃",
        "content": "海水有枯竭，乔松易摧折。\n高名万古存，地志书英烈。",
        "dynasty": "宋",
        "collection_info": null
    },
    {
        "uuid": "887bd55fb1fb81ca32d8c006bbe0363c",
        "title": "对酒",
        "author": "张侃",
        "content": "柳絮随风舞，金沙贴地开。\n为缘春满眼，不厌酒深杯。",
        "dynasty": "宋",
        "collection_info": null
    },
    {
        "uuid": "2a917f27b6db6a143150921aeadc7900",
        "title": "偶成",
        "author": "张侃",
        "content": "风暖轻拖练，天寒皱作鞾。\n江湖只如此，今古几消磨。",
        "dynasty": "宋",
        "collection_info": null
    },
    {
        "uuid": "bd12480e2c2494a55196521feb715950",
        "title": "戏题",
        "author": "张侃",
        "content": "雨后露华白，风前岚气清。\n秋心愁不展，垂白睡难成。",
        "dynasty": "宋",
        "collection_info": null
    },
    {
        "uuid": "69a5bfd58efe9fb3b2a995f9c285fb46",
        "title": "桃花菊",
        "author": "张侃",
        "content": "谁将秋菊蘂，故作小桃红。\n轻薄随时好，飘零风雨中。",
        "dynasty": "宋",
        "collection_info": null
    },
    {
        "uuid": "94dddfda41efd3ecb71e7144db6c699a",
        "title": "雪霁",
        "author": "张侃",
        "content": "微雪寒侵暖，新晴风扫氛。\n天公念穑事，秋稼定如云。",
        "dynasty": "宋",
        "collection_info": null
    },
    {
        "uuid": "aff3815f410b98ff5662a67e2914d711",
        "title": "苏成之庚申岁相别甲申岁方会甬东  其一",
        "author": "张侃",
        "content": "忆与成之别，于今廿五年。\n今朝復相见，话旧竹窗前。",
        "dynasty": "宋",
        "collection_info": null
    },
    {
        "uuid": "55f4e12336de5f071b9a0e99d28f9a71",
        "title": "苏成之庚申岁相别甲申岁方会甬东  其二",
        "author": "张侃",
        "content": "世态频频换，君心炯炯明。\n能言少时事，满座便风生。",
        "dynasty": "宋",
        "collection_info": null
    },
    {
        "uuid": "cfe90f35678c41bb51768cfc7eb2f802",
        "title": "雨中",
        "author": "张侃",
        "content": "风清园蝶粉犹轻，雨冷吴蚕茧未成。\n尽说溪村年事好，又添渔子笑浮生。",
        "dynasty": "宋",
        "collection_info": null
    },
    {
        "uuid": "acf432159adff11775fab27fc6c8066f",
        "title": "春去",
        "author": "张侃",
        "content": "横雨颠风势转加，红情绿意不容夸。\n明朝春去忙如箭，满市人携谢豹虾。",
        "dynasty": "宋",
        "collection_info": null
    },
    {
        "uuid": "16e67c6c7be3a9e8c100fce2062f9db3",
        "title": "浮来庙",
        "author": "张侃",
        "content": "仙槎飞去访牛郎，顽石浮来立道旁。\n能使乡民知所敬，隻鸡巵酒卜丰穰。",
        "dynasty": "宋",
        "collection_info": null
    },
    {
        "uuid": "7a2c3ba095cfc0fe4809684ca14f7d80",
        "title": "梅子",
        "author": "张侃",
        "content": "一株绿色未成阴，千点微酸已沁心。\n雨露功深人不识，摘来先与了清吟。",
        "dynasty": "宋",
        "collection_info": null
    },
    {
        "uuid": "44ee6a37530589c6a5f51a38dc68c938",
        "title": "今岁朱樱红熟樽俎间日有此品口占二绝  其一",
        "author": "张侃",
        "content": "积雨淋漓花顿空，樱桃满树渍猩红。\n相陪从事风流裏，遥想香灯摇落中。",
        "dynasty": "宋",
        "collection_info": null
    },
    {
        "uuid": "13e3e8f4eb3ed60044ebccd815344395",
        "title": "今岁朱樱红熟樽俎间日有此品口占二绝  其二",
        "author": "张侃",
        "content": "樱桃颗颗滋春雨，橙雾霏霏遡晓风。\n出处不齐休比并，一尊今夕与谁同。",
        "dynasty": "宋",
        "collection_info": null
    },
    {
        "uuid": "f549ab43e35279fa9f767794de68fca0",
        "title": "秋后积雨起水曾舜卿朱秀文有诗用韵作俳谐体田家苦三迭  其一",
        "author": "张侃",
        "content": "秋雨霖淫数日间，耳边未听雨声閒。\n传闻农子愁无寐，心愿乌云且入山。",
        "dynasty": "宋",
        "collection_info": null
    },
    {
        "uuid": "83b395055d39f52ed41ca99cfa87ab7b",
        "title": "秋后积雨起水曾舜卿朱秀文有诗用韵作俳谐体田家苦三迭  其二",
        "author": "张侃",
        "content": "戽水干忙衣袂凉，旋炊湿稻当家常。\n连年成熟今年水，谁信微阴能夺阳。",
        "dynasty": "宋",
        "collection_info": null
    },
    {
        "uuid": "e86d5929e55988ef4730d0e2f56af767",
        "title": "秋后积雨起水曾舜卿朱秀文有诗用韵作俳谐体田家苦三迭  其三",
        "author": "张侃",
        "content": "积雨因风骤作寒，又吹浊水浸牛栏。\n须知此去盘中饭，一似鮎鱼上竹难。",
        "dynasty": "宋",
        "collection_info": null
    },
    {
        "uuid": "148c8a59a7f25c3dcd2a0330cab51860",
        "title": "积雨后农人戽水晓夕车声不已",
        "author": "张侃",
        "content": "万顷早禾迎秀色，一天畏日耀炎光。\n满仓陈腐将何用，细听车声恨最长。",
        "dynasty": "宋",
        "collection_info": null
    },
    {
        "uuid": "51ce500424e9649eb687f834a6f49547",
        "title": "奔牛梅花开最晚因读墨本坡翁和杨公济梅花诗信笔四绝句  其一",
        "author": "张侃",
        "content": "二年孤负观花眼，少见江南第一枝。\n细读坡公当日句，恍如玉立耿疎篱。",
        "dynasty": "宋",
        "collection_info": null
    },
    {
        "uuid": "fa04b3379c98f6381fb0f9d1e44b1539",
        "title": "奔牛梅花开最晚因读墨本坡翁和杨公济梅花诗信笔四绝句  其二",
        "author": "张侃",
        "content": "平生政坐花开早，不奈颠风一夜吹。\n缄锁芳英春意闹，转头青子已盈枝。",
        "dynasty": "宋",
        "collection_info": null
    },
    {
        "uuid": "6e6ac8976a315da65bef703ebeb04912",
        "title": "奔牛梅花开最晚因读墨本坡翁和杨公济梅花诗信笔四绝句  其三",
        "author": "张侃",
        "content": "闸南閒地远连天，好种梅花作玉田。\n待得开时携酒去，旁人疑是饮中仙。",
        "dynasty": "宋",
        "collection_info": null
    },
    {
        "uuid": "d8da2983733de8a45f51d50db4369c44",
        "title": "奔牛梅花开最晚因读墨本坡翁和杨公济梅花诗信笔四绝句  其四",
        "author": "张侃",
        "content": "积谷山前数种梅，常年携杖走千回。\n而今寂寞金台下，独对停云把酒杯。",
        "dynasty": "宋",
        "collection_info": null
    },
    {
        "uuid": "4d37a60938a9172d121acd09eec3356d",
        "title": "金台中秋",
        "author": "张侃",
        "content": "桂子吹香清不眠，相逢还在翠屏边。\n一轮明月依人好，两载中秋特地圆。",
        "dynasty": "宋",
        "collection_info": null
    },
    {
        "uuid": "b85e1b3f92c5026a4d5b458dd3314c55",
        "title": "鑑湖别岛二绝  其一",
        "author": "张侃",
        "content": "坡老当年乞鑑湖，君王未肯付珪符。\n清名凛凛照人目，欲倩丹青成画图。",
        "dynasty": "宋",
        "collection_info": null
    },
    {
        "uuid": "9dcfb753807abe69c90025e074bba042",
        "title": "鑑湖别岛二绝  其二",
        "author": "张侃",
        "content": "鑑湖别岛对青山，山下菰蒲猎猎寒。\n最是晓烟收未尽，舂锄閒立景尤宽。",
        "dynasty": "宋",
        "collection_info": null
    },
    {
        "uuid": "79cb24efc058ef943c0ff8b034bf9347",
        "title": "东关二绝  其一",
        "author": "张侃",
        "content": "放翁诗裏想东关，舟到东关雨逗寒。\n只是当年旧山色，水边谁似白鸥閒。",
        "dynasty": "宋",
        "collection_info": null
    },
    {
        "uuid": "a62e6c9638b11b81a2d3c506954cbb12",
        "title": "东关二绝  其二",
        "author": "张侃",
        "content": "瓦屋三间水半篙，鸡豚村社寄吾豪。\n早知城市同耕凿，悔不从渠泛小舠。",
        "dynasty": "宋",
        "collection_info": null
    },
    {
        "uuid": "3d7f89da6b129e0e359dcf7f6edfc413",
        "title": "观三贤石本墨妙",
        "author": "张侃",
        "content": "字既因人传者多，人能累字又如何。\n谁知异世三君子，字与名同保不磨。",
        "dynasty": "宋",
        "collection_info": null
    },
    {
        "uuid": "e448a1405ea4a33f5d4153c2a1f9c88d",
        "title": "秋叶二绝  其一",
        "author": "张侃",
        "content": "绕窗山水富清妍，古木阴中隠乱蝉。\n一叶迎秋无尽日，勾萌还復待明年。",
        "dynasty": "宋",
        "collection_info": null
    },
    {
        "uuid": "1f9adf9c8c0dbafc09f0b2bda6f01faa",
        "title": "秋叶二绝  其二",
        "author": "张侃",
        "content": "花木荣枯又一年，谁知生意妙难传。\n君看亭侧数株柳，几度风前吹细绵。",
        "dynasty": "宋",
        "collection_info": null
    },
    {
        "uuid": "00c1247ea3727bf3796b6aad8cfeaa16",
        "title": "观梅用东坡先生山字州字两绝句韵  其一",
        "author": "张侃",
        "content": "冬深水涸未潺潺，数萼梅依翠竹间。\n待折归来占清赏，不须移近小屏山。",
        "dynasty": "宋",
        "collection_info": null
    },
    {
        "uuid": "54d938d1d77afe38f9804553564f7121",
        "title": "观梅用东坡先生山字州字两绝句韵  其二",
        "author": "张侃",
        "content": "只怕花开眼界幽，香中一点绊人愁。\n问渠偏向孤山好，时復飘香入帝州。",
        "dynasty": "宋",
        "collection_info": null
    },
    {
        "uuid": "0ede40bdbfc3851b9bb3d71580777896",
        "title": "舜庙在龙山右",
        "author": "张侃",
        "content": "水来江尾难分燕，山到崖头合号龙。\n见得人心尊万乘，片帆飞过亦朝东。",
        "dynasty": "宋",
        "collection_info": null
    },
    {
        "uuid": "ca97f9e054ce13588cddf5b70c00ad01",
        "title": "春日览古四绝  其一",
        "author": "张侃",
        "content": "疎梅晼晚千年秀，秾李韶华二月初。\n试访前溪歌舞处，断烟斜日照平芜。",
        "dynasty": "宋",
        "collection_info": null
    },
    {
        "uuid": "844fcb843b61f95c523b60d2669951a3",
        "title": "春日览古四绝  其二",
        "author": "张侃",
        "content": "游人拾翠蹋青归，迭迭楼台映绿漪。\n行到桥西多野色，吴羌山下织帘祠。",
        "dynasty": "宋",
        "collection_info": null
    },
    {
        "uuid": "fdd9bc0d9072289de3dac551fa7d80b8",
        "title": "春日览古四绝  其三",
        "author": "张侃",
        "content": "结庐恰恰对西亭，万物昭回自赋形。\n秋晚不妨寻好处，何须送客话飘零。",
        "dynasty": "宋",
        "collection_info": null
    },
    {
        "uuid": "0758566c41e2df2c023c2c3b07ac7196",
        "title": "春日览古四绝  其四",
        "author": "张侃",
        "content": "曾携壁上鸬鷀杓，来饮灵泉一掬甘。\n却笑眼花前日误，竟烦舌本为渠参。",
        "dynasty": "宋",
        "collection_info": null
    },
    {
        "uuid": "e6fabb49bd9a5110d8510bc2f4feeeaa",
        "title": "凤鸣洞祈雨三绝  其一",
        "author": "张侃",
        "content": "山蹊屈曲费跻攀，来谒仙姑气貌閒。\n曾与人间祈得雨，姓名从此彻天颜。",
        "dynasty": "宋",
        "collection_info": null
    },
    {
        "uuid": "709f67f9885877eaba557e9f69e4a776",
        "title": "凤鸣洞祈雨三绝  其二",
        "author": "张侃",
        "content": "洞口流泉清彻骨，崖头瀑布冷侵人。\n隔凡不许纤尘入，谁识中潜纵壑鳞。",
        "dynasty": "宋",
        "collection_info": null
    },
    {
        "uuid": "879e0845b6e8dbcf3c0f2f5543b80da7",
        "title": "凤鸣洞祈雨三绝  其三",
        "author": "张侃",
        "content": "六月官河已断流，农家无水荫田畴。\n我来欲问姑求雨，要胜常年望有秋。",
        "dynasty": "宋",
        "collection_info": null
    },
    {
        "uuid": "866a799ea38415d3926bdc4f2507918e",
        "title": "初秋",
        "author": "张侃",
        "content": "暑气蒸人病未苏，时吹凉雨满庭除。\n秋来不待梧桐报，妆点前山景色疎。",
        "dynasty": "宋",
        "collection_info": null
    },
    {
        "uuid": "c264cd39432e31ad3bbd8fe16881d0df",
        "title": "游东山国庆院院有明月堂白云轩土人云明月白云谢太傅所携妓小字也此出于李白忆东山诗特纪一时景色王性之记中直言明月白云二堂是太傅旧迹又误矣因成一绝以识之",
        "author": "张侃",
        "content": "当年携妓漫来游，后世蔷薇句更遒。\n明月白云成底事，谁知棋罢是深谋。",
        "dynasty": "宋",
        "collection_info": null
    },
    {
        "uuid": "18ce6758665a903443e16ffc1506cf41",
        "title": "十八涧",
        "author": "张侃",
        "content": "九磎十八涧边游，风景萧疎接素秋。\n野草怕人愁有剩，尚余翠色映双眸。",
        "dynasty": "宋",
        "collection_info": null
    },
    {
        "uuid": "ccb722f6f4417c081e2b2b39ba60b817",
        "title": "十年前拜四圣观林和靖像曾有诗为士友讽诵庚辰中秋后十日重游适梅破一二萼再书",
        "author": "张侃",
        "content": "孤山山下旧祠堂，诗与梅花一样香。\n方欲向君求剩语，忽逢摘索破天荒。",
        "dynasty": "宋",
        "collection_info": null
    },
    {
        "uuid": "55344563dfdd4c5c063e9e93cb6f0935",
        "title": "莼二绝  其一",
        "author": "张侃",
        "content": "春深买得一丝莼，绝胜农家碧涧芹。\n却笑吾宗深有托，自怜野鹤在鸡羣。",
        "dynasty": "宋",
        "collection_info": null
    },
    {
        "uuid": "832bae9ac0c2d46ebf45f0915116af5a",
        "title": "莼二绝  其二",
        "author": "张侃",
        "content": "达人胸次与天宽，到处浮家得细看。\n满盌莼丝浮碧色，不妨邀客话儒酸。",
        "dynasty": "宋",
        "collection_info": null
    },
    {
        "uuid": "c65030f1f2ffc697e8e203572e8bf017",
        "title": "陈家渡至上乘院",
        "author": "张侃",
        "content": "山田迭迭之字转，穉麦森森云样生。\n输与农家生计定，纔逢杨柳便清明。",
        "dynasty": "宋",
        "collection_info": null
    },
    {
        "uuid": "062ecdbf6b84eee61c9fe9a8802c4cf7",
        "title": "宿弥陀兴福院遇诗僧妙宁",
        "author": "张侃",
        "content": "今宵僧院借床眠，风误秋声在枕边。\n起共诗人谈隽永，瀹茶新汲磵泉煎。",
        "dynasty": "宋",
        "collection_info": null
    },
    {
        "uuid": "25b0ac7d2be230c899c65715d34db7b9",
        "title": "留题余杭道明山胜因院",
        "author": "张侃",
        "content": "人生行止且随缘，不到兹山十五年。\n紫翠屏前久空阔，四时转景是风烟。",
        "dynasty": "宋",
        "collection_info": null
    },
    {
        "uuid": "a99a3bb99c78add4856416b1a275e35a",
        "title": "感秋扇五首  其一",
        "author": "张侃",
        "content": "须信此心元有性，苦将浊酒破人愁。\n旧愁未解新愁至，团扇因何怯去秋。",
        "dynasty": "宋",
        "collection_info": null
    },
    {
        "uuid": "85871d54e35a19429c90626bcd772fc6",
        "title": "感秋扇五首  其二",
        "author": "张侃",
        "content": "人到退时须着力，未退之时休向前。\n暑中团扇多勋业，一夜西风亦偶然。",
        "dynasty": "宋",
        "collection_info": null
    },
    {
        "uuid": "3bc61c2191dbb438515b0bf94488b5dc",
        "title": "感秋扇五首  其三",
        "author": "张侃",
        "content": "班氏休吟团扇句，退之枉赋短檠歌。\n行藏用舍皆前定，凡物逢时莫要过。",
        "dynasty": "宋",
        "collection_info": null
    },
    {
        "uuid": "a7d493eb96e3af0041fc252613587fc0",
        "title": "感秋扇五首  其四",
        "author": "张侃",
        "content": "箧中团扇去年携，小字曾书老杜诗。\n今日秋风风渐起，要人收拾自知时。",
        "dynasty": "宋",
        "collection_info": null
    },
    {
        "uuid": "2fc00ecd900496f2a07cb1599fb2b54c",
        "title": "感秋扇五首  其五",
        "author": "张侃",
        "content": "潜藏酷暑又明年，月缺秋孤快目前。\n团扇此时还用事，知机元要占人先。",
        "dynasty": "宋",
        "collection_info": null
    },
    {
        "uuid": "de10914359a17c235695aec044a352f0",
        "title": "村外寒食",
        "author": "张侃",
        "content": "八字桥边春水平，三家村裏亦清明。\n女郎鼓棹归来晚，却被风光赚一生。",
        "dynasty": "宋",
        "collection_info": null
    },
    {
        "uuid": "a992c37ab6ed35b03d5d6bc7f2c5a71f",
        "title": "春晚闻鶑",
        "author": "张侃",
        "content": "村北村南花事稀，晚风吹雨绿盈枝。\n黄鹂暗与春光转，似怕骚人细作诗。",
        "dynasty": "宋",
        "collection_info": null
    },
    {
        "uuid": "7503b36e27a6cc51104ce50a5e58d210",
        "title": "种松添竹口占二绝  其一",
        "author": "张侃",
        "content": "添竹栽松眼界宽，四时长使翠光团。\n参天会见充梁栋，碍月休令作钓竿。",
        "dynasty": "宋",
        "collection_info": null
    },
    {
        "uuid": "35a72adedd67f477c99824c666e61e50",
        "title": "种松添竹口占二绝  其二",
        "author": "张侃",
        "content": "种得成时我已归，明年此际弄秋晖。\n丁宁园叟频浇灌，要见元功无尽机。",
        "dynasty": "宋",
        "collection_info": null
    },
    {
        "uuid": "ef97e4405658dfe8bb20c08f072ece0f",
        "title": "次韵竹林玉老三首  其一",
        "author": "张侃",
        "content": "笔法有神缘剑舞，诗坛游戏也无妨。\n却嫌踏破铁门限，刬草堂前化鞠场。",
        "dynasty": "宋",
        "collection_info": null
    },
    {
        "uuid": "16cf72b2709b52211d7b61db58ca4f97",
        "title": "次韵竹林玉老三首  其二",
        "author": "张侃",
        "content": "我似吴牛喘月光，领疮磨鞅巧相妨。\n何时饱听林间笛，了却官租稼涤场。",
        "dynasty": "宋",
        "collection_info": null
    },
    {
        "uuid": "ac64890a3543319ad187a5d62068f6c7",
        "title": "次韵竹林玉老三首  其三",
        "author": "张侃",
        "content": "晚景奔忙驹过隙，闹中且觅静何妨。\n时宜正要新声巧，贺老龙钟莫定场。",
        "dynasty": "宋",
        "collection_info": null
    },
    {
        "uuid": "976d113840bee5b08c6d6d1fafab7baa",
        "title": "独坐",
        "author": "张侃",
        "content": "破愁浅酌贤人酒，觅句还寻君子花。\n造物于予元自厚，闭门独坐日初斜。",
        "dynasty": "宋",
        "collection_info": null
    },
    {
        "uuid": "97773007949ef68a91e87328ceba399a",
        "title": "闻鹊",
        "author": "张侃",
        "content": "举头闻鹊心偏喜，的是庭闱初寄书。\n报语加餐眠稳外，只留清白替菑畬。",
        "dynasty": "宋",
        "collection_info": null
    },
    {
        "uuid": "3ee0c37912d8121e202698391fc5fb6b",
        "title": "即事",
        "author": "张侃",
        "content": "村烟四五水成湾，拍拍鳬翁意自閒。\n秋雨不能回众绿，洗开霜色露寒山。",
        "dynasty": "宋",
        "collection_info": null
    },
    {
        "uuid": "34dab6d3b29b931c7aa8d4c858fa7d13",
        "title": "九月朔",
        "author": "张侃",
        "content": "一春多雨阻清游，留得名花到暮秋。\n偶见来禽与仙杏，淡红残粉亦风流。",
        "dynasty": "宋",
        "collection_info": null
    },
    {
        "uuid": "36c24cbae1ad977f70d51ca1759abad0",
        "title": "大龙寺荆公诗石",
        "author": "张侃",
        "content": "宰邑归来便老成，岂知诗句是心声。\n细看野水无人渡，终胜蟠龙守此清。",
        "dynasty": "宋",
        "collection_info": null
    },
    {
        "uuid": "4279b3aadd5d7c578d43f88f8c868721",
        "title": "雪中独步家园",
        "author": "张侃",
        "content": "北风掠地尽无尘，惜许林园未有春。\n小试囊中餐玉法，谁为天外散花人。",
        "dynasty": "宋",
        "collection_info": null
    },
    {
        "uuid": "f745c1aefbf03c0023f1ee9ebeddf737",
        "title": "正月晚访梅",
        "author": "张侃",
        "content": "墙隈杨柳已垂丝，岸北梅花始着枝。\n风掠晴香觅诗句，容渠开晚占春时。",
        "dynasty": "宋",
        "collection_info": null
    },
    {
        "uuid": "48ce7e43259ff7a4fc6c374bdfa87d76",
        "title": "梅时往来郊外十绝  其一",
        "author": "张侃",
        "content": "旧冬全未见梅枝，多是江南春讯迟。\n今日相逢犹摘索，翠涛笺上写新诗。",
        "dynasty": "宋",
        "collection_info": null
    },
    {
        "uuid": "38bbc1df360cd819eaa7fbaba72b4bba",
        "title": "梅时往来郊外十绝  其二",
        "author": "张侃",
        "content": "蹋雪西村探古梅，一株寂寞为谁开。\n不消絃管与弹压，自有骚翁时往来。",
        "dynasty": "宋",
        "collection_info": null
    },
    {
        "uuid": "c1a9349dfee0e3de46d09c8a28b9ee79",
        "title": "梅时往来郊外十绝  其三",
        "author": "张侃",
        "content": "一冬多雪更多阴，问讯磎梅春未深。\n等得春来花已漫，孤高不改岁寒心。",
        "dynasty": "宋",
        "collection_info": null
    },
    {
        "uuid": "6f70fa3ec414340dd3682c6f512ac130",
        "title": "梅时往来郊外十绝  其四",
        "author": "张侃",
        "content": "半生见梅唤作兄，我诗政见梅边清。\n前回待欲唤曾子，惜许疎蟾未弄明。",
        "dynasty": "宋",
        "collection_info": null
    },
    {
        "uuid": "77f9f9d98844f6f47d7438e3494858c5",
        "title": "梅时往来郊外十绝  其五",
        "author": "张侃",
        "content": "不作等閒桃李色，一声羌笛怨惊尘。\n偶思今岁开花晚，要醉风前烂熳春。",
        "dynasty": "宋",
        "collection_info": null
    },
    {
        "uuid": "a937e6b467c1dda8835c2096b133c78d",
        "title": "梅时往来郊外十绝  其六",
        "author": "张侃",
        "content": "琉璃木叶衬琼英，折得归来照眼明。\n闻道此花清似我，莫言避俗太无情。",
        "dynasty": "宋",
        "collection_info": null
    },
    {
        "uuid": "57bb22b9043dfae2a5781ab24f9a0fe6",
        "title": "梅时往来郊外十绝  其七",
        "author": "张侃",
        "content": "剪蜡匀脂别样粧，吐芳先与探春光。\n为缘骨相天然好，所欠江头细细香。",
        "dynasty": "宋",
        "collection_info": null
    },
    {
        "uuid": "cf9655d3058fea33c3e2591b20cfa3a4",
        "title": "梅时往来郊外十绝  其八",
        "author": "张侃",
        "content": "近来疎懒任方圆，参取梅花句裏禅。\n三尺枯藤同所好，断无人似拙翁颠。",
        "dynasty": "宋",
        "collection_info": null
    },
    {
        "uuid": "8b1ab42e8f68f02ec476346792d937b8",
        "title": "梅时往来郊外十绝  其九",
        "author": "张侃",
        "content": "春已多时花渐繁，劝梅未用点苔斑。\n隔尘自有元规扇，要见风流庆历间。",
        "dynasty": "宋",
        "collection_info": null
    },
    {
        "uuid": "ee78f29dec30f8fedbeef0a77a8fbf52",
        "title": "梅时往来郊外十绝  其一○",
        "author": "张侃",
        "content": "磎边小圃半荒芜，数种梅栽莫负渠。\n香色几年吟不尽，蜂鬚先得妙工夫。",
        "dynasty": "宋",
        "collection_info": null
    },
    {
        "uuid": "0dbddb4d12125a9e117bc03c03a45037",
        "title": "黄木香",
        "author": "张侃",
        "content": "名花爱向春深月，幻作人间黄玉花。\n裛露承风娇不尽，好将逸语为渠夸。",
        "dynasty": "宋",
        "collection_info": null
    },
    {
        "uuid": "6b85ff7c42d65cf6d15f35a07d79a4d5",
        "title": "春日二首  其一",
        "author": "张侃",
        "content": "木香堆架渐开花，旁径蔷薇锦未斜。\n风劈柳丝成乱絮，轻轻飞入野人家。",
        "dynasty": "宋",
        "collection_info": null
    },
    {
        "uuid": "bf13e35eb40ffb63aac716a034daba88",
        "title": "春日二首  其二",
        "author": "张侃",
        "content": "春光到此未须归，绿替红残已暗围。\n说与羣儿休赶逐，要看宛转自然飞。",
        "dynasty": "宋",
        "collection_info": null
    },
    {
        "uuid": "798fdf082e3cdb936c32d6adee176595",
        "title": "贉村望潮",
        "author": "张侃",
        "content": "沿江一曲水通村，潮拍平沙满旧痕。\n落日镕金潮又涨，水天直接海山门。",
        "dynasty": "宋",
        "collection_info": null
    },
    {
        "uuid": "1c002a87f198d2b02a8cebd7eb58677c",
        "title": "题睡布袋",
        "author": "张侃",
        "content": "佛身广大遍虚空，收拾归来一衲中。\n走入睡乡推未觉，只缘认得主人翁。",
        "dynasty": "宋",
        "collection_info": null
    },
    {
        "uuid": "9c001dd18f6ab642c1eb6ca9508331c0",
        "title": "雪后",
        "author": "张侃",
        "content": "连朝风雪满空来，喜得新晴万象回。\n甚欲出门寻野兴，梅花多是旁春开。",
        "dynasty": "宋",
        "collection_info": null
    },
    {
        "uuid": "b21bf01b8e7435e603aa919f4dfc78c2",
        "title": "题等慈寺后经略潘德鄜旧居三绝  其一",
        "author": "张侃",
        "content": "父兄师友俱鸣世，培养都缘岁月深。\n忍得清贫忘宠辱，至今声誉蔼儒林。",
        "dynasty": "宋",
        "collection_info": null
    },
    {
        "uuid": "4e4d69b3048be4b89c1a5c2b4cd12230",
        "title": "题等慈寺后经略潘德鄜旧居三绝  其二",
        "author": "张侃",
        "content": "中书当日冠天下，半世浮萍无定居。\n却是子孙能力守，结茅随分并精庐。",
        "dynasty": "宋",
        "collection_info": null
    },
    {
        "uuid": "8df2a433f2dd270a721b5717e17ded87",
        "title": "题等慈寺后经略潘德鄜旧居三绝  其三",
        "author": "张侃",
        "content": "古来名士都如此，后世虚浮类鄙之。\n頼有晦翁高着眼，青青鉅竹荫檐楣。",
        "dynasty": "宋",
        "collection_info": null
    },
    {
        "uuid": "557e75aac4cd8bc5c86cd5f555d48519",
        "title": "泊杨园诗",
        "author": "张侃",
        "content": "名园依水跨官塘，古木扶疎围夕阳。\n粉蝶不来蜂又去，一双燕子话凄凉。",
        "dynasty": "宋",
        "collection_info": null
    },
    {
        "uuid": "d3fd955d000fb233f4d93e18563ccc80",
        "title": "纪程十绝  其一",
        "author": "张侃",
        "content": "半夜燃萁车堰归，县街灯火已稀微。\n路人莫笑奔波甚，领略江山暂解围。",
        "dynasty": "宋",
        "collection_info": null
    },
    {
        "uuid": "3a600eb3442efb85c5edd612196f1184",
        "title": "纪程十绝  其二",
        "author": "张侃",
        "content": "旋呼篷艇到新桥，日影随寒上柳梢。\n乌帽䊶裙真野服，又乘山轿过山腰。",
        "dynasty": "宋",
        "collection_info": null
    },
    {
        "uuid": "3737c16d2428b43aa528706e9cb5dc63",
        "title": "纪程十绝  其三",
        "author": "张侃",
        "content": "宿雾漫山寒未开，老僧笑我四番来。\n功名迁转都如此，颇羡幽人隠磵隈。",
        "dynasty": "宋",
        "collection_info": null
    },
    {
        "uuid": "41af677c6f653fa9591b55591a922d33",
        "title": "纪程十绝  其四",
        "author": "张侃",
        "content": "百漏船东竹似椽，一杯茗粥说痴禅。\n恰如二月乌㨫角，村北村南童稚颠。",
        "dynasty": "宋",
        "collection_info": null
    },
    {
        "uuid": "6ac77d4ed6dfb7e739e8e8f38f32dacc",
        "title": "纪程十绝  其五",
        "author": "张侃",
        "content": "贫民逐利可怜生，水附泥干卤渐成。\n多得卤成求浅利，问天乞取一冬晴。",
        "dynasty": "宋",
        "collection_info": null
    },
    {
        "uuid": "7a86f4cf0bfa9ffd3cfb55b5589a19b5",
        "title": "纪程十绝  其六",
        "author": "张侃",
        "content": "沿湖水浅滩势斜，小儿并滩运鱼叉。\n风力如铦双股冷，青帘侧边是侬家。",
        "dynasty": "宋",
        "collection_info": null
    },
    {
        "uuid": "eb4a1c20fd53d88682e723289b48e44f",
        "title": "纪程十绝  其七",
        "author": "张侃",
        "content": "秋晚曾来十日过，满田稗子绿成窠。\n年荒只待州家榜，分数搀多喜若何。",
        "dynasty": "宋",
        "collection_info": null
    },
    {
        "uuid": "9f845149191d48d60f107caf7f9dacf4",
        "title": "纪程十绝  其八",
        "author": "张侃",
        "content": "星移山转度寒沙，到得塍头鼓二挝。\n忽忆昔年斗门渡，风翻浪叶艣欹斜。",
        "dynasty": "宋",
        "collection_info": null
    },
    {
        "uuid": "a53bf185a7021a08a2acdfd26688b290",
        "title": "纪程十绝  其九",
        "author": "张侃",
        "content": "敲开野店旋吹灯，旧酒重温醆易冰。\n十五年来随分过，任人呼作在家僧。",
        "dynasty": "宋",
        "collection_info": null
    },
    {
        "uuid": "f6267d4d063424ee4df22ba4190410af",
        "title": "纪程十绝  其一○",
        "author": "张侃",
        "content": "冬晴全未见梅花，篱角黄花尚缀葩。\n剩喜交情真耐事，风流不到五侯家。",
        "dynasty": "宋",
        "collection_info": null
    },
    {
        "uuid": "88e31b27c91c5ed2a08082e3484d29d8",
        "title": "海际民田",
        "author": "张侃",
        "content": "良田水旱不妨耕，海际成田禾罕生。\n一夜潮来留剩水，民家辛苦望西成。",
        "dynasty": "宋",
        "collection_info": null
    },
    {
        "uuid": "734ffa7da1898c4da57fc0c18c9546b8",
        "title": "夜坐",
        "author": "张侃",
        "content": "繁絃脆管挟春华，都属侯门富贵家。\n我独萧然无一事，清宵兀坐听鸣蛙。",
        "dynasty": "宋",
        "collection_info": null
    },
    {
        "uuid": "4a935637fffffd3041d6b99671ec26c1",
        "title": "题旌教院僧房云舫又名百漏船三首  其一",
        "author": "张侃",
        "content": "山僧成岁枕云根，岂是无心直漫云。\n更闢短窗临涧水，自题云舫见殷勤。",
        "dynasty": "宋",
        "collection_info": null
    },
    {
        "uuid": "a6f85169138d9a943f9867e027ac8dc6",
        "title": "题旌教院僧房云舫又名百漏船三首  其二",
        "author": "张侃",
        "content": "云片东西自在飞，偶然连缀又成衣。\n商量做雨竟何事，刻画奇峰便忘归。",
        "dynasty": "宋",
        "collection_info": null
    },
    {
        "uuid": "4fcf81e8b1f1f779fbc4eb6845c88b6b",
        "title": "题旌教院僧房云舫又名百漏船三首  其三",
        "author": "张侃",
        "content": "既名云舫知归宿，何用多言惹是非。\n水到渠成添百漏，可怜未解箭真机。",
        "dynasty": "宋",
        "collection_info": null
    },
    {
        "uuid": "de092adb8444213dd9a209da783a9a1c",
        "title": "柳树汇",
        "author": "张侃",
        "content": "望望孤城绿树根，平沙连屋草连云。\n夕阳坡上人牛小，耕出羌王古印文。",
        "dynasty": "宋",
        "collection_info": null
    },
    {
        "uuid": "2af98b9fd82352776f0f51a9aa96c679",
        "title": "龟子汇",
        "author": "张侃",
        "content": "暝入荒山近十里，茅屋人家隔溪水。\n青灯一夜不成眠，明日长征又如此。",
        "dynasty": "宋",
        "collection_info": null
    },
    {
        "uuid": "4bbe18bd5988b194138119efd58299e3",
        "title": "始宁泉",
        "author": "张侃",
        "content": "始宁花木今何在，一派山泉纪此清。\n说与老僧频整葺，世间难保是虚名。",
        "dynasty": "宋",
        "collection_info": null
    },
    {
        "uuid": "441abb918f8772bf2b13e6f66cbd554f",
        "title": "寺楼舒目",
        "author": "张侃",
        "content": "风尽天阴分野色，雁眠云影得新晴。\n江台寺裏閒登览，屋遶吴山画不成。",
        "dynasty": "宋",
        "collection_info": null
    },
    {
        "uuid": "a6d9a77eff5fbc836431b8f2b794c6b7",
        "title": "代吴儿作小至后九九诗八解  其一",
        "author": "张侃",
        "content": "一九纔过二九来，见人相唤袖难开。\n外头天色时时转，雪急因风缓缓回。",
        "dynasty": "宋",
        "collection_info": null
    },
    {
        "uuid": "ebb0d1368a985f668ff4ddc515328723",
        "title": "代吴儿作小至后九九诗八解  其二",
        "author": "张侃",
        "content": "三九寒威渐渐强，颠风刮面怎禁当。\n篱头觱栗从头响，添得人愁綫样长。",
        "dynasty": "宋",
        "collection_info": null
    },
    {
        "uuid": "77afe18333e292cb78f931e57f8db739",
        "title": "代吴儿作小至后九九诗八解  其三",
        "author": "张侃",
        "content": "沽酒烹鱼送旧年，情知四九在冬前。\n烘来布被何曾暖，身作弯弓宿露天。",
        "dynasty": "宋",
        "collection_info": null
    },
    {
        "uuid": "fca9525d0f214705bb662a42c654a03d",
        "title": "代吴儿作小至后九九诗八解  其四",
        "author": "张侃",
        "content": "今年灯市好安排，雪柳香梅费剪裁。\n岁月匆匆临五九，太阳门户向东开。",
        "dynasty": "宋",
        "collection_info": null
    },
    {
        "uuid": "54489f7ba1d5bf4a091264816215af85",
        "title": "代吴儿作小至后九九诗八解  其五",
        "author": "张侃",
        "content": "冬深生冷喜新春，赋得贫穷敢怨人。\n六九数终风扇动，放些意气走芳尘。",
        "dynasty": "宋",
        "collection_info": null
    },
    {
        "uuid": "ba125c600e3e4e81aba9bb726545966f",
        "title": "代吴儿作小至后九九诗八解  其六",
        "author": "张侃",
        "content": "转头七九数过三，无事閒从野老谈。\n花气熏人能样猛，脱来布衲两头担。",
        "dynasty": "宋",
        "collection_info": null
    },
    {
        "uuid": "d156a7bc6e86152b60bc54278dbf7856",
        "title": "代吴儿作小至后九九诗八解  其七",
        "author": "张侃",
        "content": "五五三三抛堶忙，柳丝深处映陂塘。\n貍奴犬子寻阴地，八九春中日正长。",
        "dynasty": "宋",
        "collection_info": null
    },
    {
        "uuid": "6c7b127ce2e5cf3e272a00f1e5c956b9",
        "title": "代吴儿作小至后九九诗八解  其八",
        "author": "张侃",
        "content": "我侬閒过谢皇天，只愿从今大有年。\n九九数来无可数，都将犁把去耕田。",
        "dynasty": "宋",
        "collection_info": null
    },
    {
        "uuid": "8fbe980b168159d775acf9e496c9ec32",
        "title": "家园散策二绝  其一",
        "author": "张侃",
        "content": "山容娟丽青无尽，心地宽閒乐有涯。\n春讯不应梅占断，风流犹有海棠花。",
        "dynasty": "宋",
        "collection_info": null
    },
    {
        "uuid": "26de5761e98467bf7ddbeedde6c0282b",
        "title": "家园散策二绝  其二",
        "author": "张侃",
        "content": "散策家园日护云，静看溪水碧生粼。\n春光不为名花老，赢得年年锦绣新。",
        "dynasty": "宋",
        "collection_info": null
    },
    {
        "uuid": "dad5a428cfc67acc6af18a877e615443",
        "title": "宫人斜",
        "author": "张侃",
        "content": "涂脂抹粉岂长妍，得宠宜思辱在先。\n万古宫人斜上望，淡烟衰草为凄然。",
        "dynasty": "宋",
        "collection_info": null
    },
    {
        "uuid": "610e2004e35790e249cecf6453e25e5c",
        "title": "蔷薇三绝  其一",
        "author": "张侃",
        "content": "多谢东风巧剪裁，朱朱白白待春开。\n偶因无事寻诗句，又见沿蹊锦绣堆。",
        "dynasty": "宋",
        "collection_info": null
    },
    {
        "uuid": "8ef8525f9c87c8c0f7446c10517c0e72",
        "title": "蔷薇三绝  其二",
        "author": "张侃",
        "content": "雨回新绿方留润，日映轻红无尽娇。\n为惜江南春事好，对香吹水入金焦。",
        "dynasty": "宋",
        "collection_info": null
    },
    {
        "uuid": "0345db0c28a3b65edd4f935d980543ca",
        "title": "蔷薇三绝  其三",
        "author": "张侃",
        "content": "蔷薇开尽知春晚，燕子閒来又日西。\n却恨丹青描不得，旋将心事付深闺。",
        "dynasty": "宋",
        "collection_info": null
    },
    {
        "uuid": "7209be604e0a0ee4d8dc45b4b232f904",
        "title": "近于小圃筑堂名曰秀野隔河插木芙蕖旧有诗云",
        "author": "张侃",
        "content": "二十四番花信风，凝脂剪翠巧妆容。\n谁言桃李芳春后，不似沿流锦绣中。",
        "dynasty": "宋",
        "collection_info": null
    },
    {
        "uuid": "dd1b10f2723d6b22c060cd03505792bd",
        "title": "再吟二绝  其一",
        "author": "张侃",
        "content": "绕堤尽种木芙蕖，杨柳阴中动碧虚。\n待得秋来花胜锦，柳丝断续怕风梳。",
        "dynasty": "宋",
        "collection_info": null
    },
    {
        "uuid": "25c262b9eca62e4d77c2e161d64faeed",
        "title": "再吟二绝  其二",
        "author": "张侃",
        "content": "二十四番风报信，名花开了便匆匆。\n谁言造化无穷尽，又报秋花第一风。",
        "dynasty": "宋",
        "collection_info": null
    },
    {
        "uuid": "22f88b395552e4e7f0e454289bddfd10",
        "title": "偶吟",
        "author": "张侃",
        "content": "将花作婢那解语，唤竹为奴亦浪名。\n雾鬓云鬟休用怨，主翁先有不平鸣。",
        "dynasty": "宋",
        "collection_info": null
    },
    {
        "uuid": "3298077b35661a1108645192d4dcfb05",
        "title": "范园",
        "author": "张侃",
        "content": "隠之立异酌贪泉，直使吾名四海传。\n得似范公全雅志，只将清白遗时贤。",
        "dynasty": "宋",
        "collection_info": null
    },
    {
        "uuid": "71e2b81a4fdadca550f49d21b51f594b",
        "title": "轩亭",
        "author": "张侃",
        "content": "篮舆清晓过轩亭，轩外山围未了青。\n我意他年寻一壑，只因今日眼曾经。",
        "dynasty": "宋",
        "collection_info": null
    },
    {
        "uuid": "fa90bbe5f5525c8d933500237b687680",
        "title": "延桂堂",
        "author": "张侃",
        "content": "静看桂影上帘栊，几度吟诗句未工。\n从此相忘天地外，主人袖手小阑东。",
        "dynasty": "宋",
        "collection_info": null
    },
    {
        "uuid": "696ac207160e6cc9783c82cbd588fc01",
        "title": "小池",
        "author": "张侃",
        "content": "小池栽得数枝莲，也占新凉七月天。\n说道南湾纳空阔，尽将野意换韶妍。",
        "dynasty": "宋",
        "collection_info": null
    },
    {
        "uuid": "5aa13f8dbeca0fee90f22dab62d06837",
        "title": "水月泉",
        "author": "张侃",
        "content": "水清月白又初秋，㶁㶁山泉入涧流。\n我已重来君解否，生平厌作是非谋。",
        "dynasty": "宋",
        "collection_info": null
    },
    {
        "uuid": "6e1dc2645a6974607fbc6274f90b0f1c",
        "title": "江下",
        "author": "张侃",
        "content": "昔曾幞被宿江浔，风雨欺人春未深。\n转盼六年重到此，越山依旧隠云心。",
        "dynasty": "宋",
        "collection_info": null
    },
    {
        "uuid": "826a1ee5b567670273cc4b2e78bfab21",
        "title": "丈亭",
        "author": "张侃",
        "content": "潮水衝沙未转清，急摇双艣似鹅鸣。\n须臾停艣依荒岸，草屋疎灯记夜程。",
        "dynasty": "宋",
        "collection_info": null
    },
    {
        "uuid": "7739ad1fd62bcd89d28b391d49568e22",
        "title": "题怀谢驿",
        "author": "张侃",
        "content": "谢公洗屐水平池，笑傲东山望一时。\n究竟后人能尚友，驿名怀谢着深思。",
        "dynasty": "宋",
        "collection_info": null
    },
    {
        "uuid": "ed6608c34b08712f36c83273c5057bcd",
        "title": "偶得",
        "author": "张侃",
        "content": "客舍墙根草未生，市桥官柳已欣荣。\n洪钧造物元无意，只是东风有世情。",
        "dynasty": "宋",
        "collection_info": null
    },
    {
        "uuid": "3b998bfada8f3124fa9b8b76db960b84",
        "title": "偶成",
        "author": "张侃",
        "content": "竹奴角簟颇相宜，正是书斋寂静时。\n白鸟忽穿林影去，自携纨扇细题诗。",
        "dynasty": "宋",
        "collection_info": null
    },
    {
        "uuid": "403a4ebe955a8adb68745eefe04ff625",
        "title": "偶书二绝  其一",
        "author": "张侃",
        "content": "静观万物各随缘，天亦何心付自然。\n鸜鹆不材鹦鹉贵，岂知鸜鹆得天年。",
        "dynasty": "宋",
        "collection_info": null
    },
    {
        "uuid": "82f769cd9f4fa2f65a11089e7354a5ad",
        "title": "偶书二绝  其二",
        "author": "张侃",
        "content": "久知鳬短鹤长语，谁赋花荣竹脆诗。\n物理无穷难测识，且倾美酒乐天时。",
        "dynasty": "宋",
        "collection_info": null
    },
    {
        "uuid": "a453c5ae41c6d5bcf7a9dd02534bc8b0",
        "title": "偶题",
        "author": "张侃",
        "content": "夜深水冷无香饵，若箇黄鳞肯上鈎。\n我欲钓鳌安尔用，一竿风月好迴舟。",
        "dynasty": "宋",
        "collection_info": null
    },
    {
        "uuid": "5e21640ecf9527075296d0e1fa058ad6",
        "title": "题司马才叔诗后",
        "author": "张侃",
        "content": "司马才名世所贤，银鈎珠唾尚依然。\n尘埃试看蛛丝壁，倒指于今六十年。",
        "dynasty": "宋",
        "collection_info": null
    },
    {
        "uuid": "1b23ce692644634d262bbc75b639b9b0",
        "title": "六言  其一",
        "author": "张侃",
        "content": "梅长官深有味，木居士喜清游。\n未用三熏三沐，且占一壑一邱。",
        "dynasty": "宋",
        "collection_info": null
    },
    {
        "uuid": "0adedf475c5d049825279dad52fb5b26",
        "title": "六言  其二",
        "author": "张侃",
        "content": "色惟有用文子，翠亦堪餐此君。\n未须歌南浦雨，终是望渭北云。",
        "dynasty": "宋",
        "collection_info": null
    },
    {
        "uuid": "83ceca5b77004ebf7b87bd2c593feffe",
        "title": "睡寒山拾得赞",
        "author": "张侃",
        "content": "人居火宅无不有，你亦投身携扫帚。\n一朝放下困腾腾，明月寒潭只依旧。",
        "dynasty": "宋",
        "collection_info": null
    },
    {
        "uuid": "8c425f5bbcf65db77e5a0a72193812bb",
        "title": "僧熊画布袋赞",
        "author": "张侃",
        "content": "弄尽精神真捏怪，横拖拄杖街头卖。\n忽然两步走归来，四大不收图睡快。",
        "dynasty": "宋",
        "collection_info": null
    },
    {
        "uuid": "55bf6c1108f2e2f191740d7e4161aa7c",
        "title": "苏李松石图赞",
        "author": "张侃",
        "content": "东坡先生，锦绣心胸。\n戏作怪石，一时告功。\n当其落笔，雨霈风从。\n齐安赤壁，惠州鹤峰。\n十年饱览，孰可撄锋。\n温润枯淡，变态不同。\n一卷之石，作倚盘松。\n龙眠居士，孰覊其踪。\n一瞬八表，如鹤在空。\n东坡颂美，佳名日穹。\n明窗展观，松古石窿。\n天下之宝，岂间穷通。\n东坡之节，龙眠之隠。\n一异出处，如琴加轸。\n吁嗟二公，人中之龙。\n百余岁后，仰止英风。\n我生后时，何以形容。\n纪述惟赞，愧非扬雄。",
        "dynasty": "宋",
        "collection_info": null
    },
    {
        "uuid": "c969a24ffd3eefc633d88e0f588c911f",
        "title": "辛巳自赞",
        "author": "张侃",
        "content": "徐永昇画时，予弱冠而缀文。\n赵可大画时，予三十而有立。\n钱诵画时，予究道之出入。\n盖尝晦其声名，谢其等级。\n恶脂韦而取容，与傲世而长揖。\n客问直夫，处事太执。\n直夫俛而笑曰，人各是其所习。",
        "dynasty": "宋",
        "collection_info": null
    },
    {
        "uuid": "739220222364d114050d796dae67244d",
        "title": "戊寅自赞",
        "author": "张侃",
        "content": "有伯夷之清，而无万世之准。\n有孟郊之古，而无一代之名。\n能操守而冰洁，视富贵如云轻。\n前乎直夫是一臞叟，后乎直夫是一书生。\n既不能润乎诗书，又不能事乎纵横。\n客有过者曰：嘻，视彼拙貌，徒污丹青。",
        "dynasty": "宋",
        "collection_info": null
    },
    {
        "uuid": "9badc7e9f3579a696f4cfaebe34c4304",
        "title": "客有诵唐诗者又有诵江西诗者因再用斜川九日韵",
        "author": "张侃",
        "content": "泛观今人诗，机巧由心生。\n镂冰与铸木，未免求虚名。\n岂知制作妙，浑然同水清。\n尘埃数张纸，亦足传佳声。\n羣趋不知守，辛勤到莫龄。\n奈何口耳间，一见意已倾。\n投身入诗社，被褐生光荣。\n党同伐异说，初非出本情。\n我愿剖藩篱，学力随所成。",
        "dynasty": "宋",
        "collection_info": null
    },
    {
        "uuid": "5d8a083fd75b6a77405abbc154ebd01a",
        "title": "有作",
        "author": "张侃",
        "content": "名尘愧屡拂，世垢思一澣。\n急索胫已肿，虚惊背独汗。\n窘步裁免跌，高谈卒成谩。\n辰去将奈何，磨头髻如弹。",
        "dynasty": "宋",
        "collection_info": null
    },
    {
        "uuid": "95b8b6d4bb64f30db8ab52cfbf7328e1",
        "title": "偶成",
        "author": "张侃",
        "content": "长歌咏考槃，洒落似休官。\n爱竹临溪倚，携书坐石看。\n足烦犹看屦，髮秃自忘冠。\n顾为无多欲，持身到处安。",
        "dynasty": "宋",
        "collection_info": null
    },
    {
        "uuid": "f09d4fe8fa32e59a724b2f6fb4ffd333",
        "title": "探野航古梅",
        "author": "张侃",
        "content": "池边梅未绽，不是怯霜风。\n待得阳和到，清香一线通。",
        "dynasty": "宋",
        "collection_info": null
    },
    {
        "uuid": "5632418267f8cb015cd9db9b2087ed7d",
        "title": "赠句容士人",
        "author": "张侃",
        "content": "山川清美天下稀，五瑞同时盍纪碑。\n碑上只言人物盛，若言德政愧无之。",
        "dynasty": "宋",
        "collection_info": null
    },
    {
        "uuid": "77bea2d46dfdfcd716e6c781a4503385",
        "title": "句",
        "author": "张侃",
        "content": "剩喜联官忘尔汝，故令元化夺胚胎。",
        "dynasty": "宋",
        "collection_info": null
    },
    {
        "uuid": "930ad64e2928e3036402865cb81a4184",
        "title": "存目",
        "author": "张侃",
        "content": "诗题：先公守汝阴都曹路君挂冠东归载乖崖公留其录语今传播世间三十年矣过居颍昌……首句：谁闻鬷蔑言。",
        "dynasty": "宋",
        "collection_info": null
    },
    {
        "uuid": "98f13724f074bb349204e38fb1ed4c68",
        "title": "月波楼",
        "author": "袁似道",
        "content": "绣节移华屋，下照鸳湖阔。\n飞梯驾秋旻，杰观压云堞。\n铢积日用间，经营妙无迹。\n图画划天开，景物劖地绝。\n简静还乐邦，登览追逸辙。\n彩舫回波心，芳樽浮月夕。\n清吟开酣饮，长啸杂横笛。\n新诗纪游情，□酒惊醉魄。\n传看大轴盈，准拟坚珉刻。\n□□望其成，抑以观稼穑。",
        "dynasty": "宋",
        "collection_info": null
    },
    {
        "uuid": "edf8e53c59f7819ba6b702338cbe69ba",
        "title": "赤壁观泉",
        "author": "朱庆朝",
        "content": "渺渺长流自古今，凭高凝眸几迴深。\n欲知最上源头处，只在工夫着意寻。",
        "dynasty": "宋",
        "collection_info": null
    },
    {
        "uuid": "ef23d3fc4d99cc3ad7e13128e5090105",
        "title": "应试渡江",
        "author": "朱庆朝",
        "content": "旭日澄江新气齐，登舟直上武林西。\n桂花香发正秋月，隔岸渔歌相唤啼。",
        "dynasty": "宋",
        "collection_info": null
    },
    {
        "uuid": "da5d581633676663c9bfc78b6736c0f0",
        "title": "句",
        "author": "丁大全",
        "content": "云从百丈潭中起，雨向九重天上来。",
        "dynasty": "宋",
        "collection_info": null
    },
    {
        "uuid": "9fed7beb18e37be7d98dfd830509189a",
        "title": "至钱塘浄慈寺写古松于壁因题",
        "author": "马宋英",
        "content": "磨尽一锭两锭墨，扫出千年万年树。\n月明乌鹊误飞来，踏枝不着空归去。",
        "dynasty": "宋",
        "collection_info": null
    },
    {
        "uuid": "6032ad7119935c5a6cf6310247fc07e4",
        "title": "赋梅",
        "author": "林靖之",
        "content": "与月淡交连影瘦，于春无竞着花疎。\n细雨敛尘栖萼润，轻云度谷压香低。",
        "dynasty": "宋",
        "collection_info": null
    },
    {
        "uuid": "82730d725f50c9a07aa88e92796e1249",
        "title": "垂虹亭",
        "author": "陈武子",
        "content": "行乐江亭上，情弥天壤间。\n舟讥王访雪，妓鄙谢登山。\n佳致输公擅，清欢愧尔悭。\n宾僚陪宴笑，兴尽莫轻还。",
        "dynasty": "宋",
        "collection_info": null
    },
    {
        "uuid": "98256d3c0b9fd8e5dcfd0964f75006f2",
        "title": "歌",
        "author": "开禧牧童",
        "content": "朝出耕田暮饭牛，林泉风月共悠悠。\n九重虽窃阿衡贵，争得功名到白头。",
        "dynasty": "宋",
        "collection_info": null
    },
    {
        "uuid": "43ceef4f52c19717edc7e3a031d78c28",
        "title": "句",
        "author": "开禧牧童",
        "content": "玉津园内行天讨，怨血空啼杜宇红。",
        "dynasty": "宋",
        "collection_info": null
    },
    {
        "uuid": "28a13bf91031cd889346e18130de7b40",
        "title": "春晓",
        "author": "尤带",
        "content": "东方看欲曙，三五斗参横。\n月影斜穿竹，鸡声远逐鶑。\n花街红露腻，柳浪翠烟轻。\n沧海升朝日，春光满太清。",
        "dynasty": "宋",
        "collection_info": null
    },
    {
        "uuid": "8fe89f486477b74f5a78d452fde7468c",
        "title": "句",
        "author": "释皓",
        "content": "楚雁传归信，吴鸥候过船。",
        "dynasty": "宋",
        "collection_info": null
    },
    {
        "uuid": "025bd6d964f6df99b488aac738812b82",
        "title": "题姚雪蓬骑牛小照",
        "author": "赵东师",
        "content": "骑牛无笠又无蓑，断咙横冈到处过。\n暖日暄风不常有，前村雨暗却如何。",
        "dynasty": "宋",
        "collection_info": null
    },
    {
        "uuid": "09139d6e9336f68d4d6ab49adb3917ea",
        "title": "访姚雪蓬贬所",
        "author": "释渊",
        "content": "故里田园抛弟妹，异乡灯火对妻儿。\n十年漂泊孤篷雪，谁补梅花入楚辞。",
        "dynasty": "宋",
        "collection_info": null
    },
    {
        "uuid": "731078ac124e0eb29702376be36f32f0",
        "title": "江郊旅舍",
        "author": "毛沧洲",
        "content": "京旅江郊僻，楼居剩得清。\n柳风罗带袅，荷雨水银倾。\n日夜潮来去，东西山送迎。\n悠悠千古兴，吴越暮云平。",
        "dynasty": "宋",
        "collection_info": null
    },
    {
        "uuid": "055d555fb01310d496f332e7ba80d04c",
        "title": "赐宜春易太极",
        "author": "徐经孙",
        "content": "易有太极，在天地先。\n两仪四象，是谓后天。\n春台得之，云自希夷。\n吉凶祸福，予以前知。\n八十二宫，颇与俗殊。\n数往知来，亶其然乎。",
        "dynasty": "宋",
        "collection_info": null
    },
    {
        "uuid": "829d70ba950014cc4363c846019f21cf",
        "title": "元旦训孙",
        "author": "徐经孙",
        "content": "咨尔潭生，今岁十六。\n弃汝幼志，企慕老宿。\n收汝放心，归就检束。\n业必精思，书必勤读。\n敬事父母，出入必告。\n钦奉师模，传习必熟。\n友爱同气，如手如足。\n珍重自身，如珪如玉。\n非礼勿视，祇污青目。\n非礼勿听，祇乱心曲。\n非礼勿言，言必招辱。\n非礼勿动，动必非福。\n翁作箴言，尔其佩服。\n念哉敬哉，中有天禄。",
        "dynasty": "宋",
        "collection_info": null
    },
    {
        "uuid": "5175c05aff5ec7c3046f673c22431c51",
        "title": "觉溪八景 龙门春浪",
        "author": "徐经孙",
        "content": "雷奔石壁间，瀑泻洞门侧。\n蜿蜒乘洪涛，变化莫可测。",
        "dynasty": "宋",
        "collection_info": null
    },
    {
        "uuid": "ce11a66c7156904fbb2c25b964a36361",
        "title": "觉溪八景 鰲头秋风",
        "author": "徐经孙",
        "content": "西风吹石岐，鳞甲起深辙。\n借问去来人，谁是骑鲸客。",
        "dynasty": "宋",
        "collection_info": null
    },
    {
        "uuid": "ee33d7f537b26cafd9e8b38a5f5358e8",
        "title": "觉溪八景 罗阜朝云",
        "author": "徐经孙",
        "content": "初生半崖阴，渐失双峰翠。\n倏忽满太虚，苍生望霖雨。",
        "dynasty": "宋",
        "collection_info": null
    },
    {
        "uuid": "a2777d71e4b78f23226e6f74fb3703b6",
        "title": "觉溪八景 潘溪夜月",
        "author": "徐经孙",
        "content": "溪月濯银盘，溪桥卧修軏。\n沙凈碧波寒，分明见蟾阙。",
        "dynasty": "宋",
        "collection_info": null
    },
    {
        "uuid": "f69c6bbe505cee781bf0165d48793280",
        "title": "觉溪八景 隆福晚钟",
        "author": "徐经孙",
        "content": "山围古寺阴，曙隔鲸音发。\n悠扬三四声，唤上东林月。",
        "dynasty": "宋",
        "collection_info": null
    },
    {
        "uuid": "b204f5c55023ef7145bb03eefa839c64",
        "title": "觉溪八景 骊塘暮雨",
        "author": "徐经孙",
        "content": "飘萧鸥鹭群，淅沥孤蒲晚。\n云断山月明，新泉落前涧。",
        "dynasty": "宋",
        "collection_info": null
    },
    {
        "uuid": "81c28558e3482d86fa601ac1dbca65fb",
        "title": "觉溪八景 水北书声",
        "author": "徐经孙",
        "content": "林馆碧溪阴，絃歌杂灯影。\n夜分犹吾伊，学海在人境。",
        "dynasty": "宋",
        "collection_info": null
    },
    {
        "uuid": "33763a84787b4e7bdd5e9c396f4abe1b",
        "title": "觉溪八景 东源诗社",
        "author": "徐经孙",
        "content": "诗家在东皋，鸡林价争售。\n作者復几人，风月三千首。",
        "dynasty": "宋",
        "collection_info": null
    },
    {
        "uuid": "d2212c44591acab85916dbb359eb11f4",
        "title": "题施山观音阁",
        "author": "徐经孙",
        "content": "阁道连云栈，檐牙覆竹阴。\n南来天马渡，北落水龙吟。\n林鸟疑谭偈，田花欲布金。\n凭栏观下界，洞见远公心。",
        "dynasty": "宋",
        "collection_info": null
    },
    {
        "uuid": "327032926283754896245e454747b707",
        "title": "长子思谌赴江西庾幕",
        "author": "徐经孙",
        "content": "三年永丰簿，两载半临川。\n纳满无多日，奇逢有二天。\n临民须近厚，减价要重蠲。\n莫道违离远，常如在膝前。",
        "dynasty": "宋",
        "collection_info": null
    },
    {
        "uuid": "d37fdd817d398a29f9f779ca3eb0a755",
        "title": "思谌生朝分忠勤酒侑之以诗",
        "author": "徐经孙",
        "content": "帝正纔五五，吾子始生时。\n潘县花将锦，陶门柳欲丝。\n与民同乐意，在我即琴棋。\n酒自忠勤出，公余荐一巵。",
        "dynasty": "宋",
        "collection_info": null
    },
    {
        "uuid": "bc6134003025cc0b692e96186f08b824",
        "title": "病中有感",
        "author": "徐经孙",
        "content": "习懒多成病，旬余久覆杯。\n帐中闻燕语，瓶裏看花开。\n医已肱三折，愁来肠九迴。\n何时得疏散，屐齿印苍苔。",
        "dynasty": "宋",
        "collection_info": null
    },
    {
        "uuid": "d8f3a306a9b7c1dff53286d2a948382e",
        "title": "幼子思谊举次孙命名阳生",
        "author": "徐经孙",
        "content": "吾年七十四，始见两孙枝。\n阳德初回候，蟾光欲满时。\n传家惟简册，愿汝似兰芝。\n何日解言语，能吟公此诗。",
        "dynasty": "宋",
        "collection_info": null
    },
    {
        "uuid": "d9bd8219cf0778ca81879f494228905c",
        "title": "送思谌之官鰲峰",
        "author": "徐经孙",
        "content": "我如汝年时，昉问便江戍。\n选穽如海深，望洋吁可怖。\n汝今亦宜教，去作鰲峰主。\n有民环百里，待汝字而抚。\n何以奉宽条，何以抚黎庶。\n惟公则生明，平心阅牒诉。\n惟廉则寡过，莫受脂膏污。\n惟勤则集事，慎勿习逸豫。\n惟俭可无求，只学我清苦。\n持此四字符，便是作县谱。\n去家三百里，两地无多路。\n安问来与往，时走一健步。\n居官而民宜，暌隔非所虑。\n三年课最归，可以见君父。",
        "dynasty": "宋",
        "collection_info": null
    },
    {
        "uuid": "9b6e7465497c569a0201ad58e6d7c835",
        "title": "咸淳壬申六月不暑",
        "author": "徐经孙",
        "content": "常年六月六，暑气何其酷。\n犬有吐舌烦，猫得负背燠。\n今日胡不然，萧然凉气足。\n阳乌潜其辉，小雨时霢霂。\n重袂犹未温，浴了肌起粟。\n老病固宜然，壮者亦不浴。\n短至未及间，秋阴如许毒。\n本朝王火德，德与尧运续。\n文明耀四海，年世不待卜。\n吾君干六龙，刚健粹如玉。\n吾相泰九二，夬夬出苋陆。\n君臣德既同，讵有此阴伏。\n吾闻氛气恶，杀气盛西北。\n襄城既失守，生灵烂鱼肉。\n匹夫尚怀忧，知此妄屠戮。\n臣固告上天，忍泪不敢哭。\n愿言扫阴邪，日月舜耳目。\n中国盛阳明，从今调玉烛。",
        "dynasty": "宋",
        "collection_info": null
    },
    {
        "uuid": "8c50ede6a6eb4cd1648037a8ff769a61",
        "title": "题伴云樵唱",
        "author": "徐经孙",
        "content": "佛法生憎绮语，道人安用樵歌。\n有时言外悟意，不觉山中烂柯。",
        "dynasty": "宋",
        "collection_info": null
    },
    {
        "uuid": "4733498ae922b86918ecf0b8c292ad2b",
        "title": "自赞夏端甫所绘真",
        "author": "徐经孙",
        "content": "老我不堪位置，归来久混渔樵。\n忽然珠玉在侧，见之令人意消。",
        "dynasty": "宋",
        "collection_info": null
    },
    {
        "uuid": "1f2f423b8855f976046194c8d6298df2",
        "title": "春班遇雪",
        "author": "徐经孙",
        "content": "拜赐通班近玉墀，小臣今日覩朝仪。\n雪花飞在蓝袍上，洁白其身正此时。",
        "dynasty": "宋",
        "collection_info": null
    },
    {
        "uuid": "e7a32734e6b54b7a1a0b4c34916ebffa",
        "title": "和端茶训子  其一",
        "author": "徐经孙",
        "content": "东坡月窟天香远，山谷云涛味玉温。\n相对两翁元佑老，说茶风味到今存。",
        "dynasty": "宋",
        "collection_info": null
    },
    {
        "uuid": "6422801b2bae6c347401004089c706d8",
        "title": "和端茶训子  其二",
        "author": "徐经孙",
        "content": "写诗只到黄山谷，又失西川苏子贤。\n更把名章细商略，续絃那可惜胶煎。",
        "dynasty": "宋",
        "collection_info": null
    },
    {
        "uuid": "5b5225a4bfaa098017a23bb850af9342",
        "title": "和端茶训子  其三",
        "author": "徐经孙",
        "content": "三日君诗当刮目，看来字字到云和。\n从今喜入圣人手，孔杏坛中取瑟歌。",
        "dynasty": "宋",
        "collection_info": null
    },
    {
        "uuid": "29d3e77247dd0450e27b016cf904c55d",
        "title": "南英会芳亭",
        "author": "徐经孙",
        "content": "众芳会处得春多，草色随人气亦和。\n闻道吾宗好兄弟，棣花香裏细吟哦。",
        "dynasty": "宋",
        "collection_info": null
    },
    {
        "uuid": "aa6c30972a675f3e746160d274b690e4",
        "title": "过严子陵钓滩",
        "author": "徐经孙",
        "content": "仰止高风不可攀，且图生出鬼门关。\n稽首台前无復过，归家斩却钓鱼竿。",
        "dynasty": "宋",
        "collection_info": null
    },
    {
        "uuid": "0ee77d603f1e2f19d561a60d61ed83e2",
        "title": "和临湘奉议孙敷山归田十咏  其一",
        "author": "徐经孙",
        "content": "仰止高风早赋归，晚生自恨不同时。\n公如岭上孤松秀，我亦松间百尺丝。",
        "dynasty": "宋",
        "collection_info": null
    },
    {
        "uuid": "545d8401203e1ebf4432292c41a78a61",
        "title": "和临湘奉议孙敷山归田十咏  其二",
        "author": "徐经孙",
        "content": "尚记千官拱帝尧，日随环佩早趋朝。\n螭坳毡下从容际，咫尺天颜未觉遥。",
        "dynasty": "宋",
        "collection_info": null
    },
    {
        "uuid": "a9c3a78faf40e9cc497840c58ea58474",
        "title": "和临湘奉议孙敷山归田十咏  其三",
        "author": "徐经孙",
        "content": "乔山却似会稽阴，千里孤臣泪满襟。\n沐浴恩波无地报，始知沧海未为深。",
        "dynasty": "宋",
        "collection_info": null
    },
    {
        "uuid": "eb7c888096f22ee13ab6fa52facac158",
        "title": "和临湘奉议孙敷山归田十咏  其四",
        "author": "徐经孙",
        "content": "咸淳天子怜臣老，紫殿清华极邃情。\n赋禄玉隆真昼锦，有时听得步虚声。",
        "dynasty": "宋",
        "collection_info": null
    },
    {
        "uuid": "17a6a5bdfdae44106950790e6d621503",
        "title": "和临湘奉议孙敷山归田十咏  其五",
        "author": "徐经孙",
        "content": "九重忧责讵能分，不雨羞为出岫云。\n累疏丐归今得请，保全晚节荷明君。",
        "dynasty": "宋",
        "collection_info": null
    },
    {
        "uuid": "6bd977734036a5ed482737034491ca6e",
        "title": "和临湘奉议孙敷山归田十咏  其六",
        "author": "徐经孙",
        "content": "北窗自有来熏处，长夏何妨一枕高。\n竹薄未能遮照徧，西风我欲障葡萄。",
        "dynasty": "宋",
        "collection_info": null
    },
    {
        "uuid": "712260ffae96b760f0c7caeb609bc4e4",
        "title": "和临湘奉议孙敷山归田十咏  其七",
        "author": "徐经孙",
        "content": "活水一溪如玉莹，好山四面似螺堆。\n个中自足归吾老，莫待北山文勒回。",
        "dynasty": "宋",
        "collection_info": null
    },
    {
        "uuid": "62bae62727da306525b62253e8a9bf68",
        "title": "和临湘奉议孙敷山归田十咏  其八",
        "author": "徐经孙",
        "content": "家有园池幸未荒，客来有酒或传觞。\n秋宵玩月冬观雪，春日寻芳夏纳凉。",
        "dynasty": "宋",
        "collection_info": null
    },
    {
        "uuid": "bfaaa2a6a537424017be2f1aaebbcf52",
        "title": "和临湘奉议孙敷山归田十咏  其九",
        "author": "徐经孙",
        "content": "人心易溺谁能拯，世道如澜孰与回。\n頼有圣贤遗训在，好怀每为古书开。",
        "dynasty": "宋",
        "collection_info": null
    },
    {
        "uuid": "30db404e50a6e90cc5fca5e33c134190",
        "title": "和临湘奉议孙敷山归田十咏  其一○",
        "author": "徐经孙",
        "content": "早眠晏起自安恬，头上从教白髮添。\n和了十诗赊七字，太平时节效陶潜。",
        "dynasty": "宋",
        "collection_info": null
    },
    {
        "uuid": "7ccb9f225ed816f2c89fe2cb60ac23b2",
        "title": "题安原寺",
        "author": "徐经孙",
        "content": "杜老曾留修觉句，韩公亦有岳山题。\n愧无健笔希前哲，谩把飞红当踏泥。",
        "dynasty": "宋",
        "collection_info": null
    },
    {
        "uuid": "3dc25746fd5b8252385d4eb5ad4a16f3",
        "title": "病起  其一",
        "author": "徐经孙",
        "content": "去年习懒因成癖，瘦骨支离怯病魔。\n今日团圆环四世，玉蒲细切泛金荷。",
        "dynasty": "宋",
        "collection_info": null
    },
    {
        "uuid": "a7f24dbeffb280136cb7e3165d07f67e",
        "title": "病起  其二",
        "author": "徐经孙",
        "content": "上高殊邑尚吾乡，千里相忘是建康。\n王事贤劳宜不废，师生义重讵能忘。",
        "dynasty": "宋",
        "collection_info": null
    },
    {
        "uuid": "2d3a86009470bc0b0302f7d0a96ad659",
        "title": "出朝赋归来好  其一",
        "author": "徐经孙",
        "content": "归来好，篱下菊花应未老。\n晚香犹可荐清樽，渊明醉后和衣倒。",
        "dynasty": "宋",
        "collection_info": null
    },
    {
        "uuid": "1b44cffe1d24408cbf0241a2b6b018e5",
        "title": "出朝赋归来好  其二",
        "author": "徐经孙",
        "content": "归来好，两岁引年章屡草。\n圣恩宽辱不容闲，今得生还真大造。",
        "dynasty": "宋",
        "collection_info": null
    },
    {
        "uuid": "83007dfa7391bb93cb52c63a7cc8ea85",
        "title": "出朝赋归来好  其三",
        "author": "徐经孙",
        "content": "归来好，颜巷安居乐吾道。\n此行不敢怨风闻，只恨舒君言不早。",
        "dynasty": "宋",
        "collection_info": null
    },
    {
        "uuid": "bda1b43bd49295371454f58f3960b708",
        "title": "出朝赋归来好  其四",
        "author": "徐经孙",
        "content": "归来好，一入山林迹如扫。\n杜门谢客免愆尤，几凈窗明读庄老。",
        "dynasty": "宋",
        "collection_info": null
    },
    {
        "uuid": "c960a1c6159b082617d1a41790fc2597",
        "title": "出朝赋归来好  其五",
        "author": "徐经孙",
        "content": "归来好，菊后梅前宜问道。\n退朝羽翼此心生，从此五更无起早。",
        "dynasty": "宋",
        "collection_info": null
    },
    {
        "uuid": "2d9f9fdae23be19e908f7427791527f6",
        "title": "出朝赋归来好  其六",
        "author": "徐经孙",
        "content": "归来好，从此五更无起早。\n虽然𤱶亩瓣香心，天子万年多寿考。",
        "dynasty": "宋",
        "collection_info": null
    },
    {
        "uuid": "838e18b8d336bd6bde425bac8e4ad20a",
        "title": "出朝赋归来好  其七",
        "author": "徐经孙",
        "content": "归来好，三径须宜有花草。\n于中竹柏可耐寒，更种长松成四老。",
        "dynasty": "宋",
        "collection_info": null
    },
    {
        "uuid": "26bf8f86e2e57cdcf79307fb73bc0a18",
        "title": "出朝赋归来好  其八",
        "author": "徐经孙",
        "content": "归来好，饮食起居随晏早。\n闲身乐得未龙钟，东阡西陌寻芳草。",
        "dynasty": "宋",
        "collection_info": null
    },
    {
        "uuid": "955f00fe6a49f4e7dd3dcf4841195ccf",
        "title": "出朝赋归来好  其九",
        "author": "徐经孙",
        "content": "归来好，茅檐曝背无烦恼。\n欣时读易困时眠，箇中输与痴顽老。",
        "dynasty": "宋",
        "collection_info": null
    },
    {
        "uuid": "4ad7f9de42c7d1ffbca3b8948f49ae2d",
        "title": "出朝赋归来好  其一○",
        "author": "徐经孙",
        "content": "归来好，龙门有山名七宝。\n宿生泉石颇有缘，往来尽可休吾老。",
        "dynasty": "宋",
        "collection_info": null
    },
    {
        "uuid": "e8d2c2cdfb0e0cc22317bec8104dd129",
        "title": "出朝赋归来好  其一一",
        "author": "徐经孙",
        "content": "归来好，万喜千欢无烦恼。\n日课吾孙读古书，此是吾家传世宝。",
        "dynasty": "宋",
        "collection_info": null
    },
    {
        "uuid": "6d2740da347806cc124f1e08da10cfce",
        "title": "北坑拜扫有感",
        "author": "徐经孙",
        "content": "手植松楸四十年，扶疏枝叶欲参天。\n四儿惟有衰翁在，时领孙曹拜墓前。",
        "dynasty": "宋",
        "collection_info": null
    },
    {
        "uuid": "80c8fbcca55d57aa6a0fa5a859182b90",
        "title": "题金鱼郎",
        "author": "徐经孙",
        "content": "金鱼有术妙谈天，走遍江湖谒踆躔。\n玉带贵人如一遇，定知换酒不论钱。",
        "dynasty": "宋",
        "collection_info": null
    },
    {
        "uuid": "9972cfb41cebb6d02d3921e96e749c6a",
        "title": "赠射虎人",
        "author": "徐经孙",
        "content": "冯妇下车须有勇，将军射石亦通神。\n南山白额新除害，好赏今时射虎人。",
        "dynasty": "宋",
        "collection_info": null
    },
    {
        "uuid": "8a1537e4cfe6689f3dd91e9d528b07af",
        "title": "去国",
        "author": "徐经孙",
        "content": "崎岖山路记曾游，谁识为臣去国愁。\n柏府官中羞豸角，桐江台上愧羊裘。\n重违君命留行者，既竭吾才归去休。\n霜露感人千里思，松楸未扫已三秋。",
        "dynasty": "宋",
        "collection_info": null
    },
    {
        "uuid": "26cb21f0dbfcf4d1ccac47bac28dfd63",
        "title": "北壑瀛洲亭",
        "author": "徐经孙",
        "content": "山中有水水中洲，欲访蓬瀛此处求。\n孤屿插天如搢笏，危亭临渚似飞楼。\n并崖香草仙余药，隔岸人家风引舟。\n箇裏藏修功行满，弘文学馆快情游。",
        "dynasty": "宋",
        "collection_info": null
    },
    {
        "uuid": "69aa19a80996a96239d32e8f8d1e29ea",
        "title": "山塘精舍",
        "author": "徐经孙",
        "content": "归来鱼鸟亦相亲，草创山塘谩以名。\n旋筑堤防留水住，尽除菑翳听松声。\n族姻语语人情洽，云势阴阴天气清。\n好续溪山真率会，从今八景又重成。",
        "dynasty": "宋",
        "collection_info": null
    },
    {
        "uuid": "c2a3301d7f85bfdd5590accc16f83606",
        "title": "恭和御制诗",
        "author": "徐经孙",
        "content": "多士新弹贡禹冠，对天忠切动龙颜。\n胪传声彻颁袍笏，燕喜筵开肃佩环。\n乐奏箫韶成广内，诗成奎画照人间。\n微臣捧诏惭疏拙，也抱传宣拜赐还。",
        "dynasty": "宋",
        "collection_info": null
    },
    {
        "uuid": "9c2630feb57321e09750414bfaefc26d",
        "title": "弭节堂",
        "author": "徐经孙",
        "content": "慇懃主礼重宾荣，弭节新堂庆落成。\n语熟不妨移座密，更长那復记杯行。\n辖投相共传佳话，榻下于今见故情。\n太史定知牛斗分，客星也傍使星明。",
        "dynasty": "宋",
        "collection_info": null
    },
    {
        "uuid": "a0c9b78fed65eecc1eb45acd47b60c7e",
        "title": "庆仲明弟领乡荐",
        "author": "徐经孙",
        "content": "记得溪山横膝语，何时解取世科收。\n荐名恰在二八数，屈指重来四十秋。\n岁月滔滔催后进，功名冉冉继前修。\n福州得捷知安福，更愿君恩赐状头。",
        "dynasty": "宋",
        "collection_info": null
    },
    {
        "uuid": "e26688bf7470292a69a8f1febf603950",
        "title": "福州即景",
        "author": "徐经孙",
        "content": "一别居诸岁月增，遥闻此景画难能。\n潮田种稻重收谷，道路逢人半是僧。\n城裏三山千簇寺，夜间七塔百枝灯。\n常年六月东山裏，地涌寒泉潄齿冰。",
        "dynasty": "宋",
        "collection_info": null
    },
    {
        "uuid": "a70ab87f135c0b9ecc2ff545ed0da3d8",
        "title": "福州鹿鸣宴",
        "author": "徐经孙",
        "content": "鹿鸣今日宴佳宾，六万场中一百人。\n鰲岭峰前连巨钓，龙台高处耀修鳞。\n假途文字皆由命，实地功名好致身。\n得意春风马蹄速，杏园交庆绿袍新。",
        "dynasty": "宋",
        "collection_info": null
    },
    {
        "uuid": "2e6803faacae92f2ae072a77ab93e579",
        "title": "长孙敏学授承务郎",
        "author": "徐经孙",
        "content": "辛勤场屋一书生，六卷时文谩策名。\n身事两朝奚所补，恩覃五世亦何荣。\n前人庆泽宜丰报，尔辈官曹讵可轻。\n移孝为忠斯不负，更须勤学绍家声。",
        "dynasty": "宋",
        "collection_info": null
    },
    {
        "uuid": "cfaaeeca3bb273d50ee6d9f676fd02a4",
        "title": "黄元肇江山风月阁",
        "author": "徐经孙",
        "content": "江山到处堪图画，风月无边自古今。\n但要清明如外境，便分动静即吾心。\n坡仙取用原无尽，康节登临岂浪吟。\n天理流行须体识，莫将嘲弄费光阴。",
        "dynasty": "宋",
        "collection_info": null
    },
    {
        "uuid": "08557d2021a20747c22f55d7d3a377c1",
        "title": "培芳亭草创胥会",
        "author": "徐经孙",
        "content": "培芳草创强铺筵，画出清明三月天。\n长少团栾还五世，笑谈邂逅集群贤。\n或歌或弈杯无算，非竹非丝乐自然。\n过则相规善相勉，须令和气蔼无边。",
        "dynasty": "宋",
        "collection_info": null
    },
    {
        "uuid": "112aac83be9e33ccc50f208ec3ebe4ab",
        "title": "送仲时弟",
        "author": "徐经孙",
        "content": "江关千里隔山川，有弟能来慰眼前。\n方喜鴈行随处乐，可堪蟾影别时圆。\n暑行勿亟宜强饭，湍激多惊莫问船。\n归到家山相劳苦，团栾恰是菊花天。",
        "dynasty": "宋",
        "collection_info": null
    },
    {
        "uuid": "ac8848fb8010cd52a6549998d0d1612c",
        "title": "题西坡屷心亭",
        "author": "徐经孙",
        "content": "翛然古木湛然池，乐意相关自造微。\n庄子非鱼真实问，海翁狎鸟本忘机。\n樽中有酒逢人酌，琴上无弦信手挥。\n秃尽剡藤吟不就，妙哉川泳与云飞。",
        "dynasty": "宋",
        "collection_info": null
    },
    {
        "uuid": "8aa9d97d1219e87bf84bb510544a9669",
        "title": "贺汝立拜恩封",
        "author": "徐经孙",
        "content": "君恩岁序两俱新，鸾诰叨荣鹤髮亲。\n天上龙光疏雨露，堂前燕笑寿松椿。\n孙枝子舍皆腾踏，兰省璧池交问津。\n此去椒盘重献颂，斑衣中有绿衣人。",
        "dynasty": "宋",
        "collection_info": null
    },
    {
        "uuid": "a7cf96606cbb55c8107dec038a4f2514",
        "title": "和李后林分惠琼花降字韵",
        "author": "徐经孙",
        "content": "诗句寻芳自抑扬，一观佳什觉心降。\n山中玉蕊虽无数，天上琼花孰有双。\n愧我未能瞻后土，荷君分惠到南窗。\n从今可小中兴瑞，大地移根到此邦。",
        "dynasty": "宋",
        "collection_info": null
    },
    {
        "uuid": "4f3f8ccfae01f08818ac8791a23f05ee",
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其一",
        "author": "徐经孙",
        "content": "家有园池乐寿康，四时随分得徜徉。\n鱼游春水吾同趣，莲拆秋房客共尝。\n风裏松声传古调，雪中梅蕊验初阳。\n官闲身老犹帮俸，家有园池乐寿康。",
        "dynasty": "宋",
        "collection_info": null
    },
    {
        "uuid": "d155c5d237c8d0069cb0408a0f835795",
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其二",
        "author": "徐经孙",
        "content": "家有园池乐寿康，闲中日月觉偏长。\n睡余携幼游花圃，饭后呼童给鹤粮。\n堆案纵横书数册，随盘欢喜酒三觞。\n客来问我浑无事，家有园池乐寿康。",
        "dynasty": "宋",
        "collection_info": null
    },
    {
        "uuid": "5de0cdb909f1cfab39a35cf601678433",
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其三",
        "author": "徐经孙",
        "content": "家有园池乐寿康，君恩广大寿无疆。\n玉龙自是神仙骨，紫殿容依日月光。\n不织不蚕时赐帛，无功无过岁支粮。\n老臣得此知惭愧，家有园池乐寿康。",
        "dynasty": "宋",
        "collection_info": null
    },
    {
        "uuid": "18b4d28e00c4b5aab77f1228c0dad4b8",
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其四",
        "author": "徐经孙",
        "content": "家有园池乐寿康，抚存松菊未为荒。\n斛租不及胡椒数，樊圃何如步障长。\n静裏谩看猿弄臂，闲中时听鹤鸣吭。\n山林阴密宜藏拙，家有园池乐寿康。",
        "dynasty": "宋",
        "collection_info": null
    },
    {
        "uuid": "e27e8e007a7d8fe38c5f58b913b0cef0",
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其五",
        "author": "徐经孙",
        "content": "家有园池乐寿康，人生何用苦干忙。\n三冬惯曝茅檐日，九夏贪眠竹簟凉。\n大写文书遮老眼，熟煨芋栗饱枯肠。\n无荣无辱浑无事，家有园池乐寿康。",
        "dynasty": "宋",
        "collection_info": null
    },
    {
        "uuid": "b089ef2ad1dedc1119e79f87f89f053c",
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其六",
        "author": "徐经孙",
        "content": "家有园池乐寿康，北窗何敢傲羲皇。\n池开满引灵渊脉，户厂西迎太乙光。\n初节易渝谁保晚，好人难做必观常。\n老来自适闲中趣，家有园池乐寿康。",
        "dynasty": "宋",
        "collection_info": null
    },
    {
        "uuid": "71d20e2a0e3902f5ce59a2ba306a8fb6",
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其七",
        "author": "徐经孙",
        "content": "家有园池乐寿康，晴檐曝日小春阳。\n炉存榾柮火难过，𧣴酌芹蔬味更长。\n更觉寒威潜出户，便令和气復连床。\n团圆家庆堪图写，家有园池乐寿康。",
        "dynasty": "宋",
        "collection_info": null
    },
    {
        "uuid": "e71785c4ae72197f5593a203d0333b11",
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其八",
        "author": "徐经孙",
        "content": "家有园池乐寿康，浮云富贵利名场。\n栏栽药相扬楼美，坛植花王姚魏良。\n忘机久结盟鸥社，得意闲观狎鹭塘。\n提壶挈榼堪游赏，家有园池乐寿康。",
        "dynasty": "宋",
        "collection_info": null
    },
    {
        "uuid": "ea7553ada584a6db69e561c6dda62491",
        "title": "丙寅九月送龙门课试士友",
        "author": "徐经孙",
        "content": "凉风九月菊花天，路近龙门自坦然。\n胜友如云儒雅集，雄文丽藻灿连篇。\n平时学问勤攻玉，圣世功名好着鞭。\n黄屋临轩新策士，姓名一一听胪传。",
        "dynasty": "宋",
        "collection_info": null
    },
    {
        "uuid": "a5a26aed3eee5fd1e51a299ad9fcb160",
        "title": "和胡适斋韵",
        "author": "徐经孙",
        "content": "得得高轩到涧泉，真成空谷喜跫然。\n三诗惠我惊人句，八秩如公现世仙。\n一见长身知润德，颇疑盛际有遗贤。\n君王已获非熊兆，钓隠如今起渭川。",
        "dynasty": "宋",
        "collection_info": null
    },
    {
        "uuid": "645826a6662629aa197cd558bc0daffa",
        "title": "悼陶德芳",
        "author": "徐经孙",
        "content": "袖有银毫刺史章，先生不是薄淮阳。\n倦游谁不思三径，勇退今惟见一堂。\n讲席有功周子学，义田无愧范公庄。\n忍闻耆旧铭旌举，此语吟成泪数行。",
        "dynasty": "宋",
        "collection_info": null
    },
    {
        "uuid": "aa0313db415999acd1b414617a892ea3",
        "title": "赠曾司户",
        "author": "徐经孙",
        "content": "君家螺江头，我家剑江边。\n千载会相望，饮水同一川。\n朅来古梅关，相识春风前。\n高义轧层汉，清谭响幽泉。\n努力学往哲，勿为时俗牵。",
        "dynasty": "宋",
        "collection_info": null
    },
    {
        "uuid": "ad96b960541ada6ada901acfa0468a03",
        "title": "和黎丞梅关岭",
        "author": "徐经孙",
        "content": "峭壁接高天，閒云淡横岭。\n稍便僧房静，未觉官曹冷。\n风月两閒人，山川一佳境。\n谁欤共兹乐，老仙白垂领。",
        "dynasty": "宋",
        "collection_info": null
    },
    {
        "uuid": "7722521cd39d2794209f7157803476bd",
        "title": "小英石峰",
        "author": "徐经孙",
        "content": "旧作英岩隠，今为庾峤行。\n虽然一拳许，有此数峰青。\n崷崒警凡目，坚刚悖世情。\n墨卿相指似，只尺是蓬瀛。",
        "dynasty": "宋",
        "collection_info": null
    },
    {
        "uuid": "735dcd0d28785306c3039956b894a796",
        "title": "杂兴",
        "author": "徐经孙",
        "content": "梅花亦何奇，偏得幽人爱。\n清寒风雪夜，一枝静相对。",
        "dynasty": "宋",
        "collection_info": null
    },
    {
        "uuid": "18265c6794d2af1bb95af2d13103c02e",
        "title": "秀岩  其一",
        "author": "徐经孙",
        "content": "风露增凉晓气清，崎岖取路遶沟堘。\n早田得雨秋耕遍，晚稻如云岁事登。\n古涧蛇行泉曲折，崇冈虎踞石棱层。\n撩人野兴皆诗料，自愧尘埃谢不能。",
        "dynasty": "宋",
        "collection_info": null
    },
    {
        "uuid": "4d357ff5c6769c918a0e55b6dc9d81cb",
        "title": "秀岩  其二",
        "author": "徐经孙",
        "content": "四山环抱似围城，石屋中间地砥平。\n天隔俗尘飞不到，神开宝藏画难成。\n岩分上下光皆透，水有往来踪不明。\n可惜韩张期界上，当时过此未知名。",
        "dynasty": "宋",
        "collection_info": null
    },
    {
        "uuid": "064d59a20ae4b480107ab1bac637f022",
        "title": "西陵望",
        "author": "严羽",
        "content": "西陵终日望，不见有归桡。\n欲去犹回首，寒江起暮潮。",
        "dynasty": "宋",
        "collection_info": null
    },
    {
        "uuid": "0287cfd6f71c79cf73bd71e34f88add0",
        "title": "闺怨  其一",
        "author": "严羽",
        "content": "昨夜中秋月，含愁顾影频。\n空留可怜影，不见可怜人。",
        "dynasty": "宋",
        "collection_info": null
    },
    {
        "uuid": "8dcba00c4f863a578c70fb437f59c7c5",
        "title": "闺怨  其二",
        "author": "严羽",
        "content": "欲作辽阳梦，愁多自不成。\n错嫌乌臼鸟，半夜隔窗鸣。",
        "dynasty": "宋",
        "collection_info": null
    },
    {
        "uuid": "8b973e6fb37572cfd96dd39689cb84f1",
        "title": "舟中示同志",
        "author": "严羽",
        "content": "见说春帆外，康庐水石多。\n期君一把臂，长啸入烟萝。",
        "dynasty": "宋",
        "collection_info": null
    },
    {
        "uuid": "f56ae6d848c20a54fb4d8056b31dcf2a",
        "title": "塞下绝句",
        "author": "严羽",
        "content": "莫被封侯误，封侯似汉家。\n君看城下骨，万古一黄沙。",
        "dynasty": "宋",
        "collection_info": null
    },
    {
        "uuid": "50e3e5c1987d94076d784e2670b1a48c",
        "title": "送友人之楚州",
        "author": "严羽",
        "content": "黯黯离筵夕照收，江城羌笛起边愁。\n念君此去三千里，何处关山是楚州。",
        "dynasty": "宋",
        "collection_info": null
    },
    {
        "uuid": "4697ee258c1fbc16d4263c76212ab75f",
        "title": "酬故人见赠",
        "author": "严羽",
        "content": "湘江南去少人行，瘴雨蛮烟白草生。\n谁念梁园旧词客，桄榔树下独闻鶑。",
        "dynasty": "宋",
        "collection_info": null
    },
    {
        "uuid": "72bf315466e319653a553817bfdd89ea",
        "title": "羽林郎",
        "author": "严羽",
        "content": "貂帽狐裘塞北妆，黄鬚年少羽林郎。\n弯弓不怕天山雪，生缚名王入建章。",
        "dynasty": "宋",
        "collection_info": null
    },
    {
        "uuid": "078ab68abb42ff6ec46c2c92354a54e2",
        "title": "闺中词",
        "author": "严羽",
        "content": "良人西去击狂胡，妾在闺中对影居。\n万里长看天外月，一生空得梦中书。",
        "dynasty": "宋",
        "collection_info": null
    },
    {
        "uuid": "09d6a15acdf38a9434673ab0ac73cff0",
        "title": "塞下曲六首  其一",
        "author": "严羽",
        "content": "孤城莽莽秋天外，竟日无云空自哀。\n忽怪一时天尽黑，合羣胡雁向西来。",
        "dynasty": "宋",
        "collection_info": null
    },
    {
        "uuid": "b11bcec6705afb6e6bcd10a270889bf8",
        "title": "塞下曲六首  其二",
        "author": "严羽",
        "content": "渺渺云沙散橐驼，风吹黄叶渡黄河。\n羌人半醉蒲萄熟，塞雁初肥苜蓿多。",
        "dynasty": "宋",
        "collection_info": null
    },
    {
        "uuid": "65598c8fde71a1b28efe71055cbb069c",
        "title": "塞下曲六首  其三",
        "author": "严羽",
        "content": "古戍秋生画角哀，思归泣尽望乡台。\n胡天日落寒风起，但见黄沙万里来。",
        "dynasty": "宋",
        "collection_info": null
    },
    {
        "uuid": "d61e3c97ec12ce7a5116c3107abcde76",
        "title": "塞下曲六首  其四",
        "author": "严羽",
        "content": "一身远客逐戎旌，落日萧条望古城。\n渐近碛西无水草，北风沙起橐驼惊。",
        "dynasty": "宋",
        "collection_info": null
    },
    {
        "uuid": "5360d33052bf3c82fa93887ff4372c7b",
        "title": "塞下曲六首  其五",
        "author": "严羽",
        "content": "玉关西去更无春，满眼蓬蒿起塞尘。\n汉马不归青海月，胡笳愁杀陇头人。",
        "dynasty": "宋",
        "collection_info": null
    },
    {
        "uuid": "ca39a30472a863f0daae5bf90596a2b6",
        "title": "塞下曲六首  其六",
        "author": "严羽",
        "content": "天山一夜雪漫漫，虏去营空战血干。\n十万征人回马首，天边烽火报平安。",
        "dynasty": "宋",
        "collection_info": null
    },
    {
        "uuid": "f284c7ec545e1b4f1a886e606eb2d9c2",
        "title": "江上送客",
        "author": "严羽",
        "content": "留君夜饮北风寒，且折梅花耐醉欢。\n明日桐庐潮去远，孤帆天际若为看。",
        "dynasty": "宋",
        "collection_info": null
    },
    {
        "uuid": "1edaa328c284f0797fb4702d754701e5",
        "title": "頼成之还自江西感旧有赠",
        "author": "严羽",
        "content": "十年心事两蹉跎，南北东西别恨多。\n今日樽前重把手，相看争奈白头何。",
        "dynasty": "宋",
        "collection_info": null
    },
    {
        "uuid": "5289ba0917c935d12ddd81e9c384c56d",
        "title": "闻笛",
        "author": "严羽",
        "content": "江上谁家吹笛声，月明霜白不堪听。\n孤舟万里潇湘客，一夜归心满洞庭。",
        "dynasty": "宋",
        "collection_info": null
    },
    {
        "uuid": "4870aa1c2d343cdd9c8c04f1bdeaf518",
        "title": "舟中望落星寺",
        "author": "严羽",
        "content": "日暮黄沙压岸平，江心风浪暗冥冥。\n南康一望何由到，愁杀舟中指落星。",
        "dynasty": "宋",
        "collection_info": null
    },
    {
        "uuid": "b41e9733d6a2365aaf1fcfb23735968d",
        "title": "答李友山山中留别",
        "author": "严羽",
        "content": "已恨青山临渡口，相思回首隔夫君。\n更堪重到相思处，不见青山见白云。",
        "dynasty": "宋",
        "collection_info": null
    },
    {
        "uuid": "a6426a09d40c0e6e3510d9af000b4677",
        "title": "秋日",
        "author": "严羽",
        "content": "西风催我转胡床，坐落秋山午梦凉。\n蝉老树深音响别，满天风雨带斜阳。",
        "dynasty": "宋",
        "collection_info": null
    },
    {
        "uuid": "cd522b04a972fe59f09355b30d18f26d",
        "title": "新凉",
        "author": "严羽",
        "content": "小院新凉水竹通，鸣蝉声断晚来风。\n忽然坐睡瞢腾去，不觉残书落手中。",
        "dynasty": "宋",
        "collection_info": null
    },
    {
        "uuid": "d833ac964e812156d37d6a352652549a",
        "title": "临池",
        "author": "严羽",
        "content": "乍凉池馆雨初收，菱角莲房共趁秋。\n独恨碧波浑占却，更无剩水浴沙鸥。",
        "dynasty": "宋",
        "collection_info": null
    },
    {
        "uuid": "616557f6fc8b99a41c21663b63140ef3",
        "title": "北风",
        "author": "严羽",
        "content": "夜来雨雪北风颠，吹得波涛欲暗天。\n世上如今少知己，烦君牢繫钓鱼船。",
        "dynasty": "宋",
        "collection_info": null
    },
    {
        "uuid": "640385cd1c550de3de82a6eec4b2de09",
        "title": "燕",
        "author": "严羽",
        "content": "巢破春雏半不存，衔泥空傍主人门。\n一生巧计输黄雀，饮啄官仓长子孙。",
        "dynasty": "宋",
        "collection_info": null
    },
    {
        "uuid": "22f2b6280af9ee17e82e8fa728380281",
        "title": "吴中送友归豫章",
        "author": "严羽",
        "content": "川程极目渺空波，送尔归舟奈别何。\n南国音书须早寄，江湖春雁已无多。",
        "dynasty": "宋",
        "collection_info": null
    },
    {
        "uuid": "c44a287bff2ddf2d527c3ebe3a2063c5",
        "title": "临川送周月船入京",
        "author": "严羽",
        "content": "别时把酒已魂销，别后音书更阒寥。\n一片离心寄春水，随君船入浙江潮。",
        "dynasty": "宋",
        "collection_info": null
    },
    {
        "uuid": "943ce11f0676727ec8826308f513edd4",
        "title": "别客",
        "author": "严羽",
        "content": "客鬓风霜晚，离亭鼓角闻。\n念君当此去，把袂不能分。\n衡霍连秋气，潇湘合暮云。\n愁心将落叶，向晚共纷纷。",
        "dynasty": "宋",
        "collection_info": null
    },
    {
        "uuid": "d2147f1f6584382d380e83e781db34f4",
        "title": "送张季远入京",
        "author": "严羽",
        "content": "手把一枝菊，赠金千里行。\n山川遥满目，何处是吴京。\n饮罢北风起，萧萧胡雁声。\n东流傥未尽，见我望君情。",
        "dynasty": "宋",
        "collection_info": null
    },
    {
        "uuid": "d5e498189af465dff58d3f21ad9064e4",
        "title": "访益上人兰若",
        "author": "严羽",
        "content": "独寻青莲宇，行过白沙滩。\n一径入松雪，数峰生暮寒。\n山僧喜客至，林阁借人看。\n吟罢拂衣去，钟声云外残。",
        "dynasty": "宋",
        "collection_info": null
    },
    {
        "uuid": "7487234544c9f53c534da5520ff04955",
        "title": "从军行  其一",
        "author": "严羽",
        "content": "朔风嘶马动，遥想雁门秋。\n负剑辞乡邑，弯弓赴国雠。\n黄榆连白草，河陇去悠悠。\n报主男儿事，焉论万户侯。",
        "dynasty": "宋",
        "collection_info": null
    },
    {
        "uuid": "a671e8cb16c0cb301280940a993415a6",
        "title": "从军行  其二",
        "author": "严羽",
        "content": "翩翩双白马，结束向幽燕。\n借问谁家子，邯郸侠少年。\n弯弓随汉月，拂剑倚胡天。\n说与单于道，今秋莫近边。",
        "dynasty": "宋",
        "collection_info": null
    },
    {
        "uuid": "91b072be6fd8f390e8466aa8f774f7c7",
        "title": "出塞行",
        "author": "严羽",
        "content": "将军救朔边，都护上祁连。\n六郡飞传檄，三河聚控弦。\n连营当太白，吹角动胡天。\n何日匈奴灭，中原得晏然。",
        "dynasty": "宋",
        "collection_info": null
    },
    {
        "uuid": "3dcc8c1cf89d838b6d87771bfda45d8b",
        "title": "关山月",
        "author": "严羽",
        "content": "今夜关山月，偏能照马鞍。\n卢龙征戍客，圆缺几回看。\n遥想金闺裏，应悲玉露寒。\n黄沙三万里，何日是长安。",
        "dynasty": "宋",
        "collection_info": null
    },
    {
        "uuid": "610c6a8c052c6af9c15db8e05c7c948c",
        "title": "蜀女怨",
        "author": "严羽",
        "content": "几时离月峡，五见紫兰凋。\n塞雁随魂断，江花逐泪飘。\n沙头南北客，京口去来潮。\n日日无消息，空登万里桥。",
        "dynasty": "宋",
        "collection_info": null
    },
    {
        "uuid": "e19b822f768f22020edc3996ee871b04",
        "title": "寻宁山人所居",
        "author": "严羽",
        "content": "幽人以道隠，结室岩之东。\n余亦避世客，逢君于此中。\n鸟因留食至，泉为炼丹红。\n向晚下山去，月高秋色空。",
        "dynasty": "宋",
        "collection_info": null
    },
    {
        "uuid": "41542529c8dbc8505bca47609398ab38",
        "title": "江楼夜月怀故山友人陈聘君吴樗乡",
        "author": "严羽",
        "content": "昨夜江楼月，思君好断肠。\n猿声相应发，山色更青苍。\n楚塞来书远，闽关隔梦长。\n今朝看愁鬓，为尔半成霜。",
        "dynasty": "宋",
        "collection_info": null
    },
    {
        "uuid": "c67d90140c6e393eb2ad7a3c2df3fce8",
        "title": "江上有怀上官良史",
        "author": "严羽",
        "content": "忆君怅不乐，立马大江边。\n塞雁来无际，惊沙度飒然。\n客心悬日夜，书札断云天。\n莫作青山老，空为人所怜。",
        "dynasty": "宋",
        "collection_info": null
    },
    {
        "uuid": "f0dae5e06bd65332ee32e838ca1b6233",
        "title": "闻雁",
        "author": "严羽",
        "content": "远客惊秋雁，高楼復异乡。\n声兼边哨苦，影落楚云长。\n此夜头堪白，他山叶又黄。\n年年洞庭浪，飘泊更无行。",
        "dynasty": "宋",
        "collection_info": null
    },
    {
        "uuid": "91fef4e48bbb710f6615823f732d3929",
        "title": "送上官伟长",
        "author": "严羽",
        "content": "岁晚长愁绪，嗟君更远行。\n兵戈今日泪，江海故人情。\n此别几时见，寒猿一夜鸣。\n致君相许在，回首壮心惊。",
        "dynasty": "宋",
        "collection_info": null
    },
    {
        "uuid": "ef8a59267a59026093ae88b63ad713b7",
        "title": "有怀阆风山人",
        "author": "严羽",
        "content": "把酒忽惆怅，君今吴楚閒。\n孤云随马首，风雨隔河关。\n心事竟何在，此行殊未还。\n空将百年意，泣向宝刀环。",
        "dynasty": "宋",
        "collection_info": null
    },
    {
        "uuid": "2e3a6292ebade286f970f7e073383a54",
        "title": "避乱途中",
        "author": "严羽",
        "content": "回首兵戈地，遗黎见几人。\n他乡空白髮，故国又青春。\n多难堪长客，偷生愧此身。\n本无匡济略，叹息谩伤神。",
        "dynasty": "宋",
        "collection_info": null
    },
    {
        "uuid": "f90e70f867e24d584ffa214a60d0d261",
        "title": "将往豫章留别张少尹父子",
        "author": "严羽",
        "content": "江西飞鸟外，极目渺离愁。\n同侣时催发，征人不可留。\n江湖双泪眼，天地一孤舟。\n挥棹从兹去，空伤旅鬓秋。",
        "dynasty": "宋",
        "collection_info": null
    },
    {
        "uuid": "6db561dba4d3d16ab453a136dbfffde7",
        "title": "怀南昌旧游",
        "author": "严羽",
        "content": "昨在南昌府，清游不可穷。\n杯行江色裏，棹进月明中。\n楼笛吹晴雪，菱歌漾晚风。\n坐来怀旧迹，万里一飘蓬。",
        "dynasty": "宋",
        "collection_info": null
    },
    {
        "uuid": "5ba7510e7fbba40e4e34238d535c2fb2",
        "title": "寄山中同志",
        "author": "严羽",
        "content": "我有三足麂，放之在碧山。\n别来几千日，昨梦忽乘还。\n松色入天尽，岩花落地閒。\n凭君一问讯，沿月上潺湲。",
        "dynasty": "宋",
        "collection_info": null
    },
    {
        "uuid": "56e3cd514a007ce4f330cf66e22e8498",
        "title": "望西山",
        "author": "严羽",
        "content": "西山横翠新，中隠古仙真。\n笑取玉麈尾，揖兹丹霞人。\n云从石洞出，月落沧江频。\n予亦将高卧，藤萝挂葛巾。",
        "dynasty": "宋",
        "collection_info": null
    },
    {
        "uuid": "7f65edb33a29d621f8e8eb398ee85750",
        "title": "秋夜临汝馆怀友人陈聘君頼竹庄",
        "author": "严羽",
        "content": "秋声动梧竹，月色满庭芜。\n此夕怀良友，天涯各一隅。\n飞飞羣过雁，切切未栖乌。\n安得从君去，扁舟驾五湖。",
        "dynasty": "宋",
        "collection_info": null
    },
    {
        "uuid": "23c29022c780b3627b284eaf13467fbf",
        "title": "樟树镇醉后题",
        "author": "严羽",
        "content": "吾怜樟树好，取醉欲无还。\n酒压鹅儿色，辞歌雉子斑。\n朱楼当碧水，红日下青山。\n兴罢扬鞭去，苍苍烟雾閒。",
        "dynasty": "宋",
        "collection_info": null
    },
    {
        "uuid": "0493fb70dd8e030a54e95f8e1838671c",
        "title": "张奕见访逆旅",
        "author": "严羽",
        "content": "岁晚伤为旅，君来适慰情。\n郊扉寒少色，江渚夜多声。\n报国怜他日，为儒愧此生。\n那言离合际，更触壮心惊。",
        "dynasty": "宋",
        "collection_info": null
    },
    {
        "uuid": "c53c87eced5e0f8a50316c71982d25e5",
        "title": "豫章城",
        "author": "严羽",
        "content": "爱此城高处，回鞭醉每醒。\n江花两岸白，烟树一行青。\n云学山舒态，天随水赋形。\n吾多徐孺子，独向此沈冥。",
        "dynasty": "宋",
        "collection_info": null
    },
    {
        "uuid": "3566db65816cc6e7c23f9e9774915c27",
        "title": "江行",
        "author": "严羽",
        "content": "暝色蒹葭外，苍茫旅眺情。\n残云和雁断，新月带潮生。\n天到水中尽，舟随树杪行。\n离家今几宿，厌听棹歌声。",
        "dynasty": "宋",
        "collection_info": null
    },
    {
        "uuid": "2219c5a1d9cc1d56a4be01f47a25ab35",
        "title": "舟中苦热",
        "author": "严羽",
        "content": "舟行何太热，岸上莽尘沙。\n闪闪浪频过，昏昏日又斜。\n年衰愁作客，秋近苦思家。\n蝗旱三千里，江淮儿女嗟。",
        "dynasty": "宋",
        "collection_info": null
    },
    {
        "uuid": "a02a3bb9b66788b1274dc6f1d99fbb58",
        "title": "江上泊舟",
        "author": "严羽",
        "content": "天际长愁客，沙边旧驿亭。\n风低江浦雁，雪暗夜船镫。\n穷老嗟身拙，狂歌畏酒醒。\n此生何定着，江汉一浮萍。",
        "dynasty": "宋",
        "collection_info": null
    },
    {
        "uuid": "e1b98b71607a8fbaaa5a2db12915f8d0",
        "title": "逢戴式之往南方",
        "author": "严羽",
        "content": "此老相逢日，中原正用兵。\n黄尘空北望，白首更南征。\n今古悲秋意，江湖惜别情。\n几时羣盗灭，匹马会神京。",
        "dynasty": "宋",
        "collection_info": null
    },
    {
        "uuid": "5b555a0e7ea78486a2814be19715e214",
        "title": "塞下",
        "author": "严羽",
        "content": "鞍马连年出，关河万里赊。\n将军思报国，壮士耻还家。\n大漠春无草，天山雪作花。\n谁怜李都尉，白首没胡沙。",
        "dynasty": "宋",
        "collection_info": null
    },
    {
        "uuid": "83d8521037b682d013009fa9366d36b2",
        "title": "吴江春望",
        "author": "严羽",
        "content": "客有东南别，凭高正忆家。\n青春江上草，湖日岸头沙。\n去鸟无边尽，归帆几处斜。\n音徽不可问，惆怅结瑶华。",
        "dynasty": "宋",
        "collection_info": null
    },
    {
        "uuid": "bf48169af6a261140676d96685ac2bf6",
        "title": "閒居寄友",
        "author": "严羽",
        "content": "萧条遗世心，江海坐来深。\n拥褐閒窥沼，思山欲借琴。\n有幡烟际寺，无叶水边林。\n不见同袍友，凭谁伴苦吟。",
        "dynasty": "宋",
        "collection_info": null
    },
    {
        "uuid": "dc6f32ca514f2c40bd1f1186fe1fc7cf",
        "title": "天末遇周子俊自行在还言石屏消息",
        "author": "严羽",
        "content": "不见石屏老，相逢问客船。\n长沙闻近别，行在定虚传。\n兵革来书断，江湖望眼穿。\n他时同话此，把臂喜应颠。",
        "dynasty": "宋",
        "collection_info": null
    },
    {
        "uuid": "a9ada014e55f2c98d54f242c6d0e2b98",
        "title": "喜友人相访拟韦苏州作",
        "author": "严羽",
        "content": "朝朝竹林院，闭户读残书。\n几阁晨风入，荒郊寒露余。\n故人步屧至，清坐每踟蹰。\n辍卷还留兴，漱泉同饭蔬。",
        "dynasty": "宋",
        "collection_info": null
    },
    {
        "uuid": "9ccbb94618a4850e572848dc3d2c59fc",
        "title": "有感六首  其一",
        "author": "严羽",
        "content": "误喜残胡灭，那知患更长。\n黄云新战路，白骨旧沙场。\n巴蜀连年哭，江淮几郡疮。\n襄阳根本地，回首一悲伤。",
        "dynasty": "宋",
        "collection_info": null
    },
    {
        "uuid": "38dcef57d972c7b6d055da4a67ca452c",
        "title": "有感六首  其二",
        "author": "严羽",
        "content": "哀痛天灾日，丝纶罪己深。\n王师曾北伐，胡马尚南侵。\n谋国知谁计，和亲岂圣心。\n愿闻修实德，听纳谏臣箴。",
        "dynasty": "宋",
        "collection_info": null
    },
    {
        "uuid": "66e1513ead15fbdf24d0eebc0762e49d",
        "title": "有感六首  其三",
        "author": "严羽",
        "content": "闻道单于使，年来入国频。\n圣朝思息战，异域请和亲。\n今日唐虞际，羣公社稷臣。\n不妨盟墨诈，须戒覆车新。",
        "dynasty": "宋",
        "collection_info": null
    },
    {
        "uuid": "37bc88b652dc0077cf800f7975287b92",
        "title": "有感六首  其四",
        "author": "严羽",
        "content": "灾异时时见，羣情恐惧中。\n修攘今日急，反侧向来同。\n社稷堪多难，安危系数公。\n残生江海去，老作一渔翁。",
        "dynasty": "宋",
        "collection_info": null
    },
    {
        "uuid": "b673a78b8cdc19e142cb5ddafad6cea7",
        "title": "有感六首  其五",
        "author": "严羽",
        "content": "陛下春秋盛，谦卑每责躬。\n得无劳圣虑，犹未定储宫。\n付託关神器，干坤在至公。\n早闻宣诏册，欢喜万方同。",
        "dynasty": "宋",
        "collection_info": null
    },
    {
        "uuid": "33443932741071bab6604dd66f1b9121",
        "title": "有感六首  其六",
        "author": "严羽",
        "content": "传闻降北将，犹未悔狂图。\n忍召豺狼入，甘先矢石驱。\n圣朝何负汝，天意属亡胡。\n试看山东寇，如今更有无。",
        "dynasty": "宋",
        "collection_info": null
    },
    {
        "uuid": "90789205dcd692cb77d16885f3658877",
        "title": "三衢邂逅周月船论心数日临分赋此二首  其一",
        "author": "严羽",
        "content": "同是江湖客，居然岁月多。\n心期看白髮，归梦付沧波。\n子去见家远，吾衰奈别何。\n几时船上月，载酒定相过。",
        "dynasty": "宋",
        "collection_info": null
    },
    {
        "uuid": "b9a482bf3a53a2a3d73caa21d6d6ce33",
        "title": "三衢邂逅周月船论心数日临分赋此二首  其二",
        "author": "严羽",
        "content": "戎马相逢日，那知復此閒。\n客愁诗莫遣，世事酒相关。\n江上孤舟在，天隅两鬓斑。\n更将忧国泪，满袖送君还。",
        "dynasty": "宋",
        "collection_info": null
    },
    {
        "uuid": "29b92e3b4875c8262d42a3687f2d17da",
        "title": "秋日庐陵送杜子野还摄钟陵纠掾",
        "author": "严羽",
        "content": "暂见还分手，谁能不黯然。\n去帆芦叶浦，别酒菊花天。\n他日思良会，空囊检赠篇。\n钟陵有雁过，莫忘尺书传。",
        "dynasty": "宋",
        "collection_info": null
    },
    {
        "uuid": "643103bebed97e91d5beab1d6705767c",
        "title": "临川逢郑遐之云梦",
        "author": "严羽",
        "content": "天涯十载无穷恨，老泪镫前语罢垂。\n明发又为千里别，相思应尽一生期。\n洞庭波浪帆开晚，云梦蒹葭鸟去迟。\n世乱音书到何日，关河一望不胜悲。",
        "dynasty": "宋",
        "collection_info": null
    },
    {
        "uuid": "676eab48c983d1fdbbab0c049c4a5d40",
        "title": "再送頼成之出都",
        "author": "严羽",
        "content": "天际晴霞欲变春，高楼分手泪沾巾。\n荆吴渺渺孤舟远，江海悠悠白髮新。\n万事蹉跎堪更问，十年离别亦何频。\n江村几处梅花发，明日相思是旅人。",
        "dynasty": "宋",
        "collection_info": null
    },
    {
        "uuid": "0aaac65ca09b0c5eec2a4ac2b5501407",
        "title": "将之浔阳途中寄诸从昆弟",
        "author": "严羽",
        "content": "渺渺孤帆去几程，悠悠天际望湓城。\n一身避乱辞乡国，千里相思隔弟兄。\n猨叫匡庐寒暮色，雁过彭蠡带秋声。\n江湖此去方漂泊，肠断风尘远别情。",
        "dynasty": "宋",
        "collection_info": null
    },
    {
        "uuid": "089dbc6b638eb061e41f84cb42d5f88a",
        "title": "紫霞楼夜饮",
        "author": "严羽",
        "content": "西楼孤绝倚天青，我爱明河对户横。\n露满碧梧风屡起，烟消绿峤月初生。\n仙人共酌丹霞酒，逸侣同吹白玉笙。\n不向此时穷笑傲，更从何处豁高情。",
        "dynasty": "宋",
        "collection_info": null
    },
    {
        "uuid": "1185f0ddae87242f044bd48098fda507",
        "title": "客中别表叔吴季高",
        "author": "严羽",
        "content": "悠悠远别半生悲，白日相逢又语离。\n海内风尘惊不定，天边消息到何时。\n洞庭旅雁春归尽，瓜步寒潮夜落迟。\n惆怅孤舟从此去，江湖未敢定前期。",
        "dynasty": "宋",
        "collection_info": null
    },
    {
        "uuid": "932aa563005f894659a88fc95b777633",
        "title": "和上官伟长芜城晚眺",
        "author": "严羽",
        "content": "平芜古堞暮萧条，归思冯高黯未消。\n京口寒烟鸦外灭，历阳秋色雁边遥。\n晴江木落长疑雨，暗浦风多欲上潮。\n惆怅此时频极目，江南江北路迢迢。",
        "dynasty": "宋",
        "collection_info": null
    },
    {
        "uuid": "1fa82d2956ec93b09d16a1247ebe5974",
        "title": "寄郭招甫时在浔阳",
        "author": "严羽",
        "content": "梦向三江买钓船，挂帆西去白云边。\n窗开晓色香鑪现，门落寒声瀑布悬。\n百年酒兴陶彭泽，四海诗名孟浩然。\n何日真寻尘外迹，焚香酌茗话先贤。",
        "dynasty": "宋",
        "collection_info": null
    },
    {
        "uuid": "54840795d303935816e866f65f162919",
        "title": "登滕王阁",
        "author": "严羽",
        "content": "高阁冯空浩荡开，当时遗迹几荒苔。\n烟含晚市悠悠见，沙带澄潭渺渺回。\n此日登临分壮气，百年沦落忆雄材。\n可怜万古神交意，日暮荒凉一叹哀。",
        "dynasty": "宋",
        "collection_info": null
    },
    {
        "uuid": "6cbd25c574b058eea47d8e800d6f751c",
        "title": "早春寄潜斋王史君",
        "author": "严羽",
        "content": "昏昏醉睡慵朝起，日日柴门待暖开。\n春至任从花鸟笑，客来还仗酒罇陪。\n移舟动觅依江柳，策杖时能访早梅。\n忽忆使君联骑出，此时乘兴几衔杯。",
        "dynasty": "宋",
        "collection_info": null
    },
    {
        "uuid": "e3c4a06f749bbab6259321d455b475cd",
        "title": "送崔九过丹阳却上荆门省亲",
        "author": "严羽",
        "content": "江国归心一雁牵，河楼分手数杯传。\n千崖万壑秋声裏，匹马孤帆落照边。\n牛渚寒波翻极浦，荆门晚树合遥天。\n他时莫枉瑶华问，南北相思各渺然。",
        "dynasty": "宋",
        "collection_info": null
    },
    {
        "uuid": "cd1fe85c46611473b6ed4d7691a49453",
        "title": "舟中寄汉阳故人",
        "author": "严羽",
        "content": "浦口停留待信风，城边落日乱流通。\n梧桐院落秋声裏，橘柚人家晚照中。\n棹歌几处惊寒切，砧响千村入耳同。\n日日愁心西北望，汉阳枫叶落无穷。",
        "dynasty": "宋",
        "collection_info": null
    },
    {
        "uuid": "65906c27a85b8818e8eb9e56ca8bb172",
        "title": "夜泊",
        "author": "严羽",
        "content": "夜闻估客送将归，葭菼萧条月色微。\n万里江湖何处极，孤舟鸿雁自相依。\n杯抛黄菊干赊酒，城掩清砧罢捣衣。\n不奈此时心断绝，长沙南去故人稀。",
        "dynasty": "宋",
        "collection_info": null
    },
    {
        "uuid": "4cffdd839ebe888dbacd7d49a40d4e0d",
        "title": "送吴仪甫之合淝谒杜帅",
        "author": "严羽",
        "content": "丁年剑气欲凌云，况復才华迥不羣。\n投笔几回思出塞，赋诗此日去从军。\n沙场青草时差缓，淝水红旗捷屡闻。\n玉帐元戎桑梓旧，行看幕府策奇勋。",
        "dynasty": "宋",
        "collection_info": null
    },
    {
        "uuid": "f3259b2b3c7d33955e933f8673b6b078",
        "title": "楚江晚思",
        "author": "严羽",
        "content": "旅思遥遥倦向南，谁家烟火起晴岚。\n孤城归鸟连寒角，极浦斜阳带远帆。\n枫叶自能悲楚客，竹枝何用怨江潭。\n今朝欲写风波恨，千里书成手自缄。",
        "dynasty": "宋",
        "collection_info": null
    },
    {
        "uuid": "668c2926d68109d45931080aba04bda4",
        "title": "送赵立道赴阙仍试春官即事感兴因成五十韵",
        "author": "严羽",
        "content": "嗣圣中天日，遗氓忆汉时。\n一王新盛礼，万国贺重熙。\n官爵霑寰宇，光明冠本支。\n穷冬辞老母，吉日赴京师。\n祖席明斜照，寒江结暮澌。\n停杯愁把袂，立马语临期。\n草动春前色，梅繁雪后枝。\n湖山饶逸兴，士友重游嬉。\n菱唱工迷客，荷舟稳放维。\n土风珍缟带，吴馔熟莼丝。\n塔寺开金碧，楼台漾淼瀰。\n云连句践国，江动伍员祠。\n阊阖春朝早，觚棱霁景迟。\n柳迎仙仗輭，花簇御楼欹。\n苜蓿来宛马，樱桃荐寝帷。\n周家千岁历，汉殿万年卮。\n驻跸山川远，櫜弓岁月移。\n天俄忧杞国，日再仰咸池。\n弓剑羣臣泪，园陵故国悲。\n干坤开帝统，雨露豁宸私。\n蜂虿何为尔，豺狼欲问谁。\n箭流元帅幙，城立叛营旗。\n国体存矜恤，皇猷务远绥。\n且从鹰一饱，自待虎双疲。\n復说京西乱，愁连蜀道危。\n仓皇分队伍，指点护藩篱。\n狙诈终劳驭，游魂不足羁。\n几年腥战血，今日痛疮痍。\n宗社神灵在，邦家德泽遗。\n会闻淝水捷，可復雁门踦。\n草诏词头切，蒲轮礼意卑。\n贤良多选拔，社稷在扶持。\n举动新羣目，经纶伫一夔。\n长沙何遽往，郑卜竟堪疑。\n莫以朝廷重，翻令盗窃窥。\n稍惩鹰隼击，庶使凤凰仪。\n薪胆方无倦，舆图正入披。\n王孙思报国，天府待忠词。\n世道多为忌，波流幸勿随。\n从容陈古昔，感慨论边陲。\n仕进虽云始，平生见在兹。\n青毡今可復，彩服更相宜。\n漂泊微躯老，蹉跎困翮垂。\n黻材元自逸，正论竟焉裨。\n误赏骚人作，深惭国士知。\n叫阍时已晚，鸣剑志空驰。\n鬰鬰驱流俗，悠悠叹乱离。\n羊裘终隠去，渔钓復何之。\n出处从今隔，飞腾不可追。\n济时须俊杰，愿覩中兴期。",
        "dynasty": "宋",
        "collection_info": null
    },
    {
        "uuid": "48a386da56ec50ed0902e4cc3fc4c271",
        "title": "庚寅纪乱",
        "author": "严羽",
        "content": "承平盗贼起，丧乱降自天。\n荼毒恣两道，兵戈浩相缠。\n此邦祸最酷，贱子忍具言。\n朝廷讨乱初，谁任主将权。\n辎重道閒来，隠隠何阗阗。\n殿前尽貔虎，所向当无坚。\n组练照川明，戈戟耀日鲜。\n父老当时言，此贼不容吞。\n军兴法律在，进退非得专。\n奈何忽舍去，屯垒随之迁。\n留兵不五百，当贼逾数千。\n英英胡将军，策马奋独先。\n出入突且击，势绝飘风旋。\n杀贼不知数，尸骸相迭穿。\n谁谓散復来，其徒奈实繁。\n须臾塞城郭，合沓迷妖氛。\n将军怒一呼，誓死报国恩。\n拔剑復入阵，鼓声俄不闻。\n哀哉失壮士，白日为之昏。\n嗟彼城中人，欲生无由缘。\n连头受屠戮，赤族罹祸冤。\n妻孥悉驱虏，道路号相牵。\n或有小失意，性命无由全。\n言语方出口，腰领已不连。\n婉婉闺中女，未尝窥户边。\n白刃斥之去，不许暂稽延。\n回头顾父母，父母安敢怜。\n所掠靡孑遗，囊担无虚肩。\n衣冠困奴隶，怒駡仍笞鞭。\n又有脱锋刃，多化为鱼鼋。\n途穷势復迫，忽若忘重渊。\n仓卒所传误，投身空弃捐。\n婴儿或在抱，粉黛犹俨然。\n沙碛腥人肠，衔啄集乌鸢。\n呜呼彼苍天，念此胡罪愆。\n比者因乱定，南归经旧廛。\n岂徒人民非，莫辨陌与阡。\n所见但荆棘，狐狸对我蹲。\n坡陁流血地，靡靡生寒烟。\n城头遇老翁，行泪为余论。\n云贼破城时，贼初攻南门。\n大军血战久，家得扶我奔。\n所免有万计，皆我胡君恩。\n不然尽鱼肉，遗黎何有焉。\n语罢復呜咽，余亦涕泗涟。\n军旅苦转输，饥馑仍荐臻。\n疮痍莽未復，千里惟空村。\n白骨不知谁，无人为招魂。\n四郊实多此，仁者宜恻然。\n近喜大告捷，所俘悉已还。\n凶渠戮庙社，党类归之田。\n当知釜中鱼，贷尔喘息悬。\n胡为迭恃险，高垒犹山巅。\n蛮獠本异性，土风来有年。\n力屈势暂伏，乞降非恶悛。\n胁从固罔治，羣丑岂尽原。\n反覆恐难料，安危仗诸贤。\n此师不再举，乘时须勉旃。\n国家刑罚在，庙算必不偏。\n感时鬚髮白，忧国空拳拳。",
        "dynasty": "宋",
        "collection_info": null
    },
    {
        "uuid": "6ff5e7fe03a945d433a31ebb4b0d30d3",
        "title": "赠吕仲祥",
        "author": "严羽",
        "content": "云中诵招隠，高卧闲琴尊。\n忽有吕夫子，清晨叩我门。\n夫子忠烈后，家声四海闻。\n神交三十载，方此挹清芬。\n吾道识宗主，文章诏讨论。\n期我名山游，招我出尘纷。\n伊余抱病久，局促滞中园。\n平生海岳交，零落今谁存。\n今日对夫子，使我开心魂。\n忽觉此身去，万里如空云。\n已见赤城霞，疑闻天姥猨。\n世道久崩迫，谁将玄化分。\n蒙蒙六合閒，莽莽尘沙昏。\n所以贤达士，甘将麋鹿羣。\n终欲从夫子，超然凌紫氛。\n松閒两白鹤，尔实闻斯言。",
        "dynasty": "宋",
        "collection_info": null
    },
    {
        "uuid": "51288cd3171029d5fa0f61ac6699eb1a",
        "title": "登豫章城感怀",
        "author": "严羽",
        "content": "忧来不自得，登城望高天。\n寒云四面起，朔气下长川。\n脱剑且却座，君知心惘然。\n奈何平生志，鬰抑江湖閒。\n凛凛秋风来，茫茫落日晚。\n长忧生白髮，沈想忘朝饭。\n向来经济士，本自碌碌人。\n萧曹刀笔吏，樊灌市井臣。\n徒步取勋业，汉道为光新。\n我今何为者，飘飘去乡国。\n狂歌豫章城，醉卧风江碧。\n但取英雄笑，终惭倜傥生。\n名当以德载，事耻因人成。\n独酌还独酌，哀歌还寂寞。\n安得凌风翰，为君拂寥邈。",
        "dynasty": "宋",
        "collection_info": null
    },
    {
        "uuid": "52b5e4935d95d77f563fe4efb07fc177",
        "title": "梦中作",
        "author": "严羽",
        "content": "少小尚奇节，无意缚珪组。\n远游江海閒，登高屡怀古。\n前朝英雄事，约略皆可覩。\n将军策单马，谈笑有荆楚。\n高视蔑袁曹，气已盖寰宇。\n天未豁壮图，人空坐崩沮。\n丈夫生一世，成败固有主。\n要非儓儗人，未死名已腐。\n夫何千载后，亦忝趋大府。\n主人敬爱客，开宴临长浦。\n高论极兴亡，历览穷川渚。\n殷勤芳草赠，窈窕邯郸舞。\n媿无登楼作，一旦滥推许。\n怀哉挥此觞，别路如风雨。",
        "dynasty": "宋",
        "collection_info": null
    },
    {
        "uuid": "a2d4df96bcba25f00db2c5b2c61bbb93",
        "title": "刘荆州答",
        "author": "严羽",
        "content": "皇汉失中德，四海横雕戈。\n惊尘暗九有，豺虎临长河。\n流人满川谷，积尸乱如麻。\n关洛既荡析，楚壤空嵯峨。\n谬当牧守寄，无以救时讹。\n竟贻百代诮，家世随蹉跎。\n安知千载下，夫子感慨多。\n人生固有志，成败飘风过。\n且復登城隅，逍遥望山河。\n日暮襄汉碧，鳬鸭游轻波。\n何以慰我心，玄熊閒黄駞。\n清觞宜城酒，二八邯郸歌。\n愿言写怀抱，联用宽吾家。\n勿言此欢易，乐罢归无何。",
        "dynasty": "宋",
        "collection_info": null
    },
    {
        "uuid": "3f06b4f9ea611fe75d05409394abefa9",
        "title": "庐陵客馆雨霁登楼言怀寄友",
        "author": "严羽",
        "content": "终日坐汾淟，邈然无少欣。\n登楼一周览，始见万山羣。\n微雨洗残暑，青天卷浮云。\n襟怀两廓落，朗若见夫君。\n见君君何在，顾影还独笑。\n吏非金门游，隠异沧浪调。\n江明秋月白，山空夜猨啸。\n徒事百卷文，未返一竿钓。\n留滞岂胜愁，非君谁与谋。\n水寒终赴海，雁远暂宾秋。\n举世不可语，犹当傲巢由。\n赠君三尺剑，永驾五湖舟。",
        "dynasty": "宋",
        "collection_info": null
    },
    {
        "uuid": "0a669695babff16e93ca676df8df0cf9",
        "title": "送严次山",
        "author": "严羽",
        "content": "四年栖岭表，三岁客海东。\n人生贵安适，奔走成何功。\n去年喜归来，山花春蒙茸。\n弟侄各捧觞，一笑生华风。\n南山多紫芝，北山多白薇。\n云空汗漫台，月午生凉辉。\n俯仰仅一载，脂车復征西。\n岂以丈夫志，万里犹庭闱。\n岂以名山川，待公亲品题。\n故园松桂林，一一含贞姿。\n何时赋归来，毋令久凝思。",
        "dynasty": "宋",
        "collection_info": null
    },
    {
        "uuid": "965bd829aaba93f71c22f34b2157073e",
        "title": "豫章留别诸公",
        "author": "严羽",
        "content": "登舻眺海日，涉岛听江猨。\n何意豫章国，还着孤蓬根。\n经过徐孺宅，出入洪乔门。\n昔看秋叶落，今见荷花繁。\n颇躭山水趣，正惬朋从温。\n穷秋催客去，独帆若云奔。\n追攀感数子，酒襟余泪痕。\n既伤岁月晚，復恋烟霞樽。\n欢乐无定序，聚散同朝昏。\n丈夫志四海，别离何足论。",
        "dynasty": "宋",
        "collection_info": null
    },
    {
        "uuid": "a4777d2f020dff19a72c4edf9d3d5191",
        "title": "游临江慧力寺",
        "author": "严羽",
        "content": "舟中望古剎，川上移琴樽。\n隠隠林阁见，迢迢钟梵闻。\n列岫不离席，惊涛常在门。\n风帆与沙鸟，泛泛随朝昏。\n天高一幡挂，静室众香焚。\n烟起多近郭，鸦归无远村。\n松际上微雪，经声来暮猨。\n赏惟静者契，法对高僧论。\n安得息尘驾，永怀赡独园。\n明朝别此去，惆怅满松云。",
        "dynasty": "宋",
        "collection_info": null
    },
    {
        "uuid": "bb9303d45a2565d861e9696820d355e3",
        "title": "山居即事",
        "author": "严羽",
        "content": "稍欣入林深，已觉烦虑屏。\n霜果垂秋山，归禽度岚岭。\n纷纷叶易积，漠漠云欲盛。\n磵户寂无人，松萝窅然暝。\n惟闻山鸟嗁，月出柴门静。\n终岁寡持醪，延欢聊煮茗。\n羣书北窗下，帙乱谁能整。",
        "dynasty": "宋",
        "collection_info": null
    },
    {
        "uuid": "dd06ab792a64e79ac4a49b63bb1462bc",
        "title": "游仙六首  其一",
        "author": "严羽",
        "content": "秋閒夜瑟瑟，月露明团团。\n褰衣步涧月，忽见双飞鸾。\n上有腾空仙，天风飘佩环。\n清歌映岩谷，粲若玉炼颜。\n愿升绿云去，随君向仙关。\n嚥食长不老，何用思人閒。",
        "dynasty": "宋",
        "collection_info": null
    },
    {
        "uuid": "3717edcdf40022d216178c375053b58d",
        "title": "游仙六首  其二",
        "author": "严羽",
        "content": "忆读玲珑篇，来往虚皇阁。\n空见白芙蓉，秋风几凋落。\n昨逢紫阳君，共有丹台约。\n下视尘埃中，冠缨缚猨玃。\n世事行若此，悠悠復何託。",
        "dynasty": "宋",
        "collection_info": null
    },
    {
        "uuid": "15acc4da0b6920e8cc3169a2eb9c8e4c",
        "title": "游仙六首  其三",
        "author": "严羽",
        "content": "五老出东南，崔嵬相閒隔。\n清晨登绝顶，处处仙人迹。\n朱霞散九光，岩谷好颜色。\n回首空澄湖，黄涛正喧击。\n石上弦素琴，神欢心自清。\n仙童三四人，忽来左右听。\n嘹嘹诵金书，劝我餐瑶琼。\n赠我一玉麈，邀我凌云行。\n舍琴与之去，恍惚在蓬瀛。",
        "dynasty": "宋",
        "collection_info": null
    },
    {
        "uuid": "bbd9e4db40bde58859f0f874ecdb9b19",
        "title": "游仙六首  其四",
        "author": "严羽",
        "content": "朝别简寂观，夜行石径溪。\n溪光照厓绿，月色正相宜。\n石上三道士，颀然好丰姿。\n手弄金光草，或把珊瑚枝。\n冯风招素手，赐我一玉卮。\n叹我事远游，萧飒朱颜衰。\n长林孤月落，羽盖何葳蕤。\n童童乘之去，弃我忽若遗。\n明发阒无覩，但有青鼯嗁。",
        "dynasty": "宋",
        "collection_info": null
    },
    {
        "uuid": "19d3244aae2ee2113a121dc519531eee",
        "title": "游仙六首  其五",
        "author": "严羽",
        "content": "翩翩南来云，如飞百双鹤。\n我行忽见之，眇然意欣乐。\n五峰何峻秀，灵草生垠萼。\n愿乘此云去，去炼黄金药。\n千载傥来归，不復见城郭。",
        "dynasty": "宋",
        "collection_info": null
    },
    {
        "uuid": "442ab77965f940e519724952cd19dca3",
        "title": "游仙六首  其六",
        "author": "严羽",
        "content": "瀑布好明月，上有石梁横。\n矫首望东海，正见蟾蜍生。\n扬辉天汉閒，下照篷丘城。\n桂实几凋落，姮娥空闻名。\n咄哉玉斧子，不如白兔精。\n灵药不服食，执柯独何成。\n迢迢彩云外，谁吹白玉笙。\n竦身一长听，了若出寰瀛。",
        "dynasty": "宋",
        "collection_info": null
    },
    {
        "uuid": "7e6885fb40529e999950c3edf3902360",
        "title": "我友远言迈",
        "author": "严羽",
        "content": "朔风卷秋树，白日寒无光。\n是时鸿雁来，中野何苍茫。\n我友远言迈，使我结中肠。\n如何携手欢，一旦成异乡。\n行旅有期程，游子多悲伤。\n置酒欲高歌，泪来霑我裳。\n四座惨相顾，征马亦彷徨。\n未知会面日，且復尽兹觞。",
        "dynasty": "宋",
        "collection_info": null
    },
    {
        "uuid": "9f0e40e403264af6d1ba92a9a036bf91",
        "title": "悠悠我行迈",
        "author": "严羽",
        "content": "悠悠我行迈，邈在天一方。\n道路无终极，时节异炎凉。\n路逢故里亲，挥泣问家乡。\n妻子离别久，不知今存亡。\n中原多白骨，城邑聚豺狼。\n远去无僮仆，思还绝糇粮。\n寄语家中人，远行良可伤。",
        "dynasty": "宋",
        "collection_info": null
    },
    {
        "uuid": "8fcd0d1da1f8b86282f802b547bfa56f",
        "title": "朝日临高台",
        "author": "严羽",
        "content": "朝日临高台，睠彼芳树閒。\n上有共栖鸟，和鸣何关关。\n尔亦慕俦侣，我胡独不然。\n良友在万里，邈然河与山。\n聚会岂不思，岁月倏已殚。\n未必无他人，要非心所欢。",
        "dynasty": "宋",
        "collection_info": null
    },
    {
        "uuid": "266d50d038f56e05cdd0697c3e2d37f7",
        "title": "昔游东海上",
        "author": "严羽",
        "content": "昔游东海上，道遇青童君。\n授我度世诀，中皆鸟篆文。\n读之了不解，再拜问微言。\n举首忽无见，茫茫空白云。",
        "dynasty": "宋",
        "collection_info": null
    },
    {
        "uuid": "0e24e4a05817322dfa1fe1f497903306",
        "title": "秋风入我户",
        "author": "严羽",
        "content": "秋风入我户，翩翩动床帷。\n咄唶中夜起，奈何我心悲。\n四海岂不大，伤哉无己知。",
        "dynasty": "宋",
        "collection_info": null
    },
    {
        "uuid": "5825d51f8a89b11a69d73480b2642320",
        "title": "过逍遥山",
        "author": "严羽",
        "content": "来过许仙宅，復窥洪崖井。\n地逐灵胜高，兴接烟霞永。\n伊余坐昏垫，久欲还林岭。\n明发囊丹砂，归欤炼颓景。",
        "dynasty": "宋",
        "collection_info": null
    },
    {
        "uuid": "a8d18d7d3dfd36e650414c59a04cdf0a",
        "title": "闻雁二首  其一",
        "author": "严羽",
        "content": "凄离听不足，咿嗈断还续。\n江人何似情，贾客舟中宿。\n夜深沙碛寒，月冷洞庭宽。\n寂寞相依影，悲风动毳翰。",
        "dynasty": "宋",
        "collection_info": null
    },
    {
        "uuid": "ccc9a8221fb75b25131e62355c1878b1",
        "title": "闻雁二首  其二",
        "author": "严羽",
        "content": "江南底好处，塞北今衰草。\n何限旅情遥，月映芦花老。\n琵琶倚蓬窗，孀妇别兰房。\n十载江湖泪，一夕尽淋浪。",
        "dynasty": "宋",
        "collection_info": null
    },
    {
        "uuid": "3b73910cfea27c65153009a1866d40e7",
        "title": "古懊恼歌六首  其一",
        "author": "严羽",
        "content": "五两转须臾，相望奈何许。\n寄语黄帽郎，船头慢摇橹。",
        "dynasty": "宋",
        "collection_info": null
    },
    {
        "uuid": "a1af1694e161df38d534021d7514f771",
        "title": "古懊恼歌六首  其二",
        "author": "严羽",
        "content": "君子如白日，愿得垂末光。\n妾身如萤火，安能久照郎。",
        "dynasty": "宋",
        "collection_info": null
    },
    {
        "uuid": "daf9591914ec09f5ad18f16a7b187b59",
        "title": "古懊恼歌六首  其三",
        "author": "严羽",
        "content": "郎去无见期，妾死那瞑目。\n郎归认妾坟，应有相思木。",
        "dynasty": "宋",
        "collection_info": null
    },
    {
        "uuid": "686cefaeafd069f9b9c0dd3cf405f6e5",
        "title": "古懊恼歌六首  其四",
        "author": "严羽",
        "content": "船在下江口，逆风不得上。\n结束作男儿，与郎牵百丈。",
        "dynasty": "宋",
        "collection_info": null
    },
    {
        "uuid": "f67db3bcf66f085bef03fddee5db5f7d",
        "title": "古懊恼歌六首  其五",
        "author": "严羽",
        "content": "朝亦出门嗁，暮亦出门嗁。\n蛛网挂风裏，遥思无定时。",
        "dynasty": "宋",
        "collection_info": null
    },
    {
        "uuid": "d603d384f177d510b4ad14c1c389033e",
        "title": "古懊恼歌六首  其六",
        "author": "严羽",
        "content": "懊恼復懊恼，懊恼无奈何。\n请郎且少住，听妾懊恼歌。",
        "dynasty": "宋",
        "collection_info": null
    },
    {
        "uuid": "334b11275bac1bee118751ff5304f7cb",
        "title": "悯时命",
        "author": "严羽",
        "content": "悯时命之不当兮，去重华之日远。\n怀贞悫之操行兮，遭此世之淟涊。\n志浩荡以耿介兮，思低回而蹇产。\n众日进而蔽壅兮，何灵修之为怨。\n固时俗之俇儴兮，背矩矱而不可化。\n独好修以增姱兮，宜反谓余以多诈。\n惟天地之可正兮，指黄泉以为期。\n欲予屈心以从俗兮，虽九死其犹不忍为。\n执太原之獶兮，蹈焦原之峻。\n世沈淖而莫予知兮，吾愈岧嶤而自信。\n昔伯阳之逢纷兮，时亦云其遑遑。\n繄周公不復梦兮，曷疑尼父之惋伤。\n阴与阳其轇轕兮，天与地其回薄。\n八柱将挠兮，四极安託。\n嗟予生之多艰兮，哀众命之将落。\n愿披志而抽凭兮，思自近而不可得。\n独挹抑而无谁语兮，怊茫洋而焉极。\n涕淫溢而澒溶兮，面高穹而叹息。\n吾将遯俗以洁居兮，从巢父于箕山。\n采三秀而嚥苍柏兮，聊以终吾之永年。\n哀山谷之多风兮，霰雪冥冥而不见天。\n豺狼纵目以相嗥兮，虎豹羣而食人。\n信自适而无所兮，蹇淹留而戃恍。\n目眈眈而外浮兮，精专专而独往。\n搴太清以为佩兮，揽灏气以为圭。\n芳飒沓而并御兮，岂独椒桂与江蓠。\n厌此世之多嚣兮，将远跳而去之。\n揭太乙之长竿兮，建招摇之飞旗。\n天吴为余奔走兮，龙伯为余指麾。\n折邓林以为策兮，眇八合而驱驰。\n左裾拂乎昆崙兮，右袂掩乎月窟。\n访混沌之所止兮，超青冥而荒忽。\n抚盘古之顶兮，挽天皇之臂。\n叙余心而敶词兮，曷为乎鸿荒之不再世。\n吾将揭北斗而量九州兮，均人命之所与。\n定日月之所舍兮，使长照临此下土。\n又恐羣灵之好谗兮，俾上帝之凭怒。\n不照余之精诚兮，吾将安诉。\n临天路而彷徨，魂廷廷兮失度。\n乱曰：邅余车以来归兮，曾何足以舒忧。\n羌灵修之不吾佑兮，于今之人其何尤。\n怀余情而终古兮，聊与化而逍遥。",
        "dynasty": "宋",
        "collection_info": null
    },
    {
        "uuid": "a3ab821eb2b96878608e25511e03ef94",
        "title": "云山操为吴子才赋",
        "author": "严羽",
        "content": "山巃嵸兮白云，云冥冥兮高山。\n若有人兮居其閒，超逍遥兮盘桓。\n芸栌兮菌桷，罗橘柚兮为堂，涂予室兮枫香。\n擥葛藟兮为帷，虈蕶杂兮佩帏。\n穹岫兮玄崖，瀑流兮相豗，皎积雪兮奔雷。\n攒林杳其蔽日兮，挂飞猱之清哀。\n云中之君兮骑白鹿，山灵缤兮下空谷，风萧萧兮灌木。\n云山兮幽幽，羌踯躅兮夷犹。\n惆怅兮余怀，非夫君兮谁思。\n投余簪兮太息，从夫君兮归来。",
        "dynasty": "宋",
        "collection_info": null
    },
    {
        "uuid": "3258c77dfa2845e557518929928bc11c",
        "title": "涂山操",
        "author": "严羽",
        "content": "天苍苍，河水黄。\n河流决，大野茫。\n伯鲧治水，九年无功。\n四海赤子，化为鱼龙。\n鲧殛死，尧震怒。\n乃命禹，平水土。\n水土平，禹功成，魑魅奔走人安宁。\n平地栽桑麻，山头种荞麦。\n赤骥腾枥，黄牛上轭，诸侯会同三千国。\n嗟尔防风，后至奚为。\n悠悠涂山，今昔所悲。",
        "dynasty": "宋",
        "collection_info": null
    },
    {
        "uuid": "e36f22d617ba40aab37ce0704c9fc527",
        "title": "行子吟",
        "author": "严羽",
        "content": "行子在江海，飘飘无固踪。\n有如芒砀野，朔风卷飞蓬。\n朔风无休时，飞蓬日千里。\n散落天地閒，宁復有归理。\n胡雁西北来，一叫三徘徊。\n何时别沙漠，昨夜宿阳台。\n同羣一相失，羽翮常低摧。\n人物有殊性，奈何罹此哀。\n昨夜客游初，结交重豪迈。\n高冠湛卢剑，志若轻四海。\n白首悔前图，蹉跎天一隅。\n寒冬剑门道，失路空踌躇。\n深林聚豺虎，绝壁号猩鼯。\n雪深车轴折，征马惊嗁呼。\n何当返故处，餐黍居田庐。\n泪下不能去，肠转如辘轳。",
        "dynasty": "宋",
        "collection_info": null
    },
    {
        "uuid": "3eba4e55983fe46f894c2d64ae59aa53",
        "title": "还山吟留别城南诸公",
        "author": "严羽",
        "content": "日暮望寒山，怅然归思发。\n如何山中客，屡看城头月。\n山中月明女萝秋，石磴潺湲泻碧流。\n岩猨久别应惆怅，涧鸟相呼亦共愁。\n城南故人与我好，令我忘却归山道。\n昨夜西窗梦到家，忽惊千嶂芝花老。\n朝来舟子促辞君，回首空江语尚闻。\n别后莫嗟难见面，相思只望岭头云。",
        "dynasty": "宋",
        "collection_info": null
    },
    {
        "uuid": "63154f2539f66cae63dd3dd1c838ea93",
        "title": "孺子台吟",
        "author": "严羽",
        "content": "去年醉与东湖别，欲上衡湘泛秋月。\n君家留我却邅迴，怅望还成阻修阔。\n西山缥缈翠屏开，復忆滕王倒玉杯。\n经过始识洪崖井，调笑重登孺子台。\n台前呼酒折荷花，水凈烟明散落霞。\n举杯失笑君何在，望断行云空咄嗟。\n故人别后还愁绪，此都不是余留处。\n兴来目送海边鸿，归心挂在闽溪树。\n路逢估客有情人，因得题诗一寄君。\n大鹏正展图南翼，空有相思隔海云。",
        "dynasty": "宋",
        "collection_info": null
    },
    {
        "uuid": "881f579e15f66247d5300bd4903bf878",
        "title": "思归引",
        "author": "严羽",
        "content": "海上之草绿芊芊，洞门一闭今几年。\n仙骥去时留紫鞭，挂壁见之心惘然。\n欲归即归亦由我，不待功成何不可。\n尧舜不能屈由巢，自余王侯何足交。\n武陵春水绿堪染，就中亦有桑麻郊。\n近闻秦人笑相语，待我东溪种碧桃。",
        "dynasty": "宋",
        "collection_info": null
    }
]