[
    {
        "uuid": "e59fee2209cd741d23fd85735ecab6f9",
        "title": "望山",
        "author": "贾岛",
        "content": "南山三十里，不见踰一旬。\n冒雨时立望，望之如朋亲。\n虬龙一掬波，洗荡千万春。\n日日雨不断，愁杀望山人。\n天事不可长，劲风来如奔。\n阴霪一以扫，浩翠写国门。\n长安百万家，家家张屏新。\n谁家最好山，我愿为其邻。",
        "dynasty": "唐",
        "collection_info": null
    },
    {
        "uuid": "e98018426070ea745f230a4b7c893b4b",
        "title": "北岳庙",
        "author": "贾岛",
        "content": "天地有五岳，恒岳居其北。\n岩峦迭万重，诡怪浩难测。\n人来不敢入，祠宇白日黑。\n有时起霖雨，一洒天地德。\n神兮安在哉，永康我王国。",
        "dynasty": "唐",
        "collection_info": null
    },
    {
        "uuid": "656e5fd7e2a4e541028664b7b6b46c7e",
        "title": "朝饥",
        "author": "贾岛",
        "content": "市中有樵山，此舍朝无烟。\n井底有甘泉，釜中乃空然。\n我要见白日，雪来塞青天。\n坐闻西床琴，冻折两三弦。\n饥莫诣他门，古人有拙言。",
        "dynasty": "唐",
        "collection_info": null
    },
    {
        "uuid": "110d1302ddf0b76680cdb0a1cb13af2c",
        "title": "哭卢仝",
        "author": "贾岛",
        "content": "贤人无官死，不亲者亦悲。\n空令古鬼哭，更得新邻比。\n平生四十年，惟着白布衣。\n天子未辟召，地府谁来追。\n长安有交友，託孤遽弃移。\n冢侧志石短，文字行参差。\n无钱买松栽，自生蒿草枝。\n在日赠我文，泪流把读时。\n从兹加敬重，深藏恐失遗。",
        "dynasty": "唐",
        "collection_info": null
    },
    {
        "uuid": "5b9cf93b6953fffdf3da49365f1f1a4e",
        "title": "剑客",
        "author": "贾岛",
        "content": "十年磨一剑，霜刃未曾试。\n今日把似君，谁为不平事。",
        "dynasty": "唐",
        "collection_info": null
    },
    {
        "uuid": "2cc6f0b5f6a91ef7cd864422b675021b",
        "title": "口号",
        "author": "贾岛",
        "content": "中夜忽自起，汲此百尺泉。\n林木含白露，星斗在青天。",
        "dynasty": "唐",
        "collection_info": null
    },
    {
        "uuid": "9e2fd3106ddcbc5871126024f861c968",
        "title": "寄远",
        "author": "贾岛",
        "content": "别肠多郁纡，岂能肥肌肤。\n始知相结密，不及相结疎。\n疎别恨应少，密离恨难袪。\n门前南流水，中有北飞鱼。\n鱼飞向北海，可以寄远书。\n不惜寄远书，故人今在无。\n况此数尺身，阻彼万里途。\n自非日月光，难以知子躯。",
        "dynasty": "唐",
        "collection_info": null
    },
    {
        "uuid": "00b686db47c8e55bbbea16b1a6ea0d6b",
        "title": "斋中",
        "author": "贾岛",
        "content": "眈静非谬为，本性实疎索。\n斋中一就枕，不觉白日落。\n低扉碍轩辔，寡德谢接诺。\n丛菊在墙阴，秋穷未开萼。\n所餐类病马，动影似移岳。\n欲驻迫逃衰，岂殊乱绠缚。\n已见饱时雨，应丰蔬与药。",
        "dynasty": "唐",
        "collection_info": null
    },
    {
        "uuid": "4091425722e998485c59df541fa5fe16",
        "title": "感秋",
        "author": "贾岛",
        "content": "商气飒已来，岁华又虚掷。\n朝云藏奇峰，暮雨洒疎滴。\n几蜩嘿凉叶，数蛩思阴壁。\n落日空馆中，归心远山碧。\n昔人多秋感，今人何异昔。\n四序驰百年，玄髮坐成白。\n喧喧徇声利，扰扰同辙迹。\n傥无世上怀，去偃松下石。",
        "dynasty": "唐",
        "collection_info": null
    },
    {
        "uuid": "83674e85a125ef378acf827767f551b3",
        "title": "翫月",
        "author": "贾岛",
        "content": "寒月破东北，贾生立西南。\n西南立倚何，立倚青青杉。\n近月有数星，星名未详谙。\n但爱杉倚月，我倚杉为三。\n月乃不上杉，上杉难相参。\n眙𥈭子细视，睛瞳桂枝劖。\n目常有热疾，久视无烦炎。\n以手扪衣裳，零露已濡霑。\n久立双足冻，时向股䏶淹。\n立久病足折，兀然黐胶黏。\n他人应已睡，转喜此景恬。\n此景亦胡及，而我苦淫耽。\n无异市井人，见金不知廉。\n不知此夜中，几人同无厌。\n待得上顶看，未拟归枕函。\n强步望寝斋，步步情不堪。\n步到竹丛西，东望如隔帘。\n却坐竹丛外，清思刮幽潜。\n量知爱月人，身愿化为蟾。",
        "dynasty": "唐",
        "collection_info": null
    },
    {
        "uuid": "9016eaf619c60a6235c6d968aac1427c",
        "title": "辞二知己",
        "author": "贾岛",
        "content": "一双千岁鹤，立别孤翔鸿。\n波岛忽已暮，海雨寒蒙蒙。\n离人闻美弹，亦与哀弹同。\n况兹切切弄，绕彼行行躬。\n云飞北岳碧，火息西山红。\n何以代远诚，折芳腊雪中。",
        "dynasty": "唐",
        "collection_info": null
    },
    {
        "uuid": "61e7eace07bd4593ff5ea6623b1b0161",
        "title": "义雀行和朱评事",
        "author": "贾岛",
        "content": "玄鸟雄雌俱，春雷惊蛰余。\n口衔黄河泥，空即翔天隅。\n一夕皆莫归，哓哓遗众雏。\n双雀抱仁义，哺食劳劬劬。\n雏既逦迤飞，云间声相呼。\n燕雀虽微类，感媿诚不殊。\n禽贤难自彰，幸得主人书。",
        "dynasty": "唐",
        "collection_info": null
    },
    {
        "uuid": "e4414dfa4ef80c55969f2c0c64735df5",
        "title": "宿悬泉驿",
        "author": "贾岛",
        "content": "晓行沥水楼，暮到悬泉驿。\n林月值云遮，山灯照愁寂。",
        "dynasty": "唐",
        "collection_info": null
    },
    {
        "uuid": "ce1673e52aad8d98a2821b4939bc2466",
        "title": "辩士",
        "author": "贾岛",
        "content": "辩士多毁訾，不闻谈己非。\n猛虎恣杀暴，未尝啮妻儿。\n此理天所感，所感当问谁。\n求食饲雏禽，吐出美言词。\n善哉君子人，扬光掩瑕玼。",
        "dynasty": "唐",
        "collection_info": null
    },
    {
        "uuid": "6a579ea681b688e65ea149e08e05d20a",
        "title": "不欺",
        "author": "贾岛",
        "content": "上不欺星辰，下不欺鬼神。\n知心两如此，然后何所陈。\n食鱼味在鲜，食蓼味在辛。\n掘井须到流，结交须到头。\n此语诚不谬，敌君三万秋。",
        "dynasty": "唐",
        "collection_info": null
    },
    {
        "uuid": "4348bdeaa63270171679d2cbab91f7e3",
        "title": "绝句",
        "author": "贾岛",
        "content": "海底有明月，圆于天上轮。\n得之一寸光，可买千里春。",
        "dynasty": "唐",
        "collection_info": null
    },
    {
        "uuid": "0539c60f834ceb85b6a95751c11ef731",
        "title": "寓兴",
        "author": "贾岛",
        "content": "莫居暗室中，开目闭目同。\n莫趋碧霄路，容飞不容步。\n暗室未可居，碧霄未可趋。\n劝君跨仙鹤，日下云为衢。",
        "dynasty": "唐",
        "collection_info": null
    },
    {
        "uuid": "b118226bb91a7f6133b560e5dd04b5f9",
        "title": "游仙",
        "author": "贾岛",
        "content": "借得孤鹤骑，高近金乌飞。\n掬河洗老貌，照月生光辉。\n天中鹤路直，天尽鹤一息。\n归来不骑鹤，身自有羽翼。\n若人无仙骨，芝朮徒烦食。",
        "dynasty": "唐",
        "collection_info": null
    },
    {
        "uuid": "a3af571ca4d644dbeab285de0f2ee13c",
        "title": "枕上吟",
        "author": "贾岛",
        "content": "夜长忆白日，枕上吟千诗。\n何当苦寒气，忽被东风吹。\n冰开鱼龙别，天波殊路岐。",
        "dynasty": "唐",
        "collection_info": null
    },
    {
        "uuid": "c2d951d238fe987c53b12a23516ce740",
        "title": "双鱼谣",
        "author": "贾岛",
        "content": "天河堕双鲂，飞我庭中央。\n掌握尺余雪，劈开肠有璜。\n见令馋舌短，烹遶邻舍香。\n一得古诗字，与玉含异藏。",
        "dynasty": "唐",
        "collection_info": null
    },
    {
        "uuid": "e5d400d78d264d40ff7f1b4b8cfbc668",
        "title": "易水怀古",
        "author": "贾岛",
        "content": "荆卿重虚死，节烈书前史。\n我叹方寸心，谁论一时事。\n至今易水桥，寒风兮萧萧。\n易水流得尽，荆卿名不消。",
        "dynasty": "唐",
        "collection_info": null
    },
    {
        "uuid": "99eadda66e7554c7844712c38a3b6679",
        "title": "早起",
        "author": "贾岛",
        "content": "北客入西京，北鴈再离北。\n秋寝独前兴，天梭星落织。\n耽翫余恬爽，顾盼轻痾力。\n旅途少颜尽，明镜劝仙食。\n出门路纵横，张家路最直。\n昨夜梦见书，张家厅上壁。",
        "dynasty": "唐",
        "collection_info": null
    },
    {
        "uuid": "5e81ef84153e0f031667fd88aea92c5e",
        "title": "客喜",
        "author": "贾岛",
        "content": "客喜非实喜，客悲非实悲。\n百迴信到家，未当身一归。\n未归长嗟愁，嗟愁填中怀。\n开口吐愁声，还却入耳来。\n常恐泪滴多，自损两目辉。\n鬓边虽有丝，不堪织寒衣。",
        "dynasty": "唐",
        "collection_info": null
    },
    {
        "uuid": "ac2a179db5d08ae75cf72f52e54fabb4",
        "title": "延寿里精舍寓居",
        "author": "贾岛",
        "content": "旅託避华馆，荒楼遂愚慵。\n短庭无繁植，珍果春亦浓。\n侧庐废扃枢，纤魄时卧逢。\n耳目乃鄽井，肺肝即岩峰。\n汲泉饮酌余，见我闲静容。\n霜蹊犹舒英，寒蝶断来踪。\n双履与谁逐，一寻青瘦筇。",
        "dynasty": "唐",
        "collection_info": null
    },
    {
        "uuid": "aa9e47a05b0b47a6bf31e9a49d5e1881",
        "title": "赠智朗禅师",
        "author": "贾岛",
        "content": "上人分明见，玉兔潭底没。\n上人光惨貌，古来恨峭发。\n涕辞孔颜庙，笑访禅寂室。\n步随青山影，坐学白塔骨。\n解听无弄琴，不礼有身佛。\n欲问师何之，忽与我相别。\n率赋赠远言，言惭非子曰。",
        "dynasty": "唐",
        "collection_info": null
    },
    {
        "uuid": "f1c9402c4b54ff0ca8a7b2c831bde376",
        "title": "送沈秀才下第东归",
        "author": "贾岛",
        "content": "曲言恶者谁，悦耳如弹丝。\n直言好者谁，刺耳如长锥。\n沈生才俊秀，心肠无邪欺。\n君子忌苟合，择交如求师。\n毁出疾夫口，腾入礼部闱。\n下第子不耻，遗才人耻之。\n东归家室远，掉辔时参差。\n浙云近吴见，汴柳接楚垂。\n明年春光别，回首不復疑。",
        "dynasty": "唐",
        "collection_info": null
    },
    {
        "uuid": "b60e13b286f4d8a649b890bdd400994a",
        "title": "酬栖上人",
        "author": "贾岛",
        "content": "夜久城馆闲，情幽出在山。\n新月有微辉，朗朗空庭间。\n处世虽识机，伊余多掩关。\n松姿度腊见，篱药知春还。\n静览冰雪词，厚为酬赠颜。\n东林有踯躅，脱屣期共攀。",
        "dynasty": "唐",
        "collection_info": null
    },
    {
        "uuid": "7e4ac8022db5f6d58ca5290b62dc6835",
        "title": "冬月长安雨中见终南雪",
        "author": "贾岛",
        "content": "秋节新已尽，雨疎露山雪。\n西峰稍觉明，残滴犹未绝。\n气侵瀑布水，冻着白云穴。\n今朝灞浐鴈，何夕潇湘月。\n想彼石房人，对雪扉不闭。",
        "dynasty": "唐",
        "collection_info": null
    },
    {
        "uuid": "36923f84534a9e0c9054aa28cf513514",
        "title": "寄孟协律",
        "author": "贾岛",
        "content": "我有弔古泣，不泣向路岐。\n挥泪洒暮天，滴着桂树枝。\n别后冬节至，离心北风吹。\n坐孤雪扉夕，泉落石桥时。\n不惊猛虎啸，难辱君子词。\n欲酬空觉老，无以堪远持。\n岧嶤倚角窗，王屋悬清思。",
        "dynasty": "唐",
        "collection_info": null
    },
    {
        "uuid": "082e515e07284ce4e3b9e11afb36b1ed",
        "title": "和刘涵",
        "author": "贾岛",
        "content": "京官始云满，野人依旧闲。\n闭扉一亩居，中有古风还。\n市井日已午，幽窗梦南山。\n乔木覆北斋，有鸟鸣其间。\n前日远岳僧，来时与开关。\n新题惊我瘦，窥镜见丑颜。\n陶情惜清澹，此意復谁攀。",
        "dynasty": "唐",
        "collection_info": null
    },
    {
        "uuid": "9f76d52a9471400c94b22c3e8b910e2e",
        "title": "明月山怀独孤崇鱼琢",
        "author": "贾岛",
        "content": "明月长在目，明月长在心。\n在心復在目，何得稀去寻。\n试望明月人，孟夏树蔽岑。\n想彼嘆此怀，乐喧忘幽林。\n乡本北岳外，悔恨东夷深。\n愿缩地脉还，岂待天恩临。\n非不渴隐秀，却嫌他事侵。\n或云岳楼钟，来绕草堂吟。\n当从令伊后，再往步柏林。",
        "dynasty": "唐",
        "collection_info": null
    },
    {
        "uuid": "657590ce95997877eafd0de57c36ff4d",
        "title": "投张太祝",
        "author": "贾岛",
        "content": "风骨高更老，向春初阳葩。\n[泠泠]月下韵，一一落海涯。\n有子不敢和，一听千嘆嗟。\n身卧东北泥，魂挂西南霞。\n手把一枝栗，往轻觉程赊。\n水天朔方色，暖日嵩根花。\n达闲幽栖山，遣寻种药家。\n欲买双琼瑶，惭无一木瓜。",
        "dynasty": "唐",
        "collection_info": null
    },
    {
        "uuid": "2c1208125d3a67032bd3d5a32957ab01",
        "title": "咏韩氏二子",
        "author": "贾岛",
        "content": "千岩一尺璧，八月十五夕。\n清露堕桂花，白鸟舞虚碧。",
        "dynasty": "唐",
        "collection_info": null
    },
    {
        "uuid": "ad63d720ec539aa9ec64adc61d261220",
        "title": "送别",
        "author": "贾岛",
        "content": "丈夫未得意，行行且低眉。\n素琴弹復弹，会有知音知。",
        "dynasty": "唐",
        "collection_info": null
    },
    {
        "uuid": "66c60bb77119bcaab64b0155bcc8e02f",
        "title": "携新文诣张籍韩愈途中成",
        "author": "贾岛",
        "content": "袖有新成诗，欲见张韩老。\n青竹未生翼，一步万里道。\n仰望青冥天，云雪压我脑。\n失却终南山，惆怅满怀抱。\n安得西北风，身愿变蓬草。\n地祇闻此语，突出惊我倒。",
        "dynasty": "唐",
        "collection_info": null
    },
    {
        "uuid": "b560bb044aaea1ac5888712f3619fdbe",
        "title": "上谷送客游江湖",
        "author": "贾岛",
        "content": "莫叹迢遰分，何殊咫尺别。\n江楼到夜登，还见南台月。",
        "dynasty": "唐",
        "collection_info": null
    },
    {
        "uuid": "7e56eb389580da128b495e0b80f3e763",
        "title": "重酬姚少府",
        "author": "贾岛",
        "content": "隙月斜枕旁，讽咏夏贻什。\n如今何时节，虫虺亦已蛰。\n答迟礼涉傲，抱疾思加涩。\n仆本胡为者，衔肩贡客集。\n茫然九州内，譬如一锥立。\n欺暗少此怀，自明曾沥泣。\n量无趫勇士，诚欲戈矛戢。\n原阁期跻攀，潭舫偶俱入。\n深斋竹木合，毕夕风雨急。\n俸利沐均分，价称烦嘘噏。\n百篇见删罢，一命嗟未及。\n沧浪愚将还，知音激所习。",
        "dynasty": "唐",
        "collection_info": null
    },
    {
        "uuid": "e1c2b6ad5e81eda872b62f0bb2b29158",
        "title": "投孟郊",
        "author": "贾岛",
        "content": "月中有孤芳，天下聆熏风。\n江南有高唱，海北初来通。\n容飘清冷余，自蕴襟抱中。\n止息乃流溢，推寻却冥蒙。\n我知雪山子，谒彼偈句空。\n必竟获所实，尔焉遂深衷。\n录之孤灯前，犹恨百首终。\n一吟动狂机，万疾辞顽躬。\n生平面未交，永夕梦辄同。\n叙诘谁君师，讵言无吾宗。\n余求履其迹，君曰可但攻。\n啜波肠易饱，揖险神难从。\n前岁曾入洛，差池阻从龙。\n萍家復从赵，云思长萦萦。\n嵩海每可诣，长途追再穷。\n愿倾肺肠事，尽入焦梧桐。",
        "dynasty": "唐",
        "collection_info": null
    },
    {
        "uuid": "2f696682f4b713d871119e410bf14fb7",
        "title": "代边将",
        "author": "贾岛",
        "content": "持戈簇边日，战罢浮云收。\n露草泣寒霁，夜泉鸣陇头。\n三尺握中铁，气衝星斗牛。\n报国不拘贵，愤将平虏雠。",
        "dynasty": "唐",
        "collection_info": null
    },
    {
        "uuid": "4bee67de4d0d97975e0fd0adfecf77d1",
        "title": "寄刘栖楚",
        "author": "贾岛",
        "content": "趋走与偃卧，去就自殊分。\n当窗一重树，上有万里云。\n离披不相顾，髣髴类人羣。\n友生去更远，来书绝如焚。\n蝉吟我为听，我歌蝉岂闻。\n岁暮傥旋归，晤言桂氛氲。",
        "dynasty": "唐",
        "collection_info": null
    },
    {
        "uuid": "283c9dbb30f734db4acb8ebd67409748",
        "title": "寄丘儒",
        "author": "贾岛",
        "content": "地近轻数见，地远重一面。\n一面如何重，重甚珍宝片。\n自经失欢笑，几度腾霜霰。\n此心镇悬悬，天象固迴转。\n长安秋风高，子在东甸县。\n仪形信寂蔑，风雨岂乖间。\n凭人报消息，何易凭笔砚。\n俱不尽我心，终须对君宴。",
        "dynasty": "唐",
        "collection_info": null
    },
    {
        "uuid": "541755319466a8ed5882b94035508f6b",
        "title": "送陈商",
        "author": "贾岛",
        "content": "古道长荆棘，新岐路交横。\n君于荒榛中，寻得古辙行。\n足踏圣人路，貌端禅士形。\n我曾接夜谈，似听讲一经。\n联翩曾数举，昨登高第名。\n釜底绝烟火，晓行皇帝京。\n上客远府游，主人须目明。\n青云别青山，何日復可升。",
        "dynasty": "唐",
        "collection_info": null
    },
    {
        "uuid": "0c9546a62400f0ac9c8ce041ff8c7ec3",
        "title": "送张校书季霞",
        "author": "贾岛",
        "content": "从京去容州，马在船上多。\n容州几千里，直傍青天涯。\n掌记试校书，未称高词华。\n义往不可屈，出家如入家。\n城市七月初，热与夏未差。\n饯君到野地，秋凉满山坡。\n南境异北候，风起无尘沙。\n秦吟宿楚泽，海酒落桂花。\n暂醉即还醒，彼土生桂茶。",
        "dynasty": "唐",
        "collection_info": null
    },
    {
        "uuid": "9a4be3572a4c93b2a1055c0141bb1d29",
        "title": "寄友人",
        "author": "贾岛",
        "content": "同人半年别，一别寂来音。\n赖有别时文，相思时一吟。\n我常倦投迹，君亦知此衿。\n笔砚且勿弃，苏张曾陆沈。\n但存舌在口，当冀身遂心。\n君看明月夜，松桂寒森森。",
        "dynasty": "唐",
        "collection_info": null
    },
    {
        "uuid": "f42818bd1002466dccb83dc87fcafa08",
        "title": "答王参",
        "author": "贾岛",
        "content": "寸晷不相待，四时互如竞。\n客思先觉秋，虫声苦知暝。\n霜松积旧翠，露月团如镜。\n诗负属景同，琴孤坐堂听。\n相期黄菊节，别约红桃径。\n每把式微篇，临风一长咏。",
        "dynasty": "唐",
        "collection_info": null
    },
    {
        "uuid": "e6cb499a3089a11b2b7112e115c72b56",
        "title": "延康吟",
        "author": "贾岛",
        "content": "寄居延寿里，为与延康邻。\n不爱延康里，爱此里中人。\n人非十年故，人非九族亲。\n人有不朽语，得之烟山春。",
        "dynasty": "唐",
        "collection_info": null
    },
    {
        "uuid": "d26d65b347ceb66ab9098dc59795a019",
        "title": "戏赠友人",
        "author": "贾岛",
        "content": "一日不作诗，心源如废井。\n笔砚为辘轳，吟咏作縻绠。\n朝来重汲引，依旧得清[冷]。\n书赠同怀人，词中多苦辛。",
        "dynasty": "唐",
        "collection_info": null
    },
    {
        "uuid": "1354afa2ba210f41566bb4b9188ec4d3",
        "title": "寓兴",
        "author": "贾岛",
        "content": "真集道方至，貌殊妬还多。\n山泉入城池，自然生浑波。\n今时出古言，在众翻为讹。\n有琴含正韵，知音者如何。\n一生足感激，世言忽嵯峨。\n不得市井味，思响吾岩阿。\n浮华岂我事，日月徒蹉跎。\n旷哉颍阳风，千载无其他。",
        "dynasty": "唐",
        "collection_info": null
    },
    {
        "uuid": "741d39a3b7cb38769a887bd4e3ab8b8f",
        "title": "怀郑从志",
        "author": "贾岛",
        "content": "西风吹阴云，雨雪半夜收。\n忽忆天涯人，起看斗与牛。\n故人别二年，我意如百秋。\n音信两杳杳，谁云昔绸缪。\n平明一封书，寄向东北舟。\n翩翩春归鸟，会自为匹俦。",
        "dynasty": "唐",
        "collection_info": null
    },
    {
        "uuid": "91ed2936532ea67b577d6d5cc88b020b",
        "title": "易州登龙兴寺楼望郡北高峰",
        "author": "贾岛",
        "content": "郡北最高峰，巉岩绝云路。\n朝来上楼望，稍觉得幽趣。\n朦胧碧烟裏，羣岭若相附。\n何时一登陟，万物皆下顾。",
        "dynasty": "唐",
        "collection_info": null
    },
    {
        "uuid": "b8c948c29c885340ae0c3bee70404551",
        "title": "送郑山人游江湖",
        "author": "贾岛",
        "content": "南游衡岳上，东往天台裏。\n足蹑华顶峰，目观沧海水。",
        "dynasty": "唐",
        "collection_info": null
    },
    {
        "uuid": "65292e220aca4ed6baee3833525a8209",
        "title": "就峰公宿",
        "author": "贾岛",
        "content": "河出鸟宿后，萤火白露中。\n上人坐不倚，共我论量空。\n残月华晻暧，远水响玲珑。\n尔时无了梦，兹宵方未穷。",
        "dynasty": "唐",
        "collection_info": null
    },
    {
        "uuid": "0d833a693d3928c4f2569b6b49939187",
        "title": "刘景阳东斋",
        "author": "贾岛",
        "content": "松阴连竹影，中有芜苔井。\n清风此地多，白日空自永。\n景阳公干孙，诗句得真景。\n劝我不须归，月出东斋静。",
        "dynasty": "唐",
        "collection_info": null
    },
    {
        "uuid": "317bf5ea3303908866fabd307b00c947",
        "title": "对菊",
        "author": "贾岛",
        "content": "九日不出门，十日见黄菊。\n灼灼尚繁英，美人无消息。",
        "dynasty": "唐",
        "collection_info": null
    },
    {
        "uuid": "f18d7fe21ef2032fa93a18033a899c61",
        "title": "送集文上人游方",
        "author": "贾岛",
        "content": "来从道陵井，双木溪边会。\n分首芳草时，远意青天外。\n此游诣几岳，嵩华衡恒泰。",
        "dynasty": "唐",
        "collection_info": null
    },
    {
        "uuid": "f22583f2717b323aab33213ca130b2fb",
        "title": "题岸上人郡内闲居",
        "author": "贾岛",
        "content": "静向方寸求，不居山嶂幽。\n池开菡萏香，门闭莓苔秋。\n金玉重四句，粃糠轻九流。\n鑪烟上乔木，钟磬下危楼。\n手种一株松，贞心与师俦。",
        "dynasty": "唐",
        "collection_info": null
    },
    {
        "uuid": "df6378a1ab41a1e4dcfdb76c5b27da92",
        "title": "游子",
        "author": "贾岛",
        "content": "游子喜乡远，非吾忆归庐。\n谁知奔他山，自欲早旋车。\n朝赏暮已足，图归愿无余。\n当期附鹏翼，未偶方踌躇。",
        "dynasty": "唐",
        "collection_info": null
    },
    {
        "uuid": "d65ff84544cbccf77b43e45d8e1bf08a",
        "title": "寄山中王参",
        "author": "贾岛",
        "content": "我看岳西云，君看岳北月。\n长怀燕城南，相送十里别。\n别来千余日，日日忆不歇。\n远寄一纸书，数字论白髮。",
        "dynasty": "唐",
        "collection_info": null
    },
    {
        "uuid": "6669e32ffbec7d31c6dadffef17bc516",
        "title": "送汲鹏",
        "author": "贾岛",
        "content": "淮南卧理后，復逢君姓汲。\n文采非寻常，志愿期卓立。\n深江东泛舟，夕阳眺原隰。\n夏夜言诗会，往往追不及。",
        "dynasty": "唐",
        "collection_info": null
    },
    {
        "uuid": "71e7cbfd5af215cd31072fa69313de10",
        "title": "寄令狐相公",
        "author": "贾岛",
        "content": "策杖驰山驿，逢人问梓州。\n长江那可到，行客替生愁。",
        "dynasty": "唐",
        "collection_info": null
    },
    {
        "uuid": "935d073092425fefb8547cce0b8b53ff",
        "title": "哭柏岩和尚",
        "author": "贾岛",
        "content": "苔覆石床新，师曾占几春。\n写留行道影，焚却坐禅身。\n塔院关松雪，经房锁隙尘。\n自嫌双泪下，不是解空人。",
        "dynasty": "唐",
        "collection_info": null
    },
    {
        "uuid": "cb3796b2a6536aa2458e034a3375d5c7",
        "title": "山中道士",
        "author": "贾岛",
        "content": "头髮梳千下，休粮带瘦容。\n养雏成大鹤，种子作高松。\n白石通宵煮，寒泉尽日舂。\n不曾离隐处，那得世人逢。",
        "dynasty": "唐",
        "collection_info": null
    },
    {
        "uuid": "32e065362186da3d1e265b044691ea7d",
        "title": "就可公宿",
        "author": "贾岛",
        "content": "十里寻幽寺，寒流数派分。\n僧同雪夜坐，鴈向草堂闻。\n静语终灯焰，余生许峤云。\n由来多抱疾，声不达明君。",
        "dynasty": "唐",
        "collection_info": null
    },
    {
        "uuid": "696140d31eefc680c3ba6e2e040db258",
        "title": "旅游",
        "author": "贾岛",
        "content": "此心非一事，书札若为传。\n旧国别多日，故人无少年。\n空巢霜叶落，疎牖水萤穿。\n留得林僧宿，中宵坐默然。",
        "dynasty": "唐",
        "collection_info": null
    },
    {
        "uuid": "de2b1cd6f7313fbf12266ae0813f0d83",
        "title": "送邹明府游灵武",
        "author": "贾岛",
        "content": "曾宰西畿县，三年马不肥。\n债多平剑与，官满载书归。\n边雪藏行径，林风透卧衣。\n灵州听晓角，客馆未开扉。",
        "dynasty": "唐",
        "collection_info": null
    },
    {
        "uuid": "75dacdc81f4a4e81098a36d85f442012",
        "title": "题皇甫荀蓝田厅",
        "author": "贾岛",
        "content": "任官经一年，县与玉峰连。\n竹笼拾山果，瓦瓶担石泉。\n客归秋雨后，印锁暮钟前。\n久别丹阳浦，时时梦钓船。",
        "dynasty": "唐",
        "collection_info": null
    },
    {
        "uuid": "d642c6803316d01d22802d38eb1e532d",
        "title": "赠王将军",
        "author": "贾岛",
        "content": "宿卫炉烟近，除书墨未干。\n马曾金镞中，身有宝刀瘢。\n父子同时捷，君王画阵看。\n何当为外帅，白日出长安。",
        "dynasty": "唐",
        "collection_info": null
    },
    {
        "uuid": "e0b902a6a6b5b0a2b32a62a7c5b9c67c",
        "title": "下第",
        "author": "贾岛",
        "content": "下第只空囊，如何住帝乡。\n杏园啼百舌，谁醉在花傍。\n泪落故山远，病来春草长。\n知音逢岂易，孤棹负三湘。",
        "dynasty": "唐",
        "collection_info": null
    },
    {
        "uuid": "c9bef05f4cc91be73aa755ea25ae612a",
        "title": "寄贺兰朋吉",
        "author": "贾岛",
        "content": "往往东林下，花香似火焚。\n故园从小别，夜雨近秋闻。\n野菜连寒水，枯株簇古坟。\n泛舟同远客，寻寺入幽云。\n斜日扉多掩，荒田径细分。\n相思蝉几处，偶坐蝶成羣。\n会宿曾论道，登高省议文。\n苦吟遥可想，边叶向纷纷。",
        "dynasty": "唐",
        "collection_info": null
    },
    {
        "uuid": "9317c2c41938e1a21efa433bb7684550",
        "title": "忆吴处士",
        "author": "贾岛",
        "content": "半夜长安雨，灯前越客吟。\n孤舟行一月，万水与千岑。\n岛屿夏云起，汀洲芳草深。\n何当折松叶，拂石剡溪阴。",
        "dynasty": "唐",
        "collection_info": null
    },
    {
        "uuid": "de1a9ede734caec872f1b54f7aecb0b8",
        "title": "哭孟郊",
        "author": "贾岛",
        "content": "身死声名在，多应万古传。\n寡妻无子息，破宅带林泉。\n冢近登山道，诗随过海船。\n故人相弔后，斜日下寒天。",
        "dynasty": "唐",
        "collection_info": null
    },
    {
        "uuid": "54c8ff03d8c4418dc6da2afd0017ca23",
        "title": "送崔定",
        "author": "贾岛",
        "content": "未知游子意，何不避炎蒸？几日到汉水，新蝉鸣杜陵。\n秋江待得月，夜语恨无僧。\n巴峡吟过否，连天十二层。",
        "dynasty": "唐",
        "collection_info": null
    },
    {
        "uuid": "39bdb456d24ac94420766518a0665c51",
        "title": "寄白阁默公",
        "author": "贾岛",
        "content": "已知归白阁，山远晚晴看。\n石室人心静，冰潭月影残。\n微云分片灭，古木落薪干。\n后夜谁闻磬，西峰绝顶寒。",
        "dynasty": "唐",
        "collection_info": null
    },
    {
        "uuid": "f60a2fbd3c77aca4313efa73f3e756bb",
        "title": "雨后宿刘司马池上",
        "author": "贾岛",
        "content": "蓝溪秋漱玉，此地涨清澄。\n芦苇声兼雨，芰荷香遶灯。\n岸头秦古道，亭面汉荒陵。\n静想泉根本，幽崖落几层。",
        "dynasty": "唐",
        "collection_info": null
    },
    {
        "uuid": "0976ab30960cc611aa655aeb4b5bc076",
        "title": "送朱可久归越中",
        "author": "贾岛",
        "content": "石头城下泊，北固暝钟初。\n汀鹭潮衝起，船窗月过虚。\n吴山侵越众，隋柳入唐疎。\n日欲躬调膳，辟来何府书。",
        "dynasty": "唐",
        "collection_info": null
    },
    {
        "uuid": "5b17eb37fced0087b00b29f2b8211e0e",
        "title": "送田卓入华山",
        "author": "贾岛",
        "content": "幽深足暮蝉，惊觉石床眠。\n瀑布五千仞，草堂瀑布边。\n坛松涓滴露，岳月泬寥天。\n鹤过君须看，上头应有仙。",
        "dynasty": "唐",
        "collection_info": null
    },
    {
        "uuid": "58733409d64e24a436bc38b00b54b555",
        "title": "送董正字常州觐省",
        "author": "贾岛",
        "content": "相逐一行鸿，何时出碛中？江流翻白浪，木叶落青枫。\n轻檝浮吴国，繁霜下楚空。\n春来懽侍阻，正字在东宫。",
        "dynasty": "唐",
        "collection_info": null
    },
    {
        "uuid": "f4b09af00d0c8c1296100f3758e0b83a",
        "title": "酬姚少府",
        "author": "贾岛",
        "content": "梅树与山木，俱应摇落初。\n柴门掩寒雨，虫响出秋蔬。\n枯槁彰清镜，孱愚友道书。\n刊文非不朽，君子自相于。",
        "dynasty": "唐",
        "collection_info": null
    },
    {
        "uuid": "812b6b3f8736ef627d48dcdd0d10a9e6",
        "title": "送无可上人",
        "author": "贾岛",
        "content": "圭峰霁色新，送此草堂人。\n麈尾同离寺，蛩鸣暂别亲。\n独行潭底影，数息树边身。\n终有烟霞约，天台作近邻。",
        "dynasty": "唐",
        "collection_info": null
    },
    {
        "uuid": "27085924381a2895f5778b13d845a589",
        "title": "送李骑曹",
        "author": "贾岛",
        "content": "归骑双旌远，懽生此别中。\n萧关分碛路，嘶马背寒鸿。\n朔色晴天北，河源落日东。\n贺兰山顶草，时动捲帆风。",
        "dynasty": "唐",
        "collection_info": null
    },
    {
        "uuid": "f36a1f47fe46f18f46f53fa5e5e6cc51",
        "title": "送乌行中石淙别业",
        "author": "贾岛",
        "content": "寒水长绳汲，丁泠数滴翻。\n草通石淙脉，砚带海潮痕。\n岳色何曾远，蝉声尚未繁。\n劳思当此夕，苗稼在西原。",
        "dynasty": "唐",
        "collection_info": null
    },
    {
        "uuid": "fc86bb1d5527a8917e0e361d9a2a1758",
        "title": "送觉兴上人归中条山兼谒河中李司空",
        "author": "贾岛",
        "content": "又忆西岩寺，秦原草白时。\n山寻樵径上，人到雪房迟。\n暮磬潭泉冻，荒林野烧移。\n闻师新译偈，说拟对旌麾。",
        "dynasty": "唐",
        "collection_info": null
    },
    {
        "uuid": "eaca182b615e906da172128d40b9d718",
        "title": "寄无可上人",
        "author": "贾岛",
        "content": "僻寺多高树，凉天忆重游。\n磬过沟水尽，月入草堂秋。\n穴蚁苔痕静，藏蝉柏叶稠。\n名山思徧往，早晚到嵩丘。",
        "dynasty": "唐",
        "collection_info": null
    },
    {
        "uuid": "03099215fbdfae4ad19b19a57f1c77c2",
        "title": "南池",
        "author": "贾岛",
        "content": "萧条微雨绝，荒岸抱清源。\n入舫山侵塞，分泉稻接村。\n秋声依树色，月影在蒲根。\n淹泊方难遂，他宵关梦魂。",
        "dynasty": "唐",
        "collection_info": null
    },
    {
        "uuid": "1f5530165bacf9e344841d046f551bc3",
        "title": "寄龙池寺贞空二上人",
        "author": "贾岛",
        "content": "受请终南住，俱妨去石桥。\n林中秋信绝，峰顶夜禅遥。\n寒草烟藏虎，高松月照鵰。\n霜天期到寺，寺置即前朝。",
        "dynasty": "唐",
        "collection_info": null
    },
    {
        "uuid": "d6bd4817b5ef096ea2bbec77980e2998",
        "title": "送贞空二上人",
        "author": "贾岛",
        "content": "林下中餐后，天涯欲去时。\n衡阳过有伴，梦泽出应迟。\n石磬疎寒韵，铜瓶结夜澌。\n殷勤讶此别，且未定归期。",
        "dynasty": "唐",
        "collection_info": null
    },
    {
        "uuid": "23f58834964d32d37fe034c6d8c2ebf7",
        "title": "送裴校书",
        "author": "贾岛",
        "content": "拜官从秘省，署职在藩维。\n多故长疎索，高秋远别离。\n天寒泗上醉，夜静岳阳碁。\n使府临南海，帆飞到不迟。",
        "dynasty": "唐",
        "collection_info": null
    },
    {
        "uuid": "76b5cb7b5a66a3cd5747badd29be1c9b",
        "title": "昇道精舍南台对月寄姚合",
        "author": "贾岛",
        "content": "月向南台见，秋霖洗涤余。\n出逢危叶落，静看众峰疎。\n[冷]露常时有，禅窗此夜虚。\n相思聊怅望，润气徧衣初。",
        "dynasty": "唐",
        "collection_info": null
    },
    {
        "uuid": "a3914941254bee8f4b5ef6bb65a0374a",
        "title": "即事",
        "author": "贾岛",
        "content": "索莫对孤灯，阴云积几层。\n自嗟怜十上，谁肯待三征。\n心被通人见，文叨大匠称。\n悲秋秦塞草，怀古汉家陵。\n城静高崖树，漏多幽沼冰。\n过声沙岛鹭，绝行石庵僧。\n岂谓旧庐在，谁言归未曾。",
        "dynasty": "唐",
        "collection_info": null
    },
    {
        "uuid": "66f98e8e11ab25e728c0e2f3129d9b16",
        "title": "黄子陂上韩吏部",
        "author": "贾岛",
        "content": "石楼云一别，二十二三春。\n相逐升堂者，几为埋骨人。\n涕流闻度瘴，病起喜还秦。\n曾是令勤道，非惟恤在迍。\n疎衣蕉缕细，爽味茗芽新。\n钟绝滴残雨，萤多无近邻。\n溪潭承到数，位秩见辞频。\n若箇山招隐，机忘任此身。",
        "dynasty": "唐",
        "collection_info": null
    },
    {
        "uuid": "12f609c85a0f3ee6c02c82bbfd6d6381",
        "title": "投李益",
        "author": "贾岛",
        "content": "四十归燕字，千年外始吟。\n已将书北岳，不用比南金。",
        "dynasty": "唐",
        "collection_info": null
    },
    {
        "uuid": "45b46e86272dd35c59cb56b52e4eaca9",
        "title": "弔孟协律",
        "author": "贾岛",
        "content": "才行古人齐，生前品位低。\n葬时贫卖马，远日哭惟妻。\n孤冢北邙外，空斋中岳西。\n集诗应万首，物象徧曾题。",
        "dynasty": "唐",
        "collection_info": null
    },
    {
        "uuid": "f255fd798921234831f2e3b9347a84a9",
        "title": "送人适越",
        "author": "贾岛",
        "content": "高城满夕阳，何事欲霑裳。\n迁客蓬蒿暮，游人道路长。\n晴湖胜镜碧，寒柳似金黄。\n若有相思梦，殷勤载八行。",
        "dynasty": "唐",
        "collection_info": null
    },
    {
        "uuid": "2192e9f44fb99ea35f469f09169894c9",
        "title": "送僧游衡岳",
        "author": "贾岛",
        "content": "心知衡岳路，不怕去人稀。\n船裏犹鸣磬，溪头自曝衣。\n有家从小别，无寺不言归。\n料得逢寒住，当禅雪满扉。",
        "dynasty": "唐",
        "collection_info": null
    },
    {
        "uuid": "ee8ae3b33d3b0d03c53a21204fa85e9e",
        "title": "送路",
        "author": "贾岛",
        "content": "别我就蓬蒿，日斜飞伯劳。\n龙门流水急，嵩岳片云高。\n叹命无知己，梳头落白毛。\n从军当此去，风起广陵涛。",
        "dynasty": "唐",
        "collection_info": null
    },
    {
        "uuid": "20c746b2bd746468a4870ed85d6990b7",
        "title": "洛阳道中寄弟",
        "author": "贾岛",
        "content": "趋走迫流年，惭经此路偏。\n密云埋二室，积雪度三川。\n生类梗萍泛，悲无金石坚。\n翻鸿有归翼，极目仰联翩。",
        "dynasty": "唐",
        "collection_info": null
    },
    {
        "uuid": "196afc9e5eca00e4659e9d106417051d",
        "title": "登江亭晚望",
        "author": "贾岛",
        "content": "浩渺浸云根，烟岚没远村。\n鸟归沙有迹，帆过浪无痕。\n望水知柔性，看山欲倦魂。\n纵情犹未已，迴马欲黄昏。",
        "dynasty": "唐",
        "collection_info": null
    },
    {
        "uuid": "08a80350b930d3da6626b6c7322520c1",
        "title": "送耿处士",
        "author": "贾岛",
        "content": "一瓶离别酒，未尽即言行。\n万水千山路，孤舟几月程。\n川原秋色静，芦苇晚风鸣。\n迢遰不归客，人传虚隐名。",
        "dynasty": "唐",
        "collection_info": null
    },
    {
        "uuid": "a3b946219bd031367b77eaaa1f6b761d",
        "title": "过唐校书书斋",
        "author": "贾岛",
        "content": "池满风吹竹，时时得爽神。\n声齐雏鸟语，画卷老僧真。\n月出行几步，花开到四邻。\n江湖心自切，未可挂头巾。",
        "dynasty": "唐",
        "collection_info": null
    },
    {
        "uuid": "4a43963c987bb4819c87fcf937c5f025",
        "title": "送杜秀才东游",
        "author": "贾岛",
        "content": "东游谁见待，尽室寄长安。\n别后叶频落，去程山已寒。\n大河风色度，旷野烧烟残。\n匣有青铜镜，时将照鬓看。",
        "dynasty": "唐",
        "collection_info": null
    },
    {
        "uuid": "ad65e29348ac7dd66b5f03057d1d459c",
        "title": "送天台僧",
        "author": "贾岛",
        "content": "远梦归华顶，扁舟背岳阳。\n寒蔬修净食，夜浪动禅床。\n鴈过孤峰晓，猨啼一树霜。\n身心无别念，余习在诗章。",
        "dynasty": "唐",
        "collection_info": null
    },
    {
        "uuid": "6f6268e14fca13d63dd76e1732aa9499",
        "title": "怀紫阁隐者",
        "author": "贾岛",
        "content": "寂寥思隐者，孤烛坐秋霖。\n梨栗猨喜熟，云山僧说深。\n寄书应不到，结伴拟同寻。\n废寝方终夕，迢迢紫阁心。",
        "dynasty": "唐",
        "collection_info": null
    },
    {
        "uuid": "9cba927aab3c36ee4e470f021ac765da",
        "title": "雨夜同厉玄怀皇甫荀",
        "author": "贾岛",
        "content": "桐竹遶庭匝，雨多风更吹。\n还如旧山夜，卧听瀑泉时。\n碛鴈来期近，秋钟到梦迟。\n沟西吟苦客，中夕话兼思。",
        "dynasty": "唐",
        "collection_info": null
    },
    {
        "uuid": "9c48a0d7fc4504238fed2d3e656c7bf2",
        "title": "秋暮",
        "author": "贾岛",
        "content": "北门杨柳叶，不觉已缤纷。\n值鹤因临水，迎僧忽背云。\n白鬚相并出，清泪两行分。\n默默空朝夕，苦吟谁喜闻。",
        "dynasty": "唐",
        "collection_info": null
    },
    {
        "uuid": "4cb8c81e73b0ed1e3f1cfe4908ef8548",
        "title": "哭胡遇",
        "author": "贾岛",
        "content": "夭寿知齐理，何曾免叹嗟。\n祭迴收朔雪，弔后折寒花。\n野水秋吟断，空山暮影斜。\n弟兄相识徧，犹得到君家。",
        "dynasty": "唐",
        "collection_info": null
    },
    {
        "uuid": "3b4782d75df9c92bead10f744a3ea3f2",
        "title": "送丹师归闽中",
        "author": "贾岛",
        "content": "波涛路杳然，衰柳落阳蝉。\n行李经雷电，禅前漱岛泉。\n归林久别寺，过越未离船。\n自说从今去，身应老海边。",
        "dynasty": "唐",
        "collection_info": null
    },
    {
        "uuid": "b9e411791fb0c751517ebf6031093d6c",
        "title": "送安南惟鉴法师",
        "author": "贾岛",
        "content": "讲经春殿裏，花遶御床飞。\n南海几迴渡，旧山临老归。\n潮摇蛮草落，月湿岛松微。\n空水既如彼，往来消息稀。",
        "dynasty": "唐",
        "collection_info": null
    },
    {
        "uuid": "857bbb8fe117e46f6585dce3c2b09014",
        "title": "题李凝幽居",
        "author": "贾岛",
        "content": "闲居少邻并，草径入荒园。\n鸟宿池边树，僧敲月下门。\n过桥分野色，移石动云根。\n暂去还来此，幽期不负言。",
        "dynasty": "唐",
        "collection_info": null
    },
    {
        "uuid": "ceb41706dcc11354d5fe0515799df470",
        "title": "送韩湘",
        "author": "贾岛",
        "content": "挂席从古路，长风起广津。\n楚城花未发，上苑蝶来新。\n半没湖波月，初生岛草春。\n孤霞临石镜，极浦映村神。\n细响吟干苇，余馨动远苹。\n欲凭将一札，寄与沃洲人。",
        "dynasty": "唐",
        "collection_info": null
    },
    {
        "uuid": "814d20c139f4597c6a9447912d6e7a6d",
        "title": "寄董武",
        "author": "贾岛",
        "content": "虽同一城裏，少省得从容。\n门掩园林僻，日高巾帻慵。\n孤鸿来半夜，积雪在诸峰。\n正忆毗陵客，声声隔水钟。",
        "dynasty": "唐",
        "collection_info": null
    },
    {
        "uuid": "cd2d1dd63d924a9bc123ebfb66859e98",
        "title": "宿赟上人房",
        "author": "贾岛",
        "content": "阶前多是竹，闲地拟栽松。\n朱点草书疏，雪平麻履踪。\n御沟寒夜雨，宫寺静时钟。\n此时无他事，来寻不厌重。",
        "dynasty": "唐",
        "collection_info": null
    },
    {
        "uuid": "edfcca333b57c5e7853a51ee18760b2a",
        "title": "访李甘原居",
        "author": "贾岛",
        "content": "原西居处静，门对曲江开。\n石缝衔枯草，查根上净苔。\n翠微泉夜落，紫阁鸟时来。\n仍忆寻淇岸，同行采蕨回。",
        "dynasty": "唐",
        "collection_info": null
    },
    {
        "uuid": "d3ac0fe8cd669b459d9063338584fbb0",
        "title": "题山寺井",
        "author": "贾岛",
        "content": "沈沈百尺余，功就岂斯须。\n汲早僧出定，凿新虫自无。\n藏源重嶂底，澄翳大空隅。\n此地如经劫，凉潭会共枯。",
        "dynasty": "唐",
        "collection_info": null
    },
    {
        "uuid": "c18bb70a0cb692ac39416f17ab17aa7f",
        "title": "僻居无可上人相访",
        "author": "贾岛",
        "content": "自从居此地，少有事相关。\n积雨荒邻圃，秋池照远山。\n砚中枯叶落，枕上断云闲。\n野客将禅子，依依偏往还。",
        "dynasty": "唐",
        "collection_info": null
    },
    {
        "uuid": "8b8396e6e6105e0d1a68b590fb0cedb0",
        "title": "送李余及第归蜀",
        "author": "贾岛",
        "content": "知音伸久屈，觐省去光辉。\n津渡逢清夜，途程尽翠微。\n云当绵竹迭，鸟离锦江飞。\n肯寄书来否，原居出亦稀。",
        "dynasty": "唐",
        "collection_info": null
    },
    {
        "uuid": "bed909b6a5439e2206ceb587ba1153bc",
        "title": "荒斋",
        "author": "贾岛",
        "content": "草合径微微，终南对掩扉。\n晚凉疎雨绝，初晓远山稀。\n落叶无青地，闲身着白衣。\n朴愚犹本性，不是学忘机。",
        "dynasty": "唐",
        "collection_info": null
    },
    {
        "uuid": "d35c42344073a81eb6efcc19d81f9159",
        "title": "夜喜贺兰三见访",
        "author": "贾岛",
        "content": "漏钟仍夜浅，时节欲秋分。\n泉聒栖松鹤，风除翳月云。\n踏苔行引兴，枕石卧论文。\n即此寻常静，来多秖是君。",
        "dynasty": "唐",
        "collection_info": null
    },
    {
        "uuid": "291dacb98b04d9eec3530db7eeaf3cac",
        "title": "题青龙寺镜公房",
        "author": "贾岛",
        "content": "一夕曾留宿，终南摇落时。\n孤灯冈舍掩，残磬雪风吹。\n树老因寒折，泉深出井迟。\n疎慵岂有事，多失上方期。",
        "dynasty": "唐",
        "collection_info": null
    },
    {
        "uuid": "602bb01c3b36b3f48bb7dc4641cf31fe",
        "title": "送陈判官赴绥德",
        "author": "贾岛",
        "content": "将军邀入幕，束带便离家。\n身暖蕉衣窄，天寒碛日斜。\n火烧冈断苇，风卷雪平沙。\n丝竹丰州有，春来秖欠花。",
        "dynasty": "唐",
        "collection_info": null
    },
    {
        "uuid": "3efedec36a2bee712d30d6bbc8ef929d",
        "title": "送唐环归敷水庄",
        "author": "贾岛",
        "content": "毛女峰当户，日高头未梳。\n地侵山影扫，叶带露痕书。\n松径僧寻药，沙泉鹤见鱼。\n一川风景好，恨不有吾庐。",
        "dynasty": "唐",
        "collection_info": null
    },
    {
        "uuid": "d7c1b5a4fafc49eeb64cde0b0bc9fd55",
        "title": "原东居喜唐温琪频至",
        "author": "贾岛",
        "content": "曲江春草生，紫阁雪分明。\n汲井尝泉味，听钟问寺名。\n墨研秋日雨，茶试老僧铛。\n地近劳频访，乌纱出送迎。",
        "dynasty": "唐",
        "collection_info": null
    },
    {
        "uuid": "46962f9145936bdf5e80f24b0f484a50",
        "title": "送扬法师",
        "author": "贾岛",
        "content": "度岁不相见，严冬始出关。\n孤烟寒色树，高雪夕阳山。\n瀑布寺应到，牡丹房甚闲。\n南朝遗迹在，此去几时还。",
        "dynasty": "唐",
        "collection_info": null
    },
    {
        "uuid": "cf9e625a5fb2ce771ff90e9dca1c74ca",
        "title": "寄钱庶子",
        "author": "贾岛",
        "content": "曲江春水满，北岸掩柴关。\n秖有僧邻舍，全无物映山。\n树阴终日扫，药债隔年还。\n犹记听琴夜，寒灯竹屋间。",
        "dynasty": "唐",
        "collection_info": null
    },
    {
        "uuid": "d6cc72020aa67da52000c90c10eb88f3",
        "title": "原上秋居",
        "author": "贾岛",
        "content": "关西又落木，心事復如何。\n岁月辞山久，秋霖入夜多。\n鸟从井口出，人自洛阳过。\n倚杖聊闲望，田家未翦禾。",
        "dynasty": "唐",
        "collection_info": null
    },
    {
        "uuid": "8fe2d25875c2a392acf8bfb2b61f8dce",
        "title": "夏夜",
        "author": "贾岛",
        "content": "原寺偏邻近，开门物景澄。\n磬通多叶罅，月离片云棱。\n寄宿山中鸟，相寻海畔僧。\n唯愁秋色至，乍可在炎蒸。",
        "dynasty": "唐",
        "collection_info": null
    },
    {
        "uuid": "f10cf2148596d59df012fccdabd40709",
        "title": "冬夜",
        "author": "贾岛",
        "content": "羁旅復经冬，瓢空盎亦空。\n泪流寒枕上，迹绝旧山中。\n凌结浮萍水，雪和衰柳风。\n曙光鸡未报，嘹唳两三鸿。",
        "dynasty": "唐",
        "collection_info": null
    },
    {
        "uuid": "a6d5b97c65f0d7b892acc809372f1c70",
        "title": "送厉宗上人",
        "author": "贾岛",
        "content": "拥策背岷峨，终南雨雪和。\n漱泉秋鹤至，禅树夜猨过。\n高顶白云尽，前山黄叶多。\n曾吟庐岳上，月动九江波。",
        "dynasty": "唐",
        "collection_info": null
    },
    {
        "uuid": "ab75c0eb3c9122b36ad1677118d57b02",
        "title": "寄李存穆",
        "author": "贾岛",
        "content": "闻道船中病，似忧亲弟兄。\n信来从水路，身去到柴城。\n久别长鬚鬓，相思书姓名。\n忽然消息绝，频梦却还京。",
        "dynasty": "唐",
        "collection_info": null
    },
    {
        "uuid": "02e8707c64dd4350e0152ec6e198621e",
        "title": "赠无怀禅师",
        "author": "贾岛",
        "content": "身从劫劫修，果以此生周。\n禅定石床暖，月移山树秋。\n捧盂观宿饭，敲磬过清流。\n不掩玄关路，敎人问白头。",
        "dynasty": "唐",
        "collection_info": null
    },
    {
        "uuid": "ac56fadb51a1663a6b29053eebdc2156",
        "title": "寄武功姚主簿",
        "author": "贾岛",
        "content": "居枕江沱北，情悬渭曲西。\n数宵曾梦见，几处得书披。\n驿路穿荒坂，公田带淤泥。\n静棊功奥妙，闲作韵清凄。\n锄草留丛药，寻山上石梯。\n客迴河水涨，风起夕阳低。\n空地苔连井，孤村火隔溪。\n卷帘黄叶落，锁印子规啼。\n陇色澄秋月，边声入战鼙。\n会须过县去，况是屡招携。",
        "dynasty": "唐",
        "collection_info": null
    },
    {
        "uuid": "408399eb7998b9441de20be3bde0837f",
        "title": "题刘华书斋",
        "author": "贾岛",
        "content": "白石床无尘，青松树有鳞。\n一莺啼带雨，两树合从春。\n荒榭苔胶砌，幽丛果堕榛。\n偶来疎或数，当暑夕胜晨。\n露滴星河水，巢重草木薪。\n终南同往意，赵北独游身。\n渡叶司天漏，惊蛩远地人。\n机清公干族，也莫卧漳滨。",
        "dynasty": "唐",
        "collection_info": null
    },
    {
        "uuid": "d0d695062a4188d68f2cfa3208535ab9",
        "title": "送卢秀才游潞府",
        "author": "贾岛",
        "content": "雨余滋润在，风不起尘沙。\n边日寡文思，送君吟月华。\n过山干相府，临水宿僧家。\n能赋焉长屈，芳春宴杏花。",
        "dynasty": "唐",
        "collection_info": null
    },
    {
        "uuid": "7fe199f0b0d3336d32f923b6cdf93797",
        "title": "送南康姚明府",
        "author": "贾岛",
        "content": "铜章美少年，小邑在南天。\n版籍多迁客，封疆接洞田。\n静江鸣野鼓，发缆带村烟。\n却笑陶元亮，何须忆醉眠。",
        "dynasty": "唐",
        "collection_info": null
    },
    {
        "uuid": "91c2f22a229ef720191a66dc7baf2097",
        "title": "送友人弃官游江左",
        "author": "贾岛",
        "content": "羡君休作尉，万事且全身。\n寰海多虞日，江湖独往人。\n姓名何处变，鸥鸟几时亲。\n别后吴中使，应须访子真。",
        "dynasty": "唐",
        "collection_info": null
    },
    {
        "uuid": "8a8f7bfdf72914fa651e210bda0b2a80",
        "title": "雨中怀友人",
        "author": "贾岛",
        "content": "对雨思君子，尝茶近竹幽。\n儒家邻古寺，不到又逢秋。",
        "dynasty": "唐",
        "collection_info": null
    },
    {
        "uuid": "c3a195630588619e8aff9bb56d205f28",
        "title": "寄远",
        "author": "贾岛",
        "content": "家住锦水上，身征辽海边。\n十书九不到，一到忽经年。",
        "dynasty": "唐",
        "collection_info": null
    },
    {
        "uuid": "c10947262e56613ac0cce85bbb674417",
        "title": "南斋",
        "author": "贾岛",
        "content": "独自南斋卧，神闲景亦空。\n有山来枕上，无事到心中。\n帘卷侵床月，屏遮入座风。\n望春春未至，应在海门东。",
        "dynasty": "唐",
        "collection_info": null
    },
    {
        "uuid": "9d2efc3daef2b337911358d4e9a10dc5",
        "title": "早春题友人湖上新居二首 一",
        "author": "贾岛",
        "content": "近得云中路，门长侵早开。\n到时犹有雪，行处已无苔。\n劝酒客初醉，留茶僧未来。\n每逢晴暖日，惟见乞花栽。",
        "dynasty": "唐",
        "collection_info": null
    },
    {
        "uuid": "11c61d93b954556d9060e27d2439382b",
        "title": "早春题友人湖上新居二首 二",
        "author": "贾岛",
        "content": "门不当官道，行人到亦稀。\n故从餐后出，多是夜深归。\n开箧收诗卷，扫床移卧衣。\n几时同买宅，相送有柴扉。",
        "dynasty": "唐",
        "collection_info": null
    },
    {
        "uuid": "6fb4ed0923d16ca2b87d13d0336b8f23",
        "title": "送雍陶入蜀",
        "author": "贾岛",
        "content": "江山事若谙，那肯滞云南。\n草色分危磴，杉阴近古潭。\n日斜襃谷鸟，夏浅巂州蚕。\n吾自疑双鬓，相逢更不堪。",
        "dynasty": "唐",
        "collection_info": null
    },
    {
        "uuid": "a4be6e877b01ec15896858f751cf74a9",
        "title": "张郎中过原东居",
        "author": "贾岛",
        "content": "年长惟添懒，经旬止掩关。\n高人餐药后，下马此林间。\n对坐天将暮，同来客亦闲。\n几时能重至，水味似深山。",
        "dynasty": "唐",
        "collection_info": null
    },
    {
        "uuid": "a288b3057eda8ba696af0ba5a518aa04",
        "title": "荅王建秘书",
        "author": "贾岛",
        "content": "人皆闻蟋蟀，我独恨蹉跎。\n白髮无心镊，青山去意多。\n信来漳浦岸，期负洞庭波。\n时扫高槐影，朝迴或恐过。",
        "dynasty": "唐",
        "collection_info": null
    },
    {
        "uuid": "acf38fe1156bec2d1ddcc56ddfa2133c",
        "title": "送李余往湖南",
        "author": "贾岛",
        "content": "昔去候温凉，秋山满楚乡。\n今来从辟命，春物徧涔阳。\n岳石挂海雪，野枫堆渚樯。\n若寻吾祖宅，寂寞在潇湘。",
        "dynasty": "唐",
        "collection_info": null
    },
    {
        "uuid": "93e2a69549050921af34a543dd16ac31",
        "title": "偶作",
        "author": "贾岛",
        "content": "野步随吾意，那知是与非。\n稔年时雨足，闰月暮蝉稀。\n独树依冈老，遥峰出草微。\n园林自有主，宿鸟且同归。",
        "dynasty": "唐",
        "collection_info": null
    },
    {
        "uuid": "1fcbe42c0dc5b632c0c27b20f9c13cc5",
        "title": "过雍秀才居",
        "author": "贾岛",
        "content": "夏木鸟巢边，终南岭色鲜。\n就凉安坐石，煮茗汲邻泉。\n钟远清霄半，蜩稀暑雨前。\n幽斋如葺罢，约我一来眠。",
        "dynasty": "唐",
        "collection_info": null
    },
    {
        "uuid": "005ac848ca19f9301e0d2063e532ce86",
        "title": "寄顾非熊",
        "author": "贾岛",
        "content": "知君归有处，山水亦难齐。\n犹去潇湘远，不闻猨狖啼。\n穴通茆岭下，潮满石头西。\n独立生遥思，秋原日渐低。",
        "dynasty": "唐",
        "collection_info": null
    },
    {
        "uuid": "fbbda314c54fd048e71e802c7107d39e",
        "title": "送神邈法师",
        "author": "贾岛",
        "content": "柳絮落蒙蒙，西州道路中。\n相逢春忽尽，独去讲初终。\n行疾遥山雨，眠迟后夜风。\n绕房三两树，迴日叶应红。",
        "dynasty": "唐",
        "collection_info": null
    },
    {
        "uuid": "3cbc864a31a131be8df1bae5b4b1746e",
        "title": "送慈恩寺霄韵法师谒太原李司空",
        "author": "贾岛",
        "content": "何故谒司空，云山知几重。\n碛遥来鴈尽，雪急去僧逢。\n清磬先寒角，禅灯彻晓烽。\n旧房闲片石，倚着最高松。",
        "dynasty": "唐",
        "collection_info": null
    },
    {
        "uuid": "f414410d4d507b74b287a43c7e6d8f95",
        "title": "送知兴上人",
        "author": "贾岛",
        "content": "久住巴兴寺，如今始拂衣。\n欲临秋水别，不向故园归。\n锡挂天涯树，房开岳顶扉。\n下看千里晓，霜海日生微。",
        "dynasty": "唐",
        "collection_info": null
    },
    {
        "uuid": "13ae3859780f61568fab7a841792fc5a",
        "title": "送惠雅法师归玉泉",
        "author": "贾岛",
        "content": "秖到潇湘水，洞庭湖未游。\n饮泉看月别，下峡听猨愁。\n讲不停雷雨，吟当近海流。\n降霜归楚夕，星冷玉泉秋。",
        "dynasty": "唐",
        "collection_info": null
    },
    {
        "uuid": "9679269021c3a675b02d37d209682b3c",
        "title": "忆江上吴处士",
        "author": "贾岛",
        "content": "闽国扬帆去，蟾蜍亏復团。\n秋风生渭水，落叶满长安。\n此地聚会夕，当时雷雨寒。\n兰桡殊未返，消息海云端。",
        "dynasty": "唐",
        "collection_info": null
    },
    {
        "uuid": "24c5e7c328aeb9b407b133207c173b79",
        "title": "题张博士新居",
        "author": "贾岛",
        "content": "青枫何不种，林在洞庭村。\n应为三湘远，难移万里根。\n斗牛初过伏，菡萏欲香门。\n旧即湖山隐，新庐葺此原。",
        "dynasty": "唐",
        "collection_info": null
    },
    {
        "uuid": "52adc2479daba874cd4f0b6dfd60c3d4",
        "title": "石门陂留辞从叔謩",
        "author": "贾岛",
        "content": "幽鸟飞不远，此行千里间。\n寒衝陂水雾，醉下菊花山。\n有耻长为客，无成又入关。\n何时临涧柳，吾党共来攀。",
        "dynasty": "唐",
        "collection_info": null
    },
    {
        "uuid": "33f9fc4ba8f8fd9650c44f464fbba91e",
        "title": "送朱兵曹迴越",
        "author": "贾岛",
        "content": "星彩练中见，澄江岂有泥。\n潮生垂钓罢，楚尽去樯西。\n碛鸟辞沙至，山鼯隔水啼。\n会稽半侵海，涛白禹祠溪。",
        "dynasty": "唐",
        "collection_info": null
    },
    {
        "uuid": "e1ba0ff11d25c3faff92303560b6cedf",
        "title": "怀博陵故人",
        "author": "贾岛",
        "content": "孤城易水头，不忘旧交游。\n雪压围碁石，风吹饮酒楼。\n路遥千万里，人别十三秋。\n吟苦相思处，天寒水急流。",
        "dynasty": "唐",
        "collection_info": null
    },
    {
        "uuid": "53fac3d813f54099a5fc661bc9eb7b08",
        "title": "夕思",
        "author": "贾岛",
        "content": "秋宵已难曙，漏向二更分。\n我忆山水坐，虫当寂寞闻。\n洞庭风落木，天姥月离云。\n会自东浮去，将何欲致君。",
        "dynasty": "唐",
        "collection_info": null
    },
    {
        "uuid": "f52d9d25695418e065270ebe0cb07823",
        "title": "寄河中杨少尹",
        "author": "贾岛",
        "content": "非惟咎曩时，投刺诣门迟。\n怅望三秋后，参差万里期。\n禹留疏凿迹，舜在寂寥祠。\n此到杳难共，迴风逐所思。",
        "dynasty": "唐",
        "collection_info": null
    },
    {
        "uuid": "b0be06d6c7f4e22f9304b599a5ca6eea",
        "title": "孟融逸人",
        "author": "贾岛",
        "content": "孟君临水居，不食水中鱼。\n衣褐唯麤帛，筐箱秖素书。\n树林幽鸟恋，世界此心疎。\n拟棹孤舟去，何峰又结庐。",
        "dynasty": "唐",
        "collection_info": null
    },
    {
        "uuid": "ef524ef98a3b0ae3163be8628f3f1ff5",
        "title": "晚晴见终南诸峰",
        "author": "贾岛",
        "content": "秦分积多峰，连巴势不穷。\n半旬藏雨裏，此日到窗中。\n圆魄将昇兔，高空欲呌鸿。\n故山思不见，碣石泬寥东。",
        "dynasty": "唐",
        "collection_info": null
    },
    {
        "uuid": "ea84cb590fbd6ab058585df3fa74948d",
        "title": "宿池上",
        "author": "贾岛",
        "content": "泉来从绝壑，亭敞在中流。\n竹密无空岸，松长可绊舟。\n蟪蛄潭上夜，河汉岛前秋。\n异夕期深涨，携琴却此游。",
        "dynasty": "唐",
        "collection_info": null
    },
    {
        "uuid": "221a3739f56a1d9f2f29d2cb93e229e6",
        "title": "喜姚郎中自杭州迴",
        "author": "贾岛",
        "content": "路多枫树林，累日泊清阴。\n来去泛流水，翛然适此心。\n一披江上作，三起月中吟。\n东省期司谏，云门悔不寻。",
        "dynasty": "唐",
        "collection_info": null
    },
    {
        "uuid": "063408618b4850481231a260500549cd",
        "title": "送郑长史之岭南",
        "author": "贾岛",
        "content": "云林颇重迭，岑渚復幽奇。\n汨水斜阳岸，骚人正则祠。\n苍梧多蟋蟀，白露湿江蓠。\n擢第荣南去，晨昏近九疑。",
        "dynasty": "唐",
        "collection_info": null
    },
    {
        "uuid": "b6e5194b63a141a1a57d52c1da5c4ff3",
        "title": "送李溟谒宥州李权使君",
        "author": "贾岛",
        "content": "英雄典宥州，迢遰苦吟游。\n风宿骊山下，月斜灞水流。\n去时初落叶，回日定非秋。\n太守携才子，看鹏百尺楼。",
        "dynasty": "唐",
        "collection_info": null
    },
    {
        "uuid": "dfdf718d99507ca47fff2b175284173d",
        "title": "永福湖和杨郑州",
        "author": "贾岛",
        "content": "积水还平岸，春来引郑溪。\n旧渠通郭下，新堰绝湖西。\n嵩少分明对，潇湘阔狭齐。\n客游随庶子，孤屿草萋萋。",
        "dynasty": "唐",
        "collection_info": null
    },
    {
        "uuid": "9de7bc73c8aa94f98573351701903410",
        "title": "题长江",
        "author": "贾岛",
        "content": "言心俱好静，廨署落晖空。\n归吏封宵钥，行蛇入古桐。\n长江频雨后，明月众星中。\n若任迁人去，西溪与剡通。",
        "dynasty": "唐",
        "collection_info": null
    },
    {
        "uuid": "680ccd9d77b5c37c693ae6a96139571d",
        "title": "泥阳馆",
        "author": "贾岛",
        "content": "客愁何併起，暮送故人回。\n废馆秋萤出，空城寒雨来。\n夕阳飘白露，树影扫青苔。\n独坐离容惨，孤灯照不开。",
        "dynasty": "唐",
        "collection_info": null
    },
    {
        "uuid": "eb8c99979ab07ba2aba1c5aa9893bb54",
        "title": "送徐员外赴河中",
        "author": "贾岛",
        "content": "原野正萧瑟，中间分散情。\n吏从甘扈罢，诏许朔方行。\n边日沈残角，河关截夜城。\n云居闲独往，长老出房迎。",
        "dynasty": "唐",
        "collection_info": null
    },
    {
        "uuid": "67cbca4c99e50a81560d3667e6cfd739",
        "title": "送贺兰上人",
        "author": "贾岛",
        "content": "野僧来别我，略坐傍泉沙。\n远道擎空钵，深山蹋落花。\n无师禅自解，有格句堪夸。\n此去非缘事，孤云不定家。",
        "dynasty": "唐",
        "collection_info": null
    },
    {
        "uuid": "4ff2914fd0d29afabb39a7f81f71610a",
        "title": "送令狐绹相公",
        "author": "贾岛",
        "content": "梁园趋戟节，海草几枯春。\n风水难遭便，差池未振鳞。\n姓名犹语及，门馆阻何因。\n苦拟修文卷，重擎献匠人。\n吟看青岛处，朝退赤墀晨。\n根爱杉栽活，枝怜雪霰新。\n缀篇嗟调逸，不知揣才贫。\n早晚还霖雨，滂沱洗月轮。\n揠苗方灭裂，成器待陶钧。\n困坂思迴顾，迷邦輙问津。\n数行望外札，绝句握中珍。\n是日荣游汴，当时怯往陈。\n鸿舂乖汉爵，[桢]病卧漳滨。\n岳整五千仞，云惟一片身。\n故山离未死，秋水宿经旬。\n下第能无恧，高科恐有神。\n罢耕田料废，省钓岸应榛。\n慷慨知音在，谁能泪堕巾。",
        "dynasty": "唐",
        "collection_info": null
    },
    {
        "uuid": "5f741e6a216437baa3e45ed5b0056514",
        "title": "寄沧州李尚书",
        "author": "贾岛",
        "content": "沧溟深绝阔，西岸郭东门。\n弋者罗夷鸟，桴人思峤猨。\n威棱高腊冽，煦育极春温。\n陂淀封疆内，蒹葭壁垒根。\n摇鞞边地脉，愁箭虎狼魂。\n水县卖纱市，盐田煮海村。\n枝条分御叶，家世食唐恩。\n武可纵横讲，功从战伐论。\n天涯生月片，屿顶涌泉源。\n非是泥池物，方因雷雨尊。\n沈谋藏未露，隣境帖无喧。\n青冢骄回鹘，萧关陷吐蕃。\n何时霖岁旱，早晚雪邦冤。\n迢遰瞻旌纛，浮阳寄咏言。",
        "dynasty": "唐",
        "collection_info": null
    },
    {
        "uuid": "b572e1fa1ab8e5220e2731633e21448e",
        "title": "逢旧识",
        "author": "贾岛",
        "content": "几岁阻干戈，今朝劝酒歌。\n羡君无白髮，走马过黄河。\n旧宅兵烧尽，新宫日奏多。\n妖星还有角，数尺铁重磨。",
        "dynasty": "唐",
        "collection_info": null
    },
    {
        "uuid": "efd7e38f3c828cc9e184a0952e1e5a85",
        "title": "崇圣寺斌公房",
        "author": "贾岛",
        "content": "近来惟一食，树下掩禅扉。\n落日寒山磬，多年坏衲衣。\n白鬚长更剃，青霭远还归。\n仍说游南岳，经行是息机。",
        "dynasty": "唐",
        "collection_info": null
    },
    {
        "uuid": "1ce3b381fc9ce205fc9b63f6de6b751b",
        "title": "送李傅侍郎劒南行营",
        "author": "贾岛",
        "content": "走马从边事，新恩受外台。\n勇看双节出，期破八蛮回。\n许国家无恋，盘江栈不摧。\n移军刁斗逐，报捷劒门开。\n角咽狝猴呌，鼙干霹雳来。\n去年新甸邑，犹滞佐时才。",
        "dynasty": "唐",
        "collection_info": null
    },
    {
        "uuid": "df621173ae6c26af2778833b247e6afa",
        "title": "别徐明府",
        "author": "贾岛",
        "content": "抱琴非本意，生事偶相萦。\n口尚袁安节，身无子贱名。\n地寒春雪盛，山浅夕风轻。\n百战余荒野，千夫渐耦耕。\n一杯宜独夜，孤客恋交情。\n明日疲骖去，萧条过古城。",
        "dynasty": "唐",
        "collection_info": null
    },
    {
        "uuid": "7ee52067aa059535db467a85dd62e7a5",
        "title": "岐下送友人归襄阳",
        "author": "贾岛",
        "content": "蹉跎随泛梗，羁旅到西州。\n举翮笼中鸟，知心海上鸥。\n山光分首暮，草色向家秋。\n若更登高岘，看碑定泪流。",
        "dynasty": "唐",
        "collection_info": null
    },
    {
        "uuid": "0adb26e89b647d55830668c50b59d01f",
        "title": "送友人游蜀",
        "author": "贾岛",
        "content": "万岑深积翠，路向此中难。\n欲暮多羁思，因高莫远看。\n卓家人寂寞，扬子业凋残。\n唯有岷江水，悠悠带月寒。",
        "dynasty": "唐",
        "collection_info": null
    },
    {
        "uuid": "65d96f834fb959878e2651581adbff07",
        "title": "送郑少府",
        "author": "贾岛",
        "content": "江岸一相见，空令惜此分。\n夕阳行带月，酌水少留君。\n野地初烧草，荒山过雪云。\n明年还调集，蝉可在家闻。",
        "dynasty": "唐",
        "collection_info": null
    },
    {
        "uuid": "4f068087d8d20a48e3ddfc45e62d20f4",
        "title": "子规",
        "author": "贾岛",
        "content": "游魂自相呌，宁復记前身。\n飞过隣家月，声连野路春。\n梦边催晓急，愁处送风频。\n自有霑花血，相和雨滴新。",
        "dynasty": "唐",
        "collection_info": null
    },
    {
        "uuid": "1fd812622ef05476fb01b6bbd42eb9f5",
        "title": "送僧归天台",
        "author": "贾岛",
        "content": "辞秦经越过，归寺海西峯。\n石磵双流水，山门九里松。\n曾闻清禁漏，却听赤城钟。\n妙宇研磨讲，应齐智者踪。",
        "dynasty": "唐",
        "collection_info": null
    },
    {
        "uuid": "a3f441fd3cad08ab15c8e3f3e33dfaff",
        "title": "让糺曹上乐使君",
        "author": "贾岛",
        "content": "战战復兢兢，犹如履薄冰。\n虽然叨一掾，还似说三乘。\n瓶汲南溪水，书来北岳僧。\n戆愚兼抱疾，权纪不相应。",
        "dynasty": "唐",
        "collection_info": null
    },
    {
        "uuid": "5dc67b3798f937d6d28f664b4fbdc62e",
        "title": "赠友人",
        "author": "贾岛",
        "content": "五字诗成卷，清新韵具偕。\n不同狂客醉，自伴律僧斋。\n春别和花树，秋辞带月淮。\n却归登第日，名近榜头排。",
        "dynasty": "唐",
        "collection_info": null
    },
    {
        "uuid": "40845d38e74eeb8be7b13582aecda793",
        "title": "送雍陶及第归成都宁亲",
        "author": "贾岛",
        "content": "不唯诗着籍，兼又赋知名。\n议论于题称，春秋对问精。\n半应阴隲与，全赖有司平。\n归去峯峦众，别来松桂生。\n涨江流水品，当道白云坑。\n勿以攻文捷，而将学劒轻。\n制衣新濯锦，开酝旧烧罂。\n同日昇科士，谁同膝下荣。",
        "dynasty": "唐",
        "collection_info": null
    },
    {
        "uuid": "27dc4c1b7c6e6d86817596be38f2664c",
        "title": "谢令狐绹相公赐衣九事",
        "author": "贾岛",
        "content": "长江飞鸟外，主簿跨驴归。\n逐客寒前夜，元戎予厚衣。\n雪来松更绿，霜降月弥辉。\n即日调殷鼎，朝分是与非。",
        "dynasty": "唐",
        "collection_info": null
    },
    {
        "uuid": "616e5f270721dfe13207ea5afa05ffff",
        "title": "送金州鉴周上人",
        "author": "贾岛",
        "content": "地必寻天目，溪仍住若耶。\n帆随风便发，月不要云遮。\n极浦浮霜雁，迴潮落海查。\n峨嵋省春上，立雪指流沙。",
        "dynasty": "唐",
        "collection_info": null
    },
    {
        "uuid": "88c2bdcd7286614e2bfa4ca01867d7d9",
        "title": "送谭远上人",
        "author": "贾岛",
        "content": "下视白云时，山房盖树皮。\n垂枝松落子，侧顶鹤听棋。\n清净从沙劫，中终未日欹。\n金光明本行，同侍出峨嵋。",
        "dynasty": "唐",
        "collection_info": null
    },
    {
        "uuid": "ca52ca81b01dd3513970ef2a3ddda794",
        "title": "新年",
        "author": "贾岛",
        "content": "嗟以龙钟身，如何岁復新。\n石门思隐久，铜镜强窥频。\n花发新移树，心知故国春。\n谁能平此恨，岂是北宗人。",
        "dynasty": "唐",
        "collection_info": null
    },
    {
        "uuid": "44d699bef4dcb516c70c8cccafd80a17",
        "title": "送僧",
        "author": "贾岛",
        "content": "出家从丱岁，解论造玄门。\n不惜挥谈柄，谁能听至言。\n中时山果熟，后夏竹阴繁。\n此去逢何日，峨嵋晓復昏。",
        "dynasty": "唐",
        "collection_info": null
    },
    {
        "uuid": "e765753bf0d9e174dedceb988f628ee3",
        "title": "送姚杭州",
        "author": "贾岛",
        "content": "白云峯下城，日夕白云生。\n人老江波钓，田侵海树耕。\n吴山钟入越，莲叶吹摇旌。\n诗异石门思，涛来向越迎。",
        "dynasty": "唐",
        "collection_info": null
    },
    {
        "uuid": "2721058f6e1f3f0f92b948b5642eda88",
        "title": "夜集田卿宅",
        "author": "贾岛",
        "content": "朗咏高斋下，如将古调弹。\n翻鸿向桂水，来雪渡桑干。\n滴滴玉漏曙，翛翛竹籁残。\n曩年曾宿此，亦值五陵寒。",
        "dynasty": "唐",
        "collection_info": null
    },
    {
        "uuid": "03812fd6724455c3693fd3f1f53216c7",
        "title": "寄山友长孙栖峤",
        "author": "贾岛",
        "content": "此时气萧飒，琴院可应关。\n鹤似君无事，风吹雨遍山。\n松生青石上，泉落白云间。\n有径连高顶，心期相与还。",
        "dynasty": "唐",
        "collection_info": null
    },
    {
        "uuid": "3b8a39d0aa72be2e2e1ad766492dd21c",
        "title": "詶厉玄",
        "author": "贾岛",
        "content": "我来从北鄙，子省涉西陵。\n白髮初相识，秋山拟共登。\n邻居帝城雨，会宿御沟冰。\n未报见贻作，耿然中夜兴。",
        "dynasty": "唐",
        "collection_info": null
    },
    {
        "uuid": "311f8451a780c81c6d52e5234605c79e",
        "title": "送刘式洛中觐省",
        "author": "贾岛",
        "content": "晴峯三十六，侍立上春台。\n同宿别离恨，共看星月迴。\n野莺临苑语，河棹历江来。\n便寄相思札，缄封花下开。",
        "dynasty": "唐",
        "collection_info": null
    },
    {
        "uuid": "1d9249d4a2eefce8e98d4e89bbd576ab",
        "title": "送空公往金州",
        "author": "贾岛",
        "content": "七百里山水，手中楖栗麤。\n松生师坐石，潭涤祖传盂。\n长拟老岳峤，又闻思海湖。\n惠能同俗姓，不是岭南卢。",
        "dynasty": "唐",
        "collection_info": null
    },
    {
        "uuid": "b4de4d6471da9ad71b4f9c0073903d3c",
        "title": "赠绍明上人",
        "author": "贾岛",
        "content": "未住青云室，中秋独往年。\n上方嵩若寺，下视雨和烟。\n祖岂无言去，心因断臂传。\n不知能已后，更有几灯然。",
        "dynasty": "唐",
        "collection_info": null
    },
    {
        "uuid": "a498e806b5372f37493f2fb202190b4f",
        "title": "赠弘泉上人",
        "author": "贾岛",
        "content": "洗足下蓝岭，古师精进同。\n心知溪卉长，居此玉林空。\n西殿宵灯磬，东林曙雨风。\n旧峯邻太白，石座雨苔蒙。",
        "dynasty": "唐",
        "collection_info": null
    },
    {
        "uuid": "f5aaf6902effd3897c30b624d6edc507",
        "title": "送宣皎上人游太白",
        "author": "贾岛",
        "content": "剃髮鬓无雪，去年三十三。\n山过春草寺，磬度落花潭。\n得句才邻约，论宗意在南。\n峯灵疑懒下，苍翠太虚参。",
        "dynasty": "唐",
        "collection_info": null
    },
    {
        "uuid": "89dc366e6d010b4dbb3d7e8335e5f846",
        "title": "病起",
        "author": "贾岛",
        "content": "高丘归未得，空自责迟迴。\n身事岂能遂，兰花又已开。\n病令新作少，雨阻故人来。\n灯下南华卷，袪愁当酒杯。",
        "dynasty": "唐",
        "collection_info": null
    },
    {
        "uuid": "7e346c9f85bac39af988de4ed453e43c",
        "title": "送殷侍御赴同州",
        "author": "贾岛",
        "content": "冯翊蒲西郡，沙冈拥地形。\n中条全离岳，清渭半和泾。\n夜暮眠明月，秋深至洞庭。\n犹来交辟士，事别偃林扃。",
        "dynasty": "唐",
        "collection_info": null
    },
    {
        "uuid": "7dd2b27b28027f3bcac3ba8467936760",
        "title": "送沈鹤",
        "author": "贾岛",
        "content": "家楚壻于秦，携妻去养亲。\n陆行千里外，风卷一帆新。\n夜泊疏山雨，秋吟捣药轮。\n芜城登眺作，才动广陵人。",
        "dynasty": "唐",
        "collection_info": null
    },
    {
        "uuid": "0dddce7274f37c68e95b31389122587a",
        "title": "秋夜仰怀钱孟二公琴客会",
        "author": "贾岛",
        "content": "月色四时好，秋光君子知。\n南山昨夜雨，为我写清规。\n独鹤耸寒骨，高杉韵细飔。\n仙家缥缈弄，髣髴此中期。",
        "dynasty": "唐",
        "collection_info": null
    },
    {
        "uuid": "05d4d8cc6bb3bf18b93e2724b32feb2c",
        "title": "赠李金州",
        "author": "贾岛",
        "content": "绮里祠前后，山程践白云。\n泝流随大斾，登岸见全军。\n晓角吹人梦，秋风卷雁羣。\n雾开方露日，汉水底沙分。",
        "dynasty": "唐",
        "collection_info": null
    },
    {
        "uuid": "3159b3b1f5ff1a8cf007e029d9fb63eb",
        "title": "酬姚合校书",
        "author": "贾岛",
        "content": "因贫行远道，得见旧交游。\n美酒易倾尽，好诗难卒酬。\n公堂朝共到，私第夜相留。\n不觉入关晚，别来林木秋。",
        "dynasty": "唐",
        "collection_info": null
    },
    {
        "uuid": "492ef32e9d9dc30528c96ab5e086c960",
        "title": "送独孤马二秀才居明月山读书",
        "author": "贾岛",
        "content": "濯志俱高洁，儒科慕冉颜。\n家辞临水郡，雨到读书山。\n栖鸟椶花上，声钟砾阁间。\n寂寥窗户外，时见一舟还。",
        "dynasty": "唐",
        "collection_info": null
    },
    {
        "uuid": "dee730821e67463fb3f86de81ac07fa1",
        "title": "病蝉",
        "author": "贾岛",
        "content": "病蝉飞不得，向我掌中行。\n拆翼犹能薄，酸吟尚极清。\n露华凝在腹，尘点误侵睛。\n黄雀幷鸢鸟，俱怀害尔情。",
        "dynasty": "唐",
        "collection_info": null
    },
    {
        "uuid": "ae11e2b92e19ef41dde3483bd01f6b9c",
        "title": "青门里作",
        "author": "贾岛",
        "content": "燕存鸿已过，海内几人愁。\n欲问南宗理，将归北岳修。\n若无攀桂分，秖是卧云休。\n泉树一为别，依稀三十秋。",
        "dynasty": "唐",
        "collection_info": null
    },
    {
        "uuid": "80fd998d1e0ae505b5d7ef8078409444",
        "title": "卢秀才南台",
        "author": "贾岛",
        "content": "居在青门里，台当千万岑。\n下因冈助势，上有树交阴。\n陵远根纔近，空长畔可寻。\n新晴登啸处，惊起宿枝禽。",
        "dynasty": "唐",
        "collection_info": null
    },
    {
        "uuid": "033a6134cb9d19906752744e0592c32b",
        "title": "寄李辀侍郎",
        "author": "贾岛",
        "content": "终过盟津书，分明梦不虚。\n人从清渭别，地隔太行余。\n宾幕谁嫌静，公门但晏如。\n櫑鞞干霹雳，斜汉湿蟾蜍。\n追琢垂今后，敦庞得古初。\n井台怜操筑，漳岸想丕疏。\n亦冀铿珉佩，终当直石渠。\n此身多抱疾，幽里近营居。\n忆漱苏门涧，经浮楚泽潴。\n松栽侵古影，荤断尚芹葅。\n语嘿曾延接，心源离滓淤。\n谁言姓琴氏，独跨角生鱼。",
        "dynasty": "唐",
        "collection_info": null
    },
    {
        "uuid": "2edbe1ccdbaf7575fdf09e06eadaca44",
        "title": "寄令狐绹相公",
        "author": "贾岛",
        "content": "驴骏胜羸马，东川路匪赊。\n一缄论贾谊，三蜀寄严家。\n澄彻霜江水，分明露石沙。\n话言声及政，栈阁谷离斜。\n自着衣偏暖，谁忧雪六花。\n裹裳留阔幞，防患与通茶。\n山馆中宵起，星河残月华。\n双僮前日雇，数口向天涯。\n良乐知骐骥，张雷验镆铘。\n谦光贤将相，别纸圣龙蛇。\n岂有斯言玷，应无白璧瑕。\n不妨圆魄裏，人亦指虾蟇。",
        "dynasty": "唐",
        "collection_info": null
    },
    {
        "uuid": "d4dd226dbfbef69896abed53bfe68e45",
        "title": "再投李益常侍",
        "author": "贾岛",
        "content": "何处初投刺，当时赴尹京。\n淹留花柳变，然诺肺肠倾。\n避暑蝉移树，高眠雁过城。\n人家嵩岳色，公府洛河声。\n联句逢秋尽，尝茶见月生。\n新衣裁白苎，思从曲江行。",
        "dynasty": "唐",
        "collection_info": null
    },
    {
        "uuid": "4b5eb9e480e5fb4f69a84ef9cb71ba8e",
        "title": "积雪",
        "author": "贾岛",
        "content": "昔属时霖滞，今逢腊雪多。\n南猜飘桂渚，北讶雨交河。\n尽灭平芜色，弥重古木柯。\n空中离白气，岛外下沧波。\n隐者迷樵道，朝人冷玉珂。\n夕繁仍昼密，漏间復钟和。\n想积高嵩顶，新秋皎月过。",
        "dynasty": "唐",
        "collection_info": null
    },
    {
        "uuid": "d05a8d43bb9adec2d1051594ce3b13c3",
        "title": "过杨道士居",
        "author": "贾岛",
        "content": "先生修道处，茆屋远嚣氛。\n叩齿坐明月，搘颐望白云。\n精神含药色，衣服带霞纹。\n无话瀛洲路，多年别少君。",
        "dynasty": "唐",
        "collection_info": null
    },
    {
        "uuid": "3c6c4c08438968d8b98671c407855d47",
        "title": "赠僧",
        "author": "贾岛",
        "content": "乱山秋木穴，裏有灵蛇藏。\n铁锡挂临海，石楼闻异香。\n出尘头未白，入定衲凝霜。\n莫话五湖事，令人心欲狂。",
        "dynasty": "唐",
        "collection_info": null
    },
    {
        "uuid": "795d7edad09e1e9d3fc957028bb32e46",
        "title": "送友人游塞",
        "author": "贾岛",
        "content": "飘蓬多塞下，君见益潸然。\n逈碛沙衔日，长河水接天。\n夜泉行客火，晓戍向京烟。\n少结相思恨，佳期芳草前。",
        "dynasty": "唐",
        "collection_info": null
    },
    {
        "uuid": "ffa6b635b942b44310381256ad363949",
        "title": "思游边友人",
        "author": "贾岛",
        "content": "凝愁对孤烛，昨日饮离杯。\n叶下故人去，天中新雁来。\n连沙秋草薄，带雪暮山开。\n苑北红尘道，何时见远迴。",
        "dynasty": "唐",
        "collection_info": null
    },
    {
        "uuid": "ee5bcb2b51d0bb56afa5bbaa7ee27173",
        "title": "秋暮寄友人",
        "author": "贾岛",
        "content": "寥落关河暮，霜风树叶低。\n远天垂地外，寒日下峯西。\n有志烟霞切，无家岁月迷。\n清宵话白阁，已负十年栖。",
        "dynasty": "唐",
        "collection_info": null
    },
    {
        "uuid": "d408f3ecc0bd30fa5ae79c301190e8a5",
        "title": "寄令狐绹相公",
        "author": "贾岛",
        "content": "官高频敕授，老免把犁锄。\n一主长江印，三封东省书。\n不无濠上思，唯食圃中蔬。\n梦幻将泡影，浮生事只如。",
        "dynasty": "唐",
        "collection_info": null
    },
    {
        "uuid": "85024ea8a2f49e58ea36c76f7d5b2c00",
        "title": "和孟逸人林下道情",
        "author": "贾岛",
        "content": "四气相陶铸，中庸道岂销。\n夏云生此日，春色尽今朝。\n陋巷贫无闷，毘耶疾未调。\n已栽天末柏，合抱岂非遥。",
        "dynasty": "唐",
        "collection_info": null
    },
    {
        "uuid": "e2a70c85d183a366eb22e918766ebc3c",
        "title": "宿姚少府北斋",
        "author": "贾岛",
        "content": "石溪同夜泛，復此北斋期。\n鸟绝吏归后，蛩鸣客卧时。\n鏁城凉雨细，开印曙钟迟。\n忆此漳川岸，如今是别离。",
        "dynasty": "唐",
        "collection_info": null
    },
    {
        "uuid": "aaab73a957a062511f76b886b856e679",
        "title": "雪晴晚望",
        "author": "贾岛",
        "content": "倚杖望晴雪，溪云几万重。\n樵人归白屋，寒日下危峯。\n野火烧冈草，断烟生石松。\n却回山寺路，闻打暮天钟。",
        "dynasty": "唐",
        "collection_info": null
    },
    {
        "uuid": "aa1881f68c69e3a6ca27c9b49635cdbc",
        "title": "送崔峤游潇湘",
        "author": "贾岛",
        "content": "功烈尚书孙，琢磨风雅言。\n渡河山凿处，陟岘汉滩喧。\n梦想吟天目，宵同话石门。\n枫林叶欲下，极浦月清暾。",
        "dynasty": "唐",
        "collection_info": null
    },
    {
        "uuid": "035476cb5347252f602a340dd199b376",
        "title": "寄朱锡珪",
        "author": "贾岛",
        "content": "远泊与谁同，来从古木中。\n长江人钓月，旷野火烧风。\n梦泽吞楚大，闽山阨海丛。\n此时樯底水，涛起屈原通。",
        "dynasty": "唐",
        "collection_info": null
    },
    {
        "uuid": "9767a2142a39c03d3c73f4fe35390f39",
        "title": "马戴居华山因寄",
        "author": "贾岛",
        "content": "玉女洗头盆，孤高不可言。\n瀑流莲岳顶，河注华山根。\n绝雀林藏鹘，无人境有猨。\n秋蟾纔过雨，石上古松门。",
        "dynasty": "唐",
        "collection_info": null
    },
    {
        "uuid": "3aeea4054036ec0eba1effca46588fa7",
        "title": "寄胡遇",
        "author": "贾岛",
        "content": "一自残春别，经炎復到凉。\n萤从枯树出，蛩入破阶藏。\n落叶书胜纸，闲砧坐当林。\n东门因送客，相访也何妨。",
        "dynasty": "唐",
        "collection_info": null
    },
    {
        "uuid": "4dafd9376fe6be1bae7a3f2b84781a33",
        "title": "送李戎扶侍往寿安",
        "author": "贾岛",
        "content": "二千余里路，一半是波涛。\n未晓着衣起，出城逢日高。\n关山多寇盗，扶侍带弓刀。\n临别不挥泪，谁知心郁陶。",
        "dynasty": "唐",
        "collection_info": null
    },
    {
        "uuid": "5e465dd6e2d8e1c897aae7a15f682c4e",
        "title": "送孙逸人",
        "author": "贾岛",
        "content": "衣屦犹同俗，妻儿亦宛然。\n不餐能累月，无病已多年。\n是药皆谙性，令人渐信仙。\n杖头书数卷，荷入翠微烟。",
        "dynasty": "唐",
        "collection_info": null
    },
    {
        "uuid": "5eca9b407eb59b6bcc7a04683c0b04b2",
        "title": "寄华山僧",
        "author": "贾岛",
        "content": "遥知白石室，松柏隐朦胧。\n月落看心次，云生闭目中。\n五更钟隔岳，万尺水悬空。\n苔藓嵌岩所，依稀有径通。",
        "dynasty": "唐",
        "collection_info": null
    },
    {
        "uuid": "351af9e40d3c0f4ccdb369f51bb7e3b4",
        "title": "送李登少府",
        "author": "贾岛",
        "content": "伊阳耽酒尉，朗咏醉醒新。\n应见嵩山裏，明年踯躅春。\n一千寻树直，三十六峯邻。\n流水潺潺处，坚贞玉涧珉。",
        "dynasty": "唐",
        "collection_info": null
    },
    {
        "uuid": "1bbaa13dc6133e670ebc0f393f9e54c7",
        "title": "易州过郝逸人居",
        "author": "贾岛",
        "content": "每逢词翰客，邀我共寻君。\n果见闲居赋，未曾流俗闻。\n也知邻市井，宛似出嚣氛。\n却笑巢由辈，何须隐白云。",
        "dynasty": "唐",
        "collection_info": null
    },
    {
        "uuid": "6494e7a802051d078cd62616ff601609",
        "title": "詶鄠县李廓少府见寄",
        "author": "贾岛",
        "content": "稍怜公事退，復遇夕阳时。\n北朔霜凝竹，南山水入篱。\n吟怀沧海侣，空问白云师。\n恨不相从去，心惟野鹤知。",
        "dynasty": "唐",
        "collection_info": null
    },
    {
        "uuid": "1dc222cee12cc627360c33af2d4aaa40",
        "title": "净业寺与前鄠县李廓少府同宿",
        "author": "贾岛",
        "content": "来从城上峯，京寺暮相逢。\n往往语復默，微微雨洒松。\n家贫初罢吏，年长畏闻蛩。\n前日独拘束，披衣起晓钟。",
        "dynasty": "唐",
        "collection_info": null
    },
    {
        "uuid": "4c52cfad9d6cbb4b4e16c7a2f25da7a2",
        "title": "送南卓归京",
        "author": "贾岛",
        "content": "残春别镜陂，罢郡未霜髭。\n行李逢炎暑，山泉满路岐。\n云藏巢鹤树，风触啭莺枝。\n三省同虚位，双旌带去思。\n入城宵梦后，待漏月沈时。\n长策幷忠告，从容写玉墀。",
        "dynasty": "唐",
        "collection_info": null
    },
    {
        "uuid": "ce3f9d7c0ffe08def4b35a9351ddf6e9",
        "title": "卧疾走笔詶韩愈书问",
        "author": "贾岛",
        "content": "一卧三四旬，数书惟独君。\n愿为出海月，不作归山云。\n身上衣频寄，瓯中物亦分。\n欲知强健否，病鹤未离羣。",
        "dynasty": "唐",
        "collection_info": null
    },
    {
        "uuid": "63cd7ba8a2eca1a5d686066c2cf28161",
        "title": "长孙霞李溟自紫阁白阁二峯见访",
        "author": "贾岛",
        "content": "寂寞吾庐贫，同来二阁人。\n所论唯野事，招作住云邻。\n古寺期秋宿，平林散早春。\n漱流今已矣，巢许岂尧臣。",
        "dynasty": "唐",
        "collection_info": null
    },
    {
        "uuid": "8e7e9931e13b87b2df63d2a58fb17e88",
        "title": "送惟一游清凉寺",
        "author": "贾岛",
        "content": "去有巡台侣，荒溪众树分。\n瓶残秦地水，锡入晋山云。\n秋月离喧见，寒泉出定闻。\n人间临欲别，旬日雨纷纷。",
        "dynasty": "唐",
        "collection_info": null
    },
    {
        "uuid": "c607a1d968b69b146df09d94af872ec9",
        "title": "郑尚书新开涪江二首 一",
        "author": "贾岛",
        "content": "岸凿青山破，江开白浪寒。\n日沈源出海，春至草生滩。\n梓匠防波溢，蓬仙畏水干。\n从今疏决后，任雨滞峯峦。",
        "dynasty": "唐",
        "collection_info": null
    },
    {
        "uuid": "9c175f710bd60f06f5730e5184821831",
        "title": "郑尚书新开涪江二首 二",
        "author": "贾岛",
        "content": "不侵南亩务，已拔北江流。\n涪水方移岸，浔阳有到舟。\n潭澄初捣药，波动乍垂钩。\n山可疏三里，从知历亿秋。",
        "dynasty": "唐",
        "collection_info": null
    },
    {
        "uuid": "6a2f391eb3dadf99f76c8337df33ea04",
        "title": "寄乔侍郎",
        "author": "贾岛",
        "content": "大宁犹未到，曾渡北浮桥。\n晓出爬船寺，手擎紫栗条。\n差池不相见，怅望至今朝。\n近日营家计，绳悬一小瓢。",
        "dynasty": "唐",
        "collection_info": null
    },
    {
        "uuid": "9eab28997c0d16999ddc95d20ae053e8",
        "title": "送去华法师",
        "author": "贾岛",
        "content": "在越居何寺，东南水路归。\n秋江洗一钵，寒日晒三衣。\n默听鸿声尽，行看叶影飞。\n囊中无宝货，船户夜扃稀。",
        "dynasty": "唐",
        "collection_info": null
    },
    {
        "uuid": "acbfa7205dcde95c56a50dcda3387410",
        "title": "送蔡京",
        "author": "贾岛",
        "content": "跃蹄归鲁日，带漏别秦星。\n易折芳条桂，难穷邃义经。\n登封多泰岳，巡狩徧沧溟。\n家在何林下，梁山翠满庭。",
        "dynasty": "唐",
        "collection_info": null
    },
    {
        "uuid": "090dfbd80d42cbfe5ccb0ac1ca8f6882",
        "title": "慈恩寺上座院",
        "author": "贾岛",
        "content": "未委衡山色，何如对塔峯。\n曩宵曾宿此，今夕值秋浓。\n羽族栖烟竹，寒流带月钟。\n井甘源起异，泉涌渍苔封。",
        "dynasty": "唐",
        "collection_info": null
    },
    {
        "uuid": "f787854600e8323869a77f29f8d7bf1c",
        "title": "题朱庆余所居",
        "author": "贾岛",
        "content": "天寒吟竟晓，古屋瓦生松。\n寄信船一隻，隔乡山万重。\n树来沙岸鸟，窗度雪楼钟。\n每忆江中屿，更看城上峯。",
        "dynasty": "唐",
        "collection_info": null
    },
    {
        "uuid": "f3e9c621706e47efcc464f03154cb24b",
        "title": "送黄知新归安南",
        "author": "贾岛",
        "content": "池亭沈饮徧，非独曲江花。\n地远路穿海，春归冬到家。\n火山难下雪，瘴土不生茶。\n知决移来计，相逢期尚赊。",
        "dynasty": "唐",
        "collection_info": null
    },
    {
        "uuid": "ca2a8f7cf12c39ebb51d161f430bd255",
        "title": "赠胡禅归",
        "author": "贾岛",
        "content": "自是根机钝，非关夏腊深。\n秋来江上寺，夜坐岭南心。\n井凿山含月，风吹磬出林。\n祖师携隻履，去路杳难寻。",
        "dynasty": "唐",
        "collection_info": null
    },
    {
        "uuid": "41919d4e42e2f26949e5887ec9458c09",
        "title": "元日女道士受箓",
        "author": "贾岛",
        "content": "元日更新夜，斋身称净衣。\n数星连斗出，万里断云飞。\n霜下磬声在，月高坛影微。\n立听师语了，左肘繫符归。",
        "dynasty": "唐",
        "collection_info": null
    },
    {
        "uuid": "8ca74055bcffd2f268dd8c479a4eb184",
        "title": "重与彭兵曹",
        "author": "贾岛",
        "content": "故人在城裏，休寄海边书。\n渐去老不远，别来情岂疎。\n砚冰催腊日，山雀到贫居。\n每有平戎计，官家别敕除。",
        "dynasty": "唐",
        "collection_info": null
    },
    {
        "uuid": "5d30f40065b920b3609a00aa4b3d84c6",
        "title": "落第东归逢僧伯阳",
        "author": "贾岛",
        "content": "相逢须语笑，人世别离频。\n晓至长侵月，思乡动隔春。\n见僧心暂静，从俗事多迍。\n宇宙诗名小，山河客路新。\n翠桐犹入爨，清镜未辞尘。\n逸足思奔骥，随羣且退鳞。\n宴乖红杏寺，愁在绿杨津。\n老病难为乐，开眉赖故人。",
        "dynasty": "唐",
        "collection_info": null
    },
    {
        "uuid": "9f0cde50511c8000c241205e0fea51fe",
        "title": "皇甫主簿期游山不及赴",
        "author": "贾岛",
        "content": "休官匹马在，新意入山中。\n更住应难遂，前期恨不同。\n集蝉苔树僻，留客雨堂空。\n深夜谁相访，惟当清净翁。",
        "dynasty": "唐",
        "collection_info": null
    },
    {
        "uuid": "f53d728623dce4adb20184cdf89b9153",
        "title": "宿成湘林下",
        "author": "贾岛",
        "content": "相访夕阳时，千株木未衰。\n石泉流出谷，山雨滴栖鸱。\n漏向灯听数，酒因客寝迟。\n今宵不尽兴，更有月明期。",
        "dynasty": "唐",
        "collection_info": null
    },
    {
        "uuid": "b26d3f55364ad3b009a31339d29e1e58",
        "title": "喜雍陶至",
        "author": "贾岛",
        "content": "今朝笑语同，几日百忧中。\n鸟度劒门静，蛮归泸水空。\n步霜吟菊畔，待月坐林东。\n且莫孤此兴，勿论穷与通。",
        "dynasty": "唐",
        "collection_info": null
    },
    {
        "uuid": "df3103bc06fd2d60cbff504c26eb253d",
        "title": "酬胡遇",
        "author": "贾岛",
        "content": "丽句传人口，科名立可图。\n移居见山烧，买树带巢乌。\n游远风涛急，吟清雪月孤。\n却思初识面，仍未有多鬚。",
        "dynasty": "唐",
        "collection_info": null
    },
    {
        "uuid": "b66d4c22685b897bc489362f887258ba",
        "title": "宿慈恩寺郁公房",
        "author": "贾岛",
        "content": "病身来寄宿，自扫一床闲。\n反照临江磬，新秋过雨山。\n竹阴移冷月，荷气带禅关。\n独住天台意，方从内请还。",
        "dynasty": "唐",
        "collection_info": null
    },
    {
        "uuid": "d64448aca0c1d1bb696f715c201234f1",
        "title": "送褚山人归日本",
        "author": "贾岛",
        "content": "悬帆待秋水，去入杳冥间。\n东海几年别，中华此日还。\n岸遥生白髮，波尽露青山。\n隔水相思在，无书也是闲。",
        "dynasty": "唐",
        "collection_info": null
    },
    {
        "uuid": "96251fd9196ef32795540cd6eb195210",
        "title": "寄韩湘",
        "author": "贾岛",
        "content": "过岭行多少，潮州涨满川。\n花开南去后，水冻北归前。\n望鹭吟登阁，听猨泪滴船。\n相思堪面话，不着尺书传。",
        "dynasty": "唐",
        "collection_info": null
    },
    {
        "uuid": "913b5586c0a34bb70b8462cf32fa91d7",
        "title": "雨夜寄马戴",
        "author": "贾岛",
        "content": "芳林杏花树，花落子西东。\n今夕曲江雨，寒催朔北风。\n乡书沧海绝，隐路翠微通。\n寂寂相思际，孤釭残漏中。",
        "dynasty": "唐",
        "collection_info": null
    },
    {
        "uuid": "27709707a57be0b28300bcf7d7f2be2e",
        "title": "喜无可上人游山回",
        "author": "贾岛",
        "content": "一食復何如，寻山无定居。\n相逢新夏满，不见半年余。\n听话龙潭雪，休传鸟道书。\n别来还似旧，白髮日高梳。",
        "dynasty": "唐",
        "collection_info": null
    },
    {
        "uuid": "a9e43236bef36982eb0b75d2c42c8f51",
        "title": "寄毘陵彻公",
        "author": "贾岛",
        "content": "身依吴寺老，黄叶几迴看。\n早讲林霜在，孤禅隙月残。\n井通潮浪远，钟与角声寒。\n已有南游约，谁言礼谒难。",
        "dynasty": "唐",
        "collection_info": null
    },
    {
        "uuid": "0d70219540a9941d62696eac3f1d980c",
        "title": "送韦琼校书",
        "author": "贾岛",
        "content": "宾佐兼归觐，此行江汉心。\n别离从阙下，道路向山阴。\n孤屿消寒沫，空城滴夜霖。\n若邪溪畔寺，秋色共谁寻。",
        "dynasty": "唐",
        "collection_info": null
    },
    {
        "uuid": "b9b97672727212d4eb4f8ca76607f685",
        "title": "寄刘侍御",
        "author": "贾岛",
        "content": "衣多苔藓痕，犹拟更趋门。\n自夏虽无病，经秋不过原。\n积泉留岱鸟，迭岫隔巴猨。\n琴月西斋集，如今岂復言。",
        "dynasty": "唐",
        "collection_info": null
    },
    {
        "uuid": "e95b0635f59c44bf78a4ad57de72ce3b",
        "title": "送穆少府知眉州",
        "author": "贾岛",
        "content": "劒门倚青汉，君昔未曾过。\n日暮行人少，山深异鸟多。\n猨啼和峡雨，栈尽到江波。\n一路白云裏，飞泉洒薜萝。",
        "dynasty": "唐",
        "collection_info": null
    },
    {
        "uuid": "673a87d65d6a4d837c344b7a430305e7",
        "title": "二月晦日留别鄠中友人",
        "author": "贾岛",
        "content": "立马柳花裏，别君当酒酣。\n春风渐向北，云雁不飞南。\n明晓日初一，今年月又三。\n鞭羸去暮色，远岳起烟岚。",
        "dynasty": "唐",
        "collection_info": null
    },
    {
        "uuid": "a8bac9fa5d36688bc349aa8a832dea5e",
        "title": "送李校书赴吉期",
        "author": "贾岛",
        "content": "筮算重重吉，良期讵可迁。\n不同牛女夜，是配凤凰年。\n佩玉春风裏，题章蜡烛前。\n诗书与箴训，夫哲又妻贤。",
        "dynasty": "唐",
        "collection_info": null
    },
    {
        "uuid": "2181e1089ce720aab469af9bb3c1973c",
        "title": "宿孤馆",
        "author": "贾岛",
        "content": "落日投村戍，愁生为客途。\n寒山晴后绿，秋月夜来孤。\n橘树千株在，渔家一半无。\n自知风水静，舟繫岸边芦。",
        "dynasty": "唐",
        "collection_info": null
    },
    {
        "uuid": "1956e93dff12d2f997ccf076e1437dda",
        "title": "哭宗密禅师",
        "author": "贾岛",
        "content": "鸟道雪岑巅，师亡谁去禅。\n几尘增灭后，树色改生前。\n层塔当松吹，残踪傍野泉。\n唯嗟听经虎，时到坏庵边。",
        "dynasty": "唐",
        "collection_info": null
    },
    {
        "uuid": "4956c2f5bf81038da6fb297338f38fc5",
        "title": "宿山寺",
        "author": "贾岛",
        "content": "众岫耸寒色，精庐向此分。\n流星透疎木，走月逆行云。\n绝顶人来少，高松鹤不羣。\n一僧年八十，世事未曾闻。",
        "dynasty": "唐",
        "collection_info": null
    },
    {
        "uuid": "30f36c8f69f543f8d53ff714aec85629",
        "title": "送友人如边",
        "author": "贾岛",
        "content": "去日重阳后，前程菊正芳。\n行车辗秋岳，落叶坠寒霜。\n云入汉天白，风高碛色黄。\n蒲轮待恐晚，求荐向诸方。",
        "dynasty": "唐",
        "collection_info": null
    },
    {
        "uuid": "9d8e00c0e894596ee2a7603320b1fe2f",
        "title": "题竹谷上人院",
        "author": "贾岛",
        "content": "禅庭高鸟道，迴望极川原。\n樵径连峯顶，石泉通竹根。\n木深犹积雪，山浅未闻猨。\n欲别尘中苦，愿师贻一言。",
        "dynasty": "唐",
        "collection_info": null
    },
    {
        "uuid": "bf1280a3ab9c5d2d5c65fdfb437a5cb6",
        "title": "京北原作",
        "author": "贾岛",
        "content": "登原见城阙，策蹇思炎天。\n日午路中客，槐花风处蝉。\n远山秦木上，清渭汉陵前。\n何事居人世，皆从名利牵。",
        "dynasty": "唐",
        "collection_info": null
    },
    {
        "uuid": "eae78fbc0807fa82c56e5e0a71d90bb3",
        "title": "寄江上人",
        "author": "贾岛",
        "content": "紫阁旧房在，新家中岳东。\n烟波千里隔，消息一朝通。\n寒日汀洲路，秋晴岛屿风。\n分明杜陵叶，别后两经红。",
        "dynasty": "唐",
        "collection_info": null
    },
    {
        "uuid": "f8ff9024a9daff3dc6454ad80be5ec12",
        "title": "送僧归太白山",
        "author": "贾岛",
        "content": "坚冰连夏处，太白接青天。\n云塞石房路，峯明雨外巅。\n夜禅临虎穴，寒漱撇龙泉。\n后会不期日，相逢应信缘。",
        "dynasty": "唐",
        "collection_info": null
    },
    {
        "uuid": "35a674e4f6e3e64fb0f2e4a0763f9fcb",
        "title": "暮过山村",
        "author": "贾岛",
        "content": "数里闻寒水，山家少四邻。\n怪禽啼旷野，落日恐行人。\n初月未终夕，边烽不过秦。\n萧条桑柘外，烟火渐相亲。",
        "dynasty": "唐",
        "collection_info": null
    },
    {
        "uuid": "7cca0fc7a9f7e74244b134c977c294c6",
        "title": "鹭鸶",
        "author": "贾岛",
        "content": "求鱼未得食，沙岸往来行。\n岛月独栖影，暮天寒过声。\n堕巢因木折，失侣遇弦惊。\n频向烟霄望，吾知尔去程。",
        "dynasty": "唐",
        "collection_info": null
    },
    {
        "uuid": "8f5e42f529a12ee69456a63e3bc1a919",
        "title": "内道场僧弘绍",
        "author": "贾岛",
        "content": "麟德燃香请，长安春几回。\n夜闲同像寂，昼定为吾开。\n讲罢松根老，经浮海水来。\n六年双足履，只步院中苔。",
        "dynasty": "唐",
        "collection_info": null
    },
    {
        "uuid": "f40feb9f08f9b57b9813a06c95517ec3",
        "title": "蒋亭和蔡湘州",
        "author": "贾岛",
        "content": "蒋宅为亭榭，蔡城东郭门。\n潭连秦相井，松老汉朝根。\n已积苍苔徧，何曾旧径存。\n高斋无事后，时復一携尊。",
        "dynasty": "唐",
        "collection_info": null
    },
    {
        "uuid": "2c17386c5338eb1ac5e302b7ca95dac2",
        "title": "光州王建使君水亭作",
        "author": "贾岛",
        "content": "楚水临轩积，澄鲜一亩余。\n柳根连岸尽，荷叶出萍初。\n极浦清相似，幽禽到不虚。\n夕阳庭际眺，槐雨滴疎疎。",
        "dynasty": "唐",
        "collection_info": null
    },
    {
        "uuid": "2e26871d6b7476fcf30cfe164333669f",
        "title": "留别光州王使君建",
        "author": "贾岛",
        "content": "杜陵千里外，期在末秋归。\n既见林花落，须防木叶飞。\n楚从何地尽，淮隔数峯微。\n迴首余霞失，斜阳照客衣。",
        "dynasty": "唐",
        "collection_info": null
    },
    {
        "uuid": "5c5a1658d36eb271ff9c74fa82d7a361",
        "title": "宿姚合宅寄张司业籍",
        "author": "贾岛",
        "content": "闲宵因集会，柱史话先生。\n身爱无一事，心期往四明。\n松枝影摇动，石磬响寒清。\n谁伴南斋宿，月高霜满城。",
        "dynasty": "唐",
        "collection_info": null
    },
    {
        "uuid": "d6af87ea207e8825402b61f96392711e",
        "title": "哭张籍",
        "author": "贾岛",
        "content": "精灵归恍惚，石磬韵曾闻。\n即日是前古，谁人耕此坟。\n旧游孤棹远，故域九江分。\n本欲蓬瀛去，餐芝御白云。",
        "dynasty": "唐",
        "collection_info": null
    },
    {
        "uuid": "7dd7276152654e65efea2480180d7105",
        "title": "灵准上人院",
        "author": "贾岛",
        "content": "掩扉当太白，腊数等松椿。\n禁漏来遥夜，山泉落近邻。\n经声终卷晓，草色几芽春。\n海内知名士，交游准上人。",
        "dynasty": "唐",
        "collection_info": null
    },
    {
        "uuid": "33b39a238d697b9058bc7241e6459b14",
        "title": "寄柳舍人宗元",
        "author": "贾岛",
        "content": "格与功俱造，何人意不降。\n一宵三梦柳，孤泊九秋江。\n擢第名重列，冲天字几双。\n誓为仙者仆，侧执驭风幢。",
        "dynasty": "唐",
        "collection_info": null
    },
    {
        "uuid": "5736b6eab14df201b2341eb4a069cd22",
        "title": "送玄岩上人归西蜀",
        "author": "贾岛",
        "content": "玉垒山中寺，幽深胜概多。\n药成彭祖捣，顶受七轮摩。\n去腊催今夏，流光等逝波。\n会当依粪扫，五岳徧头陀。",
        "dynasty": "唐",
        "collection_info": null
    },
    {
        "uuid": "f2a37cfe169e05944869f5071dec4841",
        "title": "寄宋州田中丞",
        "author": "贾岛",
        "content": "古郡近南徐，关河万里余。\n相思深夜后，未荅去秋书。\n自别知音少，难忘识面初。\n旧山期已久，门掩数畦蔬。",
        "dynasty": "唐",
        "collection_info": null
    },
    {
        "uuid": "6c82aea2a17d1bc7834c62877031502a",
        "title": "送朱休归劒南",
        "author": "贾岛",
        "content": "劒南归受贺，太学赋声雄。\n山路长江岸，朝阳十月中。\n芽新抽雪茗，枝重集猨枫。\n卓氏琴台废，深芜想径通。",
        "dynasty": "唐",
        "collection_info": null
    },
    {
        "uuid": "9e495ff5947d4f21d5246227c70040e6",
        "title": "寄长武朱尚书",
        "author": "贾岛",
        "content": "不日即登坛，枪旗一万竿。\n角吹边月没，鼓绝爆雷残。\n中国今如此，西荒可取难。\n白衣思请谒，徒步在长安。",
        "dynasty": "唐",
        "collection_info": null
    },
    {
        "uuid": "86cfbecf96f32e39eb7ba967fb385c7f",
        "title": "送皇甫侍御",
        "author": "贾岛",
        "content": "晓钟催早朝，自是赴嘉招。\n舟泊湘江阔，田收楚泽遥。\n雁惊起衰草，猨渴下寒条。\n来使黔南日，时应问寂寥。",
        "dynasty": "唐",
        "collection_info": null
    },
    {
        "uuid": "ae72d9f7770a1fc85626599caacfb56d",
        "title": "郊居即事",
        "author": "贾岛",
        "content": "住此园林久，其如未是家。\n叶书传野意，檐溜煮胡茶。\n雨后逢行鹭，更深听远蛙。\n自然还往裏，多是爱烟霞。",
        "dynasty": "唐",
        "collection_info": null
    },
    {
        "uuid": "78d34bcf0f6d2feb43bfed309c5cedf9",
        "title": "夜集姚合宅期可公不至",
        "author": "贾岛",
        "content": "公堂秋雨夜，已是念园林。\n何事疾病日，重论山水心。\n孤灯明腊后，微雪下更深。\n释子乖来约，泉西寒磬音。",
        "dynasty": "唐",
        "collection_info": null
    },
    {
        "uuid": "42d95a1f18163d9cbdbadc58f72d0fe8",
        "title": "喜李余自蜀至",
        "author": "贾岛",
        "content": "迢遰岷峨外，西南驿路高。\n几程寻崄栈，独宿听寒涛。\n白鸟飞还立，青猨断更号。\n往来从此过，词体近风骚。",
        "dynasty": "唐",
        "collection_info": null
    },
    {
        "uuid": "e68c845437ba151fb035fbf47b4c5c37",
        "title": "王侍御南原庄",
        "author": "贾岛",
        "content": "买得足云地，新栽药数窠。\n峰头盘一径，原下注双河。\n春寺闲眠久，晴台独上多。\n南斋宿雨后，仍许重来么。",
        "dynasty": "唐",
        "collection_info": null
    },
    {
        "uuid": "23f6b20c5e898035878e55bead922a8e",
        "title": "送康秀才",
        "author": "贾岛",
        "content": "俱为落第年，相识落花前。\n酒泻两三盏，诗吟十数篇。\n行岐逢塞雨，嘶马上津船。\n树影高堂下，迴时应有蝉。",
        "dynasty": "唐",
        "collection_info": null
    },
    {
        "uuid": "11f751c33c9bd26aeb053ed4beb77015",
        "title": "送僧",
        "author": "贾岛",
        "content": "此生披衲过，在世得身闲。\n日午游都市，天寒往华山。\n言归文字外，意出有无间。\n仙掌云边树，巢禽时出关。",
        "dynasty": "唐",
        "collection_info": null
    },
    {
        "uuid": "f314e4553fa55860285970f865ba8479",
        "title": "寄魏少府",
        "author": "贾岛",
        "content": "来时乖面别，终日使人惭。\n易记卷中句，难忘灯下谈。\n湿苔黏树瘿，瀑布溅房庵。\n音信如相惠，移居古井南。",
        "dynasty": "唐",
        "collection_info": null
    },
    {
        "uuid": "0da2fb2d37a45b2c292dcbd7110b2c48",
        "title": "原居即事言怀赠孙员外",
        "author": "贾岛",
        "content": "出入土门偏，秋深石色泉。\n径通原上草，地接水中莲。\n采菌依余枿，拾薪逢刈田。\n镊挦白髮断，兵阻尺书传。\n避路来华省，抄诗上彩笺。\n高斋久不到，犹喜未经年。",
        "dynasty": "唐",
        "collection_info": null
    },
    {
        "uuid": "86fd105984c793b6954303e07b696098",
        "title": "登楼",
        "author": "贾岛",
        "content": "秋日登高望，凉风吹海初。\n山川明已久，河汉没无余。\n远近涯寥敻，高低中太虚。\n赋因王阁笔，思比谢游疎。",
        "dynasty": "唐",
        "collection_info": null
    },
    {
        "uuid": "bbe73b4b5ac0b5b83370d30516a24c81",
        "title": "上乐使君救康成公",
        "author": "贾岛",
        "content": "曾梦诸侯笑，康囚议脱枷。\n千根池裏藕，一朵火中花。",
        "dynasty": "唐",
        "collection_info": null
    },
    {
        "uuid": "618cd2b0da0545987126088fe90464b7",
        "title": "[昆]明池泛舟",
        "author": "贾岛",
        "content": "一枝青竹榜，泛泛绿萍裏。\n不见钓鱼人，渐入秋塘水。",
        "dynasty": "唐",
        "collection_info": null
    },
    {
        "uuid": "cb47c46a1a3be70a339a714c34223131",
        "title": "送僧",
        "author": "贾岛",
        "content": "大内曾持论，天南化俗行。\n旧房山雪在，春草岳阳生。\n晓了莲经义，堪任宝盖迎。\n王侯皆护法，何寺讲钟鸣。",
        "dynasty": "唐",
        "collection_info": null
    },
    {
        "uuid": "ecbf8761bf727940f6d37c5bae67e37e",
        "title": "送刘知新往襄阳",
        "author": "贾岛",
        "content": "此别诚堪恨，荆襄是旧游。\n眼光悬欲落，心绪乱难收。\n花木三层寺，烟波五相楼。\n因君两地去，长使梦悠悠。",
        "dynasty": "唐",
        "collection_info": null
    },
    {
        "uuid": "23797a2eae03c351881376b86ca27e89",
        "title": "寄慈恩寺郁上人",
        "author": "贾岛",
        "content": "中秋期夕望，虚室省相容。\n北斗生清漏，南山出碧重。\n露寒鸠宿竹，鸿过月圆钟。\n此夜情应切，衡阳旧住峯。",
        "dynasty": "唐",
        "collection_info": null
    },
    {
        "uuid": "dcadcce2bda7e53ffc2039b8f53ec5ff",
        "title": "送饶州张使君",
        "author": "贾岛",
        "content": "终南云雨连城阙，去路西江白浪头。\n滁上郡斋离昨日，鄱阳农事劝今秋。\n道心生向前朝寺，文思来因静夜楼。\n借问泊帆干谒者，谁人曾听峡猨愁。",
        "dynasty": "唐",
        "collection_info": null
    },
    {
        "uuid": "7561164eaf6f24ea498c13499d028ba8",
        "title": "观冬设上东川杨尚书",
        "author": "贾岛",
        "content": "匏革奏冬非独乐，军城未晓启重门。\n何时却入三台贵，此日空知八座尊。\n罗绮舞中收雨点，貔貅阃外卷云根。\n逐迁属吏随宾列，拨棹扁舟不忘恩。",
        "dynasty": "唐",
        "collection_info": null
    },
    {
        "uuid": "8fcbb213f65a2539ba065eedc77f379d",
        "title": "巴兴作",
        "author": "贾岛",
        "content": "三年未省闻鸿呌，九月何曾见草枯。\n寒暑气均思白社，星辰位正忆皇都。\n苏卿持节终还汉，葛相行师自渡泸。\n乡味朔山林果别，北归期挂海帆孤。",
        "dynasty": "唐",
        "collection_info": null
    },
    {
        "uuid": "196e9686a786d046db0aa0093ccbed98",
        "title": "早蝉",
        "author": "贾岛",
        "content": "早蝉孤抱芳槐叶，噪向残阳意度秋。\n也任一声催我老，堪听两耳畏吟休。\n得非下第无高韵，须是青山隐白头。\n若问此心嗟嘆否，天人不可怨而尤。",
        "dynasty": "唐",
        "collection_info": null
    },
    {
        "uuid": "6ac2249da519b7c856d4e4b65a00b1ee",
        "title": "投元郎中",
        "author": "贾岛",
        "content": "心在潇湘归未期，卷中多是得名诗。\n高台聊望清秋色，片水堪留白鹭鸶。\n省宿有时闻急雨，朝迴尽日伴禅师。\n旧文去岁曾将献，蒙与人来说始知。",
        "dynasty": "唐",
        "collection_info": null
    },
    {
        "uuid": "42f3bf5616ababa8f2db9a05e47713ad",
        "title": "阮籍啸台",
        "author": "贾岛",
        "content": "如闻长啸春风裏，荆棘丛边访旧踪。\n地接苏门山近远，荒台突兀抵高峰。",
        "dynasty": "唐",
        "collection_info": null
    },
    {
        "uuid": "febffce1e2c6b7778441156f83e56b29",
        "title": "滕校书使院小池",
        "author": "贾岛",
        "content": "小池谁见凿时初，走水南来十里余。\n楼上日斜吹暮角，院中人出锁游鱼。",
        "dynasty": "唐",
        "collection_info": null
    },
    {
        "uuid": "7501d7cbe4b8aec51c14f3e60bf02c36",
        "title": "送陕府王建司马",
        "author": "贾岛",
        "content": "司马虽然听晓钟，尚犹高枕恣疎慵。\n请诗僧过三门水，卖药人归五老峰。\n移舫绿阴深处息，登楼凉夜此时逢。\n杜陵惆怅临相饯，未寝月前多屐踪。",
        "dynasty": "唐",
        "collection_info": null
    },
    {
        "uuid": "617f5c2e3c454cdd8e5d1bbcbddf872e",
        "title": "上谷旅夜",
        "author": "贾岛",
        "content": "世难那堪恨旅游，龙钟更是对穷秋。\n故园千里数行泪，邻杵一声终夜愁。\n月到寒窗空皓皛，风翻落叶更飕飗。\n此心不向常人说，倚识平津万户侯。",
        "dynasty": "唐",
        "collection_info": null
    },
    {
        "uuid": "3c495cd0d796e93dd48927d6171e18bb",
        "title": "寄无得头陀",
        "author": "贾岛",
        "content": "夏腊今应三十余，不离树下冢间居。\n貌堪良匠抽毫写，行称高僧续传书。\n落涧水声来远远，当空月色自如如。\n白衣只在青门裏，心每相亲迹且疎。",
        "dynasty": "唐",
        "collection_info": null
    },
    {
        "uuid": "1ae1207476c05f1621407e11f8a1aed8",
        "title": "崔卿池上双白鹭",
        "author": "贾岛",
        "content": "鹭雏相逐出深笼，顶各有丝茎数同。\n洒石多霜移足冷，隔城远树挂巢空。\n其如尽在滩声外，何似双飞浦色中。\n见此池潭卿自凿，清泠太液底潜通。",
        "dynasty": "唐",
        "collection_info": null
    },
    {
        "uuid": "47452fef1a1978c7bb540d5e1e1795f0",
        "title": "送胡道士",
        "author": "贾岛",
        "content": "短褐身披满渍苔，灵溪深处观门开。\n却从城裏移琴去，许到山中寄药来。\n临水古坛秋醮罢，宿杉幽鸟夜飞迴。\n丹梯愿逐真人上，日夕归心白髮催。",
        "dynasty": "唐",
        "collection_info": null
    },
    {
        "uuid": "cbf35727bd9601ea6e0041f39210e9b6",
        "title": "寄韩潮州愈",
        "author": "贾岛",
        "content": "此心曾与木兰舟，直到天南潮水头。\n隔岭篇章来华岳，出关书信过泷流。\n峰悬驿路残云断，海浸城根老树秋。\n一夕瘴烟风卷尽，月明初上浪西楼。",
        "dynasty": "唐",
        "collection_info": null
    },
    {
        "uuid": "f41fad0fba93f1282cde5b12a2e8a983",
        "title": "詶张籍王建",
        "author": "贾岛",
        "content": "疎林荒宅古坡前，久住还因太守怜。\n渐老更思深处隐，多闲数得上方眠。\n鼠抛贫屋收田日，鴈度寒江拟雪天。\n身是龙钟应是分，水曹芸阁枉来篇。",
        "dynasty": "唐",
        "collection_info": null
    },
    {
        "uuid": "f25fee0df5b6776f049e1aee6d6f20bd",
        "title": "逢博陵故人彭兵曹",
        "author": "贾岛",
        "content": "曲阳分散会京华，见说三年住海涯。\n别后解餐蓬虆子，向前未识牡丹花。\n偶逢日者敎求禄，终傍泉声拟置家。\n蹋雪携琴相就宿，夜深开户斗牛斜。",
        "dynasty": "唐",
        "collection_info": null
    },
    {
        "uuid": "210f08d0edba0eb9ce923716cd39fc51",
        "title": "赠牛山人",
        "author": "贾岛",
        "content": "二十年中饵茯苓，致书半是老君经。\n东都旧住商人宅，南国新修道士亭。\n凿石养蜂休买蜜，坐山秤药不争星。\n古来隐者多能卜，欲就先生问丙丁。",
        "dynasty": "唐",
        "collection_info": null
    },
    {
        "uuid": "b284d25a2599faacf70242273ef10652",
        "title": "送于中丞使回纥册立",
        "author": "贾岛",
        "content": "君立天骄发使车，册文字字着金书。\n渐通青冢乡山尽，欲达皇情译语初。\n调角寒城边色动，下霜秋碛鴈行疎。\n旌旗来往几多日，应向途中见岁除。",
        "dynasty": "唐",
        "collection_info": null
    },
    {
        "uuid": "1c293e0a9bf79c1a212bb46d7c480c67",
        "title": "送刘侍御重使江西",
        "author": "贾岛",
        "content": "时当苦热远行人，石壁飞泉溅马身。\n又到钟陵知务大，还浮湓浦属秋新。\n早程猨呌云深极，宿馆禽惊叶动频。\n前者已闻廉使荐，兼言有画静边尘。",
        "dynasty": "唐",
        "collection_info": null
    },
    {
        "uuid": "e2055de7494727d3e7349f23df111c58",
        "title": "赠圆上人",
        "author": "贾岛",
        "content": "诵经千纸得为僧，麈尾持行不拂蝇。\n古塔月高闻呪水，新坛日午见烧灯。\n一双童子浇红药，百八真珠贯綵绳。\n且说近来心裏事，仇雠相对似亲朋。",
        "dynasty": "唐",
        "collection_info": null
    },
    {
        "uuid": "165c25c8969be11c72f42e20a420148c",
        "title": "处州李使君改任遂州因寄赠",
        "author": "贾岛",
        "content": "庭树几株阴入户，主人何在客闻蝉。\n钥开原上高楼锁，瓶汲池东古井泉。\n趂静野禽曾后到，休吟邻叟始安眠。\n仙都山水谁能忆，西去风涛书满船。",
        "dynasty": "唐",
        "collection_info": null
    },
    {
        "uuid": "3994f2d9c83e6641f4478157e5865126",
        "title": "酬慈恩寺文郁上人",
        "author": "贾岛",
        "content": "袈裟影入禁池清，犹忆乡山近赤城。\n篱落罅间寒蟹过，莓苔石上晚蛩行。\n期登野阁闲应甚，阻宿山房疾未平。\n闻说又寻南岳去，无端诗思忽然生。",
        "dynasty": "唐",
        "collection_info": null
    },
    {
        "uuid": "4edbcec2327e3b85d20777acf4539713",
        "title": "访鉴玄师侄",
        "author": "贾岛",
        "content": "维摩青石讲初休，缘访亲宗到普州。\n我有军持凭弟子，岳阳溪裏汲寒流。",
        "dynasty": "唐",
        "collection_info": null
    },
    {
        "uuid": "3109b5db7711e1a3aa22f4a770a810a8",
        "title": "夜坐",
        "author": "贾岛",
        "content": "蟋蟀渐多秋不浅，蟾蜍已没夜应深。\n三更两鬓几枝雪，一念双峰四祖心。",
        "dynasty": "唐",
        "collection_info": null
    },
    {
        "uuid": "eed4f09b6b2754a96f890608507ff2fd",
        "title": "送别",
        "author": "贾岛",
        "content": "门外便伸千里别，无车不得到河梁。\n高楼直上百余尺，今日为君南望长。",
        "dynasty": "唐",
        "collection_info": null
    },
    {
        "uuid": "f8fec4e6a6fc54df49a2496e88cd6742",
        "title": "闻蝉感怀",
        "author": "贾岛",
        "content": "新蝉忽发最高枝，不觉立听无限时。\n正遇友人来告别，一心分作两般悲。",
        "dynasty": "唐",
        "collection_info": null
    },
    {
        "uuid": "b8f2f2ab6c1c6da5f85b1bfcc27d367b",
        "title": "夏夜上谷宿开元寺",
        "author": "贾岛",
        "content": "诗成一夜月中题，便卧松风到曙鸡。\n带月时闻山鸟语，郡城知近武陵溪。",
        "dynasty": "唐",
        "collection_info": null
    },
    {
        "uuid": "84c10d13fe5533b57da7a7e673516e2f",
        "title": "送于总持归京",
        "author": "贾岛",
        "content": "出家初隷何方寺，上国西明御水东。\n却见旧房阶下树，别来二十一春风。",
        "dynasty": "唐",
        "collection_info": null
    },
    {
        "uuid": "db8cdf1448208302d3079e4b4f2ec8a8",
        "title": "崔卿池上鹤",
        "author": "贾岛",
        "content": "月中时呌叶纷纷，不异洞庭霜夜闻。\n翎羽如今从放长，犹能飞起向孤云。",
        "dynasty": "唐",
        "collection_info": null
    },
    {
        "uuid": "246ceac3b704664936501e413539c052",
        "title": "登田中丞高亭",
        "author": "贾岛",
        "content": "高亭林表迥嵯峨，独坐秋宵不寝多。\n玉兔玉人歌裏出，白云难似莫相和。",
        "dynasty": "唐",
        "collection_info": null
    },
    {
        "uuid": "2faa8a94414b1633e4fb079166bb0cff",
        "title": "友人婚杨氏催妆",
        "author": "贾岛",
        "content": "不知今夕是何夕，催促阳台近镜台。\n谁道芙蓉水中种，青铜镜裏一枝开。",
        "dynasty": "唐",
        "collection_info": null
    },
    {
        "uuid": "ad5cf36ed77d6d95f399b668ee22805b",
        "title": "酬朱侍御望月见寄",
        "author": "贾岛",
        "content": "他寝此时吾不寝，近秋三五日逢晴。\n相思唯有霜台月，望尽孤光见却生。",
        "dynasty": "唐",
        "collection_info": null
    },
    {
        "uuid": "a8535115afac943f54feee2a78e55c75",
        "title": "题韦云叟草堂",
        "author": "贾岛",
        "content": "新起此堂开北窗，当窗山隔一重江。\n白茅草苫重重密，爱此秋天夜雨淙。",
        "dynasty": "唐",
        "collection_info": null
    },
    {
        "uuid": "3f04d144c8ae2b54fa50a32d498781da",
        "title": "和韩吏部泛南溪",
        "author": "贾岛",
        "content": "溪裏晚从池岸出，石泉秋急夜深闻。\n木兰船共山人上，月映渡头零落云。",
        "dynasty": "唐",
        "collection_info": null
    },
    {
        "uuid": "64fcb492a868f65d552294d232c85015",
        "title": "方镜",
        "author": "贾岛",
        "content": "背如刀截机头锦，面似升量涧底泉。\n铜雀台南秋日后，照来照去已三年。",
        "dynasty": "唐",
        "collection_info": null
    },
    {
        "uuid": "34369f1d1ec6d6a5c53251ff7e2fec32",
        "title": "詶姚合",
        "author": "贾岛",
        "content": "黍穗豆苗侵古道，晴原午后早秋时。\n故人相忆僧来说，杨柳无风蝉满枝。",
        "dynasty": "唐",
        "collection_info": null
    },
    {
        "uuid": "0e2d5e76885495f6a77178083331ab3a",
        "title": "送灵应上人",
        "author": "贾岛",
        "content": "遍参尊宿游方久，名岳奇峰问此公。\n五月半间看瀑布，青城山裏白云中。",
        "dynasty": "唐",
        "collection_info": null
    },
    {
        "uuid": "c8f9bfb744de4a2d1ee26e74ab49ef30",
        "title": "赠丘先生",
        "author": "贾岛",
        "content": "常言吃药全胜饭，华岳松边采茯神。\n不遣髭鬚一茎白，拟为白日上昇人。",
        "dynasty": "唐",
        "collection_info": null
    },
    {
        "uuid": "a1cb0c862437f750d2c43d46596b276a",
        "title": "渡桑干",
        "author": "贾岛",
        "content": "客舍幷州已十霜，归心日夜忆咸阳。\n无端更渡桑干水，却望幷州是故乡。",
        "dynasty": "唐",
        "collection_info": null
    },
    {
        "uuid": "0a9a7d26e5e42874d670cc4af2a1257e",
        "title": "夜期啸客吕逸人不至",
        "author": "贾岛",
        "content": "逸人期宿石床中，遣我开扉对晚空。\n不知何处啸秋月，闲着松门一夜风。",
        "dynasty": "唐",
        "collection_info": null
    },
    {
        "uuid": "46febe7ca049695616642f06e7588bcf",
        "title": "夜集乌行中所居",
        "author": "贾岛",
        "content": "环炉促席復持杯，松院双扉向月开。\n座上同声半先达，名山独入此心来。",
        "dynasty": "唐",
        "collection_info": null
    },
    {
        "uuid": "35e260ef995de4673df73916ab831886",
        "title": "赠梁浦秀才斑竹拄杖",
        "author": "贾岛",
        "content": "拣得林中最细枝，结根石上长身迟。\n莫嫌滴沥红斑少，恰似湘妃泪尽时。",
        "dynasty": "唐",
        "collection_info": null
    },
    {
        "uuid": "e968154f8af73a2b82adc0e41df4088e",
        "title": "寻石瓮寺上方",
        "author": "贾岛",
        "content": "野寺入时春雪后，崎岖得到此房前。\n老僧不出迎朝客，已住上方三十年。",
        "dynasty": "唐",
        "collection_info": null
    },
    {
        "uuid": "3034121ec8ac044acb2d215be989215d",
        "title": "早秋寄题天竺灵隐寺",
        "author": "贾岛",
        "content": "峰前峰后寺新秋，绝顶高窗见沃洲。\n人在定中闻蟋蟀，鹤从栖处挂猕猴。\n山钟夜渡空江水，汀月寒生古石楼。\n心忆悬帆身未遂，谢公此地昔年游。",
        "dynasty": "唐",
        "collection_info": null
    },
    {
        "uuid": "911e1464ffdd5a1f053e000f28f2cf71",
        "title": "黎阳寄姚合",
        "author": "贾岛",
        "content": "魏都城裏曾游熟，才子斋中止泊多。\n去日绿杨垂紫陌，归时白草夹黄河。\n新诗不觉千迴咏，古镜曾经几度磨。\n惆怅心思滑台北，满杯浓酒与愁和。",
        "dynasty": "唐",
        "collection_info": null
    },
    {
        "uuid": "1737957ba2f716496803bb31f0d64d87",
        "title": "送崔约秀才",
        "author": "贾岛",
        "content": "归宁髣髴三千里，月向船窗见几宵。\n野鼠独偷高树果，前山渐见短禾苗。\n更深栅锁淮波疾，苇动风生雨气遥。\n重入石头城下寺，南朝杉老未干燋。",
        "dynasty": "唐",
        "collection_info": null
    },
    {
        "uuid": "93adaed4c3de63532a9bbee19782d44c",
        "title": "咏怀",
        "author": "贾岛",
        "content": "纵把书看未省勤，一生生计秖长贫。\n可能在世无成事，不觉离家作老人。\n中岳深林秋独往，南原多草夜无邻。\n经年抱疾谁来问，野鸟相过啄木频。",
        "dynasty": "唐",
        "collection_info": null
    },
    {
        "uuid": "73062c4f89cb8d36012bf2d38d55db83",
        "title": "夏日寄高洗马",
        "author": "贾岛",
        "content": "三十年来长在客，两三行泪忽然垂。\n白衣苍鬓经过懒，赤日朱门偃息迟。\n花发应耽新熟酒，草颠还写早朝诗。\n不缘马死西州去，画角堪听是晓吹。",
        "dynasty": "唐",
        "collection_info": null
    },
    {
        "uuid": "0ae72e4e0399f9bdb04078ecb8100cda",
        "title": "送周判官元范赴越",
        "author": "贾岛",
        "content": "原下相逢便别离，蝉鸣关路使迴时。\n过淮渐有悬帆兴，到越应将坠叶期。\n城上秋山生菊早，驿西寒渡落潮迟。\n已曾几遍随旌斾，去谒荒郊大禹祠。",
        "dynasty": "唐",
        "collection_info": null
    },
    {
        "uuid": "210a885487208a6f0595ab6275a70fd2",
        "title": "送罗少府归牛渚",
        "author": "贾岛",
        "content": "作尉长安始三日，忽思牛渚梦天台。\n楚山远色独归去，灞水空流相送回。\n霜覆鹤身松子落，月分萤影石房开。\n白云多处应频到，寒涧泠泠漱古苔。",
        "dynasty": "唐",
        "collection_info": null
    },
    {
        "uuid": "bb98bf196c24a129e2c499c4bc225c61",
        "title": "题童真上人",
        "author": "贾岛",
        "content": "江上修持积岁年，滩声未拟住潺湲。\n誓从五十身披衲，便向三千界坐禅。\n月峡青城那有滞，天台庐岳岂无缘。\n昨宵忽梦游沧海，万里波涛在目前。",
        "dynasty": "唐",
        "collection_info": null
    },
    {
        "uuid": "076fe59f9653127e3554ff7fb2511f11",
        "title": "赠温观主",
        "author": "贾岛",
        "content": "一别罗浮竟未还，观深廊古院多关。\n君来几日行虚洞，仙去空坛在远山。\n胎息存思当黑处，井华悬绠取朝间。\n弊庐道室虽邻近，自乐冬阳炙背闲。",
        "dynasty": "唐",
        "collection_info": null
    },
    {
        "uuid": "0ab3abe6ea795fb6e79bda37a792b3c6",
        "title": "贺庞少尹除太常少卿",
        "author": "贾岛",
        "content": "太白山前终日见，十旬假满拟秋寻。\n中峰绝顶非无路，北阙除书阻入林。\n朝谒此时闲野屐，宿斋何处止鸣砧？省中石镫陪随步，唯赏烟霞不厌深。",
        "dynasty": "唐",
        "collection_info": null
    },
    {
        "uuid": "75463f24b93f984b2dcd090eff02792c",
        "title": "上邠宁邢司徒",
        "author": "贾岛",
        "content": "箭头破帖浑无敌，杖底敲毬远有声。\n马走千蹄朝万乘，地分三郡拥双旌。\n春风欲尽山花发，晓角初吹客梦惊。\n不是邢公来镇此，长安西北未能行。",
        "dynasty": "唐",
        "collection_info": null
    },
    {
        "uuid": "f3abaf298bffd74cd831d433a6375270",
        "title": "欲游嵩岳留别李少尹益",
        "author": "贾岛",
        "content": "孤策迟迴洛水湄，孤禽嘹唳幸人知。\n嵩岳望中常待我，河梁欲上未题诗。\n新秋爱月愁多雨，古观逢仙看尽棋。\n微眇此来将敢问，凤凰何日定归池。",
        "dynasty": "唐",
        "collection_info": null
    },
    {
        "uuid": "ba8a3c1b81265d20848547c82df7b2eb",
        "title": "病鹘吟",
        "author": "贾岛",
        "content": "俊鸟还投高处栖，腾身戛戛下云梯。\n有时透雾凌空去，无事随风入草迷。\n迅疾月边捎玉兔，迟迴日裏拂金鸡。\n不缘毛羽遭零落，焉肯雄心向尔低。",
        "dynasty": "唐",
        "collection_info": null
    },
    {
        "uuid": "18346eb46df102c486fa18b4a6cab9c9",
        "title": "赠僧",
        "author": "贾岛",
        "content": "从来多是游山水，省泊禅舟月下涛。\n初过石桥年尚少，久辞天柱腊应高。\n青松带雪悬铜锡，白髮如霜落铁刀。\n常恐画工援笔写，身长七尺有眉毫。",
        "dynasty": "唐",
        "collection_info": null
    },
    {
        "uuid": "6f41b3cbfa0fc93fac5ef9622feeb0d9",
        "title": "赠翰林",
        "author": "贾岛",
        "content": "清重无过知内制，从前礼绝外庭人。\n看花在处多随驾，召宴无时不及身。\n马自赐来骑觉稳，诗缘见彻语长新。\n应怜独向名场苦，曾十余年浪过春。",
        "dynasty": "唐",
        "collection_info": null
    },
    {
        "uuid": "6cb6159fe01ae89b8a78f52a014ea161",
        "title": "颂德上贾常侍",
        "author": "贾岛",
        "content": "边臣说使朝天子，发语轰然激夏雷。\n高节羽书期独传，分符绛郡滞长材。\n啁啾鸟恐鹰鹯起，流散人归父母来。\n自顾此身无所立，恭谈祖德朵颐开。",
        "dynasty": "唐",
        "collection_info": null
    },
    {
        "uuid": "fb50fa9029d1d9cd0806a23ffa801588",
        "title": "田将军书院",
        "author": "贾岛",
        "content": "满庭花木半新栽，石自平湖远岸来。\n笋迸邻家还长竹，地经山雨几层苔。\n井当深夜泉微上，阁入高秋户尽开。\n行背曲江谁到此，琴书锁着未朝迴。",
        "dynasty": "唐",
        "collection_info": null
    },
    {
        "uuid": "3d7955172acf6bdd8ef3232abdbfad22",
        "title": "投庞少尹",
        "author": "贾岛",
        "content": "闭户息机搔白首，中庭一树有清阴。\n年年不改风尘趣，日日转多泉石心。\n病起望山台上立，觉来听雨烛前吟。\n庞公相识元和岁，眷分依依直至今。",
        "dynasty": "唐",
        "collection_info": null
    },
    {
        "uuid": "caca517b6803bdea5e0772d0d01d08f7",
        "title": "夏夜登南楼",
        "author": "贾岛",
        "content": "水岸寒楼带月跻，夏林初见岳阳溪。\n一㸃新萤报秋信，不知何处是菩提。",
        "dynasty": "唐",
        "collection_info": null
    },
    {
        "uuid": "a780bc9b1e9d7931849d1a86f716fb49",
        "title": "题青龙寺",
        "author": "贾岛",
        "content": "碣石山人一轴诗，终南山北数人知。\n拟看青龙寺裏月，待无一点夜云时。",
        "dynasty": "唐",
        "collection_info": null
    },
    {
        "uuid": "f242d44d0fddc0b8882964084269b88d",
        "title": "赠李文通",
        "author": "贾岛",
        "content": "营当万胜冈头下，誓立千年不朽功。\n天子手擎新钺斧，谏官请赠李文通。",
        "dynasty": "唐",
        "collection_info": null
    },
    {
        "uuid": "2f9fd7011129f350cd17b7d9e44634d6",
        "title": "题虢州三堂赠吴郎中",
        "author": "贾岛",
        "content": "无穷草树昔谁栽，新起临湖白石台。\n半岸泥沙孤鹤立，三堂风雨四门开。\n荷翻团露惊秋近，柳转斜阳过水来。\n昨夜北楼堪朗咏，虢城初锁月裴回。",
        "dynasty": "唐",
        "collection_info": null
    },
    {
        "uuid": "04b0a02eb3e2d5084a4016a8edd7c4d7",
        "title": "送僧",
        "author": "贾岛",
        "content": "池上时时松雪落，焚香烟起见孤灯。\n静夜忆谁来对坐，曲江南岸寺中僧。",
        "dynasty": "唐",
        "collection_info": null
    },
    {
        "uuid": "084a386e65e7dd78de8373c573296d7a",
        "title": "三月晦日赠刘评事",
        "author": "贾岛",
        "content": "三月正当三十日，风光别我苦吟身。\n共君今夜不须睡，未到晓钟犹是春。",
        "dynasty": "唐",
        "collection_info": null
    },
    {
        "uuid": "4fd29a3711f64493fa4ffdd7190cfbc8",
        "title": "送张道者",
        "author": "贾岛",
        "content": "新岁抱琴何处去，洛阳三十六峰西。\n生来未识山人面，不得一听乌夜啼。",
        "dynasty": "唐",
        "collection_info": null
    },
    {
        "uuid": "9e07f99a855e09593829be50c5b1c055",
        "title": "题鱼尊师院",
        "author": "贾岛",
        "content": "老子堂前花万树，先生曾见几迴春。\n夜煎白石平明吃，不拟敎人哭此身。",
        "dynasty": "唐",
        "collection_info": null
    },
    {
        "uuid": "c064258e89e1359939f6b05b7cb3b9d9",
        "title": "宿村家亭子",
        "author": "贾岛",
        "content": "床头枕是溪中石，井底泉通竹下池。\n宿客未眠过夜半，独闻山雨到来时。",
        "dynasty": "唐",
        "collection_info": null
    },
    {
        "uuid": "92a86f8df00897bbc089aeec38a4f782",
        "title": "送称上人",
        "author": "贾岛",
        "content": "归蜀拟从巫峡过，何时得入旧房禅。\n寺中来后谁身化，起塔栽松向野田。",
        "dynasty": "唐",
        "collection_info": null
    },
    {
        "uuid": "792720ffb5ed2e3a2eeba299d9100f27",
        "title": "杨秘书新居",
        "author": "贾岛",
        "content": "城角新居邻静寺，时从新阁上经楼。\n南山泉入宫中去，先向诗人门外流。",
        "dynasty": "唐",
        "collection_info": null
    },
    {
        "uuid": "68b9926096bc9c5189715be9ef854a49",
        "title": "听乐山人弹易水",
        "author": "贾岛",
        "content": "朱丝弦底燕泉急，燕将云孙白日弹。\n嬴氏归山陵已掘，声声犹带髮衝冠。",
        "dynasty": "唐",
        "collection_info": null
    },
    {
        "uuid": "dcc8890ca0d556cf1915cef250c7b5a3",
        "title": "经苏秦墓",
        "author": "贾岛",
        "content": "沙埋古篆折碑文，六国兴亡事繫君。\n今日凄凉无处说，乱山秋尽有寒云。",
        "dynasty": "唐",
        "collection_info": null
    },
    {
        "uuid": "85e769fc92e75d01d0ea226ed7dcc8c6",
        "title": "题戴胜",
        "author": "贾岛",
        "content": "星点花冠道士衣，紫阳宫女化身飞。\n能传上界春消息，若到蓬山莫放归。",
        "dynasty": "唐",
        "collection_info": null
    },
    {
        "uuid": "ca8ff63503a54b66cbe8527dbc5101f4",
        "title": "题隐者居",
        "author": "贾岛",
        "content": "虽有柴门常不关，片云孤木伴身闲。\n犹嫌住久人知处，见拟移家更上山。",
        "dynasty": "唐",
        "collection_info": null
    },
    {
        "uuid": "e64d0205c14e20088bff832315de920d",
        "title": "哭孟东野",
        "author": "贾岛",
        "content": "兰无香气鹤无声，哭尽秋天月不明。\n自从东野先生死，侧近云山得散行。",
        "dynasty": "唐",
        "collection_info": null
    },
    {
        "uuid": "4c0c6b7501f40f8294d5d3fee515d7ec",
        "title": "过京索先生坟",
        "author": "贾岛",
        "content": "京索先生三尺坟，秋风漠漠吐寒云。\n从来有恨君多哭，今日何人更哭君。",
        "dynasty": "唐",
        "collection_info": null
    },
    {
        "uuid": "6a2ef111be5be28fb9dbbcfb6c009008",
        "title": "客思",
        "author": "贾岛",
        "content": "促织声尖尖似针，更深刺着旅人心。\n独言独语月明裏，惊觉眠童与宿禽。",
        "dynasty": "唐",
        "collection_info": null
    },
    {
        "uuid": "b1175f95586171d3b4c6e143b4266bf1",
        "title": "盐池院观鹿",
        "author": "贾岛",
        "content": "条峰五老势相连，此鹿来从若箇边。\n别有野麋人不见，一生长饮白云泉。",
        "dynasty": "唐",
        "collection_info": null
    },
    {
        "uuid": "86fabde994b9501b631292ed44f947cb",
        "title": "黄鹄下太液池",
        "author": "贾岛",
        "content": "高飞空外鹄，下向禁中池。\n岸印行踪浅，波摇立影危。\n来从千里岛，舞拂万年枝。\n踉跄孤风起，裴回水沫移。\n幽音清露滴，野性白云随。\n太液无弹射，灵禽翅不垂。",
        "dynasty": "唐",
        "collection_info": null
    },
    {
        "uuid": "c365e261a3a65e7f9ff4a187da8d673d",
        "title": "代旧将",
        "author": "贾岛",
        "content": "旧事说如梦，谁当信老夫。\n战场几处在，部曲一人无。\n落日收病马，晴天晒阵图。\n犹希圣朝用，自镊白髭鬚。",
        "dynasty": "唐",
        "collection_info": null
    },
    {
        "uuid": "7392faf2fad5008a5b3013e94db6f995",
        "title": "老将",
        "author": "贾岛",
        "content": "胆壮乱鬚白，金疮蠹百骸。\n旌旗犹入梦，歌舞不开怀。\n燕雀来鹰架，尘埃满箭靫。\n自夸勋业重，开府是官阶。",
        "dynasty": "唐",
        "collection_info": null
    },
    {
        "uuid": "dad1c287f80d05bfc43ad09984e72416",
        "title": "春行",
        "author": "贾岛",
        "content": "去去行人远，尘随马不穷。\n旅情斜日后，春色早烟中。\n流水穿空馆，闲花发故宫。\n旧乡千里思，池上绿杨风。",
        "dynasty": "唐",
        "collection_info": null
    },
    {
        "uuid": "f6868244855d02f1be5450fc09a3aec0",
        "title": "题郑常侍厅前竹",
        "author": "贾岛",
        "content": "绿竹临诗酒，婵娟思不穷。\n乱枝低积雪，繁叶亚寒风。\n萧飒疑泉过，萦迴有径通。\n侵庭根出土，隔壁笋成丛。\n疎影纱窗外，清音宝瑟中。\n卷帘终日看，欹枕几秋同。\n万顷歌王子，千竿伴阮公。\n露光怜片片，雨润爱蒙蒙。\n嶰谷蛮湖北，湘川灀水东。\n何如轩槛侧，苍翠褭长空。",
        "dynasty": "唐",
        "collection_info": null
    },
    {
        "uuid": "ffc978db865358eacd7414b559d7d4f5",
        "title": "早行",
        "author": "贾岛",
        "content": "早起赴前程，邻鸡尚未鸣。\n主人灯下别，羸马暗中行。\n蹋石新霜滑，穿林宿鸟惊。\n远山钟动后，曙色渐分明。",
        "dynasty": "唐",
        "collection_info": null
    },
    {
        "uuid": "676c815639d1740a183408375a212f1a",
        "title": "送人南归",
        "author": "贾岛",
        "content": "分手向天涯，迢迢泛海波。\n虽然南地远，见说北人多。\n山暖花常发，秋深鴈不过。\n炎方饶胜事，此去莫蹉跎。",
        "dynasty": "唐",
        "collection_info": null
    },
    {
        "uuid": "2e65c26f450a843a8f3f6dc79a22f0f9",
        "title": "送人南游",
        "author": "贾岛",
        "content": "此别天涯远，孤舟泛海中。\n夜行常认火，帆去每因风。\n蛮国人多富，炎方语不同。\n鴈飞难度岭，书信若为通。",
        "dynasty": "唐",
        "collection_info": null
    },
    {
        "uuid": "c8362f51a9f99a401615d7db448f2d4c",
        "title": "送道者",
        "author": "贾岛",
        "content": "独向山中见，今朝又别离。\n一心无挂住，万里独何之。\n到处绝烟火，逢人话古时。\n此行无弟子，白犬自相随。",
        "dynasty": "唐",
        "collection_info": null
    },
    {
        "uuid": "8b2242702c52e1d46380bbec383d2ae9",
        "title": "风蝉",
        "author": "贾岛",
        "content": "风蝉旦夕鸣，伴叶送新声。\n故里客归尽，水边身独行。\n噪轩高树合，惊枕暮山横。\n听处无人见，尘埃满甑生。",
        "dynasty": "唐",
        "collection_info": null
    },
    {
        "uuid": "77ad581851043f064c402085045d526e",
        "title": "清明日园林寄友人",
        "author": "贾岛",
        "content": "今日清明节，园林胜事偏。\n晴风吹柳絮，新火起厨烟。\n杜草开三径，文章忆二贤。\n几时能命驾，对酒落花前。",
        "dynasty": "唐",
        "collection_info": null
    },
    {
        "uuid": "a8e5aba48ffb95ae18b1ea84ab39034c",
        "title": "上杜驸马",
        "author": "贾岛",
        "content": "玉山突兀压干坤，出得朱门入戟门。\n妻是九重天子女，身为一品令公孙。\n鸳鸯殿裏参皇后，龙凤堂前贺至尊。\n今日澧阳非久驻，伫为霖雨拜新恩。",
        "dynasty": "唐",
        "collection_info": null
    },
    {
        "uuid": "0a25ca2869be1dc308e947039c2f9455",
        "title": "莲峰歌",
        "author": "贾岛",
        "content": "锦砾潺湲玉溪水，晓来微雨藤花紫。\n冉冉山鸡红尾长，一声樵斧惊飞起。\n松刺梳空石差齿，烟香风软人参蕊。\n阳崖一梦伴云根，仙菌灵芝梦魂裏。",
        "dynasty": "唐",
        "collection_info": null
    },
    {
        "uuid": "03ff0cba48160af82f775767c9c98b70",
        "title": "题兴化园亭",
        "author": "贾岛",
        "content": "破却千家作一池，不栽桃李种蔷薇。\n蔷薇花落秋风起，荆棘满庭君始知。",
        "dynasty": "唐",
        "collection_info": null
    },
    {
        "uuid": "55011fd20a7ba1d9e5bfa7dba013c6cf",
        "title": "竹",
        "author": "贾岛",
        "content": "篱外清阴接药栏，晓风交戛碧琅玕。\n子猷没后知音少，粉节霜筠漫岁寒。",
        "dynasty": "唐",
        "collection_info": null
    },
    {
        "uuid": "a04fcc66575d48ab98393c57ea9d01c3",
        "title": "李斯井",
        "author": "贾岛",
        "content": "井存上蔡南门外，置此井时来相秦。\n断绠数寻垂古甃，取将寒水是何人。",
        "dynasty": "唐",
        "collection_info": null
    },
    {
        "uuid": "40b12f784621d68387190a7d51874cc8",
        "title": "题诗后",
        "author": "贾岛",
        "content": "二句三年得，一吟双泪流。\n知音如不赏，归卧故山秋。",
        "dynasty": "唐",
        "collection_info": null
    },
    {
        "uuid": "b203c62186fea7d4593e447db6ad0d85",
        "title": "送友人之南陵",
        "author": "贾岛",
        "content": "莫叹徒劳向宦途，不羣气岸有谁如。\n南陵暂掌仇香印，北阙终行贾谊书。\n好趂江山寻胜境，莫辞韦杜别幽居。\n少年跃马同心使，免得诗中道跨驴。",
        "dynasty": "唐",
        "collection_info": null
    },
    {
        "uuid": "d32024c39d2c773b026c4d0f274abc7d",
        "title": "寻人不遇",
        "author": "贾岛",
        "content": "闻说到扬州，吹箫有旧游。\n人来多不见，莫是上迷楼。",
        "dynasty": "唐",
        "collection_info": null
    },
    {
        "uuid": "253ba3054063101c2f5283c2a8a08f82",
        "title": "行次汉上",
        "author": "贾岛",
        "content": "习家池沼草萋萋，岚树光中信马蹄。\n汉主庙前湘水碧，一声风角夕阳低。",
        "dynasty": "唐",
        "collection_info": null
    },
    {
        "uuid": "9091004fbd58ad0b42c11d34154b6fa7",
        "title": "马嵬",
        "author": "贾岛",
        "content": "长川几处树青青，孤驿危楼对翠屏。\n一自上皇惆怅后，至今来往马蹄腥。",
        "dynasty": "唐",
        "collection_info": null
    },
    {
        "uuid": "9251e74b88bdd30dae2db248469f62bd",
        "title": "冬夜送人",
        "author": "贾岛",
        "content": "平明走马上村桥，花落梅溪雪未消。\n日短天寒愁送客，楚山无限路迢迢。",
        "dynasty": "唐",
        "collection_info": null
    },
    {
        "uuid": "92250eea344c6ddd7955d4b0c2d9a0f9",
        "title": "句",
        "author": "贾岛",
        "content": "晴风吹柳絮，新火起厨烟。\n长江风送客，孤馆雨留人。\n古岸崩将尽，平沙长未休。\n不如牛与羊，犹得日暮归。",
        "dynasty": "唐",
        "collection_info": null
    },
    {
        "uuid": "3592168ecf21631dc01425365d31aeca",
        "title": "鸡鸣埭曲",
        "author": "温庭筠",
        "content": "南朝天子射雉时，银河耿耿星参差。\n铜壶漏断梦初觉，宝马尘高人未知。\n鱼跃莲东荡宫沼，蒙蒙御柳悬栖鸟。\n红妆万户镜中春，碧树一声天下晓。\n盘踞势穷三百年，朱方杀气成愁烟。\n彗星拂地浪连海，战鼓渡江尘涨天。\n绣龙画雉填宫井，野火风驱烧九鼎。\n殿巢江燕砌生蒿，十二金人霜炯炯。\n芊绵平绿台城基，暖色春容荒古陂。\n宁知玉树后庭曲，留待野棠如雪枝。",
        "dynasty": "唐",
        "collection_info": null
    },
    {
        "uuid": "21020c610acfcca416bc740b4724be22",
        "title": "织锦词",
        "author": "温庭筠",
        "content": "丁东细漏侵琼瑟，影转高梧月初出。\n簇簌金梭万缕红，鸳鸯艳锦初成匹。\n锦中百结皆同心，蘂乱云盘相间深。\n此意欲传传不得，玫瑰作柱朱弦琴。\n为君裁破合欢被，星斗迢迢共千里。\n象尺熏炉未觉秋，碧池已有新莲子。",
        "dynasty": "唐",
        "collection_info": null
    },
    {
        "uuid": "b04c49edb0ee57f02239751d92a200ce",
        "title": "夜宴谣",
        "author": "温庭筠",
        "content": "长钗坠髮双蜻蜓，碧尽山斜开画屏。\n虬鬚公子五侯客，一饮千钟如建瓴。\n鸾咽奼唱圆无节，眉敛湘烟袖迴雪。\n清夜恩情四座同，莫令沟水东西别。\n亭亭蜡泪香珠残，暗露晓风罗幕寒。\n飘飖戟带俨相次，二十四枝龙画竿。\n裂管萦弦共繁曲，芳樽细浪倾春醁。\n高楼客散杏花多，脉脉新蟾如瞪目。",
        "dynasty": "唐",
        "collection_info": null
    },
    {
        "uuid": "d178e177c52caba23bfd7493ffce0bfe",
        "title": "莲浦谣",
        "author": "温庭筠",
        "content": "鸣桡轧轧溪溶溶，废绿平烟吴苑东。\n水清莲媚两相向，镜裏见愁愁更红。\n白马金鞭大堤上，西江日夕多风浪。\n荷心有露似骊珠，不是真圆亦摇荡。",
        "dynasty": "唐",
        "collection_info": null
    },
    {
        "uuid": "de333966e28201078e1bc4eaf9c1e490",
        "title": "郭处士击瓯歌",
        "author": "温庭筠",
        "content": "佶栗金虬石潭古，勺陂潋滟幽修语。\n湘君宝马上神云，碎佩丛铃满烟雨。\n吾闻三十六宫花离离，软风吹春星斗稀。\n玉晨冷磬破昏梦，天露未干香着衣。\n兰钗委坠垂云髮，小响丁当逐迴雪。\n晴碧烟滋重迭山，罗屏半掩桃花月。\n太平天子驻云车，龙鑪勃郁双蟠拏。\n宫中近臣抱扇立，侍女低鬟落翠花。\n乱珠触续正跳荡，倾头不觉金乌斜。\n我亦为君长叹息，缄情远寄愁无色。\n莫霑香梦绿杨丝，千里春风正无力。",
        "dynasty": "唐",
        "collection_info": null
    },
    {
        "uuid": "889b850190dec4209b62056bf2cbef6a",
        "title": "遐水谣",
        "author": "温庭筠",
        "content": "天兵九月渡遐水，马踏沙鸣惊雁起。\n杀气空高万里情，塞寒如箭伤眸子。\n狼烟堡上霜漫漫，枯叶号风天地干。\n犀带鼠裘无暖色，清光炯冷黄金鞍。\n虏尘如雾昏亭障，陇首年年汉飞将。\n麟阁无名期未归，楼中思妇徒相望。",
        "dynasty": "唐",
        "collection_info": null
    },
    {
        "uuid": "5305efe9255e4495a99ba1b7e8247782",
        "title": "晓仙谣",
        "author": "温庭筠",
        "content": "玉妃唤月归海宫，月色澹白涵春空。\n银河欲转星靥靥，碧浪迭山埋早红。\n宫花有露如新泪，小苑丛丛入寒翠。\n绮阁空传唱漏声，网轩未辨凌云字。\n遥遥珠帐连湘烟，鹤扇如霜金骨仙。\n碧箫曲尽彩霞动，下视九州皆悄然。\n秦王女骑红尾凤，半空回首晨鸡弄。\n雾盖狂尘亿兆家，世人犹作牵情梦。",
        "dynasty": "唐",
        "collection_info": null
    },
    {
        "uuid": "c2e971b304370d648df2278d0e391ddf",
        "title": "锦城曲",
        "author": "温庭筠",
        "content": "蜀山攒黛留晴雪，簝笋蕨芽萦九折。\n江风吹巧剪霞绡，花上千枝杜鹃血。\n杜鹃飞入岩下丛，夜呌思归山月中。\n巴水漾情情不尽，文君织得春机红。\n怨魄未归芳草死，江头学种相思子。\n树成寄与望乡人，白帝荒城五千里。",
        "dynasty": "唐",
        "collection_info": null
    },
    {
        "uuid": "7e8a73c525c236615e9fb4763199ec62",
        "title": "生禖屏风歌",
        "author": "温庭筠",
        "content": "玉墀暗接昆仑井，井上无人金索冷。\n画壁阴森九子堂，阶前细月铺花影。\n绣屏银鸭香蓊蒙，天上梦归花绕丛。\n宜男漫作后庭草，不似樱桃千子红。",
        "dynasty": "唐",
        "collection_info": null
    },
    {
        "uuid": "861e6638cc37f8f555842313cfb02cce",
        "title": "嘲春风",
        "author": "温庭筠",
        "content": "春风何处好，别殿饶芳草。\n苒袅转鸾旗，萎蕤吹雉葆。\n扬芳历九门，澹荡入兰荪。\n争奈白团扇，时时偷主恩。",
        "dynasty": "唐",
        "collection_info": null
    },
    {
        "uuid": "6f9a9346c1210b1c5999a7dba2d735a9",
        "title": "舞衣曲",
        "author": "温庭筠",
        "content": "藕肠纤缕抽轻春，烟机漠漠娇娥嚬。\n金梭淅沥透空薄，剪落交刀吹断云。\n张家公子夜闻雨，夜向兰堂思楚舞。\n蝉衫麟带压愁香，偷得莺簧鏁金缕。\n管含兰气娇语悲，胡槽雪腕鸳鸯丝。\n芙蓉力弱应难定，杨柳风多不自持。\n迴嚬笑语西牕客，星斗寥寥波脉脉。\n不逐秦王卷象床，满楼明月梨花白。",
        "dynasty": "唐",
        "collection_info": null
    },
    {
        "uuid": "d7a5247a16bb42317ed18508b2c9d43f",
        "title": "张静婉采莲歌",
        "author": "温庭筠",
        "content": "兰膏坠髮红玉春，燕钗拖颈抛盘云。\n城边杨柳向娇晚，门前沟水波粼粼。\n麒麟公子朝天客，珂马珰珰度春陌。\n掌中无力舞衣轻，剪断鲛绡破春碧。\n抱月飘烟一尺腰，麝脐龙髓怜娇娆。\n秋罗拂水碎光动，露重花多香不销。\n鸂鶒交交塘水满，绿芒如粟莲茎短。\n一夜西风送雨来，粉痕零落愁红浅。\n船头折藕丝暗牵，藕根莲子相留连。\n郎心似月月未缺，十五十六清光圆。",
        "dynasty": "唐",
        "collection_info": null
    },
    {
        "uuid": "c9fb0fd480c7be6a9cf27c255f334f7b",
        "title": "湘宫人歌",
        "author": "温庭筠",
        "content": "池塘芳草湿，夜半东风起。\n生绿画罗屏，金壶贮春水。\n黄粉楚宫人，芳花玉刻鳞。\n娟娟照棊烛，不语两含嚬。",
        "dynasty": "唐",
        "collection_info": null
    },
    {
        "uuid": "328deb6bf3bdee5572cf0eaca79af14f",
        "title": "黄昙子歌",
        "author": "温庭筠",
        "content": "参差绿蒲短，摇艳云塘满。\n红潋荡融融，莺翁鸂鶒暖。\n萋芊小成路，马上修蛾懒。\n罗衫褭回风，点粉金鹂卵。",
        "dynasty": "唐",
        "collection_info": null
    },
    {
        "uuid": "39c866d5606e2594c69c15cee605d5fa",
        "title": "觱篥歌",
        "author": "温庭筠",
        "content": "蜡烟如纛新蟾满，门外平沙草芽短。\n黑头丞相九天归，夜听飞琼吹朔管。\n情远气调兰蕙熏，天香瑞彩含絪缊。\n皓然纤指都揭血，日暖碧霄无片云。\n含商咀征双幽咽，软縠疎罗共萧屑。\n不尽长圆迭翠愁，柳风吹破澄潭月。\n鸣梭淅沥金丝蘂，恨语殷勤陇头水。\n汉将营前万里沙，更深一一霜鸿起。\n十二楼前花正繁，交枝簇蔕连壁门。\n景阳宫女正愁绝，莫使此声催断魂。",
        "dynasty": "唐",
        "collection_info": null
    },
    {
        "uuid": "847fcd99860a86b877e367ba616fcbdb",
        "title": "照影曲",
        "author": "温庭筠",
        "content": "景阳妆罢琼牕暖，欲照澄明香步懒。\n桥上衣多抱彩云，金鳞不动春塘满。\n黄印额山轻为尘，翠鳞红穉俱含嚬。\n桃花百媚如欲语，曾为无双今两身。",
        "dynasty": "唐",
        "collection_info": null
    },
    {
        "uuid": "41c273dc6a4218e5f8648e868318b1f1",
        "title": "拂舞词",
        "author": "温庭筠",
        "content": "黄河怒浪连天来，大响谹谹如殷雷。\n龙伯驱风不敢上，百川喷雪高崔嵬。\n二十三弦何太哀，请公勿渡立徘徊。\n下有狂蛟锯为尾，裂帆截棹磨霜齿。\n神椎凿石塞神潭，白马䟃𧽼赤尘起。\n公乎跃马扬玉鞭，灭没高蹄日千里。",
        "dynasty": "唐",
        "collection_info": null
    },
    {
        "uuid": "250ad29af4aed0a33c1069f67f5fca90",
        "title": "太液池歌",
        "author": "温庭筠",
        "content": "腥鲜龙气连清防，花风漾漾吹细光。\n迭澜不定照天井，倒影荡摇晴翠长。\n平碧浅春生绿塘，云容雨态连青苍。\n夜深银汉通柏梁，二十八宿朝玉堂。",
        "dynasty": "唐",
        "collection_info": null
    },
    {
        "uuid": "e657838159832d7d59f0bfbb9031afab",
        "title": "雉场歌",
        "author": "温庭筠",
        "content": "茭叶萋萋接烟曙，鸡鸣埭上梨花露。\n彩杖锵锵已合围，绣翎白颈遥相妬。\n雕尾扇张金缕高，碎铃素拂骊驹豪。\n绿场红迹未相接，箭发铜牙伤彩毛。\n麦陇桑阴小山晚，六虬归去凝笳远。\n城头却望几含情，青亩春芜连石苑。",
        "dynasty": "唐",
        "collection_info": null
    },
    {
        "uuid": "bb9e1399482ffb00b453b3fb6839558a",
        "title": "雍台歌",
        "author": "温庭筠",
        "content": "太子池南楼百尺，入窓新树疎帘隔。\n黄金铺首画钩陈，羽葆停幢拂交戟。\n盘纡阑楯临高台，帐殿临流鸾扇开。\n早鴈惊鸣细波起，映花卤簿龙飞迴。",
        "dynasty": "唐",
        "collection_info": null
    },
    {
        "uuid": "5f791ce02b73125a726452595586c563",
        "title": "吴苑行",
        "author": "温庭筠",
        "content": "锦雉双飞梅结子，平春远绿牕中起。\n吴江澹画水连空，三尺屏风隔千里。\n小苑有门红扇开，天丝舞蝶共徘徊。\n绮户雕楹长若此，韶光岁岁如归来。",
        "dynasty": "唐",
        "collection_info": null
    },
    {
        "uuid": "29681af1a7e2cfd134579863b590d06c",
        "title": "常林欢歌",
        "author": "温庭筠",
        "content": "宜城酒熟花覆桥，沙晴绿鸭鸣咬咬。\n秾桑绕舍麦如尾，幽轧鸣机双燕巢。\n马声特特荆门道，蛮水扬光色如草。\n锦荐金炉梦正长，东家咿喔鸡鸣早。",
        "dynasty": "唐",
        "collection_info": null
    },
    {
        "uuid": "c443a9361b2b41947cb329a2fcdd062b",
        "title": "塞寒行",
        "author": "温庭筠",
        "content": "燕弓弦劲霜封瓦，朴簌寒鵰睇平野。\n一点黄尘起鴈喧，白龙堆下千蹄马。\n河源怒浊风如刀，剪断朔云天更高。\n晚出榆关逐征北，惊沙飞迸衝貂袍。\n心许凌烟名不灭，年年锦字伤离别。\n彩毫一画竟何荣，空使青楼泪成血。",
        "dynasty": "唐",
        "collection_info": null
    },
    {
        "uuid": "f94a6052252bb02da75fd122a3782acb",
        "title": "湖阴词",
        "author": "温庭筠",
        "content": "祖龙黄鬚珊瑚鞭，铁骢金面青连钱。\n虎髯拔劒欲成梦，日压贼营如血鲜。\n海旗风急惊眠起，甲重光摇照湖水。\n苍黄追骑尘外归，森索妖星阵前死。\n五陵愁碧春萋萋，霸川玉马空中嘶。\n羽书如电入青璅，雪腕如槌催画鞞。\n白虬天子金煌铓，高临帝座迴龙章。\n吴波不动楚山晚，花压阑干春昼长。",
        "dynasty": "唐",
        "collection_info": null
    },
    {
        "uuid": "4be8c1b38a7de3858bb13e7e9ddb7359",
        "title": "蒋侯神歌",
        "author": "温庭筠",
        "content": "楚神铁马金鸣珂，夜动蛟潭生素波。\n商风刮水报西帝，庙前古树蟠白虵。\n吴王赤斧斫云阵，画堂列壁丛霜刃。\n巫娥传意托悲丝，铎语琅琅理双鬓。\n湘烟刷翠湘山斜，东方日出飞神鸦。\n青云自有黑龙子，潘妃莫结丁香花。",
        "dynasty": "唐",
        "collection_info": null
    },
    {
        "uuid": "0329789b1a27e772f5f9401401b7587c",
        "title": "汉皇迎春词",
        "author": "温庭筠",
        "content": "春草芊芊晴扫烟，宫城大锦红殷鲜。\n海日初融照仙掌，淮王小队缨铃响。\n猎猎东风燄赤旗，画神金甲葱茏网。\n鉅公步辇迎句芒，复道扫尘燕彗长。\n豹尾竿前赵飞燕，柳风吹尽眉间黄。\n碧草含情杏花喜，上林莺啭游丝起。\n宝马摇环万骑归，恩光暗入帘栊裏。",
        "dynasty": "唐",
        "collection_info": null
    },
    {
        "uuid": "c3e5563d38af3eb0d69db4d43146014c",
        "title": "兰塘词",
        "author": "温庭筠",
        "content": "塘水汪汪凫唼喋，忆上江南木兰檝。\n绣颈金鬚荡倒光，团团皱绿鸡头叶。\n露凝荷卷珠净圆，紫菱刺短浮根缠。\n小姑归晚红妆浅，镜裏芙蓉照水鲜。\n东沟潏潏劳迴首，欲寄一杯琼液酒。\n知道无郎却有情，长敎月照相思柳。",
        "dynasty": "唐",
        "collection_info": null
    },
    {
        "uuid": "ceab3b1ce83293097a7de027c982e4c7",
        "title": "晚归曲",
        "author": "温庭筠",
        "content": "格格水禽飞带波，孤光斜起夕阳多。\n湖西山浅似相笑，菱刺惹衣攒黛蛾。\n青丝繫船向江木，兰芽出土吴江曲。\n水极晴摇泛滟红，草平春染烟绵绿。\n玉鞭骑马杨叛儿，刻金作凤光参差。\n丁丁暖漏滴花影，催入景阳人不知。\n弯堤弱柳遥相瞩，雀扇团圆掩香玉。\n莲塘艇子归不归，柳暗桑秾闻布谷。",
        "dynasty": "唐",
        "collection_info": null
    },
    {
        "uuid": "eaa2cb077de2b297501771e08673765e",
        "title": "故城曲",
        "author": "温庭筠",
        "content": "漠漠沙堤烟，堤西雉子斑。\n雉声何角角，麦秀桑阴闲。\n游丝荡平绿，明灭时相续。\n白马金络头，东风故城曲。\n故城殷贵嫔，曾占未来春。\n自从香骨化，飞作马蹄尘。",
        "dynasty": "唐",
        "collection_info": null
    },
    {
        "uuid": "cc273ebce23a800e2231cf5e2472fef3",
        "title": "昆明池水战词",
        "author": "温庭筠",
        "content": "汪汪积水光连空，重迭细纹晴漾红。\n赤帝龙孙鳞甲怒，临流一盼生阴风。\n鼍鼓三声报天子，雕旌兽舰凌波起。\n雷吼涛惊白石山，石鲸眼裂蟠蛟死。\n溟池海浦俱喧豗，青帜白旌相次来。\n箭羽枪缨三百万，踏翻西海生尘埃。\n茂陵仙去菱花老，唼唼游鱼近烟岛。\n渺莽残阳钓艇归，绿头江鸭眠沙草。",
        "dynasty": "唐",
        "collection_info": null
    },
    {
        "uuid": "0264ab12543c209738e4e78963709cdd",
        "title": "谢公墅歌",
        "author": "温庭筠",
        "content": "朱雀航南绕香陌，谢郎东墅连春碧。\n鸠眠高柳日方融，绮榭飘飖紫庭客。\n文楸方罫花参差，心阵未成星满池。\n四座无喧梧竹静，金蝉玉柄俱持颐。\n对局含情见千里，都城已得长虵尾。\n江南王气繫疎襟，未许苻坚过淮水。",
        "dynasty": "唐",
        "collection_info": null
    },
    {
        "uuid": "7982be126b06ad5a14b9e55ed9b159e8",
        "title": "罩鱼歌",
        "author": "温庭筠",
        "content": "朝罩罩城南，暮罩罩城西。\n两浆鸣幽幽，莲子相高低。\n持罩入深水，金鳞大如手。\n鱼尾迸圆波，千珠落湘藕。\n风飔飔，雨离离，菱尖茭刺鸂鶒飞。\n水连网眼白如影，淅沥篷声寒点微。\n楚岸有花花盖屋，金塘柳色前溪曲。\n悠溶杳若去无穷，五色澄潭鸭头绿。",
        "dynasty": "唐",
        "collection_info": null
    },
    {
        "uuid": "192175ae0af191cf9747bc8ba16ee65d",
        "title": "春洲曲",
        "author": "温庭筠",
        "content": "韶光染色如蛾翠，绿湿红鲜水容媚。\n苏小慵多兰渚闲，融融浦日鵁鶄寐。\n紫骝蹀躞金衔嘶，岸上扬鞭烟草迷。\n门外平桥连柳堤，归来晚树黄莺啼。",
        "dynasty": "唐",
        "collection_info": null
    },
    {
        "uuid": "a6400e657edf9724f86e821e40ca9ede",
        "title": "台城晓朝曲",
        "author": "温庭筠",
        "content": "司马门前火千炬，兰干星斗天将曙。\n朱网龛鬖丞相车，晓随迭鼓朝天去。\n博山镜树香䒠茸，褭褭浮航金画龙。\n大江敛势避辰极，两阙深严烟翠浓。",
        "dynasty": "唐",
        "collection_info": null
    },
    {
        "uuid": "4f76b29454208111844d285f80bb8461",
        "title": "走马楼三更曲",
        "author": "温庭筠",
        "content": "春姿暖气昏神沼，李树拳枝紫芽小。\n玉皇夜入未央宫，长火千条照栖鸟。\n马过平桥通画堂，虎幡龙戟风飘扬。\n帘间清唱报寒点，丙舍无人遗烬香。",
        "dynasty": "唐",
        "collection_info": null
    },
    {
        "uuid": "e195847460e16a892a05c3f063f98541",
        "title": "阳春曲",
        "author": "温庭筠",
        "content": "云母空牕晓烟薄，香昏龙气凝晖阁。\n霏霏雾雨杏花天，帘外春威着罗幕。\n曲阑伏槛金麒麟，沙苑芳郊连翠茵。\n廐马何能嚙芳草，路人不敢随流尘。",
        "dynasty": "唐",
        "collection_info": null
    },
    {
        "uuid": "2ec34abe2cd4114d56afe279b2b78976",
        "title": "湘东宴曲",
        "author": "温庭筠",
        "content": "湘东夜宴金貂人，楚女含情娇翠嚬。\n玉管将吹插钿带，锦囊斜拂双麒麟。\n重城漏断孤帆去，唯恐琼籤报天曙。\n万户沈沈碧树圆，云飞雨散知何处。\n欲上香车俱脉脉，清歌响断银屏隔。\n堤外红尘蜡炬归，楼前澹月连江白。",
        "dynasty": "唐",
        "collection_info": null
    },
    {
        "uuid": "3a84c632235268263d41c9d1616f8734",
        "title": "东郊行",
        "author": "温庭筠",
        "content": "鬬鸡台下东西道，柳覆班骓蝶萦草。\n坱霭韶容鏁澹愁，青筐叶尽蚕应老。\n绿渚幽香生白苹，差差小浪吹鱼鳞。\n王孙骑马有归意，林彩着空如细尘。\n安得人生各相守，烧船破栈休驰走。\n世上方应无别离，路傍更长千株柳。",
        "dynasty": "唐",
        "collection_info": null
    },
    {
        "uuid": "2bc5bfadec58fddf0374db35a1547f3f",
        "title": "水仙谣",
        "author": "温庭筠",
        "content": "水客夜骑红鲤鱼，赤鸾双鹤蓬瀛书。\n轻尘不起雨新霁，万里孤光含碧虚。\n露魄冠轻见云髮，寒丝七炷香泉咽。\n夜深天碧乱山姿，光碎平波满船月。",
        "dynasty": "唐",
        "collection_info": null
    },
    {
        "uuid": "6354d76e8b4264d05c6bb4d5cf7bffce",
        "title": "东峯歌",
        "author": "温庭筠",
        "content": "锦砾潺湲玉溪水，晓来微雨藤花紫。\n冉冉山鸡红尾长，一声樵斧惊飞起。\n松刺梳空石差齿，烟香风软人参蘂。\n阳崖一梦伴云根，仙菌灵芝梦魂裏。",
        "dynasty": "唐",
        "collection_info": null
    },
    {
        "uuid": "3c7f284abc4f268b67198a0df48d651e",
        "title": "会昌丙寅丰岁歌",
        "author": "温庭筠",
        "content": "丙寅岁，休牛马。\n风如吹烟，日如渥赭。\n九重天子调天下，春绿将年到西野。\n西野翁，生儿童。\n门前好树青䒠茸，䒠茸单衣麦田路。\n村南娶妇桃花红，新姑车右及门柱，粉项韩凭双扇中。\n喜气自能成岁丰，农祥尔物来争功。",
        "dynasty": "唐",
        "collection_info": null
    },
    {
        "uuid": "bf5c3f5f556a78050dc7db350bbe7118",
        "title": "碌碌古词",
        "author": "温庭筠",
        "content": "左亦不碌碌，右亦不碌碌。\n野草自根肥，羸牛生健犊。\n融蜡作杏蒂，男儿不恋家。\n春风破红意，女颊如桃花。\n忠言未见信，巧语翻咨嗟。\n一鞘无两刃，徒劳油壁车。",
        "dynasty": "唐",
        "collection_info": null
    },
    {
        "uuid": "ff897b7684724ff4ea56f932183d6234",
        "title": "春野行",
        "author": "温庭筠",
        "content": "草浅浅，春如剪。\n花压李娘愁，饥蚕欲成茧。\n东城年少气堂堂，金丸惊起双鸳鸯。\n含羞更问卫公子，月到枕前春梦长。",
        "dynasty": "唐",
        "collection_info": null
    },
    {
        "uuid": "46d1696fb45c4330972eab50884974a7",
        "title": "醉歌",
        "author": "温庭筠",
        "content": "檐柳初黄燕新乳，晓碧芊绵过微雨。\n树色深含台榭情，莺声巧作烟花主。\n锦袍公子陈杯觞，拨醅百瓮春酒香。\n入门下马问谁在，降阶握手登华堂。\n临邛美人连山眉，低抱琵琶含怨思。\n朔风绕指我先笑，明月入怀君自知。\n劝君莫惜金樽酒，年少须臾如覆手。\n辛勤到老慕箪瓢，于我悠悠竟何有。\n洛阳卢仝称文房，妻子脚秃舂黄粮。\n阿耋光颜不识字，指麾豪儁如驱羊。\n天犀压断朱鼹鼠，瑞锦惊飞金凤皇。\n其余岂足霑牙齿，欲用何能报天子。\n驽马垂头抢暝尘，骅骝一日行千里。\n但有沈冥醉客家，支颐瞪目持流霞。\n唯恐南国风雨落，碧芜狼籍棠梨花。",
        "dynasty": "唐",
        "collection_info": null
    },
    {
        "uuid": "f1cff7c7c7ed5293f6daba768d2777f8",
        "title": "江南曲",
        "author": "温庭筠",
        "content": "妾家白苹浦，日上芙蓉檝。\n轧轧摇浆声，移舟入茭叶。\n溪长茭叶深，作底难相寻。\n避郎郎不见，鸂鶒自浮沈。\n拾萍萍无根，采莲莲有子。\n不作浮萍生，宁为藕花死。\n岸傍骑马郎，乌帽紫游缰。\n含愁復含笑，回首问横塘。\n妾住金陵浦，门前朱雀航。\n流苏持作帐，芙蓉持作梁。\n出入金犊幰，兄弟侍中郎。\n前年学歌舞，定得郎相许。\n连娟眉绕山，依约腰如杵。\n凤管悲若咽，鸾弦娇欲语。\n扇薄露红铅，罗轻压金缕。\n明月西南楼，珠帘玳瑁钩。\n横波巧能笑，弯蛾不识愁。\n花开子留树，草长根依土。\n早闻金沟远，底事归郎许。\n不学杨白花，朝朝泪如雨。",
        "dynasty": "唐",
        "collection_info": null
    },
    {
        "uuid": "d79d981186d2388860a676fe006cd509",
        "title": "堂堂曲",
        "author": "温庭筠",
        "content": "钱唐岸上春如织，淼淼寒潮带睛色。\n淮南游客马连嘶，碧草迷人归不得。\n风飘客意如吹烟，纤指殷勤伤雁弦。\n一曲堂堂红烛筵，长鲸泻酒如飞泉。",
        "dynasty": "唐",
        "collection_info": null
    },
    {
        "uuid": "536d0065ac68deabadda9e07440a8f10",
        "title": "惜春词",
        "author": "温庭筠",
        "content": "百舌问花花不语，低迴似恨横塘雨。\n蜂争粉蘂蝶分香，不似垂杨惜金缕。\n愿君留得长妖韶，莫逐东风还荡摇。\n秦女含嚬向烟月，愁红带露空迢迢。",
        "dynasty": "唐",
        "collection_info": null
    },
    {
        "uuid": "2f4a8815f0d30bc8c7b0ca6a46357f0f",
        "title": "春愁曲",
        "author": "温庭筠",
        "content": "红丝穿露珠帘冷，百尺哑哑下纤绠。\n远翠愁山入卧屏，两重云母空烘影。\n凉簪坠髮春眠重，玉兔煴香柳如梦。\n锦迭空床委堕红，飔飔扫尾双金凤。\n蜂喧蝶驻俱悠扬，柳拂赤栏纤草长。\n觉后梨花委平绿，春风和雨吹池塘。",
        "dynasty": "唐",
        "collection_info": null
    },
    {
        "uuid": "89f2906c5e5ab18799ee89649f0248ec",
        "title": "苏小小歌",
        "author": "温庭筠",
        "content": "买莲莫破券，买酒莫解金。\n酒裏春容抱离恨，水中莲子怀芳心。\n吴宫女儿腰似束，家在钱唐小江曲。\n一自檀郎逐便风，门前春水年年绿。",
        "dynasty": "唐",
        "collection_info": null
    },
    {
        "uuid": "e302aa0ce5153aca120e07c8d55c5ff2",
        "title": "春江花月夜词",
        "author": "温庭筠",
        "content": "玉树歌阑海云黑，花庭忽作青芜国。\n秦淮有水水无情，还向金陵漾春色。\n杨家二世安九重，不御华芝嫌六龙。\n百幅锦帆风力满，连天展尽金芙蓉。\n珠翠丁星復明灭，龙头劈浪哀笳发。\n千里涵空澄水魂，万枝破鼻飘香雪。\n漏转霞高沧海西，颇黎枕上闻天鸡。\n蛮弦代写曲如语，一醉昏昏天下迷。\n四方倾动烟尘起，犹在浓香梦魂裏。\n后主荒宫有晓莺，飞来只隔西江水。",
        "dynasty": "唐",
        "collection_info": null
    },
    {
        "uuid": "178a5cb06c8ff23bfc5d1434b43c926f",
        "title": "懊恼曲",
        "author": "温庭筠",
        "content": "藕丝作线难胜鍼，蘂粉染黄那得深。\n玉白兰芳不相顾，青楼一笑轻千金。\n莫言自古皆如此，健劒刜钟铅绕指。\n三秋庭绿尽迎霜，惟有荷花守红死。\n庐江小吏朱斑轮，柳缕吐芽香玉春。\n两股金钗已相许，不令独作空成尘。\n悠悠楚水流如马，恨紫愁红满平野。\n野土千年怨不平，至今烧作鸳鸯瓦。",
        "dynasty": "唐",
        "collection_info": null
    },
    {
        "uuid": "f81a7596397a8233959e50309798055a",
        "title": "三洲词",
        "author": "温庭筠",
        "content": "团圆莫作波中月，洁白莫为枝上雪。\n月随波动碎潾潾，雪似梅花不堪折。\n李娘十六青丝髮，画带双花为君结。\n门前有路轻别离，唯恐归来旧香灭。",
        "dynasty": "唐",
        "collection_info": null
    },
    {
        "uuid": "f84bb57c9cc0e9031c6647dcd99afb7a",
        "title": "春晓曲",
        "author": "温庭筠",
        "content": "家临长信往来道，乳燕双双拂烟草。\n油壁车轻金犊肥，流苏帐晓春鸡早。\n笼中娇鸟暖犹睡，帘外落花闲不扫。\n衰桃一树近前池，似惜红颜镜中老。",
        "dynasty": "唐",
        "collection_info": null
    },
    {
        "uuid": "0d7961b8fe58c08f4c4828187ab3f4a7",
        "title": "猎骑辞",
        "author": "温庭筠",
        "content": "早辞平扆殿，夕奉湘南宴。\n香兔抱微烟，重鳞迭轻扇。\n蚕饥使君马，雁避将军箭。\n宝柱惜离弦，流黄悲赤县。\n理钗低舞鬓，换袖迴歌面。\n晚柳未如丝，春花已如霰。\n所嗟故里曲，不及青楼宴。",
        "dynasty": "唐",
        "collection_info": null
    },
    {
        "uuid": "6aee1ac3bd357c0d5104a5a2d847ea1a",
        "title": "西州词",
        "author": "温庭筠",
        "content": "悠悠復悠悠，昨日下西州。\n西州风色好，遥见武昌楼。\n武昌何郁郁，侬家定无匹。\n小妇被流黄，登楼抚瑶瑟。\n朱弦繁復轻，素手直凄清。\n一弹三四解，掩抑似含情。\n南楼登且望，西江广復平。\n艇子摇两桨，催过石头城。\n门前乌臼树，惨澹天将曙。\n鸂鶒飞復还，郎随早帆去。\n迴头语同伴，定復负情侬。\n去帆不安幅，作抵使西风。\n他日相寻索，莫作西州客。\n西州人不归，春草年年碧。",
        "dynasty": "唐",
        "collection_info": null
    },
    {
        "uuid": "0dfde45cdc1df7424138294b45294003",
        "title": "烧歌",
        "author": "温庭筠",
        "content": "起来望南山，山火烧山田。\n微红夕如灭，短燄復相连。\n差差向岩石，冉冉凌青壁。\n低随迴风尽，远照檐茅赤。\n邻翁能楚言，倚插欲澘然。\n自言楚越俗，烧畬为早田。\n豆苗虫促促，篱上花当屋。\n废栈豕归栏，广场鸡啄粟。\n新年春雨晴，处处赛神声。\n持钱就人卜，敲瓦隔林鸣。\n卜得山上卦，归来桑枣下。\n吹火向白茅，腰镰映赪蔗。\n风驱槲叶烟，槲树连平山。\n迸星拂霞外，飞烬落阶前。\n仰面呻復嚏，鸦娘咒丰岁。\n谁知苍翠容，尽作官家税。",
        "dynasty": "唐",
        "collection_info": null
    },
    {
        "uuid": "ccfe96c30c158d40d4372165cccdc506",
        "title": "长安寺",
        "author": "温庭筠",
        "content": "仁祠写露宫，长安佳气浓。\n烟树含葱蒨，金剎映䒠茸。\n绣户香焚象，珠网玉盘龙。\n宝题斜翡翠，天井倒芙蓉。\n幡长迴远吹，牕虚含晓风。\n游骑迷青锁，归鸟思华钟。\n云栱承跗逦，羽葆背花重。\n所嗟莲社客，轻荡不相从。",
        "dynasty": "唐",
        "collection_info": null
    },
    {
        "uuid": "fade53c94ad17b7fe5f05e845b5f840d",
        "title": "和沈参军招友生观芙蓉池",
        "author": "温庭筠",
        "content": "桂栋坐清晓，瑶琴商凤丝。\n况闻楚泽香，适与秋风期。\n遂从棹萍客，静啸烟草湄。\n倒影迴澹荡，愁红媚涟漪。\n湘茎久鲜涩，宿雨增离披。\n而我江海意，楚游动梦思。\n北渚水云叶，南塘烟雾枝。\n岂亡台榭芳，独与鸥鸟知。\n珠坠鱼迸浅，影多凫泛迟。\n落英不可攀，返照昏澄陂。",
        "dynasty": "唐",
        "collection_info": null
    },
    {
        "uuid": "159fc045f33704cf16cb09fd77917527",
        "title": "寓怀",
        "author": "温庭筠",
        "content": "诚足不顾得，妄矜徒有言。\n语斯谅未尽，隐显何悠然。\n洵彼都邑盛，眷惟车马喧。\n自期尊客卿，非意干王孙。\n衔知有贞爵，处实非厚颜。\n苟无海岱气，奚取壶浆恩。\n唯丝南山杨，适我松菊香。\n鹏鵾诚未忆，谁谓凌风翔。",
        "dynasty": "唐",
        "collection_info": null
    },
    {
        "uuid": "0ffccdd355183c2ac1f12e52a9fa7914",
        "title": "余昔自西滨得兰数本移艺于庭亦既逾岁而芃然蕃殖自余游者未始以芳草为遇矣因悲夫物有厌常而反不若混然者有之焉遂寄情于此",
        "author": "温庭筠",
        "content": "寓赏本殊致，意幽非我情。\n吾常有流浅，外物无重轻。\n各言艺幽深，彼美香素茎。\n岂为赏者设，自保孤根生。\n易地无赤株，丽土亦同荣。\n赏际林壑近，泛余烟露清。\n余怀既郁陶，尔类徒纵横。\n妍蚩苟不信，宠辱何为惊。\n贞隐谅无迹，激时犹拣名。\n幽丛霭绿畹，岂必怀归耕。",
        "dynasty": "唐",
        "collection_info": null
    },
    {
        "uuid": "7700f40ea1ab8d36bd870c861435c315",
        "title": "秋日",
        "author": "温庭筠",
        "content": "爽气变昏旦，神皋徧原隰。\n烟华久荡摇，石涧仍清急。\n柳闇山犬吠，蒲荒水禽立。\n菊花明欲迷，枣叶光如湿。\n天籁思林岭，车尘倦都邑。\n诪张夙所违，悔恡何由入。\n芳草秋可藉，幽泉晓堪汲。\n牧羊烧外鸣，林果雨中拾。\n復此遂闲旷，翛然脱羇絷。\n田收鸟雀喧，气肃龙蛇蛰。\n佳节足丰穰，良朋阻游集。\n沈机日寂寥，葆素常呼吸。\n投迹倦攸往，放怀志所执。\n良时有东菑，吾将事蓑笠。",
        "dynasty": "唐",
        "collection_info": null
    },
    {
        "uuid": "0051d3f164b8d7e7ac7a018242cd5379",
        "title": "七夕",
        "author": "温庭筠",
        "content": "鸣机札札停金梭，芙蓉澹荡生池波。\n神轩红粉陈香罗，凤低蝉薄愁双蛾。\n微光奕奕凌天河，鸾咽鹤唳飘飖歌。\n弯桥销尽愁奈何，天气骀荡云陂陁。\n平明花木有秋意，露湿綵盘蛛网多。",
        "dynasty": "唐",
        "collection_info": null
    },
    {
        "uuid": "06e8547a7d57ae1ffe862d0624e63e69",
        "title": "酬友人",
        "author": "温庭筠",
        "content": "辞荣亦素尚，倦游非夙心。\n宁復思金籍，独此卧烟林。\n闲云无定貌，佳树有余阴。\n坐久芰荷发，钓阑茭苇深。\n游鱼自摇漾，浴鸟故浮沈。\n唯君清露夕，一为洒烦襟。",
        "dynasty": "唐",
        "collection_info": null
    },
    {
        "uuid": "1ae60948bfd5fbed682bf444f5f42e3d",
        "title": "观舞妓",
        "author": "温庭筠",
        "content": "朔音悲嘒管，瑶踏动芳尘。\n总袖时增怨，听破復含嚬。\n凝腰倚风软，花题照锦春。\n朱弦固凄紧，琼树亦迷人。",
        "dynasty": "唐",
        "collection_info": null
    },
    {
        "uuid": "718e29f6f9e34d7fcb4ad3fe4cc4dcd4",
        "title": "边笳曲",
        "author": "温庭筠",
        "content": "朔管迎秋动，雕阴雁来早。\n上郡隐黄云，天山吹白草。\n嘶马悲寒碛，朝阳照霜堡。\n江南戍客心，门外芙蓉老。",
        "dynasty": "唐",
        "collection_info": null
    },
    {
        "uuid": "332c730cbb91d6cb1ec64a219a9d611a",
        "title": "经西坞偶题",
        "author": "温庭筠",
        "content": "摇摇弱柳黄鹂啼，芳草无情人自迷。\n日影明灭金色鲤，杏花唼喋青头鸡。\n微红柰蔕惹蜂粉，洁白芹芽穿燕泥。\n借问含嚬向何事，昔年曾到武陵溪。",
        "dynasty": "唐",
        "collection_info": null
    },
    {
        "uuid": "65bbb116514d58796f85c3551a2e9ba4",
        "title": "金虎台",
        "author": "温庭筠",
        "content": "碧草连金虎，青苔蔽石麟。\n皓齿芳尘起，纤腰玉树春。\n倚瑟红铅湿，分香翠黛嚬。\n谁言奉陵寝，相顾復沾巾。",
        "dynasty": "唐",
        "collection_info": null
    },
    {
        "uuid": "2cba1ce60736a90da31212fa4aeb6bcc",
        "title": "侠客行",
        "author": "温庭筠",
        "content": "欲出鸿都门，阴云蔽城阙。\n宝劒黯如水，微红湿余血。\n白马夜频惊，三更霸陵雪。",
        "dynasty": "唐",
        "collection_info": null
    },
    {
        "uuid": "74d4b31a737969fb748e36b748abdd12",
        "title": "咏晓",
        "author": "温庭筠",
        "content": "虫歇纱牕静，鸦散碧梧寒。\n稍惊朝佩动，犹传清漏残。\n乱珠凝烛泪，微红上露盘。\n褰衣復理鬓，余润拂芝兰。",
        "dynasty": "唐",
        "collection_info": null
    },
    {
        "uuid": "3f82faec443fbeb91721011cb618df4e",
        "title": "芙蓉",
        "author": "温庭筠",
        "content": "刺茎澹荡碧，花片参差红。\n吴歌秋水冷，湘庙夜云空。\n浓艳香露裏，美人青镜中。\n南楼未归客，一夕练塘东。",
        "dynasty": "唐",
        "collection_info": null
    },
    {
        "uuid": "43c8bdad52c20fd8d495773e43d562c2",
        "title": "勅勒歌塞北",
        "author": "温庭筠",
        "content": "敕勒金𭘵壁，阴山无岁华。\n帐外风飘雪，营前月照沙。\n羌儿吹玉管，胡姬踏锦花。\n却笑江南客，梅落不归家。",
        "dynasty": "唐",
        "collection_info": null
    },
    {
        "uuid": "9399aa1b393b1f03fe4f767db7f8ea31",
        "title": "邯郸郭公词",
        "author": "温庭筠",
        "content": "金笳悲故曲，玉座积深尘。\n言是邯郸伎，不见邺城人。\n青苔竟埋骨，红粉自伤神。\n唯有漳河柳，还向旧营春。",
        "dynasty": "唐",
        "collection_info": null
    },
    {
        "uuid": "474a6101c2d89c35996cf3d4bfa9288f",
        "title": "古意",
        "author": "温庭筠",
        "content": "莫莫復莫莫，丝萝缘涧壑。\n散木无斧斤，纤茎得依託。\n枝低浴鸟歇，根静悬泉落。\n不虑见春迟，空伤致身错。",
        "dynasty": "唐",
        "collection_info": null
    },
    {
        "uuid": "bc93e6024aab74d471fa7341be69ae05",
        "title": "齐宫",
        "author": "温庭筠",
        "content": "白马杂金饰，言从雕辇迴。\n粉香随笑度，鬓态伴愁来。\n远水斜如剪，青莎绿似裁。\n所恨章华日，冉冉下层台。",
        "dynasty": "唐",
        "collection_info": null
    },
    {
        "uuid": "19970cd5c696f0916e7dc225e654829e",
        "title": "春日",
        "author": "温庭筠",
        "content": "柳岸杏花稀，梅梁乳燕飞。\n美人鸾镜笑，嘶马雁门归。\n楚宫云影薄，台城心赏违。\n从来千里恨，边色满戎衣。",
        "dynasty": "唐",
        "collection_info": null
    },
    {
        "uuid": "95ade7ad2a73a49b167196404355911c",
        "title": "咏春幡",
        "author": "温庭筠",
        "content": "闲庭见早梅，花影为谁栽。\n碧烟随刃落，蝉鬓觉春来。\n代郡嘶金勒，梵声悲镜台。\n玉钗风不定，香步独徘徊。",
        "dynasty": "唐",
        "collection_info": null
    },
    {
        "uuid": "1c04a5a19135b40ca248d39b5e14130c",
        "title": "陈宫词",
        "author": "温庭筠",
        "content": "鸡鸣人草草，香辇出宫花。\n妓语细腰转，马嘶金面斜。\n早莺随綵仗，惊雉避凝笳。\n淅沥湘风外，红轮映曙霞。",
        "dynasty": "唐",
        "collection_info": null
    },
    {
        "uuid": "ad78a498a5a61d4d55f9fb75fb136e50",
        "title": "春日野行",
        "author": "温庭筠",
        "content": "骑马踏烟莎，青春奈怨何。\n蝶翎朝粉尽，鸦背夕阳多。\n柳艳欺芳带，山愁萦翠蛾。\n别情无处说，方寸是星河。",
        "dynasty": "唐",
        "collection_info": null
    },
    {
        "uuid": "6c5462d8e87b2e715195c699adbeed4a",
        "title": "咏嚬",
        "author": "温庭筠",
        "content": "毛羽敛愁翠，黛娇攒艳春。\n恨容偏落泪，低态定思人。\n枕上梦随月，扇边歌遶尘。\n玉钩鸾不住，波浅石磷磷。",
        "dynasty": "唐",
        "collection_info": null
    },
    {
        "uuid": "39c558a192ca0220a9cfb3a0e87f8ebd",
        "title": "中书令裴公挽歌词二首 一",
        "author": "温庭筠",
        "content": "王俭风华首，萧何社稷臣。\n丹阳布衣客，莲渚白头人。\n铭勒燕山暮，碑沈汉水春。\n从今虚醉饱，无復污车茵。",
        "dynasty": "唐",
        "collection_info": null
    },
    {
        "uuid": "32e3db16f72b08346f0602d041d76942",
        "title": "中书令裴公挽歌词二首 二",
        "author": "温庭筠",
        "content": "箭下妖星落，风前杀气回。\n国香荀令去，楼月庾公来。\n玉玺终无虑，金縢意不开。\n空嗟荐贤路，芳草满燕台。",
        "dynasty": "唐",
        "collection_info": null
    },
    {
        "uuid": "fda554b1a6faf8b9e1d8825b628b5909",
        "title": "唐庄恪太子挽歌词二首 一",
        "author": "温庭筠",
        "content": "迭鼓辞宫殿，悲笳降杳冥。\n影离云外日，光灭火前星。\n邺客瞻秦苑，商公下汉庭。\n依依陵树色，空绕古原青。",
        "dynasty": "唐",
        "collection_info": null
    },
    {
        "uuid": "3bf3649cedb900f8923966a32b18deb1",
        "title": "唐庄恪太子挽歌词二首 二",
        "author": "温庭筠",
        "content": "东府虚容卫，西园寄梦思。\n凤悬吹曲夜，鸡断问安时。\n尘陌都人恨，霜郊赗马悲。\n唯余埋璧地，烟草近丹墀。",
        "dynasty": "唐",
        "collection_info": null
    },
    {
        "uuid": "4d6c9a146a4b59cec76d34dffc7cb813",
        "title": "秘书刘尚书挽歌词二首 一",
        "author": "温庭筠",
        "content": "王笔活鸾凤，谢诗生芙蓉。\n学筵开绛帐，谈柄发洪钟。\n粉署见飞鵩，玉山猜卧龙。\n遗风丽清韵，萧散九原松。",
        "dynasty": "唐",
        "collection_info": null
    },
    {
        "uuid": "92ce0533560d7f3b0637e7501b4e0477",
        "title": "秘书刘尚书挽歌词二首 二",
        "author": "温庭筠",
        "content": "麈尾近良玉，鹤裘吹素丝。\n坏陵殷浩谪，春墅谢安棊。\n京口贵公子，襄阳诸女儿。\n折花兼踏月，多唱柳郎词。",
        "dynasty": "唐",
        "collection_info": null
    },
    {
        "uuid": "ff6c96701802571767f8dd6f77f1c541",
        "title": "太子西池二首 一",
        "author": "温庭筠",
        "content": "梨花雪压枝，莺啭柳如丝。\n懒逐粧成晓，春融梦觉迟。\n鬓轻全作影，嚬浅未成眉。\n莫信张公子，窗间断暗期。",
        "dynasty": "唐",
        "collection_info": null
    },
    {
        "uuid": "abf5f700025779521cc350e869d2efbd",
        "title": "太子西池二首 二",
        "author": "温庭筠",
        "content": "花红兰紫茎，愁草雨新晴。\n柳占三春色，莺偷百鸟声。\n日长嫌辇重，风暖觉衣轻。\n薄暮香尘起，长杨落照明。",
        "dynasty": "唐",
        "collection_info": null
    },
    {
        "uuid": "287da78af22c44491ed16a1be4d6bf77",
        "title": "西陵道士茶歌",
        "author": "温庭筠",
        "content": "乳窦溅溅通石脉，绿尘愁草春江色。\n涧花入井水味香，山月当人松影直。\n仙翁白扇霜鸟翎，拂坛夜读黄庭经。\n疎香皓齿有余味，更觉鹤心通杳冥。",
        "dynasty": "唐",
        "collection_info": null
    },
    {
        "uuid": "c8b801333cfcebabed945c173d6c7f24",
        "title": "过西堡塞北",
        "author": "温庭筠",
        "content": "浅草干河阔，丛棘废城高。\n白马犀匕首，黑裘金佩刀。\n霜清彻兔目，风急吹鵰毛。\n一经何用厄，日暮涕沾袍。",
        "dynasty": "唐",
        "collection_info": null
    },
    {
        "uuid": "c7834c8d04be3b0857243109157fde79",
        "title": "送李亿东归",
        "author": "温庭筠",
        "content": "黄山远隔秦树，紫禁斜通渭城。\n别路青青柳弱，前溪漠漠苔生。\n和风澹荡归客，落月殷勤早莺。\n灞上金樽未饮，讌歌已有余声。",
        "dynasty": "唐",
        "collection_info": null
    },
    {
        "uuid": "ccf316c72017914e4bf861f998953e1c",
        "title": "开圣寺",
        "author": "温庭筠",
        "content": "路分溪石夹烟丛，十里萧萧古树风。\n出寺马嘶秋色裏，向陵鸦乱夕阳中。\n竹间泉落山厨静，塔下僧归影殿空。\n犹有南朝旧碑在，耻将兴废问休公。",
        "dynasty": "唐",
        "collection_info": null
    },
    {
        "uuid": "9791cbfc9b04141c83ad7645380574e2",
        "title": "赠蜀府将",
        "author": "温庭筠",
        "content": "十年分散劒关秋，万事皆随锦水流。\n志气已曾明汉节，功名犹自滞吴钩。\n鵰边认箭寒云重，马上听笳塞草愁。\n今日逢君倍惆怅，灌婴韩信尽封侯。",
        "dynasty": "唐",
        "collection_info": null
    },
    {
        "uuid": "9c16eeeb612a47d1eda0f449b47c93aa",
        "title": "西江贻钓叟骞生",
        "author": "温庭筠",
        "content": "晴江如镜月如钩，泛滟苍茫送客愁。\n夜泪潜生竹枝曲，春潮遥上木兰舟。\n事随云去身难到，梦逐烟销水自流。\n昨日欢娱竟何在，一枝梅谢楚江头。",
        "dynasty": "唐",
        "collection_info": null
    },
    {
        "uuid": "851badddfcba4fdafaa1a473a8aed565",
        "title": "寄清源寺僧",
        "author": "温庭筠",
        "content": "石路无尘竹径开，昔年曾伴戴颙来。\n窗间半偈闻钟后，松下残棊送客回。\n帘向玉峰藏夜雪，砌因蓝水长秋苔。\n白莲社裹如相问，为说游人是姓雷。",
        "dynasty": "唐",
        "collection_info": null
    },
    {
        "uuid": "25c90c29fe52f0a922e451e64bf06031",
        "title": "重游圭峰宗密禅师精庐",
        "author": "温庭筠",
        "content": "百尺青崖三尺坟，微言已绝杳难闻。\n戴颙今日称居士，支遁他年识领军。\n暂对杉松如结社，偶同麋鹿自成羣。\n故山弟子空回首，葱岭唯应见宋云。",
        "dynasty": "唐",
        "collection_info": null
    },
    {
        "uuid": "5cf73a946166d9ad997fd7e85155d5b8",
        "title": "题李处士幽居",
        "author": "温庭筠",
        "content": "水玉簪头白角巾，瑶琴寂历拂轻尘。\n浓阴似帐红薇晚，细雨如烟碧草春。\n隔竹见笼疑有鹤，捲帘看画静无人。\n南山自是忘年友，谷口徒称郑子真。",
        "dynasty": "唐",
        "collection_info": null
    },
    {
        "uuid": "fed9e30ccb1897c72ec05a7521401d9d",
        "title": "利州南渡",
        "author": "温庭筠",
        "content": "澹然空水对斜晖，曲岛苍茫接翠微。\n波上马嘶看棹去，柳边人歇待船归。\n数丛沙草羣鸥散，万顷江田一鹭飞。\n谁解乘舟寻范蠡，五湖烟水独忘机。",
        "dynasty": "唐",
        "collection_info": null
    },
    {
        "uuid": "8b798ec4648a6f6ff97d4a3387b9bc5f",
        "title": "赠李将军",
        "author": "温庭筠",
        "content": "谁言荀羡爱功勋，年少登坛众所闻。\n曾以能书称内史，又因明易号将军。\n金沟故事春长在，玉轴遗文火半焚。\n不学龙骧画山水，醉乡无迹似闲云。",
        "dynasty": "唐",
        "collection_info": null
    },
    {
        "uuid": "5d6582300f6f13760f09bdd555ef4cc3",
        "title": "寒食日作",
        "author": "温庭筠",
        "content": "红深绿暗径相交，抱暖含芳披紫袍。\n綵索平时墙婉娩，轻毬落处晚寥梢。\n窗中草色妬鸡卵，盘上芹泥憎燕巢。\n自有玉楼春意在，不能骑马度烟郊。",
        "dynasty": "唐",
        "collection_info": null
    },
    {
        "uuid": "11a02d3e382fe6bdb6ebdf29653b1e03",
        "title": "李羽处士寄新醖走笔戏酬",
        "author": "温庭筠",
        "content": "高谈有伴还成薮，沈醉无期即是乡。\n已恨流莺欺谢客，更将浮蚁与刘郎。\n檐前柳色分张绿，窗外花枝借助香。\n所恨玳筵红烛夜，草玄寥落近回塘。",
        "dynasty": "唐",
        "collection_info": null
    },
    {
        "uuid": "4c7b012b9ceb529874ada53c5c541ac1",
        "title": "郊居秋日有怀一二知己",
        "author": "温庭筠",
        "content": "稻田凫雁满晴沙，钓渚归来一径斜。\n门带果林招邑吏，井分蔬圃属邻家。\n皋原寂历垂禾穗，桑竹参差映豆花。\n自笑谩怀经济策，不将心事许烟霞。",
        "dynasty": "唐",
        "collection_info": null
    },
    {
        "uuid": "ed4dc964a84465b9ab8dd628795ff1fe",
        "title": "题友人池亭",
        "author": "温庭筠",
        "content": "月榭风亭绕曲池，粉垣回互瓦参差。\n侵帘片白摇翻影，落镜愁红写倒枝。\n鸂鶒刷毛花荡漾，鹭鸶拳足雪离披。\n山翁醉后如相忆，羽扇清樽我自知。",
        "dynasty": "唐",
        "collection_info": null
    },
    {
        "uuid": "526a87f8d082cb3e03f6c6248303fc8e",
        "title": "南湖",
        "author": "温庭筠",
        "content": "湖上微风入槛凉，翻翻菱荇满回塘。\n野船着岸偎春草，水鸟带波飞夕阳。\n芦叶有声疑雾雨，浪花无际似潇湘。\n飘然篷艇东归客，尽日相看忆楚乡。",
        "dynasty": "唐",
        "collection_info": null
    },
    {
        "uuid": "8d5f90c6baded299306e90d1c1d27f2c",
        "title": "赠袁司录",
        "author": "温庭筠",
        "content": "一朝辞满有心期，花发杨园雪压枝。\n刘尹故人谙往事，谢郎诸弟得新知。\n金钗醉就胡姬画，玉管闲留洛客吹。\n记得襄阳耆旧语，不堪风景岘山碑。",
        "dynasty": "唐",
        "collection_info": null
    },
    {
        "uuid": "15a2ebbbd918bca35a5c297fabf32700",
        "title": "题西明寺僧院",
        "author": "温庭筠",
        "content": "曾识匡山远法师，低松片石对前墀。\n为寻名画来过院，因访闲人得看棊。\n新雁参差云碧处，寒鸦辽乱叶红时。\n自知终有张华识，不向沧洲州理钓丝。",
        "dynasty": "唐",
        "collection_info": null
    },
    {
        "uuid": "06cd9e6e07be459570a5c68801577487",
        "title": "偶题",
        "author": "温庭筠",
        "content": "微风和暖日鲜明，草色迷人向渭城。\n吴客捲帘闲不语，楚娥攀树独含情。\n红垂果蔕樱桃重，黄染花丛蝶粉轻。\n自恨青楼无近信，不将心事许卿卿。",
        "dynasty": "唐",
        "collection_info": null
    },
    {
        "uuid": "f9f2f620ac11df9af639d64e363f4119",
        "title": "寄湘阴阎少府乞钓轮子",
        "author": "温庭筠",
        "content": "钓轮形与月轮同，独茧和烟影似空。\n若向三湘逢雁信，莫辞千里寄渔翁。\n篷声夜滴松江雨，菱叶秋传镜水风。\n终日垂钩还有意，尺书多在锦鳞中。",
        "dynasty": "唐",
        "collection_info": null
    },
    {
        "uuid": "7e53e5aeb43855aac913aed5a00f4468",
        "title": "哭王元裕",
        "author": "温庭筠",
        "content": "闻说萧郎逐逝川，伯牙因此绝清弦。\n柳边犹忆青骢影，坟上俄生碧草烟。\n箧裏诗书疑谢后，梦中风貌似潘前。\n他时若到相寻处，碧树红楼自宛然。",
        "dynasty": "唐",
        "collection_info": null
    },
    {
        "uuid": "417d13eb6079c7848ecfd7a731633daa",
        "title": "法云寺双桧",
        "author": "温庭筠",
        "content": "晋朝名辈此离羣，想对浓阴去住分。\n题处尚寻王内史，画时应是顾将军。\n长廊夜静声疑雨，古殿秋深影胜云。\n一下南台到人世，晓泉清籁更难闻。",
        "dynasty": "唐",
        "collection_info": null
    },
    {
        "uuid": "fd2adcda7080ff870b699ce0d6ba4a95",
        "title": "送陈嘏之侯官兼简李常侍",
        "author": "温庭筠",
        "content": "纵得步兵无绿蚁，不缘句漏有丹砂。\n殷勤为报同袍友，我亦无心似海槎。\n春服照尘连草色，夜船闻雨滴芦花。\n梅仙自是青云客，莫羡相如却到家。",
        "dynasty": "唐",
        "collection_info": null
    },
    {
        "uuid": "73f2f0565ec0602da69cd0231ca0e508",
        "title": "春日野行",
        "author": "温庭筠",
        "content": "雨涨西塘金堤斜，碧草芊芊晴吐芽。\n野岸明媚山芍药，水田呌噪官虾蟇。\n镜中有浪动菱蔓，陌上无风飘柳花。\n何事轻桡句溪客，绿萍方好不归家。",
        "dynasty": "唐",
        "collection_info": null
    },
    {
        "uuid": "12585546e1168670eec366e9cb1504bb",
        "title": "溪上行",
        "author": "温庭筠",
        "content": "绿塘漾漾烟蒙蒙，张翰此来情不穷。\n雪羽䙰褷立倒影，金鳞拨剌跳晴空。\n风翻荷叶一向白，雨湿蓼花千穗红。\n心羡夕阳波上客，片时归梦钓船中。",
        "dynasty": "唐",
        "collection_info": null
    },
    {
        "uuid": "8f878ecb4b3794c73c8e5ea9e051a477",
        "title": "投翰林萧舍人",
        "author": "温庭筠",
        "content": "人间鹓鹭杳难从，独恨金扉直九重。\n万象晚归仁寿镜，百花春隔景阳钟。\n紫微芒动词初出，红烛香残诰未封。\n每过朱门爱庭树，一枝何日许相容。",
        "dynasty": "唐",
        "collection_info": null
    },
    {
        "uuid": "08a19e21f82d04be131ea2eb7b3f2c5c",
        "title": "春日偶作",
        "author": "温庭筠",
        "content": "西园一曲艳阳歌，扰扰车尘负薜萝。\n自欲放怀犹未得，不知经世竟如何。\n夜闻猛雨判花尽，寒恋重衾觉梦多。\n钓渚别来应更好，春风还为起微波。",
        "dynasty": "唐",
        "collection_info": null
    },
    {
        "uuid": "6a33dca7dfdd807d1b43b8e3d8e2b541",
        "title": "春暮宴罢寄宋寿先辈",
        "author": "温庭筠",
        "content": "斜掩朱门花外钟，晓莺时节好相逢。\n窗间桃蘂宿粧在，雨后牡丹春睡浓。\n苏小风姿迷下蔡，马卿才调似临邛。\n谁怜芳草生三径，参佐桥西陆士龙。",
        "dynasty": "唐",
        "collection_info": null
    },
    {
        "uuid": "29179b2ba80c0a2933316d0c5c94ae1a",
        "title": "马嵬驿",
        "author": "温庭筠",
        "content": "穆满曾为物外游，六龙经此暂淹留。\n返魂无验青烟灭，埋血空生碧草愁。\n香辇却归长乐殿，晓钟还下景阳楼。\n甘泉不復重相见，谁道文成是故侯。",
        "dynasty": "唐",
        "collection_info": null
    },
    {
        "uuid": "d9092900630fd568080899225ce53d6f",
        "title": "和道溪君别业",
        "author": "温庭筠",
        "content": "积润初销碧草新，凤阳晴日带雕轮。\n风飘弱柳平桥晚，雪点寒梅小苑春。\n屏上楼台陈后主，镜中金翠李夫人。\n花房透露红珠落，蛱蝶双飞护粉尘。",
        "dynasty": "唐",
        "collection_info": null
    },
    {
        "uuid": "257f46ca8df36ec460e1e40595102b8b",
        "title": "奉天西佛寺",
        "author": "温庭筠",
        "content": "忆昔狂童犯顺年，玉虬闲暇出甘泉。\n宗臣欲舞千钧劒，追骑犹观七宝鞭。\n星背紫垣终埽地，日归黄道却当天。\n至今南顿诸耆旧，犹指榛芜作弄田。",
        "dynasty": "唐",
        "collection_info": null
    },
    {
        "uuid": "a9407ff3903682e96233ba925287d3f0",
        "title": "题望苑驿",
        "author": "温庭筠",
        "content": "弱柳千条杏一枝，半含春雨半垂丝。\n景阳寒井人难到，长乐晨钟鸟自知。\n花影至今通博望，树名从此号相思。\n分明十二楼前月，不向西陵照盛姬。",
        "dynasty": "唐",
        "collection_info": null
    },
    {
        "uuid": "eadec3f525f73d2f93a1876660e031dd",
        "title": "寄分司元庶子兼呈元处士",
        "author": "温庭筠",
        "content": "闭门高卧莫长嗟，水木凝晖属谢家。\n缑岭参差残晓雪，洛波清浅露晴沙。\n刘公春尽芜菁色，华[廙]愁深苜蓿花。\n月榭知君还怅望，碧霄烟阔雁行斜。",
        "dynasty": "唐",
        "collection_info": null
    },
    {
        "uuid": "1498487dbb8f5c2a484a9f9dbd48f4fd",
        "title": "题柳",
        "author": "温庭筠",
        "content": "杨柳千条拂面丝，绿烟金穗不胜吹。\n香随静婉歌尘起，影伴娇娆舞袖垂。\n羌管一声何处曲，流莺百啭最高枝。\n千门九陌花如雪，飞过宫墙两自知。",
        "dynasty": "唐",
        "collection_info": null
    },
    {
        "uuid": "9f034a7458ab4f9059f65842ba628345",
        "title": "和友人悼亡",
        "author": "温庭筠",
        "content": "玉貌潘郎泪满衣，画罗轻鬓[雨]霏微。\n红兰委露愁难尽，白马朝天望不归。\n宝镜尘昏鸾影在，钿筝弦断雁行稀。\n春来多少伤心事，碧草侵阶粉蝶飞。",
        "dynasty": "唐",
        "collection_info": null
    },
    {
        "uuid": "03b190ba30a908c48f0e207c777979b8",
        "title": "李羽处士故里",
        "author": "温庭筠",
        "content": "柳不成丝草带烟，海槎东去鹤归天。\n愁肠断处春何限，病眼开时月正圆。\n花若有情还怅望，水应无事莫潺湲。\n终知此恨销难尽，辜负南华第一篇。",
        "dynasty": "唐",
        "collection_info": null
    },
    {
        "uuid": "c72237ee2719626f8c673785236bac2b",
        "title": "却经商山寄昔同行人",
        "author": "温庭筠",
        "content": "曾道逍遥第一篇，尔来无处不恬然。\n便同南郭能忘象，兼笑东林学坐禅。\n人事转新花烂熳，客程依旧水潺湲。\n若敎犹作当时意，应有垂丝在鬓边。",
        "dynasty": "唐",
        "collection_info": null
    },
    {
        "uuid": "c0f3cc302bda1a5b29ed20cd0100c3bd",
        "title": "池塘七夕",
        "author": "温庭筠",
        "content": "月出西南露气秋，绮罗河汉在斜沟。\n杨家绣作鸳鸯幔，张氏金为翡翠钩。\n香烛有花妨宿燕，画屏无睡待牵牛。\n万家砧杵三篙水，一夕横塘似旧游。",
        "dynasty": "唐",
        "collection_info": null
    },
    {
        "uuid": "6da226ec5babc6f9452121112aee8098",
        "title": "偶游",
        "author": "温庭筠",
        "content": "曲巷斜临一水间，小门终日不开关。\n红珠斗帐樱桃熟，金尾屏风孔雀闲。\n云髻几迷芳草蝶，额黄无限夕阳山。\n与君便是鸳鸯侣，休向人间觅往还。",
        "dynasty": "唐",
        "collection_info": null
    },
    {
        "uuid": "21ab1b1bd300729bd1cf54a9b62a5440",
        "title": "寄河南杜少尹",
        "author": "温庭筠",
        "content": "十载归来鬓未凋，玳簪珠履见常僚。\n岂关名利分荣路，自有才华作庆霄。\n鸟影参差经上苑，骑声断续过中桥。\n夕阳亭畔山如画，应念田歌正寂寥。",
        "dynasty": "唐",
        "collection_info": null
    },
    {
        "uuid": "373a96bb3818d59b40e81d915ced697f",
        "title": "赠知音",
        "author": "温庭筠",
        "content": "翠羽花冠碧树鸡，未明先向短墙啼。\n窗间谢女青蛾敛，门外萧郎白马嘶。\n星汉渐移庭竹影，露珠犹缀野花迷。\n景阳宫裏钟初动，不语垂鞭上柳堤。",
        "dynasty": "唐",
        "collection_info": null
    },
    {
        "uuid": "2ae4b1d5c4e840697ce0b389408fabed",
        "title": "过陈琳墓",
        "author": "温庭筠",
        "content": "曾于青史见遗文，今日飘蓬过古坟。\n词客有灵应识我，霸才无主始怜君。\n石麟埋没藏春草，铜雀荒凉对暮云。\n莫怪临风倍惆怅，欲将书劒学从军。",
        "dynasty": "唐",
        "collection_info": null
    },
    {
        "uuid": "f5a0030ff041381ccc59b6111a10d65f",
        "title": "题崔公池旧游",
        "author": "温庭筠",
        "content": "皎镜方塘菡萏秋，此来重见采莲舟。\n谁能不逐当年乐，还恐添成异日愁。\n红艳影多风袅袅，碧空云断水悠悠。\n檐前依旧青山色，尽日无人独上楼。",
        "dynasty": "唐",
        "collection_info": null
    },
    {
        "uuid": "829b46697a0ca527a96f9325a0b37ad5",
        "title": "回中作",
        "author": "温庭筠",
        "content": "苍莽寒空远色愁，呜呜戍角上高楼。\n吴姬怨思吹双管，燕客悲歌别五侯。\n千里关山边草暮，一星烽火朔云秋。\n夜来霜重西风起，陇水无声冻不流。",
        "dynasty": "唐",
        "collection_info": null
    },
    {
        "uuid": "848d9adb7c98a12d8db999dbb4786a9e",
        "title": "西江上送渔父",
        "author": "温庭筠",
        "content": "却逐严光向若耶，钓轮菱棹寄年华。\n三秋梅雨愁枫叶，一夜篷舟宿苇花。\n不见水云应有梦，偶随鸥鹭便成家。\n白苹风起楼船暮，江燕双双五两斜。",
        "dynasty": "唐",
        "collection_info": null
    },
    {
        "uuid": "7984bba176d19d2a164f43d06352efe8",
        "title": "经故秘书崔监扬州南塘旧居",
        "author": "温庭筠",
        "content": "昔年曾识范安成，松竹风姿鹤性情。\n西掖曙河横漏响，北山秋月照江声。\n乘舟觅吏经舆县，为酒求官得步兵。\n千顷水流通故墅，至今留得谢公名。",
        "dynasty": "唐",
        "collection_info": null
    },
    {
        "uuid": "ed4e02bcad8c65ece7d629ff8556f575",
        "title": "经故秘书崔监扬州南塘旧居",
        "author": "温庭筠",
        "content": "昔年曽识谢宣城，松竹风姿鹤性情。\n唯向旧山留月色，偶逢秋涧似琴声。\n乗舟觅吏经舆县，为酒求官得步兵。\n玉柄寂寥谭客散，却寻池阁泪纵横。",
        "dynasty": "唐",
        "collection_info": null
    },
    {
        "uuid": "4b3362042731c07400e643f1d95ef01b",
        "title": "七夕",
        "author": "温庭筠",
        "content": "鹊归燕去两悠悠，青琐西南月似钩。\n天上岁时星右转，世间离别水东流。\n金风入树千门夜，银汉横空万象秋。\n苏小横塘通桂檝，未应清浅隔牵牛。",
        "dynasty": "唐",
        "collection_info": null
    },
    {
        "uuid": "140ec059335b86ab34217d4ed15ecaa2",
        "title": "题韦筹博士草堂",
        "author": "温庭筠",
        "content": "玄晏先生已白头，不随鹓鹭狎羣鸥。\n元卿谢免开三径，平仲朝归卧一裘。\n醉后独知殷甲子，病来犹作晋春秋。\n沧浪未濯尘缨在，野水无情处处流。",
        "dynasty": "唐",
        "collection_info": null
    },
    {
        "uuid": "d3e3f968560721f33c0192f60a5fe7e7",
        "title": "和友人题壁",
        "author": "温庭筠",
        "content": "冲尚犹来出范围，肯将经世作风徽。\n三台位缺严陵卧，百战功高范蠡归。\n自欲一鸣惊鹤寝，不应孤愤学牛衣。\n西州未有看棋暇，涧户何由得掩扉。",
        "dynasty": "唐",
        "collection_info": null
    },
    {
        "uuid": "a6e079c630a3f6fe953f6f0bc8d6db25",
        "title": "春日将欲东归寄新及第苗绅先辈",
        "author": "温庭筠",
        "content": "几年辛苦与君同，得丧悲欢尽是空。\n犹喜故人先折桂，自怜羁客尚飘蓬。\n三春月照千山道，十日花开一夜风。\n知有杏园无路入，马前惆怅满枝红。",
        "dynasty": "唐",
        "collection_info": null
    },
    {
        "uuid": "6bde76dbfe6b1276e41dd41847f5b2fc",
        "title": "经李征君故居",
        "author": "温庭筠",
        "content": "露浓烟重草萋萋，树映阑干柳拂堤。\n一院落花无客醉，五更残月有莺啼。\n芳筵想像情难尽，故榭荒凉路已迷。\n惆怅羸骖往来惯，每经门巷亦长嘶。",
        "dynasty": "唐",
        "collection_info": null
    },
    {
        "uuid": "89e94c9619f0b061c5d915d2dafd4026",
        "title": "送崔郎中赴幕",
        "author": "温庭筠",
        "content": "一别黔巫似断弦，故交东去更凄然。\n心游目送三千里，雨散云飞二十年。\n发迹岂劳天上桂，属词还得幕中莲。\n相思休话长安远，江月随人处处圆。",
        "dynasty": "唐",
        "collection_info": null
    },
    {
        "uuid": "f379377bb28dc5428bd04a74365b9d6a",
        "title": "经旧游",
        "author": "温庭筠",
        "content": "珠箔金钩对彩桥，昔年于此见娇娆。\n香灯怅望飞琼鬓，凉月慇勤碧玉箫。\n屏倚故窗山六扇，柳垂寒砌露千条。\n坏墙经雨苍苔遍，拾得当时旧翠翘。",
        "dynasty": "唐",
        "collection_info": null
    },
    {
        "uuid": "07a3064e540398804c3721144205dec3",
        "title": "老君庙",
        "author": "温庭筠",
        "content": "紫气氤氲捧半岩，莲峰仙掌共巉巉。\n庙前晚色连寒水，天外斜阳带远帆。\n百二关山扶玉座，五千文字閟瑶缄。\n自怜金骨无人识，知有飞龟在石函。",
        "dynasty": "唐",
        "collection_info": null
    },
    {
        "uuid": "b515b04571a559096efbfc2910de9d6c",
        "title": "过五丈原",
        "author": "温庭筠",
        "content": "铁马云雕久绝尘，柳阴高压汉营春。\n天晴杀气屯关右，夜半妖星照渭滨。\n下国卧龙空误主，中原逐鹿不因人。\n象床锦帐无言语，从此谯周是老臣。",
        "dynasty": "唐",
        "collection_info": null
    },
    {
        "uuid": "5acc4ae7b4bb27c19cc0f48d759d9494",
        "title": "和友人伤歌姬",
        "author": "温庭筠",
        "content": "月缺花残莫怆然，花须终发月终圆。\n更能何事销芳念，亦有浓华委逝川。\n一曲艳歌留婉转，九原春草妬婵娟。\n王孙莫学多情客，自古多情损少年。",
        "dynasty": "唐",
        "collection_info": null
    },
    {
        "uuid": "129384c934b314ba3207cfd69710d767",
        "title": "山中与诸道友夜坐闻边防不宁因示同志",
        "author": "温庭筠",
        "content": "龙砂铁马犯烟尘，迹近羣鸥意倍亲。\n风卷蓬根屯戊己，月移松影守庚申。\n韬钤岂足为经济，岩壑何尝是隐沦。\n心许故人知此意，古来知者竟谁人。",
        "dynasty": "唐",
        "collection_info": null
    },
    {
        "uuid": "9fa79018b04ec66fd7b2eec36a8afed2",
        "title": "秘书省有贺监知章草题诗笔力遒健风尚高远拂尘寻玩因有此作",
        "author": "温庭筠",
        "content": "越溪渔客贺知章，任达怜才爱酒狂。\n鸂鶒苇花随钓艇，蛤蜊菰菜梦横塘。\n几年凉月拘华省，一宿秋风忆故乡。\n荣路脱身终自得，福庭迴首莫相忘。\n出笼鸾鹤归辽海，落笔龙蛇满坏墙。\n李白死来无醉客，可怜神彩弔残阳。",
        "dynasty": "唐",
        "collection_info": null
    },
    {
        "uuid": "8f25ed8f11eb7abf0e789bbc785f0fbf",
        "title": "题裴晋公林亭",
        "author": "温庭筠",
        "content": "谢傅林亭暑气微，山丘零落閟音徽。\n东山终为苍生起，南浦虚言白首归。\n池凤已传春水浴，渚禽犹带夕阳飞。\n悠然到此忘情处，一日何妨有万几。",
        "dynasty": "唐",
        "collection_info": null
    },
    {
        "uuid": "bc08f8ae38a3515939650dcf3b44219c",
        "title": "车驾西游因而有作",
        "author": "温庭筠",
        "content": "宣曲长杨瑞气凝，上林狐兔待秋鹰。\n谁将词赋陪雕辇，寂寞相如卧茂林。",
        "dynasty": "唐",
        "collection_info": null
    },
    {
        "uuid": "dbfdb2d9a2898b1419c4c0711230aa0c",
        "title": "伤温德彝",
        "author": "温庭筠",
        "content": "昔年戎虏犯榆关，一败龙城匹马还。\n侯印不闻封李广，他人丘垄似天山。",
        "dynasty": "唐",
        "collection_info": null
    },
    {
        "uuid": "31c06fb6ec23305b95a045e69fb51a14",
        "title": "赠少年",
        "author": "温庭筠",
        "content": "江海相逢客恨多，秋风叶下洞庭波。\n酒酣夜别淮阴市，月照高楼一曲歌。",
        "dynasty": "唐",
        "collection_info": null
    },
    {
        "uuid": "a7e69c4a3ba6b93170a865674fd7fa21",
        "title": "赠郑征君家匡山首春与丞相赞皇公游止",
        "author": "温庭筠",
        "content": "一抛兰棹逐燕鸿，曾向江湖识谢公。\n每到朱门还怅望，故山多在画屏中。",
        "dynasty": "唐",
        "collection_info": null
    },
    {
        "uuid": "92d52f06faf48023331b07ac01b72a79",
        "title": "夏中病痁作",
        "author": "温庭筠",
        "content": "山鬼扬威正气愁，便辞珍簟袭狐裘。\n西窗一夕悲人事，团扇无情不待秋。",
        "dynasty": "唐",
        "collection_info": null
    },
    {
        "uuid": "84bfb10f2745542cfa3a914bcf8c2bd4",
        "title": "题友人居",
        "author": "温庭筠",
        "content": "尽日松堂看画图，绮疏岑寂似清都。\n若敎烟水无鸥鸟，张翰何由到五湖。",
        "dynasty": "唐",
        "collection_info": null
    },
    {
        "uuid": "43d2fad36b3a39a79f16415a676f68f7",
        "title": "题李相公勅赐锦屏风",
        "author": "温庭筠",
        "content": "丰沛曾为社稷臣，赐书名画墨犹新。\n几人同保山河誓，犹自栖栖九陌尘。",
        "dynasty": "唐",
        "collection_info": null
    },
    {
        "uuid": "04ab4634398a19eb7f89586120606028",
        "title": "蔡中郎坟",
        "author": "温庭筠",
        "content": "古坟零落野花春，闻说中郎有后身。\n今日爱才非昔日，莫抛心力作词人。",
        "dynasty": "唐",
        "collection_info": null
    },
    {
        "uuid": "63d0e8d2ca198971e623c771e17f1352",
        "title": "元处士池上",
        "author": "温庭筠",
        "content": "蓼穗菱丛思蟪蛄，水萤江鸟满烟蒲。\n愁红一片风前落，池上秋波似五湖。",
        "dynasty": "唐",
        "collection_info": null
    },
    {
        "uuid": "e9605de47c76510b18b9b72ece9c8665",
        "title": "华阴韦氏林亭",
        "author": "温庭筠",
        "content": "自有林亭不得闲，陌尘宫树是非间。\n终南长在茅檐外，别向人间看华山。",
        "dynasty": "唐",
        "collection_info": null
    },
    {
        "uuid": "9e7341fd375c4d7800ce9052b9602a6c",
        "title": "寄裴生乞钓钩",
        "author": "温庭筠",
        "content": "一随菱棹谒王侯，深媿移文负钓舟。\n今日太湖风色好，却将诗句乞鱼钩。",
        "dynasty": "唐",
        "collection_info": null
    },
    {
        "uuid": "6f24f424c5a0f2e82b51bb706773ecea",
        "title": "长安春晚二首 一",
        "author": "温庭筠",
        "content": "曲江春半日迟迟，正是王孙怅望时。\n杏花落尽不归去，江上东风吹柳丝。",
        "dynasty": "唐",
        "collection_info": null
    },
    {
        "uuid": "3378b9871c7c6f0d8a16407f126fc3d4",
        "title": "长安春晚二首 二",
        "author": "温庭筠",
        "content": "四方无事太平年，万象鲜明禁火前。\n九重细雨惹春色，轻染龙池杨柳烟。",
        "dynasty": "唐",
        "collection_info": null
    },
    {
        "uuid": "df07c22a08d2918851944130bd3e9ec0",
        "title": "三月十八日雪中作",
        "author": "温庭筠",
        "content": "芍药蔷薇语早梅，不知谁是艳阳才。\n今朝领得春风意，不復饶君雪裏开。",
        "dynasty": "唐",
        "collection_info": null
    },
    {
        "uuid": "a7e12fffaa2081528cda1fdf6cf8caaf",
        "title": "咸阳值雨",
        "author": "温庭筠",
        "content": "咸阳桥上雨如悬，万点空蒙隔钓船。\n还似洞庭春水色，晚云将入岳阳天。",
        "dynasty": "唐",
        "collection_info": null
    },
    {
        "uuid": "060f6136590198ea6baa5bf37ce957c0",
        "title": "弹筝人",
        "author": "温庭筠",
        "content": "天宝年中事玉皇，曾将新曲敎宁王。\n钿蝉金雁今零落，一曲伊州泪万行。",
        "dynasty": "唐",
        "collection_info": null
    },
    {
        "uuid": "15ae11d900aed8e3ce99ae93e05b3b0b",
        "title": "瑶瑟怨",
        "author": "温庭筠",
        "content": "冰簟银床梦不成，碧天如水夜云轻。\n雁声远过潇湘去，十二楼中月自明。",
        "dynasty": "唐",
        "collection_info": null
    },
    {
        "uuid": "eeb51e9df9c49ec78e5b7061ceafd0db",
        "title": "题端正树",
        "author": "温庭筠",
        "content": "路傍佳树碧云愁，曾侍金舆幸驿楼。\n草木荣枯似人事，绿阴寂寞汉陵秋。",
        "dynasty": "唐",
        "collection_info": null
    },
    {
        "uuid": "b1d3c5c5117cf461b488108a7c7763dd",
        "title": "渭上题三首 一",
        "author": "温庭筠",
        "content": "吕公荣达子陵归，万古烟波遶钓矶。\n桥上一通名利迹，至今江鸟背人飞。",
        "dynasty": "唐",
        "collection_info": null
    },
    {
        "uuid": "15f1544edd623573d375b8f93b768395",
        "title": "渭上题三首 二",
        "author": "温庭筠",
        "content": "目极云霄思浩然，风帆一片水连天。\n轻桡便是东归路，不肯忘机作钓船。",
        "dynasty": "唐",
        "collection_info": null
    },
    {
        "uuid": "0ca55451b1b005ca905faa914ec382f2",
        "title": "渭上题三首 三",
        "author": "温庭筠",
        "content": "烟水何曾息世机，暂时相向亦依依。\n所嗟白首磻溪叟，一下渔舟更不归。",
        "dynasty": "唐",
        "collection_info": null
    },
    {
        "uuid": "e8f289fba4958a97fc2934249835bd55",
        "title": "经故翰林袁学士居",
        "author": "温庭筠",
        "content": "劒逐惊波玉委尘，谢安门下更何人。\n西州城外花千树，尽是羊昙醉后春。",
        "dynasty": "唐",
        "collection_info": null
    },
    {
        "uuid": "9008e3186315a24630a3f5aa95612297",
        "title": "题城南杜邠公林亭",
        "author": "温庭筠",
        "content": "卓氏垆前金线柳，隋家堤畔锦帆风。\n贪为两地分霖雨，不见池莲照水红。",
        "dynasty": "唐",
        "collection_info": null
    },
    {
        "uuid": "3aff1e2ca66fca5206aa231ffda22c48",
        "title": "夜看牡丹",
        "author": "温庭筠",
        "content": "高低深浅一阑红，把火殷勤遶露丛。\n希逸近来成懒病，不能容易向春风。",
        "dynasty": "唐",
        "collection_info": null
    },
    {
        "uuid": "7bc6a676e098eb2634ed7795dbc2d56d",
        "title": "宿城南亡友别墅",
        "author": "温庭筠",
        "content": "水流花落叹浮生，又伴游人宿杜城。\n还似昔年残梦裏，透帘斜月独闻莺。",
        "dynasty": "唐",
        "collection_info": null
    },
    {
        "uuid": "0d92561c179126f49f95ade5f37da1d2",
        "title": "过分水岭",
        "author": "温庭筠",
        "content": "溪水无情似有情，入山三日得同行。\n岭头更是分头处，惜别潺湲一夜声。",
        "dynasty": "唐",
        "collection_info": null
    },
    {
        "uuid": "0839a708d34a500122a615132cf0cdf3",
        "title": "鄠杜郊居",
        "author": "温庭筠",
        "content": "槿篱芳援近樵家，壠麦青青一径斜。\n寂寞游人寒食后，夜来风雨送梨花。",
        "dynasty": "唐",
        "collection_info": null
    },
    {
        "uuid": "c55e0735e93f9af6b4e67f9f1dc6bba6",
        "title": "题河中紫极宫",
        "author": "温庭筠",
        "content": "昔年曾伴玉真游，每到仙宫即是秋。\n曼倩不归花落尽，满丛烟露月当楼。",
        "dynasty": "唐",
        "collection_info": null
    },
    {
        "uuid": "b9adce325c3a24a4501f56ee6e2ebb7a",
        "title": "四皓",
        "author": "温庭筠",
        "content": "商于甪里便成功，一寸沈机万古同。\n但得戚姬甘定分，不应真有紫芝翁。",
        "dynasty": "唐",
        "collection_info": null
    },
    {
        "uuid": "dda1578910c0e4c3eb9dc1853c3629e7",
        "title": "赠张炼师",
        "author": "温庭筠",
        "content": "丹溪药尽变金骨，清洛月寒吹玉笙。\n他日隐居无访处，碧桃花发水纵横。",
        "dynasty": "唐",
        "collection_info": null
    },
    {
        "uuid": "2d45fbbceea8a3b8c17f0fdc36a9854d",
        "title": "病中书怀呈友人",
        "author": "温庭筠",
        "content": "逸足皆先路，穷郊独向隅。\n顽童逃广柳，羸马卧平芜。\n黄卷嗟谁问，朱弦偶自娱。\n鹿鸣皆缀士，雌伏竟非夫。\n采地荒遗野，爰田失故都。\n亡羊犹博簺，牧马倦呼卢。\n奕世参周禄，承家学鲁儒。\n功庸留劒舃，铭戒在盘盂。\n经济怀良画，行藏识远图。\n未能鸣楚玉，空欲握隋珠。\n定为鱼缘木，曾因兔守株。\n五车堆缥帙，三径阖绳枢。\n适与羣英集，将期善价沽。\n叶龙图夭矫，燕鼠笑胡卢。\n赋分知前定，寒心畏厚诬。\n蹑尘追庆忌，操劒学班输。\n文囿陪多士，神州试大巫。\n对虽希鼓瑟，名亦滥吹竽。\n正使猜奔竞，何尝计有无。\n镏惔虚访觅，王霸竟揶揄。\n市义虚焚券，关讥谩弃繻。\n至言今信矣，微尚亦悲夫。\n白雪调歌响，清风乐舞雩。\n胁肩难黾勉，搔首易嗟吁。\n角胜非能者，推贤见射乎。\n兕觥增恐竦，杯水失锱铢。\n粉垛收丹采，金髇隐仆姑。\n垂櫜羞尽爵，扬觯辱弯弧。\n虎拙休言画，龙希莫学屠。\n转蓬随欵段，耘草闢墁垆。\n受业乡名郑，藏机谷号愚。\n质文精等贯，琴筑韵相须。\n筑室连中野，诛茅接上腴。\n苇花纶虎落，松瘿鬬栾栌。\n静语莺相对，闲眠鹤浪俱。\n蘂多劳蝶翅，香酷坠蜂鬚。\n芳草迷三岛，澄波似五湖。\n跃鱼翻藻荇，愁鹭睡葭芦。\n暝洘藏鸂鶒，幽屏卧鹧鸪。\n苦辛随蓻殖，甘旨仰樵苏。\n笑语空怀橘，穷愁亦据梧。\n尚能甘半菽，非敢薄生刍。\n钓石封苍藓，芳蹊艳绛跗。\n树兰畦缭绕，穿竹路萦纡。\n机杼非桑女，林园异木奴。\n横竿窥赤鲤，持翳望青鸬。\n泮水思芹味，琅琊得稻租。\n杖轻藜拥肿，衣破芰披敷。\n芳意忧鶗鴂，愁声觉蟪蛄。\n短檐喧语燕，高木堕饥鼯。\n事迫离幽墅，贫牵犯畏途。\n爱憎防杜挚，悲叹似杨朱。\n旅食常过卫，羇游欲渡泸。\n塞歌伤督护，边角思单于。\n堡戍标枪槊，关河鏁舳舻。\n威容尊大树，邢法避秋荼。\n远目穷千里，归心寄九衢。\n寝甘诚繫滞，浆馈贵睢盱。\n怀刺名先远，干时道自孤。\n齿牙频激发，簦笈尚崎岖。\n莲府侯门贵，霜台帝命俞。\n骥蹄初蹑景，鹏翅欲抟扶。\n寓直回骢马，分曹对暝乌。\n百神歆彷佛，孤竹韵含胡。\n凤阙分班立，鹓行竦劒趋。\n触邪承密勿，持法奉吁谟。\n鸣玉锵登降，衡牙嚮曳娄。\n祀亲和氏璧，香近博山鑪。\n瑞景森琼树，轻冰莹玉壶。\n豸冠簪铁柱，螭首对金铺。\n内史书千卷，将军画一厨。\n眼明惊气象，心死伏规模。\n岂意观文物，何劳琢碔砆。\n草肥牧騕褭，苔涩淬昆吾。\n乡思巢枝鸟，年华过隙驹。\n衔恩空抱影，酬德未捐躯。\n时辈推良友，家声继令图。\n致身伤短翮，骧首顾疲驽。\n班马方齐骛，陈雷亦并驱。\n昔皆言尔志，今亦畏吾徒。\n有气干牛斗，无人辩辘轳。\n客来斟绿蚁，妻试踏青蚨。\n积毁方销骨，微瑕惧掩瑜。\n蛇矛犹转战，鱼服自囚拘。\n欲就欺人事，何能逭鬼诛。\n是非迷觉梦，行役议秦吴。\n凛冽风埃惨，萧条草木枯。\n低徊伤志气，蒙犯变肌肤。\n旅雁唯闻呌，饥鹰不待呼。\n梦梭抛促织，心茧学蜘蛛。\n宁復机难料，庸非信未孚。\n激扬衔箭虎，疑惧听冰狐。\n处己将营窟，论心若合符。\n浪言辉棣萼，何所託葭莩。\n乔木能求友，危巢莫吓雏。\n风华飘领袖，诗礼拜衾繻。\n欹枕情何苦，同舟道岂殊。\n放怀亲蕙芷，收迹异桑榆。\n赠远聊攀柳，栽书欲截蒲。\n瞻风无限泪，回首更踟蹰。",
        "dynasty": "唐",
        "collection_info": null
    },
    {
        "uuid": "4db5b2071837155375d1bf2faa6a09d0",
        "title": "感旧陈情五十韵献淮南李仆射",
        "author": "温庭筠",
        "content": "嵇绍垂髫日，山涛筮仕年。\n琴樽陈席上，纨绮拜床前。\n邻里纔三徙，云霄已九迁。\n感深情戃怳，言发泪潺湲。\n忆昔龙图盛，方今鹤羽全。\n桂枝香可袭，杨叶旧频穿。\n玉籍标人瑞，金丹化地仙。\n赋成攒笔写，歌出满城传。\n既矫排虚翅，将持造物权。\n万灵思鼓铸，羣品待陶甄。\n视草丝纶出，持纲雨露悬。\n法行黄道内，居近翠华边。\n书迹临汤鼎，吟声接舜絃。\n白麻红烛夜，清漏紫微天。\n雷电随神笔，鱼龙落彩笺。\n闲宵陪雍畤，清暑在甘泉。\n耿介非持禄，优游是养贤。\n冰清临百粤，风靡化三川。\n委寄崇推毂，威仪压控弦。\n梁园提彀骑，淮水换戎旃。\n照日青油湿，迎风锦帐鲜。\n黛蛾陈二八，珠履列三千。\n舞转回红袖，歌愁敛翠钿。\n满堂开照曜，分座俨婵娟。\n油额芙蓉帐，香尘玳瑁筵。\n绣旗随影合，金阵似波旋。\n缇幕深回互，朱门暗接连。\n彩虬蟠画戟，花马立金鞭。\n有客将谁託，无媒窃自怜。\n抑扬中散曲，漂泊孝廉船。\n未展干时策，徒抛负郭田。\n转蓬犹邈尔，怀橘更澘然。\n投足乖蹊径，冥心向简编。\n未知鱼跃地，空媿鹿鸣篇。\n稷下期方至，漳滨病未痊。\n定非笼外鸟，真是壳中蝉。\n蕙径邻幽澹，荆扉兴静便。\n草堂苔点点，蔬囿水溅溅。\n钓罢溪云重，樵归涧月圆。\n懒多成宿疢，愁甚似春眠。\n木直终难怨，膏明只自煎。\n郑乡空健羡，陈榻未招延。\n旅食逢春尽，羁游为事牵。\n宦无毛义檄，婚乏阮修钱。\n冉弱营中柳，披敷幕下莲。\n傥能容委质，非敢望差肩。\n涩劒犹堪淬，余朱或可研。\n从师当鼓箧，穷理久忘筌。\n折简能荣瘁，遗簪莫弃捐。\n韶光如见借，寒谷变风烟。",
        "dynasty": "唐",
        "collection_info": null
    },
    {
        "uuid": "80ef0cd269a1b0cd785eebc114569c09",
        "title": "题翠微寺二十二韵",
        "author": "温庭筠",
        "content": "邠土初成邑，虞宾竟让王。\n干符初得位，天弩夜收铓。\n偃息齐三代，优游念四方。\n万灵扶正寝，千嶂抱重冈。\n幽石归阶陛，乔柯入栋梁。\n火云如沃雪，汤殿似含霜。\n涧籁添仙曲，岩花借御香。\n野麋陪兽舞，林鸟逐鹓行。\n镜写三秦色，窗摇八水光。\n问云征楚女，疑粉试何郎。\n兰芷承雕辇，杉萝入画堂。\n受朝松露晓，颁朔桂烟凉。\n岚湿金铺外，溪鸣锦幄傍。\n倚丝忧汉祖，持璧告秦皇。\n短景催风驭，长星属羽觞。\n储君犹问竖，元老已登床。\n鹤盖趋平乐，鸡人下建章。\n龙髯悲满眼，螭首泪沾裳。\n迭鼓严灵杖，吹笙送夕阳。\n断泉辞劒佩，昏日伴旗常。\n遗庙青莲在，颓垣碧草芳。\n无因奏韶濩，流涕对幽篁。",
        "dynasty": "唐",
        "collection_info": null
    },
    {
        "uuid": "7852dfd385da55ec7d9a9f6f37429c9f",
        "title": "过孔北海墓二十韵",
        "author": "温庭筠",
        "content": "抚事如神遇，临风独涕零。\n墓平春草绿，碑折古苔青。\n珪玉埋英气，山河孕炳灵。\n发言惊辨囿，撝翰动文星。\n蕴策期干世，持权欲反经。\n激扬思壮志，流落叹颓龄。\n恶木人皆息，贪泉我独醒。\n轮辕无匠石，刀几有庖丁。\n碌碌迷藏器，规规守挈瓶。\n愤容凌鼎镬，公议动朝廷。\n故国将辞宠，危邦竟缓刑。\n钝工磨白璧，凡石砺青萍。\n揭日昭东夏，抟风滞北溟。\n后尘遵轨辙，前席咏仪型。\n木秀当忧悴，弦伤不底宁。\n矜夸遭斥鷃，光彩困飞萤。\n白羽留谈柄，清风袭德馨。\n鸾凰婴雪刃，狼虎犯云屏。\n兰蕙荒遗址，榛芜蔽旧垧。\n轘辕近沂水，何事恋明庭。",
        "dynasty": "唐",
        "collection_info": null
    },
    {
        "uuid": "2eed4b444b912b0cbcc5432e68959ef7",
        "title": "过华清宫二十二韵",
        "author": "温庭筠",
        "content": "忆昔开元日，承平事胜游。\n贵妃专宠幸，天子富春秋。\n月白霓裳殿，风干羯鼓楼。\n鬬鸡花蔽膝，骑马玉搔头。\n绣毂千门妓，金鞍万户侯。\n薄云欹雀扇，轻雪犯貂裘。\n过客闻韶濩，居人识冕旒。\n气和春不觉，烟暖霁难收。\n涩浪和琼甃，晴阳上彩斿。\n卷衣轻鬓懒，窥镜澹蛾羞。\n屏掩芙蓉帐，帘褰玳瑁钩。\n重瞳分渭曲，纤手指神州。\n御案迷萱草，天袍妬石榴。\n深岩藏浴凤，鲜隰媚潜虬。\n不料邯郸蝨，俄成即墨牛。\n劒锋挥太皞，旗焰拂蚩尤。\n内嬖陪行在，孤臣预坐筹。\n瑶簪遗翡翠，霜仗驻骅骝。\n艳笑双飞断，[香]魂一哭休。\n早梅悲蜀道，高树隔昭丘。\n朱阁重霄近，苍崖万古愁。\n至今汤殿水，呜咽县前流。",
        "dynasty": "唐",
        "collection_info": null
    },
    {
        "uuid": "cebf3d69da6277f1f2f2557331f253d0",
        "title": "洞户二十二韵",
        "author": "温庭筠",
        "content": "洞户连珠网，方疏隐碧浔。\n烛盘烟坠烬，帘压月通阴。\n粉白仙郎署，霜清玉女砧。\n醉乡高窈窈，棊阵静愔愔。\n素手琉璃扇，玄髫玳瑁簪。\n昔邪看寄迹，栀子咏同心。\n树列千秋胜，楼悬七夕鍼。\n旧词翻白纻，新赋换黄金。\n唳鹤调蛮鼓，惊蝉应宝琴。\n舞疑繁易度，歌转断难寻。\n露委花相妬，风欹柳不禁。\n桥弯双表逈，池涨一篙深。\n清跸传恢囿，黄旗幸上林。\n神鹰参翰苑，天马破蹄涔。\n武库方题品，文园有好音。\n朱茎殊菌蠢，丹桂欲萧森。\n黼帐回瑶席，华灯对锦衾。\n画图惊走兽，书帖得来禽。\n河曙秦楼映，山晴魏阙临。\n绿囊逢赵后，青锁见王沈。\n任达嫌孤愤，疎慵倦九箴。\n若为南遁客，犹作卧龙吟。",
        "dynasty": "唐",
        "collection_info": null
    },
    {
        "uuid": "6d7c9c739eadd5904038dbcf737aad0d",
        "title": "送洛南李主簿",
        "author": "温庭筠",
        "content": "想君秦塞外，因见楚山青。\n槲叶晓迷路，枳花春满庭。\n禄优仍侍膳，官散得专经。\n子敬怀愚谷，归心在翠屏。",
        "dynasty": "唐",
        "collection_info": null
    },
    {
        "uuid": "10f0e9f315c28dd34fef6b1405d89102",
        "title": "巫山神女庙",
        "author": "温庭筠",
        "content": "黯黯闭宫殿，霏霏荫薜萝。\n晓峰眉上色，春水脸前波。\n古树芳菲尽，扁舟离恨多。\n一丛斑竹夜，环佩响如何。",
        "dynasty": "唐",
        "collection_info": null
    },
    {
        "uuid": "337386cd17cf203f635bc78082ca1646",
        "title": "地肺山春日",
        "author": "温庭筠",
        "content": "冉冉花明岸，涓涓水绕山。\n几时抛俗事，来共白云闲。",
        "dynasty": "唐",
        "collection_info": null
    },
    {
        "uuid": "478f9a13d766d6d34d361ae1229cc24a",
        "title": "题陈处士幽居",
        "author": "温庭筠",
        "content": "松轩尘外客，高枕自萧疎。\n雨后苔侵井，霜来叶满渠。\n闲看镜湖画，秋得越僧书。\n若待前溪月，谁人伴钓鱼。",
        "dynasty": "唐",
        "collection_info": null
    },
    {
        "uuid": "44461b697e15de6be28a6da9da45f7a5",
        "title": "握柘词",
        "author": "温庭筠",
        "content": "杨柳萦桥绿，玫瑰拂地红。\n绣衫金騕褭，花髻玉珑璁。\n宿雨香潜润，春流水暗通。\n画楼初梦断，晓日照湘风。",
        "dynasty": "唐",
        "collection_info": null
    },
    {
        "uuid": "21661643e9b615f571e0dcfbe3f1f87d",
        "title": "题卢处士山居",
        "author": "温庭筠",
        "content": "西溪问樵客，遥识楚人家。\n古树老连石，急泉清露沙。\n千峰随雨暗，一径入云斜。\n日暮飞鸦集，满山荞麦花。",
        "dynasty": "唐",
        "collection_info": null
    },
    {
        "uuid": "afcbf7147df5e53fab56b1bd12efb383",
        "title": "初秋寄友人",
        "author": "温庭筠",
        "content": "闲梦正悠悠，凉风生竹楼。\n夜琴知欲雨，晓簟觉新秋。\n独鸟楚山远，一蝉关树愁。\n凭将离别恨，江外问同游。",
        "dynasty": "唐",
        "collection_info": null
    },
    {
        "uuid": "d17c5f5d80fc8023de7d87c9df04bd01",
        "title": "题丰安里王相林亭二首 一",
        "author": "温庭筠",
        "content": "花竹有薄埃，嘉游集上才。\n白苹安石渚，红叶子云台。\n朱户雀罗设，黄门驭骑来。\n不知淮水浊，丹藕为谁开。",
        "dynasty": "唐",
        "collection_info": null
    },
    {
        "uuid": "05b3903474d62efc25f467bb57f85960",
        "title": "题丰安里王相林亭二首 二",
        "author": "温庭筠",
        "content": "偶到乌衣巷，含情更惘然。\n西州曲堤柳，东府旧池莲。\n星坼悲元老，云归送墨仙。\n谁知济川檝，今作野人船。",
        "dynasty": "唐",
        "collection_info": null
    },
    {
        "uuid": "304eab83603e192a2f8914a29b8effcd",
        "title": "早秋山居",
        "author": "温庭筠",
        "content": "山近觉寒早，草堂霜气晴。\n树凋窗有日，池满水无声。\n果落见猿过，叶干闻鹿行。\n素琴机虑静，空伴夜泉清。",
        "dynasty": "唐",
        "collection_info": null
    },
    {
        "uuid": "496e44eabf2ef9e5c6ce42914120d185",
        "title": "和友人盘石寺逢旧友",
        "author": "温庭筠",
        "content": "楚寺上方宿，满堂皆旧游。\n月溪逢远客，烟浪有归舟。\n江馆白苹夜，水关红叶秋。\n西风吹暮雨，汀草更堪愁。",
        "dynasty": "唐",
        "collection_info": null
    },
    {
        "uuid": "04a3b6f544a3237536d3b376538165fa",
        "title": "送人南游",
        "author": "温庭筠",
        "content": "送君游楚国，江浦树苍然。\n沙净有波迹，岸平多草烟。\n角悲临海郡，月到渡淮船。\n唯以一桮酒，相思高楚天。",
        "dynasty": "唐",
        "collection_info": null
    },
    {
        "uuid": "b8a8e6ea084e6a1f10d0b5674227f1df",
        "title": "赠郑处士",
        "author": "温庭筠",
        "content": "飘然随钓艇，云水是天涯。\n红叶下荒井，碧梧侵古槎。\n醉收陶令菊，贫卖邵平瓜。\n更有相期处，南篱一树花。",
        "dynasty": "唐",
        "collection_info": null
    },
    {
        "uuid": "0acf8bebd4a5dc8850f4a6d5b9c06b3e",
        "title": "江岸即事",
        "author": "温庭筠",
        "content": "水容侵古岸，峰影度青苹。\n庙竹唯闻鸟，江帆不见人。\n雀声花外暝，客思柳边春。\n别恨转难尽，行行汀草新。",
        "dynasty": "唐",
        "collection_info": null
    },
    {
        "uuid": "2d92cac9be946df88d7ae064be8e8bdc",
        "title": "赠隐者",
        "author": "温庭筠",
        "content": "茅堂对薇蕨，炉暧一裘轻。\n醉后楚山梦，觉来春鸟声。\n采茶溪树绿，煮药石泉清。\n不问人间事，忘机过此生。",
        "dynasty": "唐",
        "collection_info": null
    },
    {
        "uuid": "745b2694a982e40973af6b356e4afefd",
        "title": "渚宫晚春寄秦地友人",
        "author": "温庭筠",
        "content": "风华已眇然，独立思江天。\n凫鴈野塘水，牛羊春草烟。\n秦原晓重迭，灞浪夜潺湲。\n今日思归客，愁容在镜悬。",
        "dynasty": "唐",
        "collection_info": null
    },
    {
        "uuid": "d96d560be43da5598f0f066dd1b7225e",
        "title": "碧涧驿晓思",
        "author": "温庭筠",
        "content": "香灯伴残梦，楚国在天涯。\n月落子规歇，满庭山杏花。",
        "dynasty": "唐",
        "collection_info": null
    },
    {
        "uuid": "fad779bd5863f00f04b4804ef800ce40",
        "title": "送幷州郭书记",
        "author": "温庭筠",
        "content": "宾筵得佳客，侯印有光辉。\n候骑不传箭，迴文空上机。\n塞城收马去，烽火射鵰归。\n惟有严家濑，回环径草微。",
        "dynasty": "唐",
        "collection_info": null
    },
    {
        "uuid": "bfeccc34b0ebefd9f2b22844c7d3b9f7",
        "title": "赠越僧岳云二首 一",
        "author": "温庭筠",
        "content": "世机消已尽，巾屦亦飘然。\n一室故山月，满瓶秋涧泉。\n禅庵过微雪，乡寺隔寒烟。\n应共白莲客，相期松桂前。",
        "dynasty": "唐",
        "collection_info": null
    },
    {
        "uuid": "80e36423baa71bdd1f84465a6779c6e7",
        "title": "赠越僧岳云二首 二",
        "author": "温庭筠",
        "content": "兰亭旧都讲，今日意如何。\n有树关深院，无尘到浅莎。\n僧居随处好，人事出门多。\n不及新春雁，年年镜水波。",
        "dynasty": "唐",
        "collection_info": null
    },
    {
        "uuid": "97a180a1f2aae4acdc0e77a1f400f48a",
        "title": "咏山鸡",
        "author": "温庭筠",
        "content": "万壑动晴景，山禽凌翠微。\n绣翎翻草去，红觜啄花归。\n巢暖碧云色，影孤清镜辉。",
        "dynasty": "唐",
        "collection_info": null
    },
    {
        "uuid": "a0dd022eb73ef5e695ff806d9a869929",
        "title": "清旦题采药翁草堂",
        "author": "温庭筠",
        "content": "幽人寻药径，来自晓云边。\n衣湿朮花雨，语成松岭烟。\n解藤开涧户，踏石过溪泉。\n林外晨光动，山昏鸟满天。",
        "dynasty": "唐",
        "collection_info": null
    },
    {
        "uuid": "d653d644ef84a74350fdc3a458e751a6",
        "title": "商山早行",
        "author": "温庭筠",
        "content": "晨起动征铎，客行悲故乡。\n鸡声茅店月，人迹板桥霜。\n槲叶落山路，枳花明驿墙。\n因思杜陵梦，凫雁满迴塘。",
        "dynasty": "唐",
        "collection_info": null
    },
    {
        "uuid": "758e3d67c85807ae15e646f55536149f",
        "title": "题竹谷神祠",
        "author": "温庭筠",
        "content": "苍苍松竹晚，一径入荒祠。\n古树风吹马，虚廊日照旗。\n烟煤朝奠处，风雨夜归时。\n寂寞东湖客，空看蒋帝碑。",
        "dynasty": "唐",
        "collection_info": null
    },
    {
        "uuid": "c76f3c40be2c09fb797f97f5ff865794",
        "title": "途中有怀",
        "author": "温庭筠",
        "content": "驱车何日闲，扰扰路岐间。\n岁暮自多感，客程殊未还。\n亭皋汝阳道，风雪穆陵关。\n腊后寒梅发，谁人在故山。",
        "dynasty": "唐",
        "collection_info": null
    },
    {
        "uuid": "95f2c7f59619127e28f73c09e95d1ea9",
        "title": "经李处士杜城别业",
        "author": "温庭筠",
        "content": "忆昔几游集，今来倍叹伤。\n百花情易老，一笑事难忘。\n白社已萧索，青楼空艳阳。\n不闲云雨梦，犹欲过高唐。",
        "dynasty": "唐",
        "collection_info": null
    },
    {
        "uuid": "88c3cc74f42be7e1e08b5bb6ed80f594",
        "title": "登李羽士东楼",
        "author": "温庭筠",
        "content": "经客有余音，他年终故林。\n高楼本危睇，凉月更伤心。\n此意竟难折，伊人成古今。\n流尘其可欲，非復懒鸣琴。",
        "dynasty": "唐",
        "collection_info": null
    },
    {
        "uuid": "eac35fbc195e0afcc228be98f4bde9d0",
        "title": "题僧泰恭院二首 一",
        "author": "温庭筠",
        "content": "昔岁东林下，深公识姓名。\n尔来辞半偈，空復叹劳生。\n忧患慕禅味，寂寥遗世情。\n所归心自得，何事倦尘缨。",
        "dynasty": "唐",
        "collection_info": null
    },
    {
        "uuid": "93aefd0b6a80d49d97a45da115c4aaf1",
        "title": "题僧泰恭院二首 二",
        "author": "温庭筠",
        "content": "微生竟劳止，晤言犹是非。\n出门还有泪，看竹暂忘机。\n爽气三秋近，浮生一笑稀。\n故山松菊在，终欲掩荆扉。",
        "dynasty": "唐",
        "collection_info": null
    },
    {
        "uuid": "807ca3b5da9bc20826921ca8178562fb",
        "title": "西游书怀",
        "author": "温庭筠",
        "content": "渭川通野戍，有路上桑干。\n独鸟青天暮，惊麏赤烧残。\n高秋辞故国，昨日梦长安。\n客意自如此，非关行路难。",
        "dynasty": "唐",
        "collection_info": null
    },
    {
        "uuid": "d4b80c67b91bdbdb5ade2cc377d7da9b",
        "title": "送人东游",
        "author": "温庭筠",
        "content": "荒戍落黄叶，浩然离故关。\n高风汉阳渡，初日郢门山。\n江上几人在，天涯孤棹还。\n何当重相见，尊酒慰离颜。",
        "dynasty": "唐",
        "collection_info": null
    },
    {
        "uuid": "d9d30e38d557c3b127b26863f61f0321",
        "title": "寄山中友人",
        "author": "温庭筠",
        "content": "惟昔有归趣，今兹固愿言。\n啸歌成往事，风雨坐凉轩。\n时物信佳节，岁华非故园。\n固知春草色，何意为王孙。",
        "dynasty": "唐",
        "collection_info": null
    },
    {
        "uuid": "9a7629e38eda9297639df6101fb54191",
        "title": "偶题",
        "author": "温庭筠",
        "content": "孔雀眠高阁，樱桃拂短檐。\n画明金冉冉，筝语玉纤纤。\n细雨无妨烛，轻寒不隔帘。\n欲将红锦段，因梦寄江淹。",
        "dynasty": "唐",
        "collection_info": null
    },
    {
        "uuid": "88ced9509ab9f59239bef9f5495b3548",
        "title": "赠考功卢郎中",
        "author": "温庭筠",
        "content": "白首方辞满，荆扉对渚田。\n雪中无陋巷，醉后似当年。\n一笈负山药，两瓶携涧泉。",
        "dynasty": "唐",
        "collection_info": null
    },
    {
        "uuid": "df65e9cd0a649d496003fdfbdff8029a",
        "title": "题萧山庙",
        "author": "温庭筠",
        "content": "故道木阴浓，荒祠山影东。\n杉松一庭雨，幡盖满堂风。\n客奠晓莎湿，马嘶秋庙空。\n夜深池上歇，龙入古潭中。",
        "dynasty": "唐",
        "collection_info": null
    },
    {
        "uuid": "7fed9f211e5353b5498895795352cb37",
        "title": "春日寄岳州从事李员外二首 一",
        "author": "温庭筠",
        "content": "苒弱楼前柳，轻空花外窗。\n蝶高飞有伴，莺早语无双。\n剪胜裁春字，开屏见晓江。\n从来共情战，今日欲归降。",
        "dynasty": "唐",
        "collection_info": null
    },
    {
        "uuid": "2dac91487a8e6c463510c8c7deeec8d9",
        "title": "春日寄岳州从事李员外二首 二",
        "author": "温庭筠",
        "content": "从小识宾卿，恩深若弟兄。\n相逢在何日，此别不胜情。\n红粉座中客，綵斿江上城。\n尚平婚嫁累，无路逐双旌。",
        "dynasty": "唐",
        "collection_info": null
    },
    {
        "uuid": "db63dd83398be972fdaa7abf5efdf404",
        "title": "和段少常柯古",
        "author": "温庭筠",
        "content": "称觞惭座客，怀刺即门人。\n素向宁知贵，清淡不厌贫。\n野梅江上晚，堤柳雨中春。\n未报淮南诏，何劳问白苹。",
        "dynasty": "唐",
        "collection_info": null
    },
    {
        "uuid": "b4870e6522b0f13042ee379ac485132a",
        "title": "海榴",
        "author": "温庭筠",
        "content": "海榴开似火，先解报春风。\n叶乱裁笺绿，花宜插鬓红。\n蜡珠攒作蔕，缃綵剪成丛。\n郑驿多归思，相期一笑同。",
        "dynasty": "唐",
        "collection_info": null
    },
    {
        "uuid": "428b41da8df19c2b313eeec4ae09b013",
        "title": "李先生别墅望僧舍宝剎因作双韵声",
        "author": "温庭筠",
        "content": "栖息消心象，檐楹溢艳阳。\n帘栊兰露落，邻里柳林凉。\n高阁过空谷，孤竿隔古冈。\n潭庐同淡荡，髣髴復芬芳。",
        "dynasty": "唐",
        "collection_info": null
    },
    {
        "uuid": "6b1f546cd37c6e98e1353e468e1b6238",
        "title": "敷水小桃盛开因作",
        "author": "温庭筠",
        "content": "敷水小桥东，娟娟照露丛。\n所嗟非胜地，堪恨是春风。\n二月艳阳节，一枝惆怅红。\n定知留不住，吹落路尘中。",
        "dynasty": "唐",
        "collection_info": null
    },
    {
        "uuid": "a17acf9f0f1219296b1415247d160e50",
        "title": "寄山中人",
        "author": "温庭筠",
        "content": "月中一双鹤，石上千尺松。\n素琴入爽籁，山酒和春容。\n幽瀑有时断，片云无所从。\n何事苏门生，携手东南峰。",
        "dynasty": "唐",
        "collection_info": null
    },
    {
        "uuid": "9502116ce9fd3ba3b9da93d99f42f7bc",
        "title": "送淮阴孙令之官",
        "author": "温庭筠",
        "content": "隋堤杨柳烟，孤棹正悠然。\n萧寺通淮戍，芜城枕楚壖。\n鱼盐桥上市，灯火雨中船。\n故老青葭岸，先知虙子贤。",
        "dynasty": "唐",
        "collection_info": null
    },
    {
        "uuid": "5243280abf8284e4299cd685e4389618",
        "title": "宿辉公精舍",
        "author": "温庭筠",
        "content": "禅房无外物，清话此宵同。\n林彩水烟裏，涧声[山]月中。\n橡霜诸壑霁，杉火一炉空。\n拥褐寒更彻，心知觉路通。",
        "dynasty": "唐",
        "collection_info": null
    },
    {
        "uuid": "bfb38ef9f79c1d4b4ac711e3f55a0c11",
        "title": "旅泊新津却寄一二知己",
        "author": "温庭筠",
        "content": "维舟息行役，霁景近江村。\n併起别离恨，似闻歌吹喧。\n高林月初上，远水雾犹昏。\n王粲平生感，登临几断魂。",
        "dynasty": "唐",
        "collection_info": null
    },
    {
        "uuid": "966a92dd3055b5176948347ae00b1b74",
        "title": "赠僧云栖",
        "author": "温庭筠",
        "content": "麈尾与筇杖，几年离石坛。\n梵余林雪厚，棊罢岳钟残。\n开卷喜先悟，漱缾知早寒。\n衡阳寺前雁，今日到长安。",
        "dynasty": "唐",
        "collection_info": null
    },
    {
        "uuid": "dd0ddc2d5ad06270fa1e430a913525c8",
        "title": "雪夜与友生同宿晓寄近邻",
        "author": "温庭筠",
        "content": "闭门羣动息，积雪透疎林。\n有客寒方觉，无声晓已深。\n正繁闻近雁，併落起栖禽。\n寂寞寒塘路，怜君独阻寻。",
        "dynasty": "唐",
        "collection_info": null
    },
    {
        "uuid": "5cc832518b22c61d54c909f2cd93eea9",
        "title": "题造微禅师院",
        "author": "温庭筠",
        "content": "夜香闻偈后，岑寂掩双扉。\n照竹灯和雪，看松月到衣。\n草堂疎磬断，江寺故人稀。\n唯忆湘南雨，春风独鸟归。",
        "dynasty": "唐",
        "collection_info": null
    },
    {
        "uuid": "94423ac2d4ec8fdd6b0cc60d5ddfc1aa",
        "title": "正见寺晓别生公",
        "author": "温庭筠",
        "content": "清晓盥秋水，高窗留夕阴。\n初阳到古寺，宿鸟起寒林。\n香火有良愿，宦名非素心。\n灵山缘未绝，他日重来寻。",
        "dynasty": "唐",
        "collection_info": null
    },
    {
        "uuid": "de4adeda0d2ac1be9573edc2f73d670b",
        "title": "旅次盱眙县",
        "author": "温庭筠",
        "content": "离离麦擢芒，楚客意偏伤。\n波上旅愁起，天边归路长。\n孤桡投楚驿，残月在淮樯。\n外杜三千里，谁人数雁行。",
        "dynasty": "唐",
        "collection_info": null
    },
    {
        "uuid": "02c0fdc870b48c0dabd9b1e1ab8e6e70",
        "title": "鄠郊别墅寄所知",
        "author": "温庭筠",
        "content": "持颐望平绿，万景集所思。\n南塘遇新雨，百草生容姿。\n幽鸟不相识，美人如何期。\n徒然委摇荡，惆怅春风时。",
        "dynasty": "唐",
        "collection_info": null
    },
    {
        "uuid": "850753a7f68fda9bbdb913a7d5f67f38",
        "title": "京兆公池上作",
        "author": "温庭筠",
        "content": "稻香山色迭，平野接荒陂。\n莲折舟行远，萍多钓下迟。\n坏堤泉落处，凉簟雨来时。\n京口兵堪用，何因入梦思。",
        "dynasty": "唐",
        "collection_info": null
    },
    {
        "uuid": "f5406c05a4b626f75d36e858581a74d0",
        "title": "卢氏池上遇雨赠同游者",
        "author": "温庭筠",
        "content": "簟翻凉气集，溪上润残棊。\n萍皱风来后，荷喧雨到时。\n寂寥闲望久，飘洒独归迟。\n无限松江恨，烦君解钓丝。",
        "dynasty": "唐",
        "collection_info": null
    },
    {
        "uuid": "f0c97f06461d031c6fbc84ede633fdec",
        "title": "题薛昌之所居",
        "author": "温庭筠",
        "content": "所得乃清旷，寂寥常掩关。\n独来春尚在，相得暮方还。\n花白风露晚，柳青街陌闲。\n翠微应有雪，窗外见南山。",
        "dynasty": "唐",
        "collection_info": null
    },
    {
        "uuid": "9c26b5181c7de2f4f0ef950f010961a8",
        "title": "东归有怀",
        "author": "温庭筠",
        "content": "晴川通野陂，此地昔伤离。\n一去迹常在，独来心自知。\n鹭眠茭叶折，鱼静蓼花垂。\n无限高秋泪，扁舟极路岐。",
        "dynasty": "唐",
        "collection_info": null
    },
    {
        "uuid": "514291ec9c3497353035f19ceb772b23",
        "title": "休澣日西掖谒所知",
        "author": "温庭筠",
        "content": "赤墀高阁自从容，玉女窗扉报曙钟。\n日丽九门青锁闼，雨晴双阙翠微峰。\n毫端蕙露滋仙草，琴上熏风入禁松。\n荀令凤池春婉娩，好将余润变鱼龙。",
        "dynasty": "唐",
        "collection_info": null
    },
    {
        "uuid": "15f1569cfc187a25cc3e27fb5064b647",
        "title": "博山",
        "author": "温庭筠",
        "content": "博山香重欲成云，锦段机丝妬鄂君。\n粉蝶团飞花转影，彩鸳双泳水生纹。\n青楼二月春将半，碧瓦千家日未曛。\n见说杨朱无限泪，岂能空为路岐分。",
        "dynasty": "唐",
        "collection_info": null
    },
    {
        "uuid": "10a72e909ad002995edefd5b557435e2",
        "title": "送卢处士游吴越",
        "author": "温庭筠",
        "content": "羡君东去见残梅，唯有王孙独未回。\n吴苑夕阳明古堞，越宫春草上高台。\n波生野水雁初下，风满驿楼潮欲来。\n试逐渔舟看雪浪，几多江燕荇花开。",
        "dynasty": "唐",
        "collection_info": null
    },
    {
        "uuid": "dcfa1b2f3afd1bb4ff96a2ed0b312d08",
        "title": "过新丰",
        "author": "温庭筠",
        "content": "一劒乘时帝业成，沛中乡里到咸京。\n寰区已作皇居贵，风月犹含白社情。\n泗水旧亭春草徧，千门遗瓦古苔生。\n至今留得离家恨，鸡犬相闻落照明。",
        "dynasty": "唐",
        "collection_info": null
    },
    {
        "uuid": "02228a91e404a101e20f7b54377048f7",
        "title": "过潼关",
        "author": "温庭筠",
        "content": "地形盘屈带河流，景气澄明是胜游。\n十里晓鸡关树暗，一行寒雁陇云愁。\n片时无事溪泉好，尽日凝眸岳色秋。\n麈尾角巾应旷望，更嗟芳霭隔秦楼。",
        "dynasty": "唐",
        "collection_info": null
    },
    {
        "uuid": "48cce5ff8754cd261ae6a9f0eca97378",
        "title": "题西平王旧赐屏风",
        "author": "温庭筠",
        "content": "曾向金扉玉砌来，百花鲜湿隔尘埃。\n披香殿下樱桃熟，结绮楼前芍药开。\n朱鹭已随新卤簿，黄鹂犹湿旧池台。\n世间刚有东流水，一送恩波更不回。",
        "dynasty": "唐",
        "collection_info": null
    },
    {
        "uuid": "94a7861871e2871604293e84206d08d4",
        "title": "河中陪帅游亭",
        "author": "温庭筠",
        "content": "倚阑愁立独徘徊，欲赋惭非宋玉才。\n满座山光摇劒戟，绕城波色动楼台。\n鸟飞天外斜阳尽，人过桥心倒影来。\n添得五湖多少恨，柳花飘荡似寒梅。",
        "dynasty": "唐",
        "collection_info": null
    },
    {
        "uuid": "fa7d3c4a812f19cf52d85164bfe136bb",
        "title": "和赵嘏题岳寺",
        "author": "温庭筠",
        "content": "疎钟细响乱鸣泉，客省高临似水天。\n岚翠暗来空觉润，涧茶余爽不成眠。\n越僧寒立孤灯外，岳月秋当万木前。\n张邴宦情何太薄，远公窗外有池莲。",
        "dynasty": "唐",
        "collection_info": null
    },
    {
        "uuid": "4bebd209b22b7e54cd8423876ac792e6",
        "title": "苏武庙",
        "author": "温庭筠",
        "content": "苏武魂销汉使前，古祠高树两茫然。\n云边雁断胡天月，陇上羊归塞草烟。\n回日楼台非甲帐，去时冠劒是丁年。\n茂陵不见封侯印，空向秋波哭逝川。",
        "dynasty": "唐",
        "collection_info": null
    },
    {
        "uuid": "3d66862a8b811be83656be6f4e16d621",
        "title": "送客偶作",
        "author": "温庭筠",
        "content": "石路荒凉接野蒿，西风吹马利如刀。\n小桥连驿杨柳晚，废寺入门禾黍高。\n鸡犬夕阳喧县市，凫鹥秋水曝城壕。\n故山有梦不归去，官树陌尘何太劳。",
        "dynasty": "唐",
        "collection_info": null
    },
    {
        "uuid": "a0ade4e7d691148f38a23e3b41f117f6",
        "title": "寒食前有怀",
        "author": "温庭筠",
        "content": "万物鲜华雨乍晴，春寒寂历近清明。\n残芳荏苒双飞蝶，晓睡朦胧百啭莺。\n旧侣不归成独酌，故园虽在有谁耕。\n悠然更起严滩恨，一宿东风蕙草生。",
        "dynasty": "唐",
        "collection_info": null
    },
    {
        "uuid": "3af6e8c97ac6754cc31af626a17d269c",
        "title": "宿云际寺",
        "author": "温庭筠",
        "content": "白盖微云一径深，东峰弟子远相寻。\n苍苔路熟僧归寺，红叶声干鹿在林。\n高阁清香生静境，夜堂疎磬发禅心。\n自从紫桂岩前别，不见南能直至今。",
        "dynasty": "唐",
        "collection_info": null
    },
    {
        "uuid": "37825f6930cd061819c218d11ab882ab",
        "title": "寄岳州李外郎远",
        "author": "温庭筠",
        "content": "含嚬不语坐持颐，天远楼高宋玉悲。\n湖上残棊人散后，岳阳微雨鸟来迟。\n早梅犹得回歌扇，春水还应理钓丝。\n独有袁宏正憔悴，一罇惆怅落花时。",
        "dynasty": "唐",
        "collection_info": null
    },
    {
        "uuid": "f2fa33968e209c86709fc954a7c5d073",
        "title": "游南塘寄知者",
        "author": "温庭筠",
        "content": "白鸟梳翎立岸莎，藻花菱刺泛微波。\n烟光似带侵垂柳，露点如珠落卷荷。\n楚水晓凉催客早，杜陵秋思傍蝉多。\n镏公不信归心切，听取江楼一曲歌。",
        "dynasty": "唐",
        "collection_info": null
    },
    {
        "uuid": "fe9f1b56def76ff29d0348ce1a749a0b",
        "title": "寄卢生",
        "author": "温庭筠",
        "content": "遗业荒凉近故都，门前堤路枕平湖。\n绿杨阴裏千家月，红藕香中万点珠。\n此地别来双鬓改，几时归去片帆孤。\n他年犹拟金貂换，寄语黄公旧酒垆。",
        "dynasty": "唐",
        "collection_info": null
    },
    {
        "uuid": "688b9b2588be23f374593c087a23eb0f",
        "title": "春日访李十四处士",
        "author": "温庭筠",
        "content": "花深桥转水潺潺，甪里先生自闭关。\n看竹已知行处好，望云空得暂时闲。\n谁言有策堪经世，自是无钱可买山。\n一局残棊千点雨，绿萍池上暮方还。",
        "dynasty": "唐",
        "collection_info": null
    },
    {
        "uuid": "0ab565d57a5efec5983178cdda99307a",
        "title": "宿松门寺",
        "author": "温庭筠",
        "content": "白石青崖世界分，卷帘孤坐对氛氲。\n林间禅室春深雪，潭上龙堂夜半云。\n落月苍凉登阁在，晓钟摇荡隔江闻。\n西山旧是经行地，愿漱寒缾逐领军。",
        "dynasty": "唐",
        "collection_info": null
    },
    {
        "uuid": "4ef28fd0a98818034e543a4ab71c4aa0",
        "title": "咏寒宵",
        "author": "温庭筠",
        "content": "寒宵何耿耿，良讌有余姿。\n宝靺徘徊处，熏鑪怅望时。\n曲琼垂翡翠，斜月到罘罳。\n委坠金釭烬，阑珊玉局棊。\n话穷犹注睇，歌罢尚持颐。\n晻暖遥相属，氛氲积所思。\n秦蛾卷衣晚，胡雁度云迟。\n上郡归来梦，那知锦字诗。",
        "dynasty": "唐",
        "collection_info": null
    },
    {
        "uuid": "b9aabce3aa27b5aa009e7a33696fefe4",
        "title": "寄渚宫遗民弘里生",
        "author": "温庭筠",
        "content": "柳弱湖堤曲，篱疎水巷深。\n酒阑初促席，歌罢欲分襟。\n波月欺华烛，汀云润故琴。\n镜清花并蔕，床冷簟连心。\n荷迭平桥暗，萍稀败舫沈。\n城头五通鼓，窗外万家砧。\n异县鱼投浪，当年鸟共林。\n八行香未灭，千里梦难寻。\n未肯暌良愿，空期嗣好音。\n他时因咏作，犹得比南金。",
        "dynasty": "唐",
        "collection_info": null
    },
    {
        "uuid": "f7270b3410127a7addc2eeadaa71f0b7",
        "title": "春尽与友人入裴氏林探渔竿",
        "author": "温庭筠",
        "content": "一径互纡直，茅棘亦已繁。\n晴阳入荒竹，暧暧如春园。\n倚杖息惭倦，徘徊恋微暄。\n历寻婵娟节，翦破苍筤根。\n地闭修茎孤，林振余箨翻。\n适心在所好，非必寻湘沅。",
        "dynasty": "唐",
        "collection_info": null
    },
    {
        "uuid": "9d8acc0574a546d172b37f47d0ed7da6",
        "title": "春日",
        "author": "温庭筠",
        "content": "问君何所思，迢递艳阳时。\n门静人归晚，墙高蝶过迟。\n一双青琐燕，千万绿杨丝。\n屏上吴山远，楼中朔管悲。\n宝书无寄处，香毂有来期。\n草色将林彩，相添入黛眉。",
        "dynasty": "唐",
        "collection_info": null
    },
    {
        "uuid": "16d052c393e3c673b01f9d512251e9b0",
        "title": "洛阳",
        "author": "温庭筠",
        "content": "巩树先春雪满枝，上阳宫柳啭黄鹂。\n桓谭未便忘西笑，岂为长安有凤池。",
        "dynasty": "唐",
        "collection_info": null
    },
    {
        "uuid": "d9c42f6b2249b5e915d63fd11ac333e7",
        "title": "题贺知章故居迭韵作",
        "author": "温庭筠",
        "content": "废砌翳薜荔，枯湖无菰蒲。\n老媪饱藁草，愚儒输逋租。",
        "dynasty": "唐",
        "collection_info": null
    },
    {
        "uuid": "452ccd0038492c91e6f9f8ea5d4cc265",
        "title": "雨中与李先生期垂钓先后相失因作迭韵",
        "author": "温庭筠",
        "content": "隔石觅屐迹，西溪迷鸡啼。\n小鸟扰晓沼，犂泥齐低畦。",
        "dynasty": "唐",
        "collection_info": null
    },
    {
        "uuid": "11a74fdef8381c7e599d285415ef8839",
        "title": "春日雨",
        "author": "温庭筠",
        "content": "细雨蒙蒙入绛纱，湖亭寒食孟珠家。\n南朝漫自称流品，宫体何曾为杏花。",
        "dynasty": "唐",
        "collection_info": null
    },
    {
        "uuid": "a20680df15ff53e8287a35f67b124e10",
        "title": "细雨",
        "author": "温庭筠",
        "content": "凭轩望秋雨，凉入暑衣清。\n极目鸟频没，片时云復轻。\n沼萍开更敛，山叶动还鸣。\n楚客秋江上，萧萧故国情。",
        "dynasty": "唐",
        "collection_info": null
    },
    {
        "uuid": "589a39539a8aeda625f71969d81d35c8",
        "title": "秋雨",
        "author": "温庭筠",
        "content": "云满鸟行灭，池凉龙气腥。\n斜飘看棊簟，疎洒望山亭。\n细响鸣林叶，圆文破沼萍。\n秋阴杳无际，平野但冥冥。",
        "dynasty": "唐",
        "collection_info": null
    },
    {
        "uuid": "0c6c1ce6edc47704c139f730fd7d514f",
        "title": "春初对暮雨",
        "author": "温庭筠",
        "content": "淅沥生丛篠，空蒙泫网轩。\n暝姿看远树，春意入尘根。\n点细飘风急，声轻入夜繁。\n雀喧争槿树，人静出蔬园。\n瓦湿光先起，房深影易昏。\n不应江上草，相与滞王孙。",
        "dynasty": "唐",
        "collection_info": null
    },
    {
        "uuid": "6732868e74fa7e11e09db9f75d28c68a",
        "title": "雪二首 一",
        "author": "温庭筠",
        "content": "砚水池先冻，窗风酒易消。\n鸦声出山郭，人迹过村桥。\n稍急方萦转，才深未寂寥。\n细光穿暗隟，轻白驻寒条。\n草静封还折，松攲堕復摇。\n谢庄今病眼，无意坐通宵。",
        "dynasty": "唐",
        "collection_info": null
    },
    {
        "uuid": "4993f3838ea6d8151189053fe0015fbf",
        "title": "雪二首 二",
        "author": "温庭筠",
        "content": "羸骖出更慵，林寺已疎钟。\n踏紧寒声涩，飞交细点重。\n圃斜人过迹，皆静鸟行踪。\n寂寞梁鸿病，谁人代夜舂。",
        "dynasty": "唐",
        "collection_info": null
    },
    {
        "uuid": "4545bae511c5bd1129643cb5f3911668",
        "title": "送人游淮海",
        "author": "温庭筠",
        "content": "背樯灯色暗，宿客梦初成。\n半夜竹窗雨，满池荷叶声。\n簟凉秋閤思，木落故山情。\n明发又愁起，桂花溪水清。",
        "dynasty": "唐",
        "collection_info": null
    },
    {
        "uuid": "2e534881e2e3fddd12ba22324373fd1e",
        "title": "原隰荑绿柳",
        "author": "温庭筠",
        "content": "逈野韶光早，晴川柳满堤。\n拂尘生嫩绿，披雪见柔荑。\n碧玉牙犹短，黄金缕未齐。\n腰肢弄寒吹，眉意入春闺。\n预恐狂夫折，迎牵逸客迷。\n新莺将出谷，应借一枝栖。",
        "dynasty": "唐",
        "collection_info": null
    },
    {
        "uuid": "3ebca41048503cd5f39b08528c9277e9",
        "title": "宿秦生山斋",
        "author": "温庭筠",
        "content": "衡巫路不同，结室在东峰。\n岁晚得支遁，夜寒逢戴颙。\n龛灯落叶寺，山雪隔林钟。\n行解无由发，曹溪欲施舂。",
        "dynasty": "唐",
        "collection_info": null
    },
    {
        "uuid": "3a4412cf1fa2b8676ba6907791a18a03",
        "title": "赠楚云上人",
        "author": "温庭筠",
        "content": "松根满苔石，尽日闭禅关。\n有伴年年月，无家处处山。\n烟波五湖远，瓶屦一身闲。\n岳寺蕙兰晚，几时幽鸟还。",
        "dynasty": "唐",
        "collection_info": null
    },
    {
        "uuid": "e959ebe3934bbaf010a0b0145a8978dd",
        "title": "宿白盖峰寺寄僧",
        "author": "温庭筠",
        "content": "山房霜气晴，一宿遂平生。\n閤上见林影，月中闻涧声。\n佛灯销永夜，僧磬彻寒更。\n不学何居士，焚香为宦情。",
        "dynasty": "唐",
        "collection_info": null
    },
    {
        "uuid": "508af2302869a31a9b0ccd9043858e19",
        "title": "送僧东游",
        "author": "温庭筠",
        "content": "师归旧山去，此别已悽然。\n灯影秋江寺，篷声夜雨船。\n鸥飞吴市外，麟卧晋陵前。\n若到东林社，谁人更问禅。",
        "dynasty": "唐",
        "collection_info": null
    },
    {
        "uuid": "d75b286b0ff732a8c67e91abb1dba332",
        "title": "盘石寺留别成公",
        "author": "温庭筠",
        "content": "槲叶萧萧带苇风，寺前归客别支公。\n三秋岸雪花初白，一夜林霜叶尽红。\n山迭楚天云压塞，浪遥吴苑水连空。\n悠然旅榜频迴首，无復松窗半偈同。",
        "dynasty": "唐",
        "collection_info": null
    },
    {
        "uuid": "f5eba24374bcfb9b814c88169715f268",
        "title": "题中南佛塔寺",
        "author": "温庭筠",
        "content": "鸣泉隔翠微，千里到柴扉。\n地胜人无慾，林昏虎有威。\n涧苔侵客屦，山雪入禅衣。\n桂树芳阴在，还期岁晏归。",
        "dynasty": "唐",
        "collection_info": null
    },
    {
        "uuid": "1f5220494ee1e77fe5b7330457f7c790",
        "title": "马嵬佛寺",
        "author": "温庭筠",
        "content": "荒鸡夜唱战尘深，五鼓雕舆过上林。\n才信倾城是真语，直敎涂地始甘心。\n两重秦苑成千里，一炷胡香抵万金。\n曼倩死来无绝艺，后人谁肯惜青禽。",
        "dynasty": "唐",
        "collection_info": null
    },
    {
        "uuid": "de7df6eb4174bc902dbe99890572f2b0",
        "title": "清凉寺",
        "author": "温庭筠",
        "content": "黄花红树谢芳蹊，宫殿参差黛巘西。\n诗閤晓窗藏雪岭，画堂秋水接蓝溪。\n松飘晚吹摐金铎，竹荫寒苔上石梯。\n妙迹奇名竟何在，下方烟暝草萋萋。",
        "dynasty": "唐",
        "collection_info": null
    },
    {
        "uuid": "ff41410817ddc43c8099dcc2e021f777",
        "title": "赠卢长史",
        "author": "温庭筠",
        "content": "移病欲成隐，扁舟归旧居。\n地深新事少，官散故交疎。\n道直更无侣，家贫唯有书。\n东门烟水梦，非独为鲈鱼。",
        "dynasty": "唐",
        "collection_info": null
    },
    {
        "uuid": "e41ef30592a0bf74e4ea40b48e2f494f",
        "title": "秋日旅舍寄义山李侍御",
        "author": "温庭筠",
        "content": "一水悠悠隔渭城，渭城风物近柴荆。\n寒蛩乍响催机杼，旅雁初来忆弟兄。\n自为林泉牵晓梦，不关砧杵报秋声。\n子虚何处堪消渴，试向文园问长卿。",
        "dynasty": "唐",
        "collection_info": null
    },
    {
        "uuid": "c83315cc5407f86f1337f6ad585c1419",
        "title": "晚坐寄友人",
        "author": "温庭筠",
        "content": "九枝灯在琐窗空，希逸无聊恨不同。\n晓梦未离金夹膝，早寒先到石屏风。\n遗簪可惜三秋白，蜡烛犹残一寸红。\n应卷鰕帘看皓齿，镜中惆怅见梧桐。",
        "dynasty": "唐",
        "collection_info": null
    },
    {
        "uuid": "51b89d2b24d1b0cbc77a6912c4927606",
        "title": "送渤海王子归本国",
        "author": "温庭筠",
        "content": "疆理虽重海，车书本一家。\n盛勋归旧国，佳句在中华。\n定界分秋涨，开帆到曙霞。\n九门风月好，回首是天涯。",
        "dynasty": "唐",
        "collection_info": null
    },
    {
        "uuid": "e199699802e6b98611f0638278b8a09c",
        "title": "送北阳袁明府",
        "author": "温庭筠",
        "content": "楚乡千里路，君去及良晨。\n苇浦迎船火，茶山候吏尘。\n桑浓蚕卧晚，麦秀雉声春。\n莫作东篱兴，青云有故人。",
        "dynasty": "唐",
        "collection_info": null
    },
    {
        "uuid": "cf98032ee4620c8d476dc365426cad41",
        "title": "送李生归旧居",
        "author": "温庭筠",
        "content": "一从征战后，故社几人归。\n薄宦离山久，高谈与世稀。\n夕阳当板槛，春日入柴扉。\n莫却严滩意，西溪有钓矶。",
        "dynasty": "唐",
        "collection_info": null
    },
    {
        "uuid": "07d4b92dc2d7db6ca15da3becd4da613",
        "title": "早春浐水送友人",
        "author": "温庭筠",
        "content": "青门烟野外，渡浐送行人。\n鸭卧溪沙暖，鸠鸣社树春。\n残波青有石，幽草绿无尘。\n杨柳东风裏，相看泪满巾。",
        "dynasty": "唐",
        "collection_info": null
    },
    {
        "uuid": "1ec3166eeb18d4d70239e41e539dbaa9",
        "title": "送襄州李中丞赴从事",
        "author": "温庭筠",
        "content": "汉庭文采有相如，天子通宵爱子虚。\n把钓看棊高兴尽，焚香起草宦情疎。\n楚山重迭当归路，溪月分明到直庐。\n江雨潇潇帆一片，此行谁道为鲈鱼。",
        "dynasty": "唐",
        "collection_info": null
    },
    {
        "uuid": "81b21ee1e0d04433499601003317ae79",
        "title": "江上别友人",
        "author": "温庭筠",
        "content": "秋色满葭菼，离人西復东。\n几年方暂见，一笑又难同。\n地势萧陵歇，江声禹庙空。\n如何暮滩上，千里逐征鸿。",
        "dynasty": "唐",
        "collection_info": null
    },
    {
        "uuid": "5f03a6d33b849c70d096b0050953a8b1",
        "title": "与友人别",
        "author": "温庭筠",
        "content": "半醉别都门，含悽上古原。\n晚风杨叶社，寒食杏花村。\n薄暮牵离绪，伤春忆晤言。\n年芳本无限，何况有兰孙。",
        "dynasty": "唐",
        "collection_info": null
    },
    {
        "uuid": "57ee4458cea445cac08b782845203fe1",
        "title": "鸿胪寺有开元中锡宴堂楼台池沼雅为胜绝荒凉遗址仅有存者偶成四十韵",
        "author": "温庭筠",
        "content": "明皇昔御极，神圣垂耿光。\n沈机发雷电，逸躅陵尧汤。\n西覃积石山，北至穷髮乡。\n四凶有獬豸，一臂无螳螂。\n婵娟得神艳，郁烈闻国香。\n紫縧鸣羯鼓，玉管吹霓裳。\n禄山未封侯，林甫才为郎。\n昭融廓日月，妥帖安纪纲。\n羣生到寿域，百辟趋明堂。\n四海正夷宴，一尘不飞扬。\n天子自犹豫，侍臣宜乐康。\n轧然阊阖开，赤日生扶桑。\n玉砌露盘纡，金壶漏丁当。\n劒佩相击触，左右随趋跄。\n玄珠十二旒，红粉三千行。\n顾盻生羽翼，叱嗟回雪霜。\n神霞凌云阁，春水骊山阳。\n盘鬬九子糭，瓯擎五云浆。\n双琼京兆博，七鼓邯郸娼。\n毰毸碧鸡鬬，茏葱翠雉场。\n杖官绣蔽膝，宝马金镂锡。\n椒涂隔鹦鹉，柘弹惊鸳鸯。\n猗欤华国臣，鬓髪俱苍苍。\n锡宴得幽致，车从真炜煌。\n画鹢照鱼鼈，鸣驺乱鹙鸧。\n飐滟荡碧波，炫煌迷横塘。\n萦盈舞回雪，宛转歌遶梁。\n艳带画银络，宝梳金钿筐。\n沈冥类汉相，醉倒疑楚狂。\n一旦紫微东，胡星森耀芒。\n凭陵逐鲸鲵，唐突驱犬羊。\n纵火三月赤，战尘千里黄。\n殽函与府寺，从此俱荒凉。\n兹地乃蔓草，故基摧坏墙。\n枯池接断岸，唧唧啼寒螀。\n败荷塌作泥，死竹森如枪。\n游人问老吏，相对聊感伤。\n岂必见麋鹿，然后堪迴肠。\n幸今遇太平，令节称羽觞。\n谁知曲江曲，岁岁栖鸾凰。",
        "dynasty": "唐",
        "collection_info": null
    },
    {
        "uuid": "19371f26eef6c5db1fa3dca93dc75490",
        "title": "访知玄上人遇暴经因有赠",
        "author": "温庭筠",
        "content": "缥帙无尘满画廊，钟山弟子静焚香。\n惠能未肯传心法，张湛徒劳与眼方。\n风扬檀烟销篆印，日移松影过禅床。\n客儿自有翻经处，江上秋来蕙草荒。",
        "dynasty": "唐",
        "collection_info": null
    },
    {
        "uuid": "55d615d08ffca4465a3e58824803e5ac",
        "title": "寄崔先生",
        "author": "温庭筠",
        "content": "往年江海别元卿，家近山阳古郡城。\n莲浦香中离席散，柳堤风裏钓船横。\n星霜荏苒无音信，烟水微茫变姓名。\n菰黍正肥鱼正美，五侯门下负平生。",
        "dynasty": "唐",
        "collection_info": null
    },
    {
        "uuid": "4b96d90f17ab4f3c69757820a77b2b4e",
        "title": "敬荅李先生",
        "author": "温庭筠",
        "content": "七里滩声舜庙前，杏花初盛草芊芊。\n绿昏晴气春风岸，红漾轻纶野水天。\n不为伤离成极望，更因行乐惜流年。\n一瓢无事麛裘暖，手弄溪波坐钓船。",
        "dynasty": "唐",
        "collection_info": null
    },
    {
        "uuid": "b31efafc46bf39f1a94045cddd22d699",
        "title": "宿沣曲僧舍",
        "author": "温庭筠",
        "content": "东郊和气新，芳霭远如尘。\n客舍停疲马，僧墙画故人。\n沃田桑景晚，平野菜花春。\n更想严家濑，微风荡白苹。",
        "dynasty": "唐",
        "collection_info": null
    },
    {
        "uuid": "390694fdeec106dc46b3c8aca24adf85",
        "title": "宿一公精舍",
        "author": "温庭筠",
        "content": "夜阑黄叶寺，瓶锡两俱能。\n松下石桥路，雨中山殿灯。\n茶炉天姥客，棊席剡溪僧。\n还笑长门赋，高秋卧茂陵。",
        "dynasty": "唐",
        "collection_info": null
    },
    {
        "uuid": "d73ff2e5d56d03a7e5fd7a51ef3c452a",
        "title": "月中宿云居寺上方",
        "author": "温庭筠",
        "content": "虚閤披衣坐，寒阶踏叶行。\n众星中夜少，圆月上方明。\n霭尽无林色，喧余有涧声。\n祗应愁恨事，还逐晓光生。",
        "dynasty": "唐",
        "collection_info": null
    },
    {
        "uuid": "0f15f4a8691d9feb60c3ec4fa49d7d78",
        "title": "登卢氏台",
        "author": "温庭筠",
        "content": "胜地当通邑，前山有故居。\n台高秋尽出，林断野无余。\n白露鸣蛩急，晴天度雁疎。\n由来放怀地，非独在吾庐。",
        "dynasty": "唐",
        "collection_info": null
    },
    {
        "uuid": "524bf1d2be118ebb848fe347a8597096",
        "title": "牡丹二首 一",
        "author": "温庭筠",
        "content": "轻阴隔翠帏，宿雨泣晴晖。\n醉后佳期在，歌余旧意非。\n蝶繁经粉住，蜂重抱香归。\n莫惜熏炉夜，因风到舞衣。",
        "dynasty": "唐",
        "collection_info": null
    },
    {
        "uuid": "a5643d43a7161350907ff274ba080836",
        "title": "牡丹二首 二",
        "author": "温庭筠",
        "content": "水漾晴红压迭波，晓来金粉覆庭莎。\n裁成艳思偏应巧，分得春光最数多。\n欲绽似含双靥笑，正繁疑有一声歌。\n华堂客散帘垂地，想凭阑干敛翠蛾。",
        "dynasty": "唐",
        "collection_info": null
    },
    {
        "uuid": "b2aedbbfe2b55b0bfc8f2316a9a93b67",
        "title": "反生桃花发因题",
        "author": "温庭筠",
        "content": "疾眼逢春四壁空，夜来山雪破东风。\n未知王母千年熟，且共刘郎一笑同。\n已落又开横晚翠，似无如有带朝红。\n僧虔蜡炬高三尺，莫惜连宵照露丛。",
        "dynasty": "唐",
        "collection_info": null
    },
    {
        "uuid": "d129ffae05053104ef5ddefb478f4ef3",
        "title": "杏花",
        "author": "温庭筠",
        "content": "红花初绽雪花繁，重迭高低满小园。\n正见盛时犹怅望，岂堪开处已缤翻。\n情为世累诗千首，醉是吾乡酒一樽。\n杳杳艳歌春日午，出墙何处隔朱门。",
        "dynasty": "唐",
        "collection_info": null
    },
    {
        "uuid": "617f76cf063c2359359bab18c8612dce",
        "title": "和太常杜少卿东都修[行]里有嘉莲",
        "author": "温庭筠",
        "content": "春秋罢注直铜龙，旧宅嘉莲照水红。\n两处龟巢清露裏，一时鱼跃翠茎东。\n同心表瑞荀池上，半面分妆乐镜中。\n应为临川多丽句，故持重艳向西风。",
        "dynasty": "唐",
        "collection_info": null
    },
    {
        "uuid": "532e2cde5f24469fdb4bb28a969e16a0",
        "title": "题磁岭海棠花",
        "author": "温庭筠",
        "content": "幽态竟谁赏，岁华空与期。\n岛迴香尽处，泉照艳浓时。\n蜀彩淡摇曳，吴妆低怨思。\n王孙又谁恨，惆怅下山迟。",
        "dynasty": "唐",
        "collection_info": null
    },
    {
        "uuid": "14fcb2356326e18121bfb39b992809bb",
        "title": "苦楝花",
        "author": "温庭筠",
        "content": "院裏莺歌歇，墙头蝶舞孤。\n天香熏羽葆，宫紫晕流苏。\n晻暧迷青琐，氤氲向画图。\n只应春惜别，留与博山炉。",
        "dynasty": "唐",
        "collection_info": null
    },
    {
        "uuid": "a824e5b2f5c5438be38862eb745b7afa",
        "title": "自有扈至京师已后朱樱之期",
        "author": "温庭筠",
        "content": "露圆霞赤数千枝，银笼谁家寄所思。\n秦苑飞禽谙熟早，杜陵游客恨来迟。\n空看翠幄成阴日，不见红珠满树时。\n尽日徘徊浓影下，祗应重作钓鱼期。",
        "dynasty": "唐",
        "collection_info": null
    },
    {
        "uuid": "b8ace4f7bd3c99c5f19be95fa1ac3b6c",
        "title": "答段柯古见嘲",
        "author": "温庭筠",
        "content": "彩翰殊翁金缭绕，一千二百逃飞鸟。\n尾薪桥下未为痴，暮雨朝云世间少。",
        "dynasty": "唐",
        "collection_info": null
    },
    {
        "uuid": "2dc9f6592df975e1e542b92953f84e13",
        "title": "莲花",
        "author": "温庭筠",
        "content": "绿塘摇滟接星津，轧轧兰桡入白苹。\n应为洛神波上韈，至今莲蘂有香尘。",
        "dynasty": "唐",
        "collection_info": null
    },
    {
        "uuid": "36ecfb7a8862838a99abf5b7424eb8bc",
        "title": "过吴景帝陵",
        "author": "温庭筠",
        "content": "王气销来水淼茫，岂能才与命相妨。\n虚开直渎三千里，青盖何曾到洛阳。",
        "dynasty": "唐",
        "collection_info": null
    },
    {
        "uuid": "1fb89832ffbc9b90c5a8f8b24943c2e3",
        "title": "龙尾驿妇人图",
        "author": "温庭筠",
        "content": "慢笑开元有倖臣，直敎天子到蒙尘。\n今来看画犹如此，何况亲逢绝世人。",
        "dynasty": "唐",
        "collection_info": null
    },
    {
        "uuid": "4605b59e29dea947315fdb324f707157",
        "title": "薛氏池垂钓",
        "author": "温庭筠",
        "content": "池塘经雨更苍苍，万点荷珠晓气凉。\n朱瑀空偷御沟水，锦鳞红尾属严光。",
        "dynasty": "唐",
        "collection_info": null
    },
    {
        "uuid": "a808f248d3f92a21b3b86b4cb8ebc677",
        "title": "简同志",
        "author": "温庭筠",
        "content": "开济由来变盛衰，五车纔得号镃基。\n留侯功业何容易，一卷兵书作帝师。",
        "dynasty": "唐",
        "collection_info": null
    },
    {
        "uuid": "26f0cd8ad21a89996350762644790a71",
        "title": "瑟瑟钗",
        "author": "温庭筠",
        "content": "翠染冰轻透露光，堕云孙寿有余香。\n只因七夕回天浪，添作湘妃泪两行。",
        "dynasty": "唐",
        "collection_info": null
    },
    {
        "uuid": "484eb985bd367a8e0832f575353ab2e7",
        "title": "元日",
        "author": "温庭筠",
        "content": "神耀破氛昏，新阳入晏温。\n绪风调玉吹，端日应铜浑。\n威凤跄瑶簴，升龙护璧门。\n雨旸春令煦，裘冕晬容尊。",
        "dynasty": "唐",
        "collection_info": null
    },
    {
        "uuid": "6e32b5bca9e759f5fabf5e9e4d5145c0",
        "title": "二月十五日樱桃盛开自所居蹑履吟翫竞名王泽章洋才",
        "author": "温庭筠",
        "content": "晓觉笼烟重，春深染雪轻。\n静应留得蝶，繁欲不胜莺。\n影乱晨飙急，香多夜雨晴。\n似将千万恨，西北为卿卿。",
        "dynasty": "唐",
        "collection_info": null
    },
    {
        "uuid": "aa44dd0a52b7870cde5d07ee219dea1e",
        "title": "寒食节日寄楚望二首 一",
        "author": "温庭筠",
        "content": "芳兰无意绿，弱柳何穷缕。\n心断入淮山，梦长穿楚雨。\n繁花如二八，好月当三五。\n愁碧竟平皋，韶红换幽圃。\n流莺隐员树，乳燕喧余哺。\n旷望恋曾台，离忧集环堵。\n当年不自遣，晚得终何补。\n郑谷有樵苏，归来要腰斧。",
        "dynasty": "唐",
        "collection_info": null
    },
    {
        "uuid": "39150a7e931c653f67175c6741c715d7",
        "title": "寒食节日寄楚望二首 二",
        "author": "温庭筠",
        "content": "家乏两千万，时当一百五。\n飔飔杨柳风，穰穰樱桃雨。\n年芳苦沈潦，心事如摧橹。\n金犊近兰汀，铜龙接花坞。\n青葱建杨宅，隐辚端门鼓。\n綵素拂庭柯，轻毬落邻圃。\n三春谢游衍，一笑牵规矩。\n独有恩泽侯，归来看楚舞。",
        "dynasty": "唐",
        "collection_info": null
    },
    {
        "uuid": "a18f1639b41b021ad8cd72a957d7b14c",
        "title": "清明日",
        "author": "温庭筠",
        "content": "清娥画扇中，春树郁金红。\n出犯繁花露，归穿弱柳风。\n马骄偏避幰，鸡骇乍开笼。\n柘弹何人发，黄鹂隔故宫。",
        "dynasty": "唐",
        "collection_info": null
    },
    {
        "uuid": "9278fe0c30509277d93cc84712840b1d",
        "title": "禁火日",
        "author": "温庭筠",
        "content": "骀荡清明日，储胥小苑东。\n舞衫萱草绿，春鬓杏花红。\n马辔轻衔雪，车衣弱向风。\n□愁闻百舌，残睡正朦胧。",
        "dynasty": "唐",
        "collection_info": null
    },
    {
        "uuid": "de64617e12329982f5f0e92e40b92430",
        "title": "嘲三月十八日雪",
        "author": "温庭筠",
        "content": "三月雪连夜，未应伤物华。\n只缘春欲尽，留着伴梨花。",
        "dynasty": "唐",
        "collection_info": null
    },
    {
        "uuid": "eda9f700a46da29c4826bd968bb825e6",
        "title": "杨柳八首 一",
        "author": "温庭筠",
        "content": "宜春苑外最长条。\n闲褭春风伴舞腰，正是玉人肠断处。\n一渠春水赤阑桥。",
        "dynasty": "唐",
        "collection_info": null
    },
    {
        "uuid": "0718479d453ca7adb62c8d6363004a83",
        "title": "杨柳八首 二",
        "author": "温庭筠",
        "content": "南内墙东御路旁，预知春色柳丝黄。\n杏花未肯无情思，何是情人最断肠。",
        "dynasty": "唐",
        "collection_info": null
    },
    {
        "uuid": "1e664d410d465d2713209e7d50e8179a",
        "title": "杨柳八首 三",
        "author": "温庭筠",
        "content": "苏小门前柳万条，毶毶金线拂平桥。\n黄莺不语东风起，深闭朱门伴细腰。",
        "dynasty": "唐",
        "collection_info": null
    },
    {
        "uuid": "61dba43719afc1d4e4b0441f55d6e4da",
        "title": "杨柳八首 四",
        "author": "温庭筠",
        "content": "金缕毶毶碧瓦沟，六宫眉黛惹春愁。\n晚来更带龙池雨，半拂阑干半入楼。",
        "dynasty": "唐",
        "collection_info": null
    },
    {
        "uuid": "4d989187537ec7a6222d2e49f4c1af2f",
        "title": "杨柳八首 六",
        "author": "温庭筠",
        "content": "两两黄鹂色似金，褭枝啼露动芳音。\n春来幸自长如线，可惜牵缠荡子心。",
        "dynasty": "唐",
        "collection_info": null
    },
    {
        "uuid": "c5463ccc6c06f45471d7602d24a2bb74",
        "title": "杨柳八首 七",
        "author": "温庭筠",
        "content": "御柳如丝映九重，凤皇窗柱绣芙蓉。\n景阳楼畔千条露，一面新妆待晓钟。",
        "dynasty": "唐",
        "collection_info": null
    },
    {
        "uuid": "5ba5fcfdd15ea4baa26bc47735e6c92d",
        "title": "客愁",
        "author": "温庭筠",
        "content": "客愁看柳色，日日逐春深。\n荡漾春风裏，谁知历乱心。",
        "dynasty": "唐",
        "collection_info": null
    },
    {
        "uuid": "aed89d02328f7b75c9370f44801b3854",
        "title": "和周繇",
        "author": "温庭筠",
        "content": "齐马驰千驷，卢姬逞十三。\n玳筵方喜睐，金勒自䟃𧽼。\n堕珥情初洽，鸣鞭战未酣。\n神交花冉冉，眉语柳毶毶。\n却略青鸾镜，翘翻翠凤篸。\n专城有佳对，宁肯顾春蚕。",
        "dynasty": "唐",
        "collection_info": null
    },
    {
        "uuid": "dc262992d50eebb33f493f926f31ba89",
        "title": "光风亭夜宴妓有醉殴者",
        "author": "温庭筠",
        "content": "吴国初成阵，王家欲解围。\n拂巾双雉呌，飘瓦两鸳飞。",
        "dynasty": "唐",
        "collection_info": null
    },
    {
        "uuid": "7c228678699f35685b08c11ec2be26cd",
        "title": "南歌子词二首 一",
        "author": "温庭筠",
        "content": "一尺深红胜曲尘，天生旧物不如新。\n合欢桃核终堪恨，裏许元来别有人。",
        "dynasty": "唐",
        "collection_info": null
    },
    {
        "uuid": "171b1b37f1c38b3b6521952ebd3a79d9",
        "title": "南歌子词二首 二",
        "author": "温庭筠",
        "content": "井底点灯深烛伊，共郎长行莫围棊。\n玲珑骰子安红豆，入骨相思知不知。",
        "dynasty": "唐",
        "collection_info": null
    },
    {
        "uuid": "857bcf94bb8dfdb0912119c18635320b",
        "title": "题李卫公诗二首 一",
        "author": "温庭筠",
        "content": "蒿棘深春卫国门，九年于此盗干坤。\n两行密疏倾天下，一夜阴谋达至尊。\n肉视具僚忘匕箸，气吞同列削寒温。\n当时谁是承恩者，肯有余波达鬼邨。",
        "dynasty": "唐",
        "collection_info": null
    },
    {
        "uuid": "c08500031e969955aab8ca5d423cd382",
        "title": "题李卫公诗二首 二",
        "author": "温庭筠",
        "content": "势欲凌云威触天，权倾诸夏力排山。\n三年骥尾有人附，一日龙鬚无路攀。\n画閤不开梁燕去，朱门罢埽乳鸦还。\n千岩万壑应惆怅，流水斜倾出武关。",
        "dynasty": "唐",
        "collection_info": null
    },
    {
        "uuid": "d966b441bcad046f767291a73f7e5932",
        "title": "题谷隐兰若",
        "author": "温庭筠",
        "content": "风带巢熊拗树声，老僧相引入云行。\n半坡新路畬纔了，一谷寒烟烧不成。",
        "dynasty": "唐",
        "collection_info": null
    },
    {
        "uuid": "c57f99f2a1bbd97d1f93d8569db6c542",
        "title": "观棋",
        "author": "温庭筠",
        "content": "闲对楸枰倾一壶，黄华坪上几成卢。\n他时谒帝铜龙水，便赌宣城太守无。",
        "dynasty": "唐",
        "collection_info": null
    },
    {
        "uuid": "d7895f60ef7d7d53116cfdad09f492df",
        "title": "句",
        "author": "温庭筠",
        "content": "春水碧于天，画船听雨眠。\n绿树遶村含细雨，寒潮背郭捲平沙。",
        "dynasty": "唐",
        "collection_info": null
    },
    {
        "uuid": "929a6878b46ec31f0b8e4348fd6071d3",
        "title": "观山灯献徐尚书 一",
        "author": "段成式",
        "content": "风杪影凌乱，露轻光陆离。\n如霞散仙掌，似烧上峨嵋。\n道树千花发，扶桑九日移。\n因山成众像，不復藉蟠螭。",
        "dynasty": "唐",
        "collection_info": null
    },
    {
        "uuid": "b9492fa1e6e595d523c0dc215586eee1",
        "title": "观山灯献徐尚书 二",
        "author": "段成式",
        "content": "涌出多宝塔，往来飞锡僧。\n分明三五月，传照百千灯。\n驯狖移高柱，庆云遮半层。\n夜深寒焰白，犹自缀金绳。",
        "dynasty": "唐",
        "collection_info": null
    },
    {
        "uuid": "91375162636359f0f54912a87d564cbb",
        "title": "观山灯献徐尚书 三",
        "author": "段成式",
        "content": "磊落风初定，轻明云乍妨。\n疎中摇月彩，繁处杂星芒。\n火树枝柯密，烛龙鳞甲张。\n穷愁读书者，应得假余光。",
        "dynasty": "唐",
        "collection_info": null
    },
    {
        "uuid": "7bdee641528d5d3bdcdbb16223dbeec6",
        "title": "和徐商贺卢员外赐绯",
        "author": "段成式",
        "content": "云雨轩悬莺语新，一篇佳句占阳春。\n银黄年少偏欺酒，金紫风流不让人。\n连璧座中斜日满，贯珠歌裏落花频。\n莫辞倒载吟归去，看欲东山又吐茵。",
        "dynasty": "唐",
        "collection_info": null
    },
    {
        "uuid": "a4b71c513eafab8d02b35cfdef6ad8ce",
        "title": "河出荣光",
        "author": "段成式",
        "content": "符命自陶唐，吾君应会昌。\n千年清德水，九折满荣花。\n极岸浮佳气，微波照夕阳。\n澄辉明贝阙，散彩入龙堂。\n近带关云紫，遥连日道黄。\n冯夷矜海若，汉武贵宣房。\n渐没孤槎影，仍呈一苇航。\n抚躬悲未济，作颂喜时康。",
        "dynasty": "唐",
        "collection_info": null
    },
    {
        "uuid": "a5ee5ca9e69ae42cec99fa87e7403047",
        "title": "哭李羣玉",
        "author": "段成式",
        "content": "曾话黄陵事，今为白日摧。\n老无儿女累，谁哭到泉台。",
        "dynasty": "唐",
        "collection_info": null
    },
    {
        "uuid": "dc4bb1a23a09cf919872953642b8e0db",
        "title": "寄温飞卿笺纸",
        "author": "段成式",
        "content": "三十六鳞充使时，数番犹得裹相思。\n待将袍袄重抄了，尽写襄阳播掿词。",
        "dynasty": "唐",
        "collection_info": null
    },
    {
        "uuid": "d555c80686013906779f262bbb185fb8",
        "title": "题石泉兰若",
        "author": "段成式",
        "content": "矗竹为篱松作门，石楠阴底藉芳荪。\n方袍近日少平叔，注得逍遥无处论。",
        "dynasty": "唐",
        "collection_info": null
    },
    {
        "uuid": "b522d239fdfed950dae6cc4dda94f27a",
        "title": "怯酒赠周繇",
        "author": "段成式",
        "content": "大白东西飞正狂，新刍石冻杂梅香。\n诗中反语常回避，尤怯花前唤索郎。",
        "dynasty": "唐",
        "collection_info": null
    },
    {
        "uuid": "f0a2395fba5e8eb5d4460b2ffdeea392",
        "title": "牛尊师宅看牡丹",
        "author": "段成式",
        "content": "洞裏仙春日更长，翠丛风翦紫霞芳。\n若为萧史通家客，情愿扛壶入醉乡。",
        "dynasty": "唐",
        "collection_info": null
    },
    {
        "uuid": "0aef2050805c562e590be2136ae6f5b7",
        "title": "观碁",
        "author": "段成式",
        "content": "闲对奕楸倾一壶，黄羊枰上几成都。\n他时谒帝铜池晓，便赌宣城太守无。",
        "dynasty": "唐",
        "collection_info": null
    },
    {
        "uuid": "ec98111a827b3a9386f2071e92e77471",
        "title": "题僧壁",
        "author": "段成式",
        "content": "有僧支颊捻眉毫，起就夕阳磨剃刀。\n到此既知闲最乐，俗心何啻九牛毛。",
        "dynasty": "唐",
        "collection_info": null
    },
    {
        "uuid": "62cba77518a0a2052b23b06e70a96964",
        "title": "哭房处士",
        "author": "段成式",
        "content": "独上黄坛几度盟，印开龙渥喜丹成。\n岂同叔夜终无分，空向人间着养生。",
        "dynasty": "唐",
        "collection_info": null
    },
    {
        "uuid": "0bb6863605e01b75111ba5fce520acb7",
        "title": "呈轮上人",
        "author": "段成式",
        "content": "虎到前头心不惊，残阳择蝨懒逢迎。\n东林水石未胜此，要假远公方有名。",
        "dynasty": "唐",
        "collection_info": null
    },
    {
        "uuid": "346f89da0676de0cc3c5f443084151a2",
        "title": "题谷隐兰若三首 一",
        "author": "段成式",
        "content": "风惹闲云半谷阴，岩西隐者醉相寻。\n草衰乍觉径增险，叶尽却疑溪不深。",
        "dynasty": "唐",
        "collection_info": null
    },
    {
        "uuid": "f7511be252a8594991a3018f0c48699c",
        "title": "题谷隐兰若三首 二",
        "author": "段成式",
        "content": "鸟啄灵雏恋落晖，村情山趣顿忘机。\n丹成道士过门数，叶尽寒猨下岭稀。",
        "dynasty": "唐",
        "collection_info": null
    },
    {
        "uuid": "02d7c1bdd254798102cbd48acbf7cfdb",
        "title": "题谷隐兰若三首 三",
        "author": "段成式",
        "content": "风带巢熊拗树声，老僧相引入云行。\n半陂新路畬纔了，一谷寒烟烧不成。",
        "dynasty": "唐",
        "collection_info": null
    },
    {
        "uuid": "2ca58fe9bece677cff01d90d00b24883",
        "title": "不赴光风亭夜饮赠周繇",
        "author": "段成式",
        "content": "屏开屈膝见吴娃，蛮蜡同心四照花。\n姹女不愁难管领，斩新铅裏得黄牙。",
        "dynasty": "唐",
        "collection_info": null
    },
    {
        "uuid": "ca71e08e030267a1ad83af8325fd16ee",
        "title": "嘲元中丞",
        "author": "段成式",
        "content": "莺裏花前选孟光，东山逋客酒初狂。\n素蛾毕竟难防备，烧得河车莫遣尝。",
        "dynasty": "唐",
        "collection_info": null
    },
    {
        "uuid": "1e54df7a693331ec65e3be448032c986",
        "title": "寄周繇求人参",
        "author": "段成式",
        "content": "少赋令才犹强作，众医多识不能呼。\n九茎仙草真难得，五叶灵根许惠无。",
        "dynasty": "唐",
        "collection_info": null
    },
    {
        "uuid": "8ada1aa9425c800a277a1dcb08ea2c33",
        "title": "嘲飞卿七首 一",
        "author": "段成式",
        "content": "曾见当垆一箇人，入时装束好腰身。\n少年花蔕多芳思，只向诗中写取真。",
        "dynasty": "唐",
        "collection_info": null
    },
    {
        "uuid": "22ca273f472e7e6c300e7616db4b5cae",
        "title": "嘲飞卿七首 二",
        "author": "段成式",
        "content": "醉袂几侵鱼子缬，飘缨长罥凤皇钗。\n知君欲作闲情赋，应愿将身作锦鞋。",
        "dynasty": "唐",
        "collection_info": null
    },
    {
        "uuid": "eec57bfd9754a763e57ceb322fcff2de",
        "title": "嘲飞卿七首 三",
        "author": "段成式",
        "content": "翠蝶密偎金叉首，青虫危泊玉钗梁。\n愁生半额不开靥，只为多情团扇郎。",
        "dynasty": "唐",
        "collection_info": null
    },
    {
        "uuid": "c0b93465fb4e3319a86e6c6850203ec8",
        "title": "嘲飞卿七首 四",
        "author": "段成式",
        "content": "柳烟梅雪隐青楼，残日黄鹂语未休。\n见说自能裁袙腹，不知谁更着帩头。",
        "dynasty": "唐",
        "collection_info": null
    },
    {
        "uuid": "919b62f95f7d832a667a2bbca7a5294c",
        "title": "嘲飞卿七首 五",
        "author": "段成式",
        "content": "愁机懒织同心苣，闷绣先描连理枝。\n多少风流词句裏，愁中空咏早环诗。",
        "dynasty": "唐",
        "collection_info": null
    },
    {
        "uuid": "b63d319f47fea722057b04ff8297155b",
        "title": "嘲飞卿七首 六",
        "author": "段成式",
        "content": "燕支山色重能轻，南阳水泽鬬分明。\n不烦射雉先张翳，自有琴中威凤声。",
        "dynasty": "唐",
        "collection_info": null
    },
    {
        "uuid": "f956e655db79ce554414e4f527563fac",
        "title": "嘲飞卿七首 七",
        "author": "段成式",
        "content": "半岁愁中镜似荷，牵环撩鬓却须磨。\n花前不復抱瓶渴，月底还应琢刺歌。",
        "dynasty": "唐",
        "collection_info": null
    },
    {
        "uuid": "22399fac53a5bc750a75d19a9b908fd7",
        "title": "柔卿解籍戏呈飞卿三首 一",
        "author": "段成式",
        "content": "长担犊车初入门，金牙新酝盈深罇。\n良人为渍木瓜粉，遮却红腮交午痕。",
        "dynasty": "唐",
        "collection_info": null
    },
    {
        "uuid": "ecfb57ab633e565caab496d3aa3fd32d",
        "title": "柔卿解籍戏呈飞卿三首 二",
        "author": "段成式",
        "content": "最宜全幅碧鲛绡，自襞春罗等舞腰。\n未有长钱求邺锦，且令裁取一团娇。",
        "dynasty": "唐",
        "collection_info": null
    },
    {
        "uuid": "848c4b06228de4e8797dd198eda42d90",
        "title": "柔卿解籍戏呈飞卿三首 三",
        "author": "段成式",
        "content": "出意挑鬟一尺长，金为钿鸟簇钗梁。\n郁金种得花茸细，添入春衫领裏香。",
        "dynasty": "唐",
        "collection_info": null
    },
    {
        "uuid": "1b117b3a0c480299cac78542ee11cafe",
        "title": "戏高侍御七首 一",
        "author": "段成式",
        "content": "百媚城中一箇人，紫罗垂手见精神。\n青琴仙子长敎示，自小来来号阿真。",
        "dynasty": "唐",
        "collection_info": null
    },
    {
        "uuid": "f273fe5a6ce87a54d5e16936d4a78be4",
        "title": "戏高侍御七首 二",
        "author": "段成式",
        "content": "七尺髮犹三角梳，玳牛独驾长檐车。\n曾城自有三青鸟，不要莲东双鲤鱼。",
        "dynasty": "唐",
        "collection_info": null
    },
    {
        "uuid": "9dd825cdd8f446e57f5bb1df5181ecd6",
        "title": "戏高侍御七首 三",
        "author": "段成式",
        "content": "花恨红腰柳妬眉，东邻墙短不曾窥。\n犹怜最小分瓜日，奈许迎春得藕时。",
        "dynasty": "唐",
        "collection_info": null
    },
    {
        "uuid": "f810d4d0a23ccdb012ecaf8855d8a0b4",
        "title": "戏高侍御七首 四",
        "author": "段成式",
        "content": "自等腰身尺六疆，两重危鬓尽钗长。\n欲熏罗荐嫌龙脑，须为寻求石叶香。",
        "dynasty": "唐",
        "collection_info": null
    },
    {
        "uuid": "619337922f732252fd7434fcb21dce67",
        "title": "戏高侍御七首 五",
        "author": "段成式",
        "content": "别起青楼作几层，斜阳幔卷鹿卢绳。\n厌裁鱼子深红缬，泥觅蜻蜓浅碧绫。",
        "dynasty": "唐",
        "collection_info": null
    },
    {
        "uuid": "576e24a65cbad1cddd3c2c0cafbae184",
        "title": "戏高侍御七首 六",
        "author": "段成式",
        "content": "诈嫌嚼贝磨衣钝，私带男钱压鬓低。\n不独邯郸新嫁女，四枝鬟上插通犀。",
        "dynasty": "唐",
        "collection_info": null
    },
    {
        "uuid": "a0b55161f2a7b3c5b82b1408c7ca58a4",
        "title": "戏高侍御七首 七",
        "author": "段成式",
        "content": "可羡罗敷自有失，愁中漫捋白髭鬚。\n豹钱骢子能擎举，兼着连干许换无。",
        "dynasty": "唐",
        "collection_info": null
    },
    {
        "uuid": "0bb6f26cf7b3b45939fd7b5d4a743f74",
        "title": "送僧二首 一",
        "author": "段成式",
        "content": "形神不灭论初成，爱马乘闲入帝京。\n四十三年虚过了，方知僧裏有唐生。",
        "dynasty": "唐",
        "collection_info": null
    },
    {
        "uuid": "fa5fe5a0e576445eb615572d3fc49228",
        "title": "送僧二首 二",
        "author": "段成式",
        "content": "想到头陀最上方，桂阴犹认惠宗房。\n因行恋烧归来晚，窗下犹残一字香。",
        "dynasty": "唐",
        "collection_info": null
    },
    {
        "uuid": "5acb5fb6a6a7ac139ab625e459fc39d5",
        "title": "猨",
        "author": "段成式",
        "content": "却忆书斋值晚晴，挽枝闲啸激蝉清。\n影沈巴峡夜岩色，踪绝石塘寒濑声。",
        "dynasty": "唐",
        "collection_info": null
    },
    {
        "uuid": "068781f8bb3a6c2708f01b9f48fd4241",
        "title": "送穆郎中赴阙",
        "author": "段成式",
        "content": "应念愁中恨索居，鹂歌声裏且踟蹰。\n若逢金马门前客，为说虞卿久着书。",
        "dynasty": "唐",
        "collection_info": null
    },
    {
        "uuid": "6c2877f9bcf022df8a88e6b5318bfb56",
        "title": "题商山庙",
        "author": "段成式",
        "content": "偶出云泉谒礼闱，篇章曾沐汉皇知。\n无谋静国东归去，羞过商山四老祠。",
        "dynasty": "唐",
        "collection_info": null
    },
    {
        "uuid": "0f84b33d796ef8249942859963518205",
        "title": "折杨柳七首 一",
        "author": "段成式",
        "content": "枝枝交影锁长门，嫩色曾沾雨露恩。\n凤辇不来春欲尽，空留莺语到黄昏。",
        "dynasty": "唐",
        "collection_info": null
    },
    {
        "uuid": "37c7e848fcffafc959a589cec7e9dd1f",
        "title": "折杨柳七首 二",
        "author": "段成式",
        "content": "水殿年年占早芳，柔条偏惹御炉香。\n而今万乘多巡狩，辇路无阴绿草长。",
        "dynasty": "唐",
        "collection_info": null
    },
    {
        "uuid": "0b1ebb85509498ac848cae4db24c6050",
        "title": "折杨柳七首 三",
        "author": "段成式",
        "content": "玉楼烟薄不胜芳，金屋寒轻翠带长。\n公子骅骝往何处，绿阴堪繫紫游缰。",
        "dynasty": "唐",
        "collection_info": null
    },
    {
        "uuid": "0cbde30d2fb54c262350a45b45c59eab",
        "title": "折杨柳七首 四",
        "author": "段成式",
        "content": "嫩叶初齐不耐寒，风和时拂玉栏干。\n君王去日曾攀折，泣雨伤春翠黛残。",
        "dynasty": "唐",
        "collection_info": null
    },
    {
        "uuid": "99870cc257d36cf93f33fdc7f89e18fb",
        "title": "折杨柳七首 五",
        "author": "段成式",
        "content": "微黄纔绽未成阴，绣户珠帘相映深。\n长恨早梅无赖极，先将春色出前林。",
        "dynasty": "唐",
        "collection_info": null
    },
    {
        "uuid": "0418fb0b4d6b70b2150d2c5f7253c6da",
        "title": "折杨柳七首 六",
        "author": "段成式",
        "content": "隋家堤上已成尘，汉将营边不復春。\n只向江南幷塞北，酒旗相伴惹行人。",
        "dynasty": "唐",
        "collection_info": null
    },
    {
        "uuid": "6794aa1e66b532a7e8fa34bc8219f5f3",
        "title": "折杨柳七首 七",
        "author": "段成式",
        "content": "陌上河边千万枝，怕寒愁雨尽低垂。\n黄金穟短人多折，已恨东风不展眉。",
        "dynasty": "唐",
        "collection_info": null
    },
    {
        "uuid": "45179918351bd640dae61a911ae38448",
        "title": "哭李羣玉",
        "author": "段成式",
        "content": "酒裏诗中三十年，纵横唐突世喧喧。\n明时不作祢衡死，傲尽公卿归九泉。",
        "dynasty": "唐",
        "collection_info": null
    },
    {
        "uuid": "d40ce4cf3cb3678099e4980951aafe65",
        "title": "汉宫词二首 一",
        "author": "段成式",
        "content": "歌舞初承恩宠时，六宫学妾画蛾眉。\n君王厌世妾头白，闻唱歌声却泪垂。",
        "dynasty": "唐",
        "collection_info": null
    },
    {
        "uuid": "787995ecd737105e567e38ec2d0d5697",
        "title": "汉宫词二首 二",
        "author": "段成式",
        "content": "二八能歌得进名，人言选入便光荣。\n岂知妃后多娇妬，不许君前唱一声。",
        "dynasty": "唐",
        "collection_info": null
    },
    {
        "uuid": "19fd7432c5117815c307bc7d04ba5af1",
        "title": "醉中吟",
        "author": "段成式",
        "content": "只爱糟床滴滴声，长愁声绝又醒醒。\n人间荣辱不常定，唯有南山依旧青。",
        "dynasty": "唐",
        "collection_info": null
    },
    {
        "uuid": "8b4b0b2c31fa447521ebfdb0df006c55",
        "title": "桃源僧舍看花",
        "author": "段成式",
        "content": "前年帝里探春时，寺寺名花我尽知。\n今日长安已灰烬，忍能南国对芳枝。",
        "dynasty": "唐",
        "collection_info": null
    },
    {
        "uuid": "14a9e347f3374178c3fae2981bbfaef9",
        "title": "和周繇见嘲",
        "author": "段成式",
        "content": "才甘鱼目并，艺怯马蹄间。\n王谢初飞盖，姬姜尽下山。\n缚鸡方角逐，射雉岂开颜。\n乱翠移林色，狂红照座殷。\n防梭齿虽在，乞帽鬓惭斑。\n傥恕相如瘦，应容累骑还。",
        "dynasty": "唐",
        "collection_info": null
    },
    {
        "uuid": "10a7a614a291effec657621dc18aa074",
        "title": "和张希復咏宣律和尚袈裟",
        "author": "段成式",
        "content": "南山披时寒夜中，一角不动毗岚风。\n何人见此生惭媿，断续犹应护得龙。",
        "dynasty": "唐",
        "collection_info": null
    },
    {
        "uuid": "cc845c335142d4d9a456f2edb8140b18",
        "title": "句",
        "author": "段成式",
        "content": "高谈敬风鉴，古貌怯冰棱。\n虱暴妨归梦，虫喧彻曙更。\n梦裏思甘露，言中惜惠灯。\n新破毗昙义，相期卜夜论。\n随樵劫猨藏，隈石觑熊缘。\n[捽]胡云彩落，疻面月痕消。\n掷履仙凫起，撦衣蝴蝶飘。\n羞中含薄怒，颦裏带余娇。\n醒后犹攘臂，归时更折腰。\n狂夫自缨绝，眉势倩人描。\n不愿石郎戴笠，难甘玉女披衣。",
        "dynasty": "唐",
        "collection_info": null
    },
    {
        "uuid": "28a7dc9fa46569fb32c94ec2432f0aab",
        "title": "皎皎词",
        "author": "刘驾",
        "content": "皎皎復皎皎，逢时即为好。\n高秋亦有花，不及当春草。\n班姬入后宫，飞燕舞东风。\n青娥中夜起，长叹月明裏。",
        "dynasty": "唐",
        "collection_info": null
    },
    {
        "uuid": "a423545ec50e1b8ce7a5b8716a8d245e",
        "title": "长安旅舍纾情投先达",
        "author": "刘驾",
        "content": "岐路不在地，马蹄徒苦辛。\n上国闻姓名，不如山中人。\n大宅满六街，此身入谁门。\n愁心日散乱，有似空中尘。\n白露下长安，百虫鸣草根。\n方当秋赋日，却忆归山村。\n静女头欲白，良媒况我邻。\n无令苦长叹，长叹销人魂。",
        "dynasty": "唐",
        "collection_info": null
    },
    {
        "uuid": "7de3f0c1a53ee6a53ffae717fc31c375",
        "title": "送友下第游鴈门",
        "author": "刘驾",
        "content": "相别灞水湄，夹水柳依依。\n我愿醉如死，不见君去时。\n所诣星斗北，直行到犹迟。\n况復挈空囊，求人悲路岐。\n北门记室贤，爱我学古诗。\n待君如待我，此事固不疑。\n鴈门春色外，四月鴈未归。\n主人拂金台，延客夜开扉。\n舒君郁郁怀，饮彼白玉巵。\n若不化女子，功名岂无期。",
        "dynasty": "唐",
        "collection_info": null
    },
    {
        "uuid": "4a43842bb98bb927e3e57dbb50aa2e5b",
        "title": "读史",
        "author": "刘驾",
        "content": "平地见天涯，登高天更远。\n功名及所望，岐路又满眼。\n万金买园林，千金修池馆。\n他人厌游览，身独恋轩冕。\n唯有汉二疎，应觉还家晚。",
        "dynasty": "唐",
        "collection_info": null
    },
    {
        "uuid": "d919ac94857643332a20e96a57497621",
        "title": "反贾客乐",
        "author": "刘驾",
        "content": "无言贾客乐，贾客多无墓。\n行舟触风浪，尽入鱼腹去。\n农夫更苦辛，所以羡尔身。",
        "dynasty": "唐",
        "collection_info": null
    },
    {
        "uuid": "0bcacdfe9dbec195f77377e5f9e2bdc1",
        "title": "送李垣先辈归嵩少旧居",
        "author": "刘驾",
        "content": "高秋灞浐路，游子多惨戚。\n君于此地行，独以寻春色。\n文章满人口，高第非苟得。\n要路在长安，归山却为客。\n□□□□□，狂歌罢叹息。\n我岂无故山，千里同外国。",
        "dynasty": "唐",
        "collection_info": null
    },
    {
        "uuid": "0a605b3e1a1e235322c2bdcd526d5778",
        "title": "苦寒吟",
        "author": "刘驾",
        "content": "百泉冻皆咽，我吟寒更切。\n半夜倚乔松，不觉满衣雪。\n竹竿有甘苦，我爱抱苦节。\n鸟声有悲欢，我爱口流血。\n潘生若解吟，更早生白髮。",
        "dynasty": "唐",
        "collection_info": null
    },
    {
        "uuid": "42f1e61c1d8ec5d7851ad0c82be1f5d6",
        "title": "上巳日",
        "author": "刘驾",
        "content": "上巳曲江滨，喧于市朝路。\n相寻不见者，此地皆相遇。\n日光去此远，翠幕张如雾。\n何事欢娱中，易觉春城暮。\n物情重此节，不是爱芳树。\n明日花更多，何人肯回顾。",
        "dynasty": "唐",
        "collection_info": null
    },
    {
        "uuid": "d081d38a0add002ae6388dbcaebf9f90",
        "title": "春台",
        "author": "刘驾",
        "content": "台上树阴合，台前流水多。\n青春不出门，坐见野田花。\n谁能学公子，走马逐香车。\n六街尘满衣，鼓绝方还家。",
        "dynasty": "唐",
        "collection_info": null
    },
    {
        "uuid": "79d229bd817bdfcd789a761904a0d6bd",
        "title": "钓台怀古",
        "author": "刘驾",
        "content": "澄流可濯缨，严子但垂纶。\n孤坐九层石，远笑清渭滨。\n潜龙飞上天，四海岂无云。\n清气不零雨，安使洗尘氛。\n我来吟高风，髣髴见斯人。\n江月尚皎皎，江石亦磷磷。\n如何台下路，明日又迷津。",
        "dynasty": "唐",
        "collection_info": null
    },
    {
        "uuid": "d753740127a9d70cd20ad2fb0d51ffdb",
        "title": "励志",
        "author": "刘驾",
        "content": "白髮岂有情，贵贱同日生。\n二轮不暂驻，似趂长安程。\n前堂吹参差，不作缑山声。\n后园植木槿，月照无余英。\n及时立功德，身后犹光明。\n仲尼亦为土，鲁人焉敢耕。",
        "dynasty": "唐",
        "collection_info": null
    },
    {
        "uuid": "1ca42edf9b002367bc67e22c24af9cab",
        "title": "桑妇",
        "author": "刘驾",
        "content": "墙下桑叶尽，春蚕半未老。\n城南路迢迢，今日起更早。\n四邻无去伴，醉卧青楼晓。\n妾颜不如谁，所贵守妇道。\n一春常在树，自觉身如鸟。\n归来见小姑，新妆弄百草。",
        "dynasty": "唐",
        "collection_info": null
    },
    {
        "uuid": "a097ffc0d81e5f9d2eb6830aa5f33e90",
        "title": "上马叹",
        "author": "刘驾",
        "content": "羸马行迟迟，顽童去我远。\n时时一回顾，不觉白日晚。\n路傍豪家宅，楼上红妆满。\n十月庭花开，花前吹玉管。\n君当未贵日，岂不常屯蹇。\n如何见布衣，忽若尘入眼。\n布衣岂常贱，世事车轮转。",
        "dynasty": "唐",
        "collection_info": null
    },
    {
        "uuid": "e70199b47532eb90395f2964f705280a",
        "title": "唐乐府十首 送征夫",
        "author": "刘驾",
        "content": "昔送征夫苦，今送征夫乐。\n寒衣纵携去，应向归时着。\n天子待功成，别造凌烟阁。",
        "dynasty": "唐",
        "collection_info": null
    },
    {
        "uuid": "9b05f3fc761997434191aeecb424a294",
        "title": "唐乐府十首 轮者讴",
        "author": "刘驾",
        "content": "輓粟上高山，高山若平地。\n力尽心不怨，同我家私事。\n去者不遑宁，归者唱歌行。\n相逢古城下，立语天未明。\n一身远出塞，十口无税征。",
        "dynasty": "唐",
        "collection_info": null
    },
    {
        "uuid": "de014dafafc05d64f781d00b8d18d90d",
        "title": "唐乐府十首 弔西人",
        "author": "刘驾",
        "content": "河湟父老地，尽知归明主。\n将军入空城，城下弔黄土。\n所愿边人耕，岁岁生禾黍。",
        "dynasty": "唐",
        "collection_info": null
    },
    {
        "uuid": "7e460fb17f930d3c3bc723a0c9ab5b97",
        "title": "唐乐府十首 边军过",
        "author": "刘驾",
        "content": "城前兵马过，城裏人高卧。\n官家自供给，畏我田产破。\n健儿食肥肉，战马食新谷。\n食饱物有余，所恨无两腹。\n草青见军过，草白见军回。\n军回人更多，尽繫西戎来。",
        "dynasty": "唐",
        "collection_info": null
    },
    {
        "uuid": "94ff5664b47776421afe53942379ba8d",
        "title": "唐乐府十首 望归马",
        "author": "刘驾",
        "content": "东人望归马，马归莲峰下。\n莲峰与地平，亦不更征兵。",
        "dynasty": "唐",
        "collection_info": null
    },
    {
        "uuid": "b7019fb96d5a0105ea52bfbaeabc4e6c",
        "title": "唐乐府十首 祝河水",
        "author": "刘驾",
        "content": "河水清瀰瀰，照见远树枝。\n征人不饮马，再拜祝冯夷。\n从今亿万岁，不见河浊时。",
        "dynasty": "唐",
        "collection_info": null
    },
    {
        "uuid": "d3359d213a6c16c41139d3bf2b3c1929",
        "title": "唐乐府十首 田西边",
        "author": "刘驾",
        "content": "刀劒作锄犂，耕田古城下。\n高秋禾黍多，无地放羊马。",
        "dynasty": "唐",
        "collection_info": null
    },
    {
        "uuid": "4f2c37f6d83a0c69e4228e7722c8aece",
        "title": "唐乐府十首 昆山",
        "author": "刘驾",
        "content": "昔时玉为宝，昆山过不得。\n今时玉为尘，昆山入中国。\n白玉尚如尘，谁肯爱金银。",
        "dynasty": "唐",
        "collection_info": null
    },
    {
        "uuid": "7a9fc022a96b3e13622dddcc211fa661",
        "title": "唐乐府十首 乐边人",
        "author": "刘驾",
        "content": "在乡身亦劳，在边腹亦饱。\n父兄若一处，任向边头老。",
        "dynasty": "唐",
        "collection_info": null
    },
    {
        "uuid": "3d50bc898863141e24a105db51ea2ca3",
        "title": "唐乐府十首 献贺觞",
        "author": "刘驾",
        "content": "莫但取河湟，河湟非边疆。\n愿今日入处，亦似天中央。\n天子寿万岁，再拜献此觞。",
        "dynasty": "唐",
        "collection_info": null
    },
    {
        "uuid": "54a64da45dc1ad742814546bab457009",
        "title": "且可怜行",
        "author": "刘驾",
        "content": "园中花自早，不信外无花。\n良人未朝去，先出登香车。\n□□五□轮，满城闻呕哑。\n侍儿衣各别，头上金雀多。\n祗是一家人，路人疑千家。\n过后香满陌，直到春日斜。\n今朝且可怜，莫问久如何。",
        "dynasty": "唐",
        "collection_info": null
    },
    {
        "uuid": "a22031eafa04bd0414b14775b08ab6cb",
        "title": "筑台词",
        "author": "刘驾",
        "content": "前杵与后杵，筑城声不住。\n我愿筑更高，得见秦皇墓。",
        "dynasty": "唐",
        "collection_info": null
    },
    {
        "uuid": "bfbae3087cd7dddbbd685db81da37d3f",
        "title": "邻女",
        "author": "刘驾",
        "content": "君嫌邻女丑，取妇他乡县。\n料嫁与君人，亦为邻所贱。\n菖蒲花可贵，只为人难见。",
        "dynasty": "唐",
        "collection_info": null
    },
    {
        "uuid": "9dbecf104f8858d546bc21ceb35c5d33",
        "title": "山中夜坐",
        "author": "刘驾",
        "content": "半夜山雨过，起来满山月。\n落尽醉处花，荒沟水决决。\n怆然惜春去，似与故人别。\n谁遣我多情，壮年无鬓髮。",
        "dynasty": "唐",
        "collection_info": null
    },
    {
        "uuid": "b5d7fd3c099844b1dc1a41a699e7bb48",
        "title": "秦娥",
        "author": "刘驾",
        "content": "秦娥十四五，面白于指爪。\n羞人夜采桑，惊起戴胜鸟。",
        "dynasty": "唐",
        "collection_info": null
    },
    {
        "uuid": "1215db28861fc3cd8f75c8a10a6e110c",
        "title": "牧童",
        "author": "刘驾",
        "content": "牧童见客拜，山果怀中落。\n昼日驱牛归，前溪风雨恶。",
        "dynasty": "唐",
        "collection_info": null
    },
    {
        "uuid": "cf7316d1250a7d66f58aaa32bd7313a7",
        "title": "古出塞",
        "author": "刘驾",
        "content": "胡风不开花，四气多作雪。\n北人尚冻死，况我本南越。\n古来犬羊地，巡狩无遗辙。\n九土耕不尽，武皇犹征伐。\n中天有高阁，图画何时歇？坐恐塞上山，低于沙中骨。",
        "dynasty": "唐",
        "collection_info": null
    },
    {
        "uuid": "639385470660d50d646a43e94bd602d9",
        "title": "寄远",
        "author": "刘驾",
        "content": "雪花岂结子，徒满连理枝。\n嫁作征人妻，不得长相随。\n去年君点行，贱妾是新姬。\n别早见未熟，入梦无定姿。\n悄悄空闺中，蛩声遶罗帏。\n得书喜犹甚，况復见君时。",
        "dynasty": "唐",
        "collection_info": null
    },
    {
        "uuid": "92b233e2939c27cdc40a611ed6f84655",
        "title": "下第后屏居长安书怀寄太原从事",
        "author": "刘驾",
        "content": "刖足岂更长，良工隔千里。\n故山彭蠡上，归梦向汾水。\n低摧神气尽，僮仆心亦耻。\n未达谁不然，达者心思此。\n行年忽已壮，去老年更几。\n功名生不彰，身殁岂为鬼。\n纔看芳草歇，即叹凉风起。\n匹马未来期，嘶声尚在耳。",
        "dynasty": "唐",
        "collection_info": null
    },
    {
        "uuid": "d3884ba5278cf9fb13c7eb31a815985a",
        "title": "早行",
        "author": "刘驾",
        "content": "马上续残梦，马嘶时復惊。\n心孤多所虞，僮仆近我行。\n栖禽未分散，落月照古城。\n莫羡居者闲，冢边人已耕。",
        "dynasty": "唐",
        "collection_info": null
    },
    {
        "uuid": "03bf0513e724eccfc4b0b5514fa3ee3f",
        "title": "青门路",
        "author": "刘驾",
        "content": "青门有归路，坦坦高槐下。\n贫贱自耻归，此地谁留我。\n门开送客去，落日懒回马。\n旅食帝城中，不如远游者。\n舟成于陆地，风水终相假。\n吾道谅如斯，立身无苟且。",
        "dynasty": "唐",
        "collection_info": null
    },
    {
        "uuid": "3cd9e12692063b556da7c64c7eced26d",
        "title": "效古",
        "author": "刘驾",
        "content": "融融芳景和，杳杳春日斜。\n娇娆不自持，清唱嚬双蛾。\n终曲翻成泣，新人下香车。\n新人且莫喜，故人曾如此。\n燕赵犹生女，郎岂有终始。",
        "dynasty": "唐",
        "collection_info": null
    },
    {
        "uuid": "602859276099b5f568c442645957d4c7",
        "title": "战城南",
        "author": "刘驾",
        "content": "城南征战多，城北无饥鸦。\n白骨马蹄下，谁言皆有家。\n城前水声苦，倏忽流万古。\n莫争城外城，城裏终闲土。",
        "dynasty": "唐",
        "collection_info": null
    },
    {
        "uuid": "1d854bfb27d8fa0e908299b57c9e6ea5",
        "title": "曲江春霁",
        "author": "刘驾",
        "content": "宿雨洗秦树，旧花如新开。\n池边草未干，日照人马来。\n马蹄踏流水，渐渐成尘埃。\n鸳鸯不敢下，飞绕岸东西。\n此地喧仍旧，归人亦满街。",
        "dynasty": "唐",
        "collection_info": null
    },
    {
        "uuid": "209e32460da44a1b967c5bff02ff51f3",
        "title": "赠先达",
        "author": "刘驾",
        "content": "终南苍翠好，未必如故山。\n心期在荣名，三载居长安。\n昔蒙大雅匠，勉我工五言。\n业成时不重，辛苦只自怜。\n皎皎机上丝，尽作秦筝弦。\n贫女皆罢织，富人岂不寒。\n惊风起长波，浩浩何时还？待君当要路，一指王化源。",
        "dynasty": "唐",
        "collection_info": null
    },
    {
        "uuid": "2c449ee23f14cc15cee7156efa03729c",
        "title": "有感",
        "author": "刘驾",
        "content": "弓劒不自行，难引河湟思。\n将军半夜饮，十里闻歌饮。\n高门几世宅，舞袖仍新赐。\n谁遣一书来，灯前问边事。",
        "dynasty": "唐",
        "collection_info": null
    },
    {
        "uuid": "3b661a96c5fd4fcae5dae963492b969a",
        "title": "姑苏台",
        "author": "刘驾",
        "content": "勾践饮胆日，吴酒正满杯。\n笙歌入海云，声自姑苏来。\n西施舞初罢，侍儿整金钗。\n众女不敢妒，自比泉下泥。\n越鼓声腾腾，吴天隔尘埃。\n难将甬东地，更学会稽栖。\n霸迹一朝尽，草中棠梨开。",
        "dynasty": "唐",
        "collection_info": null
    },
    {
        "uuid": "b83ad5b499dbb3963d02928a1cd19c49",
        "title": "豪家",
        "author": "刘驾",
        "content": "九陌槐叶尽，青春在豪家。\n娇莺不出城，长宿庭上花。\n高楼登夜半，已见南山多。\n恩深势自然，不是爱骄奢。",
        "dynasty": "唐",
        "collection_info": null
    },
    {
        "uuid": "0ad8e79ede549d36e8b8cc9bce3aa137",
        "title": "山中有招",
        "author": "刘驾",
        "content": "朗朗山月出，尘中事由生。\n人心虽不闲，九陌夜无行。\n学古以求闻，有如石上耕。\n齐姜早作妇，岂识闺中情。\n何如此幽居，地僻人不争。\n嘉树自昔有，茅屋因我成。\n取薪不出门，采药于前庭。\n春花虽无种，枕席芙蓉馨。\n君来食葵藿，天爵岂不荣。",
        "dynasty": "唐",
        "collection_info": null
    },
    {
        "uuid": "7fbfa7f1b1e4b83dbfbd211b2fb0fe8b",
        "title": "空城雀",
        "author": "刘驾",
        "content": "饥啄空城上，莫近太仓粟。\n一粒未充肠，却入公子腹。\n且弔城上骨，几曾害尔族。\n不闻庄辛语，今日寒芜绿。",
        "dynasty": "唐",
        "collection_info": null
    },
    {
        "uuid": "5452522ecad041350ce249a477523050",
        "title": "冯叟居",
        "author": "刘驾",
        "content": "天作冯叟居，山僧尚嫌僻。\n开门因两树，结宇倚翠壁。\n溪南有微径，时遇采芝客。\n往往白云生，对面千里隔。\n机忘若僮仆，常与猨鸟剧。\n晒药上小峰，庭深无日色。\n自忘归乡里，不见新旧戚。\n纍纍子孙墓，秋风吹古柏。",
        "dynasty": "唐",
        "collection_info": null
    },
    {
        "uuid": "133f0e5cf8b3abece70381113517fecc",
        "title": "醒后",
        "author": "刘驾",
        "content": "醉卧芳草间，酒醒日落后。\n壶觞半倾覆，客去应已久。\n不记折花时，何得花在手。",
        "dynasty": "唐",
        "collection_info": null
    },
    {
        "uuid": "e8943a28d119b51e8220577fe5b96b88",
        "title": "弃妇",
        "author": "刘驾",
        "content": "回车在门前，欲上心更悲。\n路傍见花发，似妾初嫁时。\n养蚕已成茧，织素犹在机。\n新人应笑此，何如画蛾眉。\n昨日惜红颜，今日畏老迟。\n良媒去不远，此恨今告谁。",
        "dynasty": "唐",
        "collection_info": null
    },
    {
        "uuid": "6ca0c8281f14ce3261fbd9128942356d",
        "title": "送李殷游边",
        "author": "刘驾",
        "content": "十年梦相识，一觏俄远别。\n征驾在我傍，草草意难说。\n君居洞庭日，诗句满魏阙。\n如何万里来，青桂看人折。\n行装不及备，西去偶然诀。\n孟夏出都门，红尘客衣热。\n荒城见羊马，野馆具薇蕨。\n边境渐无虞，旅宿常待月。\n西园置酒地，日夕簪裾列。\n壮志安可留，槐花樽前发。",
        "dynasty": "唐",
        "collection_info": null
    },
    {
        "uuid": "b66920f83a1feb1615b4ae56060abc63",
        "title": "江村",
        "author": "刘驾",
        "content": "江水灌稻田，饥年稻亦熟。\n舟中爱桑麻，日午因成宿。\n相承几十代，居止连茅屋。\n四邻不相离，安肯去骨肉。\n书生说太苦，客路常在目。\n纵使富贵还，交亲几坟绿。",
        "dynasty": "唐",
        "collection_info": null
    },
    {
        "uuid": "d97fb9e29633c670f8361ec834777c76",
        "title": "出门",
        "author": "刘驾",
        "content": "出门羡他人，奔走如得涂。\n翻思他人意，与我或不殊。\n以兹聊自安，默默行九衢。\n生计逐羸马，每出似移居。\n客从我乡来，但得邻里书。\n田园几换主，梦归犹荷锄。\n进犹希万一，退復何所如。\n况今闢公道，安得不踌躇。",
        "dynasty": "唐",
        "collection_info": null
    },
    {
        "uuid": "dfb6f300a3715aaefcfb7758a73dadb7",
        "title": "别道者",
        "author": "刘驾",
        "content": "自君入城市，北邙无新坟。\n始信壶中药，不落白杨根。\n如何忽告归，蕣华还笑人。\n玉笙无遗音，怅望缑岭云。",
        "dynasty": "唐",
        "collection_info": null
    },
    {
        "uuid": "334e3b041529e9c5c95fb10d09d0de24",
        "title": "兰昌宫",
        "author": "刘驾",
        "content": "宫兰非瑶草，安得春长在。\n迴首春又归，翠华不能待。\n悲风生辇路，山川寂已晦。\n边恨在行人，行人无尽岁。",
        "dynasty": "唐",
        "collection_info": null
    },
    {
        "uuid": "c34e972ea5c1c383d55d906f938e9cd4",
        "title": "送友人擢第东归",
        "author": "刘驾",
        "content": "同家楚天南，相识秦云西。\n古来悬弧义，岂顾子与妻。\n携手践名场，正遇公道开。\n君荣我虽黜，感恩同所怀。\n有马不復羸，有奴不復饥。\n灞岸秋草绿，却是还家时。\n青门一瓢空，分手去迟迟。\n期君辙未平，我车继东归。",
        "dynasty": "唐",
        "collection_info": null
    },
    {
        "uuid": "f55220e869092a4c912e452e776ac756",
        "title": "久客",
        "author": "刘驾",
        "content": "久客心易足，主人有余力。\n如何昨宵梦，到晓家山色。\n南音入谁耳，曲尽头自白。",
        "dynasty": "唐",
        "collection_info": null
    },
    {
        "uuid": "f09b64d49a5be06cbaf6d71be0b25fda",
        "title": "秋夕",
        "author": "刘驾",
        "content": "促织灯下吟，灯光冷于水。\n乡魂坐中去，倚壁身如死。\n求名为骨肉，骨肉万余里。\n富贵在何时，离别今如此。\n出门长叹息，月白西风起。",
        "dynasty": "唐",
        "collection_info": null
    },
    {
        "uuid": "9f76ab57ed6d1237c6068f837607774f",
        "title": "效陶",
        "author": "刘驾",
        "content": "两曜无停驭，蓬壶应有墓。\n何况北邙山，只近市朝路。\n大恢生死网，飞走无逃处。\n白髮忽已新，红颜岂如故。\n我有杯中物，可以消万虑。\n醉舞日婆娑，谁能记朝暮。\n如求神仙药，阶下亦种黍。\n但使长兀然，始见天地祖。",
        "dynasty": "唐",
        "collection_info": null
    },
    {
        "uuid": "2d26222e31aaa802fdf306109740d962",
        "title": "长门怨",
        "author": "刘驾",
        "content": "御泉长绕凤皇[楼]，只是恩波别处流。\n闲揲舞衣归未得，夜来砧杵六宫秋。",
        "dynasty": "唐",
        "collection_info": null
    },
    {
        "uuid": "ffd0614c728a90d7483ee184cfcb9eb5",
        "title": "苦寒行",
        "author": "刘驾",
        "content": "严寒动八荒，刺刺无休时。\n阳乌不自暖，雪压扶桑枝。\n岁暮寒益壮，青春安得归。\n朔鴈到南海，越禽何处飞。\n谁言贫士叹，不为身无衣。",
        "dynasty": "唐",
        "collection_info": null
    },
    {
        "uuid": "501ed67eb197cdc9706f3da715414d37",
        "title": "琪树下因吟六韵呈先达者",
        "author": "刘驾",
        "content": "举世爱嘉树，此树何人识。\n清秋远山意，偶向亭际得。\n奇柯交若鬬，珍叶密如织。\n尘中尚青葱，更想尘外色。\n所宜巢三鸟，影入瑶池碧。\n移根岂无时，一问紫烟客。",
        "dynasty": "唐",
        "collection_info": null
    },
    {
        "uuid": "461865807d7ddb9f6fd9ce0c463262b4",
        "title": "送人登第东归",
        "author": "刘驾",
        "content": "学古既到古，反求鉴者难。\n见诗未识君，疑生建安前。\n海畔岂无家，终难成故山。\n得失虽由命，世途多险艰。\n我皇追古风，文柄付大贤。\n此时如为君，果在甲科间。\n晚达多早贵，举世咸为然。\n一夕颜却少，虽病心且安。\n所居似清明，冷竈起新烟。\n高情懒行乐，花盛仆马前。\n归程不淹留，指期到田园。\n香醪四邻熟，霜橘千株繁。\n肯忆长安夜，论诗风雪寒。",
        "dynasty": "唐",
        "collection_info": null
    },
    {
        "uuid": "797b1a89beb202648a71937dd568aab1",
        "title": "塞下曲",
        "author": "刘驾",
        "content": "勒兵辽水边，风急卷旌旃。\n绝塞阴无草，平沙去尽天。\n下营看斗建，传号信狼烟。\n圣代书青史，当时破虏年。",
        "dynasty": "唐",
        "collection_info": null
    },
    {
        "uuid": "b7f6601f49f3c9d44d3d001e97ce96df",
        "title": "春夜二首 一",
        "author": "刘驾",
        "content": "一别杜陵归未期，祗凭魂梦接亲知。\n近来欲睡兼难睡，夜夜夜深闻子规。",
        "dynasty": "唐",
        "collection_info": null
    },
    {
        "uuid": "f0caeaac56611b9261a3ec18da394496",
        "title": "春夜二首 二",
        "author": "刘驾",
        "content": "几岁干戈阻路岐，忆山心切与心违。\n时难何处披衷抱，日日日斜空醉归。",
        "dynasty": "唐",
        "collection_info": null
    },
    {
        "uuid": "9751c82d60b2db801441bbda2747e17a",
        "title": "郪中感怀",
        "author": "刘驾",
        "content": "顷年曾住此中来，今日重游事可哀。\n忆得几家欢宴处，家家家业尽成灰。",
        "dynasty": "唐",
        "collection_info": null
    },
    {
        "uuid": "389271d947c9557f8fcdf0905ce4ec32",
        "title": "晓登迎春阁",
        "author": "刘驾",
        "content": "未栉凭栏眺锦城，烟笼万井二江明。\n香风满阁花满树，树树树梢啼晓莺。",
        "dynasty": "唐",
        "collection_info": null
    },
    {
        "uuid": "b3dc8781b396f4faf1e8e468a4aa7edc",
        "title": "白髭",
        "author": "刘驾",
        "content": "到处逢人求至药，几回染了又成丝。\n素丝易染髭难染，墨翟当年合泣髭。",
        "dynasty": "唐",
        "collection_info": null
    },
    {
        "uuid": "8b1251c462a68e0ff72dbdf3d411e130",
        "title": "送卢使君赴夔州",
        "author": "刘驾",
        "content": "铙管随征斾，高秋上远巴。\n白波连雾雨，青壁断蒹葭。\n凭几双瞳静，登楼万井斜。\n政成知俗变，当应画轮车。",
        "dynasty": "唐",
        "collection_info": null
    },
    {
        "uuid": "073db0b8187be717992efb7d748a02e2",
        "title": "望月",
        "author": "刘驾",
        "content": "清秋新霁与君同，江上高楼倚碧空。\n酒尽露零宾客散，更更更漏月明中。",
        "dynasty": "唐",
        "collection_info": null
    },
    {
        "uuid": "84933c45fd7a94c7eed7156cc4f2bd12",
        "title": "古意",
        "author": "刘驾",
        "content": "蒲帆出浦去，但见浦边树。\n不如马行郎，马迹犹在路。\n大舟不相载，买宅令委住。\n莫道留金多，本非爱郎富。",
        "dynasty": "唐",
        "collection_info": null
    },
    {
        "uuid": "d79ea13bb9d4f550619fee5c86127ede",
        "title": "长洲怀古",
        "author": "刘沧",
        "content": "野烧原空尽荻灰，吴王此地有楼台。\n千年事往人何在，半夜月明潮自来。\n白鸟影从江树没，清猨声入楚云哀。\n停车日晚荐苹藻，风静寒塘花正开。",
        "dynasty": "唐",
        "collection_info": null
    },
    {
        "uuid": "4b6f17cb0404635bd148d7dd76d8ffb1",
        "title": "经炀帝行宫",
        "author": "刘沧",
        "content": "此地曾经翠辇过，浮云流水竟如何。\n香销南国美人尽，怨入东风芳草多。\n残柳宫前空露叶，夕阳川上浩烟波。\n行人遥起广陵思，古渡月明闻棹歌。",
        "dynasty": "唐",
        "collection_info": null
    },
    {
        "uuid": "ff2dce4ab1a1595e15109964372227a0",
        "title": "春日游嘉陵江",
        "author": "刘沧",
        "content": "独泛扁舟映绿杨，嘉陵江水色苍苍。\n行看芳草故乡远，坐对落花春日长。\n曲岸危樯移渡影，暮天栖鸟入山光。\n今来谁识东归意，把酒闲吟思洛阳。",
        "dynasty": "唐",
        "collection_info": null
    },
    {
        "uuid": "60f506887f7d8a90917edf14387ad79e",
        "title": "秋日山斋书怀",
        "author": "刘沧",
        "content": "启户清风枕簟幽，虫丝吹落挂帘钩。\n蝉吟高树雨初霁，人忆故乡山正秋。\n浩渺蒹葭连夕照，萧疎杨柳隔沙洲。\n空将方寸荷知己，身寄烟萝恩未酬。",
        "dynasty": "唐",
        "collection_info": null
    },
    {
        "uuid": "a55f0664410a46077849ad31e66db334",
        "title": "晚秋洛阳客舍",
        "author": "刘沧",
        "content": "清洛平分两岸沙，沙边水色近人家。\n隋朝古陌铜驼柳，石氏荒原金谷花。\n庭叶霜浓悲远客，宫城日晚度寒鵶。\n未成归计关河阻，空望白云乡路赊。",
        "dynasty": "唐",
        "collection_info": null
    },
    {
        "uuid": "a42fdfc2b6ef2efd8968b64b715335ab",
        "title": "深愁喜友人至",
        "author": "刘沧",
        "content": "不避驱羸道路长，青山同喜惜年光。\n灯前话旧阶草夜，月下醉吟溪树霜。\n落叶已经寒烧尽，衡门犹对古城荒。\n此身未遂归休计，一半生涯寄岳阳。",
        "dynasty": "唐",
        "collection_info": null
    },
    {
        "uuid": "966998356e420b48717c473fc177ee30",
        "title": "秋日望西阳",
        "author": "刘沧",
        "content": "古木苍苔坠几层，行人一望旅情增。\n太行山下黄河水，铜雀台西武帝陵。\n风入蒹葭秋色动，雨余杨柳暮烟凝。\n野花似泣红妆泪，寒露满枝枝不胜。",
        "dynasty": "唐",
        "collection_info": null
    },
    {
        "uuid": "743a10693b7693c4b3839a528bfbeb6c",
        "title": "邺都怀古",
        "author": "刘沧",
        "content": "昔时霸业何萧索，古木唯多鸟雀声。\n芳草自生宫殿处，牧童谁识帝王城。\n残春杨柳长川迥，落日蒹葭远水平。\n一望青山便惆怅，西陵无主月空明。",
        "dynasty": "唐",
        "collection_info": null
    },
    {
        "uuid": "46d7bff48f4e54a660e2b071f4d6e887",
        "title": "题龙门僧房",
        "author": "刘沧",
        "content": "静室遥临伊水东，寂寥谁与此身同。\n禹门山色度寒磬，萧寺竹声来晚风。\n僧宿石龛残雪在，鴈归沙渚夕阳空。\n偶将心地问高士，坐指浮生一梦中。",
        "dynasty": "唐",
        "collection_info": null
    },
    {
        "uuid": "35685bf06fd6ca21187e15a413a0ca01",
        "title": "秋夕山斋即事",
        "author": "刘沧",
        "content": "衡门无事闭苍苔，篱下萧疎野菊开。\n半夜秋风江色动，满山寒叶雨声来。\n鴈飞关塞霜初落，书寄乡闾人未迴。\n独坐高窗此时节，一弹瑶瑟自成哀。",
        "dynasty": "唐",
        "collection_info": null
    },
    {
        "uuid": "1e6ee510a6041ae605b8b37de4e56668",
        "title": "江行书事",
        "author": "刘沧",
        "content": "远渚蒹葭覆绿苔，姑苏南望思裴徊。\n空江独树楚山背，暮雨一舟吴苑来。\n人度深秋风叶落，鸟飞残照水烟开。\n寒潮欲上泛萍藻，寄荐三闾情自哀。",
        "dynasty": "唐",
        "collection_info": null
    },
    {
        "uuid": "a714ea7fc7c75ffe046d795dacb5f865",
        "title": "过铸鼎原",
        "author": "刘沧",
        "content": "黄帝修真万国朝，鼎成龙驾上丹霄。\n天风乍起鹤声远，海雾渐深龙节遥。\n仙界日长青鸟度，御衣香散紫霞飘。\n唯留古迹寒原在，碧水苍苍空寂寥。",
        "dynasty": "唐",
        "collection_info": null
    },
    {
        "uuid": "eaa81bc7651217db90774093e461779a",
        "title": "秋日寓怀",
        "author": "刘沧",
        "content": "海上生涯一钓舟，偶因名利事淹留。\n旅涂谁见客青眼，故国几多人白头。\n霁色满川明水驿，蝉声落日隐城楼。\n如何未尽此行役，西入潼关云木秋。",
        "dynasty": "唐",
        "collection_info": null
    },
    {
        "uuid": "3c7607330173db2c2ed7a4e4b94dbaa0",
        "title": "江城晚望",
        "author": "刘沧",
        "content": "一望江城思有余，遥分野径入樵渔。\n青山经雨菊花尽，白鸟下滩芦叶疎。\n静听潮声寒木杪，远看风色暮帆舒。\n秋期又涉潼关路，不得年年向此居。",
        "dynasty": "唐",
        "collection_info": null
    },
    {
        "uuid": "ee67613682b0e2c1b066724a792bcda1",
        "title": "宿苍溪馆",
        "author": "刘沧",
        "content": "孤馆门开对碧岑，竹窗灯下听猨吟。\n巴山夜雨别离梦，秦塞旧山迢遰心。\n满地莓苔生近水，几株杨柳自成阴。\n空思知己隔云岭，乡路独归春草深。",
        "dynasty": "唐",
        "collection_info": null
    },
    {
        "uuid": "11d2935bade0c343e4016f442a30fc83",
        "title": "题王母庙",
        "author": "刘沧",
        "content": "寂寥珠翠想遗声，门掩烟微水殿清。\n拂曙紫霞生古壁，何年绛节下层城。\n鹤归辽海春光晚，花落闲阶夕雨晴。\n武帝无名在仙籍，玉坛星月夜空明。",
        "dynasty": "唐",
        "collection_info": null
    },
    {
        "uuid": "2527849961150ffdb37fa0f0a181de7c",
        "title": "留别復本修古二上人",
        "author": "刘沧",
        "content": "二远相知是昔年，此身长寄礼香烟。\n绿芜风晚水边寺，清磬月高林下禅。\n台殿虚窗山翠入，梧桐疎叶露光悬。\n西峰话别又须去，终日关山在马前。",
        "dynasty": "唐",
        "collection_info": null
    },
    {
        "uuid": "0e3d62673481478c3cfe3862a28933d7",
        "title": "边思",
        "author": "刘沧",
        "content": "汉将边方背辘轳，受降城北是单于。\n黄河晚冻雪风急，野火远烧山木枯。\n偷号甲兵衝塞色，衔枚战马踏寒芜。\n蛾眉一没空留怨，青冢月明啼夜乌。",
        "dynasty": "唐",
        "collection_info": null
    },
    {
        "uuid": "e63b0f4c28a25786931c2115d2380c4f",
        "title": "登龙门敬善寺阁",
        "author": "刘沧",
        "content": "独步危梯入杳冥，天风潇洒拂檐楹。\n禹门烟树正春色，少室云屏向晚晴。\n花落院深清禁闭，水分川阔绿芜平。\n琐窗朱槛同仙界，半夜缑山有鹤声。",
        "dynasty": "唐",
        "collection_info": null
    },
    {
        "uuid": "5ab247f8b80ce507a5d396288ff25311",
        "title": "题王校书山斋",
        "author": "刘沧",
        "content": "猨鸟无声昼掩扉，寒原隔水到人稀。\n云晴古木月初上，雪满空庭鹤未归。\n药囿地连山色近，樵家路入树烟微。\n栖迟惯得沧浪思，云阁还应梦钓矶。",
        "dynasty": "唐",
        "collection_info": null
    },
    {
        "uuid": "b29eaeada84a2797f8fc67813ea7484e",
        "title": "浙江晚渡怀古",
        "author": "刘沧",
        "content": "蝉噪秋风满古堤，荻花寒渡思萋萋。\n潮声归海鸟初下，草色连江人自迷。\n碧落晴分平楚外，青山晚出穆陵西。\n此来一见垂纶者，却忆旧居明月溪。",
        "dynasty": "唐",
        "collection_info": null
    },
    {
        "uuid": "b9d9baa8137e6e9795365bc7b5a30f00",
        "title": "及第后宴曲江",
        "author": "刘沧",
        "content": "及第新春选胜游，杏园初宴曲江头。\n紫毫粉壁题仙籍，柳色箫声拂御楼。\n霁景露光明远岸，晚空山翠坠芳洲。\n归时不省花间醉，绮陌香车似水流。",
        "dynasty": "唐",
        "collection_info": null
    },
    {
        "uuid": "ea7a84a479460cf2a1e64aa7e85821ca",
        "title": "秋日山寺怀友人",
        "author": "刘沧",
        "content": "萧寺楼台对夕阴，淡烟疎磬散空林。\n风生寒渚白苹动，霜落秋山黄叶深。\n云尽独看晴塞鴈，月明遥听远村砧。\n相思不见又经岁，坐向松窗弹玉琴。",
        "dynasty": "唐",
        "collection_info": null
    },
    {
        "uuid": "f50b164a40dc8fd256d307d51d696ce7",
        "title": "八月十五日夜玩月",
        "author": "刘沧",
        "content": "中秋朗月静天河，乌鹊南飞客恨多。\n寒色满窗明枕簟，清光凝露拂烟萝。\n桂枝斜汉流灵魄，苹叶微风动细波。\n此夜空亭闻木落，蒹葭霜碛鴈初过。",
        "dynasty": "唐",
        "collection_info": null
    },
    {
        "uuid": "080e3cb1839b9f959a5076f444cc349b",
        "title": "晚春宿僧院",
        "author": "刘沧",
        "content": "萧寺春风正落花，淹留数宿惠休家。\n碧空云尽磬声远，清夜月高窗影斜。\n白日闲吟为道侣，青山遥指是生涯。\n微微一点寒灯在，乡梦不成闻曙鵶。",
        "dynasty": "唐",
        "collection_info": null
    },
    {
        "uuid": "fc745950fc4dbed09f0e7c2a54cf6033",
        "title": "怀汶阳兄弟",
        "author": "刘沧",
        "content": "回看云岭思茫茫，几处关河隔汶阳。\n书信经年乡国远，弟兄无力海田荒。\n天高霜月砧声苦，风满寒林木叶黄。\n终日路岐归未得，秋来空羡鴈成行。",
        "dynasty": "唐",
        "collection_info": null
    },
    {
        "uuid": "6cbbe36ea2053888ea6086220cfd2a5f",
        "title": "题天宫寺阁",
        "author": "刘沧",
        "content": "丹阙侵霄壮復危，排空霞影动檐扉。\n城连伊水禹门近，烟隔上阳宫树微。\n天敛暮云残雨歇，路穿春草一僧归。\n此来闲望更何有，无限清风生客衣。",
        "dynasty": "唐",
        "collection_info": null
    },
    {
        "uuid": "4ae79f988973921bfb8be6eaa9bec024",
        "title": "游上方石窟寺",
        "author": "刘沧",
        "content": "苔径萦迴景渐分，翛然空界静埃氛。\n一声疎磬过寒水，半壁危楼隐白云。\n雪下石龛僧在定，日西山木鸟成羣。\n几来吟啸立朱槛，风起天香处处闻。",
        "dynasty": "唐",
        "collection_info": null
    },
    {
        "uuid": "c2825a4b17e8cf766eb7e954dcff4e42",
        "title": "怀江南友人",
        "author": "刘沧",
        "content": "久绝音书隔塞尘，路岐谁与子相亲。\n愁中独坐秦城夜，别后几经吴苑春。\n湘岸风来吹绿绮，海门潮上没青苹。\n空劳两地望明月，多感断蓬千里身。",
        "dynasty": "唐",
        "collection_info": null
    },
    {
        "uuid": "f988955202803c5e3d5e588a620531c2",
        "title": "题敬亭山庙",
        "author": "刘沧",
        "content": "森森古木列岩隈，迥压寒原霁色开。\n云雨只从山上起，风雷多向庙中来。\n三江入海声长在，双鹤啼天影未迴。\n花落空庭春昼晚，石床松殿满青苔。",
        "dynasty": "唐",
        "collection_info": null
    },
    {
        "uuid": "4a503271844621d10eb1bd244c9cb33d",
        "title": "经麻姑山",
        "author": "刘沧",
        "content": "麻姑此地炼神丹，寂寞烟霞古竈残。\n一自仙娥归碧落，几年春雨洗红兰。\n帆飞震泽秋江远，雨过陵阳晚树寒。\n山顶白云千万片，时闻鸾鹤下仙坛。",
        "dynasty": "唐",
        "collection_info": null
    },
    {
        "uuid": "a5933bdfbcdc296601f7c0ba9cc87f8c",
        "title": "对残春",
        "author": "刘沧",
        "content": "杨花漠漠暗长堤，春尽人愁鸟又啼。\n鬓髪近来生处白，家园几向梦中迷。\n霏微远树荒郊外，牢落空城夕照西。\n唯有年光堪自惜，不胜烟草日萋萋。",
        "dynasty": "唐",
        "collection_info": null
    },
    {
        "uuid": "188436047b2cd636d35645eb15259563",
        "title": "过沧浪峡",
        "author": "刘沧",
        "content": "山迭云重一径幽，苍苔古石濑清流。\n出岩树色见来静，落涧泉声长自秋。\n远入虚明思白帝，寒生浩景想沧洲。\n如何地近东西路，马足车轮不暂留。",
        "dynasty": "唐",
        "collection_info": null
    },
    {
        "uuid": "26663fe3e79ab8c5a4f063af41df076a",
        "title": "经过建业",
        "author": "刘沧",
        "content": "六代兴衰曾此地，西风露泣白苹花。\n烟波浩渺空亡国，杨柳萧条有几家。\n楚塞秋光晴入树，浙江残雨晚生霞。\n凄凉处处渔樵路，鸟去人归山影斜。",
        "dynasty": "唐",
        "collection_info": null
    },
    {
        "uuid": "a71674e2a9557dbd1e2d61c96f1ef000",
        "title": "赠道者",
        "author": "刘沧",
        "content": "真趣淡然居物外，忘机多是隐天台。\n停灯深夜看仙箓，拂石高秋坐钓台。\n卖药故人湘水别，入檐栖鸟旧山来。\n无因朝市知名姓，地僻衡门对岳开。",
        "dynasty": "唐",
        "collection_info": null
    },
    {
        "uuid": "264f7b667a914fed2e6ee13027f17fe5",
        "title": "题马太尉华山庄",
        "author": "刘沧",
        "content": "别开池馆背山阴，近得幽奇物外心。\n竹色拂云连岳寺，泉声带雨出溪林。\n一庭杨柳春光暖，三径烟萝晚翠深。\n自是功成闲劒履，西斋长卧对瑶琴。",
        "dynasty": "唐",
        "collection_info": null
    },
    {
        "uuid": "04ca0a978907d73dbf630632cd33e584",
        "title": "秋日夜怀",
        "author": "刘沧",
        "content": "砧杵寥寥秋色长，遶枝寒鹊客情伤。\n关山云尽九秋月，门柳叶凋三径霜。\n近日每思归少室，故人遥忆隔潇湘。\n如何节候变容髪，明镜一看愁异常。",
        "dynasty": "唐",
        "collection_info": null
    },
    {
        "uuid": "da8eacbd6aab6da00c1b24c76599b05b",
        "title": "题巫山庙",
        "author": "刘沧",
        "content": "十二岚峯挂夕晖，庙门深闭雾烟微。\n天高木落楚人思，山迥月残神女归。\n触石晴云凝翠鬓，度江寒雨湿罗衣。\n婵娟似恨襄王梦，猨呌断岩秋藓稀。",
        "dynasty": "唐",
        "collection_info": null
    },
    {
        "uuid": "5b86622450bf6d623ab0d0d79e64fd4a",
        "title": "题吴宫苑",
        "author": "刘沧",
        "content": "吴苑荒凉故国名，吴山月上照江明。\n残春碧树自留影，半夜子规何处声。\n芦叶长侵洲渚暗，苹花开尽水烟平。\n经过此地千年恨，荏苒东风露色清。",
        "dynasty": "唐",
        "collection_info": null
    },
    {
        "uuid": "06cbb8ee40bbb3b904bf65f0ed93f5b5",
        "title": "旅馆书怀",
        "author": "刘沧",
        "content": "秋看庭树换风烟，兄弟飘零寄海边。\n客计倦行分陕路，家贫休种汶阳田。\n云低远塞鸣寒鴈，雨歇空山噪暮蝉。\n落叶虫丝满窗户，秋堂独坐思悠然。",
        "dynasty": "唐",
        "collection_info": null
    },
    {
        "uuid": "eb90e68c8ee429c21ec573d25062f915",
        "title": "赠天台隐者",
        "author": "刘沧",
        "content": "静者多依猨鸟丛，衡门野色四郊通。\n天开宿雾海生日，水泛落花山有风。\n迴望一巢悬木末，独寻危石坐岩中。\n看书饮酒余无事，自乐樵渔狎钓翁。",
        "dynasty": "唐",
        "collection_info": null
    },
    {
        "uuid": "e56ae3d8f361e182150ec8f5a2579970",
        "title": "洛阳月夜书怀",
        "author": "刘沧",
        "content": "疎柳高槐古巷通，月明西照上阳宫。\n一声边鴈塞门雪，几处远砧河汉风。\n独榻闲眠移岳影，寒窗幽思度烟空。\n孤吟此夕惊秋晚，落叶残花树色中。",
        "dynasty": "唐",
        "collection_info": null
    },
    {
        "uuid": "2352e641c1208d03b7a26e4de44a032a",
        "title": "江行夜泊",
        "author": "刘沧",
        "content": "白浪连空极渺漫，孤舟此夜泊中滩。\n岳阳秋霁寺钟远，渡口月明渔火残。\n绿绮韵高湘女怨，青葭色映水禽寒。\n乡遥楚国生归思，欲曙山光上木兰。",
        "dynasty": "唐",
        "collection_info": null
    },
    {
        "uuid": "ddc72a4ceefd77178c24b493b2f2c8cb",
        "title": "赠颛顼山人",
        "author": "刘沧",
        "content": "浩气含真玉片辉，着书精义入玄微。\n洛阳紫陌几曾醉，少室白云时一归。\n松雪月高唯鹤宿，烟岚秋霁到人稀。\n知君济世有长策，莫问沧浪隐钓矶。",
        "dynasty": "唐",
        "collection_info": null
    },
    {
        "uuid": "f36d2c975db95498d82f7d8d5beb4698",
        "title": "长安冬夜书情",
        "author": "刘沧",
        "content": "上国栖迟岁欲终，此情多寄寂寥中。\n钟传半夜旅人馆，鵶呌一声疎树风。\n古巷月高山色静，寒芜霜落灞原空。\n今来唯问心期事，独望青云路未通。",
        "dynasty": "唐",
        "collection_info": null
    },
    {
        "uuid": "04acd7862e4d51747d8988ef65d6086a",
        "title": "经古行宫",
        "author": "刘沧",
        "content": "玉辇西归已至今，古原风景自沈沈。\n御沟流水长芳草，宫树落花空夕阴。\n胡蝶翅翻残露滴，子规声尽野烟深。\n路人不记当年事，台殿寂寥山影侵。",
        "dynasty": "唐",
        "collection_info": null
    },
    {
        "uuid": "719ceb3e049bfae4f9764b662fc79165",
        "title": "秋日登醴泉县楼",
        "author": "刘沧",
        "content": "闲上高楼时一望，绿芜寒野静中分。\n人行直路入秦树，鴈截斜阳背塞云。\n渭水自流汀岛色，汉陵空长石苔纹。\n秋风高柳出危叶，独听蝉声日欲曛。",
        "dynasty": "唐",
        "collection_info": null
    },
    {
        "uuid": "1ee668e6fed06a6af059e5af5e9455ef",
        "title": "春日旅游",
        "author": "刘沧",
        "content": "玄髪辞家事远游，春风归鴈一声愁。\n花开忽忆故山树，月上自登临水楼。\n浩浩晴原人独去，依依春草水分流。\n秦川楚塞烟波隔，怨别路岐何日休。",
        "dynasty": "唐",
        "collection_info": null
    },
    {
        "uuid": "c990faf356da0fbdc96c9aad6e09a47d",
        "title": "送友人下第归吴",
        "author": "刘沧",
        "content": "共惜年华未立名，路岐终日轸羁情。\n青春半是往来尽，白髮多因离别生。\n楚岸帆开云树映，吴门月上水烟清。\n东归自有故山约，花落石床苔藓平。",
        "dynasty": "唐",
        "collection_info": null
    },
    {
        "uuid": "ceac00f9f91d82e61d2cd48db93bdf56",
        "title": "访友人郊居",
        "author": "刘沧",
        "content": "登原过水访相如，竹坞莎庭似故居。\n空塞山当清昼晚，古槐人继绿阴余。\n休弹瑟韵伤离思，已有蝉声报夏初。\n醉唱劳歌翻自叹，钓船渔浦梦难疎。",
        "dynasty": "唐",
        "collection_info": null
    },
    {
        "uuid": "bd172ee384be3614691fcd94fe471b04",
        "title": "匡城寻薛闵秀才不遇",
        "author": "刘沧",
        "content": "音容一别近三年，往事空思意浩然。\n匹马东西何处客，孤城杨柳晚来蝉。\n路长草色秋山绿，川阔晴光远水连。\n不见故人劳梦寐，独吟风月过南燕。",
        "dynasty": "唐",
        "collection_info": null
    },
    {
        "uuid": "cec95da56b894242a7a706b6397f7821",
        "title": "与僧话旧",
        "author": "刘沧",
        "content": "巾舃同时下翠微，旧游因话事多违。\n南朝古寺几僧在，西岭空林唯鸟归。\n莎径晚烟凝竹坞，石池春色染苔衣。\n此时相见又相别，即是关河朔鴈飞。",
        "dynasty": "唐",
        "collection_info": null
    },
    {
        "uuid": "8be78d933adbfecac993f864dd15c144",
        "title": "寄远",
        "author": "刘沧",
        "content": "西园杨柳暗惊秋，宝瑟朱弦结远愁。\n霜落鴈声来紫塞，月明人梦在青楼。\n蕙心迢遰湘云暮，兰思萦迴楚水流。\n锦字织成添别恨，关河万里路悠悠。",
        "dynasty": "唐",
        "collection_info": null
    },
    {
        "uuid": "c985782d9e62e5bd966b786d21e0529c",
        "title": "长安逢友人",
        "author": "刘沧",
        "content": "上国相逢尘满襟，倾杯一话昔年心。\n荒台共望秋山立，古寺多同雪夜吟。\n风度重城宫漏尽，月明高柳禁烟深。\n终期白日青云路，休感鬓毛霜雪侵。",
        "dynasty": "唐",
        "collection_info": null
    },
    {
        "uuid": "5197f71c8e4d7b330cc2d3086b551461",
        "title": "下第东归途中书事",
        "author": "刘沧",
        "content": "峡路谁知倦此情，往来多是半年程。\n孤吟洛苑逢春尽，几向秦城见月明。\n高柳断烟侵岳影，古堤斜日背滩声。\n东归海上有余业，牢落田园荒草平。",
        "dynasty": "唐",
        "collection_info": null
    },
    {
        "uuid": "fda7cb3a3f69e6357b2fbba468308750",
        "title": "经龙门废寺",
        "author": "刘沧",
        "content": "因思人事事无穷，几度经过感此中。\n山色不移楼殿尽，石台依旧水云空。\n唯余芳草滴春露，时有残花落晚风。\n杨柳覆滩清濑响，暮天沙鸟自西东。",
        "dynasty": "唐",
        "collection_info": null
    },
    {
        "uuid": "df7fae99b72cfcfd0fa87267f6af6050",
        "title": "下第后怀旧居",
        "author": "刘沧",
        "content": "几到青门未立名，芳时多负故乡情。\n雨余秦苑绿芜合，春尽灞原白髮生。\n每见山泉长属意，终期身事在归耕。\n苹花覆水曲溪暮，独坐钓舟歌月明。",
        "dynasty": "唐",
        "collection_info": null
    },
    {
        "uuid": "581b633d7e5ada9896eb59116b46dd1b",
        "title": "经无可旧居兼伤贾岛",
        "author": "刘沧",
        "content": "尘室寒窗我独看，别来人事几凋残。\n昼空萧寺一僧去，雪满巴山孤客寒。\n落叶堕巢禽自出，苍苔封砌竹成竿。\n碧云迢遰长江远，向夕苦吟归思难。",
        "dynasty": "唐",
        "collection_info": null
    },
    {
        "uuid": "33f787c28eea66aa82f025907ff61580",
        "title": "赠隐者",
        "author": "刘沧",
        "content": "何时止此幽栖处，独掩衡门长绿苔。\n临水静闻灵鹤语，隔原时有至人来。\n五湖仙岛几年别，九转药炉深夜开。\n谁识无机养真性，醉眠松石枕空杯。",
        "dynasty": "唐",
        "collection_info": null
    },
    {
        "uuid": "0ff9e47af45751dcacd9efd9fd3848e6",
        "title": "题书斋",
        "author": "刘沧",
        "content": "一日不曾离此处，风吹疎牖夕云晴。\n气凌霜色劒光动，吟对雪华诗韵清。\n高木宿禽来远岳，古原残雨隔重城。\n西斋瑶瑟自为侣，门掩半春苔藓生。",
        "dynasty": "唐",
        "collection_info": null
    },
    {
        "uuid": "4d87fc941e909eaf023d1b7106b98607",
        "title": "题秦女楼",
        "author": "刘沧",
        "content": "珠翠香销鸳瓦堕，神仙曾向此中游。\n青楼月色桂花冷，碧落箫声云叶愁。\n杳杳蓬莱人不见，苍苍苔藓路空留。\n一从凤去千年后，迢遰岐山水石秋。",
        "dynasty": "唐",
        "collection_info": null
    },
    {
        "uuid": "8a5dadfd24d8ed2a933f92acbe0f9db4",
        "title": "题桃源处士山居留寄",
        "author": "刘沧",
        "content": "白云深处葺茅庐，退隐衡门与俗疎。\n一洞晓烟留水上，满庭春露落花初。\n闲看竹屿吟新月，特酌山醪读古书。\n穷达尽为身外事，浩然元气乐樵渔。",
        "dynasty": "唐",
        "collection_info": null
    },
    {
        "uuid": "c1f3546a3344aa0b2c5887a289fe6e12",
        "title": "宿题天坛观",
        "author": "刘沧",
        "content": "沐髪清斋宿洞宫，桂花松韵满岩风。\n紫霞晓色秋山霁，碧落寒光霜月空。\n华表鹤声天外迥，蓬莱仙界海门通。\n冥心一悟虚无理，寂寞玄珠象罔中。",
        "dynasty": "唐",
        "collection_info": null
    },
    {
        "uuid": "e131859db7c0ed910c1e2d9f857353d5",
        "title": "洛神怨",
        "author": "刘沧",
        "content": "子建东归恨思长，飘飖神女步池塘。\n云鬟高动水宫影，珠翠乍摇沙露光。\n心寄碧沈空婉恋，梦残春色自悠扬。\n停车绮陌傍杨柳，片月青楼落未央。",
        "dynasty": "唐",
        "collection_info": null
    },
    {
        "uuid": "b5337973ee45bc7ab32468da6ad1b9f5",
        "title": "龙门留别道友",
        "author": "刘沧",
        "content": "一顾恩深荷道安，独垂双泪下层峦。\n飞鸣北鴈塞云暮，摇落西风关树寒。\n春谷终期吹羽翼，萍身不定逐波澜。\n裴徊偏起旧枝恋，半夜独吟孤烛残。",
        "dynasty": "唐",
        "collection_info": null
    },
    {
        "uuid": "c337d266a4a5e2b9377e3f6232dd4947",
        "title": "题四皓庙",
        "author": "刘沧",
        "content": "石壁苍苔翠霭浓，驱车商洛想遗踪。\n天高猨呌向山月，露下鹤声来庙松。\n叶堕阴岩疎薜荔，池经秋雨老芙蓉。\n雪髯仙侣何深隐，千古寂寥云水重。",
        "dynasty": "唐",
        "collection_info": null
    },
    {
        "uuid": "89c700540154b04afd0b00cfa5c48c52",
        "title": "望未央宫",
        "author": "刘沧",
        "content": "西上秦原见未央，山岚川色晚苍苍。\n云楼欲动入清渭，鸳瓦如飞出绿杨。\n舞席歌尘空岁月，宫花春草满池塘。\n香风吹落天人语，綵凤五云朝汉皇。",
        "dynasty": "唐",
        "collection_info": null
    },
    {
        "uuid": "982d0315cfd684e7e50f87863257335d",
        "title": "秋日过昭陵",
        "author": "刘沧",
        "content": "寝庙徒悲劒与冠，翠华龙驭杳漫漫。\n原分山势入空塞，地匝松阴出晚寒。\n上界鼎成云缥缈，西陵舞罢泪阑干。\n那堪独立斜阳裏，碧落秋光烟树残。",
        "dynasty": "唐",
        "collection_info": null
    },
    {
        "uuid": "ac3e6942776091eb39b47affabe5a08a",
        "title": "夏日登慈恩寺",
        "author": "刘沧",
        "content": "金界时来一访僧，天香飘翠琐窗凝。\n碧池静照寒松影，清昼深悬古殿灯。\n晚景风蝉催节候，高空云鸟度轩层。\n尘机消尽话玄理，暮磬出林疎韵澄。",
        "dynasty": "唐",
        "collection_info": null
    },
    {
        "uuid": "beab146d22c66fb36d71d89d3670088c",
        "title": "宿题金山寺",
        "author": "刘沧",
        "content": "一点青山翠色危，云岩不掩与星期。\n海门烟树潮归后，江面山楼月照时。\n独鹤唳空秋露下，高僧入定夜猨知。\n萧疎水木清钟梵，颢气寒光动石池。",
        "dynasty": "唐",
        "collection_info": null
    },
    {
        "uuid": "cca9d5da274cb8a10b932daf9ca03043",
        "title": "送友人游蜀",
        "author": "刘沧",
        "content": "北去西游春未半，蜀山云雪入诗情。\n青萝拂水花流影，翠霭隔岩猨有声。\n日出空江分远浪，鸟归高木认孤城。\n心期万里无劳倦，古石苍苔峡路清。",
        "dynasty": "唐",
        "collection_info": null
    },
    {
        "uuid": "7cf828da8ba85c6f1e36092aa75794e9",
        "title": "题郑中丞东溪",
        "author": "刘沧",
        "content": "一境新开雉堞西，绿苔微径露凄凄。\n高轩夜静竹声远，曲岸春深杨柳低。\n山霁月明常此醉，草芳花暗省曾迷。\n即随凤诏归清列，几忆风花梦小溪。",
        "dynasty": "唐",
        "collection_info": null
    },
    {
        "uuid": "805778a6f2a50c1fd9ed755e418060f1",
        "title": "代友人悼姬",
        "author": "刘沧",
        "content": "罗帐香微冷锦裀，歌声永绝想梁尘。\n萧郎独宿落花夜，谢女不归明月春。\n青鸟罢传相寄字，碧江无復采莲人。\n满庭芳草坐成恨，迢遰蓬莱入梦频。",
        "dynasty": "唐",
        "collection_info": null
    },
    {
        "uuid": "c00ab068b9865beaf0065883770da1bd",
        "title": "夏日登西林白上人楼",
        "author": "刘沧",
        "content": "几到西林清净境，层台高视有无间。\n寒光远动天边水，碧影出空烟外山。\n苔点落花微萼在，叶藏幽鸟碎声闲。\n旷然多慊登楼意，永日重门深掩关。",
        "dynasty": "唐",
        "collection_info": null
    },
    {
        "uuid": "391ee593ffacea3a10cbfe103c7c4f03",
        "title": "江楼月夜闻笛",
        "author": "刘沧",
        "content": "南浦蒹葭疎雨后，寂寥横笛怨江楼。\n思飘明月浪花白，声入碧云枫叶秋。\n河汉夜阑孤鴈度，潇湘水阔二妃愁。\n髪寒衣湿曲初罢，露色河光生钓舟。",
        "dynasty": "唐",
        "collection_info": null
    },
    {
        "uuid": "3eba1c621970f6591521dd38027fd6bd",
        "title": "送友人下第东归",
        "author": "刘沧",
        "content": "漠漠杨花灞岸飞，几迴倾酒话东归。\n九衢春尽生乡梦，千里尘多满客衣。\n流水雨余芳草合，空山月晚白云微。\n金门自有西来约，莫待萤光照竹扉。",
        "dynasty": "唐",
        "collection_info": null
    },
    {
        "uuid": "5cfb9f62a1d2eb87cd9208a3c20135ce",
        "title": "从郑郎中高州游东潭",
        "author": "刘沧",
        "content": "烟岚晚入湿旌旗，高槛风清醉未归。\n夹路野花迎马首，出林山鸟向人飞。\n一溪寒水涵清浅，几处晴云度翠微。\n自是谢公心近得，登楼望月思依依。",
        "dynasty": "唐",
        "collection_info": null
    },
    {
        "uuid": "76891e55ac87d0c4e2205dd62fa234d4",
        "title": "罢华原尉上座主尚书",
        "author": "刘沧",
        "content": "自怜生计事悠悠，浩渺沧浪一钓舟。\n千里梦归清洛近，三年官罢杜陵秋。\n山连绝塞浑无色，水到平沙几处流。\n白露黄花岁时晚，不堪霜鬓镜前愁。",
        "dynasty": "唐",
        "collection_info": null
    },
    {
        "uuid": "6e1a3cc164a7a82428c37cb9e2b525a2",
        "title": "雨后游南门寺",
        "author": "刘沧",
        "content": "郭南山寺雨初晴，上界寻僧竹裏行。\n半壁楼台秋月过，一川烟水夕阳平。\n苔封石室云含润，露滴松枝鹤有声。\n木叶萧萧动归思，西风画角汉东城。",
        "dynasty": "唐",
        "collection_info": null
    },
    {
        "uuid": "879c033d7e13aeff2cfd44528ca121a7",
        "title": "题古寺",
        "author": "刘沧",
        "content": "古寺萧条偶宿期，更深霜压竹枝低。\n长天月影高窗过，疎树寒鵶半夜啼。\n池水竭来龙已去，老松枯处鹤犹栖。\n伤心可惜从前事，寥落朱廊堕粉泥。",
        "dynasty": "唐",
        "collection_info": null
    },
    {
        "uuid": "05b49a8603323aed6495e92bc6a4663d",
        "title": "晚秋野望",
        "author": "刘沧",
        "content": "秋尽郊原情自哀，菊花寂寞晚仍开。\n高风疎叶带霜落，一鴈寒声背水来。\n荒垒几年经战后，故山终日望书回。\n归途休问从前事，独唱劳歌醉数杯。",
        "dynasty": "唐",
        "collection_info": null
    },
    {
        "uuid": "40ecef20ebeb0a0c13d96d8f3215700c",
        "title": "秋月望上阳宫",
        "author": "刘沧",
        "content": "苔色轻尘锁洞房，乱鸦羣鸽集残阳。\n青山空出禁城日，黄叶自飞宫树霜。\n御路几年香辇去，天津终日水声长。\n此时独立意难尽，正值西风砧杵凉。",
        "dynasty": "唐",
        "collection_info": null
    },
    {
        "uuid": "febb800338c41e30153dc3635270b1b5",
        "title": "入关留别主人",
        "author": "刘沧",
        "content": "此来多愧食鱼心，东阁将辞强一吟。\n羸马客程秋草合，晚蝉关树古槐深。\n风生野渡河声急，鴈过寒原岳势侵。\n对酒相看自无语，几多离思入瑶琴。",
        "dynasty": "唐",
        "collection_info": null
    },
    {
        "uuid": "5db6fdc16c03bdc6058413df8adc7580",
        "title": "留别山中友人",
        "author": "刘沧",
        "content": "欲辞松月恋知音，去住多同羁鸟心。\n秋尽书窗惊白髮，晚衝霜叶下青岑。\n大河风急寒声远，高岭云开夕影深。\n别后寂寥无限意，野花门路草虫吟。",
        "dynasty": "唐",
        "collection_info": null
    },
    {
        "uuid": "649650217e39fc64c89831dceedbc8a4",
        "title": "春晚旅次有怀",
        "author": "刘沧",
        "content": "晚出关河绿野平，依依云树动乡情。\n残春花尽黄莺语，远客愁多白髮生。\n野水乱流临古驿，断烟凝处近孤城。\n东西未遂归田计，海上青山久废耕。",
        "dynasty": "唐",
        "collection_info": null
    },
    {
        "uuid": "3e5cc19fe77d9d0723f91bc834a1dee6",
        "title": "与重幽上人话旧",
        "author": "刘沧",
        "content": "云飞天末水空流，省与师同别异州。\n庭树蝉声初入夏，石床苔色几经秋。\n灯微静室生乡思，月上严城话旅游。\n自喜他年接巾舃，沧浪地近虎溪头。",
        "dynasty": "唐",
        "collection_info": null
    },
    {
        "uuid": "d5e27ffaa648fc27dc189716d81365bc",
        "title": "月夜闻鹤唳",
        "author": "刘沧",
        "content": "碧落风微月正明，霜毛似怨有离情。\n莓苔石冷想孤立，杨柳叶疎闻转清。\n空夜露残惊堕羽，辽天秋晚忆归程。\n凤凰楼阁知犹恋，终逐烟霞上玉京。",
        "dynasty": "唐",
        "collection_info": null
    },
    {
        "uuid": "95359bca747a60a72598611fd4a722a8",
        "title": "过北邙山",
        "author": "刘沧",
        "content": "散漫黄埃满北原，折碑横路碾苔痕。\n空山夜月来松影，荒冢春风变木根。\n漠漠兔丝罗古庙，翩翩丹旐过孤村。\n白杨落日悲风起，萧索寒巢鸟独奔。",
        "dynasty": "唐",
        "collection_info": null
    },
    {
        "uuid": "07fe158997d3152bb0feda4992ab936b",
        "title": "咸阳怀古",
        "author": "刘沧",
        "content": "经过此地无穷事，一望凄然感废兴。\n渭水故都秦二世，咸原秋草汉诸陵。\n天空绝塞闻边鴈，叶尽孤村见夜灯。\n风景苍苍多少恨，寒山半出白云层。",
        "dynasty": "唐",
        "collection_info": null
    },
    {
        "uuid": "2a7e506dd098589b3c834c51fd67c3a9",
        "title": "送友人罢举赴蓟门从事",
        "author": "刘沧",
        "content": "人生行止在知己，远佐诸侯重所依。\n绿绶便当身是贵，青霄休怨志相违。\n晚云辽水疎残雨，寒角边城怨落晖。\n此去黄金台上客，相思应羡鴈南归。",
        "dynasty": "唐",
        "collection_info": null
    },
    {
        "uuid": "61b0814dfc24bf551334fa4b07c92723",
        "title": "看牓日",
        "author": "刘沧",
        "content": "禁漏初停兰省开，列仙名目上清来。\n飞鸣晓日莺声远，变化春风鹤影回。\n广陌万人生喜色，曲江千树发寒梅。\n青云已是酬恩处，莫惜芳时醉酒杯。",
        "dynasty": "唐",
        "collection_info": null
    },
    {
        "uuid": "0fd70ec068ad47823bccbf7ef59136d3",
        "title": "送李休秀才归岭中",
        "author": "刘沧",
        "content": "南泛孤舟景自饶，蒹葭汀浦晚萧萧。\n秋风汉水旅愁起，寒木楚山归思遥。\n独夜猨声和落叶，晴江月色带回潮。\n故园新过重阳节，黄菊满篱应未凋。",
        "dynasty": "唐",
        "collection_info": null
    },
    {
        "uuid": "863c0ffdb6b31c026964e84b2a968bdf",
        "title": "寓居寄友人",
        "author": "刘沧",
        "content": "雨余虚馆竹阴清，独坐书窗轸旅情。\n芳草衡门无马迹，古槐深巷有蝉声。\n夕阳云尽嵩峰出，远岸烟消洛水平。\n今夜南原赏佳景，月高风定苦吟生。",
        "dynasty": "唐",
        "collection_info": null
    },
    {
        "uuid": "20e1f6394aa68474f87bdd47ee60f545",
        "title": "经曲阜城",
        "author": "刘沧",
        "content": "行经阙里自堪伤，曾叹东流逝水长。\n萝蔓几凋荒陇树，莓苔多处古宫墙。\n三千弟子标青史，万代先生号素王。\n萧索风高洙泗上，秋山明月夜苍苍。",
        "dynasty": "唐",
        "collection_info": null
    },
    {
        "uuid": "a740fbe141f946a3edc06cd7249bbfac",
        "title": "汶阳客舍",
        "author": "刘沧",
        "content": "年光自感益蹉跎，岐路东西竟若何。\n窗外雨来山色近，海边秋至鴈声多。\n思乡每读登楼赋，对月空吟叩角歌。\n迢遰旧山伊水畔，破斋荒径闭烟萝。",
        "dynasty": "唐",
        "collection_info": null
    },
    {
        "uuid": "ba179938e8c38648da5f12be521d12b6",
        "title": "留别崔澣秀才昆仲",
        "author": "刘沧",
        "content": "汶阳离思水无穷，去住情深梦寐中。\n岁晚虫鸣寒露草，日西蝉噪古槐风。\n川分远岳秋光静，云尽遥天霁色空。\n对酒不能伤此别，尺书凭鴈往来通。",
        "dynasty": "唐",
        "collection_info": null
    },
    {
        "uuid": "562a444f9699ab93a0c7f803e912a2f8",
        "title": "和友人忆洞庭旧居",
        "author": "刘沧",
        "content": "客舍经时益苦吟，洞庭犹忆在前林。\n青山残月有归梦，碧落片云生远心。\n溪路烟开江月出，草堂门掩海涛深。\n因君话旧起愁思，隔水数声何处砧。",
        "dynasty": "唐",
        "collection_info": null
    },
    {
        "uuid": "477f8d2ca28324fec883845ae5e41c75",
        "title": "晚归山居",
        "author": "刘沧",
        "content": "寥落霜空木叶稀，初行郊野思依依。\n秋深频忆故乡事，日暮独寻荒径归。\n山影暗随云水动，钟声潜入远烟微。\n娟娟唯有西林月，不惜清光照竹扉。",
        "dynasty": "唐",
        "collection_info": null
    },
    {
        "uuid": "55fdb112a1151d05f69444361b010cf2",
        "title": "送元叙上人归上党",
        "author": "刘沧",
        "content": "太行关路战尘收，白日思乡别沃州。\n薄暮焚香临野烧，清晨漱齿涉寒流。\n溪边残垒空云木，山上孤城对驿楼。\n此去寂寥寻旧迹，苍苔满径竹斋秋。",
        "dynasty": "唐",
        "collection_info": null
    },
    {
        "uuid": "f8e26483cf3ca942b589755725877ccd",
        "title": "秋日旅途即事",
        "author": "刘沧",
        "content": "驱羸多自感，烟草远郊平。\n乡路几时尽，旅人终日行。\n渡边寒水驿，山下夕阳城。\n萧索更何有，秋风两鬓生。",
        "dynasty": "唐",
        "collection_info": null
    },
    {
        "uuid": "bdab97d0610b9f90c5fba0a3da97f1af",
        "title": "早行",
        "author": "刘沧",
        "content": "旅途乘早景，策马独凄凄。\n残影郡楼月，一声关树鸡。\n听钟烟柳外，问渡水云西。\n当自勉行役，终期功业齐。",
        "dynasty": "唐",
        "collection_info": null
    },
    {
        "uuid": "8e8aeb1ece764bc95e1a5a74be58267e",
        "title": "句",
        "author": "刘沧",
        "content": "海曙云浮日，江遥水合天。",
        "dynasty": "唐",
        "collection_info": null
    },
    {
        "uuid": "652b8cb8b681588f269cff689ac427b8",
        "title": "湘口送友人",
        "author": "李频",
        "content": "中流欲暮见湘烟，苇岸无穷接楚田。\n去雁远衝云梦雪，离人独上洞庭船。\n风波尽日依山转，星汉通霄向水连。\n零落梅花过残腊，故园归醉及新年。",
        "dynasty": "唐",
        "collection_info": null
    },
    {
        "uuid": "5473bd7c0ddaac2910e1daef3c6b30bf",
        "title": "鄂州头陀寺上方",
        "author": "李频",
        "content": "高寺上方无不见，天涯行客思迢迢。\n西江帆挂东风急，夏口城衔楚塞遥。\n沙渚渔归多湿网，桑林蚕后尽空条。\n感时叹物寻僧话，惟向禅心得寂寥。",
        "dynasty": "唐",
        "collection_info": null
    },
    {
        "uuid": "d63ba1d5888d31344ce1714c297b5c60",
        "title": "寄远",
        "author": "李频",
        "content": "槐欲成阴分袂时，君期十日復金扉。\n槐今落叶已将尽，君向远乡犹未归。\n化石早曾闻节妇，沈湘何必独灵妃。\n须知此意同生死，不学他人空寄衣。",
        "dynasty": "唐",
        "collection_info": null
    },
    {
        "uuid": "52b344fd3f1e6e092e262f730a13ee40",
        "title": "题张司马别墅",
        "author": "李频",
        "content": "庭前树尽手中栽，先后花分几番开。\n巢鸟恋雏惊不起，野人思酒去还来。\n自抛官与青山近，谁讶身为白髮催。\n门外寻常行乐处，重重履迹在莓苔。",
        "dynasty": "唐",
        "collection_info": null
    },
    {
        "uuid": "47f2fe5ff842db2c2c5453781abb0503",
        "title": "长安即事",
        "author": "李频",
        "content": "长遇豪家不敢过，此身谁与取高科。\n故园久绝书来后，南国空看雁去多。\n中夜永怀听迭漏，先秋归梦涉层波。\n愁人白髮自生早，我独少年能几何。",
        "dynasty": "唐",
        "collection_info": null
    },
    {
        "uuid": "3900dc15018fad6bdd63beb6d214d27f",
        "title": "汉上逢同年崔八",
        "author": "李频",
        "content": "去岁曾游帝里春，杏花开过各离秦。\n偶先託质逢知己，独未还家作旅人。\n世上路岐何缭绕，空中光景自逡巡。\n一回相见一回别，能得几时年少身。",
        "dynasty": "唐",
        "collection_info": null
    },
    {
        "uuid": "413374e1f7729108f82b983728f446ed",
        "title": "五月一日蒙替本官不得随例入关感怀献送相公",
        "author": "李频",
        "content": "五月倾朝谒紫宸，一朝无分在清尘。\n含香已去星郎位，衣锦惟思婺女隣。\n折狱也曾为俗吏，劝农元本是耕人。\n知将何事酬公道，只养生灵似养身。",
        "dynasty": "唐",
        "collection_info": null
    },
    {
        "uuid": "b50bb1aa344893a5101bde5ce5ffe5f5",
        "title": "春闺怨",
        "author": "李频",
        "content": "红妆女儿灯下羞，画眉夫壻陇西头。\n自怨愁容长照镜，悔教征戍觅封侯。",
        "dynasty": "唐",
        "collection_info": null
    },
    {
        "uuid": "d0ac9ed227eb5c05d83a7b9b1756b76f",
        "title": "送边将",
        "author": "李频",
        "content": "防秋戎马恐来奔，诏发将军出雁门。\n遥领短兵登陇首，独横长劒向河源。\n悠扬落日黄云动，苍莽阴风白草翻。\n若纵干戈更深入，应闻收得到昆崙。",
        "dynasty": "唐",
        "collection_info": null
    },
    {
        "uuid": "3b0cbe6760bf65c322ee092453905d53",
        "title": "太和公主还宫",
        "author": "李频",
        "content": "天骄发使犯边尘，汉将推功遂夺亲。\n离乱应无初去貌，死生难有却回身。\n禁花半老曾攀树，宫女多非旧识人。\n重上凤楼追故事，几多愁思向青春。",
        "dynasty": "唐",
        "collection_info": null
    },
    {
        "uuid": "b586992f56cb60845d69947c9008b162",
        "title": "将赴黔州先寄本府中丞",
        "author": "李频",
        "content": "八月瞿塘到底翻，孤舟上得已销魂。\n幕中职罢犹趋府，阙下官成未谢恩。\n丹嶂耸空无过鸟，青林覆水有垂猿。\n感知肺腑终难说，从此辞归便扫门。",
        "dynasty": "唐",
        "collection_info": null
    },
    {
        "uuid": "7130322be802165f3154c24d1d043672",
        "title": "和友人下第北游感怀",
        "author": "李频",
        "content": "圣代为儒可致身，谁知又别五陵春。\n青门独出空归鸟，紫陌相逢尽醉人。\n江岛去寻垂钓远，塞山来见举头频。\n且须共漉边城酒，何必陶家有白纶。",
        "dynasty": "唐",
        "collection_info": null
    },
    {
        "uuid": "dcae0581c967619cebd0cb7f7e30b7fa",
        "title": "乐游原春望",
        "author": "李频",
        "content": "五陵佳气晚氛氲，霸业雄图势自分。\n秦地山河连楚塞，汉家宫殿入青云。\n未央树色春中见，长乐钟声月下闻。\n无那杨华起愁思，满天飘落雪纷纷。",
        "dynasty": "唐",
        "collection_info": null
    },
    {
        "uuid": "8ef311dade01dd26eee0463d73a43fb1",
        "title": "黄雀行",
        "author": "李频",
        "content": "欲窃高仓集御河，翩翩疑渡畏秋波。\n朱宫晚树侵莺语，画阁香帘夺燕窠。\n疎影暗栖寒露重，空城饥噪暮烟多。\n谁令不解高飞去，破宅荒庭有网罗。",
        "dynasty": "唐",
        "collection_info": null
    },
    {
        "uuid": "a41ee6adb7b6b9fb426aa92be3b20b6d",
        "title": "长安寓居寄柏侍郎",
        "author": "李频",
        "content": "霜轻两鬓欲相侵，愁绪无端不可寻。\n秦女红妆空觅伴，郢郎白雪少知音。\n长亭古木春光老，太华青烟晚更深。\n独向灞陵东北望，一封书寄万重心。",
        "dynasty": "唐",
        "collection_info": null
    },
    {
        "uuid": "15dc649556c6a77959785a2d2db5ab7c",
        "title": "春日思归",
        "author": "李频",
        "content": "春情不断若连环，一夕思归鬓欲斑。\n壮志未酬三尺劒，故乡空隔万重山。\n音书断绝干戈后，亲友相逢梦寐间。\n却羡浮云与飞鸟，因风吹去又吹还。",
        "dynasty": "唐",
        "collection_info": null
    },
    {
        "uuid": "9ff84594fc8a7c9f825b2a6dfeecbaa4",
        "title": "朔中即事",
        "author": "李频",
        "content": "关门南北杂戎夷，草木秋来即出师。\n落日风沙长暝早，穷冬雨雪转春迟。\n山头堠火孤明后，星外行人四绝时。\n自古边功何不立，汉家中外自相疑。",
        "dynasty": "唐",
        "collection_info": null
    },
    {
        "uuid": "87a0eef23c97e9b725f3975bd7d5f855",
        "title": "感怀献门下相公",
        "author": "李频",
        "content": "谁云郎选不由诗，上相怜才积有时。\n却是龙钟到门晚，终非稽古致身迟。\n谋将郡印归难遂，读着家书坐欲痴。\n日望南宫看列宿，迢迢婺女与乡比。",
        "dynasty": "唐",
        "collection_info": null
    },
    {
        "uuid": "737380ae2a79e43462bd39a1202a6af6",
        "title": "赠长城庾将军",
        "author": "李频",
        "content": "初年三十拜将军，近代英雄独未闻。\n向国报恩心比石，辞天作镇气凌云。\n逆风走马貂裘卷，望塞悬弧雁阵分。\n定拥节麾从此去，安西大破犬戎羣。",
        "dynasty": "唐",
        "collection_info": null
    },
    {
        "uuid": "d2333207e0516f7ea0813555b5d49fa4",
        "title": "浙东献郑大夫",
        "author": "李频",
        "content": "圣主东忧涨海滨，思移副相倚陶钧。\n楼台独坐江山月，舟楫先行泽国春。\n遥想万家开户外，近闻羣盗窜诸邻。\n几时入去调元化，天下同为尧舜人。",
        "dynasty": "唐",
        "collection_info": null
    },
    {
        "uuid": "3a1ed1d81e784d78a5dc67cab44aa2b7",
        "title": "镜湖夜泊有怀",
        "author": "李频",
        "content": "广水遥堤利物功，因思太守惠无穷。\n自从版筑兴农隙，长与耕耘致岁丰。\n涨接星津流荡漾，宽浮云岫动虚空。\n想当战国开时有，范蠡扁舟祗此中。",
        "dynasty": "唐",
        "collection_info": null
    },
    {
        "uuid": "fc73a9df5d111fc8a97861947bd8dcd3",
        "title": "宣州献从叔大夫",
        "author": "李频",
        "content": "清时选地任贤明，从此观风辍尹京。\n日月天中辞洛邑，云山江上领宣城。\n万家闾井俱安寝，千里农桑竟起耕。\n闻说圣朝同汉代，已愁征入拜公卿。",
        "dynasty": "唐",
        "collection_info": null
    },
    {
        "uuid": "92a51e3146eeaf752a8d138dc31beda4",
        "title": "贺同年翰林从叔舍人知制诰",
        "author": "李频",
        "content": "仙禁何人蹑近踪，孔门先选得真龙。\n别居云路抛三省，专掌天书在九重。\n五色毫挥成涣汗，百寮班下独从容。\n芳年贵盛谁为比，郁郁青青岳顶松。",
        "dynasty": "唐",
        "collection_info": null
    },
    {
        "uuid": "7403faf0e4540ef458d3f2d51cfe948d",
        "title": "吴门别主人",
        "author": "李频",
        "content": "早晚更看吴苑月，小斋长忆落西窗。\n不知明夜谁家见，应照离人隔楚江。",
        "dynasty": "唐",
        "collection_info": null
    },
    {
        "uuid": "73679fc273cd5fe7fff3c50192064c76",
        "title": "自黔中归新安",
        "author": "李频",
        "content": "朝过春关辞北阙，暮参戎幕向南巴。\n却将仙桂东归去，江月相随直到家。",
        "dynasty": "唐",
        "collection_info": null
    },
    {
        "uuid": "af870b108680584954803439d8b30f8e",
        "title": "奉和郑熏相公",
        "author": "李频",
        "content": "三四株松匝草亭，便成彭泽柳为名。\n莲峰隐去难辞阙，浐水朝回与出城。",
        "dynasty": "唐",
        "collection_info": null
    },
    {
        "uuid": "e106c1041a8333b73dff616f21163316",
        "title": "及第后还家过岘岭",
        "author": "李频",
        "content": "魏驮山前一朵花，岭西更有几千家。\n石斑鱼鲊香衝鼻，浅水沙田饭遶牙。",
        "dynasty": "唐",
        "collection_info": null
    },
    {
        "uuid": "ee0b4c2ed5acf52b4161855b4de87dfe",
        "title": "春日旅舍",
        "author": "李频",
        "content": "未识东西南北路，青春白日坐销难。\n如何一别故园后，五度花开五处看。",
        "dynasty": "唐",
        "collection_info": null
    },
    {
        "uuid": "5e7bd35bd0912ed3dac666ed3a39703c",
        "title": "过长江伤贾岛",
        "author": "李频",
        "content": "忽从一宦远流离，无罪无人子细知。\n到得长江闻杜宇，想君魂魄也相随。",
        "dynasty": "唐",
        "collection_info": null
    },
    {
        "uuid": "271546f0af0d4f7a8ebc89e5ce04bd0c",
        "title": "自遣",
        "author": "李频",
        "content": "永拟东归把钓丝，将行忽起半心疑。\n青云道是不平地，还有平人上得时。",
        "dynasty": "唐",
        "collection_info": null
    },
    {
        "uuid": "31bfc589807dcc649c371fb2915acf79",
        "title": "寄曹邺",
        "author": "李频",
        "content": "终南山是枕前云，禁鼓无因晓夜闻。\n朝客秋来不朝日，曲江西岸去寻君。",
        "dynasty": "唐",
        "collection_info": null
    },
    {
        "uuid": "a3ba8145239e5b6226f854f2a748ee2a",
        "title": "述怀",
        "author": "李频",
        "content": "望月疑无得桂缘，春天又待到秋天。\n杏花开与槐花落，愁去愁来过几年。",
        "dynasty": "唐",
        "collection_info": null
    },
    {
        "uuid": "2278aa9bd553f11eba9baeda6dc135a2",
        "title": "客洛酬刘驾",
        "author": "李频",
        "content": "浮世总应相送老，共君偏更远行多。\n此回不似前回别，听尽离歌逐棹歌。",
        "dynasty": "唐",
        "collection_info": null
    },
    {
        "uuid": "005b5b920fc4d243ca1f157ea220a4f3",
        "title": "题钓台障子",
        "author": "李频",
        "content": "君家尽是我家山，严子前台枕古湾。\n却把钓竿终不可，几时入海得鱼还。",
        "dynasty": "唐",
        "collection_info": null
    },
    {
        "uuid": "37e0a084534539f965b0d4d94311bd79",
        "title": "题阳山顾炼师草堂",
        "author": "李频",
        "content": "若到当时上升处，长生何事后无人。\n前峰自去种松子，坐见年来取茯神。",
        "dynasty": "唐",
        "collection_info": null
    },
    {
        "uuid": "91e4dcc3a3d2a4f4d97d87e06cb64f74",
        "title": "闻金吾妓唱梁州",
        "author": "李频",
        "content": "闻君一曲古梁州，惊起黄云塞上愁。\n秦女树前花正发，北风吹落满城秋。",
        "dynasty": "唐",
        "collection_info": null
    },
    {
        "uuid": "67198b0e989e1c6cde2d0c8fb62cdb3d",
        "title": "游蜀回简友人",
        "author": "李频",
        "content": "别来十二月，去到漏天边。\n不是因逢闰，还应是隔年。",
        "dynasty": "唐",
        "collection_info": null
    },
    {
        "uuid": "806f9232fb505e9a69ba4fea766021f6",
        "title": "赠泾州王侍御",
        "author": "李频",
        "content": "一旦天书下紫微，三年旌斾陇云飞。\n塞门无事春空到，边草青青战马肥。",
        "dynasty": "唐",
        "collection_info": null
    },
    {
        "uuid": "3223a61ed7454dbadaca4dd044ffec92",
        "title": "夏日宿秘书姚监宅",
        "author": "李频",
        "content": "贵宅多嘉树，先秋有好风。\n情闲离阙下，梦野在山中。\n露色浮寒瓦，萤光堕暗丛。\n听吟丽句尽，河汉任西东。",
        "dynasty": "唐",
        "collection_info": null
    }
]